{"url": "https://hi.wikipedia.org/wiki?curid=382322", "text": "पुस्तकालय का इतिहास\n\nवृक्ष की छाल से बने कागज का आविष्कार मिस्र में हुआ था। मिस्री लिपि का विकासकाल ईसा से 2000 वर्ष पूर्व माना जाता है। लगभग ईसा पूर्व 16वीं शताब्दी में राजा एमोनोफिस के काल का एक ग्रंथ वृक्ष-तत्व-निर्मित कागज प्राचीन मिस्र में अनेक पुस्तकालय थे1 इनमें से कई विदेशी आक्रमणकारियों के हाथ लग गए जिनमें से अनेक ग्रंथ तो ग्रीक राज्य के हाथ पड़े :\n\nये पुस्तकालय प्राय: वहाँ के विशाल मंदिरों और राजप्रासादों के साथ संबद्ध थे। सबसे पहला पुस्तकालय राजा ओसीमंडिया ने स्थापित किया था। उसने पवित्र पुस्तकों का एक विशाल संग्रह स्थापित किया था। राजा ओसीमंडिया ने पुस्तकालय के प्रवेशद्वार पर 'आत्मा के लिए ओषधि' शीर्षक पट्ट लगवाया था। पुजारियों के सरंक्षण में प्राचीन मिस्र में अनेक पुस्तकालयों का विकास हुआ था।\n\nप्राचीन असीरिया राज्य की राजधानी निनिमि नगर में असुरवाणीपाल राजा का पुस्तकालय अत्यंत प्रसिद्ध था। इस पुस्तकालय में ग्रंथों की संख्या 20,000 थीं और यह राजा के निजी प्रासाद में स्थित था। राजा असुरवाणीपाल बड़े साहित्यप्रेमी थे और इस पुस्तकालय की स्थापना में उन्होंने बड़ा योग दिया था।\n\nप्राचीन ग्रीस राज्य में पिसिष्ट्राटसन ने सर्वप्रथम एक पुस्तकालय की स्थापना की थी। इसके पश्चात्‌ अलेस गैलिस एवं महान्‌ दार्शनिक प्लेटो ने भी पुस्तकों के संग्रह स्थापित किए थे। ट्रावा के मतानुसार अरस्तू ही पहला दार्शनिक था जिसने पुस्तकालय की स्थापना की, परंतु अलैक्जैंड्रिया का प्राचीन पुस्तकालय ईसा से लगभग 300 वर्ष पूर्व स्थापित हुआ था। इस महानगर में दो प्रमुख पुस्तकालयों का उल्लेख मिलता है। बड़ा पुस्तकालय विश्वविद्यालय के साथ संबद्ध था। दूसरा पुस्तकालय सिरापियम विभाग के साथ था। अनुमान लगाया जाता है कि अलैक्जैंड्रिया के विशाल पुस्तकालय में लगभग 70,000 ग्रंथ थे। जूलियस सीजर ने 47 ई. में इस नगर पर आक्रमण किया और पुस्तकालय तथा पुस्तकालय के सभी ग्रंथ जलकर राख हो गए। आनेवाली पीढ़ियों के लिए यह महान्‌ क्षति थी। इस क्षतिपूर्ति की ओर क्लेओपेट्रा का ध्यान गया और उसने अलैक्जैंड्रिया में फिर एक विशाल पुस्तकालय की स्थापना की। उसने अनेक पुस्तकालयों का जीर्णोंद्धार भी कराया। सारसेनियों की भयंकर आक्रमण ज्वाला में यह पुस्तकालय भी सदा के लिए भस्म हो गया और रहा सहा संग्रह ओमर खलीफा की सेना ने समाप्त कर दिया।\n\nग्रीक साहित्य का रोम में बड़ा प्रचार था। अरस्तू के निजी पुस्तकालय को रोम के विजेता अपने यहाँ ले आए थे। ईसा से एक शताब्दी पूर्व लैटिन साहित्य के स्वर्णयुग में निजी पुस्तकालय कितने ही घरों में स्थापित किए जा चुके थे। परंतु जूलियस सीजर ने ही रोम में सार्वजनिक पुस्तकालय स्थापित करने की योजना बनाई थी जिसे बाद में उनके एक घनिष्ट मित्र एसिनिबस पोलियो ने कार्यान्वित की।\n\nसम्राट् आगस्टस ने भी पोलियो की परंपरा का निर्वाह किया और उसने अनेक पुस्तकालयों की स्थापना की। रोम की राजधानी में चौथी शताब्दी में लगभग 28 महान्‌ ग्रंथागार थे। इनके सिवा लिवर, कोमन, मिलान, अथेंस, स्मिर्ण, पाट्री और हाकूलेनियम आदि प्राचीन नगरों में भी पुस्तकालयों के होने का उल्लेख मिलता है।\n\nअन्य देशों की भाँति भारत में भी पुस्तकालयों की परंपरा आदिकाल से चली आ रही है। आज के लगभग छह हजार वर्ष पूर्व सिंधु घाटी सभ्यता अपनी चरम सीमा पर थी। इस प्रकार के अनेक प्रमाण मोहनजोदड़ो और हड़प्पा की खुदाई से प्राप्त हुए हैं। सिंधु सभ्यता का सुसंस्कृत समाज पंजाब से लेकर सिंधु और बिलोचिस्तान तक फैला हुआ था। संभवत: उस काल में चित्रलिपि का विकास भारत में हो चुका था। इतिहासकार यह बात स्वीकार करते हैं कि मोहनजोदड़ो और हड़प्पा में अनेक पुस्तकालय थे। सिंधु सभ्यता के पतन के पश्चात्‌ लगभग 3000 ई. पूर्व भारत में आर्यों का आगमन हुआ। इन्होंने ब्राह्मी लिपि का आविष्कार किया। भोजपत्रों एवं ताड़पत्रों पर ग्रंथ लिखे जाते थे, परंतु शिष्यों के लिए उनका उपयोग सीमित ही था। गुरुओं के पास इस प्रकार की हस्तलिखित पुस्तकों का संग्रह रहता था जिसे हम निजी पुस्तकालय कह सकते हैं। वैदिक काल में वेदों, इतिहासों और पुराणों, व्याकरण और ज्ञान की अनेकानेक शाखाओं से संबंधित ग्रंथों को लिपिबद्ध किया गया। इस काल में अनेक विषय गुरुकुलों में छात्रों को पढ़ाए जाते थे और उनसे संबंधित अनेक ग्रंथ पुस्तकालयों पर भी पड़ा। अहमदाबाद, पटना, पूना, नासिक और सूरत आदि नगरों में आज भी प्राचीन जैन ग्रंथों के संग्रह हैं। भारतीय ज्ञानपीठ के प्रयत्न से दक्षिण में पाँच ग्रंथालयों की खोज की गई तो उनमें अनेक ताड़पत्र हस्तलिखित ग्रंथ और अप्रकाशित ग्रंथ प्राप्त हुए।\n\nबौद्धकाल में तक्षशिला और नालंदा जैसे शिक्षा केंद्रों का विकास हुआ जिनके साथ बहुत अच्छे पुस्तकालय थे। तक्षशिला के पुस्तकालय में वेद, आयुर्वेद, धनुर्वेद, ज्योतिष, चित्रकला, कृषिविज्ञान, पशुपालन आदि अनेक विषयों के ग्रंथ संगृहीत थे। ईसा से लगभग 500 वर्ष पूर्व नालंदा के विशाल पुस्तकालय का वर्णन मिलता है। इस पुस्तकालय का नाम धर्मजंग था जिसकी स्थापना सभादित्य ने की थी। इस पुस्तकालय को अनेक बड़े-बड़े राजाओं और धनी साहूकारों से आर्थिक सहायता मिलती थी। पुस्तकालय में तीन भाग थे- रत्नोधि, रत्नसागर और रत्नरंजम। पुस्तकें इन विभागों के विषयानुसार व्यवस्थित की जाती थीं और उनकी पूर्ण सुरक्षा की जाती थी। अनेक विदेशी विद्वानों ने, जैसे चीनी यात्री फाहीयान, ह्वेनसांग और इत्सिंह ने अपने यात्रावृत्तांतों में नालंदा पुस्तकालय का वर्णन किया है। ये अपने साथ अनेक हस्तलिखित ग्रंथ भी ले गए थे। इनके अतिरिक्त अनेक विदेशी विद्वान नालंदा के पुस्तकालय में अध्ययन करने के लिए आए। वैसे तो बौद्ध राजाओं के निर्बल होने पर अनेक शासकों ने इस पुस्तकालय पर कुदृष्टि डाली परंतु बख्त्यार खिलजी ने सन्‌ 1205 ई. में इसका पूर्ण विध्वंस कर दिया। कुछ ग्रंथों को लेकर छात्र और भिक्षु भाग गए। इस प्रकार शताब्दियों से संरक्षित और पोषित ज्ञान के इस अनन्य केंद्र का लगभग अंत ही हो गया। इन्हीं पुस्तकालयों की श्रेणियों में विक्रमशिला एवं वल्लभी के पुस्तकालय थे जो पूर्ण रूप से विकसित थे। राजा धर्मपाल ने विक्रमशिला के पुस्तकालय की स्थापना की थी और यहाँ पर अनेक हस्तलिखित ग्रंथ सुसज्जित थे। इस पुस्तकालय का भी दु:खद विध्वंस बख्त्यार खिजली की कुदृष्टि के द्वारा ही हुआ।\n\nगुजरात राज्य में वल्लभी नगर में एक विशाल पुस्तकालय था जिसकी स्थापना राजा धारसेन की बहन दक्षा ने की थी। इस पुस्तकालय में पाठ्‌य ग्रंथों के अतिरिक्त अनेकानेक विषयों की पुस्तकें संगृहीत थीं। पुस्तकालय का संपूर्ण व्यय राजकोष से ही वहन किया जाता था। इस प्रकार प्राचीन भारत में पुस्तकालयों का समुचित विकास अपनी चरम सीमा पर था।\n\nमुस्लिम काल में भी हमारे देश में अनेक पुस्तकालयों का उल्लेख मिलता है जिनमें नगरकोट का पुस्तकालय एवं महमूद गवाँ द्वारा स्थापित पुस्तकालय था। अकबर के पुस्तकालय में लगभग 25 हजार ग्रंथ संगृहीत थे। तंजीर में राजा शरभोजी का पुस्तकालय आज भी जीवित है। इसमें 18 हजार से अधिक ग्रंथ तो केवल संस्कृत भाषा में ही लिपिबद्ध हैं। विभिन्न विषयों से संबंधित भारतीय भाषाओं के अति प्राचीन दुर्लभ ग्रंथ भी यहाँ सुरक्षित हैं।\n\nचौथी शताब्दी के अंत में पश्चिमी साम्राज्यों के पतन के साथ-साथ प्राचीन पुस्तकालयों का विकास भी अवरुद्ध हो गया और लगभग 12वीं शताब्दी तक और कोई क्रांतिकारी प्रयास नहीं हुआ। परंतु इसके पश्चात्‌ लोगों का ध्यान धीरे-धीरे अध्ययन एवं साहित्य के संरक्षण की ओर आकर्षित होने लगा और 15वीं शताब्दी के पश्चात्‌ तो पश्चिम के अनेक देशों में सार्वजनिक पुस्तकालयों के लिए महत्वपूर्ण प्रयास होने लगे।\n\nब्रिटेन में ब्रिटिश म्यूजियम नामक पुस्तकालय की स्थापना सन्‌ 1753 ई. में हुई। इसमें अनेक पुस्तकालयों के ग्रंथों को सम्मिलित कर दिया गया एवं इस पुस्तकालय को अनेक विद्वानों के निजी संग्रह प्राप्त होते रहे। 1763 में जार्ज तृतीय ने प्रसिद्ध जार्ज टामसन संग्रह, जिसमें 2220 ग्रंथ थे, भेंट किया। 1820 में सर जोसेफ बैंक ने अपना 16000 ग्रंथों का निजी बहुमूल्य पुस्तकालय इस पुस्तकालय को दानस्वरूप दिया। जार्ज तृतीय का 80252 दुर्लभ ग्रंथों का संग्रह जार्ज चतुर्थ ने इस पुस्तकालय को 1823 में दिया। इस समय पुस्तकालय में ग्रंथों की संख्या 60 लाख है। लगभग 75 हजार हस्तलिखित ग्रंथ यहाँ सुरक्षित हैं। विश्व की अनेक भाषाओं के ग्रंथ यहाँ पर संगृहीत हैं। पुस्तकालय के कर्मचारीगण अपने विषयों के अधिकारी विद्वान्‌ होते हैं।\n\nब्रिटेन में 1857 ई. में पेटेंट आफिस के पुस्तकालय की स्थापना हुई। इसके साथ ही उसी वर्ष साइंस लाइब्रेरी भी यहाँ स्थापित हुई। आर्क्सफोर्ड विश्वविद्यालय का विशाल पुस्तकालय 14वीं शताब्दी में स्थापित हुआ और कैंब्रिज विश्वविद्यालय का महान्‌ पुस्तकालय 15वीं शताब्दी के आरंभ में स्थापित हुआ। इस पुस्तकालय को भी कापीराइट की सुविधा प्राप्त है। 1881-1905 में ब्रिटिश म्युजियम की ग्रंथसूची प्रकाशित की गई जो 108 खंडों में पूर्ण हुई। इसका दूसरा संस्करण 1931 में आरंभ हुआ।\n\nफ्रांस में वैसे तो पुस्तकालयों का श्रीगणेश 5वीं और 6ठी शताब्दी में हुआ था परंतु 14वीं शताब्दी में यहाँ के राष्ट्रीय पुस्तकालय बिबिलयोथैक नेशनेल की स्थापना हुई थी।\n\nजर्मनी में पुस्तकालयों का विकास अति प्राचीन काल से हुआ माना जाता है। बर्लिन में सरकारी पुस्तकालय की स्थापना 1661 ई. में हुई थी। यहाँ विश्व की अनेकानेक भाषाओं के अपार संग्रह हैं। आस्ट्रिया में सबसे प्राचीन पुस्तकालय साजवर्ग का सेंट पीटर पुस्तकालय है जो 11वीं शती में स्थापित हुआ था। प्रेग के सार्वजनिक पुस्तकालय की स्थापना सन्‌ 1336 ई. में हुई थी। इसी प्रकार स्विटजरलैंड में 1895 ई. में, बेल्जियम में 1837 में हालैंड में 1798 ई. में 1661 ई. में तथा राष्ट्रीय पुस्तकालय की स्थापना हुई।\n\nक्रांति के पश्चात्‌ सोवियत संघ में पुस्तकालयों का तीव्र गति से विकास हुआ। द्वितीय विश्वयुद्ध के बाद पुस्तकालयों की संख्या लगभग तीन लाख हो गई। सबसे प्राचीन पुस्तकालय मास्को में लेनिन पुस्तकालय है। यहाँ लगभग पाँच हजार पाठक प्रति दिन अध्ययन करने आते हैं। रूस में प्रकाशित प्रत्येक पुस्तक की एक प्रति इस पुस्तकालय को प्राप्त होती है।\n\nचीन और जापान में भी पुस्तकालयों का विकास प्राचीन काल से होता रहा है। चीन के राष्ट्रीय पुस्तकालय में लगभग पाँच करोड़ पुस्तकें हैं और यहाँ के विश्वविद्यालय में भी विशाल पुस्तकालय हैं। इंपीरियल कैबिनो लाइब्रेरी के राष्ट्रीय पुस्तकालय की स्थापना 1881 ई. में हुई थी। इसके अतिरिक्त जापान में अनेक विशाल पुस्तकालय हैं।\n\n1713 ई. में अमरीका के फिलाडेलफिया नगर में सबसे पहले चंदे से चलनेवाले एक सार्वजनिक पुस्तकालय की स्थापना हुई। लाइब्रेरी ऑव कांग्रेस अमरीका का सबसे बड़ा पुस्तकालय है। इसकी स्थापना वाशिंगटन में सन्‌ 1800 में हुई थी। इसमें ग्रंथों की संख्या साढ़े तीन करोड़ है। पुस्तकालय में लगभग 2,400 कर्मचारी काम करते हैं। समय समय पर अनेक पुस्तकों का प्रकाशन भी यह पुस्तकालय करता है और एक साप्ताहिक पत्र भी यहाँ से निकलता है।\n\nअमरीकन पुस्तकालय संघ की स्थापना 1876 में हुई थी और इसकी स्थापना के पश्चात्‌ पुस्तकालयों, मुख्यत: सार्वजनिक पुस्तकालयों, का विकास अमरीका में तीव्र गति से होने लगा। सार्वजनिक पुस्तकालय कानून सन्‌ 1849 में पास हुआ था और शायद न्यू हैंपशायर अमरीका का पहला राज्य था जिसने इस कानून को सबसे पहले कार्यान्वित किया। अमरीका के प्रत्येक राज्य में एक राजकीय पुस्तकालय है।\n\nसन्‌ 1885 में न्यूयार्क नगर में एक बालपुस्तकालय स्थापित हुआ। धीरे-धीरे प्रत्येक सार्वजनिक पुस्तकालय में बालविभागों का गठन किया गया। स्कूल पुस्तकालयों का विकास भी अमरीका में 20वीं शताब्दी में ही प्रारंभ हुआ। पुस्तकों के अतिरिक्त ज्ञानवर्धक फिल्में, ग्रामोफोन रेकार्ड एवं नवीनतम आधुनिक सामग्री यहाँ विद्यार्थियों के उपयोग के लिए रहती है।\n\nआस्ट्रेलिया के प्रसिद्ध शहर कैनबरा में राष्ट्रसंघ पुस्तकालय की स्थापना 1927 में हुई। वास्तव में पुस्तकालय आंदोलन की दिशा में यह क्रांतिकारी अध्याय था। मेलबोर्न में विक्टोरिया पुस्तकालय की स्थापना 1853 में हुई थी। यह आस्ट्रेलिया का विशाल पुस्तकालय हैं। इसमें ग्रंथों की संख्या 760,000 है।\n\nन्यूजीलैंड छोटा-सा देश है। पर इसमें 400 विशाल सार्वजनिक पुस्तकालय हैं। यहाँ पर एक राष्ट्रीय पुस्तकालय भी है जो देश के सार्वजनिक पुस्तकालयों, शिक्षण संस्थाओं से संबद्ध एवं अन्य पुस्तकालयों को पुस्तकें उधार देता है। विलिंग्डन में संसद् पुस्तकालय है जिसे कापीराइट की भी सुविधाएँ प्राप्त हैं। इस समय यहाँ के संसद् पुस्तकालय में ग्रंथों की संख्या 220,000 है।\n\nदक्षिण अफ्रीका में भी पुस्तकालयों का समुचित्‌ विकास हुआ है। दक्षिण अफ्रीकी पुस्तकालय केपटाउन में 1818 में स्थापित किया गया था। इसे कापीराइट की सुविधा प्राप्त है। ग्रंथों की संख्या 310,000 है। दूसरा विशाल पुस्तकालय प्रीटोरिया स्टेट लाइब्रेरी है जिसमें ग्रंथों की संख्या 200,000 है। ये दोनों पुस्तकालय मिलकर राष्ट्रीय पुस्तकालय का कार्य करते हैं।\n\nआधुनिक भारत में पुस्तकालयों का विकास बड़ी धीमी गति से हुआ है। हमारा देश परतंत्र था और विदेशी शासन के कारण शिक्षा एवं पुस्तकालयों की ओर कोई ध्यान ही नहीं दिया गया। इसी से पुस्तकालय आंदोलन का स्वरूप राष्ट्रीय नहीं था और न इस आंदोलन को कोई कानूनी सहायता ही प्राप्त थीं। बड़ौदा राज्य का योगदान इस दिशा में प्रशंसनीय रहा है। यहाँ पर 1910 ई. में पुस्तकालय आंदोलन प्रारंभ किया गया। राज्य में एक पुस्तकालय विभाग खोला गया और पुस्तकालयों चार श्रेणियों में विभक्त किया गया- जिला पुस्तकालय, तहसील पुस्तकालय, नगर पुस्तकालय, एवं ग्राम पुस्तकालय आदि। पूरे राज्य में इनका जाल बिछा दिया गया था। भारत में सर्वप्रथम चल पुस्तकालय की स्थापना भी बड़ौदा राज्य में ही हुई। श्री डब्ल्यू. ए. बोर्डन पुस्तकालय विभाग के अध्यक्ष थे।\n\nइस समय बड़ौदा राज्य के और मुख्यत: बोर्डन महोदय के प्रयत्न से बड़ौदा राज्य पुस्तकालय संघ की स्थापना हुई। बड़ौदा शहर में एक केंद्रीय पुस्तकालय स्थापित किया गया जिसे राज्य के शासक से 20,000 पुस्तकें प्राप्त हुई। बाद में बोर्डन महोदय ने यहाँ पर पुस्तकालयविज्ञान की शिक्षा का भी प्रबंध किया और बहुत से पुस्तकाध्यक्षों को शिक्षा दी गई।\n\nमद्रास राज्य में सन्‌ 1927 ई. में अखिल भारतीय सार्वजनिक पुस्तकालय संघ का अधिवेशन हुआ। अगले वर्ष मद्रास राज्य पुस्तकालय संघ की स्थापना की गई। डॉ॰ एस. आर. रंगनाथन के प्रयत्न से सन्‌ 1933 ई. में 'लाइब्रेरी ऐक्ट' विधानसभा द्वारा पारित किया गया। पुस्तकालय संघ ने पुस्तकालय विज्ञान के 20 ग्रंथों का प्रकाशन किया जिनमें मुख्यत: डॉ॰ रंगनाथन के ग्रंथ थे।\n\nसंघ ने 1929 ई. में एक 'ग्रीष्मकालीन स्कूल' प्रारंभ किया जिसका उद्देश्य पुस्तकालय विज्ञान में प्रशिक्षण देना था। बाद में इसी संघ की प्रेरणा से मद्रास विश्वविद्यालय ने पुस्तकालय विज्ञान में डिप्लोमा कोर्स का श्रीगणेश किया।\n\nबंबई राज्य में पुस्तकालय आंदोलन का प्रारंभ सन्‌ 1882 में हुआ, जब धारबार में नेटिव सैंट्रल लाइब्रेरी की स्थापना की गई। रानेवेन्नूर में एक पुस्तकालय की स्थापना 1873 ई. में हुई। सन्‌ 1890 ई. में कर्नाटक विद्यावर्धक संघ की स्थापना की गई, जिससे पुस्तकालय आंदोलन को बड़ी सहायता मिली। इस संघ ने अनेक पुस्तकें बंबई राज्य के पुस्तकालयों को नि:शुल्क दीं। सन्‌ 1924 में आल इंडिया लाइब्रेरी कफ्रौंस बेलगाँव में हुई और 1929 में श्री वेंकट नारायण शास्त्री के सभापतित्व में बंबई कर्नाटक राज्य लाइब्रेरी कफ्रौंस धारवार में हुई। इस अवसर पर समाचारपत्रों, पत्रिकाओं की प्रदर्शनी का भी आयोजन किया गया।\n\nबंबई राज्य में सन्‌ 1939 में पुस्तकालय विकास समिति बनाई गई जिसने 1940 ई. में अपनी रिपोर्ट सरकार को दी; परंतु स्वतंत्रताप्राप्ति के पश्चात्‌ ही समिति की रिपोर्ट पर कार्यवाही संभव हो सकी। इस राज्य में केंद्रीय पुस्तकालय और अनेक विकसित पुस्तकालय स्थापित हो चुके हैं। बंबई विश्वविद्यालय में पुस्तकालयविज्ञान की शिक्षा भी दी जाती है।\n\nबिहार राज्य में पुस्तकालय आंदोलन थोड़ा देर से प्रारंभ हुआ। खुदाबक्श पुस्तकालय 1891 ई. में पटना में स्थापित किया गया। इसमें आठ हजार से अधिक हस्तलिखित ग्रंथ और दुर्लभ प्राचीन चित्रों का बहुत सुंदर संग्रह किया गया। सन्‌ 1915 ई. में पटना विश्वविद्यालय के पुस्तकालय की तथा 1924 ई. में सिन्हा पुस्तकालय की स्थापना पटना में की गई। सन्‌ 1937 में बिहार पुस्तकालय संघ की स्थापना हुई।\n\nउत्तर प्रदेश में पुस्तकालयों का विकास आधुनिक काल में समुचित ढंग से हुआ है। यहाँ के सभी विश्वविद्यालयों के साथ पुस्तकालय खोले गए, जिनमें बनारस हिंदू विश्वविद्यालय का गायकवाड़ पुस्तकालय, अलीगढ़ मुस्लिम विश्वविद्यालय का पुस्तकालय और लखनऊ तथा इलाहाबाद विश्वविद्यालयों के पूर्ण विकसित पुस्तकालय हैं। नागरीप्रचारिणी सभा, काशी का आर्यभाषा पुस्तकालय, हिन्दी साहित्य सम्मेलन, इलाहाबाद का हिंदी संग्रहालय, लखनऊ की अमीनुद्दौला पब्लिक लाइब्रेरी आदि पुस्तकालय इस प्रदेश के प्रमुख पुस्तकालय हैं। 1941 ई. में इलाहाबाद में चिंतामणि मैमोरियल लाइब्रेरी की स्थापना अखिल भारतीय सेवा समिति के प्रयत्नों से हुई। यह पुस्तकालय समाजसेवा संबंधी साहित्य का अद्वितीय संग्रह है। उत्तर प्रदेश के पुस्तकालय संघ द्वारा 1737 ई. में प्रांत भर के पुस्तकालयों की एक डाइरेक्टरी प्रस्तुत की गई। 1941 ई. में बनारस हिंदू विश्वविद्यालय में पुस्तकालय विज्ञान की शिक्षा का श्रीगणेश हुआ।\n\n1915 ई. में पंजाब विश्वविद्यालय, लाहौर का पुस्तकालय श्री ए. डी. डिकन्सन के प्रयत्न से विकसित किया गया। पंजाब पुस्तकालय संघ की स्थापना 1929 ई. में हुई और 1945 ई. में लाहौर से इंडियन लाइब्रेरियन नामक पत्रिका प्रकाशित की गई एवं मॉडर्न लाइब्रेरियन नामक त्रैमासिक पत्रिका भी निकाली गई।\n\nबंगाल पुस्तकालय संघ की स्थापना 1931 ई. में हुई। इसकी ओर से 1938 में एक पत्रिका का प्रकाशन प्रारंभ हुआ। संघ ने पुस्तकालय विज्ञान की दिशा में भी प्रशंसनीय कार्य किया। 1931 ई. में इंपीरियल लाइब्रेरी (राष्ट्रीय पुस्तकालय) में पुस्तकालय विज्ञान की कक्षाएँ खोली गई और इसके पश्चात्‌ 1945 ई. में कलकत्ता विश्वविद्यालय ने इस विषय से संबंधित विभाग की स्थापना की।\n\nइसी प्रकार असम और उड़ीसा में भी पुस्तकालय संघों की स्थापना की गई। 1945 ई. में पूना पुस्तकालय संघ और 1946 में दिल्ली पुस्तकालय संघ का गठन किया गया। दिल्ली विश्वविद्यालय में पुस्तकालय विज्ञान में स्नातक स्तर की पढ़ाई प्रारंभ की गई और स्नातकोत्तर कक्षाओं की पढ़ाई का भी प्रबंध किया गया। पुस्तकालय विज्ञान में अनुसंधान करने की दिशा में दिल्ली विश्वविद्यालय ने ही मार्गदर्शन प्रदान किया।\n\n", "id": "382322", "title": "पुस्तकालय का इतिहास"}
{"url": "https://hi.wikipedia.org/wiki?curid=382323", "text": "बेसर\n\nबेसर, एक घोड़े और गधी के मिलन से उत्पन्न एक संकर संतान है। यह खच्चर के समान है जिसका जन्म एक गधे और घोड़ी के मिलन के परिणामस्वरूप होता है। खच्चर के बनिस्बत किसी बेसर का जन्म एक दुर्लभ घटना होती है। सभी नर बेसर बंध्य होते हैं, जबकि मादा बेसर कुछ दुर्लभ मौकों पर गर्भधारण कर सकती हैं। \n", "id": "382323", "title": "बेसर"}
{"url": "https://hi.wikipedia.org/wiki?curid=382324", "text": "शंकर केशव कानेटकर\n\nशंकर केशव कानेटकर (२८ अक्टूबर १८९३ - १९७४) मराठी के सुप्रसिद्ध कवि। \n\nकानेतकर का जन्म 28 अक्टूबर 1893 ई. को फत्यापुर, रहिमतपुर, जिला सतारा में हुआ। आपने एम.ए. की परीक्षा उत्तीर्ण की और लेखनकार्य में जुट गए। 'अभागी कमल' (1923 ई.), 'अंबाराय' (1928), 'कांचनगंगा' (1930), 'चंद्रलेखा' (1951) तथा 'अनिकेत' (1955) इत्यादि आपके प्रकाशित काव्यग्रंथ हैं। 'नाट्यछटा' (1939 ई.) नामक एक आलोचनात्मक ग्रंथ का भी आपने प्रणयन किया है। 4 दिसम्बर 1973 ई. को 80 वर्ष की आयु में आपका देहावसान हो गया।\n", "id": "382324", "title": "शंकर केशव कानेटकर"}
{"url": "https://hi.wikipedia.org/wiki?curid=382326", "text": "क्ले कोर्ट\n\nक्ले कोर्ट, चार भिन्न प्रकार के टेनिस के मैदानों (टेनिस कोर्ट्स) में से एक है। क्ले कोर्ट कुचले हुए शेल (एक प्रकार के पत्थर), पत्थर और ईंटों द्वारा बनाया जाता है। लाल क्ले, हरी क्ले या अमेरिकी हार-ट्रू क्ले की अपेक्षा धीमी होती है। फ्रेंच ओपन क्ले कोर्ट्स में ही खेला जाता है, जो इसे ग्रैंड स्लैम की अन्य प्रतियोगिताएं के मध्य विशिष्ट दर्जा देता है।\n\nसंयुक्त राज्य अमेरिका, कनाडा या ब्रिटेन की अपेक्षा यूरोपीय महाद्वीप और लैटिन अमेरिका में क्ले कोर्ट्स का प्रचलन अधिक है। संयुक्त राज्य अमेरिका में हरी मिट्टी द्वारा बने कोर्ट (मैदान), जिन्हें \"रुबिको\" के नाम से भी जाना जाता है, को प्रायः \"क्ले\" ही कहा जाता है, लेकिन वह उस मिट्टी द्वारा नहीं बने होते हैं जो अधिकांश यूरोपीय और लैटिन अमेरिकी देशों में प्रयोग की जाती है। हालांकि इसे बनाना अन्य प्रकार के टेनिस मैदानों को बनाने की अपेक्षा सस्ता होता है, किन्तु इसके रखरखाव की लागत अधिक होती है क्योंकि सपाटपन बनाये रखने के लिए सतह को निरंतर बराबर करते रहना पड़ता है। इसमें पानी के स्तर का संतुलन बनाये रखना भी बहुत ज़रूरी होता है; पानी निकालते रहने के लिए हरे मैदान प्रायः ढालयुक्त बनाये जाते हैं।\n\nक्ले कोर्ट अधिक टॉपस्पिन हेतु \"फुल वेस्टर्न ग्रिप\" में सहायता देते हैं।\n\nक्ले कोर्ट धीमे माने जाते हैं, क्योंकि इनमें गेंद अपेक्षाकृत ऊंची किन्तु धीमी गति से उछलती है, जिससे खिलाड़ी के लिए गेंद द्वारा ऐसा विशिष्ट शॉट खेलना और भी कठिन हो जाता है। इसमें अंक भी अधिक अर्जित होते हैं क्योंकि विजेताओं की संख्या कम होती है। इसलिए, क्ले कोर्ट बेसलाइन खिलाड़ियों, जो दृढ़ होते हैं और आमतौर पर अधिक रक्षात्मक होते हैं, के लिए अधिक सहायक होते हैं, इसके द्वारा रैफेल नडाल, जॉर्न बोर्ग और जस्टिन हेनिन जैसे खिलाड़ियों को फ्रेंच ओपन में काफी सफलता प्राप्त हुई. आक्रामक बेसलाइन खिलाड़ी जिनके ग्राउंडस्ट्रोक बहुत शक्तिशाली होते हैं, उन्हें भी क्ले कोर्ट में काफी सफलता मिली है। यह तथ्य लम्बे खिलाड़ियों के लिए विशेष रूप से सत्य सिद्ध होता है क्योंकि गेंद अधिक उछलने के बाद भी उनके द्वारा मारे जा सकने वाली उंचाई के भीतर ही होती है, इसक द्वारा, दो बार फ्रेंच ओपन के अंतिम दौर तक पहुंचने वाले खिलाड़ी रॉबिन सोल्डरिंग और ऐना इवानोविच, जेलेना जैन्कोविच तथा डायना साफिना जैसी महिला खिलाड़ियों को भी क्ले कोर्ट्स में सफलता मिली है।\n\nक्ले कोर्ट में खेलने वाले खिलाड़ी ओने विरोधी खिलाड़ी से बचने के लिए टॉपस्पिन का प्रयोग करते हैं। बजरी (ग्रेवेल) के बने मैदानों में गेंद की गति किसी भी अन्य सतह वाले मैदान से काफी भिन्न होती है। मिट्टी पर खेलने अक्सर करने के लिए स्ट्रोक के दौरान गेंद में स्लाइड करने की क्षमता, के रूप में चल रहा है और एक कठिन या घास की तरह कोर्ट पर रोक का विरोध शामिल है। मिटटी के मैदान पर खेलने के लिए प्रायः स्ट्रोक के दौरान भी गेंद को सरकाने की योग्यता आवश्यक है, जबकि सख्त या घास के मैदानों पर दौड़ कर ही गेंद को रोका जा सकता है। ऐसे खिलाड़ी जो मिटटी के मैदानों पर बहुत बढ़िया प्रदर्शन करते हैं लेकिन तेज़ गति वाले मैदानों पर उन्हें प्रदर्शन का वही स्तर बनाये रखने के लिए बहुत संघर्ष करना पड़ता है, ऐसे खिलाड़ियों को क्ले-कोर्ट स्पेशलिस्ट (मिटटी के मैदानों पर खेलने वाले विशेषज्ञ खिलाड़ी) के नाम से जाना जाता है।\n\nक्ले कोर्ट की अन्य विशेषता यह भी है कि इनमें गेंद उछलने पर अपना निशान छोड़ देती है, जिसके द्वारा यह निर्धारित करने में आसनी होती है कि गेंद मैदान से बाहर थी या अन्दर. लाल मिट्टी के आलोचक उसकी निम्न कमियों की ओर संकेत करते हैं: इन मैदानों को निरंतर नाम बनाये रखना पड़ता है, यदि सतह सूख जाये तो नयी सतह के निर्माण में कई समस्याएं आती हैं और इनसे पड़ने वाले दागों के कारण पोशाक और जूते भी खराब हो जाते हैं।\n\nमिट्टी तीन भिन्न प्रकार की होती है:\n\nसभी लाल \"मिटटी\" के मैदान प्राकृतिक मिटटी के बने नहीं होते हिं बल्कि ये ईंटों के चूरे से बने होते हैं जिसे मैदान बनाने के लिए जमा दिया जाता है। इसके बाद इस चूरे रूपी मिट्टी को अन्य तत्व के चूरे से पूरी तरह से ढक दिया जाता है। इस प्रकार की सतह आसानी से पानी अवशोषित नहीं करती है और यूरोप और लैटिन अमेरिका में इसका बहुत प्रचालन है। प्राकृतिक मिट्टी से बने वास्तविक मैदान बहुत ही कम मिलते हैं क्योंकि उन्हें पूरी तरह से सूखने में दो से तीन दिन का समय लगता है। प्राकृतिक लाल मिट्टी का एक अच्छा उदाहरण पिट्सबर्ग, पीए (PA) के फ्रिक पार्क क्ले कोर्ट्स में देखा जा सकता है, यह सार्वजनिक सुविधा हेतु बनाये गए छः लाल मिट्टी के मैदान हैं जो 1930 से निरंतर प्रयोग में लाये जा रहे हैं।\n\nहरी मिट्टी, हार-ट्रू या \"अमेरिकन\" क्ले, लाल मिट्टी के समान ही होती है, एक मात्र अंतर यह है कि यह लाल मिट्टी की अपेक्षा थोड़ी सख्त और तेज़ होती है। हरी मिट्टी का प्रयोग सतह को जमाने के लिए किया जाता है। इसके बाद इसके ऊपर एक अन्य परत बनायी जाती है। इस प्रकार के मिट्टी के मैदान संयुक्त राज्य अमेरिका के सभी 50 राज्यों में पाए जा सकते हैं, लेकिन यह मुख्यतः पूर्वी और दक्षिणी क्षेत्र में ही स्थित हैं। दक्षिणपूर्व के खाड़ी तटीय क्षेत्र में हरी मिट्टी के बने मैदान प्रायः \"रुबिको\" के नाम से जाने जाते हैं। 2011 में ग्रीन, हर-ट्रू क्ले कोर्ट में एक डब्लूटीए (WTA) प्रतियोगिता खेली गयी थी; चार्ल्सटन, साउथ कैरोलिना में एक फैमिली सर्किल कप खेला गया था। पहले पौंटे वेड्रा बीच, फ्लोरिडा में एक एमपीएस (MPS) ग्रुप चैम्पियनशिप भी होती थी, लेकिन यह प्रतियोगिता 2010 से बंद हो गयी थी।\n\nमैड्रिड मास्टर्स के रोमानिया वासी स्वामी, इयौन टिरीऐक, जो 2009 तक मिट्टी के मैदानों पर खेला जाता था, ने प्रतियोगिता के भविष्य में होने वाले मैचों के लिए, एक नयी नीली सतह का सुझाव दिया है, जो कि प्रमुख आयोजक म्युटुआ मैड्रेलिना का भी रंग है। इस विवादास्पद परिवर्तन अभी भी दो खिलाड़ियों के पक्ष से स्वीकृति प्राप्त करने के लिए लंबित है। इस बीच, 2009 से प्रभावी, एक बाहरी मैदान पहले से ही इन्हीं सामग्रियों द्वारा बनाया जा चुका है जिससे कि खिलाड़ी उसका परीक्षण कर सकें. ओपन के वर्तमान निदेशक मैनुएल सैंटाना ने आश्वासन दिया है कि, रंग के अतिरिक्त इस सतह में पारंपरिक लाल मिट्टी की सभी खूबियां मौजूद हैं।\n\nहांलिया वर्षों में मिट्टी के मैदानों पर खेलने वाली सबसे सफल महिला खिलाड़ी जस्टिन हेनिन रहीं हैं, उन्होंने फ्रेंच ओपन एकल खिताब चार बार जीता है और 2010 में ही 20 महीने का अवकास काल समाप्त किया है। उनके विविधता भरे शॉट, गति और स्लाइसेज़ (टेनिस में खेला जाने वाला एक प्रकार का शॉट) उनके महत्त्वपूर्ण हथियार रहे हैं। वर्तमान में, रैफेल नडाल मिट्टी के मैदानों पर सबसे सफल खिलाड़ी हैं, जो पञ्च पुरुष एकल फ्रेंच ओपन खिताब जीत चुके हैं-31 मई 2009 को स्वीडेन के खिलाड़ी रॉबिन सोल्डरिंग से पराजित होने के पहले तक नडाल किसी प्रतियोगिता में कोई मैच नहीं हारे थे। नडाल के पास किसी भी पुरुष खिलाड़ी द्वारा किसी मैदान पर बनायी गयी सर्वाधिक लम्बी विजय श्रंखला का कीर्तिमान भी है: अप्रैल 2005 से मई 2007 के बीच मिट्टी के मैदानों पर दर्ज की गयी 81 विजय. मिट्टी के मैदान पर सफल रहे अन्य खिलाड़ियों में मार्गरेट कोर्ट, क्रिस एवर्ट, जॉर्न बोर्ग, इवान लेंडल, मैट्स विलांडर, मोनिका सेलेस, स्टेफी ग्राफ, अरैन्त्क्सा सांचेज़ विकारियो और गुस्तव कर्टेन शामिल हैं।\n\nमहिला खिलाड़ियों द्वारा रोलैंड गैरोस पर लगातार जीते गए सर्वाधिक सेटों के मामले में जस्टिन हेनिन और हेलेन विल्स मूडी के पास संयुक्त कीर्तिमान है, (2005 से 2010 तक) इन दोनों ने 40 लगातार सेट जीते, हालांकि उनका यह कीर्तिमान ओपन एरा मी जीता गया था, जोकि इसे और भी दुर्लभ बनाता है।\n\nक्रिस एवर्ट के पास महिला और पुरुष दोनों ही वर्गों में मिट्टी के मैदान पर सर्वाधिक लम्बी विजय श्रंखला बनाए का कीर्तिमान है: अगस्त 1973 से लेकर 12 मई 1979 तक, उन्होंने लगातार 125 मिट्टी के मैदानों पर खेले गए मैच जीते.\n\nथॉमस मस्टर भी इन मैदानों पर एक सफल खिलाड़ी माने जाते हैं। हालांकि उन्होंने सिर्फ एक ही बार फ्रेंच ओपन में जीत हासिल की है, लेकिन उनके कैरियर के 44 में से 40 एकल खिताब मिट्टी के मैदानों पर ही जीते गए हैं।\n\nक्ले-कोर्ट विशेषज्ञ एक ऐसा टेनिस खिलाड़ी होता है जो मिट्टी के मैदानों पर बहुत ही बढ़िया प्रदर्शन करता है, लेकिन वह सख्त मैदानों, घास के मैदानों या अन्य मैदानों पर इसी स्तर का प्रदर्शन नहीं कर पाता है। यह वाक्यांश औसत खिलाड़ियों के स्थान पर अधिकांशतः एटीपी (ATP) या डब्लूटीए (WTA) दौरे वाले पेशेवर खिलाड़ियों के लिए प्रयोग किया जाता है। \n\nकुछ हद तक रैकेट तकनीक में हुई प्रगति के कारण, आज के क्ले कोर्ट लम्बे और जीत दिलाने वाले ग्राउंडस्ट्रोक्स के लिए प्रसिद्ध हैं जिनसे भरी टॉपस्पिन शॉट पैदा होते हैं, ये ऐसे स्ट्रोक हैं जो तेज़ और गेंद को अधिक उछाल न देने वाले मैदानों पर बहुत अधिक प्रभावकारी नहीं होते हैं। क्ले-कोर्ट विशेषज्ञ खिलाड़ी अन्य खिलाड़ियों की पेक्षा मिट्टी के मैदानों पर गेंद को बहुत बढ़िया ढंग से घुमाव दे पाते हैं। उनमें से कई ड्रॉप शॉट लगाने में भी पारंगत होते हैं, यह इस लिए प्रभावी होता है क्योंकि मिट्टी के मैदानों में उछालयुक्त शॉट के फलस्वरूप खिलाड़ी बेसलाइन से काफी पीछे जाने के लिए विवश हो जाते हैं। इसके अतरिक्त, धीमे और लम्बे उछालयुक्त शॉट के लिए खिलाड़ियों द्वारा ऊंचे दर्जे के मानसिक केन्द्रीकरण और शारीरिक क्षमता की आवश्यकता होती है। \n\n\"क्ले-कोर्ट स्पेशलिस्ट\" की कई भिन्न परिभाषाएं हैं, कुछ इस श्रेणी के अंतर्गत थॉमस मस्टर, सेरगी ब्रूगुएरा, गुस्ताव कर्टेन और जुआन कार्लोस फेरेरो जैसे खिलाड़ियों को रखते हैं, जबकि यह खिलाड़ी अन्य मैदानों पर भी प्रतियोगिताएं (जिसमे मास्टर सीरिज़ मैच भी शामिल हैं) जीत चुके हैं। हालांकि, चूंकि इन सभी खिलाड़ियों ने सिर्फ फ्रेंच ओपन में ही खिताब जीते हैं, इसलिए कभी-कभी इन्हें इसी उपनाम द्वारा ही जाना जाता है। अन्य खिलाड़ी, जैसे सेरेगी ब्रूगुएरा, एल्बर्ट कॉस्टा और गस्टन गौडियो, फ्रेंच ओपन के चैम्पियन थे जिन्होनें अपने सभी या लगभग सभी खिताब मिट्टी के मैदानों पर ही जीते थे। महिला खिलाड़ियों के बीच, बहुत कम ही खिलाड़ी ऎसी थीं जिनके श्रेष्ठ प्रदर्शन मिट्टी के मैदानों तक ही सीमित रहे हों. वर्जीनिया रुज़ुकी, अनास्तासिया माइस्किना, इवा मजोली, सू बार्कर, ऐना इवानोविच और फ्रैन्सेसका शियावोने ही मात्र कुछ ऎसी महिला खिलाड़ी हैं जिन्होंने 1968 से टेनिस ओपन एरा की शुरुआत के बाद केवल फ्रेंच ओपन में ही शीर्ष खिताब जीते हैं।\n\nहाल के वर्षों में क्ले कोर्ट के न ने अन्य मैदानों पर भी अच्छा प्रदर्शन करने का प्रयास किया है और इसमें कुछ सफलता भी प्राप्त की है। फरेरो, 2003 अमेरिकी ओपन के फाइनल में पहुंच गए, इसी वर्ष उन्होंने फ्रेंच ओपन भी जीता और हार्डकोर्ट प्रतियोगिताएं भी जीतीं. नडाल भी घास के मैदानों पर चार विम्बलडन फाइनल (2008 और पुनः 2010 में हासिल जीत), 2009 में हार्डकोर्ट में ऑस्ट्रेलियाई ओपन और 2008 में हार्डकोर्ट में ओलम्पिक एकल स्वर्ण पदक, जीतने से पहले तक एक क्ले-कोर्ट विशेषज्ञ खिलाड़ी माने जाते थे, नडाल ने अपने कैरियर का ग्रैंड स्लैम 2010 यूएस ओपन में पूरा किया और हार्डकोर्ट्स में पांच मास्टर शीर्ष जीते, चार लगातार फ्रेंच ओपन शीर्षक जीतने के बाद लगातार 81 मैच जीतने की श्रंखला बनायी.\n\n\n\n\n\n\n\n\n\n", "id": "382326", "title": "क्ले कोर्ट"}
{"url": "https://hi.wikipedia.org/wiki?curid=382327", "text": "खच्चर\n\nखच्चर, एक गधे और घोड़ी के मिलन से उत्पन्न एक संकर संतान है। यह बेसर के समान है जिसका जन्म एक घोड़े और गधी के मिलन के परिणामस्वरूप होता है। घोड़ा और गधा विभिन्न प्रजाति हैं और इनमें गुणसूत्रों की संख्या भी भिन्न होती है। जहाँ गधे में 62 गुणसूत्र होते हैं वहीं घोड़ों में इनकी संख्या 64 होती है। खच्चर को आमतौर पर बोझा ढोने के काम में लाया जाता है। औद्योगीकरण से पहले खच्चर सामान को लाने ले जाने में एक महत्वपूर्ण भूमिका निभाया करते थे। सभी नर खच्चर बंध्य होते हैं, जबकि मादा खच्चर कुछ दुर्लभ मौकों पर गर्भधारण कर सकती हैं। खच्चर का आकार इसको जन्म देने वाली घोड़ी के आकार पर निर्भर करता है। \n", "id": "382327", "title": "खच्चर"}
{"url": "https://hi.wikipedia.org/wiki?curid=382332", "text": "बारडोली सत्याग्रह\n\nबारडोली सत्याग्रह, भारतीय स्वाधीनता संग्राम के दौरान वर्ष 1928 में गुजरात में हुआ यह एक प्रमुख किसान आंदोलन था जिसका नेतृत्व वल्लभ भाई पटेल ने किया था। उस समय प्रांतीय सरकार ने किसानों के लगान में तीस प्रतिशत तक की वृद्धि कर दी थी। पटेल ने इस लगान वृद्धि का जमकर विरोध किया। सरकार ने इस सत्याग्रह आंदोलन को कुचलने के लिए कठोर कदम उठाए, पर अंतत: विवश होकर उसे किसानों की मांगों को मानना पड़ा। एक न्यायिक अधिकारी बूमफील्ड और एक राजस्व अधिकारी मैक्सवेल ने संपूर्ण मामलों की जांच कर 22 प्रतिशत लगान वृद्धि को गलत ठहराते हुए इसे घटाकर 6.03 प्रतिशत कर दिया।\n\nइस सत्याग्रह आंदोलन के सफल होने के बाद वहां की महिलाओं ने वल्लभभाई पटेल को ‘सरदार’ की उपाधि प्रदान की। किसान संघर्ष एवं राष्ट्रीय स्वाधीनता संग्राम के अंर्तसबंधों की व्याख्या बारदोली किसान संघर्ष के संदर्भ में करते हुए गांधीजी ने कहा कि इस तरह का हर संघर्ष, हर कोशिश हमें स्वराज के करीब पहुंचा रही है और हम सबको स्वराज की मंजिल तक पहुंचाने में ये संघर्ष सीधे स्वराज के लिए संघर्ष से कहीं ज्यादा सहायक सिद्ध हो सकते हैं।\n\n", "id": "382332", "title": "बारडोली सत्याग्रह"}
{"url": "https://hi.wikipedia.org/wiki?curid=382334", "text": "केन्द्रीय शिक्षक पात्रता परीक्षा\n\nकेंद्रीय शिक्षक पात्रता परीक्षा (CTET/सीटीईटी) सीबीएसई द्वारा आयोजित पात्रता परीक्षा है। यह स्कूलों में अध्यापकों के लिये है। स्कूलों में छह से 14 वर्ष के बच्चों को मुफ्त एवं अनिवार्य शिक्षा का अधिकार कानून के तहत शिक्षकों की कमी को पूरा करने और गुणवत्ता सुनिश्चित करने के उद्देश्य से स्कूलों में शिक्षकों की पात्रता परीक्षा का आयोजन की जा रही है। इसके तहत शिक्षकों की दक्षता, बुद्धिमता और योग्यता के साथ प्राथमिक एच् उच्च प्राथमिक स्तर पर चुनौतियों से निपटने में उनकी क्षमता का आकलन किया जाएगा।\n\nसीटीईटी परीक्षा के दो पत्र होंगे जिसमें पहला पत्र उन लोगों के लिए होगा जो पहली कक्षा से पाचवी कक्षा को पढ़ाना चाहते हैं जबकि दूसरा पत्र उन लोगों के लिए होगा जो छठी कक्षा से आठवीं कक्षा को पढ़ाना चाहते हैं। जो लोग दोनों स्तरों पर कक्षाओं में पढ़ाना चाहते हैं। उन्हें दोनों पत्रों की परीक्षा देनी होगी। \n\n", "id": "382334", "title": "केन्द्रीय शिक्षक पात्रता परीक्षा"}
{"url": "https://hi.wikipedia.org/wiki?curid=382347", "text": "भारती फाउण्डेशन\n\nभारती फाउण्डेशन, भारती इंटरप्राइजेज नामक प्रसिद्ध भारतीय व्यापारिक समूह का लोकोपकारिक कार्य करने वाली संस्था है। यह सन 2000 में स्थापित किया गया था। इसका उद्देश्य वंचित बच्चों एवं युवावों को अपना क्षमता (पोटेंशियल) साकार करने में सहायता करना है। \n\nभारती फाउंडेशन ने 500 प्राथमिक एवं 50 उच्च माध्यमिक सत्य भारती स्कूल के माध्यमों से लगभग 2 लाख बच्चों के मध्य शिक्षा का अलख जगाने का बीड़ा उठाया है। इन स्कूलों की स्थापना तथा इसके परिसंचालन व प्रबंधन के लिए भारती समूह लगभग 200 करोड़ रूपए धनराशि उपलब्ध करा रहा है। स्कूलों की स्थापना में सार्वजनिक-निजी-भागीदारी स्वरूप को अंकीकृत किया गया है। यह बहुत ही अनोखा और देश में किसी निजी क्षेत्र कारोबार समूह द्वारा आरंभ किया गया एक विशाल शिक्षा अभियान बन चुका है, विशेषतौर पर ग्रामीण भारत के लिए। इसकी सबसे प्रमुख बात है कि इस शिक्षा अभियान का दायरा केवल एक राज्य विशेष न होकर 5 राज्यों में है। ये विद्यालय पंजाब, हरियाणा, राजस्थान, उत्तर प्रदेश और तमिलनाडु में स्थित है। वर्ष 2006 में आरंभ हुआ सत्य भारती स्कूल कार्यक्रम एक व्यापाक शैक्षणिक अभियान है, जो अब ऐसे समय में जोर पकड़ने लगा है जब भारत में बाल शिक्षा पर सरकार बहुत ही गंभीर है गई है।\n\n", "id": "382347", "title": "भारती फाउण्डेशन"}
{"url": "https://hi.wikipedia.org/wiki?curid=382351", "text": "रेलवे भर्ती बोर्ड\n\nभारतीय रेल में रिक्त पदों की भर्ती रेलवे भर्ती बोर्डों (रेलवे रिक्रूटमेंट बोर्ड / आरआरबी) के माध्यम से की जाती है। इस समय पूरे भारत में कुल 19 रेलवे भर्ती बोर्ड क्रियाशील हैं।\n\nयह रेलवे भर्ती बोर्ड समय समय पर विस्तारित हुई नीतियों के आधार पर निम्नलिखित उद्देश्यों के लिए गठित हुआ है।\n\n1। विद्यमान रेलवे भर्ती बोर्डस के काम के बोझ को समेकित बनाना।\n\n2। भर्ती प्रक्रिया में सरलता लाना।\n\n3। भर्ती एजेंसी को दूरस्थ इलाके में रहने वाले उम्मीदवारों के करीब लाना।\n\n4। अखिल भारतीय स्तर पर भर्ती करना।\n\nअहमदाबाद http://www.rrbahmedabad.gov.in\n\nअजमेर http://www.rrbajmer.org\n\nइलाहाबाद http://www.rrbald.nic.in\n\nबंगलोर http://www.rrbbnc.gov.in\n\nभोपाल http://www.rrbbpl.nic.in\n\nभुवनेश्वर http://www.rrbbbs.gov.in\n\nचंड़ीगढ़ http://www.rrbcdg.org\n\nचेन्नई http://www.rrbchennai.net\n\nगोरखपुर http://www.rrbgkp.gov.in\n\nगोवाहाटी http://www.rrbguwahati.gov.in\n\nजम्मु तथा श्रीनगर http://www.rrbjammu.nic.in\n\nकोलकता http://www.rrbkolkata.org\n\nमालदा http://www.rrbmalda.gov.in\n\nमुंबई http://www.rrbmumbai.gov.in\n\nमुझफ्फरपुर http://www.rrbpatna.org\nपटना http://www.rrbbpl.nic.in/hindi/HExpro.htm\n\nरांची http://www.rrbranchi.org\n\nसिकंराबाद http://www.rrbsecunderabad.org\n\nतिरुअनंतपुरम http://www.thiruvananthapuram.net\n\nबिलासपुर http://www.rrbbilaspur.gov.in/RRB-Hindi/\n\n", "id": "382351", "title": "रेलवे भर्ती बोर्ड"}
{"url": "https://hi.wikipedia.org/wiki?curid=382352", "text": "प्रतापगढ़, राजस्थान\n\nप्रतापगढ़, क्षेत्रफल में भारत के सबसे बड़े राज्य राजस्थान के ३३वें जिले प्रतापगढ़ जिले का मुख्यालय है। प्राकृतिक संपदा का धनी कभी इसे 'कान्ठल प्रदेश' कहा गया। यह नया जिला अपने कुछ प्राचीन और पौराणिक सन्दर्भों से जुड़े स्थानों के लिए दर्शनीय है, यद्यपि इसके सुविचारित विकास के लिए वन विभाग और पर्यटन विभाग ने कोई बहुत उल्लेखनीय योगदान अब तक नहीं किया है।\n\nराजस्थान के दक्षिणी हिस्से में \"उदयपुर सम्भाग\" में यह जिला २४°.०२' उत्तर और ७४°.४६' पूर्व के बीच अवस्थित है। संभाग मुख्यालय उदयपुर से यह 179 किलोमीटर या 111 मील दूर है|\n\nप्रतापगढ़ जिला समुद्र तल से औसतन १६१० फीट या ५८० मीटर की ऊँचाई पर बसा है और कहा यह जाता है कि ऊँचाई की दृष्टि से राजस्थान में माउन्ट आबू के बाद सर्वाधिक ऊँचाई वाला यही जिला है। न यहां-पश्चिमी राजस्थान के बाड़मेर जैसा दहकता हुआ रेगिस्तान है, न चूरु जैसे शहरों सी कड़ाके की ठंड! स्थानीय जलवायु मनभावन समशीतोष्ण है।\nपुराने प्रतापगढ़ राज्य के उत्तर में ग्वालियर, दक्षिण में रतलाम, पश्चिम में मेवाड़ (उदयपुर) और बांसवाड़ा) पूर्व में जावरा/ मन्दसौर और नीमच के राज्य और जिले थे।\n\nभारतीय उपमहाद्वीप की सर्वाधिक प्राचीन पर्वतमाला अरावली और मालवा के पठार की संधि पर अवस्थित राजस्थान के इस जिले के भूगोल में अरावली और मालवा दोनों की ही भौगोलिक-विशेषताएँ एक साथ पहचानी जा सकती हैं।\n\nपुराने दस्तावेजों के अनुसार \"जाखम, शिव, एरा, रेतम और करमोई मुख्य नदियाँ थीं। ३० ग्रामीण तालाबों के अलावा यहाँ ‘तेजसागर’ नामक प्रमुख तालाब था।\" जाखम, माही और सिवाना यहाँ की तीन मुख्य नदियाँ हैं, छोटी-छोटी बरसाती नदियों के अलावा अन्य नदियों में सोम, एरा और करमोई नामक नदियाँ भी हैं, जो प्रायः ग्रीष्मकाल में सूख जाती हैं, पर पड़ौसी जिले बांसवाड़ा के विख्यात माही बांध में प्रतापगढ़ जिले की कई नदियों और प्राकृतिक जलधाराओं का पानी शामिल होता है।\n\nजिले की औसत वार्षिक-वर्षा ८५६ से ९०० मिलीमीटर है, पर हर वर्ष इसमें हर बरस थोड़े-बहुत उतार-चढ़ाव देखे जाते रहे हैं। (उदाहरण के लिए २०१० में जिले की वर्षा का सालाना औसत ७९९ मिलीमीटर ही रहा था। भौगोलिक इतिहास के परिप्रेक्ष्य में देखें- तो सन १८९३ में यहाँ ६४ इंच बारिश हुई थी, तो सन १८९९ में महज़ ११ इंच!)\" चित्तौडगढ़ के जिला गजेटियर के अनुसार \"५ सितम्बर १९५५ को २४ घंटों के दौरान २७९.९ मिलीमीटर वर्षा का रिकॉर्ड प्रतापगढ़ के मौसम विभाग में दर्ज है\".\nयहाँ भूमि आम तौर पर उर्वरक काली मिट्टी (Black Cotton Soil) है, जो ज्वालामुखी-लावा से निर्मित है। जुलाई २०११ में प्रतापगढ़ के एक गंभीर शोधकर्ता \"मदन वैष्णव\" ने यह दावा किया था कि उन्होंने प्रतापगढ़ में लगभग २,५०० साल पहले हुए एक ज्वालामुखी विस्फोट के ठोस सूत्र ढूंढे हैं, \"जिसके लावे की वजह से ही बहुत सारे गांवों की मिट्टी (भूमि) काली और लाल है।\" \n\nप्राचीन भू-अभिलेख दस्तावेजों के आधार पर इस जिले में खेती की भूमि किस्में 'सिंचित', 'असिंचित-काली-भूमि, 'धामनी', 'कंकरोट', 'अडान' और 'बंजर-काली' थीं। \n\nछोटी सादडी के अलावा प्रतापगढ़ के बाकी चार उपखंड- प्रतापगढ़, अरनोद, पीपलखूंट और धरियावद 'वन-क्षेत्र' के अंतर्गत आरक्षित हैं, इसलिए जिले में बड़े या मध्यम-श्रेणी के उद्योगों को शुरू करने की संभावनाएं बहुत कम हैं। 'राजस्थान इंडस्ट्रीज़ एंड इन्वेस्टमेंट कोर्पोरेशन (रीको)\" ने (प्रतापगढ़ शहर में) एक अलग औद्योगिक-क्षेत्र विकसित किया ज़रूर है, पर कल-कारखाने लगाने के इच्छुक उद्योगपतियों के अभाव में ये आज भी सुनसान पड़ा हुआ भूखंड है। \n\nखनन-कार्य की यहाँ इसीलिए अनुमति नहीं है कि जिले का ज़्यादातर हिस्सा वन श्रेणी में वर्गीकृत है, हालाँकि [छोटी सादडी]] के अलावा प्रतापगढ़ और धरियावद तहसील के चुनिन्दा भागों में \"केल्साइट, डोलोमाइट, रेड ऑकर, सोप स्टोन, क्वार्ट्ज़, फेल्सपर\" आदि का खनिज-उत्खनन होता है। यहाँ (कम मात्रा में) संगमरमर, इमारती-पत्थर, चूना-पत्थर (लाइम-स्टोन) आदि के कुछ भंडार भी हैं।\n\nखनि-अभियंता कार्यालय, प्रतापगढ़ से प्राप्त आंकड़ों के अनुसार \"धरियावद में ७५, छोटी साद्डी में ३० और प्रतापगढ़ में १० खानों को अनुज्ञापत्र दिए गए हैं, जिनके द्वारा क्रमशः ११७५ हेक्टेयर, १०९८ हेक्टेयर और ११ हेक्टेयर में संगमरमर, फेल्सपर, रेड-ऑकर और अन्य खनिज निकाले जा रहे हैं।\"\n\nप्रतापगढ़ जिले का कुल भौगोलिक क्षेत्रफल ४,११,७३६ हेक्टयर है, जिसमें से १,२०,९७६ हेक्टयर भाग सघन वनों से आच्छादित भूभाग है। यह राज्य के वन-औसत से कहीं अधिक है।\nभौगोलिक दृष्टि से आरक्षित वन-क्षेत्र और कुल उपलब्ध भूमि का तहसीलवार क्षेत्रफल इस प्रकार है-\n\nअगर शहरी आबादी के आंकड़े देखें तो ऐतिहासिक-परिप्रेक्ष्य में नीचे दी जा रही तालिका से प्रतापगढ़ और छोटी सादड़ी नगरीय जनसँख्या पर प्रकाश पड़ता है:\nऐतिहासिक दस्तावेज़ बतलाते हैं कि १८८१ में 'परताबगढ़' की जनसँख्या ७९,५६९ हुआ करती थी। यह आबादी १९५१ की जनगणना में १,१०,५३० अंकित है! २००१ की जनगणना के आंकड़ों की बात करें तो प्रतापगढ़ की जनसँख्या २,०६,९६५ थी, अरनोद की १,१२,०७२, धरियावद की १,५२,६५५, पीपल खूंट की- १,१८,४३९ और छोटी सादडी की आबादी १,१६,६७६ अंकित की गयी थी।\nभारत की जनगणना २०११ के आरंभिक आंकड़ों के अनुसार प्रतापगढ़ जिले की कुल आबादी ८,६८,२३१ है, जिसमें से ४,३७,९४१ पुरुष और ४,३०,२८१ स्त्रियां हैं, जब कि २००१ की गत जनगणना में यहां ७,०६,७०७ लोगों की गिनती की गयी थी। जैसलमेर जिले के बाद राज्य की सबसे कम आबादी वाला जिला प्रतापगढ़ दर्ज हुआ है।\n\nजनसँख्या (%) 91.73 % 8.27 %\n\nकुल आबादी 796,041 71,807|\nपुरुष आबादी 401,171 36,573|\nस्त्री आबादी 394,870 35,234|\nलिंगानुपात 984 963|\nबाल-लिंगानुपात (0-6) 936 898|\nबाल जनसँख्या (0-6) 141,751 8,767|\nशिशु लड़के (0-6) 73,237 4,619|\nशिशु लड़कियां (0-6) 68,514 4,148|\nबाल-प्रतिशत (0-6) 17.81 % 12.21 %|\nबालकों का प्रतिशत 18.26 % 12.63 %|\nबालिकाओं का प्रतिशत 17.35 % 11.77 %|\nसाक्षर 348,072 53,443|\nपुरुष साक्षरता 220,661 29,461|\nस्त्री साक्षरता 127,411 23,982|\nऔसत साक्षरता 53.20 % 84.78 %|\nपुरुष साक्षरता 67.29 % 92.20 %|\nस्त्री साक्षरता 39.04 % 77.15 %|\n\nसुविख्यात इतिहासकार महामहोपाध्याय पंडित गौरीशंकर हीराचंद ओझा (1863–1947) के अनुसार \"प्रतापगढ़ का सूर्यवंशीय राजपूत राजपरिवार मेवाड़ के गुहिल वंश की सिसोदिया शाखा से सम्बद्ध रहा है\".महाराणा कुम्भा (१४३३-१४६८ ईस्वी) चित्तौडगढ़ और महाराणा प्रताप भी इसी वंश के प्रतापी शासक थे, कहा जाता है कि उनके चचेरे भाई \"क्षेम सिंह\"/\"क्षेमकर्ण\" से उनका संपत्ति संबंधी कोई पारिवारिक विवाद कुछ इतना बढ़ा कि नाराज़ महाराणा कुम्भा ने उन्हें अपने राज्य चित्तौडगढ़ से ही निर्वासित कर दिया। कुछ का मानना है कि भाई-भाई में तलवारें न खिंचें, इसलिए क्षेमकर्ण स्वयं घरेलू-युद्ध टालने की गरज से चित्तौडगढ़ को अलविदा कह आये। उन का परिवार मेवाड के दक्षिणी पर्वतीय इलाकों में कुछ समय तक तो लगभग विस्थापित सा रहा, बाद में क्षेमकर्ण ने सन १४३७ ईस्वी में मेवाड़ के दक्षिणी भूभाग, देवलिया आदि गांवों को तलवार के बल पर 'जीत कर' अपना नया राज्य स्थापित किया। \nक्षेमकर्ण के पुत्र (और महाराणा कुम्भा के भतीजे) महाराणा \"सूरजमल\" ने १५१४ ईस्वी में देवगढ़ (या देवलिया) ग्राम में अपना स्थाई ठिकाना बनाते हुए 'नए राज्य' का विस्तार किया। बाद में सूरजमल के वंशज महारावत \"प्रतापसिंह\" ने १६८९-१६९९ में देवगढ़ से थोड़ी दूर, एक नया नगर 'प्रतापगढ़' बसाया |\n\nदेवगढ़ या देवलिया, जो जिला-मुख्यालय से लगभग १२ किलोमीटर की दूरी पर आज प्रतापगढ़ की उप-तहसील है, जो प्राचीनतर गांव के रूप में अपने भीतर इतिहास और पुरातत्व के कई रहस्य समेटे हुए है।\n\nयहाँ देवलिया में आज भी एक पुराना राजमहल, भूतपूर्व-राजघराने के स्मारक (छतरियां), तालाब, बावड़ियाँ, मंदिर और कई अन्य ऐतिहासिक अवशेष विद्यमान हैं। देवगढ़ में ही मातृशक्ति के एक रूप 'बीजमाता' का एक पुराना मंदिर तो है ही, जैनियों का भगवान मल्लिनाथ मंदिर और राम-दरबार मंदिर (रघुनाथद्वारा) भी हैं, जहाँ राम और लक्ष्मण को मूर्तिकार ने बड़ी-बड़ी राजस्थानी मूंछों में दिखाया है। (मूंछ वाले राम-लक्ष्मण की मूर्तियां कम हैं, कौन जाने शायद सिर्फ यहीं हों!) इसी मंदिर की छत पर सूर्य के प्रकाश की सहायता से समय बताने वाली संगमरमर की धूप घड़ी भी है।\n\nकालक्रमानुसार प्रतापगढ़ के \"भूतपूर्व शासकों का वंशवृक्ष\" कुछ इस तरह मिलता है:\n\n\nइतिहास की किताबों में 'परताबगढ़-राज' की पंद्रहवीं सदी से प्रायः अगले सौ सालों तक का कोई लंबा-चौड़ा विवरण नहीं मिलता, पर महारावत प्रताप सिंह, जिन्होंने प्रतापगढ़ की स्थापना \"कान्ठल राज\" की नयी राजधानी के रूप में की, के वक्त से यहां के इतिहास पर थोड़ी बहुत रोशनी ज़रूर डाली जा सकती है! (सालों तक इस का नाम प्रतापगढ़ नहीं, आदिवासी ढब ढंग से 'परताबगढ़' ही लिखा और बोला जाता था।) \n\"प्रताप सिंह\" के बाद \"पृथ्वी सिंह\"(१७०८-१७१८) \"संग्राम सिंह\" (१७१८-१७१९) \"उम्मेद सिंह\" (१७१९-१७२१) और \"गोपाल सिंह\" के सन १७२१ से १७५६ तक शासन के बारे में ज्यादा सामग्री इतिहास के स्रोतों में अंकित नहीं है। हाँ, इतना संकेत तो ज़रूर मिलता है कि एक \"शाही फरमान\" द्वारा महारावत \"प्रताप सिंह\" के उत्तराधिकारी \"पृथ्वी सिंह\" को \"शाह आलम\" (प्रथम) ने \"बसाड के परगने की आय के अलावा अपनी प्रजा के लिए खुद अपने सिक्के ढाल सकने का अधिकार\" दिया था। \n\nप्रतापगढ के रियासत बनाने के बाद १५७८ तक बारावरदा और बसाड को छोड़ कर सभी ५४८ छोटे बड़े गांवों पर प्रतापगढ का आधिपत्य हो गया १५८६ मे १७ आक्रमण के बाद बारावरदा व १६०३ मे ४३ से ज्यादा आक्रमण के बाद कर सम्बन्धी संधि व सेना मे अलग टुकडी की बात के साथ बसाड भी प्रतापगढ मे शामिल हो गया जिसके बाद बसाङ को अलग परगना बनाया गया\n\nयह भी उल्लेख इतिहास के दस्तावेजों में मिलता है कि \"गोपाल सिंह\" के शासन-काल में मराठे हर तरफ़ सर उठाने लगे थे और वे बाहुबल के आधार पर देसी रियासतों पर बकायदा संगठित हमले करते थे, पर \"गोपाल सिंह\" ने मेवाड से अपने अच्छे संबंधों के चलते उदयपुर के महाराणा से न केवल धरियावद परगने का शासन प्राप्त किया था, बल्कि वह मराठों की लूट से भी अपने राज्य को बहुत कुछ महफूज़ रख सके थे।\n\nमुग़ल और ब्रिटिश काल में प्रतापगढ़ राज्य 'बाहरी' हस्तक्षेपों से बहुत कुछ अछूता रहा, कुछ इसलिए भी कि न केवल यहाँ के तत्कालीन राजाओं ने दिल्ली के शासकों को १५,००० रुपये की सालाना 'खिराज' देने का निश्चय किया, बल्कि \"सालिम सिंह\" (1756-1774) ने मुग़ल-शासक \"शाह आलम द्वितीय\" से अपने राज्य के लिए नए 'सालिमशाही सिक्के' प्रचलित करने की लिखित स्वीकृति का नवीनीकरण करवाया, जो 'परताबगढ़' की स्थानीय-टकसाल में में ही ढाले जाने वाले थे। \n\n१७६१ में \"मल्हारराव होलकर\" के सेनापति \"तुकोजी राव\" ने प्रतापगढ़ की घेराबन्दी की, पर वह यहां से कोई धनराशि वसूल कर पाने में नाकामयाब रहा. हाँ, दो साल बाद १७६३ में \"मल्हारराव होलकर \" ने उदयपुर जाते वक़्त \"सालिम सिंह\" से (सालिमशाही रुपयों की) वसूली ज़रूर की. तब सब तरफ मराठों का उत्पात बड़ा प्रबल था। \n\n\"सालिम सिंह\", जिन्होंने प्रतापगढ़ के पास 'सालमगढ' बसाया था, के पुत्र \"सामंत सिंह\" के राजकाल में मराठों ने तो प्रतापगढ़ पर हमला और लूटपाट न करने की एवज में ७२,७२०/- सालिमशाही रुपयों की सालाना 'खिराज' तक बंधवा ली. मराठों के आतंक से आजिज आ कर \"सामंत सिंह\" ने १८०४ में अंग्रेजों से संधि की और जो वसूली मराठा किया करते थे, वही राशि अंग्रेजों को दिए जाने का करार किया गया; पर लॉर्ड कॉर्नवालिस की नयी राज्य-नीतियों के चलते ये करार भी बहुत समय तक लागू न रह सका और प्रतापगढ़ अंततः अँगरेज़ हुकूमत के सीधे नियंत्रण में आ गया। १८१८ में एक दफा फिर प्रतापगढ़ की अंग्रेज़ी सरकार से १२ सूत्रीय संधि हुई, जिसके अनुसार पहले साल में, ३५,००० रुपये और पांचवें साल में ७२,७००/- रुपये अंग्रेजों को 'खिराज' में देने का इकरार किया गया।\nउनका स्मारक प्रतापगढ़ में इस लिंक पर देखा जा सकता है-\n\"सामंत सिंह\" ने प्रतापगढ़ का शासन अपने पुत्र \"दीप सिंह\" को सौंप दिया, जिसने कुछ समय तक तो ठीकठाक काम चलाया, पर उसके ही राज्य के कुछ विरोधियों को स्थानीय स्तर पर दीप सिंह का शासन घोर असंतोषजनक जान पड़ा और शासन के प्रति विद्रोह की घटनाएँ तेज होने लगीं, लिहाज़ा सर उठाने वाले विद्रोहियों को कुचलने की गरज से \"दीप सिंह\" ने कुछ की हत्या तक करवा दी. अंग्रेज़ी आकाओं को \"दीप सिंह\" की यह कार्यवाही नागवार गुज़री और उन्होंने \"दीप सिंह\" को (प्रतापगढ़ से निष्कासित करते हुए) उसे देवगढ़ चले जाने और वहीं रहने का हुक्म दे डाला. कुछ वक्त तक तो \"देवगढ़\" में \"दीप सिंह\" लगभग नज़रबंद रहा, पर अंग्रेज़ी राज का हुकुम टालते हुए वह थोड़े ही वक्त बाद प्रतापगढ़ लौट आया। अंग्रेज़ी राज को ये हुकुमउदूली सहन न हुई, लिहाज़ा अँगरेज़ फौज की एक टुकड़ी ने आमने-सामने की एक लड़ाई में दीपसिंह को हरा कर बंदी बना लिया और ग्वालियर राज्यान्तर्गत अचेरा-गढ़ी में भेज दिया, जहाँ १८२६ में एक कैदी के रूप में इस राजा ने अंतिम साँस ली. भले दीप सिंह के जीवन के पन्ने राजनैतिक-ऊहापोह और उथल-पुथल की घटनाओं से भरे हों, उसकी प्रसिद्धि प्रतापगढ़ शहर में बनवाए गए \"दीपेश्वर मंदिर\" और \"दीपेश्वर तालाब\" के निर्माता होने की वजह से आज भी है।\n\nइस स्रोत के ठीक उलट, \"भारत में अंग्रेज़ी राज\"के यशस्वी लेखक पंडित सुन्दर लाल ने दीपसिंह को एक देशभक्त सेनानी \"कुंवर दीपसिंह क्रांतिकारी\" के रूप में इन शब्दों में याद किया है- \n\n\" भारतवर्ष में सबसे पहले बंगाल में ही आजादी का बिगुल बजा। ‘आनंद मठ’ गिरोह के कुछ क्रांतिकारी भाग कर दक्षिणी राजपूताना या मालवा-अंचल में आए। \"देवलिया प्रतापगढ़ का कुंवर दीपसिंह\" बंगाली क्रांतिकारियों के संपर्क में आया। दूसरी ओर उसका संबंध होल्कर दरबार से था क्योंकि उसकी रियासत मुगलों को होल्कर के द्वारा खिराज भेजती थी। उस समय जसवंतराव होल्कर महाप्रतापी राजकुमार था और उसके मन में भी अंग्रेजों के विरुद्घ विद्रोह के ज्वार लहरा रहे थे क्योंकि अंग्रेज मराठों को आपस में लड़ाते थे और इस प्रकार उन्होंने महाराष्ट्र मंडल को नष्ट कर दिया था। \n\nउन दिनों बिशप हैबर नाम का एक बड़ा पादरी भारत की यात्रा पर आया था। उसने मालवा और देवलिया प्रतापगढ़ की भी यात्रा की। उसने अपने यात्रा वर्णनों में \"कुंवर दीपसिंह\" का काफी उल्लेख किया है। यह निर्विवाद सत्य है कि यदि जसवंतराव होल्कर, \"कुंवर दीपसिंह\" और बंगाल के साथियों को देश के अन्य शासकों और जनता का सहयोग मिल जाता, तो सन 1857 की क्रांति कम से कम चालीस-पचास वर्ष पूर्व हो जाती और सफल भी हो जाती क्योंकि उन चालीस-पचास वर्षों में अंग्रेजों को भारतीय सामाजिक, राष्ट्रीय और आर्थिक जीवन में फूट डालने का जो मौका मिला, वह न मिलता। भारतीय उद्योग-धंघों और आत्म निर्भरता को नष्ट करने का मौका न मिलता।...\"(उद्धरण समाप्त)\n\nदीप सिंह की कैद (अचेरा किले में) हुई मृत्यु / हत्या के बाद \"सामंत सिंह\" ने (दीप सिंह के पुत्र) और अपने पोते \"दलपत सिंह\" को राज्य का शासन सोंपा, जो १८४४ में उन का उत्तराधिकारी बना, पर अगले ही साल १८२५ में खुद \"दलपत सिंह\" डूंगरपुर राजा के गोद चले गए, जिन्होंने अंग्रेज़ी हुकूमत के निर्णय के आलोक में अपने दत्तक पुत्र \"उदय सिंह\" को तो अपनी जगह डूंगरपुर महारावल घोषित किया और खुद प्रतापढ़ के राजा बने. १८६२ में उन्हें भी अंग्रेज़ी हुकूमत से इस मंशा की सनद मिल गयी कि उन्हें तथा उनके उत्तराधिकारियों को (खुद के कोई पुत्र न होने की दशा में) दत्तक-पुत्र गोद लेने का अधिकार रहेगा.\n\n१८६५ में जब \"उदय सिंह\" गद्दीनशीन हुए तो प्रतापगढ़ के दिन सचमुच बहुत कुछ फिरे. \"उदय सिंह\" ने राजकाज में कई सुधार किए, दीवानी अदालतें कायम कीं, कुछ कर माफ किये गए, उचित मूल्य की सरकारी दुकानें खोलीं और १८७६-१८७८ के कुख्यात दुर्भिक्ष 'छप्पनिया-काल' के दौरान प्रजा के लिए कई राहत कार्य शुरू किये. \"उदय सिंह\" ने प्रतापगढ़ में अपने लिए कुछ ब्रिटिश तर्ज़ पर एक अलग महल भी बनवाया और राज्य में प्रशासनिक सुधारों पर गंभीरता से ध्यान केंद्रित किया। \n\n१८६७ में यहां पहली \"आयुर्वेदिक डिस्पेंसरी\" खोली गयी और मुफ्त आदिवासी शिक्षार्थ १८७५ में स्टेट \"प्राइमरी स्कूल\" समेत कुछ पाठशालाएं. १८७५ ईस्वी में ही 'बंदोबस्त महकमे' का गठन हुआ। दो अनुभवी हाकिमों के अलावा बंदोबस्त के नए महकमे में सदर-मुंसरिम, पटवारी, बंदोबस्त-अमीन नियुक्त किये गए। पहले-पहल साकथली, हथूनिया और मगरा गांवों समेत ११४ गांवों का बंदोबस्त किया गया था। \n\n१८८४ में अंग्रेजों की कृपा से डाक व तार विभाग अस्तित्व में आया। १८९० में उदय सिंह का देहांत हुआ, पर चूंकि उनका स्वयं का कोई पुत्र न था, उनकी विधवा रानी ने अपने पति के चचेरे भाई (अरनोद ठिकाने के) \"रघुनाथ सिंह\" को गोद ले लिया, जिन्हें १८९१ में अंग्रेज़ी शासन ने (१८६२ की सनद के अनुरूप) दिवंगत उदयसिंह का उत्तराधिकारी स्वीकार कर लिया। \n\nइसी साल १८९३-९४ में 'सदर अस्पताल' बना, चुंगी-महकमे (कस्टम ऑफिस) के अलावा कुछ एक डाकघर भी खुले और सबसे उपयोगी निर्माण कार्य- ग्राम राजपुरिया से होते हुए एक पक्का सड़क मार्ग, प्रतापगढ़ से मंदसौर बनाया गया, जो रेल से प्रतापगढ़ के बाशिंदों का पहला संपर्क-मार्ग भी था।\n१८९४ ईस्वी में 'महकमा खास' का गठन हुआ। इस विभाग जो प्रमुख लिखित 'कर्तव्य' निर्धारित किये गए, वे थे- भू-राजस्व (लगान) की वसूलियाँ करना, दीवानी और फौजदारी मामलात का फैसला, राज्य के राजस्व रेकोर्ड का संधारण, 'बंदोबस्त-हाकिम' की गैर मौजूदगी में उसके सारे कामकाज देखना, जन-सुनवाई, दौरे और निरीक्षण करना और गांवों में लम्बरदार और पटवारियों की नियुक्ति करना वगैरह. तब इसी महकमे के अधीन \"हाकिम-माल\" नाम का \"तहसीलदार\" की तरह का कोई पद भी हुआ करता था, जिसके अधीन नायब-तहसीलदार, सदर कानूनगो, पटवारी, माफीदार, अहलमद, अहलकार, जमा-खर्च-नवीस, नायब-अहलकार जैसे कई पद होते थे।\n\nराज्य के आधुनिकीकरण की शुरुआत भी तभी से हुई. १९०१ में प्रतापगढ़ में म्युनिस्पल कमेटी या 'नगरपालिका' का गठन किया गया, १९०३ में 'पिन्हे नोबल्स स्कूल' खोला गया, १९०४ में लोगों को, एक आश्चर्य की तरह सड़क पर घोड़े या हाथी की चिर-परिचित सवारी की जगह पहली बार पहली मोटर कार देखने को मिली. \n\nरघुनाथ सिंह के कार्यकाल में १९०४ में शाही-टकसाल बंद कर दी गयी, क्योंकि 'सालिमशाही' सिक्के की बजाय अंग्रेज़ी-मुद्रा को ही प्रतापगढ़ राज्य में 'राज्य-मुद्रा' के रूप में स्वीकार कर लिया गया। रघुनाथ सिंह के शासन में ही १९१२ में 'डिस्ट्रिक्ट-पुलिस-कप्तान' (एस पी) का नया पद बनाया गया। स्टेट पुलिस-महकमे का पुनर्गठन हुआ और 'खालसा गांवों' में भी भू-प्रबंध लागू किया गया। \n\nउस वक्त कुलमी, कुम्हार, आंजना और माली प्रमुख कृषक जातियों में शुमार थे, जिनके पास औसतन २४ बीघा कृषि-भूमि हुआ करती थी। तब भी अफीम की धतूरिया किस्म बेहद मशकूर थी। सिंचाई, कुओं से चरस द्वारा पानी खींच कर होती थी। प्रतापगढ़ शहर में, जिसे 'परताबगढ़ ' लिखा और बोला जाता था, कृषि-व्यापार के लिए बड़ी मंडी लगा करती थी। इसी तरह की कई स्थानीय कृषि मंडियां अरनोद, कनोरा, मोतडी, रायपुर और सालमगढ में भी थीं। 'परताबगढ़' राज्य की वार्षिक आमदनी १९०७ में करीब ६ लाख थी। \nआज जिले का भू-राजस्व करीब २० लाख + और सिंचाई-कर ३० लाख+ है- जो राज्यकोष को जाता है। \n\nमहारावत \"रघुनाथ सिंह\" का उत्तराधिकार \"राम सिंह\" (1929-1940) ने ग्रहण किया। उनके शासन काल में शिक्षा, चिकित्सा, स्थानीय शासन अदि कई क्षेत्रों में काम हुआ।१९३६ में अलग १५ रोगी-शैयाओं वाला अलग 'ज़नाना अस्पताल' निर्मित किया गया, १९३८ में ग्राम पंचायतों का गठन किया गया और नगरपालिका, प्रतापगढ़ में नामांकित सदस्यों के अलावा चुन कर कुछ प्रतिनिधि (निर्वाचित) मेम्बर भी आने लगे. सबसे उल्लेखनीय बात थी - प्रतापगढ़ में १९३८ में हाईकोर्ट की स्थापना. राम सिंह को अंग्रेजों ने 'सर' की मानद सनद (उपाधि) भी दी थी।\n\n\"प्रताप सिंह महारावत\" ने सन १६९९ में जिस गाँव के आगे जा कर प्रतापगढ़ का निर्माण करवाया था, उस गाँव का नाम था-\"डोडेरिया का खेडा\" जो आज भी विद्यमान है। तब यहां अरनोद, धमोत्तर, बरडिया, बजरंगगढ़, सकथली, सुहागपुरा, पुनिया खेड़ी, जांजली, कुलथाना, पारसोला, मूंगाना जैसे कई बड़े गांव थे। यहां का दूसरा महत्वपूर्ण क़स्बा या ठिकाना- था धरियावद, महाराणा प्रताप के पोते \"सहसमल\" ने १६वीं शताब्दी के मध्य बसाया था। (२००८ से पहले तक धरियावद, उदयपुर जिले की तहसील थी, बाद में प्रतापगढ़ का भाग बनी)। कहते हैं, पुराने ज़माने में देवगढ़-प्रतापगढ़ का साम्राज्य करीब ८८९ वर्गमील की परिधि में फैला हुआ था। तब इसे \"कान्ठल-राज\" के रूप में जाना जाता था। 'कांठल' का शाब्दिक मायना है- 'कंठ-प्रदेश' या किनारे का भूभाग!\n\n\"सालिम सिंह\" ने अपने शहर की सुरक्षा के लिए चारों ओर एक परकोटा भी निर्मित करवाया था, जिसके दो छोटे द्वार- 'तालाब बारी' और 'किला बारी' और चार बड़े प्रवेश द्वार 'सूरजपोल', 'भाटपुरा बारी', 'देवलिया दरवाज़ा' और 'धमोत्तर दरवाजा' थे। सूरज डूबने के साथ ही ये सब के सब नगर-द्वार बंद कर दिए जाते थे, बाहर से आने वालों को सूर्योदय तक शहर के बाहर ही रात बितानी पड़ती थी।\n\nवह पुराना 'परताबगढ़'अब कहाँ ? समय-चक्र की रफ़्तार ने परकोटा, पुरानी शक्लोसूरत के नगरद्वार और बावड़ियाँ विलुप्त कर दी हैं और राजाशाही के दिनों का पुराना वैभव उजड़ चला है। प्रतापगढ़ और देवगढ़ के दोनों महल किसी कबाड़ी ने औने-पौने दामों में खरीद लिये थे, उसी एक कबाड़ी से खरीद कर जोधपुर के एक प्राइवेट व्यवसाई, ऐतिहासिक देवगढ़ महल के 'मालिक' हैं। प्रतापगढ़ का महल अब भी उसी कबाड़ी के पास है जिसकी तरफ न भूतपूर्व राजपरिवार वाले झांकते हैं, न पर्यटन विभाग के आका! महाराजा उदय सिंह का महल अब उनके चौकीदारों का आशियाना है। बदले हुए राजनीतिक परिदृश्य के नए 'राजा' जनता द्वारा निर्वाचित लोकतंत्र के जन-प्रतिनिधिगण को न प्रतापगढ़ के इतिहास का ज्ञान है, न परंपरागत संपदाओं की रक्षा से कोई सरोकार! सहसमल के वर्तमान वंशजों के पास धरियावद में पांच सदी पुराना गढ़ अब भी है, पर गांव धरियावाद के इस 'रावले' को मरम्मत और नयी साजसज्जा के बाद आजकल 'धरियावद हेरिटेज होटल' का नया सा रूप दे दिया गया है! धरियावद ठिकाने की वर्तमान पीढ़ी अब पर्यटन से अर्थ-प्राप्ति करने, एक अंग्रेज़ी मीडियम- प्राइमरी स्कूल चलाने या राजनीति के अखाड़े में लग गयी है। प्रतापगढ़ का भूतपूर्व राजपरिवार पुणे में स्थाई तौर पर निवास कर रहा है।, यहां के भूतपूर्व राजपरिवार से सम्बद्ध श्रीमती \"रत्ना सिंह\" प्रतापगढ़ (उत्तर प्रदेश) में विवाहोपरांत वहीं से एक बार कांग्रेस से लोकसभा-सांसद रही हैं।\n\n\"जानागढ़, खप्रदक (खैरोट) अवलेश्वर, बसाड, शैवना, धमोत्तर, घोटावर्षिका (घोटारसी), सिधेरिया, गंधर्वपुर (गंधेर), 'माद-हुकलो\"' सहित प्रतापगढ़ जिले में कई स्थानों पर फैले ऐतिहासिक और पुरातात्विक महत्व के अवशेष, अपनी दुर्दशा पर आंसू बहाते आज भी देखे जा सकते हैं। \n\nलगता ये है राज्य के पुरातत्व और संग्रहालय विभाग ने इस प्राचीन क्षेत्र का कोई विस्तृत या 'गंभीर' सर्वेक्षण नहीं करवाया है, इसलिए दुर्भाग्य से यहाँ की ऐतिहासिक-संपदा में से एक भी स्थल 'संरक्षित स्मारक' श्रेणी में वर्गीकृत नहीं है, यद्यपि लंबे अरसे से इसकी मांग स्थानीय प्रशासन के अलावा कई इतिहासप्रेमी भी बराबर उठाते आ रहे हैं! \n\nयों पुरातत्व विभाग द्वारा यहाँ के महत्वपूर्ण पुरास्थानों की सूची इस लिंक पर द्रष्टव्य है- कुछ जानदार, किन्तु अब कचराघर बन चुकीं १४ पुरानी बावडियों के जीर्णोद्धार के प्रस्ताव जिला प्रशासन ने भेजे हैं। बावडियों की सफाई के कुछ अच्छे प्रयास लोगों ने निजी तौर पर किये हैं कोई नहीं जानता, प्राचीन संपदा की रक्षा और संरक्षण का सपना क्या धनाभाव में कभी पूरा होगा?\n\n१९३१ में प्रतापगढ़ में स्वदेशी आंदोलन चला, जिसके कार्यकर्त्ताओं मास्टर रामलाल, राधावल्लभ सोमानी व रतनलाल को बंदी बनाया गया। १९३६ में ठक्कर बघा की प्रेरणा से राज्य में अमृतलाल पायक ने हरिजन सेवा समिति की स्थापना की। पायक ने ही १९४६ में प्रजा मण्डल की स्थापना की। देश के आजाद होने के बाद प्रतापगढ़ में लोकप्रिय मंत्रिमण्डल बना, जिसमें प्रजामण्डल के प्रतिनिधि पायक मंत्री बने। अप्रैल, १९४८ में प्रतापगढ़ संयुक्त राजस्थान का अंग बन गया। इस तरह १९४८ से १९५२ के बीच प्रतापगढ़ एक स्वतन्त्र जिला रहा था, रियासतों के एकीकरण पर सीमाओं के पुनर्गठन के बाद यह पहले निम्बाहेडा और बाद में चित्तौडगढ़ जिले का एक भाग बनाया गया। गणतंत्र दिवस २००८ को राजस्थान की तत्कालीन मुख्यमन्त्री श्रीमती वसुन्धरा राजे सिंधिया द्वारा विधान सभा बजट-सत्र में की गयी घोषणा के बाद एक बार फिर इसे स्वतन्त्र जिला बनने का मौक़ा मिला। \n\nप्रतापगढ पांच उपखंडों/ पंचायत समितियों से मिल कर बना है, जो हैं- प्रतापगढ़, छोटी सादडी, धरियावद, पीपलखूंट और अरनोद। (ये ही जिले की पांच तहसीलें/पंचायत समितियां भी हैं). प्रतापगढ़ तहसील की एकमात्र उप तहसील देवगढ़ है।\n\nप्रतापगढ़ के पास के शहरों में मंदसौर (२८ किलोमीटर), छोटी सादडी (४८), नीमच (६१), चित्तौडगढ़(७६) निम्बाहेड़ा(७८), बाँसवाड़ा(८५), उदयपुर (१६५) आदि हैं। \n\nप्रतापगढ़ जिले के अपेक्षाकृत बड़े गांवों में धमोत्तर, सिद्धपुरा, रठांजना, धौलापानी, देवगढ़, सालमगढ, पारसोला, सुहागपुरा, घंटाली, अरनोद, गौतमेश्वर, दलोट, पीपलखूंट, राजपुरिया, बम्बोरी, बगवास, गंधेर, असावता, कुलथाना, अवलेश्वर, मोखमपुरा, बसेरा, वसाड, राजोरा, कुनी, वरमंडल, बजरंगगढ़, रामपुरिया, चिकलाड, ग्यासपुर, बारावरदा, बरडिया, थडा, पानमोडी और झान्सडी आदि हैं। जिले के समस्त गाँवों की सूची पर देखी जा सकती है|\n\n२४ अक्टूबर २०१० से १३ अगस्त १०११ तक प्रतापगढ़ के कलेक्टर और जिला मजिस्ट्रेट थे \"हेमंत शेष\", जो राज्य सरकार की ओर से जिला मुख्यालय पर विभिन्न विभाग/ कार्यालय खोलने, कलेक्ट्रेट, पुलिस लाइन, नई सिविल लाइन, सर्किट हाउस जैसे नए सरकारी-भवन निर्मित करवाने और प्रतापगढ़ जिले को रेलवे लाइन सहित नागरिक सुविधाएँ उपलब्ध करने के प्रयासों में संलग्न रहे। अगस्त २०११ से अक्टूबर २०१२ के बीच कार्यरत जिले की पहली महिला कलेक्टर टीना सोनी थीं। १ अक्टूबर २०१२ से १६ अप्रैल २०१३ के बीच मोहम्मद शफी कुरैशी को यह पदभार दिया गया, रतन लाल लाहोटी इस पद पर २२ अप्रैल २०१३ से पदस्थापित हैं। \nयहां इस से पहले डॉ॰ पृथ्वीराज सांखला (26/01/2008 से 01/01/2009) भानुप्रकाश एटरू (07/01/2009 से 16/04/2010) और रोहित गुप्ता (19/04/2010 से 19/10/2010) भी जिला कलेक्टर के पद पर रहे.\n\nप्राकृतिक सुषमा का धनी प्रतापगढ़ जिला बांसवाड़ा, चित्तौडगढ़, नीमच, रतलाम और मंदसौर जिलों से मिला हुआ है, इसलिए यह आकस्मिक नहीं है कि यहाँ की \"आदिवासी-संस्कृति और परम्परा\" पर न केवल राजस्थान, बल्कि मध्यप्रदेश की भाषा, वेशभूषा, बोलियों और संस्कृति की भी छाप है। मध्य प्रदेश से प्रतापगढ़ की सरहदें लम्बाई में करीब ६० प्रतिशत हिस्से से मिलती हैं और भौगोलिक दूरियों के कम होने के कारण आज भी राजस्थान के सुदूर जिलों में बेटे-बेटियों का ब्याह करने की बजाय रिश्ते-नातेदारी के लिए लोग पडौसी-राज्य मध्य प्रदेश की तरफ ही देखते हैं!\n\nहालाँकि प्रतापगढ़ में सभी धर्मों, मतों, विश्वासों और जातियों के लोग सद्भावनापूर्वक निवास करते हैं, पर यहाँ की जनसँख्या का मुख्य घटक- लगभग ६० प्रतिशत, \"मीना आदिवासी\" हैं, जो राज्य में 'अनुसूचित जनजाति' के रूप में वर्गीकृत हैं। पीपल खूंट उपखंड में तो ८० फीसदी से ज्यादा आबादी मीणा जनजाति की ही है। जीवन-यापन के लिए ये मीना-परिवार मूलतः कृषि, मजदूरी, पशुपालन और वन-उपज पर आश्रित हैं, जिनकी अपनी विशिष्ट-संस्कृति, बोली और वेशभूषा रही है। \n\nअन्य जातियां गूजर, भील, बलाई, भांटी, ढोली, राजपूत, ब्राह्मण, महाजन, सुनार, लुहार, चमार, नाई, तेली, तम्बोली, लखेरा, रंगरेज, रैबारी, गवारिया, धोबी, कुम्हार, धाकड, कुलमी, आंजना, पाटीदार और डांगी आदि हैं। सिख-सरदार इस तरफ़ ढूँढने से भी नज़र नहीं आते.\n\nइनके रीति-रिवाज़, लोकगीत, लोकनृत्य, वार-त्यौहार और शादी-ब्याह के तौर-तरीके भी अलबेले हैं, पर तेज़ी से बढ़ रहे शहरीकरण के प्रभाव आदिवासी परम्परों पर भी बहुत मुखर हैं। उदाहरण के लिये, गांव में विवाह-उत्सव पर अब बैण्डबाजा बुलवाया जाने लगा है और मेहमानों के भोज का जिम्मा 'केटरर'-हलवाइयों पर है ! बहुत सी जगह, मांगलिक-अवसरों पर किये जाने वाले पारंपरिक लोक-नृत्यों तक में फिल्मी संगीत समा गया है। कई गांवों में सजे-धजे ठेलों वाली लोकल बेंड-पार्टियां बनी हुई हैं।\n\nयहां की एक विचित्र विशिष्ट परम्परा है- \"मौताणा\" : जो पूरे उदयपुर संभाग में, खास तौर पर आदिवासी बाहुल्य जिलों-प्रतापगढ़, डूंगरपुर और बांसवाडा में बहुप्रचलित है . दुर्घटना में या अप्राकृतिक परिस्थितियों में मौत हो जाने पर सारी की सारी आदिवासी आबादी 'दोषी' या अपराधी का तब तक घेराव रखती है, जब तक उसके द्वारा नकद मुआवजे और सारे समुदाय के लिए देसी-दारू का इंतजाम नहीं कर दिया जाता. इस प्रक्रिया में दोनों पक्षों की तरफ़ से सौदेबाज़ी या 'बार्गेनिंग' आम बात है। कई बार तो 'मौताणा' की रकम तय होने तक शव का अंतिम संस्कार तक नहीं किया जाता, भले इसमें कई कई घंटे लग जाएँ या कई दिन! जुर्माने की रकम कुछ सौ से कुछ लाख तक भी हो सकती है। कई बार इस स्थानीय पुलिस प्रशासन को इस रस्म के कारण कानून-व्यवस्था भी बनानी होती है। आदिवासियों की 'जातिगत-पंचायत' ही बहुत बार छोटे-मोटे अपराधों का फैसला करती है और दोषियों पर जुर्माने ठोकती है, पुलिस-कचहरी का नंबर तो बाद में तब आता है, जब मामला जाति-पंचायत के हाथ से निकल जाये! इस समस्या के निराकरण पर इधर विचार-विमर्श भी चल रहा है \n\nअफीम का बड़ा उत्पादक जिला होने के बावजूद प्रतापगढ़ में अफीमची इने-गिने ही होंगे, विवाह और अन्य अवसरों पर देसी शराब का प्रचलन आम है, यों प्रतिदिन सेवन के लिए हर आदिवासी-परिवार अपने लिए महुआ के फूलों से बनी (कानूनन प्रतिबन्धित) शराब ज़रूर बनाता है। शहर में मदिराप्रेमियों के लिए कुछ एक लाइसेन्सशुदा मैखाने (बार-रेस्तरां) हैं। शराब की सरकारी दुकानों के बंद होने का वक्त रात ८ बजे है। \n\nशराब बनाने के लिए महुआ के फूल बीनने वाले नासमझ आदिवासी कई बार पेड़ों के नीचे जो आग लगा देते हैं, वह कई बार दावानल का रूप ले लेती है। महुआ के पेड़ को यहां संरक्षित किया जाता है क्यों कि ये उनकी 'दवा-दारू' का एकमात्र स्रोत जो है! \n\nशादी के मौके पर कोई भी आदिवासी स्टील की थाली और गिलास कन्यादान में भेंट में देना नहीं भूलता। हर शादी के बाद बहुत बड़ी संख्या में लड़की वालों के यहां स्टील की थालियाँ और गिलास/लोटे जमा हो जाया करते हैं। जाति-बिरादरी का सहभोज 'मोसर' हर शादी में आयोजित होता है। पहली बीवी के जिंदा रहते हुए भी दूसरी, यहां तक कि तीसरी शादी करने को भी यहाँ सामाजिक दृष्टि से आदिवासी समाज में बुरा नहीं माना जाता, इसलिए बहुपत्नी विवाह पर्याप्त लोकप्रिय हैं। सौभाग्य से बाल विवाह की कुप्रथा यहां उतनी प्रचलित नहीं है, अगर लड़कियों की शादी १८ बरस से कम उम्र में कर भी दी जाती है, तो भी प्रायः 'गौने' की रस्म, लड़की के रजस्वला होने के बाद ही की जाती है। स्त्रियों में प्रतिदिन नहाने-धोने का रिवाज़ आश्चर्यजनक रूप से कम है, बस, खास-खास अवसरों पर ही ग्रामीण अंचल की औरतें नहाया करती हैं।\n\nयहां की एक अन्य मूर्खतापूर्ण जनजातीय परंपरा 'वनदेवी' पूजन' है- जिन दम्पतियों के संतान नहीं होती, वे निस्संतान, छोटी-मोटी पूजा के बाद अकेले जंगल में जा कर जंगल के एक पेड़ को गुपचुप आग लगा देते हैं और यह मानते हैं कि इस 'अग्नि' से वनदेवी प्रसन्न हो कर उनकी गोद भर देंगी, पर 'सीतामाता' में इस अन्धविश्वास के चलते बड़े पैमाने पर वृक्ष काल-कवलित होते रहे हैं। प्रतापगढ़ के युवा फिल्मकार [प्रवेश परदेसी] ने इसी तरह की कुछ स्थानीय प्रथाओं पर फिल्मांकन से लोगों का ध्यान खींचा है|\nहालांकि पीने का पानी नीचे से ऊपर चढ़ाने में आदिवासी स्त्रियों को हर दिन बहुत मेहनत-मशक्कत करनी पड़ती है, परन्तु गांवों में केलू की छतों वाले में कच्चे मकान या झोंपडियां पहाड़ की ऊंचाई पर बनाने का रिवाज़ इस इलाके में बड़ा पुराना है, ताकि नीचे से ऊपर की तरफ़ आते अजनबियों को दूर से ही देखा जा सके. आगंतुक मेहमानों का ढोल बजा कर स्वागत करने और उन्हें नया साफा बांधने की रस्म भी यहां पुरानी है। मकान कच्चे और केलू के खपरैलों वाले हैं, जो घास, बांस, अधपकी ईंटों, काली मिट्टी और लकड़ी से बनाये जाते हैं। कारण अज्ञात है, पर प्रायः यहां के ग्रामीण घरों में खिड़कियाँ ही नहीं होतीं!\n\nग्रामीण अंचलों की औरतों का मुख्य पहनावा सूती घाघरा, छपी हुई गहरी लाल-भूरी ओढनी और कब्ज़ा (ब्लाउज) है, गहने प्रायः चांदी के ही होते हैं। शादी में भी यथाशक्ति चांदी ही भेंट में दी जाती है। औरतें पाँव, हाथ, गर्दन, कान और सिर पर विभिन्न तरह के गहने धारण करती हैं, स्त्रियां सिर पर 'बोर' या 'बोरला', पांवों में 'कड़ी', बाहों में 'बाजूबंद', बालों में 'लड़ी-झुमका', उँगलियों में अंगूठियां और नाक में 'नथ' या 'लोंग' धारण करती हैं। आदमी अक्सर साफा, पाग (पगड़ी) धोती और सूती कमीज़ या अंगरखा-कुर्ता पहनते हैं, पर वे शरीर पर कोई खास आभूषण नहीं पहनते। कुछ खास 2 जातियों में मर्दों के कान में 'मुरकी' ज़रूर दिखलाई देती है। बोहरा मुसलमान सिर पर सामान्यतः (क्रोशिये से बुनी कलापूर्ण) टोपी लगाते हैं।\n\nप्रतापगढ़ जिले में अम्बामाता, गुप्तेश्वर महादेव, सीतामाता, गोतमेश्वर, शोली हनुमान, भंवर माता, दीपेश्वर और कुछ अन्य मंदिरों और तीर्थों पर निर्धारित तिथियों पर ग्रामीण मेले लगते हैं और काका साहब की दरगाह पर सालाना उर्स।\n\nसारे प्रमुख हिन्दू और मुस्लिम त्यौहार यहां मनाये जाते हैं। दिवाली, गोवर्धन पूजा, होली, रंग-तेरस, राखी, महाशिवरात्रि, हनुमान जयन्ती और दशहरा उनमें सर्वप्रमुख त्यौहार हैं। शरद नवरात्र और वसंत नवरात्रि भी यहां लोकप्रिय हैं। होली पर 'ढून्ढोत्सव' मनाये जाने का रिवाज़ है। पूरे हिंदुस्तान की तरह लोग 'धुलेंडी' पर रंग नहीं खेलते, होली के १३ दिन बाद पड़ने वाली तिथि 'रंग-तेरस' के दिन रंग-गुलाल लगाने की प्रथा है। 'दशामाता उत्सव' के दौरान गांवों में गैर नृत्य किया जाता है, 'भाग-दशमी तीज' पर बाबा रामदेव की सवारी निकलती है और 'शीतला सप्तमी' पर जब घरों में अक्सर चूल्हा नहीं जलाया जाता, मकई से बने एक दिन पुराने (ठन्डे) ढोकले खाए जाते हैं। कोई भी शुभ काम करने पहले 'गंगोज' और रात्रि-जागरण यहां के ग्रामीण अंचलों में हमेशा आयोजित होते हैं, देवरा-पूजन कर के 'देवरे की पाती' भी मांगलिक अवसरों पर अक्सर ली जाती है।\n\nजिले में मुस्लिम जनसँख्या बहुतायत में न होने पर भी यहाँ ईद, मुहर्रम,बारावफात,२२ रज्जब, १४ शबेरात, जमात-उल-विदा आदि त्यौहार स्थानीय मुस्लिम मनाते हैं। सिंधी हिन्दू पर्वों और त्योहारों के अलावा के अलावा लोहड़ी और चेटीचंड जैसे त्यौहार भी मनाते हैं। सिक्ख और ईसाई आबादी लगभग नगण्य होने से यहाँ गुरुद्वारे और चर्च नज़र नहीं आते.\n\nक्षेत्र की सर्वप्रचलित भाषा हिन्दी है, पर 'कान्ठली' स्थानीय ग्रामीण बोली है, जिसमें मेवाड़ी, मालवी, गुजराती और वागडी जैसी बोलियों के शब्द हैं।\n\nयहां भी हर शहर की तरह कई छोटे-मोटे कवि और शायर हैं, पर पूछने पर प्रमुख लेखक के रूप में लोग 'परदेशी' (वास्तविक नाम : मन्नालाल शर्मा (1923-1977) का नाम बड़े सम्मान से लेते हैं, जिन्होंने अपने छोटे से जीवन-काल में १५ उपन्यास, १६ कविता संग्रह, ८ बाल-साहित्य पुस्तकें, ३ नाटक और १४ अनूदित किताबें हिन्दी में प्रकाशित कीं. उनकी स्मृति में नगरपालिका प्रतापगढ़ ने एक छोटा सा सार्वजनिक पार्क भी निर्मित किया है। 'परदेसी-परिवार' की नयी पीढ़ी पत्रकारिता और फिल्म-निर्माण में लगी है। \n\n\nप्रतापगढ़ के अनेकानेक संपन्न मुस्लिम बोहरा परिवार मध्य-पूर्व के देशों में रह कर व्यापार में संलग्न हैं, पर साल में एकाध बार प्रवासी बोहरा व्यवसाइयों को अपने शहर की याद उन्हें प्रतापगढ़ खींच ही लाती है। पर उनके बनवाए बहुत से महंगे, आधुनिक सुख-सुविधाओं से युक्त साल भर खाली पड़े मकान, अपने मालिकों के लौटने की बाट जोहते से दिखते हैं! यहाँ मुस्लिमों का प्रमुख आकर्षण है- मुस्लिम संत सैयदी काका साहब की दरगाह, जिसकी इधर बड़ी मान्यता है! खास तौर पर सैयदी काका साहब के उर्स पर, जो हर बरस आयोजित होता है, दुनिया भर के बोहरा-मुसलमान प्रतापगढ़ आते और श्रद्धापूर्वक काका साहब, उनकी मरहूम बेगम और उनके साहबजादे की पास-पास बनी तीन मजारों पर अकीकत के फूल पेश करते हैं।\n\nप्रतापगढ़ जिले के कई मामूली छोटे-मोटे गाँवों के फिटर, प्लंबर, कारीगर और खाती तक मध्य-पूर्वी देशों में प्रवासी भारतीयों के बतौर मजदूर अपना जीवन-यापन कर रहे हैं। \n\nदूसरा और बड़ा 'आदिवासी-तीर्थ' है–गौतमेश्वर, जो अरनोद से कुछ ही दूर एक सुरम्य पहाड़ी घाटी की तलहटी में है, जहाँ चौथी और पांचवी शताब्दी के प्राचीन मंदिर हैं। हर बरस यहाँ 'मीणा' समाज के जनजातीय श्रृद्धालुओं का सालाना-मेला भरता है, जिसमें दूर-दूर तक के हजारों आदिवासी जोर-शोर से हिस्सा लेते हैं। यहाँ का \"मंदाकिनी-कुंड\" भारत की सबसे पवित्र और पूजनीय मानी जाने वाली नदी गंगा की सी मान्यता रखता है। \n\nकहा जाता है कि त्रेता युग में महर्षि श्रृंग ने इस स्थल पर रह कर कठोर तपस्या की थी जिनके प्रताप से यहाँ 'गंगा' की भूमिगत धारा प्रकट हुई. स्थानीय लोगों का विश्वास है कि जैसे ऋषिवर गौतम को गौ-हत्या के पाप से यहां \"मंदाकिनी-कुंड\" आ कर 'मुक्ति' मिली थी, उसी तरह इस कुंड में स्नान करने और गौतमेश्वर-महादेव के दर्शन से सारे पाप नष्ट हो जाते हैं। \"हालत यहां तक है कि इसी धार्मिक-स्थल पर बनी हुई आदिवासियों की पुरानी “कचहरी” फीस ले कर औपचारिक तौर पर छपा हुआ और मोहर लगा हुआ 'पापमुक्ति-प्रमाणपत्र' भी जारी करती है!\"\n\nराजस्थान सरकार ने पर्यटन विभाग के माध्यम से लगभग १ करोड़ २० लाख रुपयों के आर्थिक सहयोग से इस तीर्थस्थान के 'पुनरुद्धार' की योजना वर्ष २०११ के लिए स्वीकृत की थी।\n\nहिंदुओं के दूसरे लोकप्रिय धार्मिक-स्थान \n\nयों तो हर भारतीय शहर की तरह यहां भी शिव, हनुमान, अम्बा, आदि के अनगिनत छोटे-मोटे-मंदिर हैं, किन्तु 'भ्रामरीदेवी' या 'भंवरमाता' शक्तिपीठ (छोटी सादडी), 'अम्बामाता', 'कमलेश्वर महादेव', 'गुप्तेश्वर' मंदिर आदि प्रमुख देवस्थान हैं, जिन पर नियमित रूप से श्रद्धालु आते हैं।\n\nछोटी सादडी से बस थोडी ही दूर स्थित भंवरमाता मन्दिर का निर्माण आज से लगभग १२५० साल पहले 'मान्वायनी-गोत्र' के एक\" राजा गौरी\" ने करवाया था, जैसी कि उसके तत्कालीन \"राजकवि सोम\" द्वारा उत्कीर्ण करवाए गए मन्दिर के भीतर स्थापित एक बहुत ही पुराने शिलालेख से जानकारी मिलती है। 'भंवरमाता' शक्तिपीठ का भूगोल भी रोचक है, ऊंची-ऊंची कठोर चट्टानों के बीच, खास तौर पर बरसात की ऋतु में लगभग सत्तर-अस्सी फुट की ऊंचाई से गिरने वाले एक प्राकृतिक झरने के कारण, जो सिर्फ वर्षाकाल में जीवित रहता है।\n\nसिंचाई के लिए निर्मित यह बाँध एक लोकप्रिय पर्यटक स्थान है।\n\n\nप्रतापगढ़ की एक सुप्रसिद्ध हस्तकला है- कांच पर मीनाकारी के आभूषण बनाने का हस्तशिल्प थेवा, जिसके आविष्कार का श्रेय पुराने ज़माने के एक स्वर्णकार नाथूजी सोनी को दिया जाता है। इस हस्तशिल्प में हरे, लाल, पीले, नीले और हरे कांच की परत पर सोने की परम्परागत नक्काशी और चित्रांकन किया जाता है। आभूषणों के अलावा कई उपयोगी सजावटी वस्तुओं के रूप में भी 'थेवा-कला' अपना विस्तार कर रही है। \n\nअब थेवा बनाने वाले स्थानीय सुनार-परिवार स्वयं को 'राजसोनी' लिखते हैं। उनके बाद की पीढ़ी के कई स्वर्णकारों ने राज्य-स्तरीय, राष्ट्रीय, यहां तक कि कई अंतरराष्ट्रीय स्वर्णाभूषण प्रतिस्पर्धाओं में शिरकत करते हुए अपने लिए महत्वपूर्ण पुरूस्कार और सम्मान जीते हैं। यहां तक कि प्रतापगढ़ की इस विशिष्ट हस्तकला 'थेवा' का उल्लेख \"एन्सैक्लोपेडिया ब्रिटानिका\" के \"पी\" खंड में तक में किया जा चुका है। इस पुरानी कला-परंपरा में डिजाइन सम्बंधी आधुनिक नवाचारों की बड़ी गुंजाइश है, पर अधिकांश राजसोनी अब भी आभूषणों की डिजाइन में नयापन लाने के प्रति अनुत्सुक जान पड़ते हैं! संयोग से पूरे राज्य में थेवा कला का कोई अलग (एक्सक्लूसिव) एम्पोरियम नहीं खुला है, जब कि इस आभूषण कला के निर्यात की पर्याप्त संभावनाएं हैं।\n\n\nपुराने ढब के शहर देखने हों तो प्रतापगढ़ भूली-बिसरी नगर नियोजन परम्परा की कहानी आप कहता क़स्बा है, इसे सही मायनों में 'शहर' कहना आपकी उदारता ही कही जाएगी! प्रतापगढ़ चार सौ साल पुरानी बसावट का \"कस्बानुमा शहर\" है, इसीलिये ठसाठस बसे शहर के पुराने हिस्से में एक-दूजे से जुडे मकान हैं, गलियां तंग और अंदरूनी सड़कें काफी संकरी हैं, पर शुभ है, पिछले कुछ एक सालों के दौरान शहर का विस्तार तेज़ी से हो रहा है। जैसे- भव्य सरकारी इमारतों में नयी बनी कलेक्ट्री का पहला चरण (देखें ऊपर चित्र), हाल में निर्मित ४८ सरकारी बंगलों वाली सिविल लाइन, नवनिर्मित सर्किट हाउस, नया पोलिटेक्नीक भवन, १०२ मकानों की पुलिस लाइन और शीघ्र पूरा होने वाले जिला स्टेडियम आदि ध्यानाकर्षक हैं, तो निजी स्तर पर आधुनिक-शैली के कई बंगले और महंगे मकान बनवाये गए हैं, (खास तौर पर संपन्न बोहरा-मुस्लिम परिवारों द्वारा) जो अक्सर बाहर ही रहते हैं। \n\n\"प्रतापगढ़ शहर में दो-तीन मंदिर अपेक्षाकृत प्राचीन\" हैं- २०० साल पुराना 'दीपेश्वर महादेव'(निर्माता महाराज दीप सिंह), गुप्तेश्वर महादेव, केशवराय मंदिर और 'शंखेश्वर पार्श्वनाथ', जिसके बारे में किंवदंती ये है कि यह मंदिर सैंकडों साल पहले जब आकाश-मार्ग से उड़ा कर कहीं और ले जाया जाया रहा था, तो मेवाड़-मालवा क्षेत्र के तत्कालीन एक विख्यात तांत्रिक 'यति जी महाराज' ने, जहाँ वह तपस्यारत थे, अपने योगबल से इसे आकाश से बीच ही में धरती पर उतार लिया था। किंवदंतियाँ बहुधा इतिहास से ज्यादा रोचक होती हैं! \n\nराजा दीपसिंह के शासन काल में निर्मित 'दीपेश्वर महादेव' के किनारे प्रतापगढ़ का एकमात्र बड़ा ताल, 'दीपेश्वर-तालाब' है, जहाँ अब शहर के धोबी, आज निर्बाध मैले कपड़े धोते हैं।\n\nयहां के बाजारों का दृश्य निराशाजनक है। आज तक भी \"कोई आधुनिक' मॉल' या बड़ा डिपार्टमेंटल स्टोर शहर में नहीं है!\" इसके लिए कुछ लोग पडौसी मंदसौर या उदयपुर के बाजारों का रुख भी करते हैं। आधुनिक 'बाजार-संस्कृति' और यातायात-संस्कार (ट्रेफिक सेन्स) के लिहाज़ से प्रतापगढ़ आज भी एक शहर नहीं, एक अर्द्ध-शहरी कस्बा ही नज़र आता है! पशुओं को खुले आम सडकों पर आवारा खुले छोड़ देना यहां के पशुपालकों के स्वभाव में शामिल है। कच्ची बस्तियां भी यहाँ अपनी दशा सुधारे जाने के इंतज़ार में हैं |\n\nपुराने ज़माने में खरीफ की प्रमुख फसलें ज्वार, मक्का, तिल, कोदरा, कूरी, सामली, माल, चावल, मूंग, उड़द, चौलाई, अरहर, सन, कपास थीं, जब कि रबी की फसलों में गेंहूँ, जौ, चना, अफीम, सरसों, अलसी, अजवाइन, राई, मटर, मसूर और सुआ आदि प्रमुख थे।\n\nआज इस क्षेत्र की प्रमुख फसलें गेंहूँ, मक्का, जौ, मूंगफली, सरसों और प्रमुख दलहन-फसलें सोयाबीन, चना, मूंग, उड़द , चौलाई आदि हैं। राजस्थान के कई हिस्सों में ज्यादातर उगाई जाने वाली फसल बाजरा यहाँ लगभग नहीं होती.\nहाँ, प्रतापगढ़ की सबसे महत्वपूर्ण नगद-उपज है– अफीम, जिसे इस तरफ ‘काला सोना’ भी कहते हैं। जिले में अफीम उगाने वाले ६७८१ काश्तकार लाइसेंसधारक हैं। केन्द्र सरकार के नारकोटिक्स ब्यूरो के अनुसार वर्ष २०११ में करीब १५,८५,३७३ किलो अफीम की सरकारी खरीद हुई थी। अफीम उत्पादन की नवीनतम स्थिति यह है- \n\nयहां की कृषि आधारित अर्थव्यवस्था का दूसरा बड़ा स्रोत वनों से प्राप्त उपज है- जिसमें जलाऊ और इमारती लकड़ी (सागवान), गोंद, सफ़ेद मूसली, कत्था, महुआ, कोयला, शहद, करोंदा, टिमरु, तेंदू-पत्ता वगैरह हैं।\n\nसोलहवीं लोकसभा में चित्तौड़गढ़ लोक सभा निर्वाचन क्षेत्र संसदीय क्षेत्र से भारतीय जनता पार्टी के चन्द्रप्रकाश जोशी वर्तमान सांसद हैं। विधानसभा में प्रतापगढ़ विधानसभा निर्वाचन-क्षेत्र के ५ विधायक हैं | जिला परिषद (गठन वर्ष २०१०) में १७ सदस्य हैं। जिले में कुल १५२ ग्राम पंचायतें हैं जिनके १६३० निर्वाचित सदस्य हैं। प्रतापगढ़ नगर पालिका के २५ और छोटी सादडी के २० सदस्य निर्वाचित हैं। कृषि उपज मंडी प्रतापगढ़ के नए चुनावों की प्रक्रिया २०११ में पूरी हुई थी| नवीनतम स्थिति यह है- इस क्षेत्र के राजनैतिक भेदभाव को ले कर यहाँ के जन प्रतिनिधि अक्सर असुन्तुष्ट रहे हैं|\n\nराष्ट्रीय राजमार्ग-११३ (निम्बाहेडा से दहोद) पर अवस्थित प्रतापगढ़ \"सड़क-मार्ग\" से राजस्थान के अलावा गुजरात और मध्य प्रदेश से जुड़ा हुआ है। १२-ए यहां की अंतरराज्यीय एम.डी.आर. (मुख्य जिला सड़क) है। राजस्थान परिवहन निगम की और प्राइवेट बसें प्रतिदिन सभी प्रमुख गांवों के अलावा कई शहरों- मंदसौर(३२) निम्बाहेडा (८२)बांसवाड़ा (८५) चित्तौडगढ़ (११०) उदयपुर (१४५) राजसमन्द (१३३) अजमेर(३००), डूंगरपुर (९५) जयपुर (४१९) जोधपुर (४३५), धौलपुर(५८५), सूरत (५१२) और दिल्ली (७०५) के बीच चलती हैं। जिले में १८७९ किलोमीटर लंबी \"पक्की सड़कें\" और ७,५०० से ज्यादा (सभी श्रेणियों के) पंजीकृत वाहन हैं। \n'अपेक्षाकृत ऊँचाई पर होने' से और रेल मंत्रालय की दृष्टि में 'खर्चीला सौदा' होने से अभी तक प्रतापगढ़ में रेल नहीं आ पाई है, जिसके लिए यहां के प्रशासक और नागरिक संयुक्त रूप से उत्सुक और प्रयासरत हैं। जिला कलेक्टर हेमंत शेष, पहले चरण में, मंदसौर (बड़ी लाइन)से प्रतापगढ़ को जोड़े जाने के लिए गंभीर कोशिशें कर रहे हैं। अपनी प्रतापगढ़-यात्रा के दौरान मुख्यमंत्री श्री अशोक गहलोत ने १८ मई २०११ को प्रतापगढ़-प्रशासन और नागरिकों को आश्वस्त किया है कि राजस्थान सरकार भी अपनी तरफ से प्रतापगढ़ में रेल लाने के प्रयासों में कभी पीछे नहीं रहेगी|\n\nयहाँ का निकटतम हवाईअड्ड १४५ किलोमीटर दूर, डबोक, उदयपुर में है। मुंबई और दिल्ली के हवाई मार्ग के लगभग एकदम बीच में होने की वजह से प्रतापगढ़ शहर के नज़दीक धरियावद मार्ग पर 'एयरपोर्ट ऑथोरिटी ऑफ इंडिया' ने एक 'वी ओ आर स्टेशन' (वायुयान संकेतक केंद्र) स्थापित किया है। राजस्थान सरकार ने अप्रैल २०११ में लगभग २ किलोमीटर लंबी, बड़े जेट विमानों तक के उतरने लायक एक हवाई पट्टी गांव वरमंडल में (जो मुख्यालय से १२ कि॰मी॰ दूर है) मंज़ूर की है, जिसका लगभग ९ करोड की लागत से निर्माण-कार्य शुरू हो गया है! यही हवाई पट्टी 'भविष्य का हवाई-अड्डा' होगी!\n\n\"प्रवीण कुमार शर्मा\" मई २०११ से यहां के जिला पुलिस अधीक्षक २०१३ तक थे, अब इस पद पर \"यू एन छानवान\" हैं। \nअगर इतिहास के पन्नों में जाएँ तो महाराजा रघुनाथ सिंह के ज़माने में १९१२ में डिस्ट्रिक्ट पुलिस कप्तान (एस पी) का नया पद बनाया गया था जो घुडसवार पुलिस, पैदल सिपाहियों और हथियारखाने की व्यवस्थाएं भी देखते थे। उस ज़माने में प्रतापगढ़ राज्य में बस तीन थाने थे, सात पुलिस नाके, चार पुलिस चौकियां और नौ अन्य 'निगरानी स्थल'. \nआपत्काल से निपटने के लिए तब की पुलिस लोहे के भाले, 'मुंजाल', 'सींगल' टोपीदार (बारूदी) बंदूकों और घुडसवार टुकडियों से लैस थी। शहर के अलग अलग नौ नाकों पर तत्कालीन जागीरदारों की 'ठिकाना-फ़ौज' के सिपाही तैनात हुआ करते थे।\n\nआज जिले में १३ पुलिस थाने- प्रतापगढ़, छोटी सादडी, धरियावद, अरनोद, पीपलखूंट, धौलापानी, धमोत्तर, रठांजना, सालमगढ, सुहागपुरा, देवगढ़, और हथूनिया में और इन थानों के अधीन विभिन्न स्थानों पर १६ पुलिस-चौकियां हैं। जिला मुख्यालय पर एक अलग महिला-थाना खोले जाने की प्रक्रिया में है। साइबर अपराधियों, दंगाइयों और फिरौतीकर्ताओं से निपटने के लिए आधुनिक पुलिस सुविधाओं के विस्तार की प्रक्रिया पाइपलाइन में है। अफीम उत्पादक जिला होने और मध्यप्रदेश से सीमाओं के संगम के कारण संगठित माफिया गिरोहों द्वारा साइबर तरीकों से अवैध वसूली यहाँ की एक ज्वलंत कानून व्यवस्था समस्या है!\n\nवर्ष २०१० में इस जिले में भारतीय दंड संहिता और अन्य कानूनों के तहत २२५६ संज्ञेय अपराध और ६५३५ ज़मानती अपराध दर्ज किये गए थे। गुप्तचर विभाग की अपराध शाखा द्वारा अगस्त २०११ में जारी आंकड़ों के अनुसार गत ६ माहों (जनवरी से जुलाई २०११ तक) की अवधि में अपराध के आंकड़ों में २२ प्रतिशत की वृद्धि दर्ज की गयी, जो राज्य में अपराध-वृद्धि की सर्वाधिक दर है! (खबर : 'राजस्थान पत्रिका' ४ अगस्त २०११) अपराधों की नवीनतम स्थिति के लिए देखें : \n\nप्रतापगढ़ मुख्यालय पर जिला कारागृह और छोटी सादडी में एक उप-कारागृह है जिनमें विचाराधीन कैदी रखे जाते हैं।\nप्रतापगढ़ जेल बहुत पुरानी है, इतनी पुरानी कि जुलाई २०११ की वर्षा के दौरान जेल की मुख्य दीवार १०० फुट तक की लम्बाई में एकाएक धराशाई हो गयी थी, जिसे रातों रात ठीक करवाना पड़ा. अँगरेज़ शासन के दौरान १९१२ में ब्रिटिश रेसिडेंट 'मेजर' द्वारा इस जेल के एक मुआयने के बाद लिखा गया एक ऐतिहासिक 'इंस्पेक्शन नोट' आज भी जेल रिकॉर्ड के अभिलेखागार में सुरक्षित है।\n\nपुराने समूचे प्रतापगढ़ राज्य में महारावत, कामदार और ११ दूसरे सरदारों की मदद से न्यायिक मामले देखे जाने की व्यवस्था थी। बाद में जब तत्कालीन प्रतापगढ़ राज्य ने नए पांच जिले- प्रतापगढ़, कनौरा, बजरंगगढ़, सकथली और मंगरा बनाये, तो उन पर 'जिला-हाकिमों' की तैनाती की गयी। आज के जिला कलेक्टर की ही तरह वे जिला-हाकिम राजस्व के अलावा न्याय कार्य भी निपटाया करते थे। इन जिला हाकिमों के आदेशों की अपीलें खुद राजा (महारावत) सुनते थे। महारावत के आदेश की कहीं अपील नहीं हो सकती थी। सुप्रीम कोर्ट के बराबर तब की 'राज्यसभा' थी, जिसकी 'इजलास-खास' में महारावत अन्य सदस्यों की सलाह से निर्णय लेते थे। राजसभा को मृत्यु दंड (सजा-ए-मौत) देने की शक्ति तक थी। प्रतापगढ़ के पुराने गढ़-परिसर में क्षत-विक्षत \"फांसीघर\" के अवशेष आज भी देखे जा सकते हैं। 'इजलास शाखा' के सारे फैसलों की अपील महाराज खुद सुना करते थे। जागीरदारों की अपील सेशन-जज के न्यायालय में होती थी। \n\nराज्य के दूसरे प्रमुख ठिकानों में न्याय व्यवस्था लागू करते हुए धमोत्तर, झांतला, बरडिया, रायपुर, कल्याणपुर, आबीरामा, अचलावदा, अरनोद और सालमगढ के ठिकानों को कुछ दीवानी और कुछ फौजदारी अधिकार ही दिए थे। १९३८ के बाद 'नई न्याय व्यवस्था' के तहत हाईकोर्ट को 'सेशन-जज' और नीचे की अदालतों की अपीलें सुनने के अधिकार मिल गए। \n\nप्रतापगढ़ में वर्ष १९४४ में स्वाधीनता से पूर्व 'हाईकोर्ट' के रूप में आज का जिला एवं सत्र न्यायाधीश कोर्ट स्थापित किया गया था, जिसके बाद १९८० में छोटी सादडी में अपर मुख्य न्यायिक मजिस्ट्रेट, १९८३ में न्यायिक मजिस्ट्रेट (कनिष्ठ-वर्ग), १९८९ में अपर मुख्य न्यायिक मजिस्ट्रेट, १९९२ में अनुसूचित-जाति-जनजाति अत्याचार निवारण न्यायालय, १९९४ में मादक पदार्थों से सम्बद्ध अपराधों की रोकथाम के लिए न्यायालय, २००८ में जिला उपभोक्ता मंच, अरनोद और धरियावद में दो अपर मुख्य न्यायिक मजिस्ट्रेट कोर्ट और २०१० में एक जिला स्तरीय ग्रामीण न्यायालय खोले गए हैं।\nराजस्व अधिकारियों के यहां १३ दूसरे न्यायालय भी हैं जो राजस्व अपील प्राधिकारी, कलेक्टर, अतिरिक्त कलेक्टर, उपखंड अधिकारी (५) और तहसीलदारों (५) के हैं।\n\nरियासत काल में सन १८९४ ईस्वी में खोला गया सदर अस्पताल और १९३६ में बना ज़नाना अस्पताल पुरानी चिकित्सा इकाइयां हैं। जहाँ जिला मुख्यालय पर २७७ रोगी-शैय्याओं का एक जिला अस्पताल है, वहीं ७ सामुदायिक स्वास्थ्य केंद्र, ५३ आयुर्वेदिक और होम्योपैथी अस्पताल/दवाखाने, २३ प्राथमिक स्वास्थ्य केंद्र, २ एलोपथिक डिस्पेंसरियां और १५३ स्वास्थ्य उप-केन्द्र (ए.एन.एम्. सेंटर) भी कार्यरत हैं।\n\n'१०८ आपतकालीन एम्बुलेंस सेवा सुविधा\" भी आरम्भ में केवल प्रतापगढ़, छोटी सादडी और धरियावद में उपलब्ध थी-कालांतर में जिले के अन्य दो उपखंडों में भी ये 108 सेवा जून २०११ में आ गयी है। आधुनिक मेडिकल सुविधाओं से युक्त एक मेडिकल मोबाइल यूनिट भी जिले में है!\n\n२ अक्टूबर २०११ से प्रतापगढ़ जिले के प्रत्येक चिकित्सा केंद्र पर राजस्थान सरकार ३५० जेनेरिक दवाएं हर रोगी को मुफ्त देने की योजना लाई है|\nअनेक प्राइवेट क्लिनिक तो यहाँ हैं ही|\n\nजिले में ८ पोस्ट ऑफिस हें जो प्रतापगढ़, प्रतापगढ़-कचहरी, छोटी सादड़ी, अरनोद, दलोट, रठांजना, धरियावद, पीपलखूंट हैं। बम्बोरी और धमोत्तर में डाक विभाग के शाखा-डाकखाने हैं।\nस्पीड पोस्ट सेवा सिर्फ प्रतापगढ़ तक सीमित है।\n\nजिले में व्यावसायिक बैंकों की २७ शाखाएं हैं, वहीं १२ आंचलिक बैंक, ४ सहकारी बैंक, २ भूमि विकास बैंक भी काम कर रहे हैं। जिले में व्यावसायिक बैंकों के १२ से ज्यादा ए.टी.एम भी हैं जिनमें से ९ प्रतापगढ़ शहर में और ३ अन्यत्र- धरियावद, पीपलखूंट और छोटी सादडी में हैं। अब इनकी संख्या विकास पर है| 'बैंक ऑफ बड़ौदा' इस जिले का अग्रणी बैंक नामांकित है।\n\nस्नातकोत्तर स्तर का सहशिक्षा सरकारी महाविद्यालय यहां वर्ष १९६६ में स्थापित हुआ था। आज सामान्य शिक्षा के ३ कॉलेज, व्यावसायिक प्रशिक्षण के लिए ४ और दूसरे ६ बहुसंकाय (मल्टी फेकल्टी) महाविद्यालय भी हैं। उच्च तकनीकी शिक्षा की शुरूआत भी इधर के सालों में हुई है। जहाँ एक प्राइवेट इन्जीनियरिंग कालेज प्रतापगढ़ से करीब ८ किलोमीटर दूर स्थित धमोत्तर ग्राम में २००८ से चल रहा है, वहीं '८० के दशक से एक सरकारी पॉलिटेक्निक प्रतापगढ़ शहर में. बीसीए और बीबीए पाठ्यक्रम भी निजी क्षेत्र की महाविद्यालय स्तरीय कक्षाओं में पढाये जाते हैं! हालाँकि स्नातक स्तर का एक निजी महिला कॉलेज पहले से प्रतापगढ़ शहर में चल रहा है पर जनता की मांग पर निजी क्षेत्र में सरकार से सहकार कर ‘यू जी सी’(विश्वविद्यालय अनुदान आयोग) के मानदंडों के आधार पर एक स्वतंत्र महिला कॉलेज खुलवाने के लिए वर्तमान जिला प्रशासन के प्रयास जारी हैं। स्थानीय कॉलेजों की सूची के लिए देखें-\n\nप्रतापगढ़ जिले में १९८० के दशक के बाद से शिक्षा और साक्षरता का स्तर कुछ ऊंचा हुआ है पर बहुत कुछ करना बाकी है। अब सुदूर गांवों के आदिवासी-परिवार भी अपने बच्चों को स्कूलों में भेजने के लिए उत्सुक दिखलाई देते हैं। शहर में सबसे पहला अंग्रेज़ी माध्यम स्कूल था- 'सेंट पॉल्स स्कूल' जो १९८९ में खोला गया था। उसके बाद तो अब अनेक प्राइवेट और सरकारी स्कूल जिले में जगह-जगह खुले हैं, तथाकथित अंग्रेज़ी माध्यम भी. माह जनवरी २०११ में यहाँ ३३,७७१ बालक बालिकायें नामांकित थे। यहां ९२९ प्राइमरी (५ वीं तक के) ३२५ मिडिल (९ वीं तक) १५४ सेकेण्डरी (१० वीं तक) और ४५ सीनियर हायर सेकेन्डरी (१२वीं तक) के लिए सरकारी हिन्दी माध्यम स्कूल हैं, जिनमें निःशुल्क शिक्षा और ४७१ स्कूलों में निःशुल्क ‘मिड डे मील्स’ का प्रावधान भी है। जनजातीय क्षेत्रीय विभाग के अधीन निःशुल्क भोजन, छात्रावास सुविधा समेत आदिवासी छात्रों के लिए जिले में सरकारी स्तर पर कई कल्याणकारी योजनाएं संचालित की जाती हैं। जनजातीय छात्रों की उच्च शिक्षा के लिए मुफ्त नियमित कोचिंग के अलावा आर्थिक सहायता भी दी जाती है, जनजाति स्कूली-बालिकाओं को बोर्ड के इम्तहान में ६५ % से ज्यादा अंक लाने वाली छात्रों को एक-एक स्कूटी और साइकिलें मुफ्त बाँटी गयी हैं। \n\nवर्तमान कुल आबादी में से ४, ०५,१०० व्यक्ति साक्षर हैं; जिनमें २,५२,९८६ पुरुष और १,५२,११० स्त्रियां हैं। अगर आयुवार आंकड़ों को देखा जाये तो इस जिले में ० से ६ वर्ष तक के बच्चों की आबादी १,४८,७५३ है। २००१ की जनगणना में पुरुषों की साक्षरता ६३.४५% थी तो स्त्रियों की ३०.४६%।\n\n15वीं जनगणना के प्रारंभिक आंकड़ों के अनुसार भारत की साक्षरता दर 9.2 प्रतिशत बढ़ कर 74.04 हो गई है, उस मानदंड से अभी यह जिला पीछे ज़रूर है, पर राजस्थान सरकार के वर्तमान सर्वशिक्षा अभियान के अंतर्गत वर्ष २०११ में करीब २१ हज़ार नए स्कूली नामांकनों का लक्ष्य निर्धारित किया गया है, जिसके ८० प्रतिशत से ज्यादा लक्ष्य जुलाई २०११ तक प्राप्त किये जा चुके हैं।\n\nजिले में ग्रामीण क्षेत्रों में २६२ और शहरी इलाकों में २५ सरकारी ‘उचित मूल्य की दुकानें’ हैं जिन पर गरीबी की सीमा-रेखा से नीचे रह रहे परिवारों को २/- किलो की दर से २५ किलो गेंहूँ मुहैय्या कराया जाता है। चीनी और किरोसिन भी सस्ते दामों पर इन दुकानों के ज़रिये वितरित होता है। कृषि उपज मंडी ('अ' श्रेणी) प्रतापगढ़ में काम कर रही है। सहकारिता विभाग के अंतर्गत जिले में बहुउद्देशीय क्रय-विक्रय सहकारी समितियां भी कार्यरत हैं जो किसानों को खाद बीज और दूसरी चीज़ें उपयुक्त दामों पर बेचती हैं।\n\nप्रतापगढ़ जिले में ३ एल.पी.जी. गैस-एजेंसियां और १९ पेट्रोल पम्प (७ शहरी और १२ ग्रामीण क्षेत्रों में) हैं – जिनके अलावा डीज़ल-आपूर्ति के लिए सुदूर ४ 'बेरल पॉइंट' भी डीज़ल बिक्री का काम कर रहे हैं।\n\nकुछ एक गांवों में आज भी पारंपरिक 'साप्ताहिक हाट' लगती है, जहाँ ग्रामवासी न केवल खरीद-फरोख्त करते हैं बल्कि सामाजिक-मेलजोल और संवाद के मौके भी इन गंवाई हाटों में खूब होते हैं, कुछ आदिवासी लड़के-लड़कियां तो इन्हीं हाटों में आ कर अपने जीवन-साथी भी पसंद करते हैं! पर सुदूर गांव के लोग शादी ब्याह के लिए 'बड़ी' खरीद प्रतापगढ़ के बाज़ारों से ही करते हैं।\n\nप्रतापगढ़ जिले में ५ सिनेमाहाल हैं जिन में से ३ तो शहर में ही हैं- 'अर्चना', 'प्रताप' और 'समता'। 'प्रताप थियेटर' सन् १९४५ में बना था और यह तब पूरे उदयपुर संभाग का अकेला सिनेमाहॉल हुआ करता था। एक और सिनेमाहॉल 'दर्पण' भी यहां निर्मित हुआ था, पर अब उस पर ताले लग चुके हैं! धरियावद और छोटी सादडी में भी एक-एक सिनेमा हॉल है। यहां लगने वाली फ़िल्में देख कर भले मज़ा न आये, पर सिनेमाघरों की जो हालत है, उसे देख कर खूब मनोरंजन हो जाता है!\n\nप्रतापगढ़ जिले से प्रकाशित होने वाले कुछ छोटे मोटे दैनिक अखबारों- 'दैनिक कांठल-जोत', 'कुबेर' और 'जय-कांठल'के अलावा राजस्थान पत्रिका दैनिक भास्कर और दैनिक नवज्योति राज्य स्तरीय दैनिक समाचार पत्र प्रतापगढ़ की ख़बरों और फीचर पर प्रतिदिन ३ से ४ पृष्ठ प्रकाशित कर रहे हैं। [ अप्रैल २०११ में यहां एक इलेक्ट्रोनिक समाचार चैनल 'राज न्यूज़' भी शुरू हुआ है। वैसे कई राष्ट्रीय समाचार चैनलों- सहारा समय, ZEE NEWS, ZEE MARUDHARA (ZEE RAJASTHAN NEWS), फर्स्ट इंडिया न्यूज ,इंडिया न्यूज राजस्थान जन , टीवी, ई-टी वी, सुदर्शन और दूरदर्शन आदि के लिए संवाददाता काम करते हैं। ZEE NEWS के ब्यूरो चीफ सवांददाता प्रवेश परदेशी जिले के टीवी चैनल पत्रकार हैं जो पीरियोडिकल प्रेस ऑफ इंडिया के जिलाध्यक्ष हैं. इनके पिता अनुपम परदेशी भी यहाँ के जाने-माने पत्रकार हैं जिन्होंने क्षेत्र में सर्वप्रथम 'दैनिक भास्कर' का शुभारंभ किया था. अनुपम परदेशी वर्तमान में ABP न्यूज़ के पत्रकार हैं जिन्होंने जयपुर में प्रथम फिल्म अखबार \"फिल्म बाला साप्ताहिक\" शुरू किया. वर्तमान में फ़िल्मी जगत से जुड़े हैं और कई फिल्मों का निर्देशन कर रहे हैं. प्रतापगढ़ में न्यूज चेनल इंडिया न्यूज के रिपोर्टर के रूप में संजय कुमार जैन भी पिछले पांच सात सालो से सक्रीय है और वेब पोर्टल पर भी इनके समाचार प्रकाशित होते है \n\nप्रमुख राकेश सोनी भी यहाँ के सक्रिय पत्रकार हैं जो प्रतापगढ़-जिले की दुनिया को कई माध्यमों से भी प्रचारित कर रहे हैं|\n\nजिला प्रशासन ने वर्ष २०११ में पत्रकारों और आमजन के लिए वाचनालय और पुस्तकालय की सुविधाओं से युक्त एक 'सूचना केंद्र' भवन स्वीकृत करवाया, जिसका निर्माण कार्य वर्ष २०११-१२ में ही पूरा कर लिया जाना प्रस्तावित था। इसी भवन के परिसर में एक 'आदिवासी कला-दीर्घा' का निर्माण भी हो- ऐसी योजना तत्कालीन कलेक्टर हेमंत शेष ने निर्मित की थी।\n\nप्रतापगढ़ जिले में 'पोस्टपेड मोबाइल सेवा' देने वाली केवल एक कंपनी है बी एस एन एल, जिसके ग्रामीण इलाके में ९४९२ और शहरी क्षेत्र में ४०१० (कुल १३,५०२) उपभोक्ता हें. अलबत्ता एयरटेल, एयरसेल,वोडाफोन, आइडिया, टाटा इंडिकॉम और रिलायंस आदि 'प्री पेड' सुविधा मोबाइल ग्राहकों को देते आ रहे हैं। शहर में दो प्राइवेट केबल ऑपरेटर भी हैं- 'प्रताप' और 'राज'।\n\nराष्ट्रीय सूचना विज्ञान केंद्र (नेशनल इन्फोर्मेटिक्स सेंटर)भारत सरकार और राजस्थान के विज्ञान और प्रौद्योगिकी विभाग के सम्पूर्ण सहयोग से प्रतापगढ़ जिला मुख्यालय में अगस्त २००८ से नेशनल इन्फोर्मेटिक्स सेंटर (एन आई सी) स्थापित है- जो न केवल विभिन्न स्तरों पर प्रशिक्षण कार्यक्रम आयोजित कर रहा है, बल्कि सरकारी कामकाज में कंप्यूटर के इस्तेमाल को बढ़ावा देने के लिए राजस्व, भू अभिलेख, जिला कोषालय और अन्य विभागों के 'हस्तलिखित डाटा' को 'इलेक्ट्रोनिक डाटा' में बदलने के लिए भी सफल हुआ है। वीडियो कांफ्रेंसिंग सुविधा कलेक्टर और सचिवालय (राजधानी जयपुर) के बीच पहले से है ही, अब जिला स्तर से पाँचों उपखंडों को वीडियो कान्फ्रेंसिंग सुविधा से जोड़े जाने की योजना पर काम चल रहा है। जनता की शिकायतें सीधे 'ऑन-लाइन' दर्ज की जा रही हैं, पूरे जिले में बिजली पानी टेलीफोन के बिल भी 'ई-मित्र' सुविधा के सहारे भी जमा किये जाते हैं। \n\n२५ लाख की लागत से निर्मित तहसील मुख्यालयों पर ५ और ग्राम पंचायत स्तर पर १० लाख की लागत से निर्माणाधीन १५२ महत्वाकांक्षी भारत निर्माण राजीव गांधी सेवा केन्द्रों के पूरे हो जाने के बाद अब समूचे जिले में इलेक्ट्रोनिक-साइबर क्रांति दस्तक दे रही है। सौर ऊर्जा से संचालित इन केन्द्रों में न केवल मनरेगा का दफ्तर होगा, बल्कि इस योजना के तहत मजदूरी चाहने वालों के जॉब कार्ड भी बनेगें, हवाई-यात्रा, रेलवे और रोडवेज़ बस आरक्षण की कम्प्यूटरीकृत टिकट सुविधा मिलेगी, जाति, निवास, आय और मूल निवास संबंधी प्रमाणपत्र मिलेंगे, गावों में पंचायतों के कामों का पूरा ब्यौरा पारदर्शी ढंग से उपलब्ध होगा, चाहने वालों के राशन-कार्ड बनाए जाएंगे, बिजली-पानी-टेलीफोन के बिल जमा होंगे, किसानों को जमाबंदी की नकलें प्राप्त होंगी, जन-शिकायतें दर्ज होंगी, इन केन्द्रों पर साइबर कैफे, ऋण के लिए मिनी-बैंक, परीक्षा के 'ऑन लाइन' फॉर्म भरने संबंधी अनेकानेक आधुनिक सुविधाएं भी निःशुल्क दी जाएंगी.\n\nपवन ऊर्जा संयंत्रों से ४५ किलोवाट बिजली का उत्पादन संभव हुआ है|\n\n\nयह अभयारण्य ४२२.९५ वर्गकिलोमीटर में फैला है, जो जिला मुख्यालय से केवल २६ किलोमीटर, उदयपुर से १०० और चित्तौडगढ़ से करीब ६० किलोमीटर दूर है। यह अद्वितीय अभयारण्य प्रतापगढ़ जिले में, राजस्थान के \"दक्षिण-पश्चिम क्षेत्र में अवस्थित\" है, जहाँ भारत की तीन पर्वतमालाएं- अरावली, विन्ध्याचल और मालवा का पठार आपस में मिल कर ऊंचे सागवान (Tectona grandis) के वनों की उत्तर-पश्चिमी सीमा बनाते हैं। आकर्षक जाखम नदी, जिसका पानी गर्मियों में भी नहीं सूखता, इस वन की जीवन-रेखा है। \n\nप्रतापगढ़ इतिहास के आरम्भ से ही प्रकृति की नायाब संपदा से धनी क्षेत्र रहा है। इस के उत्तर-पश्चिमी हिस्से में मूल्यवान सागवान के बड़े सघन जंगल थे, इसलिए अंग्रेज़ी शासन के दौर में इस वन-संपदा के व्यवस्थित देखरेख की गरज से एक अलग \"महकमा-जंगलात\", १८२८ ईस्वी में कायम किया गया। यहीं ऐसे स्थान भी थे, जहाँ सूरज की किरण आज तक ज़मीन पर नहीं पडी!\n\nस्थानीय लोगों की मान्यता है कि त्रेता युग (रामायण काल) में, राम द्वारा बहिष्कृत कर दिए जाने के बाद सीता ने यहीं अवस्थित महर्षि वाल्मीकि के आश्रम में न केवल निवास किया था, बल्कि उसके दोनों पुत्रों- लव और कुश का जन्म भी यहीं वाल्मीकि आश्रम में हुआ था। यहां तक कि सीता अंततः जहाँ भूगर्भ में समा गयी थी, वह स्थल भी इसी अभयारण्य में स्थित है! \n\nसेंकडों सालों से सीता से प्रतापगढ़ के रिश्तों के सम्बन्ध में इतनी प्रबल लोक-मान्यताओं के चलते यह स्वाभाविक ही था कि \"अभयारण्य का नामकरण सीता के नाम पर\" किया जाता.\n\nयहां की सबसे ज्यादा महत्वपूर्ण वन्यजीव प्रजातियों में उड़न गिलहरी और चार सींग वाला चौसिंघा हिरण(four Horned Antelope) उल्लेखनीय हैं। यहां स्तनधारी जीवों की ५०, उभयचरों की ४० और पक्षियों की ३०० से ज्यादा प्रजातियां पाई जाती हैं। भारत के कई भागों से कई प्रजातियों के पक्षी प्रजनन के लिए यहां आते हैं। \n\nवृक्षों, घासों, लताओं और झाडियों की बेशुमार प्रजातियां इस अभयारण्य की विशेषता हैं, वहीं अनेकानेक दुर्लभ औषधि वृक्ष और अनगिनत जड़ी-बूटियाँ अनुसंधानकर्ताओं के लिए शोध का विषय हैं। वनों के उजड़ने, खेतीबाडी और माही बांध के श्रमिकों द्वारा अतिक्रमण कर लेने से अब वन्यजीवों की संख्या और वन क्षेत्र में कमी आती जा रही है।\n\nआज भी यह प्रतापगढ़ का सर्वाधिक महत्वपूर्ण पर्यटक स्थल है - प्रकृति-प्रेमियों के बीच वनस्पतियों और पशु-पक्षियों की विविधता के लिहाज़ से उत्तर भारत के अनोखे अभयारण्य के रूप में लोकप्रिय हो सकने की अनगिनत संभावनाओं से भरपूर, किन्तु अपेक्षित पर्यटक-सुविधाओं के सर्जन और विस्तार के लिए यह सघन वन-क्षेत्र अब भी पर्यटन और वन विभागों की पहल की बाट जोह रहा है! प्रकृति की इस नायाब निधि को अंधाधुंध अतिक्रमण, क्षरण और मनुष्यों के अनावश्यक हस्तक्षेप से बचाने के लिए इसे राष्ट्रीय उद्यान बनवाने के लिए जिला प्रशासन और वन विभाग के संयुक्त प्रयास किये जा रहे हैं। \n\nप्रतापगढ़ के प्राचीन गाँव बसाड में बहुत ही पुरानी दत्तात्रेय की एक प्रतिमा है, जो इसी गाँव में कभी खुदाई के दौरान निकली थी। लगभग ५ फिट लम्बी यह ऐतिहासिक प्रतिमा भी दर्शनीय है, लेकिन प्रतापगढ़ में पर्यटन और पुरातत्व-संपदा की अनदेखी के चलते इसका भी समुचित संरक्षण नहीं हो पाया है। जानागढ़ इसी तरह का उपेक्षित दुर्ग है|\n\nधरियावद, छोटी सादड़ी, अरनोद, पीपल खूंट।\n\n", "id": "382352", "title": "प्रतापगढ़, राजस्थान"}
{"url": "https://hi.wikipedia.org/wiki?curid=382354", "text": "आदम टैब्लेट\n\nआदम टैबलेट एक टैबलेट कंप्यूटर है जो एक भारतीय कंपनी नोशन इंक का अंतर्राष्ट्रीय स्तर का खालिस भारतीय उत्पाद है। इसमें बहुत सी विशिष्टताएं अपनी तरह की अनोखी व सर्वप्रथम हैं जो इसके प्रयोगकर्ताओं को ईबुक पढ़ने, नेट ब्राउज करने, मनोरंजन और कंप्यूटिंग कार्य के तौर तरीकों को बदल कर रख देंगी। आदम विद्यार्थियों, कलाकारों, फोटोग्राफरों, मीडिया प्रोफेशनलों, व्यवसायियों आदि सभी के लिए बेहद काम की होगी और यहां तक कि इसमें एचडीएमआई इनपुट के जरिए हाई डेफिनिशन अडियो-वीडियो का अल्टीमेट मनोरंजन भी होगा।\n\n", "id": "382354", "title": "आदम टैब्लेट"}
{"url": "https://hi.wikipedia.org/wiki?curid=382373", "text": "लुई द ब्रॉई\n\nलुई द ब्रॉई (फ़्रांसिसी: Louis de Broglie, जन्म: १५ अगस्त १८९२, देहांत: १९ मार्च १९८७) एक फ़्रांसिसी भौतिकी वैज्ञानिक और नोबेल पुरस्कार विजेता थे। उन्होंने १९२४ में सारे पदार्थों के तरंग-कण द्विरूप होने का दावा किया था और उसके लिए गणित विकसित किया था। यह भविष्यवाणी आगे चलकर प्रयोगों में सिद्ध हो गयी। इनके नाम को भारतीय उपमहाद्वीप में अक्सर \"लुई दि ब्रॉग्ली\" उच्चारित किया जाता है, जो वास्तव में सही उच्चारण नहीं है।\n\nलूई विक्टर द ब्रॉग्ली का जन्म फ्रांस के दिएप नगर में हुआ था। इन्होंने १९०१ ईo में पैरिस विश्वविद्यालय से इतिहास के स्नातक तथा १९१३ ईo में विज्ञान के स्नातक की उपाधि प्राप्त की।\n\nसन् १९२४ में ब्रॉग्ली ने डाक्टर की उपाधि के लिये अपना शोधप्रबंध उपस्थित किया, जिसका शीर्षक था 'क्वांटम सिद्धांत संबंधी गवेषणाएँ'। १९२९ ईo में ब्रॉग्ली को नोबेल पुरस्कार मिला और उसी वर्ष फ्रांसीसी वैज्ञानिक अकादमी ने इन्हें प्वाँकरे पदक प्रधान किया। १९३३ ईo में ये उस अकादमी के सभासद भी निर्वाचित हो गए और १९४२ ईo में उसके स्थायी मंत्री भी नियुक्त हो गए। सन् १९२८ में प्वाँकरे इंस्टिट्यूट में सैद्धांतिक भौतिकी के प्रधानाध्यापक नियुक्त हुए। इन्हीं के प्रयास से यह संस्था समकालीन भौतिक सिद्धांतों के अध्ययन के लिये एक केंद्र बन गई। ब्रॉग्ली ने परमाणविक कणिकाओं तथा प्रकाश-विज्ञान पर महत्वपूर्ण वैज्ञानिक पुस्तकें प्रकाशित की हैं। सन् १९४५ में फ्रांसीसी सरकार ने पारमाणिक ऊर्जा के उच्च आयोग की स्थापना की और ब्रॉग्ली को उसका तकनीकी परामर्शदाता नियुक्त किया। साहित्यिक कार्य के कारण १९४५ ईo में ये फ्रांसीसी अकादमी के सदस्य निर्वाचित हुए। ये फ्रांसीसी लेखकसंघ के सम्मानित सभापति रहे और १९५२ ईo में इन्हें वैज्ञानिक लेखन की उत्कृष्टता के लिये कलिंग प्रतिष्ठान द्वारा प्रदत्त प्रथम पुरस्कार मिला था।\n\nप्रत्येक गतिशील कण के साथ इन्होंने एक आनुषंगिक तरंग की कल्पना की। जिन कणों का द्रव्यमान प्रेक्षणग्राह्य परिणाम का होता है और जिनका अध्ययन चिरप्रतिष्ठित यांत्रिकी से किया जाता है उनमें से कणिकाओं के गुणों का ही लगभग पूर्ण प्राधान्य रहता है, किंतु परमाणुस्तरीय कणिकाओं में तरंगीय गुण प्रमुख हो जाते हैं। इन सिद्धांतों का प्रायोगिक सत्यापन बेल टेलिफोन की प्रयोगशालाओं में कुछ अमरीकी भौतिक वैज्ञानिकों ने किया। इलेक्ट्रॉन और प्रोटॉन के सदृश पारमाणविक कणिकाओं में उनकी आनुषंगिक तरंगों के कारण प्रकाश और एक्स किरणों के समान ही विवर्तन की घटनाओं का प्रायोगिक अध्ययन किया। बाद में इन्हीं विचारों का व्यावहारिक उपयोग चुंबकीय लेंसों के विकास में हुआ, जिनपर इलेक्ट्रॉन सूक्ष्मदर्शी आधारित है।\n\n", "id": "382373", "title": "लुई द ब्रॉई"}
{"url": "https://hi.wikipedia.org/wiki?curid=382378", "text": "भौतिक विज्ञानी\n\nभौतिक विज्ञानी अथवा भौतिक शास्त्री अथवा भौतिकीविद् वो वैज्ञानिक कहलाते हैं जो अपना शोध कार्य भौतिक विज्ञान के क्षेत्र में करते हैं। उप-परवमाणविक कणों (कण भौतिकी) से लेकर सम्पूर्ण ब्रह्माण्ड तक सभी परिघटनाओं का अध्ययन करने वाले लोग इस श्रेणी में माने जाते हैं।\n\nइस शब्द की उत्पति भौतिक विज्ञान शब्द से हुई।\n\nइस क्षेत्र में मुख्य रोजगार भौतिक विज्ञानी के रूप में अकादमिक संस्थानों, सरकारी प्रयोगशालओं और निजी उद्योगों में प्राप्त हो सकता है।\n\nभौतिक विज्ञानियों के लिए सबसे बड़ा पुरस्कार भौतिकी में नोबेल पुरस्कार है, जो की रॉयल स्वीडिश एकेडमी ऑफ़ साइंसेस द्वारा सन् 1901 से दिया जा रहा है।\n", "id": "382378", "title": "भौतिक विज्ञानी"}
{"url": "https://hi.wikipedia.org/wiki?curid=382383", "text": "इंजीनियरी महाविद्यालय\n\nइंजीनियरी महाविद्यालय (Engineering colleges) से आशय उन महाविद्यलयों से है जिनमें स्नातक स्तर पर इंजीनियरी की पढ़ाई होती है। इन पाठ्यक्रमों की अवधि चार से पाँच वर्ष की होती है। \n\n", "id": "382383", "title": "इंजीनियरी महाविद्यालय"}
{"url": "https://hi.wikipedia.org/wiki?curid=382384", "text": "द्वितीय औद्योगिक क्रांति\n\nद्वितीय औद्योगिक क्रांति (Second Industrial Revolution या Technological Revolution) से आशय उन्नीसवीं शती के उत्तरार्ध से लेकर द्वितीय विश्वयुद्ध तक हुए अपेक्षाकृत वृहद औद्योक विकास से है। प्रायः इसका आरम्भ १८६० में बेसमर इस्पात की स्थापना से माना जाता है।\n\nद्वितीय औद्योगिक क्रांति के दौरान पश्चिमी यूरोप (ब्रिटेन, जर्मनि, फ्रांस, डेनमार्क आदि) तथा अमेरिका एवं जापान (१८७० के बाद) में तेजी से औद्योगिक विकास हुआ। द्वितीय औद्योगिक क्रांति, औद्योगिक क्रान्ति की अगली कड़ी थी।\n\n", "id": "382384", "title": "द्वितीय औद्योगिक क्रांति"}
{"url": "https://hi.wikipedia.org/wiki?curid=382388", "text": "हाइनरिख़ हर्ट्ज़\n\nहाइनरिख़ रूडॉल्फ़ हर्ट्ज़ (जर्मन: Heinrich Rudolf Hertz, जन्म: २२ फ़रवरी १८५७, देहांत: १ जनवरी १८९४) एक जर्मन भौतिक विज्ञानी थे जिन्होंने जेम्स क्लर्क माक्सवेल द्वारा खोजे गए प्रकाश के मूल विद्युतचुम्बकीय विकिरण (इलेक्ट्रोमैग्नेटिक रेडिएशन) की तरंगों के सिद्धांत को और आगे विकसित किया। वे पहले वैज्ञानिक थे जिन्होंने प्रयोगशाला में रेडियो की तरंगों को प्रसारित करने और पकड़ने के यंत्र बनाये। उनके इस महत्वपूर्ण काम के लिए रडियो की आवृत्ति (फ़्रीक्वॅन्सी) के माप का नाम \"हर्ट्ज़\" (Hertz) रखा गया जिसे छोटे रूप में \"Hz\" लिखा जाता है।\n\n", "id": "382388", "title": "हाइनरिख़ हर्ट्ज़"}
{"url": "https://hi.wikipedia.org/wiki?curid=382390", "text": "फ़ोटोन\n\nभौतिकी में फ़ोटोन प्रकाश और अन्य विद्युतचुंबकीय विकिरण (इलेक्ट्रोमैग्नेटिक रेडिएशन) के मूलभूत कण को बोला जाता है। फ़ोटोन का द्रव्यमान (और भार) शून्य होता है। सारे मूलभूत कणों की तरह फ़ोटोन भी तरंग-कण द्विरूप दर्शाते हैं, यानी उनमें तरंग और कण दोनों की ही प्रवृत्ति होती है।\nफोटोन का आधुनिक रूप \"अलबर्ट आईंस्टाईन\" ने अपने प्रयोगों द्वारा दिया जो कि प्रकाश के तरंग रूप की ब्याख्या नहीं कर सका।\n", "id": "382390", "title": "फ़ोटोन"}
