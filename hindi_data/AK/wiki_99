{"url": "https://hi.wikipedia.org/wiki?curid=426954", "text": "राष्ट्रीय प्रौद्योगिकी संस्थान, सिलचर\n\nराष्ट्रीय तकनीकी संस्थान, सिलचर, की स्थापना एक राष्ट्रीय महत्व के संस्थान के रूप में सन् १९७६ में सिलचर (असम) में की गई थी। २८ जून २००२ को इसे राष्‍ट्रीय प्रौद्योगिकी संस्थान, सिलचर के रूप में स्तरोन्नत किया गया था। ६७० एकर ज़मीन पर फैला हुआ इसका भव्य परिसर प्राकृतिक दृश्यों से परिपूर्ण एवं झीलों और टीलों से घिरा हुआ है।\n\nइंडिया टुडे और आउटलुक जैसी कई पत्रिकाओं के सर्वेक्षणों में यह संस्थान भारत के ३५ उत्तम संस्थानों में से एक है। रोजगार नियुक्ति, बुनियादी सुविधाओं एवं शैक्षिक वातावरण जैसे मानकों में इस संस्थान ने उच्च स्तर हासिल किया है।\n\nसिलचर-हैलकंडी सड़क पर स्थित यह संस्थान सिलचर शहर के दक्षिणी बाहरी इलाके से लगभग ८ किलोमीटर की दूरी पर है। इस संस्थान तक पहुँचने के लिए बसों, ऑटो रिक्शा और टैक्सियों की सुविधा शहर में उपलब्ध है। सिलचर ९२.५२ डिग्री पूर्वी देशांतर और २४.६ डिग्री उत्तरी अक्षांश और समुद्र स्तर से ऊपर ११४.६९ मीटर की ऊंचाई पर स्थित है।\n\nपंडित जवाहर लाल नेहरू विज्ञान और प्रौद्योगिकी के क्षेत्र में भारत को एक विश्व नेता के रूप में देखना चाहते थे। इस लक्ष्य को हासिल करने के लिए कई आई.आई.टी और एन.आई.टी (पूर्व आर.ई.सी) देश के विभिन्न हिस्सों में स्थापित किए गए थे। प्रौद्योगिकी के क्षेत्र में देश की जनशक्ति की जरूरत को पूरा करने के लिए सिलचर क्षेत्रीय इंजीनियरिंग कॉलेज सन् १९६७ में भारत सरकार और असम सरकार के बीच एक सहकारी उद्यम के रूप में स्थापित किया गया था। प्रारंभ में आर.ई.सी संयुक्त रूप से केंद्रीय सरकार और संबंधित राज्य सरकार द्वारा संचालित किया गया था। आर.ई.सी अवधि के दौरान गैर-आवर्ती व्यय और स्नातकोत्तर पाठ्यक्रमों के लिए व्यय को केन्द्रीय सरकार द्वारा वहन किया गया, जबकि स्नातक पाठ्यक्रमों पर आवर्ती व्यय केंद्रीय और राज्य सरकार में विभाजित किया गया था। तेजी से विकास प्राप्त करने के लिए संस्थान को वित्तीय और प्रशासनिक मामलों में स्वायत्तता प्रदान की गयी। 2002 में इस संस्था को उ.जी.सी/ ए.आई.सी.टी के अनुमोदन के साथ मानद विश्वविद्यालय का दर्जा प्रदान किया गया और नाम बदल कर राष्ट्रीय प्रौद्योगिकी संस्थान, सिलचर रखा गया।\n\nएन.आई.टी सिलचर की शिक्षा रणनीति युवाओं को शिक्षित करने की दिशा में एक सर्वदेशीय दृष्टिकोण का अनुकरण करता है। यह संस्थान भारत में तकनीकी शिक्षा के लिए एक प्रमुख संस्थान के रूप में उभरने का उद्देश्य रखता है और निम्नलिखित शब्दों में अपनी नीतियों को व्यक्त करता है: शिक्षा, तकनीकी, संगम, सार्वलौकिक और राष्ट्रीय। ये पाँचो नीतियां राष्ट्रीय प्रौद्योगिकी संस्थान, सिलचर के लोगो में प्रतिबिंबित होते हैं। लोगो में बाहरी रिंग रस्सी का एक सरलीकृत रूप है जो शक्ति और संगम का प्रतीक है। रस्सियों की गाँठो को सात पत्तो में तब्दील किया गया है जो सात पूर्वी राज्यों का प्रतीक है जिनका प्रतिनिधित्व एन.आई.टी सिलचर करता है।\n\n१९६७ में स्थापित, एन.आई.टी सिलचर की मान्यता राष्ट्रव्यापी इंजीनियरिंग और अनुसंधान के क्षेत्र के अधिनायको के रूप में है। इसका उद्देश्य है कि यह ऐसा माहौल बनाए जो नए विचारों और रचनात्मकता बहुतायत को पनपने में सहायक हो। इसका गतिशील और विकसित शैक्षिक कार्यक्रम ज्ञान के क्षेत्र में संपूर्ण विश्व के साथ कदम से कदम मिलाने की प्रतिबद्धता को दर्शाता है। एन.आई.टी सिलचर ने भारत में सभी इंजीनियरिंग कॉलेजों के बीच ३१ और सभी एन.आई.टी के बीच ८ पद प्राप्त किया है।\nसन् 2007 के बाद से हर साल एन.आई.टी सिलचर में 100% के करीब परिसर नियुक्तियाँ दर्ज की गई है। संस्थान का प्रशिक्षण और प्लेसमेंट सेल छात्रों कों कंपनियों द्वारा परिसर पर नियुक्त करने के लिए साक्षात्कार एवं अन्य व्यवस्थाओ का संचालन करता है। हर साल लगभग 60 कंपनियाँ परिसर पर प्लेसमेंट प्रक्रिया में भाग लेती हैं। निम्नलिखित कंपनियाँ परिसर पर छात्रों को नियुक्त करती हैं: सैमसंग, सोनी, आईबीएम, टी.सी.एस, सी.एस.सी, इंफोसिस, जे.सी.बी, जॉन डियर, टेल्कों, आल्सटॉम, मारुति सुजुकी, टाटा मोटर्स, एक्सेंचर, आटकिन्स, पुंज लॉयड, शपूर्जी पल्लोंजी, ओ.एन.जी.सी, एन.टी.पीसी, भारत हैवी इलेक्ट्रिकल्स लिमिटेड, एच.पी.सी.एल, इंडियन ऑयल, आई.ओ.सी.एल, ई.आई.एल, पावर ग्रिड आदि।\n\nएन.आई.टी सिलचर अभियांत्रिकी, विज्ञान और मानविकी जैसे विषयों में कई स्नातक और स्नातकोत्तर कार्यक्रम प्रदान करता है। संस्थान में १० विभाग हैं जिनमें लगभग २०० शिक्षक हैं और २००० से ज़्यादा छात्र नामांकित हैं। बी.टेक कार्यक्रम के लिए वार्षिक प्रवेश की संख्या लगभग 520 छात्र है तथा छात्र - शिक्षक अनुपात है १०:१।\n\n\nएन.आई.टी सिलचर छह अभियांत्रिकी विषयों और चार प्रायौगिक विषयों में बी.टेक. डिग्री. प्रदान करता है। इन कार्यक्रमों में प्रवेश अखिल भारतीय इंजीनियरिंग प्रवेश परीक्षा (ए.आई.ई.ई.ई.) के माध्यम से होता है। एन.आई.टी भारत के उच्चतम न्यायालय द्वारा घोषित आरक्षण नीति का अनुसरण करता है जिसके द्वारा २७ प्रतिशत सीटें अन्या पिछड़ा श्रेणियों (ओ.बी.सी) के लिए, १५ प्रतिशत सीटें अनुसूचित जाति (एस.सी.) के लिए और ७.५ प्रतिशत सीटें अनुसूचित जनजाति (एस.टी.) के लिए आरक्षित हैं। यह संस्थान विदेशी छात्रों को भारत सरकार द्वारा दिए गए गया छात्रवृत्ति और अनिवासी भारतीयों को छात्रों के लिए प्रत्यक्ष विदेश प्रवेश (दा.सा.) नामक एक स्वतंत्र योजना के माध्यम से प्रवेश प्रदान करता है। चार साल के बी.टेक. कार्यक्रम के प्रथम वर्ष के दौरान इंजीनियरिंग, गणित, भौतिकी, रसायन विज्ञान, प्रोग्रामिंग भाषा और व्यावसायिक संचार में बुनियादी पाठ्यक्रम लेना सभी छात्रों के लिए आवश्यक हैं।\n\nएन.आई.टी सिलचर ९ विषयों में स्नातकोत्तर कार्यक्रम प्रदान करता है जो इस प्रकार हैं: जल संसाधन अभियांत्रिकी, भू - तकनीकी अभियांत्रिकी, भूकंप अभियांत्रिकी, परिवहन अभियांत्रिकी, थर्मल अभियांत्रिकी, विद्युत प्रणाली अभियांत्रिकी, डिजाइन एवं विनिर्माण अभियांत्रिकी में एम.टेक. कार्यक्रम और अति बृह्त एकीकरण तथा प्रायौगिक रसायन विज्ञान में एम.एस.सी कार्यक्रम।\n\nकेन्द्रीय पुस्तकालय इस संस्थान की महत्वपूर्ण केंद्रीय सुविधाओं में से एक है तथा इसमें वर्तमान में विषय पुस्तकों, संदर्भ पुस्तकों, मानकों, सीडी-रोम और वीडियो टेप जैसे लगभग ६०००० संस्करण उपलब्ध हैं।\n\nएन.आई.टी सिलचर एक पूरी तरह से आवासीय परिसर है। यहाँ लड़कों के लिए आठ तथा लड़कियों के लिए दो छात्रावास हैं। भोजनग्रह निजी संस्थानों द्वारा या खुद छात्रों द्वारा चलाए जा रहे हैं तथा अन्य सभी बुनियादी और उन्नत सुविधाएं छात्रों के आराम के लिए उपलब्ध हैं। प्रत्येक छात्रावास के एक उच्चपदाधिकारी की देखभाल के तहत है तथा छात्रावास प्रबंधन समिति छात्रावास के सभी प्रकार के कामकाज की देखरेख करती है। अधिकांश शिक्षक और कर्मचारी वर्ग संस्थान द्वारा प्रदान किए गये आवासीय निवास में रहते हैं। निदेशक कार्यालय के बगल में एक अतिथि गृह संस्थान के मेहमानों के लिए आतिथ्य प्रदान करता है।\n\nएन.आई.टी सिलचर की एक जीवंत हॉस्टल संस्कृति है और छात्रों को अलग हॉस्टल हर साल आवंटित किये जा रहे हैं।\n\n\nसंस्थान परिसर के अंदर स्टेट बैंक ऑफ इंडिया की एक शाखा है। यह बचत खाता खोलने और संस्थान से संबंधित शुल्क और बकाया राशि जमा करने में सहायता प्रदान करता है। स्टेट बैंक ऑफ इंडिया ने बैंक के मुख्य द्वार के निकट एक एटीएम स्थापित किया है।\nसंस्थान परिसर के केंद्र में सहकारी बाजार परिसर है जो लोकप्रिय तौर से को-ऑप के रूप में जाना जाता है। छात्रों की के सभी प्रकार की आवश्यकता की वस्तुएँ यहाँ उपलब्ध हैं। एक बड़े बहु-​​मंजिले बाजार का जल्द ही निर्माण किया जाएगा।\n\nसंस्थान के परिसर में भारतीय डाक द्वारा संचालित डाक घर है।\n\nएन.आई.टी सिलचर हमेशा अपने छात्रों को शिक्षाविदों और पाठयक्रम-अतिरिक्त गतिविधियों के बीच एक साम्यिक संतुलन बनाने के लिये प्रोत्साहित करता है। इसका उद्देश्य छात्रों को केवल तकनीक-निपुण अभियंता बनाना नहीं है बल्कि विभिन्न क्षेत्रों में भविष्य नेता बनाना है। इस उद्देश्य को प्राप्त करने के लिए विभिन्न विभागों और तकनीकी संगठनों के तहत विभिन्न संगतियो का का गठन किया गया है।\n\n\nभारत में सभी शैक्षिक संस्थानों की तरह एन.आई.टी सिलचर में भी एक छात्र संघ संस्था है जो हर साल छात्रों के लिए विभिन्न गतिविधियों के आयोजन की जिम्मेदारी लेता है। कॉलेज के छात्र ही इस छात्र जिमखाना में शामिल हैं और विभिन्न पदों पर नियुक्त हैं तथा छात्रों के कल्याण और पाठ्येतर गतिविधियों की जिम्मेदारी संभालते हैं। जिमखाना के विभिन्न कार्यालयों के लिए अंतिम वर्ष के छात्रों उनके नेतृत्व और प्रबंधन कौशल के आधार पर शिक्षकों द्वारा साक्षात्कार के कई दौर के बाद चयनित किया जाता है। जिमखाना में उपराष्ट्रपति की अध्यक्षता में जनरल सचिव, सांस्कृतिक सचिव, साहित्य सचिव, जनरल सचिव (खेल) और क्रिकेट, फुटबॉल, वॉलीबॉल, बास्केट बॉल, आंतरिक खेल और जिमनैजियम सचिव होते हैं। जिमखाना छात्र मंत्रालय के डीन और संकाय सलाहकार के सक्षम मार्गदर्शन के तहत काम करता है। ये छात्र नेता सभी छात्रों के पूर्ण व्यक्तित्व विकास के लिए अलग अलग घटनाओं के समन्वय के लिए जिम्मेदार हैं। कॉलेज के वार्षिक सांस्कृतिक उत्सव (इनकेंड्सेन्स) तथा वार्षिक तकनीकी उत्सव (टेक्नोसिस) के आयोजन, वार्षिक कॉलेज पत्रिका \"इगनाइट्स\" और मासिक पत्र \"निटस्पीक\" के प्रकाशन, वार्षिक खेल एवं विभिन्न साहित्यिक घटनायें जैसे बहस और प्रश्नोत्तरी के आयोजन का उत्तरदायित्व जिमखाना लेता है। ये कार्यक्रम कॉलेज के छात्रों को आज की प्रतियोगी दुनिया में सफल होने के लिए आवश्यक कौशल विकसित करने के पर्याप्त अवसर प्रदान करते हैं। जिमखाना के प्रयासों के कारण कई इंजीनियरिंग छात्र समष्टिगत जगत में सफल हो पाते है।\n\nयह संस्थान विभिन्न संस्कृतियों और जातियों का संगम है। देश के हर नुक्कड़-कोने से छात्र आकर एक परिसर के भीतर एक साथ रहते हैं तथा एकता और सांस्कृतिक आदान-प्रदान की भावना को बढ़ावा देते हैं। इसके अलावा, एन.आई.टी सिलचर एक सुंदर और हरा-भरा परिसर है जो कि ताजे पानी की झीलों से परिपूर्ण है। प्रकृति की सुंदरता तथा सद्भाव बमानव मन को आश्चर्यचकित कर देती है। असम के दूरदराज छेत्र में स्थापित होने के बावजूद यह् जगह अपने अनूठे आकर्षण और प्राकृतिक सौंदर्य का अनुभव कराती है। छात्र अपने अवकाश समय के दौरान परिसर में उप्लब्ध् सुविधाओं का आनंद ले सकते हैं। यहाँ का परिवेश इस महान राष्ट्र की विविधता में एकता को दर्शाता है।\n\nएन.आई.टी सिलचर मानता है कि पाठ्येतर गतिविधियाँ छात्रों के जीवन के लिये महत्वपूर्ण हैं और इसलिए अनेक प्रकार की खेल सुविधायें छात्रावास परिसर तथा छात्र गतिविधि केन्द्र में प्रदान की जाती हैं।\n\n", "id": "426954", "title": "राष्ट्रीय प्रौद्योगिकी संस्थान, सिलचर"}
{"url": "https://hi.wikipedia.org/wiki?curid=426955", "text": "मलय रॉय चौधुरी\n\nमलय रायचौधुरी (जन्म २९ अक्टूबर १९३९) (মলয় রায়চৌধুরী) बांग्ला साहित्य के प्रख्यात कवि एवम आलोचक है। वे साठ के दशक के सहित्य आन्दोलन भूखी पीढ़ी (हंगरी जनरेशन) के जन्मदाता माने जाते है। इस आन्दोलन ने बांग्ला साहित्य को एक नयी दिशा दी और पूरे भारत में उथलपुथल मचायी।\n\nआन्दोलन के सिलसिले में मलय को उनहे कविता लिखने के कारण कारावास का दण्ड मिला था। वे अब तक सत्तर से ज्यादा कविताग्रन्थ, नाटक, उपन्यास एवम अनुवद के पुस्तक लिख चुके हैं। साठ के दशक मे जो बदलाव बांगला कविता मे आये, उन में एक बड़ा योगदान मलय रायचौधुरी का रहा है। उनके काव्यग्रन्थो मे ख्याति प्राप्त हैं मेधार वतानुकूल घुन्गुर। २००३ में उन्हें अनुवाद के लिये साहित्य अकादमी पुरस्कार से नवाजा गया था।\n\nमलय रायचौधुरीका जन्म बिहार राज्यके पटना शहरमें एक ब्राह्मण परिवारमें हुया जो वहां पचास सालसे भी ज्यादा समयसे इमलितला (बाखरगंज) नामके बहुतही गरीब मुहल्ले में निम्नबर्गके हिन्दु और शिया मुसलमानोंके साथ रहते थे। यह परिवेशका प्रभाव उनके चिन्तन एवम लेखनमें पडा। भुखी पीढी का जन्म एक तरहसे उनके इस परिवेश का अवदान कहा जा सकता है। उनके पिता रंजित रायचौधुरी पटना शहरके काफि पुरानि फोटोग्राफि तथा चित्रकारी संस्था \"रायचौधुरी ऐन्ड कं\"के जानेमाने शिल्पी थे। पिताके बडे भाइ प्रमोद रायचौधुरी थे पटना मिउजियमके \"किपर ऑफ पेइनटिंस ऐन्ड स्कल्पचर\"। मलय रायचौधुरीके घरमें शास्त्रीय संगीत का आदर था क्यों कि उनके दोनों बडी बहने शस्त्रीय संगीत में माहिर थे। घरमें हर प्रकार के कला का आदर था। मलय रायचौधुरीके माता अमिता बन्द्योपाध्याय आये थे २४ परगणास्थित पानिहटि गांवके शिक्षित परिवार से, जिनके पुरुषोंमें ब्राह्मोसमाजका गभीर प्रभाव था। मलयका स्कुली शिक्षा पहले सेन्ट जोसेफ्स कान्वेन्ट और बादमें राममोहन राय सेमनरिमें हुया। पटना विश्वविद्यालयसे वे बिए अनर्स तथा एमए किये। एमए पढ्ते समयही वे उनका पहला किताब \"मार्कसवादेर उत्तराधिकार\" लिखना शुरु किया था। शक्ति चट्टोपाध्यायके साथ मतान्तरके कारण यह किताब प्रकाशित होनेके बाद एक कापि रख कर बाकि सब जला दिये गये थे। मध्यान्तरमें मलय कविता लिखना शुरु किये थे। कविता लिखते समय वह महसुस किये थे कि बांग्ला साहित्य उचितरूपसे उपनिवेशके बादका परिसर प्रतिबिम्बित नहीं कर पा रहा है एवम पुरे व्यवस्था को झक्झोर देनेके लिये एक साहित्यिक आंदोलन बहुतही जरुरि है। वह अप्ने बडे भाइ समीर रायचौधुरीके साथ आलोचनाके पश्चात अपने मित्र सुबिमल बसाक जो कि पटना निवासी थे और देबी रायको पुरे कार्यक्रम का ब्योरा दिया। बचपन से ही फणीश्वर नाथ 'रेणु' के साथ मलयके परिवार का परिचय था। वे उन्के पथप्रदर्शक रहें। कानवेन्टमे पढाइके कारण मलयको बाइबल, ओलड एवम निउ टेस्टामेन्ट के कहानियां काम आये जब वह कालेजमें अंग्रेजी पाठके समय ब्रिटिश कवि जिओफ्रे चौसर के \"काउनटरबेरि टेलस\"से भुखी पीढी आंदोलनके \"'भुख\" अविधाका एक नया आयाम पाया। चौसरने ही कहा था \"इन दि सावर हंगरी टाइम\"। मार्कसवाद पर किताब लिखते समय मलय परिचित हुये थे जर्मन दार्शनिक आस्वल्ड स्पेंगलरके \"दि डिक्लाइन ऑफ दि वेस्ट\" ग्रन्थ से, जिस्के दर्शन, उनको लगा था, भारतीय उत्तरऔपनिवेशिक स्थितिको सही-सही व्याख्या करता है। उनहोने एक पन्ने का मैनिफेस्टो पटनामें ही १९६१के नवम्बर में निकाला और देबी रायको भेजा कोलकातामें वितरित करने के लिये। उसके बाद जो हुया वह तो केवल बांग्ला नहीं, भारतीय साहित्य का महत्वपूर्ण इतिहास है।\n\nमलय रायचौधुरीका भूखी पीढी का दौर साठ के दशक तक ही चला। इसका प्रधान कारण यह है कि उनके खिलाफ जो मुकदमा चला था उसमें उनके आंदोलन के बन्धुगण, जैसे कि शैलेश्वर घोष, सुभाष घोष, उत्पलकुमार बसु, शक्ति चट्टोपाध्याय, सन्दीपन चट्टोपाध्याय उनके विरुद्ध सरकारी गवाह बन बैठे थे। कहा जा सकता है कि भूखी पीढी आंदोलन इन लोगों के सरकारी गवाह होने पर बिखर गया। मलय के लिये यह सचेत होने का पथ बना। वे अकेले अपने-आप में साहित्य का एक जगत बना कर चल दिये। उनके लेखनप्रक्रिया में भी परिवर्तन आया। उन्होंने करीब दस साल पढाई में बिताया और एक नवीण रूप में कोलकाता आये। उनकी कविता, कहानीयाँ, उपन्यास, इत्यादि सम्पूर्णत: अलग थे। इस नये दौर को लोगों ने \"अधुनान्तिक\" दौर कहा है। मलय अपने नये रूप में थे बहुसंस्कृतिवाद के कट्टर समर्थक जो उनके लेखन में पूरी तरह झलकता है और यह है उनके बचपन में बिताये हुए इमलितला के परिवेश की देन। कोलकाता के साहित्य बाजार में चलनेवाले बिकाउ-लेखन से एक अलग ही जगत है उनका। वह परवाह नहीं करते कि उनके किताबें हजारों की संख्या में बिके। परन्तु उनका एक पाठक-समाज बन गया है जो उनके पुस्तकों को ढून्ढ ही लेते हैं। कोलकाता विश्वविद्यालय के बांग्ला भाषा विभाग के प्रधान डाक्टर तरुण मुखोपाध्याय का कहना है कि मलय अपने नये रूप में साहित्य में ताजे हवा को तूफान में बदलने वाले झोंके की तरह हैं।\nचित्र परिचालक श्रीजित मुखर्जी बाइशे श्राबोण नामसे एक फिल्म बनायी हैं जिसमें कवि मलय रायचौधुरीको चित्रित किया गया है। मलयके चरित्र में अभिनय किया है जाने-माने परिचालक गौतम घोष।\n\nभुखी पीढी आंदोलनकारियों के सृजनकर्मों का कापिराइट नहीं होता है। उन लोगों का कहना है कि भारत में यदि महाभारत, रामायण, गीता, रामचरितमानस आदि का कापिराइट कभी था ही नहीं तो हम क्यों यह उपनिवेशवादी अवधारणा को स्वीकारें। मलय रायचौधुरी के किताबों में यह घोषणा लिखा रहता है।\n\n\n\n\n\n\n", "id": "426955", "title": "मलय रॉय चौधुरी"}
{"url": "https://hi.wikipedia.org/wiki?curid=426956", "text": "राष्ट्रीय प्रौद्योगिकी संस्थान, त्रिची\n\nनेशनल इंस्टिट्यूट ऑफ टेक्नोलॉजी, तिरुचिरापल्ली (एनआईटीटी), जो पहले रीजनल इंजीनियरिंग कॉलेज, तिरुचिरापल्ली था, भारत के तिरुचिरापल्ली शहर में स्थित एक सार्वजनिक इंजीनियरिंग और प्रौद्योगिकी विश्वविद्यालय है। इस संस्थान की स्थापना 1964 में देश की तकनीकी जनशक्ति की बढ़ती जरूरतों को पूरा करने के लिए की गयी थी। आज यह भारत के 18 राष्ट्रीय प्रौद्योगिकी संस्थानों में से एक है और इसे राष्ट्रीय महत्व के संस्थान के रूप में मान्यता दी जाती है। संस्थान में लगभग 3,400 छात्र विभिन्न पूर्वस्नातक और स्नातकोत्तर कार्यक्रमों में नामांकित हैं। एनआईटीटी को नियमित रूप से देश के शीर्ष 15 इंजीनियरिंग कॉलेजों में स्थान दिया जाता रहा है।\n\nयह संस्थान तिरुचिरापल्ली के बाहरी इलाके में एक परिसर पर स्थित है। अधिकांश छात्र परिसर के आवासीय हॉस्टलों में रहते हैं। यहाँ 35 से अधिक ऐसे छात्र समूह हैं जो विभिन्न गतिविधियों और रुचियों को पूरा करने में जुटे हुए हैं। संस्थान वार्षिक सांस्कृतिक और तकनीकी समारोहों का भी आयोजन करता है जो देश और विदेश के प्रतिभागियों को आकर्षित करता है।\n\nतिरुचिरापल्ली में रीजनल इंजीनियरिंग कॉलेज की स्थापना 1964 में भारत सरकार और तमिलनाडु की सरकार के बीच एक सहकारिता उद्यम के रूप में की गयी थी। इसका मकसद देश की तकनीकी जनशक्ति की जरूरतों को पूरा करना था। तेजी से विकास से लक्ष्य को हासिल करने के लिए कॉलेज को वित्तीय और प्रशासनिक मामलों में स्वायत्तता प्रदान की गयी थी। 2003 में इस संस्थान को यूजीसी/एआईसीटीई की मंजूरी के साथ डीम्ड विश्वविद्यालय का दर्जा दिया गया और इसका नाम बदलकर नेशनल इंस्टिट्यूट ऑफ टेक्नोलॉजी कर दिया गया। संस्थान के मौजूदा अध्यक्ष अशोक लेलैंड लिमिटेड के श्री आर. सेशासाई हैं जिन्हें इस जिम्मेदारी के लिए 2005 में चुना गया था। डॉ॰ एम. चिदंबरम 2005 से ही संस्थान के निदेशक बने हुए हैं। यह संस्थान मौजूदा समय में विश्व बैंक द्वारा वित्त पोषित तकनीकी शिक्षा गुणवत्ता सुधार कार्यक्रम (टेक्निकल एजुकेशन क्वालिटी इम्प्रूवमेंट प्रोग्राम) (टीईक्यूआईपी) के जरिये तीव्र विकास के दौर से गुजर रहा है।\n\nएनआईटीटी इंजीनियरिंग, विज्ञान, वास्तुकला और प्रबंधन के क्षेत्र में फैले कई विषयों में पूर्वस्नातक और स्नातकोत्तर कार्यक्रमों की पेशकश करता है। संस्थान में 16 विभागों के साथ लगभग 250 प्राध्यापक और 3,400 से अधिक छात्र नामांकित हैं। वर्ष 2008 तक बी.टेक. कार्यक्रम के लिए वार्षिक नामांकन 530 था जहां छात्र-प्राध्यापक का अनुपात 14:1 था।\n\nसंस्थान में अनुसंधान कार्य काउंसिल ऑफ साइंटिफिक एंड इंडस्ट्रियल रिसर्च (सीएसआईआर), डिफेन्स रिसर्च एंड डेवलपमेंट ऑर्गेनाइजेशन (डीआरडीओ) और डिपार्टमेंट ऑफ साइंस एंड टेक्नोलॉजी (डीएसटी) सहित प्रमुख सरकारी एजेंसियों द्वारा प्रायोजित किये जाते हैं; 2006-2007 में इन एजेंसियों द्वारा प्राप्त अनुसंधान संबंधी अनुदान की राशि एक करोड़ भारतीय रुपयों ( 1,00,00,000; लगभग 200,000 अमेरिकी डॉलर (US$)) से ज्यादा हो गयी थी।\n\nसंस्थान का प्रशिक्षण एवं नियोजन विभाग कंपनियों के लिए छात्रों की नियुक्ति के क्रम में संस्थान के परिसर में साक्षात्कारों का आयोजन करता है; परिसर में आने वाली कंपनियों में गोल्डमैन सैक्स, मारुति सुजुकी, माइक्रोसॉफ्ट और शलम्बर्गर जैसी अपने क्षेत्र की अग्रणी कम्पनियां शामिल होती हैं। 2006-07 में साक्षात्कार के लिए पंजीकृत छात्रों में से 99% पूर्वस्नातकों और 95% स्नातकों को नौकरियों की पेशकश की गयी थी। 2008-09 में ये आंकड़े क्रमशः 90% और 75% थे।\n\nसंस्थान नौ इंजीनियरिंग विषयों में बी.टेक. की डिग्री के साथ-साथ अपने वास्तुकला (आर्किटेक्चर) कार्यक्रम के जरिये बी आर्क. की डिग्री प्रदान करता है। इन कार्यक्रमों में प्रवेश अखिल भारतीय इंजीनियरिंग प्रवेश परीक्षा (एआईईईई) के माध्यम से दिया जाता है। एनआईटीटी भारत के सर्वोच्च न्यायालय द्वारा घोषित आरक्षण नीति का अनुसरण करता है जिसके अनुसार 27% सीटें अन्य पिछड़ा वर्ग (ओबीसी) के लिए, 15% अनुसूचित जातियों (एससी) के लिए और 7.5% अनुसूचित जनजातियों के लिए आरक्षित हैं। संस्थान भारत सरकार द्वारा प्रदान की जानेवाली छात्रवृत्ति के जरिये विदेशी नागरिकों को और डायरेक्ट एडमिशन फॉर स्टूडेंट्स एब्रोड (डीएएसए) नामक एक स्वतंत्र योजना के जरिये प्रवासी भारतीयों को भी अपने यहाँ दाखिला देता है।\n\nबी.टेक. कार्यक्रम एक चार-वर्षीय कार्यक्रम है जबकि बी.आर्क. कार्यक्रम की अवधि पांच वर्ष है। बी.टेक. कार्यक्रम का प्रथम वर्ष सभी विषयों के लिए एक समान होता है जिसके दौरान छात्रों को इंजीनियरिंग, गणित और प्रोफेशनल कम्युनिकेशन में बुनियादी पाठ्यक्रम लेना आवश्यक होता है।\n\nसंस्थान 23 विषयों में स्नातक कार्यक्रम प्रदान करता है, जिसमें विज्ञान और इंजीनियरिंग में 21 कार्यक्रम शामिल हैं जिनमें क्रमशः एम.एससी. या एम.टेक. डिग्री के साथ-साथ एक कार्यक्रम कंप्यूटर एप्लिकेशन (एमसीए) और प्रबंधन (एमबीए) का कराया जाता है। डॉक्टरेट कार्यक्रमों की पेशकश सभी विषयों में की जाती है।\n\nस्नातक प्रवेश एम.टेक. और एम.एससी. कार्यक्रमों के लिए ग्रेजुएट एप्टिट्यूड टेस्ट इन इंजीनियरिंग (गेट) (जीएटीई) के जरिये और एम सी ए कार्यक्रम के लिए एनआईएमसीईटी (निमसेट) के जरिये दिए जाते हैं।\n\n2010 में इंडिया टुडे और नेल्सन कंपनी द्वारा किये गए एक सर्वेक्षण में एनआईटीटी को भारत के 12वें सर्वश्रेष्ठ इंजीनियरिंग कॉलेज का दर्जा दिया गया था। इसी तरह का एक अध्ययन 2009 में एजुकेशन टाइम्स और जीएफके (GfK) द्वारा किया गया जिसमें इस संस्थान को छठा स्थान दिया गया जबकि उसी वर्ष आउटलुक इंडिया ने इसे 15वां स्थान दिया.\n\n! 2010\n! 2009\n! 2008\n! 2007\n! 2006\n! इंडिया टुडे - भारत का सर्वश्रेष्ठ इंजीनियरिंग कॉलेज\n! एजुकेशन टाइम्स - सर्वश्रेष्ठ इंजीनियरिंग विश्वविद्यालय (सम्पूर्ण भारत)\n! आउटलुक इंडिया - श्रेष्ठ इंजीनियरिंग कालेज\n! डेटाक्वेस्ट - भारत का सर्वश्रेष्ठ टेक्नोलॉजी स्कूल\n\nएनआईटीटी परिसर तिरुचिरापल्ली के बाहरी इलाके में थुवाकुड़ी के पास स्थित है। यह परिसर में फैला हुआ है और यह भारत में सबसे बड़ा परिसर है। मुख्य प्रवेश द्वार परिसर के दक्षिणी छोर पर राष्ट्रीय राजमार्ग 67 के सामने स्थित है।\nप्रशासनिक भवन (जो एड-ब्लॉक के रूप में लोकप्रिय है) अपने प्रतिष्ठित क्लॉक टावर के साथ संस्थान के विशेष आकर्षणों (लैंडमार्क्स) में से एक है। इसी इमारत में प्रशासनिक कार्यालय और निदेशक एवं डीन के कार्यालय भी स्थित हैं। इमारत के पश्चिमी एवं पूर्वी क्षेत्रों में क्रमशः भौतिकी एवं रसायन शास्त्र के विभाग बने हुए हैं।\n\nसंस्थान की शैक्षणिक सुविधाएं परिसर के दक्षिणी हिस्से में स्थित हैं; इनमें विभागों के भवन, प्रयोगशालाएं, व्याख्यान कक्ष, कंप्यूटर सेंटर और केन्द्रीय पुस्तकालय शामिल हैं। केन्द्रीय पुस्तकालय के अतिरिक्त प्रत्येक विभाग का अपना एक अलग पुस्तकालय है जिनमें प्रिंट एवं इलेक्ट्रॉनिक स्वरूप में पुस्तकों, पत्रिकाओं और जर्नल्स सहित एक लाख (100,000) से अधिक संसाधन मौजूद हैं।\n\nऑक्टागौन संस्थान का प्रमुख कंप्यूटर केंद्र है जिसमें छात्रों के इस्तेमाल के लिए आठ कंप्यूटर लैब, प्रिंटिंग सुविधाएं और विभिन्न प्रकार के इंजीनियरिंग सॉफ्टवेयर मौजूद हैं। ऑक्टागौन, पूरे परिसर को लैन (एलएएन) के माध्यम से जोड़ने के लिए एक केंद्रीय हब के रूप में भी कार्य करता है। 1990 में खोली गयी मूल व्यवस्था को 2006 में दूसरी इमारत में विस्तारित किया गया था; छात्रों के नामांकन के मद्देनजर इस व्यवस्था को आगे और भी विस्तार दिए जाने की योजनाएं हैं।\n\nसंस्थान की ज्यादातर एथलेटिक सुविधाएं स्पोर्ट्स सेंटर के आसपास स्थित हैं। सेंटर के अंदर ही इनडोर बैडमिंटन कोर्ट और एक फिटनेस सेंटर शामिल है। भवन से सटे एक स्विमिंग पूल और एक आउटडोर स्टेडियम ट्रैक के साथ शामिल है जिसे एक क्रिकेट के मैदान के रूप में भी इस्तेमाल किया जाता है। परिसर में मौजूद अन्य सुविधाओं में एक बास्केटबॉल कोर्ट और आवासीय छात्रावासों में इनडोर टेबल टेनिस के टेबल शामिल हैं।\n\nछात्रों, प्राध्यापकों और संस्थान के कर्मचारियों के लिए आवासीय सुविधाएं परिसर के अंदर प्रदान की जाती हैं। परिसर के अंदर ज्यादातर छात्र आवासीय छात्रावासों में रहते हैं। यहाँ कुल मिलाकर 17 छात्रावास (लड़कों के लिए 16 और लड़कियों के लिए एक) हैं जिनमें लगभग 3,500 रहते हैं। लड़कियों के छात्रावास के अपवाद के साथ अन्य सभी छात्रावास परिसर के उत्तरी दिशा में स्थित हैं। भोजन हॉस्टल के आसपास स्थित नौ भोजनालयों द्वारा वितरित किया जाता है। इसके अतिरिक्त परिसर में दो कैफेटेरिया भी हैं जहां भोजन खरीदकर खाने के लिए उपलब्ध हैं।\n\nपरिसर में स्थित अन्य सुविधाओं में एक गेस्ट हाउस, एक अस्पताल और दवाखाना (फार्मेसी), एक डाक घर, एक बैंक एवं एटीएम (स्टेट बैंक ऑफ इंडिया) और दो सुपरमार्केट शामिल हैं।\n\nएनआईटीटी के पूर्व-छात्रों ने इंजीनियरिंग के क्षेत्र में अनेक योगदान दिया है; संस्थान के स्नातक टाटा कंसल्टेंसी सर्विसेज, कॉग्निजेंट टेक्नॉलजी सॉल्यूशंस और\nरिलायंस इंडस्ट्रीज जैसी कंपनियों में भी वरिष्ठ आधिकारिक पदों पर कार्यरत हैं (या पहले कार्यरत रहे हैं). वर्ष 2007 के बाद से इस संस्थान ने अपने उल्लेखनीय एवं बेहतरीन पूर्व छात्रों को विशिष्ट एलुमनाई पुरस्कारों से सम्मानित किया है।\n\nएनआईटीटी के पास सांस्कृतिक, सामाजिक और व्यावसायिक समूहों, छात्र प्रकाशनों और मनोरंजन समूहों सहित विभिन्न प्रकार की रुचियों में फैले 35 से अधिक छात्र समूह मौजूद हैं। पूर्वस्नातक के छात्रों को अपने पहले वर्ष में तीन राष्ट्रीय कार्यक्रमों में से किसी एक में भाग लेना आवश्यक होता है: नेशनल कैडेट कोर (एनसीसी), नेशनल स्पोर्ट्स ऑर्गेनाइजेशन (एनएसओ) या नेशनल सर्विस स्कीम (एनएसएस).\n\nएनआईटीटी के अभिनय कला समूह, जिनमें डांस ट्रूप, म्यूजिक ट्रूप और थेस्पियंस सोसायटी शामिल हैं, ये संस्थान के अंदर और बाहर दोनों जगह जाने-माने समूहों में शामिल रहे हैं। ये समूह अक्सर संस्थान के आयोजनों में अपनी कला का प्रदर्शन करते हैं और इन्होंने देश भर की प्रतियोगिताओं में कई पुरस्कार भी जीते हैं। नृत्य मंडली (डांस ट्रूप) को अपने अभिनय में सार्थक विषयों के साथ जीवंत रंगों के समावेश के लिए विशेष रूप से जाना जाता है।\n\nकॉलेज का कर्नाटक संगीत समूह, अमृतावर्षिणी संस्थान में अक्सर शास्त्रीय संगीत समारोहों का आयोजन करता है। वर्ष 2007 में इस समूह ने महान कर्नाटक संगीतकार त्यागराज के सम्मान में त्यागराज आराधना का आयोजन किया था।\n\nसंस्थान के तीन आधिकारिक समारोहों - फेस्टेम्बर, नीटफेस्ट (एनआईटीटीएफईएसटी) और प्रज्ञान - का आयोजन स्वयं छात्रों द्वारा किया जाता है। इसके अलावा हर साल कई सबसे बड़े और बहु-प्रतीक्षित कार्यक्रमों का भी आयोजन किया जाता है।\n\nफेस्टेम्बर संस्थान का राष्ट्रीय स्तर का वार्षिक सांस्कृतिक समारोह है। 1975 के बाद से हर साल सितंबर महीने के दौरान आयोजित किये जाने वाले इस समारोह में संगीत, नृत्य और साहित्यिक प्रतिस्पर्धाएं शामिल होती हैं जिनमें देश भर के कॉलेजों से हजारों प्रतिभागी ट्रॉफी प्राप्त करने की होड़ में हिस्सा लेते हैं। इस समारोह में कार्तिक, कादरी गोपालनाथ और शिवमणि सहित सुप्रतिष्ठित भारतीय संगीतकारों ने भी प्रदर्शन किया है। नीटफेस्ट (एनआईटीटीएफईएसटी) फेस्टेम्बर का इंट्रा-कॉलेज संस्करण है जिसमें कई एक जैसे आयोजन होते हैं लेकिन इसमें प्रतिस्पर्धा संस्थान के विभागों के बीच होती है।\n\nप्रज्ञान संस्थान का वार्षिक विज्ञान और प्रौद्योगिकी समारोह है जो आम तौर पर जनवरी या फरवरी के महीने में आयोजित होता है। इस समारोह में प्रोग्रामिंग, प्रबंधन, रोबोटिक्स और इंजीनियरिंग के अन्य क्षेत्रों की प्रतिस्पर्धाओं की एक श्रृंखला का आयोजन किया जाता है। ये प्रतियोगिताएं - जिनमें से कुछ ऑनलाइन आयोजित की जाती हैं - पूरे भारत और अन्य देशों से भी प्रतिभागियों को आकर्षित करती हैं। प्रज्ञान समारोह में एडोबे एवं सन माइक्रोसिस्टम्स की कार्यशालाओं के साथ-साथ विकिपीडिया के सह संस्थापक जिमी वेल्स, नोबेल पुरस्कार-विजेता भौतिक विज्ञानी जॉन सी. माथर और भाषाविद् नोम चोमस्की सहित कई अतिथि व्याख्याताओं के कार्यक्रम भी आयोजित किये जा चुके हैं।\n\n", "id": "426956", "title": "राष्ट्रीय प्रौद्योगिकी संस्थान, त्रिची"}
{"url": "https://hi.wikipedia.org/wiki?curid=426958", "text": "राष्ट्रीय प्रौद्योगिकी संस्थान, वारांगल\n\nराष्ट्रीय तकनीकी संस्थान, वारांगल, आंध्र प्रदेश की स्थापना १९५९ में की गई थी और १० सितम्बर २००२ को इसे राष्‍ट्रीय प्रौद्योगिकी संस्थान, वारंगल को राष्ट्रीय प्रौद्योगिकी संस्थान का दर्जा दिया गया था। यह संस्थान, क्षेत्रीय इंजीनियरी कालेजों की श्रृंखला में प्रथम था। संस्थान इंजीनियरी, विज्ञान और मानविकी की सभी शाखाओं में ८ अवर स्नातक कार्यक्रम, स्नातकोतर कार्यक्रम तथा पीएच डी कार्यक्रम संचालित करता है। संस्थान का केन्द्रीय पुस्तकालय, आन्ध्र प्रदेश राज्य के तकनीकी पुस्तकालय में से सबसे उत्तम माना जाता है। संस्थान के परिसर को नेटवर्क से जोड़ा गया है और सभी स्टाफ और विद्यार्थियों के लिए इंटरनेट सुविधाएं उपलब्ध हैं। सभी विद्यार्थियों और स्टाफ के अधिकतर सदस्यों को परिसर में आवासीय सुविधाएं प्रदान की जाती हैं।\n", "id": "426958", "title": "राष्ट्रीय प्रौद्योगिकी संस्थान, वारांगल"}
{"url": "https://hi.wikipedia.org/wiki?curid=426959", "text": "यूरोपीय अंतरिक्ष अभिकरण\n\nयूरोपीय अंतरिक्ष अभिकरण या यूरोपियन स्पेस एजेंसी (ईसा) १८ सदस्य देशों का एक मिला जुला समूह है, जो कि अंतरिक्ष से जुड़ी गतिविधियाँ संचालित करता है। इसकी स्थापना सन १९७५ में हुई थी। ईसा का मुख्यालय पेरिस में स्थित है। गुयाना अंतरिक्ष केंद्र मुख्य प्रक्षेपण स्थल है एवं एरियन-५ प्रमुख प्रक्षेपण यान है। \n", "id": "426959", "title": "यूरोपीय अंतरिक्ष अभिकरण"}
{"url": "https://hi.wikipedia.org/wiki?curid=426960", "text": "जाक्सा\n\nजापानी वान्तारिक्ष अन्वेषण अभिकरण अथवा जापान एयेरोस्पस ऐक्स्प्लोराशन एजेंसी (जाक्सा) जापान की सरकारी अंतरिक्ष संस्था है| जाक्सा के वर्तमान स्वरुप का गठन २००३ में हुआ था। तानेगाशिमा अंतरिक्ष केंद्र जाक्सा का प्रमुख प्रक्षेपण स्थल है| यहाँ पर उपग्रहों एवं प्रक्षेपण यानों का विकास, परीक्षण एवं सञ्चालन किया जाता है|\n", "id": "426960", "title": "जाक्सा"}
{"url": "https://hi.wikipedia.org/wiki?curid=426969", "text": "अक्षर कोडन\n\nअक्षर कूटन या संप्रतीक कूटन (character encoding) के अन्तर्गत किसी लेखन पद्धति में प्रयुक्त सभी अक्षरों एवं प्रतीकों के लिये अलग-अलग संख्याएँ निर्धारित कर दी जाती हैं। उदाहरण के लिये आस्की (ASCII) में लैटिन अक्षर A को निरूपित करने के लिये संख्या 65 निर्धारित की गयी है; B के लिये 66, C के लिये 67 आदि। इन्हीं संख्याओं को 'कूट' या 'संप्रतीक कूट' कहा जाता है। कम्प्युटर के अन्दर किसी टेक्स्ट को सहेजने या निरुपित करने के लिये इन्हीं संख्याओं का प्रयोग होता है।\n\nमोर्स कोड, आस्की और नवीनतम यूनिकोड, 'अक्षर कूटन' के कुछ प्रकार हैं।\n\n'अक्षर कूटन' के स्थान पर 'संप्रतीक सेट', 'संप्रतीक मैप' और 'कूट पृष्ट' आदि शब्दों का प्रयोग भी किया जाता है। कभी-कभी 'अक्षर कूटन' से सीमित अर्थ लगाया जाता है। यूनिकोड के आने के बाद पुराने अक्षर कोडिंग को 'लिगेसी कोडिंग' कहा जाने लगा है। देवनागरी के लिये कृतिदेव, सुशा, चाणक्य आदि पुराने कोडिंग प्रयोग होते थे।\n\n\n\n\n", "id": "426969", "title": "अक्षर कोडन"}
{"url": "https://hi.wikipedia.org/wiki?curid=426974", "text": "रूसी संघीय अंतरिक्ष अभिकरण\n\nरूसी संघीय अंतरिक्ष अभिकरण या रशियन फेडरल स्पेस एजेंसी रूस का सरकारी अंतरिक्ष अभिकरण है जो की रूस में अंतरिक्ष से जुड़ी गतिविधियाँ संचालित करता है। इसे रॉसकॉसमॉस के नाम से भी जाना जाता है। रॉसकॉसमॉस का मुख्यालय मास्को में स्थित है। मुख्य मिशन नियंत्रण केंद्र कोरोलेव में है एवं कॉसमोनौट प्रशिक्षण केंद्र स्टार सिटी में स्थित है। कजाकस्तान स्थित बायकोनूर कॉसमोड्रोम में मानवीय एवं अमानवीय दोनों प्रकार की प्रक्षेपण सुविधा उपलब्ध है। उत्तरी रूस स्थित प्लेस्टेक कॉसमोड्रोम से ज्यादातर अमानवीय उड़ानों को संचालित किया जाता है। अन्तर्राष्ट्रीय अन्तरिक्ष स्टेशन में इस संगठन का महत्वपूर्ण योगदान है। सोयूज़ रॉकेट एवं प्रोटॉन रॉकेट प्रमुख प्रक्षेपण यान हैं। \n", "id": "426974", "title": "रूसी संघीय अंतरिक्ष अभिकरण"}
{"url": "https://hi.wikipedia.org/wiki?curid=426976", "text": "चीनी राष्ट्रीय अंतरिक्ष प्रशासन\n\nचीनी राष्ट्रीय अंतरिक्ष प्रशासन या चाइना नेशनल स्पेस एडमिनिसट्रेशन (सी एन एस ए) चीन की सरकारी अंतरिक्ष संस्था है जो की देश में अंतरिक्ष कार्यक्रमों का सञ्चालन एवं विकास करती है। इसके वर्तमान स्वरूप का गठन सन १९९३ में हुआ था। इस संस्था की सबसे बड़ी उपलब्धि मानव को अंतरिक्ष में भेजना है।\n\n2013 के अनुसार, दस चीनी अंतरिश मे जा चुके है :\n", "id": "426976", "title": "चीनी राष्ट्रीय अंतरिक्ष प्रशासन"}
{"url": "https://hi.wikipedia.org/wiki?curid=426986", "text": "विवेकानन्द नीडम्\n\nविवेकानन्द नीडम् ग्वालियर स्थित एक अत्यन्त मनोरम, शान्त स्थान है, जो ग्वालियर रेलवे स्टेशन से लगभग ४ किलोमीटर दूर हरिशंकरपुरम् के पीछे, एक सुरम्य पहाड़ी पर स्थित है। यहाँ प्रातः से रात्रि तक, विभिन्न सुनियोजित कार्यक्रमों के माध्यम से आश्रम जीवन से परिचित कराने का उपक्रम संपन्न होता है। दैनिक व्यक्तिगत एवं सार्वजनिक जीवन की कठोरता और आपाधापी से उत्पन्न तनावों से विश्रांति पाने हेतु प्रशिक्षण सत्र यहाँ परिचालित किये जाते हैं।\n\nनीडम् के लगभग ३ एकड़ परिसर में, विभिन्न प्रजातियों के ८००० पौधों का रोपण किया गया है। अंभोद एक पेयजल जलागार है, जिसके माध्यम से सम्पूर्ण नीडम परिसर में शुद्ध एवं स्वादिष्ट पेयजल की आपूर्ति की जाती है।\n\nस्वामी विवेकानन्द जी के आदर्शों से प्रेरणा प्राप्त कर यह केन्द्र ग्वालियर ही नहीं अपितु ग्वालियर के बाहर जाकर भी समाजसेवा के विभिन्न महत्वपूर्ण कार्यों में अपना योगदान देता आ रहा है, जिसमें प्राकृतिक चिकित्सा, योग, ध्यान एवं अध्यात्म भी सम्मिलित है। मनुष्य का शारीरिक, मानसिक एवं आत्मिक विकास विवेकानन्द केन्द्र, ग्वालियर का मुख्य ध्येय है। इसी दृष्टि से वर्ष १९९५ में विवेकानन्द नीडम् की स्थापना की गई जो प्राकृतिक पहाड़ी पर नीरव, शान्त वातावरण में स्थापित सादगीपूर्ण, तनावरहित, प्रदूषणरहित, मनोहारी एवं सुरम्य वातावरण देने वाला एक सुप्रसिद्ध स्थान है।\n\nकेन्द्र द्वारा हर आयु वर्ग के लोंगोंके लिये विभिन्न सेवा गतिविधियों का नियमित आयोजन किया जाता है। यथा - वालक-वालिकाओं के लिये \"आवासीय व्यक्तित्व विकास शिविर\", युवाओं के लिये \"युवा प्रेरणा शिविर\", प्रौढ़जनों के लिये \"आध्यात्मिक साधना शिविर\", शिशु संस्कार वर्ग, आरोग्य सेवा इत्यादि। केन्द्र की मान्यता है कि उपरोक्त कार्यक्रमों के माध्यम से व्यक्ति की सुप्त प्रतिभा जागृत करना संभव है।\n\n", "id": "426986", "title": "विवेकानन्द नीडम्"}
{"url": "https://hi.wikipedia.org/wiki?curid=426987", "text": "बच्चन सिंह\n\nबच्चन सिंह (जन्म: 2 जुलाई 1919 जौनपुर, मृत्यु: 5 अप्रैल 2008 वाराणसी) एक हिन्दी साहित्यकार, आलोचक एवं इतिहासकार थे। हिन्दी साहित्य में बच्चन सिंह की ख्याति सैद्धान्तिक लेखन के क्षेत्र में असंदिग्ध है। \n\nबच्चन सिंह का जन्म 2 जुलाई 1919 को उत्तर प्रदेश के जौनपुर जिले के भदवार ग्राम में हुआ था। उन्होंने उदय प्रताप कॉलेज तथा काशी हिन्दू विश्वविद्यालय, वाराणसी से शिक्षा प्राप्त की। विभिन्न विश्वविद्यालयों में अध्यापन किया। नागरी प्रचारिणी सभा, वाराणसी की प्रबन्ध समिति के पूर्व सदस्य एवं पदाधिकारी रहे। नागरी प्रचारिणी पत्रिका का लगभग एक दशक तक अवैतनिक सम्पादन भी किया। वाराणसी में 5 अप्रैल 2008 को पक्षाघात से उनका देहान्त हो गया।\n\n‘क्रान्तिकारी कवि निराला’, ‘समकालीन साहित्य : आलोचना और चुनौती’, ‘हिन्दी नाटक’, ‘रीतिकालीन कवियों की प्रेम व्यंजना’, ‘साहित्य का समाजशास्त्र’, ‘बिहारी का नया मूल्यांकन’, ‘आधुनिक हिन्दी साहित्य का इतिहास’, ‘हिन्दी आलोचना के बीज शब्द’, ‘आलोचना और आलोचना’, ‘भारतीय और पाश्चात्य काव्यशास्त्र का तुलनात्मक अध्ययन’, ‘कथाकार जैनेन्द्र’, ‘आचार्य शुक्ल का इतिहास पढ़ते हुए’, ‘हिन्दी साहित्य का दूसरा इतिहास’, ‘कविता का शुक्ल पक्ष’, ‘निराला का काव्य’, ‘औपनिवेशिक तथा उत्तर औपनिवेशिक समय’, ‘उपन्यास का काव्यशास्त्र’, ‘निराला काव्य-कोश’, ‘साहित्यिक निबन्ध : आधुनिक दृष्टिकोण’ आदि आलोचना पुस्तकों सहित ‘कई चेहरों के बाद’ कहानी-संग्रह; ‘लहरें और कगार’, ‘पांचाली’, ‘कुन्ती’ आदि उपन्यास एवं ‘महाभारत की कथा’ शीर्षक से बुद्धदेव बसु की पुस्तक ‘महाभारतेर’ का हिन्दी अनुवाद प्रकाशित।\n\nइसके अतिरिक्त शहीद क्रान्तिकारियों के जीवन पर आधारित उनके ये उपन्यास भी काफी लोकप्रिय हुए:\nफाँसी से पूर्व (रामप्रसाद बिस्मिल पर), शहीद-ए-आजम (भगत सिंह पर), शहादत (चन्द्रशेखर आजाद पर)।\n\n", "id": "426987", "title": "बच्चन सिंह"}
{"url": "https://hi.wikipedia.org/wiki?curid=426990", "text": "संकर बीज\n\nकृषि के सन्दर्भ में संकर बीज (hybrid seed) वे बीज कहलाते हैं जो दो या अधिक पौधों के संकरण (क्रास पालीनेशन) द्वारा उत्पन्न होते हैं। संकरण की प्रक्रिया अत्यंत नियंत्रित व विशिष्ट होती है। \n\n", "id": "426990", "title": "संकर बीज"}
{"url": "https://hi.wikipedia.org/wiki?curid=427008", "text": "ज़ागान\n\nज़ागान, पश्चिमी पोलैंड में एक शहर है। यह शहर बोबर नदी के किनारे स्थित है। २००४ के जनगणना के अनुसार यहाँ की आबादी २६६६५ है। यह शहर ज़ागान प्रदेश की राजधानी है।\n\nअडोल्फ़ एन्ग्लेर (१८४४-१९३०)रेंहोल्ड रोएहृच्त (१८४२-१९०५)वोल्फगांग सामुएल (जन्म १९३५)लुकस्ज़ गर्गुलअ (जन्म १९८१)\n\n दुन्स, स्कॉटलैंड नेत्फेन, जर्मनी ओरत्रंद, जर्मनी तेल्तो, जर्मनी", "id": "427008", "title": "ज़ागान"}
{"url": "https://hi.wikipedia.org/wiki?curid=427019", "text": "संकल्प (संस्था)\n\nसंकल्प एक अशासकीय संस्था है। इसकी स्थापना सन् १९८६ मे उन छात्रों को प्रोत्साहित करने के लिए किया गया, जो प्राशासनिक सेवायों की तैयारी करते है। संस्था कोचिंग, ट्रेनिंग और जानकारी ऐसे छात्रों को देता है। संस्था मानती है, कि जमीनी स्तर पर सरकारी नीतियों को पालन करने की जिम्मेदारी प्रशासनिक अधिकारियों पर होती है। इसलिए यह परिकल्पना की गयी कि ऐसे प्राशानिक अधिकारी तैयार हों जो कि राष्ट्र के लिए समर्पित हों, ईमानदार, जिम्मेदार एवं सामाजिक-वचनबद्धता पूरा करने वालें हो - इसी लक्ष्य को प्राप्त करने के लिए संकल्प की स्थापना की गई थी।\n\n\n\n", "id": "427019", "title": "संकल्प (संस्था)"}
{"url": "https://hi.wikipedia.org/wiki?curid=427020", "text": "अक्षर भारती\n\nअक्षर भारती एक स्वयंसेवी संस्था है। इसकी स्थापना अप्रैल २००७ मई ५-१५ वर्ष के आयु के वंचित वर्ग के बच्चें तक शिक्षा पहुंचाने के मिशन से इस संस्था का स्थापना किया गया। इसके लिए दूर-दराज के गाँवो मे पुस्तकालय की स्थापना की है। २०२० तक सशक्त भारत के निर्माण के लक्ष्य को पाने मे यह संस्था अपना रचनात्मक सहयोग दे रही है। पुस्कालय का स्थापना इस विचार से किया गया कि जब उसे पढने की जरुरत पढे तो वो पढ़ सकें।\n\n\n\n", "id": "427020", "title": "अक्षर भारती"}
{"url": "https://hi.wikipedia.org/wiki?curid=427021", "text": "गूगल+\n\nगूगल+ (इसको 'गूगल प्लस' बोलते हैं और संक्षेप में G+ लिखते हैं) गूगल की सामाजिक नेटवर्किंग सेवा है। यह सेवा २८ जून २०११ को आरम्भ हुई और शुरुवात में केवल आमंत्रण पर सदस्यता दी गयी। और अब ये सभी के लिए उपलब्ध है। \n= गूगल+ की सुविधाएँ =\n\n", "id": "427021", "title": "गूगल+"}
{"url": "https://hi.wikipedia.org/wiki?curid=427024", "text": "इजरायल अंतरिक्ष अभिकरण\n\nइजरायल अंतरिक्ष अभिकरण या इजरायल स्पेस एजेंसी इजरायल की सरकारी संस्था है जो देश में अंतरिक्ष शोध से सम्बंधित गतिविधियों का सञ्चालन करती है| इसकी स्थापना सन १९८३ में हुई थी| शावित इजरायल का प्रमुख प्रक्षेपण यान है| इजरायल दुनिया का सबसे छोटा देश है जिसके पास स्वदेशी प्रक्षेपण क्षमताएं हैं| \n", "id": "427024", "title": "इजरायल अंतरिक्ष अभिकरण"}
{"url": "https://hi.wikipedia.org/wiki?curid=427028", "text": "सिनेस\n\nराष्ट्रीय अंतरिक्ष शोध केंद्र या नेशनल सेंटर ऑफ स्पेस रिसर्च (सिनेस) फ़्रांस की सरकार का एक राष्ट्रीय अभिकरण है| इसकी स्थापना सन १९६१ में हुई तथा इसका मुख्यालय पेरिस में स्थित है| यह अभिकरण गुयाना अंतरिक्ष केंद्र संचालित करता है|\n", "id": "427028", "title": "सिनेस"}
{"url": "https://hi.wikipedia.org/wiki?curid=427036", "text": "भारतीय पेड़ों पौधों तथा फूलों के नामों की बहुभाषी सूची\n\nभारत एक विशाल देश है जिसमें बहुत सी भाषाएँ बोली जातीं हैं। भारत में पाए जाने वाले पेड़-पौधों एवं फूलों के नाम भी अलग-अलग भाषाओं एवं क्षेत्रों में अलग-अलग हैं। नीचे की सूची में भारत की प्रमुख भाषाओं में विभिन्न पेड़ों, पौधों एवं फूलों के नाम दिए गए हैं- \n\n\n", "id": "427036", "title": "भारतीय पेड़ों पौधों तथा फूलों के नामों की बहुभाषी सूची"}
{"url": "https://hi.wikipedia.org/wiki?curid=427038", "text": "गूगल.ऑर्ग\n\nगूगल.ऑर्ग (google.org) गूगल द्वारा निर्मित एक लोकोपकारी परियोजना है जो जनवरी २००८ में प्रारम्भ की गई थी। इस परियोजना का उद्देश्य निर्धनता उनमूलन और वहनीय विकास का समर्थन करना है। वहनीय विकास के लिए नवीनीकरणीय ऊर्जा स्रोतों के अनुसन्धान पर निवेश किया जाएगा। गूगल ने जनवरी २००८ में निवेश और सब्सिडी पर ७.५ करोड़ डॉलर दिए थे। इस परियोजन के लिए फ़ण्डिंग गूगल के ३० लाख शेयरों से आती है जो गूगल आईपीओ द्वरा वितरित किए जाते हैं। जनवरी २००८ में इन शेयरों का कुल मूल्य १ अरब डॉलर था।\n\nगूगल अपनी वार्षिक कमाई का १% इस परियोजना को देने पर वचनबद्ध है।\n\nइस संस्थापन की पाँच बड़ी परियोजनाएँ हैं:\n\n", "id": "427038", "title": "गूगल.ऑर्ग"}
{"url": "https://hi.wikipedia.org/wiki?curid=427042", "text": "गढ़वाल वंश\n\nगहड़वाल वंश की स्थापना गुर्जर-प्रतिहारों के बाद चन्द्रदेव ने कन्नौज में की थी। उसने 1080 से 1100 ई. तक शासन किया। चन्द्रदेव ने महाराजाधिराज की उपाधि भी धारण की। गहड़वाल शासकों को 'काशी नरेश' के रूप में भी जाना जाता था, क्योंकि बनारस इनके राज्य की पूर्वी सीमा के नज़दीक था।\n\nशासन\n\nचन्द्रदेव के पुत्र एवं उनके उत्तराधिकारी मदन चन्द्र के विषय में विस्तृत जानकारी का अभाव है। उनके पौत्र गोविन्द चन्द्र ने युवराज के रूप में 1104 से 1114 ई. तक तथा उसके बाद राजा के रूप में 1154 ई. तक एक विशाल राज्य पर शासन किया, जिसमें आधुनिक उत्तर प्रदेश और बिहार का अधिकांश भाग शामिल था। उसने मुस्लिम तुर्कों के आक्रमण से वाराणसी और जेतवन जैसे पवित्र धार्मिक स्थानों की रक्षा की। उसने अपनी राजधानी कन्नौज का पूर्व गौरव कुछ सीमा तक पुन: स्थापित किया। गोविन्द चन्द्र का पौत्र राजा जयचन्द्र (जो जयचन्द के नाम से विख्यात है) था, जिसकी सुन्दर पुत्री संयोगिता को अजमेर का चौहान राजा पृथ्वीराज अपहृत कर ले गया था। इस कांड से दोनों राजाओं में इतनी अधिक शत्रुता पैदा हो गई कि जब तुर्कों ने पृथ्वीराज पर हमला किया, उस समय जयचन्द ने उसकी किसी भी प्रकार से सहायता नहीं की। 1192 ई. में तराइन (तरावड़ी) के दूसरे युद्ध में पृथ्वीराज पराजित हुआ और उसने स्वयं का प्राणांत कर लिया। दो वर्ष बाद सन 1194 ई. में चन्दावर के युद्ध में तुर्क विजेता शहाबुद्दीन मुहम्मद ग़ोरी ने जयचन्द को भी हराया और मार डाला। तुर्कों ने उसकी राजधानी कन्नौज को खूब लूटा और नष्ट-भ्रष्ट कर दिया। उसके साथ ही गहड़वाल वंश का अंत हो गया।\n\nशासक\nजिन शासकों ने शासन किया उनके नाम इस प्रकार है:-\n\nगोविन्द चन्द्र (1114 से 1154 ई.),\nविजय चन्द्र (1155 से 1170 ई.),\nजयचन्द्र (1170 से 1193 ई.)।\n", "id": "427042", "title": "गढ़वाल वंश"}
{"url": "https://hi.wikipedia.org/wiki?curid=427044", "text": "देशबंधु गुप्ता\n\nलाला देशबंधु गुप्ता भारत के स्वतन्त्रता संग्राम सेनानी एवं पत्रकार थे। उन्होंने लाला लाजपत राय के समाचार पत्र वंदेमातरम में संपादक के रूप में सहयोग दिया। गुप्ता ने बाल गंगाधर तिलक के लेखों से प्रभावित होकर अपना जीवन स्वतंत्रता आंदोलन के लिए समर्पित किया। साइमन कमीशन के दिल्ली पहुंचने पर उसका विरोध किया। वे अनेक बार जेल भी गए। लालाजी संविधान सभा के विशिष्ट सदस्य थे। \n\nउनका जन्म पानीपत में हुआ था, लेकिन उनकी कर्मभूमि दिल्ली रही। देश के विभाजन के समय लाला जी ने दिल्ली और आस-पास के क्षेत्रों में साम्प्रदायिक सदभाव बनाये रखने में महत्वपूर्ण भूमिका निभाई। दुर्भाग्य से 1951 में कलकत्ता जाते समय विमान दुर्घटना में उनका निधन हो गया।\n", "id": "427044", "title": "देशबंधु गुप्ता"}
{"url": "https://hi.wikipedia.org/wiki?curid=427053", "text": "ग्रेट इंडियन पेनिनसुला रेलवे\n\nग्रेट इंडियन पेनिनसुला रेलवे (हिन्दी अनुवाद: विशाल भारतीय प्रायद्वीप रेल), जिसे वर्तमान में भारतीय मध्य रेल के नाम से जाना जाता है और जिसका मुख्यालय बंबई (अब मुंबई) के बोरी बंदर (बाद में, विक्टोरिया टर्मिनस और वर्तमान में छत्रपति शिवाजी टर्मिनस) में था। ग्रेट इंडियन पेनिनसुला रेलवे का गठन 1 अगस्त 1849 को ब्रिटिश संसद के एक अधिनियम द्वारा, 50,000 पाउंड की शेयर पूंजी के साथ किया गया था। 17 अगस्त 1849 को इसने ईस्ट इंडिया कंपनी के साथ एक 56 किमी लंबी प्रयोगात्मक लाइन के निर्माण और संचालन के लिए एक औपचारिक अनुबंध किया, जिसके अंतर्गत बंबई को खानदेश, बेरार तथा अन्य प्रेसीडेंसियों के साथ जोड़ने के लिए एक ट्रंक लाइन बिछाई जानी थी। इस काम के लिए ईस्ट इंडिया कंपनी के निदेशक न्यायालय ने जेम्स जे बर्कली को मुख्य आवासीय अभियंता तथा उनके सहायकों के रूप में सी बी कार और आर डब्ल्यू ग्राहम को नियुक्त किया। 1 जुलाई 1925 को इसके प्रबंधन को सरकार ने अपने हाथों में ले लिया। 5 नवम्बर 1951 को इसे मध्य रेल के रूप में निगमित किया गया।\n\n16 अप्रैल 1853 को 3:35 बजे ग्रेट इंडियन पेनिनसुला रेलवे की पहली रेलगाड़ी बंबई (अब मुम्बई) के बोरी बंदर से थाने (अब ठाणे) जाने के लिए रवाना हुई। रेलगाड़ी को इस 21 मील (33.8 किमी) के सफर को तय करने में 57 मिनट का समय लगा। 14 डिब्बों वाली इस रेलगाड़ी जिनमें 400 यात्री सवार थे को, तीन लोकोमोटिव जिनका नाम \"सुल्तान\", \"सिंध\" और \"साहिब\" था, खींच रहे थे। भारत का पहला रेल पुल जो ठाणे कोल (ठाणे क्रीक) पर स्थित है सन 1854 में बन कर तैयार हुआ था।\n\nइस रेल लाइन के विस्तार के अगले चरण में थाने से कल्यान (अब कल्याण) के बीच का हिस्सा 1 मई 1854 को यातायात के लिए खोला गया। इस हिस्से का निर्माण कार्य दुष्कर था क्योंकि इसमें कोल के ऊपर से एक द्विमार्गी पुल और दो सुरंगों का निर्माण शामिल था। 12 मई 1856 को लाइन का विस्तार कर इसे खोपोली बरास्ता पलसधरी तक बढ़ाया गया और 12 जून 1858 को इसके खंडाला-पूना (अब पुणे) खंड को यातायात के लिए खोला गया। पलसधरी–खंडाला खंड में भोर घाट का कठिन मोड़ शामिल था और इसके निर्माण में पाँच साल का समय लगा। इस दौरान 21 किमी के निर्माणाधीन खंड का सफर खोपोली गांव से होकर पालकियों, टट्टुओं और बैलगाडियों से पूरा किया जाता था। रेल लाइन का कसारा खंड 1 जनवरी 1861 को और थाल घाट से लेकर इगतपुरी के ढलवां खंड को 1 जनवरी 1865 को खोला गया। इस प्रकार सह्याद्री को पूरी तरह पार करने में सफलता मिली।\n\nदक्षिण पूर्व की मुख्य लाइन का विस्तार भोर घाट से आगे पूना, शोलापुर और रायचूर तक किया गया जहां, इसे मद्रास रेलवे से जोड़ा गया। 1868 में रेलमार्ग 888 किमी लंबा था जो 1870 में बढ़ कर 2388 किमी हो गया।\nकल्याण से आगे, उत्तर-पूर्व मुख्य लाइन को थाल घाट से नसीराबाद के पास स्थित भुसावल तक बढ़ाया गया। भुसावल से आगे लाइन को दो मार्गों में बांटा गया जिनमें से एक कपास की खेती के लिए मशहूर अमरावती जिले से गुजर कर नागपुर तक जाती थी, जबकि दूसरी लाइन जबलपुर तक जाती थी जहाँ इसे 1867 में खुली ईस्ट इंडियन रेलवे की इलाहाबाद-जबलपुर शाखा लाइन से जोड़ा गया और इस प्रकार बम्बई से सीधे कलकत्ता की यात्रा करना संभव हो गया। इस मार्ग को आधिकारिक तौर पर 7 मार्च 1870 को खोला गया था और यह फ्रांसीसी लेखक जूल्स वर्न की पुस्तक \"अराउंड द वर्ल्ड इन एटी डेज़\" के लिए प्रेरणास्त्रोत बनी।\n\nउद्घाटन समारोह में वायसराय लॉर्ड मेयो ने कहा कि \"यह वांछनीय है, यदि संभव हो तो, जल्द से जल्द एक समान प्रणाली के अंतर्गत पूरे देश में रेल लाइनों का जाल बिछा दिया जाना चाहिए\"।\n", "id": "427053", "title": "ग्रेट इंडियन पेनिनसुला रेलवे"}
{"url": "https://hi.wikipedia.org/wiki?curid=427057", "text": "पिंपरी-चिंचवड\n\nपिंपरी-चिंचवड (मराठी: पिंपरी-चिंचवड) भारतीय राज्य, महाराष्ट्र के पुणे जिले में स्थित एक नगर है। पिंपरी-चिंचवड असल में दो नगरों पिंपरी और चिंचवड से मिल कर बना है जो एक ही नगरपालिका पिंपरी-चिंचवड नगर निगम के अंतर्गत आते हैं। यह पुणे के उत्तर-पश्चिम में स्थित है और यह पुणे शहर से पुराने पुणे-मुंबई राजमार्ग के द्वारा जुड़ा है।\n\nभारत की 2011 की जनगणना के अनुसार इस नगर की जनसंख्या 1729320 है, जिसमें पुरुषों की संख्या 9.45 लाख और महिलाओं की संख्या 7.83 लाख है। पिंपरी-चिचवड की साक्षरता दर 87.19% है जो भारत की राष्ट्रीय साक्षरता दर 74.04% से अधिक है। पिंपरी-चिचवड की 14% जनसंख्या 6 वर्ष से कम आयु के बच्चों की है। यहां की मुख्य भाषा मराठी है लेकिन हिंदी सभी लोग समझते और बोलते हैं। यहां की जनसंख्या में पाकिस्तान से विस्थापित हुए सिंधियों का भी समावेश है जिन्हें देश के बंटवारे के बाद यहां बसाया गया था। \n\n", "id": "427057", "title": "पिंपरी-चिंचवड"}
{"url": "https://hi.wikipedia.org/wiki?curid=427058", "text": "महर्षि अत्रि\n\nऋषि अत्री एक महान ऋषि हुए भारतीय हिंदु ऋषि मुनियों की श्रेणी में मुनि अत्री के महान दृष्टा के रूप में जाने जाते हैं।", "id": "427058", "title": "महर्षि अत्रि"}
{"url": "https://hi.wikipedia.org/wiki?curid=427066", "text": "भूखी पीढ़ी (हंगरी जनरेशन)\n\nभुखी पीढी (बांग्ला: হাংরি আন্দোলন (हंगरी आन्दोलन)) बांग्ला साहित्य में उथलपुथल मचा देनेवाला एक आन्दोलन रहा है। यह साठ के दशक मे बिहार के पटना शहर मे कवि मलय रायचौधुरी के घर पर एकत्र देबी राय, शक्ति चट्टोपाध्याय और समीर रायचौधुरी के मस्तिष्क से उजागर होकर कोलकाता शहर जा पंहुचा जहाँ उनहोंने नवम्बर १९६१ को एक मेनिफेस्टो (घोषणापत्र) के जरिये आन्दोलन की घोषणा की। बाद में आन्दोलन में योगदान देनेवाले कवि, लेखक एवं चित्रकार थे उतपलकुमार बसु, सन्दीपन चट्टोपाध्याय, बासुदेब दाशगुप्ता, सुबिमल बसाक, अनिल करनजय करुणानिधान मुखोपाध्याय्, सुबो आचारजा, विनय मजुमदार, फालगुनि राय, आलो मित्रा, प्रदीप चौधुरि और सुभाष घोष सहित तीस सदस्य। \nगोष्ठी के सदस्यों ने साप्ताहिक बुलेटिन एवं पत्रिका के माध्यम से अपने नये नन्द्नतत्व प्रसारित किये एवं सारे भारत मे हलचल मचा दी। उन लोगों के नयेपन से कोलकाता के साहित्य प्रसाशकगण क्षुब्ध हुये। सितम्बर १९६४ को आन्दोलन के ११ सदस्यो के विरुद्ध अश्लीलता के आरोप मे मुकदमा दायर हुया। मलय रायचौधुरी के लिखे हुये कविता प्रचण्ड बैद्युतिक क्षुतार को निम्न अदालत ने अश्लील करार देक्रर एक माह का काराद्ण्ड का आदेश दिया। उच्च अदालत ने कविता को अश्लील नहीं पाया एवं मलय को बाइज्जत बरी किया। मुकदमे के कारण सारे जगत मे आन्दोलन को प्रचार मिला। भारत एवं बिश्व के प्रमुख सम्बाद तथा सहित्य पत्रिकाओं मे उनके कॄति के चर्चे हुये। वर्तमान में आन्दोलनकारीयो पर शोधकार्य हो रहे है। उनके मेनिफेस्टो आदि ढाका बांग्ला अकादेमि तथा अमरिका के विश्वविद्यालयों में सुरक्षित किये गये है। गिरफ़्तारी एवं आन्दोलन में भाग लेने वाले कवि और लेखकगण जो गिरफतार हुये थे वे लोग अपनी नौकरी से निकाले गये थे। गिरफ़्तारी के समय उन लोगों को रस्सी बांधकर, हाथों में हथकड़ी पहनाकर बीच बाजार से आदालत तक पैदल ले जाया गया था। अध्यापक उत्त्म दाश एवं डक्टर विष्णुच्र्ण दे, जिन्होंने इस आन्दोलन पर शोधकार्य किया है, उनका कहना है कि यह आन्दोलन भारत के उत्तर-उपनिवेशबादी समाज का प्रतिफलन है। आन्दोलन के कवि एवं लेखक भाषा में अनुप्रबेश किये हुये उपनिबेशिय मनन-चिन्तन को झकझोर देने में जुटे रहे। कोलकाता प्रशासन के लिये यह दुश्चिन्ता पैदा करने में कामियाब हो गया था।\n\nहंग्री या भूख शब्द वे लोग ब्रिटिश कवि जिओफ्रे चॅसार के इन दि साओयार हंगरि टाइम वाक्य से लिये। उन्हे लगा था कि उत्तर-उपनिवेशीय भारतीय समय चॅसार कथित हंगरी समय से गुजर रहा है। समय के इस अवधारणा पर उन्होंने दार्शनिक असओयाल्ड स्पेंगलर के ऍतिहासिक तत्त को आरोप किये। स्पेंगलर के पुस्तक दि डिक्लाइन अब दि वेस्ट में कहा गया था कि संस्कृति एक जीवन्त प्राण है एवं वह एक रेखा के बराबर कभी नहीं चलता। संस्कृति अपनि भुख लेकर आगी बढति है। प्रथम मेनिफेस्टो १९६१ में प्रकाशित होने के पश्चत १९६५ तक करिब ११० बुलेटिन उन्होने प्रकाशित किये। देबी राय के हाओडास्थित घर से बुलेटिन निकाली जाति थी। वे लोग कई पत्रिकायें भी प्रकाश किये। मलय रायचौधुरी सम्पादित जेब्रा, सुबिमल बसाक सम्पादित प्रतिद्व्न्दी, देबी राय स्म्पादित चिह्ण, बसुदेब दाशगुप्ता सम्पादित क्षुधार्त आदि। इसके अलावे उन्होने राजनेता, प्रशासक, अखवार के संवाददाता एवं अन्य प्रतिष्ठित लोगों को मुखौटा भेजा। मुखौटे पर लिखा था \"अपना मुखौटा उतारें\"। कविता के अलावे वे धर्म, राजनीति, चित्रकला, नाटक, कहानी, आलोचना आदि पर मेनिफेस्टो प्रकाश किये थे।\n\nभुखी पीढी आंदोलनके सदस्यों का कहना था कि योरोप में जितने साहित्य आंदोलन हुये वे सब थे \"टाइम स्पेसिफिक\" अर्थात \"समय केन्द्रिक\" जबकि उनका आंदोलन था \"स्पेस स्पेसिफिक\" याने कि \"परिसर केन्द्रिक\"। बांग्ला भाषा मे> उनलोगों से पहले \"कल्लोल\" एवम \"कृत्तिवास\" लगु पत्रिका के प्रयास भी योरोप के ही रास्ते पर चल कर \"एक रैखिक\" और \"एक मत्रिक\" साहित्य को अपनया था। एकही रेखा के बराबर चलने का परम्परा बाइबल की देन है जो भारतके बहु रैखिकता से मेल नहीं खाता। भारत एक बहु संस्कृतिक देश है और इसके इतिहास के गर्भ में बहुत्व चुरचुर कर सदियों से भरा पडा है। \"कल्लोल\" या \"कृत्तिवस\" जो नवायन ले आये थे वह था \"कलोनियल इसथेटिक रियलिटि\" या \"औपनिबेशिक नन्दन यथार्थ\" के दायरे में सिमटा हुया जो थे युक्तिनिर्भर और जो यह अनुमान प्र निर्भरशील था कि व्यक्ति स्वयंसम्पूर्ण एकक है; वह भंगुर नही है, उसके व्यक्तित्व का केवल एकही पहलु है। योरोप यह अनुमान लगाये बैठा था कि वर्तमान हमेशा अतीत से आगे है, अतीत से उन्नत है। इस तरह के तर्क के कारण वे स्थानिकता एवम अनुस्तरीय आस्फालनको अवहेलना करते रहे। भुखी पीढी ने पहला मैनिफेस्टो में ही समयताडित चिन्तातन्त्र से निकल कर परिसरलब्द्ध चिन्तातन्त्र तैयार करना चाहा। व्यक्ति के स्थान पर वे समूह को महत्व प्रदान करने का आवाज उठाये। उनका कहना था कि भारत में रामायण एवम महाभारत के लिखनेवाले कवियों का नहीं बल्कि मूल लेखन को महत्व दिये जाने का परम्परा है। बांग्ला साहित्य में पदावली साहित्य किसने लिखे यह नहीं देखा जाता है, मंगलकाव्य, मनसामंगल, कालिका, शिव, चण्डी या धर्मठाकुर के महाकाव्य किसने लिखे यह पहले कभी नहीं देखा गया। यह सिलसिला चालु हुया अंग्रेजों के लादे हुये मूल्य के कारण। उनका कहना था कि भारतमें नश्वरता को लेकर कवि कभी चिन्तित नहीं थे क्यों की भारत में शव को दाह कर दिया जाता है, उसके स्मृति में कोइ इमारत नहीं बनाया जाता। तभी तो भारत का कोइ इतिहास नहीं है। कहीं भी वेदव्यास या वाल्मिकी के मूर्ती नहीं मिले।\n\nसमयताडित चिन्तातन्त्र से निकलकर स्थानिक चिन्तातन्त्र में प्रवेश करने के कारणही आंदोलनकारीयों के जीवनमें, कार्यकलापों में, लेखनमें जबरदस्त भुचाल आया, लेखन्प्रक्रिया में उथलपुथल दिखाइ दिये। यही कारण है कि वे लोग राजनीति, धर्म, स्वाधीनता, दर्शनभावना, चित्रकारि इत्यादि विषय पर भी मैनिफेस्टो प्रकाश किये। मुखौटा वितरण किये। कबरगाह, श्मशान, दारु के ठेक में, चौराहों में, बाजारों में, सिनेमा हाल के बाहर कविता पढने का बीडा उठाया। उनका मैनिफेस्टो या बुलेटिनभी एकही पन्ने का हुया करता था जो वे कोलकाता काफि हौस, कालेज एवम विश्वविद्यालयों में मुफ्त बाँटा करते थे। उत्पलकुमार बसु ने अपनी लम्बी कविता पोपेर समाधि कुण्डली के आकार में प्रकाशित किये थे। उनका कहना था कि वह प्रतियथार्थका निर्माण कर रहें हैं।\n\nप्रतियथार्थ याने कि दार्शनिक इलाके कि रदबदल, डिसकोर्स में बदलाव, डिस्कारसिव प्रैकटिस में बदलाव, कथन भंडार में बदलाव, स्तरायण में बदलाव, उपलब्धि के स्तरायण में बदलाव। वे अन्त्यज शब्दों को बढावा दिये, शब्दार्थ में हल्ला बोला, निम्नवर्गीय कथनको सामने लाये, सीमालंघन घटया, युक्ति को आक्रमण किये, भाषिक भारसम्यहीनता को बढावा दिया, पंक्तियों को गतिचंचल किये, परोक्ष उक्तियों का भंण्डार बनाया, अपस्वर-उपस्वर का भंण्डार बनाया, खण्डबाक्य के प्रयोग को बढावा दिया, कविता में चित्रोंको काइनेटिक बनाया और बहुत सारे नये शैली के प्रवर्तन किये जो पहले अनुमोदित नहीं थे।\n\n३५ महीने लगातार चले मलय के खिलाफ मुकदमे में उनके समर्थन में गवाह थे सुनील गंगोपाध्याय, तरुण सन्याल, ज्योतिर्मय दत्त, सत्राजित दत्त एवं अजय हालदार। अचरज कि बात यह है कि मलय रायचौधुरी के खिलाफ सरकारि गवह थे शक्ति चट्टोपाध्याय, सुभाष घोष, सन्दीपन चट्टोपाध्याय तथा शैलेश्वर घोष। मलय के समर्थन में अपने पत्रिकायों में लेख लिखे थे धर्मवीर भारती, सच्चिदानंद वातसायन, फणीश्वर नाथ 'रेणु', राजकमल चौधरी, मुद्रारक्षस प्रमुख विद्वानो ने। हालांकि बंगालि साहित्यिक उस समय उनके समर्थन में आगे नहीं आये थे। विदेशों में तथा भारत के अन्य भाषा के साहित्यिक उनके समर्थन में मोर्चा खोला था।\n\nभुखी पीढी के सदस्यों पर मुकदमा दायर होने से पहले हि भारत के अखबारों में उन लोगों के बारे में बहुत सारे खबरें प्रकाशित हो रहे थे। संवाद भारत के बाहर भी जा पंहुचा। बिटनिक कवि एवं सम्पादक लारेन्स फेरलिंघेट्टि ने अपने सिटि लाइटस ज्रर्नल के प्रथम संख्या (१९६३) में सदस्यों के लेख प्रकाश कर अमरिका के साहित्यकारों में आग्रह पैदा किये। उसके पश्चात योरोप एवं अमरिका में मानो भुखी पीढी के लेखन प्रकाश क्ररने का एक सिलसिला सा चल पडा। उनमें प्रधान-प्रधान प्रकाशन यंहां दिये गये:\n\n\n\nभुखी पीढी आंदोलनकारियों के सृजनकर्मों का कोइ कापिराइट नहीं होता है। वे लोग कहते हैं की यह अवधारणा उपनिवेशवादी है। रामायण, महाभारत, गीता, रामचरितमानस आदि के तरह ही उनका सृजनकर्म सभी के लिये है, बाजारु नहीं हैं उनके लेखन।\nसन २०११ में श्रीजित मुखर्जी ने एक फिल्म बनायी है जिसमें प्रख्यात बांग्ला परिचालक गौतम घोष ने एक भूखी पीढी के कवि का चरित्र निभाया है।\n\n\n", "id": "427066", "title": "भूखी पीढ़ी (हंगरी जनरेशन)"}
{"url": "https://hi.wikipedia.org/wiki?curid=427068", "text": "पाकिस्तान द्वारा प्रायोजित आतंक\n\nपाकिस्तान के सभी पड़ोसी देशों तथा अमेरिका, ब्रिटेन, रूस आदि पश्चिमी देशों का यह आरोप रहा है कि पाकिस्तान प्रत्यक्ष या परोक्ष रूप से विभिन्न आतंकी कार्यवाइयों में लिप्त रहा है। सन २०११ में ओसामा बिन लादेन के पाकिस्तान की राजधानी के पास अमेरिका द्वारा मारे जाने पर यह आरोप पुष्ट हुआ है। इसे 'आतंकियों का स्वर्ग' कहा जाता है और संसार का सर्वाधिक ख़तरनाक देश माना जाता है। प्रमुख इस्लामी आतंकी संस्थाएँ जैसे लश्कर-ए-तैयबा, लश्कर-ए-ओमर, जैश-ए-मोहम्मद, हरकतुल मुजाहिद्दीन, सिपाह-ए-सहाबा, हिज़्बुल मुजाहिदीन आदि सब के सब पाकिस्तान में रहकर अपनी आतंकी गतिबिधियाँ चलाते हैं। कई मामलों में आईएसआई से इन्हें सक्रिय प्रशिक्षण एवं अन्य सहयोग मिलते हैं।\n\nयदि 11 सितंबर 2001 को अमेरिका में वह आतंकवादी घटना घटित नहीं होती तो पाकिस्तान की इंटर सर्विसेज इंटेलिजेंस (आई.एस.आई.) समर्थित अलकायदा आतंकवादियों का प्रभाव बढ़ना जारी रहता। इस विकास को किसी निश्चित सीमा में बाँधना कठिन होगा। बस, यह अनुमान लगाया जा सकता है कि यदि इसे कुछ और वर्षों तक नियंत्रित नहीं किया जाता तो उसमें इनमें से कोई या सभी क्षमताएँ विकसित हो सकती थीं-\n\n\n", "id": "427068", "title": "पाकिस्तान द्वारा प्रायोजित आतंक"}
{"url": "https://hi.wikipedia.org/wiki?curid=427081", "text": "कामकटंककटा\n\nकामकटंककटा (मोरवी), द्वापरयुग के प्रागज्योतिषपुर (वर्तमान असाम) के राजा दैत्यराज मूर की पुत्री थी, एवं यह देवी कामख्या की परम भक्त थी।.. दैत्यराज मूर की पुत्री होने के कारण उन्हें \"मोरवी\" नाम से भी जाना जाता है।.. \nऋषि वेदव्यास द्वारा रचित स्कन्द पुराण के कौमारिका खंड में एक कथा के अनुसार जब श्रीकृष्ण ने दैत्यराज मूर का वध किया था, (ततपश्चात श्रीकृष्ण को मुरारी नाम से पुकारे जाने लगा) उसी समय मोरवी ने अपने पिता के वध का बदला लेने के लिये श्रीकृष्ण को रणभूमि में युद्ध के लिये ललकारा... एवं उनसे युद्ध करने लगी, एवं श्रीकृष्ण के प्रत्येक अस्त्र को विफल करने लगी... अंतत: श्रीकृष्ण ने मोरवी का वध करने हेतु सुदर्शन चक्र धारण कर लिया, श्रीकृष्ण के ऐसा करते ही, देवी कामाख्या प्रकट होकर श्रीकृष्ण से मोरवी का वध ना करने के लिये कहा और मोरवी को कहा कि - \"हे मोरवी, यह तुम्हारे भावी श्वसुर है, अतः इनसे क्षमा याचना करके, इनका आशीर्वाद प्राप्त करो...\" तत्पश्चात मोरवी ने ऐसा ही किया।.. \nकालांतर में श्रीकृष्ण के आदेशानुसार महाबली भीमसेन-हिडिम्बा के पुत्र घटोत्कच के मोरवी द्वारा नियोजित शास्त्रार्थ की प्रतियोगिता जीतने पर मोरवी का विवाह घटोत्कच से करवा दिया गया।.. कुछ समय पश्चात घटोत्कच और मोरवी को एक पुत्र रत्न की प्राप्ति हुई, जिसका नाम बर्बरीक रखा गया।.. और आज जिन्हें हमें मोरवीनंदन खाटूश्याम जी के नाम से भी जानते हैं।.. मोरवी ने अपने पुत्र बर्बरीक को सभी सद्गुण सिखाते हुए यही शिक्षा दी कि मनुष्य जीवन का प्रथम कर्त्तव्य हारे हुए जीव का सहारा बनना है।.. उनकी इसी शिक्षा से उनके पुत्र बर्बरीक को आज हम सभी खाटू नरेश, तीन बाणधारी \"हारे के सहारा, बाबा श्याम हमारा\" के नाम से भी जानते हैं।..\n", "id": "427081", "title": "कामकटंककटा"}
{"url": "https://hi.wikipedia.org/wiki?curid=427093", "text": "ओरंगउटान\n\nओरंगउटान एशिया में वर्तमान युग में पाया जाने वाला अकेला महाकपि (बड़े अकार का मानवनुमा कपि) है। यह सभी वृक्षवासी जानवरों में आकार में सबसे बड़े हैं और इनकी भुजाएँ सभी अन्य महाकपियों से (जैसे की चिम्पान्ज़ी, मनुष्य, गोरीला) लम्बी होती हैं। यह काफ़ी बुद्धिमान होते हैं और भिन्न प्रकार के औज़ार इस्तेमाल करते हैं। हर रात को यह डंडियों और पत्तों से अपने लिए एक शय्या-सी भी तैयार करते हैं। जहाँ अन्य महाकपियों के बाल ख़ाकी या काले होते हैं, वहाँ ओरंगउटानों के बाल लाल-से रंग के होते हैं।\n\nओरंगउटान इंडोनीशिया और मलेयशिया के जंगलों में पाए जाते हैं। इनकी दो उपजातियाँ हैं - बोर्नियाई ओरंगउटान (वैज्ञानिक नाम: पोंगो पिग्मेयस, Pongo pygmaeus) और सुमात्राई ओरंगउटान (वैज्ञानिक नाम: पोंगो ऐबेलाए, Pongo abelii)। सुमात्राई ओरंगउटान अब बहुत कम बचे हैं और इनकी नस्ल लुप्त होने का बड़ा ख़तरा है। ओरंगउटान की और भी जातियाँ हुआ करती थीं लेकिन वे अब ख़त्म हो चुकी हैं, जिन में से एक शिवापिथेकस नामक नस्ल भारत की शिवालिक पहाड़ियों में वास करती थी। \n\nओरंगउटान शब्द मलय भाषा से आया है और इसका अर्थ है वनमानुष (ओरंग का अर्थ \"मनुष्य\" और हुतन का अर्थ \"जंगल\" होता है)।\n\nओरंगउटान चिड़ियाघरों में 60 साल तक जीते हैं और माना जाता है के जंगलों में स्वतन्त्र रूप से यह लगभग 35 वर्षों तक जीते होंगे, हालांकि इसका पक्का अनुमान अभी तक नहीं लगाया गया है।\n\n", "id": "427093", "title": "ओरंगउटान"}
{"url": "https://hi.wikipedia.org/wiki?curid=427119", "text": "जानागढ़\n\n\"“हर हिन्दू को गौ और हर मुसलमान को सूअर की सौगंध!”\"\n\nप्रतापगढ़ के घने जंगल और सुहागपुरा के पहाड़ की चोटी पर स्थित है जनागढ़ का दुर्ग\n\n...२०-२५ वर्ष पहले तक यहाँ पीपल खूंट का जंगल इतना घना था कि सूरज की रोशनी जमीन तक नहीं पंहुचती थी। रामपुरिया-रतनपुरिया गांवों से १०-१२ किलोमीटर पर यहाँ मूल्यवान सागवान के और दूसरे हजारों पेड़ थे और हिंसक जानवरों की भी यहाँ काफी बड़ी तादाद थी। कोई असाधारण बिरला ही यहाँ तक पंहुचने की हिम्मत जुटा सकता था। १६ वीं शताब्दी के आरम्भ में मालवा के सुलतान नासिर शाह खिलजी के अधीन आज के प्रतापगढ़ के पास १८ किलोमीटर पर एक पुरानी बसावट के कस्बे ‘अरनोद’ परगने का हाकिम था- खान आलम मकबूल खान. \n\nयहाँ तक घोड़े की पीठ पर बैठ कर आता रहा वह कोई बहुत एकान्तप्रेमी और कल्पनाशील व्यक्ति रहा होगा. उस हाकिम खान आलम मकबूल खान ने सुहागपुरा के पास जानागढ़ के नितांत निर्जन जंगलों में लगभग ४५० साल पहले अपने रहने के लिए यहाँ की खूबसूरत पहाड़ी का चुनाव किया और वहाँ एक दुर्ग, हम्माम, एक हज़ार फिट लंबा और सौ फुट चौड़ा तालाब तथा मस्जिद आदि का निर्माण करवाया, जिनके कलात्मक-अवशेष आज भी उसके अपने ज़माने की शानोशौकत की भूली बिसराई कहानी सुनाते हैं। दुर्ग की सुरक्षा के लिए यहाँ चारों तरफ काले पत्थरों की मजबूत दीवारें बनवाई गई थीं, जो आज भी मौजूद हैं। दुर्ग के पश्चिम में कोई १५० फिट गहरी खाई है। \n\nवर्ष १५०५ ईस्वी में इसी खान आलम मकबूल खान ने सर्वधर्म-समभाव और ‘धार्मिक-सहिष्णुता’ का परिचय देते हुए पत्थर के शिलालेख पर एक आज्ञा खुदवा कर ‘गौतमनाथ मंदिर’ के द्वार के पास स्थापित की थी, ये राज्यादेश आज भी देखा जा सकता है – “मंदिर की क्षेत्र-सीमा में कोई भी व्यक्ति किसी प्रकार की हिंसा या ह्त्या न करे... हर हिन्दू को गौ और हर मुसलमान को सूअर की सौगंध है। ..”.\n\nकहा यह जाता रहा है कि इस दुर्ग या इसके परिसर में किसी गुप्त-स्थल पर खान आलम मकबूल खान का अकूत खजाना छिपा है। देशी रियासतों की समाप्ति के बाद से ही जानागढ़ वीरान हो गया था, तब से रात के अँधेरे में माल-मत्ते के लालची ऊंट, घोड़े, जीप और मोटर साइकिलों आदि से लोग इस दुर्गम स्थान पर आते रहे। हैं और तथाकथित खजाने के लालच में किले के चप्पे-चप्पे को खंगालते रहे। हैं। \n\nयहाँ जीप आदि से बड़ी मुश्किल से पहुँचा जा सकता है। पर आज भी कोई वाहन के सहारे ऊपर दुर्ग तक नहीं पहुँच सकता. किले तक की आख़िरी चढ़ाई पैदल तय करनी पड़ती है। अरनोद के उस मुस्लिम हाकिम का खज़ाना यहाँ है भी या नहीं, कोई नहीं जानता, पर आज भी जान की बाजी लगा कर, चोरी छिपे लोग तथाकथित-मांत्रिकों, पुजारियों और तांत्रिकों को साथ लेकर खजाने की अथाह दौलत पा लेने के अंधे लालच में जीप आदि वाहनों से यहाँ आ पहुँचते हैं, शुभ-शकुन के लिए वे पहले से सिन्दूर पुते कुछ पत्थरों की पूजा करते हैं, फिर अटकल लगा लगा कर गड़े धन की तलाश में पागलों की तरह इधर-उधर खुदाई करते रहते हैं। कई सिरफिरे तो खजाने के लिए यहीं बेगुनाह बेजुबान पशुओं की बलि तक चढाते आए हैं। \n\nदुर्ग पर कलिका माता का स्थान है, कहते हैं मूलतः विक्रमादित्य ने इस किले का निर्माण करवाया था, पर तब \"किसी 'भोपे' के माध्यम से माता ने ये आदेश दिया था कि उनका कोई मंदिर न बनाया जाए\", वह आकाश के मंडप तले \nही ज्यादा प्रसन्न हैं इसलिए अपनी स्थापना के दिन से आज तक माता कालिका यहाँ मंदिर में नहीं, खुले चबूतरे पर आसीन हैं। सेंकडों ध्वजाएं, जो माता के सम्मान में भक्तगण लगाते आ रहे। हैं, यहाँ हर बरस आज भी लगाई जाती हैं। ... पर किले के साथ खजाने की अफवाह कुछ इस कदर गहरे जुडी है कि माता कालिका खुद एक तरह से बेबस हैं। .. और हालत ये है कि मालवा के सुल्तानों के खजाने के लालच में प्रतापगढ़ जिले के जानागढ़ में स्थित प्रसिद्ध ऐतिहासिक किले को सोना-चांदी के लालच में तहस-नहस कर दिया गया है। हीरे-जवाहरात के सपने देखने वाले मूर्खों ने कहीं कहीं तो पूरी की पूरी दीवारें ही बेरहमी से ढहा दी हैं। .. माणक-मोती पा लेने के पागल जूनून में उन्होंने जगह-जगह खुदाई कर डाली है। हालत यह हो गई है कि आज इस किले के अवशेष ही बचे हैं, बस नीचे के गावों के बहुत से चरवाहे किले पर अपने मवेशी चराने ले जाते हैं। \n\nकहानी यहीं खत्म नहीं होती, ज़मींदोज़ खजाना ढूँढने की तुफैल में बचे खुचे अवशेषों तक को आज भी बेदर्दी से नष्ट भ्रष्ट किया जा रहा है। देशी रियासतें समाप्त होने के बाद से वीरान पड़े जानागढ़ में मची लूट और रातों रात खरबपति बन जाने का ख्वाब देख रहे। लोगों के मतिभ्रम की वजह से जानागढ़-किला आज पूरी तरह तरह तहस-नहस होने की कगार पर पहुँच गया है। 'मुद्राराक्षसों' की कुदालों और फावड़ों ने तत्कालीन हाकिम के बनाये दुर्ग में जगह जगह गड्ढे खोद डाले हैं। \n\nआश्चर्य की बात है कि कलेक्टर द्वारा पहले निदेशक, पुरातत्व विभाग, राजस्थान को अर्ध-शासकीय पत्र भेजने के बावजूद संग्रहालय विभाग की नाक पर जूँ तक नहीं रेंगी है। सरकार के भारतीय पुरातत्व सर्वेक्षण विभाग, किसी संस्कृति मंत्री या ‘बड़े’ आदमी का ध्यान इस पर आज तक इस ऐतिहासिक धरोहर को बचाने की जिम्मेदारी की तरफ गया ही नहीं है। \n\nकोई इतिहासप्रेमी अगर खोजता-पूछता भूले-भटके यहाँ आ भी जाता है तो उसका मन उदासी में डूब जाता है ये देख कर, ये सोच कर- क्या यही था। .. एक वक्त आबाद रहा ऐतिहासिक जानागढ़ दुर्ग...? \n\nपूर्व कलेक्टर प्रतापगढ़ हेमंत शेष, स्थानीय पत्रकारों, इतिहासविशेषज्ञ और पुरातत्वप्रेमियों का मानना है कि इसे अगर ‘संरक्षित-स्मारक’ घोषित किया जाए तो क्या पता इसके अध्ययन से इतिहासविशारदों को प्रतापगढ़ के इतिहास के कुछ नए, कुछ अनजाने पहलुओं की जानकारी मिल सके!\n\nhttps://www.facebook.com/profile.php?id=100007769927477\n", "id": "427119", "title": "जानागढ़"}
{"url": "https://hi.wikipedia.org/wiki?curid=427121", "text": "त्वरणमापी\n\nकोई भी ऐसी युक्ति जो त्वरण मापने के काम आती है, त्वरणमापी (accelerometer) कहलाती है। प्रायः ये विद्युतयांत्रिक (एलेक्ट्रोमेकैनिकल) युक्तियाँ होती हैं जो त्वरण के संगत उपयुक्त वैद्युत संकेत (विभवान्तर या धारा) प्रदान करती हैं।\n\n\n\n", "id": "427121", "title": "त्वरणमापी"}
{"url": "https://hi.wikipedia.org/wiki?curid=427128", "text": "प्रघाती तरंग\n\nप्रघाती तरंग (shock wave) (या केवल 'प्रघात') वास्तव में एक प्रगामी विक्षोभ (propagating disturbance) है। साधारण तरंग की तरह ही इसमें भी उर्जा होती है तथा यह किसी माध्यम (ठोस, द्रव, गैस व प्लाज्मा) में गमन कर सकती है। कुछ स्थितियों में यह बिना माध्यम के भी विचरण कर सकती है (जैसे विद्युतचुम्बकीय क्षेत्र के रूप में)। प्रघाती तरंगों की प्रमुख विशेषता यह है कि ये माध्यम के गुणों में असतत परिवर्तन (discontinuous change) पैदा करतीं हैं। प्रघात क्षेत्र में दाब, ताप, घनत्व में अत्यन्त तेज गति से परिवर्तन होते हैं। अधिकांश माध्यमों में प्रघाती तरंगों का वेग सामान्य तरंग के वेग से अधिक होता है।\n\n", "id": "427128", "title": "प्रघाती तरंग"}
{"url": "https://hi.wikipedia.org/wiki?curid=427132", "text": "दाबविद्युतिकी\n\nकुछ ठोस पदार्थों (जैसे क्रिस्टल, सिरैमिक्स, अस्थि, डीएनए और विभिन्न प्रकार के प्रोटीन आदि जैविक पदार्थ) पर यांत्रिक प्रतिबल (स्ट्रेस) लगाने पर उन पर आवेश एकत्र हो जाता है। इसी को दाबविद्युत (Piezoelectricity) कहते हैं तथा इस प्रभाव का नाम दाबविद्युत प्रभाव (पिजोएलेक्ट्रिक इफेक्ट) है। \n\nदाबविद्युत के बहुत से उपयोग हैं जैसे ध्वनि के अस्तित्व का पता करना या ध्वनि उत्पन्न करना, उच्च विभव उत्पन्न करना, सूक्ष्मतुला (मामिक्रोबैलेंस), एलेक्ट्रॉनिक आवृत्ति जनित्र, गैस लाइटर आदि।\n\n\n", "id": "427132", "title": "दाबविद्युतिकी"}
{"url": "https://hi.wikipedia.org/wiki?curid=427134", "text": "२०११ मुंबई बम विस्फोट\n\n\"'13 जुलाई 2011 मुंबई बम विस्फोट\" मुंबई के तीन अलग - अलग स्थानों पर तीन बम विस्फोटों 13 जुलाई 2011 को 18:54 के बीच और 19:06 भारतीय मानक समय में श्रृंखला थे। धमाके में मरने वालों की कुल संख्या 19 है और 130 से ज्यादा लोग घायल हुए ते|\n\nपहली डिवाइस दक्षिण मुंबई के झवेरी बाजार में लगाया गया था और 18:54 स्थानीय समय में विस्फोट, दूसरी डिवाइस, एक छतरी के नीचे लगाया मानसून के मौसम के दौरान बारिश की एक दिन पर हुई हमलों - ओपेरा हाउस में पास, चर्नी रोड, 18:55 पर विस्फोट| तीसरे डिवाइस एक बिजली पोल पर दादर क्षेत्र में बस स्टैंड पर रखा गया जो 19:05 पर विस्फोट हुआ। \n\nविस्फोटों के बाद फोन लाइन जाम और संचार रह गए थे या कम से कम कुछ घंटों के लिए आंतरायिक.दिल्ली, चेन्नई, हैदराबाद और बेंगलुरु जैसे अन्य महानगरों में भी हाई अलर्ट पर रखा गया। विस्फोटों के तुरंत बाद मुंबई पुलिस एक एसएमएस पढ़ने भेजा \"बम विस्फोटों के झवेरी बाजार, दादर में रिपोर्ट कृपया सावधान रहना, घर के अंदर रहें| समाचार चैनलों को देखो.\"कुछ मुंबई में मोबाइल फोन प्रयोक्ताओं के लिए। घायलों की अधिकांश मुंबई में विभिन्न अस्पतालों में भर्ती कराया गया जैसे, जेजे अस्पताल, सेंट जॉर्ज अस्पताल, हरिकिसानदास अस्पताल और जीटी अस्पताल|\n", "id": "427134", "title": "२०११ मुंबई बम विस्फोट"}
{"url": "https://hi.wikipedia.org/wiki?curid=427136", "text": "सुबिमल बसाक\n\nसुबिमल बसाक (१५ दिसम्बर १९३९) (সুবিমল বসাক)बांग्ला साहित्य के प्रमुख उपन्यासकार है। 'भूखी पीढ़ी आन्दोलन' शुरु करनेवाले साहित्यिकों मे उनका प्रधान योगदान रहा है। उन्होने कहानीलेखन की एक नयी भाषा को जन्म दिया जो बिहार के रहनेवाले बांग्लाभाषी बोला करते हैं। सुबिमल बसाक ने हिन्दी से बहुत सारे उपन्यास अनुवाद किया। वर्ष २००८ में उन्हे साहित्य अकादमी पुरस्कार से सन्मानित किया गया।\n\nभूखी पीढी आंदोलनकारियों के सृजनकर्मों का कोइ कॉपीराइट नहीं होता है। वे यह उपनिवेशवादी अवधारणाकों नहीं स्वीकारते।\n\n\n\nपरिचालक सृजित मुखर्जी ने बाइशे श्रावण नाम से एक फिल्म बनायी है जिसमें सुप्रसिद्ध परिचालक गौतम घोष ने भूखी पीढीके एक कवि का चरित्र निभाया है। भूखी पीढी को लेकर बांग्ला में यह पहलीबार एक फिल्म बनी।\n\n", "id": "427136", "title": "सुबिमल बसाक"}
{"url": "https://hi.wikipedia.org/wiki?curid=427138", "text": "मोरवी (मोर्वी)\n\nकामकटंककटा (मोरवी), द्वापरयुग के प्रागज्योतिषपुर (वर्तमान असाम) के राजा दैत्यराज मूर की पुत्री थी, एवं यह देवी कामख्या की परम भक्त थी।.. दैत्यराज मूर की पुत्री होने के कारण उन्हें \"मोरवी\" नाम से भी जाना जाता है।..\n\nऋषि वेदव्यास द्वारा रचित स्कन्द पुराण के कौमारिका खंड में एक कथा के अनुसार जब श्रीकृष्ण ने दैत्यराज मूर का वध किया था, (ततपश्चात श्रीकृष्ण को मुरारी नाम से पुकारे जाने लगा) उसी समय मोरवी ने अपने पिता के वध का बदला लेने के लिये श्रीकृष्ण को रणभूमि में युद्ध के लिये ललकारा... एवं उनसे युद्ध करने लगी, एवं श्रीकृष्ण के प्रत्येक अस्त्र को विफल करने लगी। .. अन्तत: श्रीकृष्ण ने मोरवी का वध करने हेतु सुदर्शन चक्र धारण कर लिया, श्रीकृष्ण के ऐसा करते ही, देवी कामाख्या प्रकट होकर श्रीकृष्ण से मोरवी का वध ना करने के लिये कहा और मोरवी को कहा कि - \"हे मोरवी, यह तुम्हारे भावी श्वसुर है, अतः इनसे क्षमा याचना करके, इनका आशीर्वाद प्राप्त करो...\" तत्पश्चात मोरवी ने ऐसा ही किया।..\n\nकालांतर में श्रीकृष्ण के आदेशानुसार महाबली भीमसेन-हिडिम्बा के पुत्र घटोत्कच के मोरवी द्वारा नियोजित शास्त्रार्थ की प्रतियोगिता जीतने पर मोरवी का विवाह घटोत्कच से करवा दिया गया।.. कुछ समय पश्चात घटोत्कच और मोरवी को एक पुत्र रत्न की प्राप्ति हुई, जिसका नाम बर्बरीक रखा गया।.. और आज जिन्हें हमें मोरवीनंदन खाटूश्याम जी के नाम से भी जानते हैं।.. मोरवी ने अपने पुत्र बर्बरीक को सभी सद्गुण सिखाते हुए यही शिक्षा दी कि मनुष्य जीवन का प्रथम कर्त्तव्य हारे हुए जीव का सहारा बनना है।.. उनकी इसी शिक्षा से उनके पुत्र बर्बरीक को आज हम सभी खाटू नरेश, तीन बाणधारी \"हारे के सहारा, बाबा श्याम हमारा\" के नाम से भी जानते हैं।..", "id": "427138", "title": "मोरवी (मोर्वी)"}
{"url": "https://hi.wikipedia.org/wiki?curid=427142", "text": "ठाणे क्रीक\n\nठाणे क्रीक, मुंबई बंदरगाह में खुलने वाले, उल्हास नदी के मुहाने का एक भाग है। ठाणे शहर, ठाणे कोल के किनारे स्थित है। इसमें मुंब्रा रेतीबंदर से लेकर मानखुर्द-वाशी पुल तक का क्षेत्र शामिल है। इस क्षेत्र को बॉम्बे नेचुरल हिस्ट्री सोसाइटी ने एक महत्वपूर्ण पक्षी विहार का दर्जा दिया है, क्योंकि यह क्षेत्र मराल, प्रवासी पक्षियों और अन्य जलीय पक्षियों का घर है। ठाणे कोल पुराने समय में एक महत्वपूर्ण बंदरगाह था और कोपरी और कल्याण इसके प्रमुख पत्तन थे, हालाँकि लंबे समय से इनमें गाद भर चुकी है और इनका प्रयोग बंद हो गया है।\n", "id": "427142", "title": "ठाणे क्रीक"}
{"url": "https://hi.wikipedia.org/wiki?curid=427154", "text": "टेफ़्रा\n\nटेफ़्रा, किसी ज्वालामुखीय विस्फोट के दौरान निकला एक खंडित पदार्थ है, चाहे उसका आकार, संघटन या स्थापन प्रक्रिया कुछ भी रही हो। \n\nज्वालामुखी विशेषज्ञों इन वायुवाहित खंडों (जब खंड हवा में रहता है) को ज्वलखंडाश्म या पाइरोक्लास्ट भी कहते हैं। एक बार जब यह खंड जमीन गिर जाते हैं तो टेफ़्रा कहलाते हैं बशर्ते यह इतने गर्म ना हों कि किसी ज्वलखंडाश्मी शैल (पाइरोक्लास्टिक रॉक) या टफ़ पर गिर कर उसी का भाग ना बन जायें।\n", "id": "427154", "title": "टेफ़्रा"}
{"url": "https://hi.wikipedia.org/wiki?curid=427163", "text": "टफ़\n\nटफ़ (इतालवी: टूफ़ो), किसी ज्वालामुखीय उद्गार के दौरान बाहर निकली ज्वालामुखीय राख के संपिंडन से गठित शैल का एक प्रकार है। टफ़ को कभी कभी टूफा भी कहा जाता है, खासकर तब, जब इसे एक निर्माण सामग्री के रूप में इस्तेमाल किया जाता है, हालांकि टूफा भी एक अलग प्रकार का शैल है। यदि किसी शैल में टफ़ का प्रतिशत 50% से अधिक होता है तो वह शैल टफ़मय कहलाता है।", "id": "427163", "title": "टफ़"}
{"url": "https://hi.wikipedia.org/wiki?curid=427168", "text": "फालगुनि राय\n\nअंगूठाकार|Falguni Roy by Subimal Basak 1995\nफालगुनि राय (जन्म ७-०६-१९४५—मृत्यु ३१-०५-१९८१) (ফালগুনি রায়) बांग्ला साहित्यके भुखी पीढी (हंगरि जेनरेशन) आन्दोलन के सबसे कम उमर के प्रमुख कवि हैं जो मात्र ३६ साल के अवधि में अपने मादक्सेवन एवम बोहेमियन जीवन के कारण तरुण लेखकों में किंबदन्ति बन गये हैं। उनके जीवनकाल में वह केवल एक ही काब्यग्रन्थ नष्टो आत्मार टेलिविशन प्रकाशित किये। १५ अगस्त १९७३ के दिन वह काव्यग्रन्थ का उन्मोचन खालासिटोला में किया गया था। आलोचकों का कहना है कि वह पुस्तक का प्रकाश का साल बांग्ला सहित्य में अपनेआप एक जलबिभाजक सा है; पुस्तक के प्रकाश से बांग्ला कविता में आधुनिकता के युग समप्त हो गये। अपने जीवनकाल में उन्होने जो सारे कवितायें लिखे वह अप्रकाशित कवितायें उनके म्ररणोपरान्त कोलकाता एवम ढाका से बारबार प्रकाशित हो रहे हैं। पश्चिम बंगाल एवम बांगलादेश में उनपर बहुत सारे शोध हो चुके हैं।\n\nभुखी पीढी आंदोलनकारी उपनिवेशवादी अवधारणा नहीं स्वीकारते। युरोप-अमरिका से आये कापिराइट अवधारणा उनलोगों के क्षेत्रमें लागु नहीं होता है।\n\n\n", "id": "427168", "title": "फालगुनि राय"}
{"url": "https://hi.wikipedia.org/wiki?curid=427173", "text": "देबी राय\n\nदेबी राय (४-८-१९४०) (দেবী রায়)बांग्ला भाषा के प्रख्यात कवि एवम अनुवादक हैं। भुखी पीढी (हंगरि जेनरेशन) के प्रतिष्ठातायों में वह प्रधान हैं एवम आन्दोलनके बुलेटिन के सम्पादक रहे हैं। उन्होनें तिस से भी ज्यादा कवितापुस्तके लिखें। बांग्ला आधुनिक कविता के वह प्रथम निम्नबर्ग के कवि हैं।\n\n\n\n\n", "id": "427173", "title": "देबी राय"}
{"url": "https://hi.wikipedia.org/wiki?curid=427174", "text": "समीर रायचौधुरी\n\n\"समीर रायचौधुरी (१-११-१९३३) (সমীর রায়চৌধুরী) बांग्ला साहित्य के एक प्रमुख कवि, आलोचक, कहानीलेखक एवम दार्शनिक हैं। भुखी पीढी आन्दोलन के प्रथम मेनिफेस्टो घोषणाकारीयों में वह प्रधान थे। हवा ४९ साहित्यपत्र के वह सम्पादक रहे हैं। उन्होनें अंग्रेजि भाषा में भी कविता एवम कहानियों के संकलन सम्पाद्न किये हैं। उनके लिखे खुलजा सिमसिम कहानी संकलन को अधुनान्तिक\"' कहा गया है।\n\n\n\n\n", "id": "427174", "title": "समीर रायचौधुरी"}
{"url": "https://hi.wikipedia.org/wiki?curid=427175", "text": "बासूदेब दासगुप्ता\n\nबासुदेब दासगुप्ता (३१-१२-१९३८---३१-८-२००५) बांग्ला सहित्य के भुखी पीढी आन्दोलन के प्रख्यात कहानीकार एवम उपन्यास लेखक थे। १९६५ में प्रकाशित उनके रन्धनशाला कहानी को बंग्ला साहित्य का क्लासिक माना जाता है।", "id": "427175", "title": "बासूदेब दासगुप्ता"}
{"url": "https://hi.wikipedia.org/wiki?curid=427179", "text": "टीपू का बाघ\n\nटीपू सुल्तान का बाघ एक १८वी शताब्दी का मशीनी कला का नमूना है, जो की मैसूर राज्य के पूर्व शासक टीपू सुल्तान की सम्पत्ती है। यह एक बाघ को बर्बरतापूर्ण तरीके से एक यूरोपीय सैनिक का वध करते हुए दर्शाता है – विशिष्ट रूप से एक ब्रिटिश ईस्ट इण्डिया कम्पनी के देशी सिपाही को। यह वर्तमान समय में लंदन के विक्टोरिया और एल्बर्ट संग्रहालय मे प्रदर्शित है।\n\nटीपू का बाघ मूल रूप से मैसूर राज्य में टीपू सुल्तान के लिए 1795 के आसपास बना था। टीपू सुल्तान ने पूर्ण तरीके से बाघ को अपने राज्य-प्रतीक के रूप में प्रयोग किया था, अपने ध्वज पर, अपने सैनिकों की वर्दी पर, बाघ रूपांकनों को अपने हथियारों पर और अपने महलों की सजावट पर।एक हत्थे को ऊपर-नीचे करने पर शेर में विभिन्न यंत्र काम करने लगते हैं। एक धौंकनी सैनिक के गले में लगी एक नली से हवा फेंकती है, जिससे एक रोने जैसी आवाज़ आती है। इससे ऐसा प्रतीत होता है के सिपाही दर्द से करहा रहा हो। हत्थे से धौंकनी से होते हुए एक यांत्रिक कड़ी द्वारा ‍‌‍‌जुडी हुई सैनिक कि बाईं बाह उठती और गिरती है। इससे उस नली का स्वरमान बदलता है। बाघ़ के सिर में लगा एक और यंत्र दो नालियों में हवा फेंकता है जिससे बाघ़ की दाहाड़ जैसी आवाज़ निकलती है। बाघ़ के पेट में हाथीदांत का बना एक छोटा कुंजीपटल छुपा है।\n\nइसकी कुंजिओं को दबाने पर हवा ऑर्गन पईप्स की एक श्रृंखला से बाहर निकलती है। ऑर्गन की पीतल की बनी कुंजियों के विश्लेषण से यह पता चला है के वे स्थानीय निर्माण की थीं। टीपू सुलतान की राजसभा में फ़्रांसिसी शिल्पियों एवं अभ्यंताओं की मौजूदगी के कारण कई इतिहासकारों ने ये प्रस्तावित किया है के इस मशीन के बनने में फ़्रांसिसी योगदान भी था।\n\nयह हो सकता है कि इसकी बनावट की प्रेरणा सर हेक्टर मनरो के बेटे ह्यू मनरो की मौत से मिली हो, जिन्होंने टीपू सुल्तान को एंग्लो-मैसूर जंग में हराया था और जो २२ दिसम्बर १७९२ को सौगोर द्वीप पर एक बाघ़ के हाथों मारे गए थे।\n\nइस मशीन पर अंग्रेजों का कब्ज़ा तब हुआ जब उन्होंने चौथी एंग्लो-मैसूर जंग में टीपू सुल्तान की राजधानी स्रीरंगपटनम पर कब्ज़ा कर उन्हें ४ मई १७९९ को मौत के घाट उतारा।\n\n", "id": "427179", "title": "टीपू का बाघ"}
{"url": "https://hi.wikipedia.org/wiki?curid=427189", "text": "उर्वर अर्धचंद्र\n\nउर्वर अर्धचंद्र (fertile crescent, फ़र्टाइल क्रॅसॅन्ट) मध्य पूर्व में स्थित एक क्षेत्र है। इस क्षेत्र में अपने आसपास के इलाक़ों की तुलना में धरती उपजाऊ है और सिंचाई के लिए पानी पार्यप्त है। उर्वर अर्धचंद्र के इलाक़े में इराक़ (विशेषकर दजला (टिगरिस) और फ़ुरात (इयुफ़्रेट्स) नदियों के बीच का क्षेत्र), दक्षिण-पश्चिमी ईरान का कुछ भाग, सीरिया, लेबनान, जॉर्डन और इज़राएल शामिल हैं। कभी-कभी मिस्र में नील नदी के इर्द-गिर्द के क्षेत्र को भी इसका हिस्सा माना जाता है।\n\nकई इतिहासकारों का मानना था के मानवी सभ्यता सबसे पहले इसी क्षेत्र में जन्मी और कृषि का आविष्कार इसी क्षेत्र में हुआ। इस इलाक़े में कई फसलों के पौधे (जैसे के जौ, गेंहू, मटर, दालें, चने, वग़ैराह) जंगली उगते हुए मिलतें हैं। यहाँ मानव के काम आने वाले कई जानवर (जैसे गाय, बकरी, भेड़, सूअर) भी मिलते थे। इसलिए समझा जाता था के खेती-बाड़ी और पशु-पालन यहीं से शुरू हुआ। लेकिन अब माना जाता है के यह अन्य स्थानों पर भी स्वतन्त्र रूप से शुरू हुआ था। फिर भी यहाँ पर 9000 ईसा-पूर्व से मानव बस्तियाँ चली आ रही हैं, इसलिए यह सभ्यता के सब से प्राचीन केन्द्रों में गिना जाता है।\n\n", "id": "427189", "title": "उर्वर अर्धचंद्र"}
{"url": "https://hi.wikipedia.org/wiki?curid=427221", "text": "तुर्की भाषा परिवार\n\nतुर्की भाषाएँ पैंतीस से भी अधिक भाषाओँ का एक भाषा-परिवार है। तुर्की भाषाएँ पूर्वी यूरोप और भूमध्य सागर से लेकर साईबेरिया और पश्चिमी चीन तक बोली जाती हैं। कुछ भाषावैज्ञानिक इन्हें अल्ताई भाषा परिवार की एक शाखा मानते हैं। विश्व में लगभग 16.5 से 18 करोड़ लोग तुर्की भाषाएँ अपनी मातृभाषा के रूप में बोलते हैं और अगर सभी तुर्की भाषाओँ को बोल सकने वालों की गणना की जाए तो क़रीब 25 करोड़ लोग इन्हें बोल सकते हैं। सब से अधिक बोली जाने वाली तुर्की भाषा का नाम भी तुर्की है, हालाँकि कभी-कभी इसे अनातोल्वी भी कहा जाता है (क्योंकि यह अनातोलिया में बोली जाती है)।\n\nतुर्की भाषाओँ में कुछ विशेषताएँ देखी जा सकती हैं -\n\nमंगोलिया की ओरख़ोन घाटी में स्थित ओरख़ोन शिलालेख किसी भी तुर्की भाषा में मिले सब से पुराने लेख हैं और इनमें प्रयोगित भाषा को पुरानी तुर्की भाषा कहा जाता है। यह शिलाएँ 732 और 735 ई॰ के बीच के काल में कुल तिगिन और बिलगे क़ाग़ान नामक दो गोकतुर्क क़बीले के सरदारों के सम्मान में खड़ी की गई थीं। तुर्की भाषाओँ पर सबसे पहला गहरा अध्ययन काराख़ान सल्तनत के वासी कश्गरली महमूद ने अपनी 11वीं शताब्दी में लिखी किताब \"दिवानुए लुग़ातित तुऍर्क\" में पूरा किया। यह तुर्की बोलियों का सब से पहला विस्तृत शब्दकोश था और इसमें तुर्की भाषाएँ बोलने वालों के फैलाव का सब से पहला ज्ञात नक़्शा था।\n\nछठी शताब्दी के बाद तुर्की-भाषी फ़ौजें पूरे मध्य एशिया पर हावी हो गईं। अफ़्ग़ानिस्तान और भारतीय उपमहाद्वीप के उत्तरी इलाक़ों पर भी इनका क़ब्ज़ा हो गया। दिल्ली सल्तनत के गुलाम वंश के सभी शासक (जैसे कि कुतुब-उद-दीन ऐबक, इल्तुतमिश वग़ैरा) और मुग़ल साम्राज्य के प्रथम शासक बाबर तुर्की मातृभाषी थे। बाबर द्वारा लिखित ऐतिहासिक वर्णन बाबरनामा भी तुर्की परिवार की चग़त​ई भाषा में लिखा हुआ है। इस प्रभाव से तुर्की के बहुत से शब्द फ़ारसी, हिंदी-उर्दू, रूसी और हंगेरियाई भाषा में समा गए। हिंदी में तुर्की शब्दों की सूची बहुत लम्बी है और यह शब्द अक्सर अरबी-फ़ारसी से भिन्न और हिंदी के देशज शब्दों की तरह ही लगते हैं, जैसे कि नौकर, बहादुर, चादर, चमचा, कैंची, हवा, छतरी, कुली (सामान उठाने वाला) और तोप।\n\nध्यान दें कि इस लेख में और तुर्की भाषाओँ में प्रयोग होने वाले 'ख़' वर्ण का सही उच्चारण 'ख' से ज़रा भिन्न होता है। इसी तरह 'ग़' वर्ण का सही उच्चारण 'ग' से भिन्न होता है।\n\n", "id": "427221", "title": "तुर्की भाषा परिवार"}
{"url": "https://hi.wikipedia.org/wiki?curid=427224", "text": "सम्मिलन (भाषाविज्ञान)\n\nभाषाविज्ञान में सम्मिलन उस प्रक्रिया को कहते हैं जिसमें एक शब्द का अंत की ध्वनी दुसरे शब्द के आरम्भ की ध्वनी के साथ पूरी तरह जुड़ी हो, यानि बोलते समय उन दोनों शब्दों के बीच कोई ठहराव न हो। सम्मिलन की स्थिति में बोलने वाले का मुंह और स्वरग्रंथि एक शब्द ख़त्म करने से पहले ही दुसरे शब्द की आरंभिक ध्वनी को उच्चारित करने के लिए तैयार होने लगती है। उदहारण के लिए \"दिल से दिल\" तेज़ी से बोलते हुए हिंदी मातृभाषी अक्सर पहले \"दिल\" की अंतिम \"ल\" ध्वनी पूरी तरह उच्चारित नहीं करते और न ही \"से\" में \"ए\" की मात्रा पूरी तरह बोलते हैं, जिस से वास्तव में इन तीनो शब्दों का पूरा उच्चारण \"दि' स' दिल\" से मिलता हुआ होता है।\n\nअंग्रेज़ी में \"सम्मिलन\" को \"असिम्मीलेशन\" (assimilation) कहते हैं।\n\nयह सम्मिलन की सब से आम क़िस्म है जिसमें शब्द के एक खंड का उच्चारण उसके बाद आने वाले खंड की वजह से बदल जाता है। इसमें शब्द-खण्डों के उच्चारण के बदलाव के लिए एक ऐसा सरल नियम होता है जो भाषा के सभी शब्दों पर लागू होता है। उदाहरण के लिए अंग्रेज़ी में नासिक व्यंजन (म, न और इनसे मिलते व्यंजन) मुंह में अपना उच्चारण स्थान बदलकर वहीँ बना लेते हैं जो उनके बाद आने वाले रुकाव-वाले व्यन्जन (जैसे कि क, ग, च, प, इत्यादि) का होता है।\n\nयह सम्मिलन भी काफ़ी देखा जाता है और इसमें एक खंड का उच्चारण अपने से पहले वाले खंड की वजह से परिवर्तित हो जाता है। उदाहरण के लिए आदिम-हिन्द-यूरोपी भाषा में 'दूध दोहने' की क्रिया को 'दुघ-तो' कहते थे, लेकिन वैदिक संस्कृत भाषियों को 'ग'/'घ' के बाद 'द'/'ध' कहना ज़्यादा सरल लगा इसलिए आख़िर का 'त' वर्ण अपने पहले के 'घ' मे सम्मिलित होकर 'ध' बन गया। 'दुघ-तो' बदलकर 'दुग्ध' हो गया।\n\nयह बहुत कम देखा जाता है, लेकिन इसका उदाहरण वैदिक संस्कृत के एक शब्द में देखा जा सकता है। आदिम-हिन्द-यूरोपी भाषा में 'सास' (पति/पत्नी की माता) के लिए शब्द 'स्वॅक्रु' था जो बदलकर पहले 'स्वॅश्रू' बना। उसके पश्चात, पहला स्वर 'स' शब्द के पिछले हिस्से के 'श्र' में सम्मिलित होकर स्वयं 'श' बन गया और शब्द का वैदिक संस्कृत रूप 'श्वश्रू' बन गया।\n\nयह भी बहुत कम देखा जाता है। आदिम-हिन्द-यूरोपी भाषा में 'ख़रगोश' को 'कसो' कहा जाता था, जिसका अर्थ 'भूरा' होता है। समय के साथ-साथ पहला स्वर 'क' बदलकर 'श' हो गया और अंत की 'ओ' ध्वनि लुप्त हो गई। लेकिन वैदिक संस्कृत का शब्द 'शस' की बजाए 'शश' हो गया क्योंकि अंत का 'स' पहले की 'श' ध्वनि में सम्मिलित हो गया।\n\nइस क़िस्म के सम्मिलन में दो ध्वनियाँ सम्मिलित होकर एक ध्वनि बना देती हैं। लातिनी भाषा में 'द' और 'व' मिलकर 'ब' बना देती हैं। यूनानी और संस्कृत में 'दो' के लिए शब्द 'द्वी' (dvi) है, जो लातिनी में सम्मिलन से 'बि' (bi, अंग्रेज़ी उच्चारण: 'बाइ') हो गया। पुरानी लातिनी में युद्ध को 'दुऍल्लम' (duellum) कहते थे, जो न​ई लातिनी में 'बॅल्लम' (bellum) हो गया - ध्यान रहे के 'दुऍल्लम'/'द्वॅल्लम' का संस्कृत में सजातीय शब्द 'द्वन्द' है (प्रयोग उदाहरण: प्रतिद्वन्दी)।\n\n", "id": "427224", "title": "सम्मिलन (भाषाविज्ञान)"}
{"url": "https://hi.wikipedia.org/wiki?curid=427242", "text": "लोकोन पर्वत\n\nइंडोनेशिया के सुलावेसी द्वीप के उत्तरी भाग में दो जुड़वां ज्वालामुखी लोकोन पर्वत और एम्पुंग पर्वत स्थित हैं, जो एक दूसरे से सिर्फ 2.2 किमी दूर हैं। दोनो का उद्भव तोंदानो के मैदान से होता है और दोनो ही सुलावेसी के सक्रिय ज्वालामुखी हैं। मानदो, इनसे लगभग 10 किमी की दूरी पर स्थित है। \n\n14 जुलाई 2011 की मध्यरात्रि को इसके फटने से करीब पांच हजार फीट की ऊंचाई तक गर्म लावा और उससे निकली राख वायुमंडल में फैल गई थी और जिसके कारण हजारों लोगों को यह स्थान छोड़ने पर बाध्य होना पड़ा।\n", "id": "427242", "title": "लोकोन पर्वत"}
{"url": "https://hi.wikipedia.org/wiki?curid=427252", "text": "देवलिया\n\nदेवलिया (जिसका एक नाम देवगढ़) भी है, प्रतापगढ़, राजस्थान की राजस्व उप-तहसील है। प्रतापगढ़ का पूर्वज यह गाँव पश्चिम में जिला मुख्यालय से पश्चिम में १३ किलोमीटर दूर है, जो समुद्र तल से १८०९ फीट की ऊंचाई पर महाराणा कुम्भा के भाई क्षेत्रकरण (कुछ इतिहासकारों के अनुसार क्षेमकरण) ने सन १४३७ में जीता था।\n", "id": "427252", "title": "देवलिया"}
{"url": "https://hi.wikipedia.org/wiki?curid=427255", "text": "प्रोटॉन (रॉकेट परिवार)\n\nप्रोटॉन रॉकेट (Proton Rocket), एक प्रमोचन यान है जो की रूस की सरकारी एवं व्यावसायिक दोनों प्रकार की अंतरिक्ष उड़ानों में प्रयोग किया जता है। इसका प्रथम प्रक्षेपण सन १९६५ में हुआ था व तब से आज तक इसका प्रयोग जारी है। पृथ्वी की निचली कक्षा में यह यान २२ टन एवं भू स्थरीय कक्षा में ५-६ टन का उपग्रह स्थापित कर सकता है। \n", "id": "427255", "title": "प्रोटॉन (रॉकेट परिवार)"}
{"url": "https://hi.wikipedia.org/wiki?curid=427264", "text": "एम्पुंग पर्वत\n\nइंडोनेशिया के सुलावेसी द्वीप के उत्तरी भाग में दो जुड़वां ज्वालामुखी लोकोन पर्वत और एम्पुंग पर्वत स्थित हैं, जो एक दूसरे से सिर्फ 2.2 किमी दूर हैं। दोनो का उद्भव तोंदानो के मैदान से होता है और दोनो ही सुलावेसी के सक्रिय ज्वालामुखी हैं। मानदो, इनसे लगभग 10 किमी की दूरी पर स्थित है। \n\nएम्पुंग पर्वत की चोटी पर एक 400 मीटर चौड़ा और 150 मीटर गहरा ज्वालामुखीय विवर है जो, अठाहरवीं शताब्दी में फटा था। \n", "id": "427264", "title": "एम्पुंग पर्वत"}
{"url": "https://hi.wikipedia.org/wiki?curid=427267", "text": "मानदो\n\nमानदो, इंडोनेशिया के उत्तरी सुलावेसी प्रांत की राजधानी है। मानदो, मानदो की खाड़ी में स्थित है और चारों ओर से पहाड़ियों से घिरा हुआ है। शहर की जनसंख्या 405715 है, जो इसे सुलावेसी द्वीप का मकास्सर के बाद दूसरा सबसे बड़ा शहर बनाती है। मानदो की नगर पालिका नौ जिलों में विभाजित है: मलालायांग, सारिओ, वनिया, वेनांग, टिकाला, मपांगेट, सिंगकिल, टुमिनटिंग और बुनाकेन।\n", "id": "427267", "title": "मानदो"}
{"url": "https://hi.wikipedia.org/wiki?curid=427272", "text": "बोरी बंदर\n\nबोरी बंदर, भारत में मुंबई, की पूर्वी तट रेखा से सटा एक क्षेत्र है, जिसका प्रयोग मुंबई से आयात और निर्यात होने वाले माल के एक गोदाम के तौर पर होता था। बोरी बंदर असल में हिन्दी शब्द \"बोरी भंडार\" का ही बिगड़ा रूप है। अंग्रेजों द्वारा भंडार शब्द का उच्चारण बंडार होता था जो धीरे धीरे बंदर बन गया। कुछ लोग बंदर शब्द को बंदरगाह से भी जोड़ते हैं। कुछ भी कहें यहां पर माल को बोरों में भर कर भंडारित किया जाता था। 1850 के दशक में, ग्रेट इंडियन पेनिनसुला रेलवे ने इस क्षेत्र में एक रेलवे टर्मिनस बनाया और स्टेशन का नाम बोरी बंदर रखा गया जिसे बाद में बदलकर विक्टोरिया टर्मिनस और आजकल यह महाराष्ट्र के 17 वीं शताब्दी के राजा शिवाजी के नाम पर छत्रपति शिवाजी टर्मिनस (CSTM) के नाम से जाना जाता है। \n16 अप्रैल 1853 को ग्रेट इंडियन पेनिनसुला रेलवे ने भारतीय रेल की औपचारिक शुरुआत बोरी बंदर से ठाणे के बीच भारत की पहली यात्री रेलगाडी को चला कर की थी, जिसने इन दोनो स्टेशनों के बीच 34 किलोमीटर की दूरी तय की थी। ", "id": "427272", "title": "बोरी बंदर"}
{"url": "https://hi.wikipedia.org/wiki?curid=427278", "text": "भारत में मोबाइल टेलीफोन संख्यांकन की प्रणाली\n\nभारत में मोबाइल नुम्बर 9, 8 या 7 से शुरू होते हैं। सभी मोबाइल संख्याएँ दस अंकों वाली हैं। भारत के प्रत्येक सेलुलर जोन में बीएसएनएल सहित दस से भी अधिक मोबाइल ऑपरेटर हैं। सन् २००३ में निर्धारित मोबाइल संख्यांकन योजना के अनुसार मोबाइल संख्याएँ XXX-YY-NNNNN जैसी होंगी जिसमें \"XXX\" नेटवर्क ऑपरेटर का कोड है; \"YY\" मोबाइल स्विच करने वाले केन्द्र का कोड है; और \"NNNNN\" ग्राहक की (अद्वितीय/अनन्य) संख्या है।\n\n(ध्यातव्य:- मोबाइल संख्या व ऑपरेटर बदल सकते हैं क्योंकि अधिकांश क्षेत्रों में मोबाइल संख्या परिवर्तन सुविधा दी गयी है।\n\n100 - पुलिस नियंत्रण कक्ष (Police Control Room)\n\n101 - आग (Fire)\n\n102 or 1298 - एंबुलेंस (Ambulance)\n\n108 - सामान्य आपातकाल (General Emergency)\n\n112 - स्थानीय आपातकाल (Local Emergency)\n\n139 - भारतीय रेल के टिकटों की पीएनआर संबन्धी जानकारी (PNR Enquiry for Indian Railways)\n\nइस समय भारत में कुल २२ टेलीकॉम क्षेत्र हैं जिनमें 'मेट्रो', 'A', 'B' और 'C' श्रेणी के सेवा क्षेत्र भी शामिल हैं। \n\n", "id": "427278", "title": "भारत में मोबाइल टेलीफोन संख्यांकन की प्रणाली"}
{"url": "https://hi.wikipedia.org/wiki?curid=427311", "text": "पंजाब मेल\n\nपंजाब मेल, भारतीय रेल की एक एक्सप्रेस ट्रेन है जो मुंबई के छत्रपति शिवाजी टर्मिनस (CST) और फिरोज़पुर (पंजाब) के बीच चलती है।\nपंजाब मेल की शुरुआत 1 जून 1912 को हुई थी। जब यह रेलगाड़ी शुरु हुई थी तब यह बल्लार्ड पियर से लेकर पेशावर तक जाती थी। यह रेलगाड़ी वेशेष रूप से ब्रिटिश अधिकारियों, सिविल सेवकों और उनके परिवारों को बंबई से दिल्ली और फिर ब्रिटिश भारत के उत्तर-पश्चिम सीमांत प्रांत तक ले जाने के लिए चलाई गयी थी। यहां वो जैसे ही पानी के जहाज से उतरते थे रेल पर सवार हो जाते थे। 1914 में इसका शुरुआती स्टेशन बदलकर विक्टोरिया टर्मिनस कर दिया गया। आज़ादी के बाद इसका गंतव्य भारत पाक सीमा पर स्थित फिरोज़पुर स्टेशन कर दिया गया।\n\n2012 गणतंत्र दिवस परेड में सौ वर्षो का सफर तय करने वाली पंजाब मेल को रेलवे द्वारा प्रदर्शित की गई।\nपंजाब मेल देश की एकमात्र ट्रेन है जिसने सौ साल पूरे किए हैं। जहां मौजूदा पंजाब मेल को इलेक्ट्रिक इंजन और स्लीपर क्लास बोगियों से चलती है, वहीं पुरानी पंजाब मेल कोयले से चलने वाले इंजन और लकड़ी के कोच के साथ चला करती थी। पंजाब मेल को पहले पंजाब लिमिटेड के नाम से जाना जाता था। आजादी से पहले अंग्रेजों के जमाने में यह इटारसी, आगरा, दिल्ली, अमृतसर, लाहौर और पेशावर के बीच 2496 किलोमीटर का सफर तय करती थी। शुरू में इसे केवल गोरे अंग्रेज साहबों के लिए चलाया गया था। लेकिन, 1930 से इसमें आम जनता की खातिर थर्ड क्लास के डिब्बे भी लगाए जाने लगे।\n\nआजादी से दो साल पहले 1945 में पहली मर्तबा पंजाब मेल में वातानुकूलित बोगियों का समावेश हुआ। 1947 में स्वतंत्रता के बाद से यह ट्रेन मुंबई के छत्रपति शिवाजी टर्मिनस (पूर्व नाम विक्टोरिया टर्मिनस) से पंजाब के फिरोजपुर के बीच चल रही है। आज 24 बोगियों वाली इस ट्रेन में एसी के साथ सामान्य और स्लीपर क्लास की बोगियां भी लगती हैं। अब इसका एक तरफ का सफर 1,930 किलोमीटर का है।\n", "id": "427311", "title": "पंजाब मेल"}
{"url": "https://hi.wikipedia.org/wiki?curid=427341", "text": "खलिहान\n\nखलिहान, जिसे बाड़ा भी बोलते हैं, ऐसे स्थान या कक्ष को कहते हैं जिसमें पशु-मवेशी, खेती के औज़ार और कटी हुई फ़सल को रखा जाता है। आम तौर पर खलिहान बारिश, बर्फ़, धूप और आंधी से सुरक्षा के लिए किसी कच्ची या पक्की छत से ढके हुए होते हैं। ध्यान दें कि कुछ सन्दर्भों में खलिहान और बाड़ा केवल उस मकान को ही नहीं बल्कि उसके इर्द-गिर्द की बिना ढकी हुई ज़मीन को भी कहते हैं जहाँ फ़सल और हल वग़ैरह पड़े रहते हैं।\n\nखलिहानों को अंग्रेज़ी में \"बार्न\" (barn) और फ़ारसी में \"अम्बार\" () या \"ख़िरमन\" () कहते हैं।\n\nखलिहानों की बनावट क्षेत्र पर निर्भर करती है। इन्हें पत्थर, मिटटी, घास और लकड़ी सभी से बनाया जाता है। आधुनिक युग में खलिहानों का ढांचा बनाने के लिए कभी-कभी लोहे का भी प्रयोग होता है। जिन जगहों पर खलिहान घास या लकड़ी के बने होते हैं वहाँ हमेशा आग का डर रहता है, क्योंकि उस से अन्दर रखी हुई फ़सल नष्ट हो जाती है और किसान के जानवर भी मारे जा सकते हैं।\n\nभारतीय उपमहाद्वीप की लोक-संस्कृति में खलिहान की छवि का बहुत महत्व है। अगर किसी के जीवन में बहुत धन-दौलत है तो कहा जाता है के उसके \"अम्बार भरे हुए हैं\", जो उस कृषि-जीवनी की तरफ़ इशारा है जिसमें अनाज और जानवर से भरे खलिहान ही धन-सम्पति का संकेत थे। शेर-ओ-शायरी में दिल की तुलना अक्सर एक ख़िरमन (खलिहान) से की जाती है और प्रेमिका की नज़र की तुलना बिजली या एक अंगारे से जो उसे जलाकर राख कर देती है और व्यक्ति को बरबाद कर देती है। उदहारण के लिए -\n\n", "id": "427341", "title": "खलिहान"}
{"url": "https://hi.wikipedia.org/wiki?curid=427352", "text": "पारसी रंगमंच\n\n\nअंग्रेजों के शासनकाल में भारत की राजधानी जब कलकत्ता (1911) थी, वहां 1854 में पहली बार अंग्रेजी नाटक मंचित हुआ। इससे प्रेरित होकर नवशिक्षित भारतीयों में अपना रंगमंच बनाने की इच्छा जगी। मंदिरों में होनेवाले नृत्य, गीत आदि आम आदमी के मनोरंजन के साधन थे। इनके अलावा रामायण तथा महाभारत जैसी धार्मिक कृतियों, पारंपरिक लोक नाटकों, हरिकथाओं, धार्मिक गीतों, जात्राओं जैसे पारंपरिक मंच प्रदर्शनों से भी लोग मनोरंजन करते थे। पारसी थियेटक से लोक रंगमंच का जन्म हुआ। एक समय में सम्पन्न पारसियों ने नाटक कंपनी खोलने की पहल की और धीरे-धीरे यह मनोरंजन का एक लोकप्रिय माध्यम बनता चला गया। इसकी जड़ें इतनी गहरी थीं कि आधुनिक सिनेमा आज भी इस प्रभाव से पूरी तरह मुक्त नहीं हो पाया है।\n\nपारसी रंगमंच, 19वीं शताब्दी के ब्रिटिश रंगमंच के मॉडल पर आधारित था। इसे पारसी रंगमंच इसलिए कहा जाता था क्योंकि इससे पारसी व्यापारी जुड़े थे। वे इससे अपना धन लगाते थे। उन्होंने पारसी रंगमंच की अपनी पूरी तकनीक ब्रिटेन से मंगायी। इसमें प्रोसेनियम स्टेज से लेकर बैक स्टेज की जटिल मशीनरी भी थी। लेकिन लोक रंगमंच-गीतों, नृत्यों परंपरागत लोक हास-परिहास के कुछ आवश्यक तत्वों और इनकी प्रारंभ तथा अंत की रवाइतों को पारसी रंगमंच ने अपनी कथा कहने की शैली में शामिल कर लिया था। दो श्रेष्ठ परंपराओं का यह संगम था और तमाम मंचीय प्रदर्शन पौराणिक विषयों पर होते थे जिनमें परंपरागत गीतों और प्रभावी मंचीय युक्तियों का प्रयोग अधिक होता था। कथानक गढ़े हुए और मंचीय होते थे जिसमें भ्रमवश एक व्यक्ति को दूसरा समझा जाता था, घटनाओं में संयोग की भूमिका होती थी, जोशीले भाषण होते थे, चट्टानों से लटकने का रोमांच होता था और अंतिम क्षण में उनका बचाव किया जाता था, सच्चरित्र नायक की दुष्चरित्र खलनायक पर जीत दिखायी जाती थी और इन सभी को गीत-संगीत के साथ विश्वसनीय बनाया जाता था। \n\nऔपनिवेशिक काल में भारत के हिन्दी क्षेत्र के विशेष लोकप्रिय कला माध्यमों में आज के आधुनिक रंगमंच और फिल्मों की जगह आल्हा, कव्वाली मुख्य थे। लेकिन पारसी थियेटर आने के बाद दर्शकों में गाने के माध्यम से बहुत सी बातें कहने की परंपरा चल पड़ी जो दर्शकों में लोकप्रिय होती चली गयी। बाद में 1930 के दशक में आवाज रिकॉर्ड करने की सुविधा शुरू हुई और फिल्मों में भी इस विरासत को नये तरह से अपना लिया गया। वर्ष 1853 में अपनी शुरुआत के बाद से पारसी थियेटर धीरे-धीरे एक 'चलित थियेटर' का रूप लेता चला गया और लोग घूम-घूम कर नाटक देश के हर कोने में ले जाने लगे। पारसी थियेटर के अभिनय में ‘‘मेलोड्रामा’’ अहम तत्व था और संवाद अदायगी बड़े नाटकीय तरीके से होती थी। उन्होंने कहा कि आज भी फिल्मों के अभिनय में पारसी नाटक के तत्व दिखाई देते हैं।\n\n80 वर्ष तक पारसी रंगमंच और इसके अनेक उपरूपों ने मनोरंजन के क्षेत्र में अपना सिक्का जमाए रखा। फिल्म के आगमन के बाद पारसी रंगमंच ने विधिवत् अपनी परंपरा सिनेमा को सौंप दी। पेशेवर रंगमंच के अनेक नायक, नायिकाएं सहयोगी कलाकार, गीतकार, निर्देशक, संगीतकार सिनेमा के क्षेत्र में आए। आर्देशिर ईरानी, वाजिया ब्रदर्स, पृथ्वीराज कपूर, सोहराब मोदी और अनेक महान दिग्गज रंगमंचकी प्रतिभाएं थीं जिन्होंने शुरुआती तौर में भारतीय फिल्मों को समृद्ध किया।\n\nपारसी रंगमंच की चार प्रमुख विशेषताएँ हैं। पहला, पर्दों का नायाब प्रयोग। मंच पर हर दृश्य के लिए अलग अलग पर्दे प्रयोग में लाए जाते हैं ताकि दृश्यों में गहराई और विश्वसनीयता लाई जा सके। आजकल फिल्मों में अलग अलग लोकेशन दिखाए जाते हैं। पारसी रंगमंच में ये काम पर्दों के सहारे होता है। इसलिए पारसी रंगमंच की मंच सज्जा का विधान बड़ा ही जटिल होता है। दूसरी खासियत उनमें संगीत, नृत्य और गायन का प्रयोग है। पारसी नाटकों में नृत्य और गायन का यही मेल हिंदी फिल्मों में गया। इसी वजह से भारतीय फिल्में पश्चिमी फिल्मों से अलग होने लगीं। तीसरी खूबी वस्त्र सज्जा यानी कॉस्ट्यूम है। पारसी रंगमच पर अभिनेता (या अभिनेत्री) जो कपड़े पहनते हैं उसमें रंगों और अलंकरण का खास ध्यान रखा जाता है। चूंकि दर्शक बहुत पीछे तक बैठे होतें हैं इसलिए उनको ध्यान में ऱखते हुए वस्त्रों और पात्रों के अलंकरण में रंगों की बहुतयात होती है। पारसी रंगमंच की चौथी बड़ी खूबी लंबे संवाद हैं। पारसी नाटकों के संवाद ऊंची आवाज में बोले जाते हैं इसलिए संवादों में अतिनाटकीयता भी रहती है। \n\nपारसी थियेटर में गाना एक अहम तत्व था और इसमें अभिनेता अपनी गूढ़ भावनाओं को अभिव्यक्त करने के लिए गाने का सहारा लेते थे। पारसी थियेटर में एक अभिनेता के लिए एक अच्छा गायक होना बेहतर माना जाता था क्योंकि आधी कहानी गानों में ही चलती थी। पारसी थियेटर का ही प्रभाव है कि आज हमारे हिन्दी फिल्मों में गाने का भरपूर प्रयोग किया जाता है। गानों के बगैर आज भारतीय दर्शक फिल्म को अधूरा मानते हैं। हमारी आधुनिक हिन्दी फिल्में पश्चिम के रिएलिज्म से प्रभावित दिखने लगी है लेकिन आज भी यह पारसी थियेटर की, गाना गाकर बात कहने की परंपरा को कायम रखे हुए है। हिन्दी फिल्मों की सफलता के लिए पासपोर्ट बन चुके ‘आइटम सॉन्ग’ की जड़ें दरअसल पारसी थियेटर तक जाती है और आज भले ही सिनेमा और रंगमंच से इस प्राचीन शैली के अभिनय के तत्व गायब हो गये हों लेकिन इस नाट्य शैली के गाने गाकर अपनी भावनाओं से दर्शकों को उद्वेलित करने की अदा आज भी कायम है।\n\n", "id": "427352", "title": "पारसी रंगमंच"}
{"url": "https://hi.wikipedia.org/wiki?curid=427362", "text": "फ़ोनीशिया\n\nफ़ोनीशिया मध्य-पूर्व के उर्वर अर्धचंद्र के पश्चिमी भाग में भूमध्य सागर के तट के साथ-साथ स्थित एक प्राचीन सभ्यता थी। समुद्री व्यापार के ज़रिये यह 1550 से 300 ईसा-पूर्व के काल में भूमध्य सागर के दूर​-दराज़ इलाक़ों में फैल ग​ई। उन्हें प्राचीन यूनानी और रोमन लोग \"जमुनी-रंग के व्यापारी\" कहा करते थे क्योंकि रंगरेज़ी में इस्तेमाल होने वाले म्यूरक्स घोंघे से बनाए जाने वाले जामुनी रंग केवल इन्ही से मिला करता था। इन्होने जिस अक्षरमाला का इजाद किया उसपर विश्व की सारी प्रमुख अक्षरमालाएँ आधारित हैं। कई भाषावैज्ञानिकों का मानना है कि देवनागरी-सहित भारत की सभी वर्णमालाएँ इसी फ़ोनीशियाई वर्णमाला की संताने हैं।\n\n", "id": "427362", "title": "फ़ोनीशिया"}
{"url": "https://hi.wikipedia.org/wiki?curid=427385", "text": "2010 एशियाई खेल पदक तालिका\n\n2010 एशियाई खेल (आधिकारिक तौर पर 16वे एशियाई खेल) एक बहु-खेल प्रतियोगिता थी जो चीन के ग्वांगझोउ शहर में 12 नवम्बर से 27 नवम्बर 2010, के बीच आयोजित की गई थी। 1990 में बीजिंग के उपरान्त ग्वांगझोउ एशियाई खेलों की मेज़बानी करने वाला दूसरा चीनी शहर था। खेलों में 45 एशियाई राष्ट्रीय ओलम्पिक समितियों (आई॰ओ॰सी॰) से चयनित 9,704 एथलीटों ने कुल 476 प्रतिस्पर्धाओं में विभाजित 42 खेलों में भाग लिया। अन्तर्राष्ट्रीय ओलम्पिक समिति ने जनवरी 2010 में कुवैत की राष्ट्रीय ओलम्पिक समिति को राजनीतिक हस्तक्षेप के कारण निलम्बित कर दिया था, परिणामस्वरूप कुवैती खिलाडियों ने इन खेलों में ओलम्पिक ध्वज तले भाग लिया था। \n\nपैंतीस राष्ट्रीय ओलम्पिक समितियों के एथलीटों ने खेलों में पदक जीते और इनमे से उनतीस ने कम से कम एक स्वर्ण पदक जीता। मकाउ और बांग्लादेश ने इन खेलों में क्रमशः वूशू और क्रिकेट में एशियाई खेलों के अपने प्रथम स्वर्ण पदक जीते थे। ईरान, भारत, अफ़्गानिस्तान, बांग्लादेश, चीनी ताइपे, हांगकांग, इण्डोनेशिया, जॉर्डन, किर्गिज़स्तान, मकाउ, मलेशिया, म्यान्मार, उत्तर कोरिया, ओमान और पाकिस्तान ने 2006 एशियाई खेलों की तुलना में सामान्य पदक तालिका में अपनी स्थिति में सुधार किया। मेज़बान देश चीन ने लगातार आठवीं बार एशियाई खेलों की पदक तालिका में सर्वोच्च स्थान अर्जित किया। चीनी एथलीटों ने सभी पदक श्रेणियों में सर्वाधिक पदक हासिल किये, जिसमें उन्होंने 199 स्वर्ण, 119 रजत व 98 कांस्य पदक जीते। चीन ने समग्र तौर पर भी सबसे अधिक पदक जीते (416, सभी पदकों का लगभग 40%)। दक्षिण कोरिया ने कुल 232 पदकों (76 स्वर्ण सहित) के साथ पदक तालिका में द्वितीय स्थान हासिल किया। जापान 48 स्वर्णों व कुल 216 पदकों के साथ तीसरे स्थान पर रहा।\n\nइस तालिका में रैंकिंग अंतर्राष्ट्रीय ओलम्पिक समिति द्वारा प्रकाशित पदक तालिकाओं की परंपरा के साथ संगत है। प्राथमिक रूप से तालिका \nकिसी राष्ट्र के एथलीटों द्वारा जीते गये स्वर्ण पदकों की संख्या के अनुसार क्रमित है (इस संदर्भ में \"राष्ट्र\" वो है जिसका प्रतिनिधित्व किसी राष्ट्रीय ओलम्पिक समिति द्वारा किया गया है)। इसके पश्चात जीते गये रजत पदकों को तथा फिर कांस्य पदकों की संख्या को महत्व दिया गया है। अगर फिर भी राष्ट्रों ने एक ही स्थान अर्जित किया है, तो उन्हें एक ही रैंकिंग दी गई है और उन्हें उनके आई॰ओ॰सी॰ कोड के वर्णानुक्रम अनुसार सूचीबद्ध किया गया है। \n\nइन खेलों में कुल 1,577 पदक (477 स्वर्ण, 479 रजत और 621 कांस्य) वितरित किये गये। कांस्य पदकों की कुल संख्या स्वर्ण या रजत पदकों की कुल संख्या से अधिक है क्योंकि 15 खेलों की प्रत्येक प्रतिस्पर्धा में दो पदक वितरित किये गये थे: बैडमिंटन, मुक्केबाज़ी, क्यू स्पोर्ट्स, तलवारबाज़ी, जूडो, कबड्डी, कराटे, सेपाक्तकरा, सॉफ्ट टेनिस, स्क्वैश, टेबल टेनिस, ताइक्वांडो, टेनिस, कुश्ती और वुशू (ताउलु की प्रतिस्पर्धाओं को छोड़कर)। पदकों की श्रेणियों में विविधता का कारण कुछ प्रतिस्पर्धाओं में हुए टाई भी हैं। पुरुषों की कलात्मक जिमनास्टिक्स की भूतल स्पर्धा में स्वर्ण पदक के लिए टाई हुआ था और कोई भी जिम्नास्ट रजत से सम्मानित नहीं किया गया। पुरुषों की 200 मीटर ब्रेस्टस्ट्रोक तैराकी, एथलेटिक्स में पुरुषों के पोल वॉल्ट (लग्गा कूद) और बॉलिंग के पुरुष युगल में भी रजत पदक के लिये टाई था तथा इन प्रतिस्पर्धाओं में कोई कांस्य पदक नहीं दिया गया। कैनोइंग में पुरुषों की के॰1 1000 मीटर, एथलेटिक्स में महिलाओं की ऊँची कूद में टाई व पुरुषों की ऊँची कूद में तीन एथलीटो के टाई का मतलब था कि इन प्रतिस्पर्धाओं में एकाधिक कांस्य पदक वितरित किये गये। \n\n</onlyinclude>\n\nएशियाई ओलम्पिक परिषद (ओ॰सी॰ए॰) ने 19 नवम्बर 2010 को घोषणा की थी कि उज़बेक जुडोका शोकिर मुमिनोव डोप में फ़ेल हो गए हैं तथा उनसे उनका पुरुषों की 81 किग्रा प्रतिस्पर्धा में जीता गया रजत पदक छीन लिया गया है। मुमिनोव के मूत्र के नमूने में प्रतिबंधित पदार्थ मिथाइलहेक्जामाइन पाया गया था। इसके पश्चात कांस्य पदक विजेता जापान के माशाहिरो ताकामात्सू व कज़ाख़िस्तान के इस्लाम बोज्बायेव को रजत पदक के लिये पदोन्नत कर दिया गया था।\n\n24 जनवरी 2011 को ओ॰सी॰ए॰ ने कतारी एथलीट अहमद मोहम्मद धीब को अयोग्य घोषित करते हुए उनसे उनका चक्का-फेंक में जीता गया रजत पदक छीन लिया। धीब का बहिर्जात टेस्टोस्टेरोन चयापचयों का परीक्षण सकारात्मक आया था। कांस्य पदक विजेता मोहम्मद सामिमी को रजत व भारत के चौथे स्थान पर रहे विकास गौड़ा को कांस्य के लिये पदोन्नत कर दिया गया।\n\n\n", "id": "427385", "title": "2010 एशियाई खेल पदक तालिका"}
{"url": "https://hi.wikipedia.org/wiki?curid=427446", "text": "फ़ोनीशियाई वर्णमाला\n\nफ़ोनीशियाई वर्णमाला फ़ोनीशिया की सभ्यता द्वारा अविष्कृत वर्णमाला थी जिसमें हर वर्ण एक व्यंजन की ध्वनी बनता था। क्योंकि फ़ोनीशियाई लोग समुद्री सौदागर थे इसलिए उन्होंने इस अक्षरमाला को दूर-दूर तक फैला दिया और उनकी देखा-देखी और सभ्यताएँ भी अपनी भाषाओँ के लिए इसमें फेर-बदल करके इसका प्रयोग करने लगीं। माना जाता है के आधुनिक युग की सभी मुख्य अक्षरमालाएँ इसी फ़ोनीशियाई वर्णमाला की संताने हैं। देवनागरी सहित, भारत की सभी वर्णमालाएँ भी फ़ोनीशियाई वर्णमाला की वंशज हैं। इसका विकास क़रीब 1050 ईसा-पूर्व में आरम्भ हुआ था और प्राचीन यूनानी सभ्यता के उदय के साथ-साथ अंत हो गया।\n\nफ़ोनीशियाई वर्णमाला के हर अक्षर का नाम फ़ोनीशियाई भाषा में किसी वस्तु के नाम पर रखा गया है। अंग्रेज़ी में वर्णमाला को \"ऐल्फ़ाबॅट\" बोलते हैं जो नाम फ़ोनीशियाई वर्णमाला के पहले दो अक्षरों (\"अल्फ़\" यानि \"बैल\" और \"बॅत\" यानि \"घर\") से आया है।\n\n", "id": "427446", "title": "फ़ोनीशियाई वर्णमाला"}
{"url": "https://hi.wikipedia.org/wiki?curid=427460", "text": "२००६ एशियाई खेल\n\nपन्द्रहवें एशियाई खेल १ दिसंबर से १५ दिसंबर, २००६ के बीच क़तर की राजधानी दोहा में आयोजित किए गए थे। इन खेलों का आयोजन करने वाला दोहा इस क्षेत्र का पहला और पूरे पश्चिम एशिया में दूसरा महानगर था। इससे पहले तेहरान में १९७४ में एशियाई खेलों का आयोजन किया गया था। \n\nयही वे एशियाई खेल भी थे, जिसमें एशियाई ओलम्पिक परिषद के सभी ४५ सदस्य राष्ट्रों ने भागीदारी की। युरोस्पोर्ट द्वारा इन खेलों का पहली बार यूरोप में प्रसारण किया गया। \n\nइस खेलों में दक्षिण कोरियाई घुड़सवार किम ह्युंग की मृत्यु की अप्रिय घटना भी हुई जब वे एक घुड़सवारी की प्रतिस्पर्धा के दौरान ही मारे गए।\n\n१२ नवम्बर २००० को २००६ के खेलों के लिए बुसान, दक्षिण कोरिया में मतदान किया गया। इस मतदान में एशियाई ओलम्पिक परिषद के ४१ सदस्यों को सम्मिलित किया और मतदान के तीन दौर हुए जिसमें प्रत्येक दौर में एक बोली लगाने वाले नगरों को बहार किया गया। पहले ही दौर के बाद, नई दिल्ली, केवल दो मतों के साथ बहार हो गई। तीन शेष प्रत्याशी नगर अगले दौर में पहुंचे और अंततः दोहा को चुना गया।\n\nमशाल रिले ८ अक्टूबर २००६ को दोहा के \"फ्लेम ऑफ़ हौस्पीटेलिटी\" गोल्फ क्लब से आरम्भ हुआ और १२ एशियाई देशों से होता हुआ ५५ दिन बाद पुनः दोहा पहुंचा। रिले मार्ग की कुल लम्बाई ५०,००० किमी थी जो एशियाई खेलों के इतिहास में अब तक की सबसे अधिक थी। \nमशाल रेले निम्नलिखित नगरों और राष्ट्रों से होकर गुजरा :-\n\n\n", "id": "427460", "title": "२००६ एशियाई खेल"}
{"url": "https://hi.wikipedia.org/wiki?curid=427489", "text": "अन्तर्राष्ट्रीय ओलम्पिक समिति\n\nअन्तर्राष्ट्रीय ओलम्पिक समिति (आईओसी) ( (IOC); (CIO)) एक अन्तर्राष्ट्रीय समिति है जिसका मुख्यालय स्विट्जरलैण्ड के लॉज़ेन में स्थित है। इसकी स्थापना पियरे डे कोबेर्टिन ने 23 जून 1894 को कि थी तथा यूनानी व्यापारी देमित्रिस विकेलस इसके प्रथम अध्यक्ष बने थे। वर्तमान समय में विश्व की कुल 205 राष्ट्रीय ओलम्पिक समितिया (एनओसी) इसकी सदस्य हैं।\n", "id": "427489", "title": "अन्तर्राष्ट्रीय ओलम्पिक समिति"}
{"url": "https://hi.wikipedia.org/wiki?curid=427502", "text": "स्वर सहयोग\n\nभाषाशास्त्र में स्वर सहयोग कुछ भाषाओं में देखे जाने वाले ऐसे नियमों को कहते हैं जो यह फ़ैसला करते हैं के कौन से स्वर एक​-दूसरे के पास पाए जा सकते हैं और कौन से नहीं। उदाहरण के लिए तुर्की भाषा में स्वरों को आगे के स्वर और पीछे के स्वरों में बाँटा जाता है और एक शब्द में केवल आगे के या पीछे के स्वर हो सकते है। इन्हें एक ही शब्द में मिलाए जाने पर पाबंदी है। \"तुर्की (देश) में\" को तुर्की भाषा में \"तुऍर्कीये दे\" (Türkiye'de) कहेंगे, लेकिन \"जर्मनी में\" को \"अल्मान्या दा\" (Almanya'da) कहना होगा, क्योंकि ई (i) और उऍ (ü) के स्वर आगे के हैं और इन्हें 'आ' (a) के साथ मिलाना वर्जित है क्योंकि वह एक पीछे का स्वर है।\n\nतुर्की भाषा के अलावा स्वर सहयोग तुर्की भाषा परिवार की क​ई भाषाओं में देखा जाता है, जैसे कि काज़ाख़, किर्ग़िज़ और उईग़ुर में। भारतीय भाषाओं में यह कुछ हद तक तेलुगु और तिब्बती में देखा जाता है। इनके अतिरिक्त यह हंगेरियाई, फ़िनी (फ़िनिश), मोंगोलियाई और कोरियाई में मिलता है। जापानी भाषा के बारे में विद्वानों मे मतभेद है, क्योंकि इसके पुराने ग्रन्थों को देखकर स्वर सहयोग के कुछ चिन्ह तो मिलते हैं लेकिन वे स्पष्ट नहीं हैं।\n\nअंग्रेज़ी में \"स्वर सहयोग\" को \"वाअल हारमॉनी\" (vowel harmony) कहते हैं।\n\n", "id": "427502", "title": "स्वर सहयोग"}
{"url": "https://hi.wikipedia.org/wiki?curid=427515", "text": "अनुप्रयोग सॉफ़्टवेयर\n\nजो सोफ्ट्वेअर्स सिस्टम सोफ्ट्वेअर्स पर डेव्लोप तथा रन किये जाते हैं, अप्लिकेशन सोफ्ट्वेअर्स कहलाते हैं ये वे सोफ्टवेयर होते हैं, जिनसे कम्प्यूटर प्रयोक्ता कम्प्यूटर का उपयोग वांछित उद्देश्य के लिए करते हैं | कोई भी अनुप्रयोग सोफ्टवेयर सीधे हार्डवेयर से संपर्क नहीं करता है | ये केवल उस ऑपरेटिंग सोफ्टवेयर को संपर्क करते हैं, जिसके आधार पर इनका निर्माण होता है | वर्तमान में प्रचलित कुछ प्रमुख अनुप्रयोग सोफ्टवेयर नीचे तालिका में दिए है |\n", "id": "427515", "title": "अनुप्रयोग सॉफ़्टवेयर"}
{"url": "https://hi.wikipedia.org/wiki?curid=427544", "text": "जावेद अहमद\n\nहिंदी फिल्म \"वैसा भी होता है \" की पटकथा लिखी..इस फिल्म का गीत \"अल्लाह के बन्दे हँस दे\" बेहद लोकप्रिय है।...लगभग २०० विज्ञापन फ़िल्में किया और विभिन्न टीवी चैनलों से जुड़े रहे.", "id": "427544", "title": "जावेद अहमद"}
{"url": "https://hi.wikipedia.org/wiki?curid=427545", "text": "परावर्तन (धर्म)\n\nबलपूर्वक किसी अन्य धर्म में दीक्षित हिंदुओं को पुनः हिंदू धर्म में वापस लाने को परावर्तन या परावर्तन संस्कार कहा जाता है। मध्ययुग में सर्वप्रथम स्वामी रामानन्दाचार्य ने परावर्तन कार्यक्रम चलाया था। आधुनिक काल में आर्य समाज ने इसे आगे बढ़ाया। वर्तमान समय में विश्व हिन्दू परिषद एवं अन्य हिन्दू संगठन परावर्तन के लिये प्रयास करते हैं जिनमें उन्हें उल्लेखनीय सफलता भी मिली है। \n\n", "id": "427545", "title": "परावर्तन (धर्म)"}
{"url": "https://hi.wikipedia.org/wiki?curid=427552", "text": "गिरिराज किशोर (राजनीतिज्ञ)\n\nआचार्य गिरिराज किशोर (4 फ़रवरी 1920 – 13 जुलाई 2014) विश्व हिन्दू परिषद के नेता थे। वे श्रीराम जन्मभूमि आन्दोलन के समय से ही परिषद् से जुड़े थे। गिरिराज किशोर राष्ट्रीय स्वयंसेवक संघ के वरिष्ठ प्रचारक रहे। श्रीराम जन्मभूमि आन्दोलन में उनकी प्रमुख भूमिका थी। नई दिल्ली स्थित विहिप मुख्यालय में उन्होंने लगभग 94 वर्ष की आयु में 13 जुलाई 2014 को प्राण त्यागे। आजीवन ब्रह्मचर्य का पालन करने वाले आचार्य गिरिराज किशोर ने देहदान का संकल्प बहुत पहले ही कर लिया था ताकि उनकी मृत्यु के बाद भी उनका शरीर किसी के काम आ सके। \n\nआचार्य गिरिराज किशोर का जन्म 4 फ़रवरी 1920 को एटा, उ.प्र. के मिसौली गांव में श्री श्यामलाल एवं श्रीमती अयोध्यादेवी के घर में मंझले पुत्र के रूप में हुआ। हाथरस और अलीगढ़ में उनकी शिक्षा हुई, आगरा से उन्होंने इंटर की परीक्षा उत्तीर्ण की। आगरा में श्री दीनदयाल जी और श्री भव जुगादे के सानिध्य में आने से वह राष्ट्रीय स्वयंसेवक संघ से जुड़े और फिर उन्होंने संघ के लिए ही जीवन समर्पित कर दिया।\n\nप्रचारक के नाते आचार्य जी मैनपुरी, आगरा, भरतपुर, धौलपुर आदि में रहे। 1948 में संघ पर प्रतिबंध लगने पर वे मैनपुरी, आगरा, बरेली तथा बनारस की जेल में 13 महीने तक बंद रहे। वहां से छूटने के बाद संघ कार्य के साथ ही आचार्य जी ने बी.ए तथा इतिहास, हिन्दी व राजनीति शास्त्र में एम.ए. किया। साहित्य रत्न और संस्कृत की प्रथमा परीक्षा भी उन्होंने उत्तीर्ण कर ली। 1949 से 58 तक वे उन्नाव, आगरा, जालौन तथा उड़ीसा में प्रचारक रहे।\n\nइसी दौरान उनके छोटे भाई वीरेन्द्र की अचानक मृत्यु हो गयी। ऐसे में परिवार की आर्थिक दशा संभालने हेतु वे भिण्ड (म.प्र.) के अड़ोखर कॉलेज में सीधे प्राचार्य बना दिये गये। \n\nआचार्य जी की रुचि सार्वजनिक जीवन में देखकर उन्हें अखिल भारतीय विद्यार्थी परिषद का राष्ट्रीय उपाध्यक्ष और फिर संगठन मंत्री बनाया गया। नौकरी छोड़कर वे विद्यार्थी परिषद को सुदृढ़ करने लगे। उनका केन्द्र दिल्ली था। उसी समय दिल्ली वि0वि0 में पहली बार विद्यार्थी परिषद ने अध्यक्ष पद जीता। फिर आचार्य जी को जनसंघ का संगठन मंत्री बनाकर राजस्थान भेजा गया। आपातकाल में वे 15 मास भरतपुर, जोधपुर और जयपुर जेल में रहे।\n\n1979 में मीनाक्षीपुरम कांड ने पूरे देश में हलचल मचा दी। वहां गांव के सभी 3,000 हिन्दू एक साथ मुसलमान बने। प्रधानमंत्री इंदिरा गांधी ने इससे चिंतित होकर डॉ॰ कर्णसिंह को कुछ करने को कहा। उन्होंने संघ से मिलकर ‘विराट हिन्दू समाज’ नामक संस्था बनायी। संघ की ओर से श्री अशोक सिंहल और आचार्य जी इस काम में लगे। दिल्ली तथा देश के अनेक भागों में विशाल कार्यक्रम हुए; पर धीरे-धीरे संघ के ध्यान में आया कि डॉ॰ कर्णसिंह और इंदिरा गांधी इससे अपनी राजनीति साधना चाहते हैं। अतः संघ ने हाथ खींच लिया। ऐसा होते ही वह संस्था भी ठप्प हो गयी। इसके बाद अशोक जी और आचार्य जी को विश्व हिन्दू परिषद के काम में लगा दिया गया।\n\n1980 के बाद इन दोनों के नेतृत्व में परिषद ने अभूतपूर्व काम किये। संस्कृति रक्षा योजना, एकात्मता यज्ञ यात्रा, राम जानकी यात्रा, रामशिला पूजन, राम ज्योति अभियान, राममंदिर का शिलान्यास और फिर छह दिसम्बर को बाबरी ढांचे के ध्वंस आदि ने विश्व हिन्दू परिषद को नयी ऊंचाइयां प्रदान कीं। आज विश्व हिन्दू परिषद गोरक्षा, संस्कृत, सेवा कार्य, एकल विद्यालय, बजरंग दल, दुर्गा वाहिनी, पुजारी प्रशिक्षण, मठ-मंदिर व संतों से संपर्क, परावर्तन आदि आयामों के माध्यम से विश्व का सबसे प्रबल हिन्दू संगठन बन गया है।\n\nविश्व हिन्दू परिषद के विभिन्न दायित्व निभाते हुए आचार्य जी ने इंग्लैंड, हालैंड, बेल्जियम, फ्रांस, स्पेन, जर्मनी, रूस, नार्वे, स्वीडन, डेनमार्क, इटली, मारीशस, मोरक्को, गुयाना, नैरोबी, श्रीलंका, नेपाल, भूटान, सिंगापुर, जापान, थाइलैंड आदि देशों की यात्रा की है। वृद्धावस्था में अनेक रोगों से घिरे होने पर भी उनकी सक्रियता बनी है।\n\n13 जुलाई 2014 को 96 साल की उम्र में निधन हो गया। विश्व हिन्दू परिषद के आरके पुरम, दिल्ली स्थित मुख्यालय में रात 9:15 बजे अंतिम सांस ली थी। उनके निधन पर विहिप और भाजपा नेताओं ने शोक जताया।\n", "id": "427552", "title": "गिरिराज किशोर (राजनीतिज्ञ)"}
{"url": "https://hi.wikipedia.org/wiki?curid=427557", "text": "संयुक्त प्रांत\n\nसंयुक्त प्रांत या 'युनाइटेड प्रोविंसेस्' (United Provinces) ब्रिटिशकालीन भारत में तथा भारत के स्वतंत्र होने के बाद तक एक प्रमुख प्रान्त था। यह १ अप्रैल १९३७ को अस्तित्व में आया जब तत्कालीन अंग्रेजों ने 'युनाइटेड प्रोविंसेस' को छोटा किया। इसके अन्तर्गत लगभग वही भूभाग आता था जो वर्तमान में उत्तर प्रदेश और उत्तराखण्ड को मिलाकर बनता है। \n\nस्वतंत्रत होने पर सन् १९४७ में बनारस, रामपुर और टेहरी-गढ़वाल की रियासतें भी 'युनाइटेड प्रोविंसेस' में मिला ली गयीं। २५ जनवरी १९५० को इसका नाम बदलकर 'उत्तर प्रदेश' कर दिया गया। सन् २००० में इसी से उत्तरांचल (अब 'उत्तराखण्ड') नामक प्रदेश का निर्माण हुआ।\n", "id": "427557", "title": "संयुक्त प्रांत"}
