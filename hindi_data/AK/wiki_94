{"url": "https://hi.wikipedia.org/wiki?curid=400666", "text": "हीनश्वान तारामंडल\n\nहीनश्वान (संस्कृत अर्थ: छोटा कुत्ता) या कैनिस माइनर एक तारामंडल है जो अंतर्राष्ट्रीय खगोलीय संघ द्वारा जारी की गई ८८ तारामंडलों की सूची में शामिल है। दूसरी शताब्दी ईसवी में टॉलमी ने जिन ४८ तारामंडलों की सूची बनाई थी यह उनमें भी शामिल था। पुरानी खगोलशास्त्रिय पुस्तकों में इसे और महाश्वान तारामंडल को अक्सर शिकारी तारामंडल के शिकारी के पीछे चलते हुए दो कुत्तों के रूप में दर्शाया जाता था। रात के आसमान का सातवा सब से रोशन तारा, प्रोसीयन, भी इसमें शामिल है।\n\nअंग्रेज़ी में हीनश्वान तारामंडल को \"कैनिस माइनर कॉन्स्टॅलेशन\" (Canis Minor constellation) कहा जाता है। फ़ारसी में इसे \"सग कूचक\" (, अर्थ: छोटा कुत्ता) कहा जाता है। अरबी में इसे \"अल-कल्ब अल-असग़र\" () कहा जाता है।\n\n", "id": "400666", "title": "हीनश्वान तारामंडल"}
{"url": "https://hi.wikipedia.org/wiki?curid=400668", "text": "प्रस्वा तारा\n\nप्रस्वा या प्रोसीयन, जिसका बायर नाम \"अल्फ़ा कैनिस माइनौरिस\" (α Canis Minoris या α CMi) है, हीनश्वान तारामंडल का सब से रोशन तारा है और पृथ्वी से दिखने वाले तारों में से सातवा सब से रोशन तारा है। बिना दूरबीन के आँखों से यह एक तारा लगता है पर दरअसल द्वितारा है, जिनमें से एक \"प्रस्वा ए\" नाम का सफ़ेद मुख्य अनुक्रम तारा है जिसकी श्रेणी F5 VI-V है और दूसरा \"प्रस्वा बी\" नामक धुंधला-सा सफ़ेद बौना तारा है जिसकी श्रेणी DA है। वैसे तो प्रस्वा कोई ख़ास चमक (निरपेक्ष कान्तिमान) नहीं रखता लेकिन पृथ्वी के पास होने से ज़्यादा रोशन लगता है। यह पृथ्वी से ११.४१ प्रकाश-वर्ष दूर है।\n\nभारतीय नक्षत्रों में प्रस्वा पुनर्वसु नक्षत्र का भाग माना जाता था, लेकिन उस नक्षत्र में और भी तारे शामिल हैं।\n\nप्रस्वा को अंग्रेज़ी में \"प्रोसीयन\" (Procyon) कहते हैं। इसका मूल यूनानी भाषा का \"प्रोकूओन\" (προκύον) है, जिसका मतलब है \"कुत्ते से पहले\"। यह आकाश में व्याध तारे से आगे चलता है और व्याध को \"कुत्ता तारा\" (Dog star) भी कहा जाता है। अरबी भाषा में प्रस्वा को \"अश-शीरा अश-शामिया\" () कहा जाता है जिसका अर्थ है \"शाम (सीरिया) का निशान\"। सीरिया अरबी क्षेत्र में उत्तर की ओर पड़ता है और प्रस्वा भी व्याध तारे से उत्तर की ओर नज़र आता है।\n\n\"प्रस्वा ए\" को अंग्रेज़ी में \"प्रोसीयन ए\" (Procyon A) और \"प्रस्वा बी\" को \"प्रोसीयन बी\" (Procyon B) लिखा जाता है।\n\nप्रस्वा ए का सतही तापमान ६,५३० कैल्विन है जिस से वह सफ़ेद लगता है। अपनी श्रेणी के हिसाब से इसमें रोशनी अधिक है, जिससे यह शक़ होता है के शायद यह एक उपदानव तारा है। इसका व्यास (डायामीटर) सूरज के व्यास से लगभग दुगना, द्रव्यमान सौर द्रव्यमान का १.४ गुना और रौशनी सूरज से ७.५ गुना है। माना जाता है के १-१० करोड़ साल के अन्दर यह फूलना शुरू हो जाएगा और अपने वर्तमान आकार से ८०-१५० गुना बड़ा होगा।\n\nप्रस्वा बी का द्रव्यमान सूरज का ०.६ गुना है, यानि आधे से ज़रा अधिक। इसका अनुमानित सतही तापमान ७,७४० कैल्विन है।\n\n", "id": "400668", "title": "प्रस्वा तारा"}
{"url": "https://hi.wikipedia.org/wiki?curid=400669", "text": "कराइना तारामंडल\n\nकराइना खगोलीय गोले के दक्षिणी भाग में दिखने वाला एक तारामंडल है। यह कभी आरगो नौका तारामंडल में शामिल होता था लेकिन अब वह तारामंडल तीन हिस्सों में बाँट दिया गया है। रात के आसमान का दूसरा सब से रोशन तारा, अगस्ति, इसमें शामिल है।\n\nअंग्रेज़ी में कराइना तारामंडल को \"करैना कॉन्स्टॅलेशन\" (Carina constellation) लिखा जाता है। कराइना लातिनी भाषा का लफ़्ज़ है और इसका अर्थ है \"किश्ती का पेंदा (यानि आधार)\"। फ़ारसी में इसे \"शाहतख़्ता\" () और अरबी में इसे \"अल-क़ायदा\" कहा जाता है - इन दोनों का अर्थ \"आधार\" ही होता है।\n\nरात्री के आकाश में आकाशगंगा (हमारी गैलेक्सी) का फैलाव इस तारामंडल से गुज़रता है इसलिए इसमें बहुत से खुले तारागुच्छ देखे जा सकते हैं। हर साल आकाश में कराइना के क्षेत्र में एटा कैरिनिड्स नाम की उल्कापिंडों की बौछारें देखी जा सकती हैं जो सब से ज़्यादा जनवरी २१ के आसपास होती हैं।\n\n", "id": "400669", "title": "कराइना तारामंडल"}
{"url": "https://hi.wikipedia.org/wiki?curid=400671", "text": "अगस्ति तारा\n\nअगस्ति या कनोपस कराइना तारामंडल का सबसे रोशन तारा है और और पृथ्वी से दिखने वाले तारों में से दूसरा सब से रोशन तारा है। यह F श्रेणी का तारा है और इसका रंग सफ़ेद या पीला-सफ़ेद है। इसका पृथ्वी से प्रतीत होने वाले चमकीलापन (यानि \"सापेक्ष कान्तिमान\") -०.७२ मैग्निट्यूड है जबकि इसका अंदरूनी चमकीलापन (यानि \"निरपेक्ष कान्तिमान\") -५.५३ मापा जाता है। यह पृथ्वी से लगभग ३१० प्रकाश-वर्ष की दूरी पर है।\n\nअगस्ति को अंग्रेज़ी में \"कनोपस\" (Canopus) और अरबी और फ़ारसी में \"सोहेल\" () कहते हैं।\n\nअगस्ति एक दानव तारा है। इसका द्रव्यमान (मास) हमारे सूरज के द्रव्यमान का ८.५ गुना है और इसका व्यास (डायामीटर) सौर व्यास का ६५ गुना है। इसका सतही तापमान ७,३५० कैल्विन है। इसकी रोशनी भयंकर है - हमारे सूरज से १३,६०० गुना अधिक।\n\n\n", "id": "400671", "title": "अगस्ति तारा"}
{"url": "https://hi.wikipedia.org/wiki?curid=400674", "text": "बहुवार\n\nबहुवार या लसोड़ा (Cordia myxa) एक वृक्ष है जो भारतीय उपमहाद्वीप, चीन एवं विश्व के अनेक भागों में पाया जाता है। इसे हिन्दी में 'गोंदी' और 'निसोरा' भी कहते हैं। संस्कृत में 'श्लेषमातक' कहते हैं। इसके फल सुपारी के बराबर होते हैं। कच्चा लसोड़ा का साग और आचार भी बनाया जाता है। पके हुए लसोड़े मीठे होते हैं तथा इसके अन्दर गोंद की तरह चिकना और मीठा रस होता है, जो शरीर को मोटा बनाता है।\n\nलसोड़े के पेड़ बहुत बड़े होते हैं इसके पत्ते चिकने होते हैं। दक्षिण, गुजरात और राजपूताना में लोग पान की जगह लसोड़े का उपयोग कर लेते हैं। लसोड़ा में पान की तरह ही स्वाद होता है। इसके पेड़ की तीन से चार जातियां होती है पर मुख्य दो हैं जिन्हें लमेड़ा और लसोड़ा कहते हैं। छोटे और बड़े लसोडे़ के नाम से भी यह काफी प्रसिद्ध है। लसोड़ा की लकड़ी बड़ी चिकनी और मजबूत होती है। इमारती काम के लिए इसके तख्ते बनाये जाते हैं और बन्दूक के कुन्दे में भी इसका प्रयोग होता है। इसके साथ ही अन्य कई उपयोगी वस्तुएं बनायी जाती हैं।\n", "id": "400674", "title": "बहुवार"}
{"url": "https://hi.wikipedia.org/wiki?curid=400679", "text": "दूसरी सीता (1974 फ़िल्म)\n\nदूसरी सीता (अंग्रेजी: Second Sita) 1974 में बनी हिन्दी फिल्म है|\n\n\n", "id": "400679", "title": "दूसरी सीता (1974 फ़िल्म)"}
{"url": "https://hi.wikipedia.org/wiki?curid=400681", "text": "सिम्बाद\n\nसिम्बाद (अंग्रेज़ी: SIMBAD) हमारे सौर मंडल के बाहर पायी गयी खगोलीय वस्तुओं का एक कोष है। इसकी देख-रेख फ्रांस में स्थित \"स्त्रासबूर्ग खगोलीय जानकारी केंद्र\" (Centre de données astronomiques de Strasbourg) करता है। १४ जून २००७ तक इस कोष में ३८,२४,१९५ वस्तुएँ दर्ज थीं जिनके लिए १,१२,००,७९५ नाम भी दर्ज थे। इस केंद्र के योगदान को पहचानते हुए एक क्षुद्रग्रह का नाम इसके ऊपर \"४६९२ सिम्बाद\" रखा गया।\n\nसिम्बाद (SIMBAD) का पूरा रूप \"Set of Identifications, Measurements, and Bibliography for Astronomical Data\" है, यानि \"खगोलीय जानकारी के लिए पहचान, माप और सन्दर्भों का कोष\"।\n\n", "id": "400681", "title": "सिम्बाद"}
{"url": "https://hi.wikipedia.org/wiki?curid=400685", "text": "लोलक घड़ी\n\nलोलक घड़ी (pendulum clock) वह घड़ी है जिसमें समय प्रदर्शित करने वाली प्रणाली का चालन एक लोलक की सहायता से होता है। इसका आविष्कार सन १६५६ में क्रिश्चियन हाइगेंस ने किया था। तब से आरम्भ करके लगभग १९३० तक यह संसार की सर्वाधिक शुद्ध समयदर्शी तंत्र था। आजकल इन्हें सजावटी सामान एवं पुरातन सामान के रूप में प्रयोग किया जाता है।\n\nलोलक घड़ी वस्तुतः एक अनुनादी युक्ति है जो अपनी लम्बाई के अनुसार एक निश्चित दर से दोलन करती है तथा किसी अन्य दर से दोलन का विरोध करती है। किन्तु यह स्थिर अवस्था में कार्य करने के लिये ही उपयुक्त है। किसी गतिशील एवं त्वरित होने वाली चीज में यह सही समय नहीं बता पायेगी।\n\n", "id": "400685", "title": "लोलक घड़ी"}
{"url": "https://hi.wikipedia.org/wiki?curid=400686", "text": "बड़हल\n\nबड़हल (Artocarpus lakoocha या Monkey jack) एक फलदार वृक्ष है। इसका वृक्ष १०-१५ मीटर ऊँचा होता है। इसकी पत्तियाँ २५-३० सेमी लम्बी एवं १५-२० सेमी चौड़ी होती हैं। इसके फल गोल आकार के या बेडौल होते हैं। हरे रंग का कच्चा फल पकने पर पीला हो जाता है जिसे खाया जाता है। इसके अन्दर छोटे-छोटे कोए (जैसे कटहल में) होते हैं। फल का आकार २ से पाँच इंच का होता है। \n\n", "id": "400686", "title": "बड़हल"}
{"url": "https://hi.wikipedia.org/wiki?curid=400690", "text": "अनोखा (1975 फ़िल्म)\n\nअनोखा 1975 में बनी हिन्दी फिल्म है।\n\n", "id": "400690", "title": "अनोखा (1975 फ़िल्म)"}
{"url": "https://hi.wikipedia.org/wiki?curid=400693", "text": "चितरा\n\nचितरा झारखंड के देवघर जिले का ऐक छोटा स्थान है | यह देवघर जिले का ऐक मात्र औद्योगिक प्रतिष्ठान है, जो अपने उच्च स्तरिय कोयले के लिऐ देवघर ही नहिं अपितु स्मपुर्ण झारखंड ओर बिहार में ख्याति प्राप्त है|\n\n", "id": "400693", "title": "चितरा"}
{"url": "https://hi.wikipedia.org/wiki?curid=400694", "text": "कागजी नींबू\n\nकागजी नींबू (Citrus aurantifolia) नींबू जाति का खट्टा फल है। इसके फल 2.5–5 सेमी व्यास वाले हरे या पीले (पकने पर) होते हैं। इसका पौधा ५ मीटर तक लम्बा होता है जिसमें कांटे भी होते हैं।\n\n", "id": "400694", "title": "कागजी नींबू"}
{"url": "https://hi.wikipedia.org/wiki?curid=400695", "text": "अकोल\n\nअकोल (ALANGIUM SALVIFOLIUM) एक फल है। इसका पौधा झाडीदार होता है जो ५ से १० मीटर ऊँचा होता है। इसे संस्कृत में 'अंकोलः' कहते हैं।\n\n", "id": "400695", "title": "अकोल"}
{"url": "https://hi.wikipedia.org/wiki?curid=400696", "text": "मध्य प्रदेश के पेड़-पौधे\n\nमध्य प्रदेश में वनस्पतियों की विविधता है। \n\n", "id": "400696", "title": "मध्य प्रदेश के पेड़-पौधे"}
{"url": "https://hi.wikipedia.org/wiki?curid=400698", "text": "स्रोतास्विनी तारामंडल\n\nस्रोतास्विनी (संस्कृत अर्थ: नहर, नदी या प्रवाह) या इरिडनस एक तारामंडल है जो अंतर्राष्ट्रीय खगोलीय संघ द्वारा जारी की गई ८८ तारामंडलों की सूची में शामिल है। दूसरी शताब्दी ईसवी में टॉलमी ने जिन ४८ तारामंडलों की सूची बनाई थी यह उनमें भी शामिल था।\n\nअंग्रेज़ी में स्रोतास्विनी तारामंडल को \"इरिडनस कॉन्स्टॅलेशन\" (Eridanus constellation) कहा जाता है, जो यूनानी भाषा में आधुनिक पो नामक नदी का नाम था। अरबी में इसे \"अल-नहर\" () कहा जाता है।\n\nस्रोतास्विनी तारामंडल में बायर नाम वाले ८७ तारे हैं, जिसमें से ७ के इर्द-गिर्द ग़ैर-सौरीय ग्रह परिक्रमा करते हुए पाए गए हैं। इस तारामंडल में दो दिलचस्प तारे हैं -\n\nब्रह्माण्ड के जिन बड़े इलाक़ों में कोई आकाशगंगा नहीं होती उन्हें \"रिक्ति\" (वोइड) कहा जाता है। इरिडनस महारिक्ति सन् २००७ तक मिली सब से बड़ी ज्ञात रिक्ति है और इसका व्यास एक अरब प्रकाश-वर्ष है। इसकी उपस्तिथि ब्रह्माण्ड की सृष्टि की वर्तमान वैज्ञानिक धारणाओं के लिए एक चुनौती है। वैज्ञानिकों ने यहाँ तक कहा है के शायद यह हमारे ब्रह्माण्ड और एक अन्य अज्ञात/अदृश्य ब्रह्माण्ड के दरमयान क्वांटम उलझाव का नतीजा है।\n\n", "id": "400698", "title": "स्रोतास्विनी तारामंडल"}
{"url": "https://hi.wikipedia.org/wiki?curid=400700", "text": "नल-दमयन्ती\n\nनल और दमयन्ती की कथा भारत के महाकाव्य, महाभारत में आती है।\n\nयुधिष्ठिर को जुए में अपना सब-कुछ गँवा कर अपने भाइयों के साथ वनवास करना पड़ा। वहीं एक ऋषि ने उन्हें नल और दमयन्ती की कथा सुनायी।\n\nनल निषध देश के राजा थे। वे वीरसेन के पुत्र थे। नल बड़े वीर थे और सुन्दर भी। शस्त्र-विद्या तथा अश्व-संचालन में वे निपुण थे। दमयन्ती विदर्भ (पूर्वी महाराष्ट्र) नरेश की मात्र पुत्री थी। वह भी बहुत सुन्दर और गुणवान थी। नल उसके सौंदर्य की प्रशंसा सुनकर उससे प्रेम करने लगा। उनके प्रेम का सन्देश दमयन्ती के पास बड़ी कुशलता से पहुंचाया एक हंस ने। और दमयन्ती भी अपने उस अनजान प्रेमी की विरह में जलने लगी।\n\nइस कथा में प्रेम और पीड़ा का ऐसा प्रभावशाली पुट है कि भारत के ही नहीं देश-विदेश के लेखक व कवि भी इससे आकर्षित हुए बिना न रह सके। बोप लैटिन में तथा डीन मिलमैन ने अंग्रेजी कविता में अनुवाद करके पश्चिम को भी इस कथा से भली भांति परिचित कराया है।\n\nविदर्भ देश में भीष्मक नाम के एक राजा राज्य करते थे। उनकी पुत्री का नाम दमयन्ती थी। दमयन्ती लक्ष्मी के समान रूपवती थी। उन्हीं दिनों निषध देश में वीरसेन के पुत्र नल राज्य करते थे। वे बड़े ही गुणवान्, सत्यवादी तथा ब्राह्मण भक्त थे। निषध देश से जो लोग विदर्भ देश में आते थे, वे महाराज नल के गुणों की प्रशंसा करते थे। यह प्रशंसा दमयन्ती के कानों तक भी पहुँची थी। इसी तरह विदर्भ देश से आने वाले लोग राजकुमारी के रूप और गुणों की चर्चा महाराज नल के समक्षकरते। इसका परिणाम यह हुआ कि नल और दमयन्ती एक-दूसरे के प्रति आकृष्ण होते गये।\n\nमहाभारत में धर्मराज युधिष्ठिर के आग्रह करने पर महर्षि बृहदश्व ने नल-दमयन्ती की कथा सुनाई-\n\nधर्मराज ! निषध देश में वीरसेन के पुत्र नल नाम के एक राजा हो चुके हैं। वे बड़े गुणवान्, परम सुन्दर, सत्यवादी, जितेन्द्रिय, सबके प्रिय, वेदज्ञ एवं ब्राह्मणभक्त थे। उनकी सेना बहुत बड़ी थी।। वे स्वयं अस्त्रविद्या में बहुत निपुण थे। वे वीर, योद्धा, उदार और प्रबल पराक्रमी भी थे। उन्हें जूआ खेलने का भी कुछ-कुछ शौक था।\n\nउन्हीं दिनों विदर्भ देश में भीम नाम के एक राजा राज्य करते थे। वे भी नल के समान ही सर्वगुण सम्पन्न और पराक्रमी थे। उन्होंने दमन ऋषि को प्रसन्न करके उनके वरदान से चार संतानें प्राप्त की थीं—तीन पुत्र और एक कन्या। पुत्रों के नाम थे—दम, दान्त, और दमन। पुत्री का नाम था—दमयन्ती। दमयन्ती लक्ष्मी के समान रूपवती थी। उसके नेत्र विशाल थे। देवताओं और यक्षों में भी वैसी सुन्दरी कन्या कहीं देखने में नहीं आती थी। उन दिनों कितने ही लोग विदर्भ देश से निषध देश में आते और राजा नल के सामने दमयन्ती के रूप और गुण का बखान करते। निषध देश से विदर्भ में जाने वाले भी दमयन्ती के सामने राजा नल के रूप, गुण और पवित्र चरित्र का वर्णन करते। इस प्रकार दोनों के हृदय में पारस्परिक अनुराग अंकुरित हो गया।\n\nएक दिन राजा नल ने अपने महल के उद्यान में कुछ हंसों को देखा। उन्होंने एक हंस को पकड़ लिया। हंस ने कहा—‘आप मुझे छोड़ दीजिये तो हम लोग दमयन्ती के पास जाकर आपके गुणों का ऐसा वर्णन करेंगे कि वह आपको अवश्य वर लेगी।’ नल ने हंसको छोड़ दिया। वे सब उड़कर विदर्भ देश में गये। दमयन्ती अपने हंसों को देखकर बहुत प्रसन्न हुई और हंसों को पकड़ने के लिये उनकी ओर दौड़ने लगी। दमयन्ती जिस हंस को पकड़ने के लिये दौड़ती, वही बोल उठता कि ‘अरी दमयन्ती ! निषध देश में एक नल नाम का राजा है। वह अश्विनीकुमार के समान सुन्दर है। मनुष्यों में उसके समान सुन्दर और कोई नहीं है। वह मानो मूर्तिमान् कामदेव है। यदि तुम उसकी पत्नी हो जाओ तो तुम्हारा जन्म और रूप दोनों सफल हो जायँ। हम लोगों ने देवता, गंधर्व, मनुष्य, सर्प और राक्षसों को घूम-घूमकर देखा है नल के समान कहीं सुन्दर पुरुष देखने में नहीं आया। जैसे तुम स्त्रियों में रत्न हो, वैसे ही नल पुरुषों में भूषण है। तुम दोनों की जोड़ी बहुत ही सुन्दर होगी।’ दमयन्ती ने कहा—‘हंस ! तुम नल से भी ऐसी बात कहना।’ हंस ने निषध देश में लौटकर नल से दमयन्ती का संदेश कह दिया।\n\nदमयन्ती हंस के मुँह से राजा नल की कीर्ति सुनकर उनसे प्रेम करने लगी। उसकी आसक्ति इतनी बढ़ गयी कि वह रात-दिन उनका ही ध्यान करती रहती। शरीर धूमिल और दुबला हो गया। वह दीन-सी दीखने लगी। सखियों ने दमयन्ती के हृदय का भाव ताड़कर विदर्भराज से निवेदन किया कि ‘आपकी पुत्री अस्वस्थ हो गयी है।’ राजा भीम ने अपनी पुत्री के सम्बन्ध में बड़ा विचार किया। अन्त में वह इस निर्णय पर पहुँचे कि मेरी पुत्री विवाहयोग्य हो गयी है, इसलिये इसका स्वयंवर कर देना चाहिये। उन्होंने सब राजाओं को स्वयंवर का निमन्त्रण-पत्र भेज दिया और सूचित कर दिया कि राजाओं को दमयन्ती के स्वयंवर में पधारकर लाभ उठाना चाहिये और मेरा मनोरथ पूर्ण करना चाहिये। देश-देश के नरपति हाथी, घोड़े और रथों की ध्वनि से पृथ्वी को मुखरित करते हुए सज-धजकर विदर्भ देश में पहुँचने लगे। भीम ने सबके स्वागत सत्कार की समुचित व्यवस्था की।\n\nदेवर्षि नारद और पर्वत के द्वारा देवताओं को भी दमयन्ती के स्वयंवर का समाचार मिल गया। इन्द्र आदि सभी लोकपाल भी अपनी मण्डली और वाहनों सहित विदर्भ देश के लिये रवाना हुए। राजा नल का चित्त पहले से ही दमयन्ती पर आसक्त हो चुका था। उन्होंने भी दमयन्ती के स्वयंवर में सम्मिलित होने के लिये विदर्भ देश की यात्रा की। देवताओं ने स्वर्ग से उतरते समय देख लिया कि कामदेव के समान सुन्दर नल दमयन्ती के स्वयंवर के लिये जा रहे हैं। नल की सूर्य के समान कान्ति और लोकोत्तर रूप-सम्पत्ति से देवता भी चकित हो गये। उन्होंने पहिचान लिया कि ये नल हैं। उन्होंने अपने विमानों को आकाश में खड़ा कर दिया और नीचे उतरकर नल से कहा—‘राजेन्द्र नल ! आप बड़े सत्यव्रती हैं। आप हम लोगों की सहायता करने के लिए दूत बन जाइये।’ नल ने प्रतिज्ञा कर ली और कहा कि ‘करूँगा’। फिर पूछा कि ‘आप लोग कौन हैं और मुझे दूत बनाकर कौन-सा काम लेना चाहते हैं ?’ इन्द्र ने कहा—‘हमलोग देवता हैं। मैं इन्द्र हूँ और ये अग्नि, वरुण और यम हैं। हम लोग दमयन्ती के लिये यहाँ आये हैं।\n\nदेवताओं ने नल से कहा कि आप हमारे दूत बनकर दमयन्ती के पास जाइये और कहिए कि इन्द्र, वरुण, अग्नि और यमदेवता तुम्हारे पास आकर तुमसे विवाह करना चाहते हैं। इनमें से तुम चाहे जिस देवता को पति के रूप में स्वीकार कर लो।’ नल ने दोनों हाथ जोड़कर कहा कि ‘देवराज’ ! वहाँ आप लोगों के और मेरे जाने का एक ही प्रयोजन है। इसलिये आप मुझे दूत बनाकर वहाँ भेजें, यह उचित नहीं है। जिसकी किसी स्त्री को पत्नी के रूप में पाने की इच्छा हो चुकी हो, वह भला, उसको कैसे छोड़ सकता है और उसके पास जाकर ऐसी बात कह ही कैसे सकता है ? आप लोग कृपया इस विषय में मुझे क्षमा कीजिये\n\nदमयन्ती का स्वयंवर हुआ जिसमें न केवल धरती के राजा, बल्कि देवता भी नल का रूप धरकर आ गए। स्वयंवर में एक साथ कई नल खड़े थे। सभी परेशान थे कि असली नल कौन होगा। लेकिन दमयन्ती जरा भी विचलित नहीं हुई। उसने आंखों से ही असली नल को पहचान लिया। सारे देवताओं ने भी उनका अभिवादन किया। इस तरह आंखों में झलकते भावों से ही दमयंती ने असली नल को पहचानकर अपना जीवनसाथी चुन लिया। नव-दम्पत्ति को देवताओं का आशीर्वाद प्राप्त हु्आ। दमयन्ती निषध-नरेश राजा नल की महारानी बनी। दोनों बड़े सुख से समय बिताने लगे।\n\nदमयन्ती पतिव्रताओं में शिरोमणि थी। अभिमान तो उसे कभी छू भी न सकता था। समयानुसार दमयन्ती के गर्भ से एक पुत्र और एक कन्या का जन्म हुआ। दोनों बच्चे माता-पिता के अनुरूप ही सुन्दर रूप और गुणसे सम्पन्न थे। समय सदा एक-सा नहीं रहता, दुःख-सुख का चक्र निरन्तर चलता ही रहता है। वैसे तो महाराज नल गुणवान्, धर्मात्मा तथा पुण्यश्लोक थे, किन्तु उनमें एक दोष था —जुए का व्यसन। नल के एक भाई का नाम पुष्कर था। वह नल से अलग रहता था। उसने उन्हें जुए के लिए आमन्त्रित किया। खेल आरम्भ हुआ। भाग्य प्रतिकूल था। नल हारने लगे, सोना, चाँदी, रथ, राजपाट सब हाथ से निकल गया। महारानी दमयन्ती ने प्रतिकूल समय जानकर अपने दोनों बच्चों को विदर्भ देश की राजधानी कुण्डिनपुर भेज दिया।\n\nइधर नल जुए में अपना सर्वस्व हार गये। उन्होंने अपने शरीर के सारे वस्त्राभूषण उतार दिये। केवल एक वस्त्र पहनकर नगर से बाहर निकले। दमयन्ती ने भी मात्र एक साड़ी में पति का अनुसरण किया। एक दिन राजा नल ने सोने के पंख वाले कुछ पक्षी देखे। राजा नल ने सोचा, यदि इन्हें पकड़ लिया जाय तो इनको बेचकर निर्वाह करने के लिए कुछ धन कमाया जा सकता है। ऐसा विचारकर उन्होंने अपने पहनने का वस्त्र खोलकर पक्षियों पर फेंका। पक्षी वह वस्त्र लेकर उड़ गये। अब राजा नल के पास तन ढकने के लिए भी कोई वस्त्र न रह गया। नल अपनी अपेक्षा दमयन्ती के दुःख से अधिक व्याकुल थे। एक दिन दोनों जंगल में एक वृक्ष के नीचे एक ही वस्त्र से तन छिपाये पड़े थे। दमयन्ती को थकावट के कारण नींद आ गयी। राजा नल ने सोचा, दमयन्ती को मेरे कारण बड़ा दुःख सहन करना पड़ रहा है। यदि मैं इसे इसी अवस्था में यहीं छोड़कर चल दूँ तो यह किसी तरह अपने पिताके पास पहुँच जायगी।\n\nयह विचारकर उन्होंने तलवार से उसकी आधी साड़ी को काट लिया और उसी से अपना तन ढककर तथा दमयन्ती को उसी अवस्था में छोड़ कर वे चल दिये। जब दमयन्ती की नींद टूटी तो बेचारी अपने को अकेला पाकर करुण विलाप करने लगी। भूख और प्यास से व्याकुल होकर वह अचानक अजगर के पास चली गयी और अजगर उसे निगलने लगा। दमयन्ती की चीख सुनकर एक व्याध ने उसे अजगर का ग्रास होने से बचाया। किंतु व्याध स्वभाव से दुष्ट था। उसने दमयन्ती के सौन्दर्य पर मुग्ध होकर उसे अपनी काम-पिपासा का शिकार बनाना चाहा। दमयन्ती उसे शाप देते हुए बोली—‘यदि मैंने अपने पति राजा नल को छोड़कर किसी अन्य पुरुष का कभी चिन्तन न किया हो तो इस पापी व्याध के जीवन का अभी अन्त हो जाय।’ दमयन्ती की बात पूरी होते ही व्याध मृत्यु को प्राप्त हुआ।\n\nदैवयोग से भटकते हुए दमयन्ती एक दिन चेदिनरेश सुबाहु के पास और उसके बाद अपने पिता के पास पहुँच गयी। अंततः दमयन्ती के सतीत्व के प्रभाव से एक दिन महाराज नल के दुःखो का भी अन्त हुआ। दोनों का पुनर्मिलन हुआ और राजा नल को उनका राज्य भी वापस मिल गया।\n\n\n", "id": "400700", "title": "नल-दमयन्ती"}
{"url": "https://hi.wikipedia.org/wiki?curid=400712", "text": "गैलेक्सियों के रेशे\n\nखगोलशास्त्र में गैलेक्सियों के रेशे या महान दीवारें ब्रह्माण्ड की सारी वस्तुओं में सब से बड़े ज्ञात ढाँचे होते हैं। यह बहुत ही बड़े रेशेदार ढाँचे होते हैं जिनमें हर रेशे की लम्बाई आम तौर पर १५ से २५ करोड़ प्रकाश वर्ष होती है। इन रेशों में गैलेक्सियाँ होती हैं जो एक-दूसरे से गुरुत्वाकर्षण से बंधी होती हैं। इन रेशों के बीच में ख़ाली स्थान होता है, जिन्हें रिक्तियाँ कहते हैं। रेशों के अन्दर वह जगहे जहाँ गैलेक्सियों का घना जमावड़ा होता है \"महागुच्छे\" कहलाते हैं।\n\nअंग्रेज़ी में \"गैलेक्सियों के रेशों\" को \"गैलॅक्सी फ़िलामॅन्ट\" (galaxy filament), \"रिक्तियों\" को \"वोइड\" (void) और \"महागुच्छों\" को \"सुपरक्लस्टर\" (supercluster) कहते हैं। \"महान दीवारों\" को \"ग्रेट वाल\" (great wall) कहते हैं।\n\n", "id": "400712", "title": "गैलेक्सियों के रेशे"}
{"url": "https://hi.wikipedia.org/wiki?curid=400713", "text": "रिक्ति (खगोलशास्त्र)\n\nखगोलशास्त्र में रिक्तियाँ गैलेक्सियों के रेशों के बीच के ख़ाली स्थान होते हैं जिनमें या तो गैलेक्सियाँ होती ही नहीं या बहुत कम घनत्व में मिलती हैं। इनकी खोज सब से पहले सन् १९७८ में की गयी थी। रिक्तियाँ आम तौर से ३ से ५० करोड़ प्रकाश-वर्ष का व्यास (डायामीटर) रखती हैं। किसी बहुत बड़ी अकार की रिक्ति को महारिक्ति कहा जाता है।\n\nअंग्रेज़ी में \"गैलेक्सियों के रेशों\" को \"गैलॅक्सी फ़िलामॅन्ट\" (galaxy filament), \"रिक्तियों\" को \"वोइड\" (void), \"महारिक्तियों\" को \"सुपरवोइड\" (supervoid) और \"महागुच्छों\" को \"सुपरक्लस्टर\" (supercluster) कहते हैं। \"महान दीवारों\" को \"ग्रेट वाल\" (great wall) कहते हैं।\n\n", "id": "400713", "title": "रिक्ति (खगोलशास्त्र)"}
{"url": "https://hi.wikipedia.org/wiki?curid=400715", "text": "भारतीय किसान संघ\n\nभारतीय किसान संघ भरतीय किसानों का संघ है जिसका लक्ष्य भारतीय किसानों का समग्र विकास है। इसके संस्थापक दत्तोपन्त ठेंगड़ी थे।\n\nभारतीय किसान संघ की स्थापना ४ मार्च १९७९ को राजस्थान के कोटा शहर में की गई। विलक्षण संगठन कुशलता के धनी, महान भारतीय तत्त्वचिंतक, आंतरराष्ट्रीय ख्यातिप्राप्त मजदूर नेता श्री दत्तोपंतजी ठेंगडी ने भारतीय किसानों के उत्थान हेतु इस संगठन को साकार किया। भारतीय किसान संघ की स्थापना करने के पहले उन्होंने सारे देश की यात्रा की और सभी राज्यों में बसे किसानों की स्थिति का अवलोकन किया। उनकी समस्याएँ जान ली। उसी प्रकार हर राज्य में किसानों के लिये काम कर रहे कार्यकर्ताओं से संपर्क किया। इन्हीं में से उन्होंने ६५० से अधिक प्रतिनिधियों को इकठ्ठा कर उन्हें कोटा शहर में बुलाया। वहाँ ३, ४ और ५ मार्च को एक अधिवेशन आयोजित किया गया। अतिशय गहन चर्चा के बाद किसानों और कृषि-मजदूरों के लिये व्यापक हित में राष्ट्रीय स्तर पर कार्य करनेवाली एक गैर राजकीय संघटना की जरूरत आंकी गई। किसानों के प्रतिनिधियों के इस भावना को मूर्त रूप देते हुए दत्तोपंतजी ठेंगडी ने ४ मार्च १९७९ को भारतीय किसान संघ के स्थापना की घोषणा की।\n\n", "id": "400715", "title": "भारतीय किसान संघ"}
{"url": "https://hi.wikipedia.org/wiki?curid=400717", "text": "खगोलीय पार्श्व सूक्ष्मतरंगी विकिरण\n\nखगोलशास्त्र में खगोलीय पार्श्व सूक्ष्मतरंगी विकिरण (ख॰पा॰सू॰वि॰, अंग्रेज़ी: cosmic microwave background radiation, कॉस्मिक माइक्रोवेव बैकग्राउंड रेडियेशन) उस विकिरण (रेडियेशन) को बोलते हैं जो पृथ्वी से देखे जा सकने वाले ब्रह्माण्ड में बराबर स्तर से हर और फैली हुई है। आम प्रकाश देखने वाली दूरबीन से आकाश में कुछ जगह वस्तुएँ (जैसे ग्रह, गैलेक्सियाँ, वग़ैराह) दिखाई देती हैं और अन्य जगहों पर अँधेरा। लेकिन सूक्ष्मतरंग (माइक्रोवेव) माप सकने वाले रेडिओ दूरबीन (रेडीओ टेलिस्कोप) से देखा जाए तो हर दिशा में एक हलकी सूक्ष्म्तरंगी लालिमा फैली हुई है।\n\nवैज्ञानिक मानते हैं के यह ख॰पा॰सू॰वि॰ बिग बैंग सिद्धांत का सबूत देता है। अरबों साल पहले, जब ब्रह्माण्ड पैदा हुआ था उसके फ़ौरन बाद उसका अकार आज के मुक़ाबले में बहुत छोटा था और उसमें खौलती हुई हाइड्रोजन की प्लाज़्मा गैस फैली हुई थी। उस गैस की उर्जा से जो फ़ोटोन (प्रकाश या सूक्ष्मतरंग के कण) पैदा हुए थे वे तब से ब्रह्माण्ड में इधर-उधर घूम रहे हैं और वही हम आज ख॰पा॰सू॰वि॰ के रूप में देखते हैं।\n\n", "id": "400717", "title": "खगोलीय पार्श्व सूक्ष्मतरंगी विकिरण"}
{"url": "https://hi.wikipedia.org/wiki?curid=400719", "text": "विल्किनसन सूक्ष्मतरंग शोधयान\n\nविल्किनसन सूक्ष्मतरंग शोधयान (अंग्रेज़ी: Wilkinson Microwave Anisotropy Probe, विल्किनसन माइक्रोवेव आइनाइसोट्रोपी प्रोब), जिसे WMAP भी कहा जाता है, एक अंतरिक्ष शोध यान है जो अंतरिक्ष में जगह-जगह झाँककर बिग बैंग धमाके से उत्पन्न हुए सूक्ष्मतरंगी विकिरण (माइक्रोवेव रेडियेशन) को मापता है।\n\n", "id": "400719", "title": "विल्किनसन सूक्ष्मतरंग शोधयान"}
{"url": "https://hi.wikipedia.org/wiki?curid=400720", "text": "क्वाण्टम उलझाव\n\nक्वाण्टम उलझन का अर्थ\n\nप्रमात्रा यान्त्रिकी में प्रमात्रा उलझाव उस स्थिति को कहतें हैं जब दो वस्तुओं के एक-दूसरे पर कोई भौतिक प्रभाव पड़ने के बाद उनको अलग करने पर भी उन दोनों की परिस्थिति में एक प्रमात्रा सम्बन्ध रहता है। यदि एक वस्तु के किसी क्वाण्टम गुण को मापा जाए तो दूसरी वस्तु उसी क्षण उस से विपरीत गुण धारण कर लेती है। मसलन अगर दो विद्युदणुओं (ऍलॅक्ट्रोनों) में प्रमात्रा उलझाव पैदा कर के उन्हें एक-दूसरे से मीलो दूर कर दिया जाए और फिर उनमें से एक का स्पिन (घूर्णन) मापा जाए तो दूसरे का स्पिन उसी क्षण उसका विपरीत हो जाएगा। विज्ञान यह साबित कर चुका है के किसी विद्युदणु में तब तक स्पिन पक्का नहीं होता जब तक मापा जाए। इसका अर्थ यह हुआ के किसी अज्ञात प्रक्रिया के ज़रिये दूसरे विद्युदणु को ज्ञात हो जाता है के पहले का स्पिन जाँचा गया है।\n\nअंग्रेज़ी में \"प्रमात्रा यान्त्रिकी\" को \"क्वाण्टम मॅकैनिक्स\" (quantum mechanics) और \"प्रमात्रा उलझाव\" को \"क्वाण्टम ऍन्टैन्गलमॅन्ट\" (quantum entanglement) कहते हैं।\n\nहालाँकि प्रमात्रा उलझाव का सिद्धांत सबसे पहले अल्बर्ट आइंस्टीन ने कुछ अन्य वैज्ञानिकों के साथ मिलकर ही निकला था, फिर भी इन वस्तुओं के बीच में ऐसे जादूई से लगने वाले सम्पर्क को वह कभी भी स्वीकार नहीं कर पाए और इस सिद्धांत को ग़लत साबित करने की कोशिश में जुटे रहे। वे ग़ुस्से से प्रमात्रा उलझाव को \"दूर से हो रही भूतिया हरकत\" (जर्मन: spukhafte Fernwirkung, अंग्रेज़ी: spooky action at a distance) का नाम देते थे। उन्होंने अपने सापेक्षता सिद्धांत में दावा किया था के कोई भी चीज़ प्रकाश की गति से तेज़ नहीं चल सकती और इस क्षणिक सम्पर्क को वह मान नहीं पाए। उनका प्रयास असफल रहा और वैज्ञानिक प्रयोगों ने प्रमात्रा उलझाव के सिद्धांत को सही साबित कर दिया है। ध्यान रहे के इस सिद्धांत के ज़रिये कोई वस्तु एक स्थान से दूसरे स्थान नहीं भेजी जा सकती और न ही कोई सन्देश भेजा जा सकता है।\n\n", "id": "400720", "title": "क्वाण्टम उलझाव"}
{"url": "https://hi.wikipedia.org/wiki?curid=400722", "text": "बालिका बधू (1976 फ़िल्म)\n\nबालिका बधू (अंग्रेजी: The Young Wife) 1976 में बनी हिन्दी भाषा की फिल्म है।\n\n\n", "id": "400722", "title": "बालिका बधू (1976 फ़िल्म)"}
{"url": "https://hi.wikipedia.org/wiki?curid=400723", "text": "खगोलीय ठंडा धब्बा\n\nखगोलीय ठंडा धब्बा आकाश में एक ऐसा बड़ा स्थान है जहाँ पर सूक्ष्मतरंगी विकिरण (माइक्रोवेव रेडियेशन) बहुत कम है। अंतरिक्ष में हर दिशा में देखने पर ब्रह्माण्ड के धमाकेदार जन्म के समय में पैदा हुआ विकिरण हर जगह देखा जा सकता है और इसकी वजह से हर जगह औसतन 2.7 कैल्विन का तापमान रहता है जो आम तौर पर इस औसत से 18 माइक्रोकैल्विन (यानि 0.000018 कैल्विन) ही कम-ज़्यादा होता है। खगोलीय ठन्डे धब्बे में तापमान इस औसत से 70 माइक्रोकैल्विन कम है। वैज्ञानिकों को इसका ठीक कारण अभी ज्ञात नहीं है। इस धब्बे को अंग्रेज़ी में \"सी ऍम बी कोल्ड स्पोट\" (CMB cold spot) और \"डब्ल्यू मैप कोल्ड स्पोट\" (WMAP cold spot) भी कहा जाता है। \"डब्ल्यू मैप\" विल्किनसन सूक्ष्मतरंग शोधयान के अंग्रेज़ी नाम पर डाला गया है।\n\nइस धब्बे का आकार बहुत बड़ा है और 50 करोड़ से 1 अरब प्रकाश वर्ष का व्यास (डायामीटर) रखता है। यह आकाश में स्रोतास्विनी तारामंडल के क्षेत्र में नज़र आता है जिसका अंग्रेज़ी नाम \"इरिडनस तारामंडल\" है। कुछ वैज्ञानिक समझते हैं के इस क्षेत्र में ठण्ड इसलिए है क्योंकि यह एक महारिक्ति है (यानि एक ख़ाली जगह)। इसलिए कभी-कभी इस धब्बे को \"इरिडनस महारिक्ति\" (इरिडनस सुपरवोइड) भी कहा जाता है।\n\nखगोलीय ठंडा धब्बे की उपस्तिथि ब्रह्माण्ड की सृष्टि की वर्तमान वैज्ञानिक धारणाओं के लिए एक चुनौती है। वैज्ञानिकों ने यहाँ तक कहा है के शायद यह हमारे ब्रह्माण्ड और एक अन्य अज्ञात/अदृश्य ब्रह्माण्ड के दरमयान क्वांटम उलझाव का नतीजा है।\n\n", "id": "400723", "title": "खगोलीय ठंडा धब्बा"}
{"url": "https://hi.wikipedia.org/wiki?curid=400729", "text": "बिम्बिसार\n\nबिम्बिसार (558 ईसापूर्व – 491 ईसापूर्व) मगध साम्राज्य का सम्राट था (542 ईपू से 492 ईपू तक)। वह हर्यंक वंश का था। उसने अंग राज्य को जीतकर अपने साम्राज्य का विस्तार किया। यही विस्तार आगे चलकर मौर्य साम्राज्य के विस्तार का भी आधार बना।\n\nपुराणों के अनुसार बिम्बिसार को 'क्ष्रेणिक' कहा गया है। बिम्बिसार ने मगध के यश और सम्मान को वैवाहिक संधियों और विजयों के माध्यम से काफी बढाया। उसकी एक रानी कोसल के राजा 'प्रसेनजित'की बहन थी और उसे दहेज स्वरूप काशी का १ लाख राजस्व वाला गांव मिला था। उस्कि दूसरी रानी 'चेल्लना' थी, जो कि वैशाली के राजा चेतक की पुत्री थी। इन के अलावा बिम्बिसार की दो और रानियों का जिक्र भी मिलता है। एक और गणिका आम्रपाली का नाम जैन साहित्यों में मिलता है। बिम्बिसार ने ब्रह्मदत्त को परास्त कर अंग राज्य पर विजय प्राप्त की थी। बिम्बिसार के राज्य में ८०,००० गांव थे।\n\nउसका प्रशासन बहुत ही उत्तम था, उसके राज्य में प्रजा सुखी थी। वह अपने कर्मचारियों पर कडी नजर रखता था। उसके उच्चाधिकारी 'राजभट्ट'कहलाते थे और उन्हें चार क्ष्रेणियों में रखा गया था - 'सम्बन्थक'सामान्य कार्यों को देखते थे, 'सेनानायक'सेना का कार्य देखते थे, 'वोहारिक'न्यायिक कार्य व 'महामात्त'उत्पादन कर इकट्ठा करते थे।\n\nजैन व बौद्ध दोनों साहित्यों में बिम्बिसार को उनके धर्म का अनुयायी बताया गया है।\n\nबौद्ध ग्रन्थ 'विनयपिटक' के अनुसार, बिम्बिसार ने अपने पुत्र अजातशत्रु को युवराज घोषित कर दिया था परन्तु अजातशत्रु ने जल्द राज्य पाने की कामना में बिम्बिसार का वध कर दिया। उसे ऐसा कृत्य करने के लिये बुद्ध के चचेरे भाई 'देवदत्त' ने उकसाया था और कई षड्यन्त्र रचा था।\n\nजैनियों के ग्रन्थ 'आवश्यक सूत्र' के अनुसार, जल्द राज्य पाने की चाह में अजातशत्रु ने अपने पिता बिम्बिसार को कैद कर लिया, जहां रानी चेल्लना ने बिम्बिसार की देखरेख की। बाद में जब अजातशत्रु को पता चला कि उसके पिता उसे बहुत चाहतें हैं और वे उसे युवराज नियुक्त कर चुकें हैं, तो अजातशत्रु ने लोहे की डन्डा ले कर बिम्बिसार की बेडियां काटने चला पर बिम्बिसार ने किसी अनिष्ठ की आशंका में जहर खा लिया।\n\n", "id": "400729", "title": "बिम्बिसार"}
{"url": "https://hi.wikipedia.org/wiki?curid=400730", "text": "काले धन को वैध बनाना (मनी लॉन्डरिंग)\n\nकाले धन को वैध बनाना (मनी लॉन्डरिंग) अवैध रूप से प्राप्त धन के स्रोतों को छिपाने की कला है। अंततः यह एक ऐसी प्रक्रिया है जिसके द्वारा आपराधिक आय को वैध बनाकर दिखाया जाता है। इसमें शामिल धन को नशीली दवाओं की सौदेबाजी, भ्रष्टाचार, लेखांकन और अन्य प्रकार की धोखाधड़ी और कर चोरी सहित अनेक प्रकार की आपराधिक गतिविधियों के जरिये प्राप्त किया जा सकता है। काले धन को वैध बनाने के अलग-अलग तरीके हो सकते हैं और इसका विस्तार सरल से लेकर जटिल आधुनिकतम तकनीकों के रूप में हो सकता है।\n\nकई विनियामक और सरकारी प्राधिकरण दुनिया भर में या अपनी राष्ट्रीय अर्थव्यवस्था के भीतर वैध बनाए गए काले धन की मात्रा के लिए हर साल अनुमान जारी करते हैं। 1996 में अंतरराष्ट्रीय मुद्रा कोष ने अनुमान लगाया था कि दुनिया भर में वैश्विक अर्थव्यवस्था के दो से पाँच प्रतिशत हिस्से में काले धन को वैध बनाने का मामला शामिल था। हालांकि, काले धन को वैध बनाने की प्रक्रिया का मुकाबला करने के लिए एक अंतःसरकारी निकाय, एफएटीएफ का गठन किया गया था जिसने यह स्वीकार किया कि \"कुल मिलाकर वैध बनाए गए काले धन की मात्रा का एक विश्वसनीय अनुमान प्रस्तुत करना पूरी तरह से असंभव है और इसलिए एफएटीएफ द्वारा इस संदर्भ में कोई आंकड़ा प्रकाशित नहीं किया जाता है। इसी प्रकार शैक्षिक टिप्पणीकार भी स्वीकृति के किसी भी स्तर तक इस धन की मात्रा का अनुमान लगाने में असमर्थ रहे हैं।\n\nमापन में कठिनाई के बावजूद हर साल वैध बनाए जाने वाले काले धन की राशि अरबों में है और यह सरकारों के लिए एक महत्वपूर्ण नीति संबंधी चिंता का विषय बन गया है। इसके परिणाम स्वरूप सरकारों और अंतर्राष्ट्रीय निकायों द्वारा काले धन को वैध बनाने वालों को डराने, रोकने और पकड़ने के प्रयास किए गए हैं। इसी तरह वित्तीय संस्थानों द्वारा सरकार की आवश्यकताओं के परिणाम स्वरूप और इसमें शामिल प्रतिष्ठा संबंधी जोखिम से बचने दोनों के लिए काले धन से संबंधित लेनदेन का पता लगाने और इन्हें रोकने के लिए प्रयास किए गए हैं।\n\nकाले धन को वैध बनाने की प्रक्रिया अक्सर तीन चरणों में पूरी होती है: पहला, कुछ माध्यमों से वित्तीय प्रणाली में नगदी को डाला जाता है (\"प्लेसमेंट\"), दूसरे चरण में अवैध स्रोत के छलावरण के क्रम में जटिल वित्तीय लेनदेनों को निष्पादित करना (\"लेयरिंग\") शामिल है और अंतिम चरण अवैध राशियों के लेनदेनों से उत्पन्न धन को प्राप्त करना अपरिहार्य बना देता (\"इंटीग्रेशन\") है। इनमें से कुछ चरणों को परिस्थितियों के आधार पर छोड़ा जा सकता है; उदाहरण के लिए, वित्तीय प्रणाली में पहले से मौजूद गैर-नकदी आय के प्लेसमेंट की कोई आवश्यकता नहीं होगी.\n\nकाले धन को वैध बनाने की प्रक्रिया कई अलग-अलग रूपों में संपन्न होती है हालांकि अधिकांश तरीकों को इनमें से कुछ प्रकारों में वर्गीकृत किया जा सकता है। इनमें \"बैंक की विधियां, स्मर्फिंग [जिसे स्ट्रक्चरिंग के रूप में भी जाना जाता है], मुद्रा विनिमय और दोहरा-चालान बनाना\" शामिल हैं।\n\n\nकई अधिकार-क्षेत्रों में काले धन को वैध बनाने के मुकदमों के लिए \"सेल्फ-लॉन्डरर\" के रूप में विशिष्ट विधेयी अपराधों की एक सूची अपनाई जाती है।\n\nअफ़गानिस्तान \nअफगानिस्तान के वित्तीय लेनदेन और रिपोर्ट विश्लेषण केंद्र (फिनट्राका (FinTRACA)) की स्थापना एक वित्तीय खुफिया इकाई (एफआईयू) के रूप में 2004 के उत्तरार्द्ध में अदालती आदेश से पारित एंटी मनी लॉन्ड्रिंग एंड प्रोसीड्स ऑफ क्राइम लॉ के तहत की गयी थी। इस कानून का मुख्य उद्देश्य अफगानी वित्तीय प्रणाली की अखंडता की रक्षा करना और अंतरराष्ट्रीय संधियों तथा समझौतों का अनुकूलता प्राप्त करना है। वित्तीय खुफिया इकाई एक अर्द्ध- स्वायत्त निकाय है जो प्रशासकीय रूप से सेंट्रल बैंक ऑफ अफगानिस्तान (दा अफगानिस्तान बैंक) के भीतर स्थित है। फिनट्राका (FinTRACA) का मुख्य उद्देश्य अफगान वित्तीय प्रणाली के इस्तेमाल को उन लोगों की पहुंच से वंचित रखना है जो अवैध गतिविधि के परिणाम स्वरूप धन प्राप्त करते हैं और जो इसका उपयोग आतंकवादी गतिविधियों को सहयोग देने में करते हैं। \nhttp://fintraca.gov.af/\nअपने उद्देश्यों को पूरा करने के लिए फिनट्राका (FinTRACA) विभिन्न प्रकार के स्रोतों से जानकारी इकट्ठा कर इनका विश्लेषण करती है। इन स्रोतों में कानूनी दायित्वों वाली संस्थाएं शामिल हैं जो किसी संदिग्ध गतिविधि का पता चलने पर फिनट्राका (FinTRACA) को अपनी रिपोर्ट प्रस्तुत करती है, साथ ही यह विनियमन द्वारा निर्धारित एक सीमांकित राशि से अधिक के नकद लेनदेन की रिपोर्ट भी देती है। इसके अलावा, फिनट्राका (FinTRACA) की पहुंच अफगानी सरकार की सभी संबंधित सूचनाओं और डेटाबेस तक है। जब इस जानकारी का विश्लेषण वित्तीय प्रणाली के अवैध उपयोग के अनुमान का समर्थन करता है, फिनट्राका (FinTRACA) कानून प्रवर्तन के साथ मिलकर गैरकानूनी गतिविधि की जांच करने और मुकदमा चलाने का काम करती है। इसके अलावा फिनट्राका (FinTRACA) अपने स्वयं के विश्लेषण और जांच के समर्थन में और कानून द्वारा दी गयी अनुमति की हद तक अपने विदेशी समकक्षों के विश्लेषण और जांच का समर्थन करने के लिए अंतरराष्ट्रीय स्तर पर सहयोग करती है। अन्य कार्यों में उन संस्थाओं को प्रशिक्षण देना शामिल है जिन पर जानकारी की सूचना देने, राष्ट्रीय-स्तर के एएमएल उद्देश्यों के समर्थन के लिए कानूनों और विनियमों के विकास तथा एएमएल टाइपोलॉजी एवं प्रत्युपायों के विकास में अंतर्राष्ट्रीय और क्षेत्रीय सहयोग का कानूनी दायित्व है।\n\nबांग्लादेश में इस मुद्दे को प्रिवेंशन ऑफ मनी लॉन्ड्रिंग एक्ट, 2002 (2002 की अधिनियम सं VII) द्वारा नियंत्रित किया जाता है। धारा 2 के संदर्भ में \"मनी लॉन्ड्रिंग का अर्थ है (क) अवैध साधनों के माध्यम से प्रत्यक्ष या अप्रत्यक्ष रूप से अर्जित या अधिगृहित की गयी संपत्ति; (ख) अवैध हस्तांतरण, रूपांतरण, उपरोक्त अधिनियम में कानूनी अथवा गैरकानूनी साधनों के माध्यम से प्रत्यक्ष या परोक्ष रूप से अधिगृहित या आर्जित की गयी संपत्ति के स्थान या सहयोग को छिपाना.\" इस अधिनियम में, \"संपत्तियों का अर्थ किसी भी प्रकृति और विवरण की चल या अचल संपत्ति है\".\nधन के इन अवैध इस्तेमालों को रोकने के लिए बांग्लादेश सरकार ने मनी लॉन्ड्रिंग निरोध अधिनियम पेश किया है। इस अधिनियम को वर्ष 2009 में आख़िरी बार संशोधित किया गया था और सभी वित्तीय संस्थान इस अधिनियम का अनुसरण करते हैं। इस अधिनियम के तहत बांग्लादेश बैंक द्वारा आज तक 26 परिपत्र जारी किए गए हैं। काले धन को वैध बनाने से रोकने के लिए एक बैंकर को निम्नलिखित उपाय अवश्य करना चाहिए: \n\nयूरोपीय संघ (ईयू) निर्देश 2005/60/EC जो काले धन को वैध बनाने और आतंकवादी वित्तपोषण के लिए वितीय प्रणाली के इस्तेमाल को रोकने के लिए बनाया गया है, यह बैंकों, रियल एस्टेट एजेंटों और कई अन्य कंपनियों के लिए 15000 यूरो (€) से अधिक की नकदी के उपयोग की जांच और रिपोर्ट को अनिवार्य कर इस तरह के अपराधों को रोकने की कोशिश करता है।\n\nमनी-लॉन्ड्रिंग निरोध अधिनियम, 2002 1 जुलाई 2005 को प्रभाव में आया था।\n\nधारा 12 (1) बैंकों, वित्तीय संस्थाओं और बिचौलियों पर निम्नांकित दायित्व निर्धारित करता है (क) निर्देशित किये जाने वाले लेनदेनों की प्रकृति और मूल्य का विवरण देने वाले रिकॉर्डों को कायम रखना, चाहे इस तरह के लेनदेनों में एक एकल लेनदेन या एकीकृत रूप से एक दूसरे से जुड़े हुए लेनदेनों की एक श्रृंखला शामिल हो और जहां लेनदेनों की ऐसी श्रृंखला एक महीने के भीतर देखी गयी हो; (ख) खंड (क) में संदर्भित लेनदेनों की जानकारी और अपने सभी ग्राहकों की पहचान के रिकॉर्ड्स निर्धारित की जाने वाली अवधि के भीतर निदेशक के समक्ष प्रस्तुत करना। धारा 12 (2) में यह प्रावधान है कि उपरोक्त उल्लिखित उप-खंड (1) में संदर्भित रिकॉर्डों को लेनदेन पूरा होने के बाद दस साल तक बनाए रखा जाना चाहिए।\n\nअधिनियम के प्रावधानों की अक्सर समीक्षा की जाती है और समय-समय पर विभिन्न संशोधन पारित किये गए हैं।\n\nभारत में काले धन को वैध बनाने की हाल की गतिविधियां राजनीतिक दलों, कॉरपोरेट कंपनियों और शेयर बाजार के माध्यम से हुई हैं।\n\nब्रिटेन में काले धन को वैध बनाने और आतंकवादी वित्तपोषण के क़ानून का नियंत्रण प्राथमिक विधान के चार अधिनियमों द्वारा नियंत्रित होता है:-\n\nआपराधिक आय अधिनियम 2002 में प्राथमिक ब्रिटेन मनी लॉन्डरिंग-विरोधी कानून के साथ-साथ \"विनियमित क्षेत्र\" (बैंकिंग, निवेश, धन प्रेषण, कुछ ख़ास व्यवसाय आदि) के भीतर कारोबार के लिए आवश्यक प्रावधान शामिल हैं जिनके जरिये ग्राहकों या अन्य व्यक्तियों द्वारा काले धन को वैध बनाने के संदेह की सूचना अधिकारियों को दी जाती है।\n\nब्रिटेन में काले धन को वैध बनाने की प्रक्रिया को व्यापक रूप से परिभाषित किया गया है। वास्तव में किसी भी अपराध की किसी भी आय (या अपराध की आय का प्रतिनिधित्व करने वाली धनराशि या संपत्तियां) का संचालन या भागीदारी एक काले धन को वैध बनाने का अपराध हो सकता है। किसी अपराधी द्वारा अपने स्वयं के अपराध की आय का स्वामित्व ब्रिटेन में काले धन को वैध बनाने की परिभाषा के दायरे में आता है। यह परिभाषा उन गतिविधियों को भी शामिल करती है जो एक प्रक्रिया के रूप में काले धन को वैध बनाने की परंपरागत परिभाषा के भीतर आती है जिसके द्वारा अपराध की आय को इस प्रकार गुप्त रखा या छिपा दिया जाता है जिससे कि यह एक वैध स्रोत से आयी हुई प्रतीत होती है।\n\nकुछ अन्य अधिकार क्षेत्रों (विशेष रूप से संयुक्त राज्य अमेरिका और यूरोप के अधिकांश हिस्से) के विपरीत, ब्रिटेन में काले धन को वैध बनाने वाले अपराध गंभीर अपराधों की आय तक ही सीमित नहीं हैं, न ही वहां कोई मौद्रिक सीमा है, न ही काले धन को वैध बनाने के किसी अपराध की मात्रा के लिए किसी कार्रवाई का उद्देश्य या कोई मनी लॉन्डरिंग डिजाइन बनाने की कोई आवश्यकता है। ब्रिटेन के कानून के तहत काले धन को वैध बनाने वाले किसी अपराध में धनराशि का शामिल होना जरूरी नहीं है क्योंकि मनी लॉन्डरिंग के क़ानून में किसी भी प्रकार के विवरण की संपत्ति शामिल है। इसके परिणाम स्वरुप कोई भी व्यक्ति जो ब्रिटेन में एक अर्जनशील अपराध (अर्थात् एक ऐसा अपराध जिसमें से उसे किसी भी विवरण की एक परिसंपत्ति या धनराशि के रूप में कुछ लाभ प्राप्त प्राप्त होता है) करता है वह ब्रिटेन के कानून के तहत अनिवार्य रूप से एक काले धन को वैध बनाने का अपराध भी करता है।\n\nयह एक ऐसे व्यक्ति पर भी लागू होता है जो आपराधिक आचरण द्वारा किसी दायित्व से बच निकलता है (जैसे कि एक कराधान का दायित्व) -- जिसे वकीलों द्वारा \"एक आर्थिक लाभ प्राप्त करना\" कहा जाता है -- क्योंकि ऐसा समझा जाता है कि इस प्रकार वह जिस दायित्व से बच कर निकल गया है उसके बराबर मूल्य की धनराशि उसे प्राप्त हो जाती है।\n\nकाले धन को वैध बनाने वाले प्रमुख अपराधों में अधिकतम 14 साल के कारावास की सजा दी जाती है।\n\nमाध्यमिक विनियमन का प्रावधान मनी लॉन्ड्रिंग विनियम 2003 और 2007 द्वारा किया गया है।\n\nइस अधिनियम का एक परिणाम यह है कि वकील, लेखाकार और दिवालियापन के व्यवसाय में लगे हुए व्यक्ति जो यह संदेह (अपने कार्य के दौरान प्राप्त जानकारी के परिणाम स्वरुप) व्यक्त करते हैं कि उनके ग्राहक (या अन्य व्यक्ति) कर चोरी या अन्य आपराधिक गतिविधियों में शामिल हैं जिसके जरिये उन्होंने कोई लाभ प्राप्त किया है, अब उन्हें अपने संदेह की सूचना अधिकारियों को देनी पड़ती है (क्योंकि इनमें काले धन को वैध बनाने के संदेह शामिल होते हैं). अधिकांश परिस्थितियों में यह किसी सूचनादाता द्वारा अपनी सूचना के विषय की जानकारी देने के लिए कि इसकी एक सूचना तैयार कर ली गयी है, यह एक अपराध की 'गुप्त सूचना' होगी. हालांकि इन प्रावधानों के लिए विशेषाधिकृत परिस्थितियों में या जहां सूचना कानूनी पेशेवराना विशेषाधिकार के अधीन है, कुछ पेशेवरों द्वारा प्राप्त जानकारी का खुलासा अधिकारियों के सामने करना आवश्यक नहीं है।\n\nउद्योग समूहों के साथ-साथ संयुक्त मनी लॉन्ड्रिंग संचालन समूह और लॉ सोसायटी द्वारा व्यावसायिक मार्गदर्शन (जिसे ब्रिटेन के खजांची को प्रस्तुत किया और उनके द्वारा अनुमोदित किया जाता है) प्रदान किये जाते हैं।\n\nहालांकि बैंकिंग संस्थाओं पर एक निर्धारित मूल्य से अधिक मौद्रिक जमा या स्थानान्तरण की नियमित सूचना देने का कोई दायित्व नहीं है। इसकी बजाय सभी संदिग्ध जमा या स्थानांतरणों की सूचना दी जानी चाहिए भले ही उनका मूल्य कुछ भी हो।\n\nसूचना के दायित्वों में अन्य देशों में किये गए उन आचरण से संबंधित लाभों के संदेहों की सूचना देना शामिल है जो ब्रिटेन में किये जाने की स्थिति में आपराधिक होगा। बाद में कुछ ख़ास गतिविधियों को छोड़ देने के लिए उन अपवादों को जोड़ा गया जो उस स्थान पर वैध थे जहां ये गतिविधियां हुई थीं, जैसे कि स्पेन में सांडों की लड़ाई.\n\nब्रिटेन में सालाना तौर पर अधिकारियों को प्रस्तुत की जाने वाली काले धन को वैध बनाने के संदेह की सूचनाएं 200,000 से अधिक हैं (30 सितंबर 2010 को समाप्त हुए वर्ष में 240,582 सूचनाएं प्राप्त हुई थीं -- जो पिछले वर्ष प्रस्तुत की गयी 228,834 सूचनाओं में बढ़त को दर्शाती है). इनमें से अधिकांश सूचनाएं बैंकों और इसी तरह की वित्तीय संस्थाओं द्वारा प्रस्तुत की जाती हैं (30 सितम्बर 2010 को समाप्त हुए वर्ष में बैंकिंग क्षेत्र से 186,897 सूचनाएं प्राप्त हुई थीं).\n\nहालांकि 30 सितम्बर 2010 को समाप्त हुए वर्ष में 5,108 विभिन्न संगठनों ने अधिकारियों के समक्ष संदिग्ध गतिविधि की रिपोर्ट पेश की थी जबकि सभी सूचनाओं का लगभग आधा हिस्सा सिर्फ चार संगठनों द्वारा प्रस्तुत किया गया था और सभी सूचनाओं में तीन-चौथाई की भागीदारी शीर्ष 20 रिपोर्टिंग संगठनों की थी।\n\nकिसी अन्य व्यक्ति द्वारा काले धन को वैध बनाने के संदेह की सूचना देने में नाकाम रहने के अपराध के लिए अधिकतम 5 वर्ष के कारावास का प्रावधान है।\n\nब्रिटेन में सभी ब्यूरो डी चेंज महारानी साहिबा के राजस्व और सीमा शुल्क विभाग के साथ पंजीकृत हैं जो प्रत्येक स्थान के लिए एक व्यापारिक लाइसेंस जारी करता है। ब्यूरो डी चेंज और धन परिवर्तक जैसे कि ब्रिटेन में वेस्टर्न यूनियन के आउटलेट्स \"विनियमित क्षेत्र\" के भीतर आते हैं और इन्हें मनी लॉन्ड्रिंग रेगुलेशन 2007 का अनुपालन करना आवश्यक होता है। सभी धन सेवा व्यवसायों पर एचएमआरसी द्वारा जांच किया जा सकता है।\n\nसंयुक्त राज्य अमेरिका में काले धन को वैध बनाने को रोकने के दृष्टिकोण को उपयोगिता के अनुसार दो क्षेत्रों में बांट दिया गया है: निरोधक (नियामक) उपाय और आपराधिक उपाय.\n\nपहले चरण में अमेरिकी वित्तीय प्रणाली में काले धन को प्रवेश करने से रोकने के प्रयास में संयुक्त राज्य कांग्रेस ने कानूनों की एक श्रृंखला पारित की है जिसकी शुरुआत 1990 में हुई थी जिसे संयुक्त रूप से बैंक सीक्रेसी एक्ट के रूप में जाना जाता है। ये क़ानून जो युनाइटेड स्टेट्स कोड के टाइटल 31 के सेक्शन 5311 से 5332 में शामिल हैं, इनके लिए ऐसी वित्तीय संस्थाओं को जिसमें वर्तमान परिभाषा के तहत संस्थाओं की एक व्यापक सारणी शामिल है जिसमें बैंक, क्रेडिट कार्ड कम्पनियां, जीवन बीमादाता, धन सेवा व्यवसाय और प्रतिभूतियों के ब्रोकर-डीलर शामिल हैं, इन्हें युनाइटेड स्टेट्स ट्रेजरी में कुछ ख़ास लेनदेनों की सूचना देना आवश्यक होता है। 10,000 डॉलर से अधिक के नगद लेनदेन की सूचना अनिवार्य रूप से करेंसी ट्रांजेक्शन रिपोर्ट (सीटीआर) पर दी जानी चाहिए जिसमें लेनदेन करने वाले व्यक्ति की पहचान के साथ-साथ नगदी का स्रोत भी बताया जाना चाहिए। अमेरिका दुनिया के ऐसे कुछ देशों में से एक है जहां एक निश्चित सीमा से अधिक के सभी नगद लेनदेनों की सूचना देना आवश्यक है, हालांकि कुछ व्यवसायों को इस अनिवार्यता से मुक्त रखा जा सकता है। इसके अतिरिक्त, वित्तीय संस्थानों को ऐसे लेनदेन की सूचना अनिवार्य रूप से एक संदेहास्पद गतिविधि रिपोर्ट (एसएआर) पर देनी चाहिए जिसे वे \"संदेहास्पद\" समझते हैं जिसे यह जानने या संदेह करने के रूप में पारिभाषित किया गया है कि यह धन अवैध गतिविधि से आया है या अवैध गतिविधि के जरिये धन को छिपाया गया है और यह कि इसे बीएसए की आवश्यकताओं से बचकर निकलने के लिए तैयार किया गया है या ऐसा लगता है कि इससे कोई ज्ञात व्यवसाय अथवा प्रत्यक्ष कानूनी उद्देश्य जुड़ा हुआ नहीं है; या यह कि संस्था का इस्तेमाल आपराधिक गतिविधि को सुविधा प्रदान करने के लिए किया जा रहा है। ग्राहकों द्वारा बीएसए को धोखा देने के प्रयास, आम तौर पर नगदी जमा की धनराशि को 10,000 डॉलर से कम की राशि में बांट देना और उन्हें अलग-अलग दिनों में या अलग-अलग स्थानों पर जमा करना भी क़ानून का उल्लंघन करना है।\n\nइन रिपोर्टों द्वारा बनाए गए वित्तीय डेटाबेस को अमेरिकी वित्तीय खुफिया इकाई (एफआईयू) द्वारा नियंत्रित किया जाता है, जिसे वित्तीय अपराध प्रवर्तन नेटवर्क (फिनसेन (FinCEN)) कहा जाता है जो वर्जीनिया के वियना में स्थित है। ये रिपोर्टें अमेरिकी आपराधिक जांचकर्ताओं के साथ-साथ दुनिया भर के एनी एफआईयू को उपलब्ध करायी गयी हैं और फिनसेन (FinCEN) द्वारा रुझानों को निर्धारित करने तथा जांचों का संदर्भ लेने के लिए इन रिपोर्टों का कंप्यूटर संचालित विश्लेषण किया जाएगा.\n\nबीएसए की आवश्यकता है कि वित्तीय संस्थाएं ग्राहक के प्रति विधिवत तत्परता को अपनाएं जिसे कभी-कभी \"अपने ग्राहक को जानो\" के मुहावरे के रूप में भी जाना जाता है। इसमें यह संतोषजनक पहचान प्राप्त करना शामिल है जिससे यह आश्वासन दिया जा सके कि खाता ग्राहक के वास्तविक नाम पर है और इसमें धन की स्वीकार्य प्रकृति तथा स्रोत के बारे में एक ऐसी समझ है कि यह उसके खातों से होकर प्रवाहित होगा। ग्राहकों के अन्य वर्ग जैसे कि निजी बैंकिंग खातों और विदेशी सरकारी अधिकारियों से संबंधित ग्राहक को अधिक तत्परता के साथ ध्यान दिया जाता है क्योंकि क़ानून यह समझता है कि इस तरह के खातों में काले धन को वैध बनाने का जोखिम कहीं अधिक होता है। सभी खाते निरंतर निगरानी की प्रक्रिया के अधीन होते हैं ​​जिसमें आंतरिक बैंक सॉफ्टवेयर द्वारा लेनदेनों की जांच की जाती है और जो कुछ ख़ास मानदंडों के बाहर आते हैं उनके मैनुअल निरीक्षण के लिए \nसूचित किया जाता है। अगर किसी मैनुअल निरीक्षण से पता चलता है कि यह लेनदेन संदिग्ध है तो संस्था को एक संदेहास्पद गतिविधि रिपोर्ट दर्ज करनी चाहिए। \n\nइसमें शामिल उद्योगों के नियामक यह सुनिश्चित करने के प्रति जिम्मेदार हैं कि वित्तीय संस्थान बीएसए का अनुपालन करते हैं। उदाहरण के लिए, फेडरल रिजर्व और मुद्रा के नियंत्रक के कार्यालय द्वारा नियमित रूप से बैंकों का निरीक्षण किया जाता है और गैर-अनुपालन की स्थिति में जुर्माना लगाया जा सकता है या मामलों को आपराधिक अभियोजन के लिए भेजा जा सकता है। बीएसए का अनुपालन करने में असफल रहने पर कई बैंकों पर जुर्माना लगाया गया है। इनमें से सबसे मशहूर मामला वाशिंगटन डी.सी. के रिग्स, बैंक का है जिसके खिलाफ काले धन को वैध बनाने पर उचित नियंत्रण को लागू करने में असफल रहने पर मुकदमा चलाया गया था और कार्यात्मक रूप से व्यवसाय से बाहर कर दिया गया था, क्योंकि यह मामला विशेष रूप से विदेशी राजनीतिक हस्तियों से संबंधित था।\n\nबीएसए के अलावा, अमेरिका अपनी सीमाओं के पार मुद्रा की आवाजाही पर नियंत्रण लगाता है जिसके लिए व्यक्तियों को 10,000 डॉलर से अधिक की नकदी के पारवहन की रिपोर्ट एक ऐसे प्रपत्र में देना आवश्यक होता है जिसे मुद्रा का अंतरराष्ट्रीय पारवहन या मौद्रिक उपकरण (जिसे सीएमआईआर के रूप में जाना जाता है) कहते हैं। इसी तरह ऑटोमोबाइल डीलरशिप जैसे व्यवसाय जो 10,000 डॉलर से अधिक की नगदी प्राप्त करते हैं उन्हें भी नगदी के स्रोत की पहचान करते हुए उसी प्रकार का एक प्रपत्र 8300 आतंरिक राजस्व सेवा (इंटरनल रेवन्यू सर्विस) के समक्ष दर्ज करना होता है।\n\nसंयुक्त राज्य अमेरिका में काले धन को वैध बनाने की प्रक्रिया को 1986 के मनी लॉन्डरिंग कंट्रोल एक्ट के बाद से आपराधिक बना दिया गया है। यह कानून, जो युनाइटेड स्टेट्स कोड के टाइटल 18 के सेक्शन 1956 में सन्निहित है, व्यक्तियों को ऐसी आय के वित्तीय लेनदेन में संलग्न होने से रोकता है जो कुछ विशेष अपराधों के जरिये उत्पन्न की गयी है जिसे \"\"निर्दिष्ट गैरकानूनी गतिविधियों\" (एसयूए) के रूप में जाना जाता है। इसके अतिरिक्त, कानून की आवश्यकता है कि क्या कोई व्यक्ति विशेष रूप से धन के स्रोत, स्वामित्व या नियंत्रण को छिपाने के लिए लेनदेन करने का इरादा रखता है। यहां धनराशी की कोई न्यूनतम सीमा नहीं है और न ही यह बताने की आवश्यकता है कि सफलापूर्वक किये गए लेनदेन के जरिये वास्तव में धन को छिपाया जा रहा है। इसके अलावा, एक \"वित्तीय लेनदेन\" को मोटे तौर पर परिभाषित किया गया है और इसमें किसी वित्तीय संस्थान या यहां तक कि किसी व्यवसाय के शामिल होने की भी जरूरत नहीं है। सिर्फ एक व्यक्ति से दूसरे व्यक्ति तक धन का आदान-प्रदान, जब तक कि ऐसा धन के स्रोत, स्वामित्व, स्थान या नियंत्रण को छिपाने के इरादे नहीं किया गया है, क़ानून के तहत इसे एक वित्तीय लेनदेन समझा जाएगा. हालांकि, या तो एक वित्तीय लेनदेन या छिपाने के किसी इरादे के बिना धन का अकेला स्वामित्व संयुक्त राज्य अमेरिका में कोई अपराध नहीं है।\n\nयुनाइटेड स्टेट्स कोड के टाइटल 18 के सेक्शन 1957 में शामिल क़ानून काले धन को वैध बनाने के अलावा किसी एसयूए से उत्पन्न 10,000 डॉलर से अधिक की राशि के खर्च पर रोक लगाता है, भले ही व्यक्ति इसे छिपाना चाहता हो। इसमें काले धन को वैध की तुलना में कम जुर्माना लगाया जाता है और मनी लॉन्डरिंग क़ानून के विपरीत इसमें आवश्यकता यह है कि धन एक वित्तीय संस्थान से होकर गुजरता है।\n\n2009 में युनाइटेड स्टेट्स सेंटेंसिंग कमीशन द्वारा संकलित रिकॉर्डों के अनुसार संयुक्त राज्य अमेरिका के न्याय विभाग ने 81,000 से कुछ अधिक लोगों को आम तौर पर दोषी पाया था; इनमें से लगभग 800 को प्राथमिक या अत्यंत गंभीर आरोप के रूप में काले धन को वैध बनाने का दोषी पाया गया था।\n\nकाले धन को वैध बनाने के खिलाफ पहली सुरक्षा वित्तीय बिचौलियों को अपने ग्राहकों के बारे में जानने की आवश्यकता है -- जिसे अक्सर \"केवाईसी अपने ग्राहक को जानो की आवश्यकताओं\" के रूप में जाना जाता है। किसी के ग्राहक को जानकर वित्तीय बिचौलिए अक्सर गलत पहचान, असामान्य लेनदेन, बदलते आचरण या काले धन को वैध बनाने के अन्य संकेतकों सहित असामान्य या संदिग्ध व्यवहार की पहचान करने में सक्षम हो जाएंगे.\nलेकिन लाखों ग्राहकों और ग्राहकों से संपर्क रखने वाले हजारों कर्मचारियों वाले संस्थानों के लिए अपने ग्राहकों को जानने के पारंपरिक तरीके प्रौद्योगिकी से परिपूरित होने चाहिएं. कई कंपनियां इन प्रक्रियाओं को निष्पादित करने में मदद के लिए सॉफ्टवेयर और डेटाबेस उपलब्ध करती हैं। बैंक और कॉरपोरेट सुरक्षा निदेशक भी काले धन को वैध बनाने के खिलाफ लड़ाई में एक महत्वपूर्ण भूमिका निभा सकते हैं। \n\nसूचना प्रौद्योगिकी कभी भी एक सुप्रशिक्षित जांचकर्ता की जगह नहीं ले सकता है लेकिन जिस तरह काले धन को वैध बनाने की तकनीकें अधिक से अधिक परिष्कृत हुई हैं, इसके साथ ही इससे लड़ने की तकनीकों में भी सुधार आया है। मनी लॉन्डरिंग विरोधी सॉफ्टवेयर ग्राहक के डेटा को फ़िल्टर करता है, संदेह के स्तर के अनुसार इसका वर्गीकरण करता है और विसंगतियों के लिए इसका निरीक्षण करता है। ऐसी विसंगतियों में फंड में कोई अचानक भारी वृद्धि या एक बड़ी वापसी शामिल है। कुछ ख़ास मानदंडों को पूरा करने वाले छोटे लेनदेनों को भी संदिग्ध के रूप में सूचित किया जा सकता है। उदाहरण के लिए, स्ट्रक्चरिंग सूचित लेनदेन का कारण बन सकता है। सॉफ्टवेयर उन नामों को भी सूचित करेगा जिन्हें सरकार की \"काली सूची\" में रखा गया है और उन लेनदेनों को भी जिसमें ऐसे देश शामिल हैं जिन्हें मेजबान देश का विरोधी समझा जाता है। एक बार जब सॉफ्टवेयर ने डेटा का पता लगा लिया और संदिग्ध लेनदेनों को सूचित कर दिया, तो यह एक रिपोर्ट बनाता है।\n\nविभिन्न प्रकार के सॉफ्टवेयर पैकेज नाम विश्लेषण, नियम-आधारित सिस्टम, सांख्यिकीय और प्रोफाइलिंग इंजन, न्यूरल नेटवर्क, लिंक विश्लेषण, सहकर्मी समूह विश्लेषण और समय अनुक्रम मिलान करने में सक्षम हैं। इसके अलावा, विशिष्ट केवाईसी समाधान भी हैं जो मामले के आधार पर खाता प्रलेखन स्वीकृति और सुधार के साथ-साथ देश, व्यापार, संस्था, उत्पाद, लेनदेन के जोखिमों को ध्यान में रखते हुए ग्राहक के स्वचालित जोखिम स्कोरिंग की सुविधा प्रदान करते हैं। एएमएल प्रौद्योगिकी के अन्य तत्वों में प्रशिक्षण और जागरूकता के लिए जानकारी का आदान-प्रदान करने वाले और ई-लर्निंग के पोर्टल शामिल हैं।\n\nइस सॉफ्टवेयर का प्रयोग विशेष रूप से काले धन को वैध बनाने का पता लगाने के लिए नहीं बल्कि अधिकांशतः क्रेडिट कार्ड या बैंक के विवरणों की आम चोरी का पता लगाने के लिए किया जाता है। किसी खाते में असामान्य गतिविधि कार्ड जारीकर्ता द्वारा यह सुनिश्चित करने के लिए कॉल करने का कारण बन सकता है कि कहीं इसका दुरुपयोग तो नहीं किया गया है।\n\nजी7 देशों द्वारा 1989 में गठित मनी लॉन्ड्रिंग के खिलाफ फ़ाइनांशियल एक्शन टास्क फोर्स \n(एफएटीएफ) एक अंतर सरकारी निकाय है जिसका उद्देश्य मनी लॉन्ड्रिंग का मुकाबला करने के लिए एक अंतरराष्ट्रीय प्रतिक्रिया विकसित करना और इसे बढ़ावा देना है। अक्टूबर 2001 में एफएटीएफ ने अपने मिशन का विस्तार कर इसमें आतंकवाद के वित्तपोषण के खिलाफ लड़ाई को शामिल किया। एफएटीएफ एक नीति-निर्धारक निकाय है जो राष्ट्रीय क़ानून और विनियामक एएमएल और सीएफटी सुधारों को हासिल करने के लिए कानूनी, वित्तीय और कानून प्रवर्तन विशेषज्ञों को एक साथ लेकर आता है। वर्तमान में इसकी सदस्यता में 34 देश और प्रदेश तथा दो क्षेत्रीय संगठन शामिल हैं। इसके अलावा, एफएटीएफ कई अंतरराष्ट्रीय निकायों और संगठनों के सहयोग से काम करता है। एफएटीएफ के साथ इन संस्थाओं का दर्जा पर्यवेक्षक का है जो उन्हें मतदान का अधिकार तो नहीं देता है लेकिन पूर्ण सत्रों और कार्यकारी समूहों में संपूर्ण भागीदारी की अनुमति देता है।\n\nएफएटीएफ ने काले धन को वैध बनाने पर 40 सिफारिशें और आतंकवादी वित्तपोषण के संबंध में 9 विशेष अनुशंसाएं तैयार की है। एफएटीएफ प्रकाशित रिपोर्टों में इन सिफारिशों के खिलाफ प्रत्येक सदस्य देश का मूल्यांकन करता है। जिन देशों को उन सिफारिशों का समुचित रूप से अनुपालन नहीं करते हुए देखा जाता है उन पर वित्तीय प्रतिबंध लगाए जा सकते हैं।\n\n\n\n\n\n", "id": "400730", "title": "काले धन को वैध बनाना (मनी लॉन्डरिंग)"}
{"url": "https://hi.wikipedia.org/wiki?curid=400731", "text": "बारोक (अंगूर)\n\nबारोक (अंगूर) (अक्सर इसे बार्रोकी भी लिखा जाता है) एक प्रकार का अंगूर है जिससे सफेद फ्रांसीसी शराब बनती है और जिसे मुख्य रूप से दक्षिण पश्चिम फ्रांस के टर्सन क्षेत्र में उगाया जाता है। इससे अखरोट के स्वाद वाली बहुत ज्यादा नशीली शराब बनाई जा सकती है। अंगूर से बनने वाली शराब की पहचान करने वालों को संदेह है कि यह अंगूर शायद फोले ब्लॉन्श (Folle Blanche) (जो \"बॉर्देलेजा जूरिया\" (Bordeleza zuria) का पर्यायवाचीय है) और सॉविग्नॉन ब्लॉन्क (Sauvignon blanc) का एक संकरण हो सकता है।\n\nहालांकि इस अंगूर का सटीक मूल स्पष्ट नहीं हैं, अंगूर से बनने वाली शराब की पहचान करने वालों का मानना है कि यह फ्रांसीसी सफेद अंगूर फोले ब्लॉन्श और सॉविनन ब्लॉन्क के संकरण से बना है। कभी फ्रांस के पूरे दक्षिण-पश्चिमी हिस्से में इसकी पैदावार की जाती थी, लेकिन आज इसका रोपण मुख्य रूप से लैंड्स विभाग तक ही सीमित रह गया है जिसके तहत टर्सन के शराब क्षेत्र का \"विन डेलिमिते दे क्वालिते सुपेरियोर\" (Vin délimité de qualité supérieure)(VDQS) शामिल है। 20 वीं सदी में शराब उत्पादकों के बीच भुरभुरे फफूंद के प्रति प्रतिरोधी होने की वजह से बारोक (अंगूर) लोकप्रिय होने लगा और जिसने अंगूर की कई किस्मों को काफी नुकसान भी पहुंचाया. हालांकि, 1980 के दशक तक अंगूर विलुप्त होने के कगार पर खड़ा था क्योंकि लैंड्स में अंगूर के बाग खत्म किए जाने लगे थे और उनके स्थान पर दमीन को अन्य कृषि और विकास के कार्य के लिए परिवर्तित किया जाने लगा था।\n\nशराब इतिहासकार और विशेषज्ञ जैन्सिस रॉबिन्सन ने लिखा है कि इयूजेनी-लेस-बैंस में मिशेलिन से अनुमोदित तीन सितारा रेस्तरां \"लेस प्रेस देयूजेनी\" (Les Prés d'Eugénie) के मालिक खानसामा मिशेल गेरार्ड की कोशिशों की वजह से बारोक अंगूर को विलुप्त होने से बचाया जा सका था। टर्सन में गेरार्ड ने अपनी और पत्नी के मालिकाना वाली शराब रियासत में बारोक (अंगूर) पर आधारित खुशबूदार अत्यधिक नशीली विभिन्न प्रकार की शराब के उत्पादन में रुचि को पुनर्जीवित किया और आलोचकों ने जिसे दिलचस्प करार दिया.\n\nयह अंगूर फ्रांस के दक्षिण-पश्चिम में टर्सन के शराब क्षेत्र की खासियत है, क्योंकि दुनिया के किसी अन्य हिस्से में बहुत कम ही इसका रोपण किया जाता है।\n\nबारोक (अंगूर) बेहद ही नशीली शराब बनाता है जिसमें अल्कोहल का स्तर और वजन काबिले गौर होता है। इसमें सॉविग्नॉन ब्लॉन्क (Sauvignon blanc) की तरह सुगंध की विशेषताएं होती हैं।\n\nवर्षों से बारोक (अंगूर) के कई पर्यायवाची हैं जिनमें बाराके (Barake), बारोका (Baroca), बारोक (Baroke), बारोक (Barroque), ब्लॉन्क बॉर्देलेस (Blanc Bordelais), बॉर्देलेस (Bordelais), बॉर्देलेस ब्लॉन्क (Bordelais Blanc), बॉर्देलेजा जूरिया (Bordeleza zuria), बोदेल्स (Boudales), बोर्देल्स (Bourdales), क्लावेरी ब्लॉन्क (Claverie Blanc), एस्क्रिपेत फोले (Escripet folle), मस्काडेले डे नेट्स (Muscadelle de Nates, पेतित बॉर्देलेस (Petit Bordelais) प्लांट बॉर्देलेस (Plant Bordelais) और सेबल ब्लॉन्क (Sable blanc) शामिल हैं।\n", "id": "400731", "title": "बारोक (अंगूर)"}
{"url": "https://hi.wikipedia.org/wiki?curid=400732", "text": "सेलोफेन\n\nसेलोफेन या सिलोफ़न (Cellophane) पुनर्जीवित सेलूलोज़ से बना एक पतला और पारदर्शी पत्र है। हवा, तेल, ग्रीस और जीवाणुओं के विरुद्ध इसकी निम्न पारगम्यता इसे खाद्य संवेष्ठन (फूड पैकेजिंग) के लिए एक उपयुक्त सामग्री बनाती है। सेलोफेन कई देशों में इनोविया फिल्म्स लिमिटेड, कम्ब्रिया, ब्रिटेन का एक पंजीकृत व्यापार चिह्न है।\n\nलकड़ी, कपास, सन आदि स्रोतों से प्राप्त सेलूलोज़ को क्षार और कार्बन डाइसल्फ़ाइड में घोल कर विस्कोस नामक विलयन प्राप्त किया जाता है, जिसे तनु सल्फ्यूरिक अम्ल और सोडियम सल्फेट के ऊष्मक (बाथ) से एक पतली झिर्री के माध्यम से गुजाता जाता है, इस प्रक्रिया में विस्कोस पुन: सेलूलोज़ में परिवर्तित हो जाता है। इस प्रकार प्राप्त सेलूलोज़ की झिल्ली को अन्य कई ऊष्मकों से गुजारा जाता है, जिनमें से एक में गंधक (सल्फर) हटाया जाता है, दूसरे में झिल्ली (फिल्म) को विरंजित किया जाता है और एक अन्य ऊष्मक में झिल्ली को भंगुर हो कर टूटने से बचाने के लिए इसमें ग्लिसरीन मिलाई जाती है।\n\nइसी तरह की एक अन्य प्रक्रिया में झिर्री के बजाय एक छिद्र से विस्कोस को गुजार कर रेयान नामक तंतु प्राप्त किया जाता है। रासायनिक रूप से, सेलोफेन रेयान और सेलूलोज़ सभी ग्लूकोज के बहुलक (पॉलिमर) हैं और इनमें रासायनिक तत्व कार्बन, हाइड्रोजन और ऑक्सीजन शामिल होते हैं।\n", "id": "400732", "title": "सेलोफेन"}
{"url": "https://hi.wikipedia.org/wiki?curid=400733", "text": "मुद्रा (करेंसी)\n\nमुद्रा (currency, करन्सी) पैसे के उस रूप को कहते हैं जिस से दैनिक जीवन में ख़रीद और बिक्री होती है। इसमें सिक्के और काग़ज़ के नोट दोनों आते हैं। आमतौर से किसी देश में प्रयोग की जाने वाली मुद्रा उस देश की सरकारी व्यवस्था द्वारा बनाई जाती है। मसलन भारत में रुपया व पैसा मुद्रा है जिसके सिक्के व नोट भारतीय सरकार द्वारा जारी किए जाते हैं।\n\n\n\nभारत एक ऐसा देश है जहा पर रुपया का उन्मूलन हुआ है १९७८ में देश के प्रधान मंत्री मोरारजी देसाई ने सबसे पहले देश में एक हजार का नोट बंद किया जिससे काला धन को साफ़ किया जा सके और अब २०१६ में प्रधान मंत्री नरेद्र मोदी ने ५०० और १००० के नोट बंद कर देश के धन का उन्मूलन किया है \n", "id": "400733", "title": "मुद्रा (करेंसी)"}
{"url": "https://hi.wikipedia.org/wiki?curid=400734", "text": "सरयू पारीण ब्राह्मण\n\nप्राक्कथन\nकहा जाता है कि सरयू पारीण ब्राह्मणों का उद्भव भगवान श्रीराम के समय हुआ और इन्हे बसने के लिये सरयू नदी के उत्तर स्थान दिया गया था, परन्तु आज सम्पूर्ण भारत ही नहीं वरन विश्व के सभी देशों मे फैले हुये हैं। अधिकतर जीवन यापन हेतु यह वर्ग बाहर निकला और उनमे से कुछ वापस आये और कुछ अपने कार्य स्थल पर बस गये। पुराने समय मे ब्राह्मणों का कार्य मुख्यतया पठन और पाठन था और जीविका का माध्यम भी यही हुआ करता था। अधिकतर विद्या अध्यन का माध्यम गुरुकुल (आधुनिक क्षात्रावास) था जहां शिष्यों को रहकर अध्यन करना होता था। यहां पर .क्षात्रों से किसी प्रकार का शुल्क नहीं लिया जाता था। आगे चलकर विद्यार्थियों ने अपने नाम के साथ साथ गुरुकुल या आश्रम का नाम भी लिखना शुरू किया। यहीं से गोत्र का जन्म हुआ।\n", "id": "400734", "title": "सरयू पारीण ब्राह्मण"}
{"url": "https://hi.wikipedia.org/wiki?curid=400845", "text": "काच का इतिहास\n\nप्रकृति में ऑब्सीडियन (Obsidian) पाषाण पाया जाता है जो एक प्रकार का काच है। यह ज्वालामुखी पहाड़ों से निकलता है और इसके टुकड़ों में तीव्र धार होती है। पाषाण युग में वाण के सिरे, भालों की नाकें एवं चाकू के फल इसी के बनाए जाते थे। धातु युग में इसी आब्सीडियन पाषाण से श्रृंगार की वस्तुएँ, जैसे दर्पण इत्यादि, बनाए गए।\n\nकिंवदंती के अनुसार, मुनष्य को काच का पता तब चला जब कुछ व्यापारियों ने सीरिया में फ़ीनीशिया के समुद्रतट पर शोरों के ढेलों पर भोजन के पात्र चढ़ाए। अग्नि के प्रज्वलित होने पर उन्हें द्रवित काच की धारा बहती हुई दिखाई दी। यह काच बालू और शोरे के संयोग से बन गया था।\n\nऐतिहासिक दृष्टि से सर्वप्रथम बर्तनों पर काच के समान चमक उत्पन्न करने की रीति का आविष्कार मेसोपोटामिया (इराक) में ईसा से प्राय: 12,000 वर्ष पूर्व हुआ।\n\nप्राचीनतम काच साँचे में ढले हुए ताबीज के रूप में मिस्र में पाया गया है, जिसका निर्माणकाल ईसा से 7,000 वर्ष पूर्व माना जाता था।\n\nईसा से लगभग 1,200 वर्ष पूर्व, मिस्रवासियों ने खुले साँचों में काच को दबाने का कार्य आरंभ किया और इस विधि से काच की तश्तरियाँ, कटोरे आदि बनाए गए। ईसा के 1,550 वर्ष पूर्व से लेकर ईसा युग के आरंभ तक मिस्र काचनिर्माण का केंद्र बना रहा।\n\nफुँकनी द्वारा तप्त काच को फूँकने की क्रिया मानव का एक महान्‌ आविष्कार था और इसका श्रेय भी फ़ीनीशियावासियों को ही है। इस आविष्कार की अवधि ईसा से 320-20 वर्ष पूर्व है। इस आविष्कार द्वारा काच के अनेक प्रकार के खोखले पात्र बनाए जाने लगे। वस्तुत: आजकल के काच निर्माण के आधुनिक यंत्रों में भी इसी क्रिया का उपयोग किया जाता है।\n\nकाच उद्योग का व्यापारिक विस्तार ईसा काल से आरंभ होता है। इटली के रोम तथा वेनिस प्रदेशों में इसका निर्माण चरम सीमा पर पहुँचा।\n\nअपनी आवश्यकताओं और वैज्ञानिक उन्नति के साथ प्रत्येक देश में विभिन्न गुणों के काच के निर्माण में उन्नति होती गई। काच उद्योग की आधुनिक उन्नति का बहुत कुछ श्रेय इंग्लैंड, फ्रांस, जर्मनी और संयुक्त राज्य अमरीका को है। उदाहरणत:, सन्‌ 1557 ई. में सीसयुक्त स्फटिक का लंदन में आविष्कार हुआ; सन्‌ 1668 में पट्टिका काच ढालने की विधि का पेरिस में आविष्कार हुआ; सन्‌ 1880 में लेंस (लेंञ्ज़ा) आदि बनाने योग्य अनेक प्रकार के काचों का आविष्कार जर्मनी में शाट एवं एवी द्वारा हुआ; 1879 में काच बनाने के लिए पूर्ण स्वचालित यंत्र ओवेन का निर्माण हुआ; सन्‌ 1915 में ऊष्माप्रतिरोधक 'पाइरेक्स' काच का निर्माण हुआ, जो तप्त करके ठंडे पानी में डुबा देने पर भी नहीं तड़कता; सन्‌ 1928 में निरापद काच (सेफ़्टी ग्लास) का निर्माण हुआ जो चोट लगने पर चटख तो जाता है, परंतु उसके टुकड़े अलग होकर छटकते नहीं। यह मोटरकारों में लगाया जाता है; 1931 ई. में काच के धागों और वस्त्रों का निर्माण हुआ; सन्‌ 1902 में, संयुक्त राज्य अमरीका के पिट्सबर्ग नगर में और बेल्ज़ियम में 'लिबी ओवेंस' और 'फ़ूरकाल्ट' प्रणालियों द्वारा चद्दरी काचों का निर्माण होना आंरभ हुआ।\n\nप्राचीन भारत में भी महाभारत, यजुर्वेद संहिता, रामायण और योगवाशिष्ठ में काच शब्द का उपयोग कई जगह किया गया है। प्राचीन भारत में स्फटिक (Quartz) से बनी सामग्री, उत्तम वस्तु मानी जाती थी। भारत में कई प्रदेशों में प्राचीन काच के टुकड़े प्राप्त हुए हैं। भारतीय काच का विवरण वास्तव में 16वीं शताब्दी से आरंभ होता है। उस समय यहाँ से अनिर्मित काच बहुत अधिक मात्रा में यूरोप और उत्तरी इटली को निर्यात किया जाता था; यहाँ तक कि काच निर्माण के लिए रासायनिक पदार्थ भी वेनिस भेजे जाते थे। 19वीं शताब्दी में भारत के प्रत्येक प्रांत में कांच की चूड़ियों, शीशियों और खिलौनों का निर्माण होता था।\n\nआधुनिक भारतीय काच उद्योग सन्‌ 1870 से आरंभ हुआ और सन्‌ 1915 तक कितने ही काच के कारखाने खोले गए, पर वे सब असफल रहे। प्रथम विश्वयुद्ध में भारतीय काच उद्योग को खूब प्रोत्साहन मिला। परंतु युद्धोपरांत भारतीय बाजार काच के विदेशी माल से भर गया, फलस्वरूप कई भारतीय कारखाने बंद हो गए। काच उद्योग की जाँच और उन्नति के लिए उत्तर प्रदेश सरकार ने एक समिति का संगठन किया और उसकी संस्तुतियों को सरकार ने मान्यता दी। उसी समय से काच उद्योग में तीव्रता के साथ उन्नति हो रही है और अब भारत में काच की सब प्रकार की वस्तुओं का निर्माण आधुनिक ढंग से हो रहा है।\n\n\n\n\n\n\n\n\n\n\n\n\n\n\n\n\n", "id": "400845", "title": "काच का इतिहास"}
{"url": "https://hi.wikipedia.org/wiki?curid=400996", "text": "ताराचंद बड़जात्या\n\nताराचंद बड़जात्या (10 मई 1914 - 21 सितम्बर 1992) भारत के प्रसिद्ध फिल्म-निर्माता थे। उन्होने सन १९६० के दशक से आरम्भ करके १९८० के दशक तक अनेकों हिन्दी फिल्में बनायी। वे राजश्री प्रोडक्शन्स के संस्थापक थे। वे मानवीय मूल्यों पर आधारित पारिवारिक फिल्में बनाने में सिद्धहस्त थे।\n\nताराचन्द बरजात्या का जन्म 10 मई 1914 को राजस्थान में हुआ था। उन्होंने कोलकाता के विद्यासागर कॉलेज से स्नातक की परीक्षा पास करके 19 वर्ष की आयु में 1933 में मोतीमहल थियेटर में बिना किसी वेतन के एक प्रशिक्षु के रूप में काम करने लगे कडी मेहनत और लगन से उन्होंने अपने मालिक के लिए सफलता अर्जित की. उनकी आर्थिक मदद से ही 14 साल बाद 15 अगस्त 1947 में उन्होंने राजश्री पिक्चर्स प्रा. लिमिटेड की स्थापना की और कम लागत, देशी कलेवर, नये कलाकारों और सार्थक मूल्यों के सहारे फिल्में बनाने लगे. आर्थिक रूप से उन्हें इस बात का लाभ मिला कि उन्होंने जिन फिल्मों के वितरण का अधिकार मिला उनमें अधिकतर खूब चलीं. जिन फिल्म निर्माता निर्देशकों ने उनपर पूरा भरोसा किया उनमें सबसे महत्त्वपूर्ण नाम मनमोहन देसाई का था जिन्होंने अपनी कई सफल फिल्मों -अमर अकबर अंथोनी, परवरिश, धरमवीर, कुली आदि फिल्मों के वितरण का अधिकार उन्हें सौंपा. जिन सफल फिल्मों से उन्हें सबसे अधिक लाभ मिला उनमें शोले, जुगनू, रोटी, कपड़ा और मकान और विक्टोरिया नं 203 प्रमुख हैं। \n\nबडजात्या का एक बड़ा अवदान यह भी है कि उनके माध्यम से दक्षिण भारतीय फिल्म जगत से हिंदी समाज ज्यादा जुड पाया। अपने दक्षिण भारत के फिल्म निर्माण क्षेत्र में अनुभवों के आधार पर उन्हें लगा कि इन क्षेत्रीय फिल्मों को राष्ट्रीय आधार मिलना चाहिए. उन्हें विश्वास था कि दक्षिण भारतीय भाषाओं की सफल फिल्मों को हिन्दी क्षेत्र के दर्शक जरूर पसंद करेंगे. शुरू में जेमिनी, ए वी एम, प्रसाद जैसे बडे निर्माताओं को यह भरोसा नहीं था लेकिन जब ताराचन्द बरजात्या ने उन्हें भरोसा दिलाया और वितरण में मदद का वादा किया तब उन्हें भरोसा हुआ। इस क्रम में हिंदी में चन्द्रलेखा, मिलन, संसार, जीने की राह, ससुराल, राजा और रंक और खिलौना जैसी सफल फिल्में बनी. 1962 में ताराचंद ने अपना स्वतंत्र प्रोडक्शन शुरू किया। इसके बाद एक के बाद एक सफल फिल्मों का सिलसिला शुरू हुआ। आरती (1962) से शुरू हुआ सफर दोस्ती, जीवन-मृत्यु, उपहार, पिया का घर, सौदागर, गीत गाता चल, तपस्या, चितचोर, दुल्हन वही जो पिया मन भाए, अँखियों के झरोखे से, तराना, सावन को आने दो, नदिया के पार, सारांश से होता हुआ मैंने प्यार किया तक चलता रहा. 1992 में उनका देहांत हो गया।\n\nअपनी फिल्मों में वे मानवतावादी भारतीय मूल्यों के प्रति संवेदनशील दिखे. उन्हें लगता था कि देश की भाषा, देशी संगीत और देशी भाव-बोध अगर सार्थक रूप में लोगों के सामने लाया जाए तो लोगों की सराहना मिलेगी. बिल्कुल ऐसा ही हुआ।\n\nएक दूसरी प्रमुख बात यह थी कि वे नये कलाकारों और संगीतकारों को सदैव प्रोत्साहित करते रहे. उन्होंने जिन लोगों को पहला बड़ा ब्रेक दिया उनमें ये नाम शामिल हैं- राखी, जया भादुडी, सारिका, रंजीता, रामेश्वरी, सचिन, अनुपम खेर, अरुण गोविल, माधुरी दीक्षित, सत्येन बोस, बासु चटर्जी, सुधेन्दु राय, लेख टंडन, हीरेन नाग, रवींद्र जैन, बप्पी लाहिड़ी, उषा खन्ना, येसुदास, हेमलता, सुरेश वाडेकर, शैलेन्द्र सिंह, कविता कृष्णमूर्ति, अनुराधा पौडवाल, उदित नारायण और अलका याज्ञनिक.\n\nअपनी फिल्मों में वे भारतीय समाज के सकारात्मक पक्ष को ज्यादा दिखलाने की कोशिश करते थे। हिंदी का प्रयोग वे शुरू से आखिर तक करते रहे और उनकी फिल्मों में जो नाम दिखलाए जाते थे वे भी हिंदी में ही होते थे।\n\nआज भी उनके पुत्र सूरज बडजात्या हिंदी फिल्म जगत के विरल लोगों में हैं जो स्क्रीन-प्ले हिंदी में तय्यार करवाते हैं।\n\n", "id": "400996", "title": "ताराचंद बड़जात्या"}
{"url": "https://hi.wikipedia.org/wiki?curid=401027", "text": "आइना (1977 फ़िल्म)\n\nआइना (अंग्रेजी: Mirror) 1977 में के बालाचंदर द्वारा निर्मित हिंदी फिल्म जिसकी मुमताज़ प्रमुख अभिनेत्री थी|\n\nयह के बालाचंदर द्वारा निर्मित कमल हासन, प्रमीला व शिवकुमार अभिनित तमिल फ़िल्म (1973) का हिंदी रूपांतर, जिसमे एक ब्राह्मण लड़की को अपने परिवार के लिए वेश्यावृत्ती अपनानी पड़ती है| वर्ष 2007 में इसे फ़िल्म लागा चुनरी में दाग रूप में पुनर्निर्मित किया गया जिसमे प्रमुख अभिनेत्री रानी मुखर्जी ने मुमताज़ का पात्र निभाया और अन्त सुखद है|\n\nराजेश खन्ना।\n\n\n\n", "id": "401027", "title": "आइना (1977 फ़िल्म)"}
{"url": "https://hi.wikipedia.org/wiki?curid=401028", "text": "अमर नाग\n\nअमर नाग भारतीय स्वतंत्रता संग्राम के एक क्रांतिकारी थे। उनका जन्म बर्मा में हुआ था। उनका झुकाव साम्यवाद की तरफ था।\n\n", "id": "401028", "title": "अमर नाग"}
{"url": "https://hi.wikipedia.org/wiki?curid=401029", "text": "आकरनार तारा\n\nआकरनार, जिसका बायर नाम \"अल्फ़ा ऍरिडानी\" (α Eridani या α Eri) है, स्रोतास्विनी तारामंडल का सब से रोशन तारा है। यह पृथ्वी से दिखने वाले तारों में से नौवा सब से रोशन तारा भी है। आकरनार बहुत गरम है और इसलिए इसका रंग नीला है। हालाँकि यह सूरज की ही तरह का एक मुख्य अनुक्रम तारा है, फिर भी इसकी चमक सूरज की 3,000 गुना है। तारों के श्रेणीकरण के हिसाब से इसे B3 की श्रेणी दी जाती है। यह पृथ्वी से 144 प्रकाश-वर्षों की दूरी पर है।\n\nआकरनार की एक सिफ़्त यह है की यह तारा बहुत तेज़ी से घूर्णन कर रहा है (यानि अपने अक्ष पर घूम रहा है) के इसका गोल अकार पिचक गया है और इसके मध्यरेखा की चौड़ाई इसके अक्ष की लम्बाई से 56% ज़्यादा है। पूरी आकाशगंगा (हमारी गैलेक्सी) में जितने तारों का अध्ययन हुआ है यह उन सारों में से सब से पिचका हुआ तारा है।\n\nआकरनार को अंग्रेज़ी में \"Achernar\" लिखा जाता है। इसका मूल अरबी भाषा का \"आख़िर अन​-नहर\" () है, जिसका अर्थ है \"नहर के आख़िर वाला\"। ध्यान रहे के जिस तारामंडल में यह स्थित है उसके संस्कृत नाम (\"स्रोतास्विनी\") और यूनानी नाम (\"इरिडनस\") दोनों का अर्थ \"नहर\", \"नदी\" या \"प्रवाह\" होता है और आकरनार तारा ठीक इसके अंत में स्थित है।\n\nआकरनार का सतही तापमान 14,510 कैल्विन है, जो बहुत ही गरम है। इसी कारण से यह नीले रंग में दमकता है। इसका द्रव्यमान (मास) सूरज के द्रव्यमान का लगभग 7 गुना है और इसका व्यास (डायामीटर) सौर व्यास का लगभग 10 गुना है। इसकी वर्तमान उम्र 10 से 50 करोड़ साल के बीच अनुमानित की जाती है।\n\n", "id": "401029", "title": "आकरनार तारा"}
{"url": "https://hi.wikipedia.org/wiki?curid=401310", "text": "स्वामी रामसुखदास\n\nस्वामी राम सुखदास (१९०४ - ३ जुलाई २००५) भारतवर्ष के अत्यन्त उच्च कोटि के विरले वीतरागी संन्यासी थे। वे गीताप्रेस के तीन कर्णाधारों में से एक थे। अन्य दो हैं- श्री जयदयाल गोयन्दका तथा श्री हनुमान प्रसाद पोद्दार।\n\nस्वामी रामसुखदास का जन्म राजस्थान के नागौर जिले के ग्राम माडपुरा में रूघाराम पिडवा के यहाँ माघ शुक्ला त्रियोदशी सन् 1904 मे हुआ। उनकी माता कुन्नीबाई के सहोदर भ्राता सद्दाराम रामस्नेही सम्प्रदाय के साधु थे।\n\n४ वर्ष की आयु मे ही माताजी ने राम सुखदास को इनके चरणो मे भेट कर दिया। किसी समय स्वामी कान्हीराम गांवचाडी ने आजीवन शिष्य बनाने के लिए आपको मांग लिया। शिक्षा दीक्षा के पश्चात वे सम्प्रदाय का मोह छोडकर विरक्त (संन्यासी) हो गये और उन्होंने गीता के मर्म को साक्षात् किया और अपने प्रवचनो से निरन्तर अमृत वर्षा करने लगे। गीता प्रेस गोरखपुर द्वारा संचालित समस्त साहित्य का आप वर्षो तक संचालन करते रहे। आपने सदा परिव्राजक रूपमें सदा गाँव-गाँव, शहरोंमें भ्रमण करते हुए गीताजीका ज्ञान जन-जन तक पहुँचाया और साधु-समाजके लिए एक आदर्श स्थापित किया कि साधु-जीवन कैसे त्यागमय, अपरिग्रही, अनिकेत और जल-कमलवत् होना चाहिए और सदा एक-एक क्षणका सदुपयोग करके लोगोंको अपनेमें न लगाकर सदा भगवान्‌में लगाकर; कोई आश्रम, शिष्य न बनाकर और सदा अमानी रहकर, दूसरोकों मान देकर द्रव्य-संग्रह, व्यक्तिपूजासे सदा कोसों दूर रहकर अपने चित्रकी कोई पूजा न करवाकर लोग भगवान्‌में लगें ऐसा आदर्श स्थापित कर गंगातट, स्वर्गाश्रम, हृषिकेशमें आषाढ़ कृष्ण द्वादशी वि॰सं॰२०६२ (दि. ३.७.२००५) ब्राह्ममुहूर्त में (3 बजकर 40 मिनिट) भगवद्-धाम पधारे।\n\n", "id": "401310", "title": "स्वामी रामसुखदास"}
{"url": "https://hi.wikipedia.org/wiki?curid=401312", "text": "लायरा तारामंडल\n\nलायरा एक तारामंडल है जो अंतर्राष्ट्रीय खगोलीय संघ द्वारा जारी की गई ८८ तारामंडलों की सूची में शामिल है। दूसरी शताब्दी ईसवी में टॉलमी ने जिन ४८ तारामंडलों की सूची बनाई थी यह उनमें भी शामिल था। इसका मुख्य तारा अभिजीत है जो रात्री के आसमान का पाँचवा सब से रोशन तारा है।\n\nअंग्रेज़ी में लायरा तारामंडल को \"लायरा कॉन्स्टॅलेशन\" (Lyra constellation) कहा जाता है। यूनानी भाषा में \"लायरा\" (λύρα) शब्द \"हार्प\" (संगीत वाद्य) के लिए प्रयोग होता है।\n\nलायरा तारामंडल में बायर नाम वाले 25 तारे हैं, जिसमें से 9 के इर्द-गिर्द ग़ैर-सौरीय ग्रह परिक्रमा करते हुए पाए गए हैं। इस तारामंडल के सबसे रोशन तारे इस प्रकार हैं -\n\n", "id": "401312", "title": "लायरा तारामंडल"}
{"url": "https://hi.wikipedia.org/wiki?curid=401313", "text": "अभिजित तारा\n\nअभिजित या वेगा (Vega), जिसका बायर नाम \"अल्फ़ा लायरे\" (α Lyrae या α Lyr) है, लायरा तारामंडल का सब से रोशन तारा है। यह पृथ्वी से दिखने वाले तारों में से पाँचवा सब से रोशन तारा भी है। अभिजित पृथ्वी से 25 प्रकाश वर्ष की दूरी पर है। खगोलशास्त्री हज़ारों सालों से अभिजित का अध्ययन करते आए हैं और कभी-कभी कहा जाता है के यह \"सूरज के बाद शायद आसमान में सब से महत्त्वपूर्ण तारा है\"।\n\nअभिजित आसमान में घूम रहा है - सन् 12,000 ईसा पूर्व में यह उत्तर ध्रुव का तारा था (यानि हमेशा ठीक उत्तर की ओर होता था)। यह वहां से हिल चुका है लेकिन सन् 13,727 ईस्वी में यह फिर से उत्तर ध्रुव का तारा बन जाएगा।\n\nअभिजित की उम्र केवल 45 करोड़ वर्ष है। हमारे सूरज की उम्र इस से दस गुना ज़्यादा है। इसका द्रव्यमान (मास) सूरज के द्रव्यमान का लगभग 2.1 गुना है और इसका व्यास (डायामीटर) सौर व्यास का लगभग 2.26 गुना है। इसमें नाभिकीय संलयन (न्यूक्लीयर फ्यूज़न) इतनी फ़ुर्ती से चल रहा है के अभिजित अपना हाइड्रोजन इंधन बहुत तेज़ी से ख़त्म कर रहा है और इसका पूरा जीवनकाल पृथ्वी के सूरज के जीवनकाल का दसवा ही होगा। अभिजित अपने पूरे जीवनकाल का लगभग आधा समय व्यतीत कर चुका है। श्रेणीकरण के हिसाब से यह एक A0V श्रेणी का तारा है, यानि एक नीला-से रंग का मुख्य अनुक्रम तारा है।\n\nअभिजित बहुत तेज़ी से घूर्णन कर रहा है (यानि अपने अक्ष पर घूम रहा है)। घूर्णन की यह 274 किलोमीटर प्रति सैकिंड की रफ़्तार इतनी तेज़ है के यदि यह थोड़ी सी अधिक तेज़ होती तो यह तारा टूटकर बिखरना शुरू हो जाता। इतने तेज़ घूर्णन से यह थोड़ा-सा पिचक भी गया है - इसकी चौड़ाई इसकी लम्बाई से 23% ज़्यादा है।\n\nअभिजित से आने वाले अवरक्त विकिरण (इन्फ़्रारॅड रेडियेशन) को परखने से ज्ञात हुआ है के इस तारे के इर्द-गिर्द एक मलबे का चक्र परिक्रमा कर रहा है जो सौर मंडल के बाहरी इलाक़ों में सूरज की परिक्रमा करते हुए काइपर घेरे जैसा है। वैज्ञानिक मानते हैं के यह धूल-ग़ुबार अभिजित के पास खगोलीय वस्तुओं के आपसी टकराव से पैदा हुआ है।\n\nअध्ययन से यह भी ज्ञात हुआ है के एक बृहस्पति जैसा गैस दानव ग्रह भी शायद अभिजित की परिक्रमा कर रहा है।\n\n", "id": "401313", "title": "अभिजित तारा"}
{"url": "https://hi.wikipedia.org/wiki?curid=401314", "text": "हॉपर गुब्बारा\n\nहॉपर गुब्बारा (hopper balloon) (या केवल हॉपर) गर्म हवा से उड़ने वाला एक छोटा, एक व्यक्ति की क्षमता वाला गुब्बारा होता है। पारंपरिक गर्म हवा वाले गुब्बारे में जहां लोगों के खड़े होने के लिए एक टोकरी लगी होती है, वहीं हॉपर गुब्बारे में ऐसी कोई टोकरी नहीं होती है। इसके बजाए हॉपर पायलट आमतौर पर एक कुर्सी पर बैठता है या साज पहनता है जो पैराशूट जैसा होता है। हॉपर आमतौर पर मनोरंजन के लिए उड़ान भरते हैं। इन विमानों को कभी-कभार \"बादल हॉपर्स\" या \"क्लाउडहॉपर\" (\"Cloudhoppers\") भी कहा जाता है। हालांकि ये नाम औपचारिक तौर पर एक खास निर्माता के उत्पादों, विशेष कर लिंडस्ट्रैंड बलूंस (Lindstrand Balloons) का उल्लेख करने के लिए किया जाता है। फिर भी, बहुत लोग व्यापक ट्रेडमार्क के तौर पर इसे \"क्लाउडहॉपर\" नाम से ही पुकारते हैं जिसका मतलब इस तरह के सभी विमान होते हैं। अधिक सावधानीपूर्वक इस्तेमाल में हॉपर (कूदनेवाला) व्यापक शब्दावली है। ज्यादातर हॉपर गुब्बारों में आवरण होते हैं जिनकी मात्रा होती है और जिनकी अधिकतम उड़ान क्षमता एक से डेढ़ घंटे होती है। फिलहाल हॉपर गुब्बारा बनाने वाले दो प्रमुख व्यावसायिक गुब्बारा निर्माताओं के नाम कैमेरॉन बलूंस (Cameron Balloons) और लिंडस्ट्रैंड बलूंस (Lindstrand Balloons) हैं। इसके अलावा ज्यादातर हॉपर गुब्बारे प्रयोगात्मक विमान हैं जिन्हें शौकिया निर्माता तैयार करते हैं।\n\nएक खेल के तौर पर गुब्बारे से छलांग लगाने की शुरुआत संयुक्त राज्य अमेरिका में 1924 और इंग्लैंड में 1927 के बाद हुई। कई उत्साही लोगों के लिए गुब्बारे से छलांग लगाने का मतलब वास्तव में \"छलांग लगाना\" ही होता है: उड़ान भरने के लिए अपर्याप्त उछाल होने पर गुब्बारे में सवार व्यक्ति को असल में अपनी मांसपेशियों से गुब्बारे की सहायता लेकर कूदना पड़ता है। संयुक्त राज्य अमेरिका में उड़ाने वाली गैस के रूप में हीलियम को सबसे ज्यादा पसंद किया जाता है क्योंकि यह आग लगने से सुरक्षित होती है, इससे गुब्बारे में मौजूद व्यक्ति को उड़ते समय धूम्रपान का भी मौका मिल जाता है; अन्यत्र हाइड्रोडन गैस आम थी लेकिन गर्म हवा से उड़ने वाले गुब्बारे नहीं।\n\nहॉपर गुब्बारे या छलांग लगाने वाले गुब्बारे एक एयर बैग और एक आदिम तख्त के साथ एक निलंबन गोफन से ज्यादा कुछ भी नहीं होता है, इनका इस्तेमाल विशाल हवाई पोत और समताप मंडल गुब्बारों के संचालक विमानों की सतहों की जांच और मरम्मत के लिए एक सस्ते साधन के तौर पर करते थे। यह उपकरण काफी सुविधाजनक भी था क्योंकि उच्च ऊंचाई वाले गुब्बारों को लॉन्च करने की सुरक्षित जगह (स्ट्रैटोबाउल और क्रॉसबाई, मिनेसोटा के लोहे के गड्ढे) दूर-दराज में स्थित थीं जहां असली हवाईअड्डे की सुविधा भी नहीं थीं। एक उदाहरण, जब जॉर्जी प्रॉकोफीव के मनहूस USSR-3 को दूसरी बार लॉन्च किया गया था तब विशाल गुब्बारे के ऊपर उलझे हुए जाल को दो हॉपर गुब्बारों ने सुलझाया था: पहला जंपर तख्त से गिर गया था लेकिन वो गुब्बारे के तारों को पकड़ कर खुद को बचाने में कामयाब रहा था। \n\nपहले आधुनिक हॉट एयर गुब्बारे को 22 अक्टूबर 1960 को नेब्रास्का के ब्रूनिंग में संयुक्त राज्य अमेरिका के नौसेना शोध कार्यालय के प्रायोजन के तहत एड योस्ट ने उड़ाया था। चूंकि योस्ट के गुब्बारे का छोटा आवरण 31,000 घन फीट (900 m3) था और पायलट के लिए टोकरी की जगह एक कुर्सी थी, इसलिए ऐसा माना जाता है कि ये 1930 के दशक के हवाई पोतों के स्वर्ण युग के बाद उड़ने वाला पहला हॉपर गुब्बारा था।\n\nक्लाउडहॉपर का नाम अक्सर एक व्यक्ति वाले हॉट एयर गुब्बारे के लिए लिया जाता है जिसमें पायलट एक साज या छोटी कुर्सी पर बैठता है। पायलट के पीछे अक्सर प्रोपेन की एक टंकी होती है और पायलट के सिर के ऊपर एक फ्रेम में बर्नर लगा होता है। गुब्बारे का बर्नर, टंकी और पायलट की साज का इस्तेमाल गुब्बारे के आवरण से स्वतंत्र रूप से किया जा सकता है जिससे पायलट उड़ान के दौरान गुब्बारे को जरूरत के मुताबिक दिशा दे सकता है और उतर भी सकता है।\n\n\"क्लाउडहॉपर\" शब्द का सबसे पहले ब्रिटानी गुब्बाराकार कॉलिन प्रेस्कॉट ने इस्तेमाल किया और इसका ट्रेडमार्क कराया. क्लाउडहॉपर के विकास को 1979 में कॉल्ट बैलूंस के पेर लिंडस्ट्रैंड ने आगे बढ़ाया. बाद में कॉल्ट बलूंस का थंडर बलूंस में विलय हो गया और थंडर एंड कॉल्ट बलूंस की स्थापना हुई जिसने क्लाउडहॉपर नाम को विरासत में ले लिया। आखिरकार पेर लिंडस्ट्रैंड ने थंडर एंड कॉल्ट को छोड़कर अपनी लिंडस्ट्रैंड बलूंस की स्थापना की जो आज के क्लाउडहॉपर का उत्पादन करती है।\n\nकॉल्ट की टीम के अपने पहले क्लाउडहॉपर के बनाने और उड़ान भरने के तुरंत बाद कैमेरॉन बलूंस भी अपने बैकपैक-स्टाइल के गुब्बारे के साथ सामने आई, जिसका नाम स्काईहॉपर (SkyHopper) दिया गया। इसमें मुख्य अलग विशेषता ये थी कि बर्नर को नियंत्रित करने के लिए टि्वस्ट-ग्रिप बनाया गया था। असली कॉल्ट क्लाउडहॉपर के साथ-साथ आधुनिक युग के क्लाउडहॉपर डिजाइन में बर्नर नियंत्रक नियमित यात्रियों की फेरी करने वाले हॉट एयर गुब्बारे की तरह बर्नर के नीचे लगा होता है।\n\n\n\n", "id": "401314", "title": "हॉपर गुब्बारा"}
{"url": "https://hi.wikipedia.org/wiki?curid=401315", "text": "बॉक्सिंग डे\n\nबॉक्सिंग डे, बैंक या सार्वजनिक अवकाश है जो 26 दिसम्बर अथवा राष्ट्रीय या क्षेत्रीय कानूनों के अनुसार क्रिसमस के एक या दो कार्यकारी दिनों के बाद पड़ता है। इसे ऑस्ट्रेलिया, न्यूज़ीलैण्ड, कनाडा, ब्रिटेन तथा कुछ अन्य राष्ट्रमंडल देशों में मनाया जाता है। आयरलैंड में इसे सेंट स्टीफन दिवस या रेन (Wren) दिवस के रूप में मनाया जाता है। दक्षिण अफ्रीका में इसे 1994 में सद्भावना दिवस का नाम दिया गया था। ऐतिहासिक रूप से, पूर्व के पूर्वी जर्मनी में इसे क्रिसमस के दूसरे दिन \"Weihnachtsfeiertag\" के रूप में मनाया जाता था। \n\nहालांकि बैंक अवकाश कानून 1871 ही मूलतः संपूर्ण इंग्लैंड में बैंक अवकाश निर्धारित करता था, क्रिसमस के अगले दिन को इंग्लैंड, स्कॉटलैंड तथा वेल्स में बॉक्सिंग डे, एवं आयरलैंड में सेंट स्टीफेंस की दावत दिवस के रूप में परिभाषित किया गया। 26 दिसम्बर के बदले में अन्य बैंक अवकाश केवल उत्तरी आयरलैंड में संभावित है। इससे इनके कानूनी अंतर का पता चलता है क्योंकि सेंट स्टीफेंस दिवस, बॉक्सिंग दिवस के समान अपने आप ही सोमवार को नहीं चला जाता है।\n\nकनाडा में बॉक्सिंग दिवस, कनाडा मजदूर संहिता के अनुसार एक वैकल्पिक अवकाश है। केवल ओंटारियो प्रांत में यह सुनिश्चित अवकाश है जहां मजदूरों को सवेतन अवकाश मिलता है।\n\n\"बॉक्सिंग\" शब्द की उत्पत्ति के बारे में कुछ स्पष्ट नहीं है। कई सिद्धांत बताये गए हैं परन्तु कोई भी पूर्णतया स्वीकार्य नहीं है। गरीबों, जरूरतमंदों को धन या अन्य दान देने की लंबी परंपरा रही है। यूरोप में ऐसी परंपरा मध्ययुग से है परन्तु सटीक शुरुआत का पता नहीं है। कुछ लोग ऐसा मानते हैं कि यह परंपरा रोमन काल/आरंभिक ईसाई काल से है। धातु के बने डिब्बे चर्चों के बाहर रख दिए जाते थे, जिनके माध्यम से सेंट स्टीफेन की दावत के नाम पर भेंट इकट्ठी की जाती थी।\n\nइंग्लैंड में व्यापारी वर्ग में यह परंपरा है कि वे बड़े दिन के बाद पहले कार्यदिवस पर पैसों या भेंटों से भरे क्रिसमस डिब्बे इकट्ठे करते हैं। ये डिब्बे सारे साल में किये गए अच्छे कामों का प्रतीक होते हैं। इसका उल्लेख सैम्युअल पेपी की डायरी में दिनांक 19 दिसम्बर 1663 को किया गया है।\nयह रिवाज इंग्लैंड की एक पुरानी परंपरा से संबंधित है। धनाड्य जमींदारों के क्रिसमस दिवस ठीक प्रकार से गुजरें, इसलिए वे अपने नौकरों को 26 दिसम्बर का पूरा अवकाश देते थे ताकि वे (नौकर) अपने परिवारों से मिल आयें। नियोक्ता अपने प्रत्येक नौकर को एक-एक डिब्बा देते थे जिसमें उपहार, बोनस (या कभी-कभी बचा-खुचा भोजन) होता था।\n\nबॉक्सिंग दिवस एक धर्मनिरपेक्ष अवकाश है जो 26 दिसम्बर को मनाया जाता है, अर्थात बड़े दिन के अगले दिन जो कि सेंट स्टीफेन दिवस भी है और इसलिए एक धार्मिक अवकाश भी. जब 26 दिसम्बर को रविवार हो तो कुछ स्थानों पर बॉक्सिंग दिवस अगले दिन अर्थात 27 दिसम्बर को मनाया जाता है। इंग्लैंड में, जहाँ बॉक्सिंग दिवस बैंक अवकाश होता है, यदि बॉक्सिंग दिवस शनिवार को पड़ जाये तो उसके बदले में आने वाले सोमवार को अवकाश दिया जाता है। परन्तु यदि बॉक्सिंग दिवस रविवार को पड़ जाए - अर्थात पूर्व शनिवार को बड़े दिन का अवकाश हो - तो क्रिसमस की सुनिश्चित छुट्टी सोमवार 27 दिसम्बर को होती है और बॉक्सिंग दिवस का सुनिश्चित अवकाश मंगलवार 28 दिसम्बर को होता है। \n\nस्कॉटलैंड में, 1974 से बॉक्सिंग दिवस को एक अतिरिक्त अवकाश के रूप में स्वीकार गया है। यह प्रावधान बैंकिंग एंड फाइनेंशियल डीलिंग कानून 1971 के अंतर्गत राजकीय घोषणा के आधार पर किया गया है।\n\nआयरलैंड में - जब यह आयरलैंड और यूनाइटेड किंगडम ऑफ ग्रेट ब्रिटेन का हिस्सा था - बैंक होलीडेज एक्ट 1871 के तहत सेंट स्टीफेन के दावत दिवस को दिनांक 26 दिसम्बर के एक पक्के जन अवकाश के रूप में निर्धारित कर दिया गया। आयरलैंड के स्वाधीनता संग्राम से बॉक्सिंग दिवस नाम केवल उत्तरी आयरलैंड में ही प्रयुक्त होता है, जो कि इंग्लैंड का एक हिस्सा है। वहां पर बॉक्सिंग दिवस शेष इंग्लैंड के समान ही एक जन अवकाश है जिसे अगले दिन भी मनाया जा सकता है।\n\nदक्षिण ऑस्ट्रेलिया (ऑस्ट्रेलिया का एक प्रान्त) में, 26 दिसंबंर एक जन अवकाश है जिसे घोषणा दिवस कहा जाता है और बॉक्सिंग दिवस सामान्य रूप से अवकाश दिवस नहीं है।\n\nकनाडा के कुछ प्रान्तों में, बॉक्सिंग दिवस एक सुनिश्चित अवकाश है जिसे हमेशा 26 दिसम्बर को ही मनाया जाता है। कनाडा के वे प्रान्त जहां बॉक्सिंग दिवस एक अनिवार्य अवकाश दिवस है, यदि यह शनिवार या रविवार को पड़ जाए तो उसके बदले अगले सप्ताह अवकाश प्रदान किया जाता है।\n\nठीक अमरीकी थैंक्सगिविंग दिवस की ही तरह, ब्रिटेन, कनाडा, व न्यूज़ीलैंड और ऑस्ट्रलिया के कुछ राज्यों में भी बॉक्सिंग दिवस मुख्यतः एक खरीदारी अवकाश के रूप में माना गया है। इस समय दुकानदार भारी छूट वाली सेल लगाते हैं। कई व्यापारियों के लिए, यह दिन सर्वाधिक कमाई वाला दिन बन गया है। 2009 में यह अनुमान लगाया गया था कि लगभग 12 मिलियन लोगों ने इन सेल में भाग लिया (यह आंकड़ा 2008 की तुलना में 20% तक अधिक था, हालांकि इस बात का भी प्रभाव पड़ा कि वैट की दर 1 जनवरी से पुनः 17.5 % होने वाली थी)। \n\nकई दुकानदार बहुत जल्दी ही दुकान खोल लेते हैं (सामान्यतः सुबह 5 बजे या उससे भी पहले) और अधिकाधिक लोगों को आकर्षित करने के लिए डोरबस्टर डील्स तथा लॉस लीडर्स जैसी योजनाओं के पेशकश करते हैं। 25-26 की रात से दुकानों के सामने ग्राहकों की भारी भीड़ पंक्तियों में जमा होनेलगती है, विशेषकर उपभोक्ता इलेक्ट्रॉनिक उत्पादों की बड़ी दुकानों के सामने. कई दुकानों पर विशेष आकर्षण तथा भारी छूट वाली चीजों का स्टॉक सीमित होता है। कुछ लोग इस आपाधापी से दूर अपने घर पर ही रहना पसंद करते हैं। स्थानीय टीवी चैनल व अखबार इस गहमागहमी की बढ़-चढ़कर रिपोर्ट करते हैं कि लोग कितने बजे से लाइन में खड़े हैं और क्या-क्या खरीदकर ले जा रहे हैं। साथ ही वे टीवी पर ग्राहकों के वीडियो भी दिखाते हैं। इस दिन ग्राहकों में भगदड़, चोट लग्न वा मृत्यु तक संभव है। यह देखते हुए बहुत से दुकानदारों वा कंपनियों ने भी नियंत्रण के भारी-भरकम इंतजाम भी कर लिए हैं। बहुत से ग्राहक ठण्ड या गर्मी (जैसे ऑस्ट्रेलिया तथा न्यूज़ीलैंड) से व्यथित होकर भी भड़कते हैं तथा यह भी भगदड़ का कारण बनता है। इसके लिए कई प्रयास किये जाते हैं जैसे कि प्रवेश द्वार सीमित करना, ग्राहकों की संख्या सीमित करना, पंक्ति के आगे के कुछ लोगों को हॉट टिकट आइटम की गारंटी देना, तथा पंक्ति में खड़े लोगों को स्टॉक के विषय में अवगत कराना इत्यादि.\n\nहाल के सालों में, परचून व्यापारियों ने \"बॉक्सिंग सप्ताह\" तक अपने व्यापार को बढ़ाया है। वैसे तो बॉक्सिंग दिवस 26 दिसम्बर को होता है परन्तु ये व्यापारी \"बॉक्सिंग दिवस बिक्री\" कई दिन पहले से शुरू कर देते हैं और कई बार तो नववर्ष की संध्या तक चलाते हैं। ध्यान देने योग्य बात है कि सन 2008 के उत्तरार्द्ध में आई आर्थिक मंदी के समय में बहुत सारे परचून व्यापारी काफी पहले से ही बिक्री में लग गए थे। कनाडा के बॉक्सिंग दिवस की तुलना बहुधा अमेरीका के सुपर शनिवार - क्रिसमस से पूर्व के शनिवार से की जाती है। सन 2009 में कनाडा के बहुत से प्रमुख परचून व्यापारियों ने अपनी निजी ब्लैकफ्राइडे बिक्री की ताकि खरीदार सीमा पार न जायें.\n\nकनाडा के कुछ क्षेत्रों में खास तौर पर एटलांटिक कनाडा और उत्तरी ओंटारियो (सॉल्ट स्टे. मेयरी सहित) क्षेत्रों में प्रांतीय कानून या नगरपालिका कानून के द्वारा अधिकतर परचून व्यापारियों को बॉक्सिंग दिवस पर बिक्री करने से रोका गया है। इन क्षेत्रों में जो बिक्री 26 दिसम्बर को नियत होती है वह 27 दिसम्बर को की जाती है।\n\nआयरलैंड में सन 1902 से, क्रिसमस दिवस की तरह बॉक्सिंग दिवस पर भी अधिकतर दुकानें बंद रहती हैं। सन 2009 ई. में, कुछ दुकानदारों ने इस दिन दुकानें खोलने का निर्णय लिया; इस प्रकार उन्होंने 107 वर्षों से चली आती परम्परा को भंग कर दिया। कुछ दुकानदारों ने इस दिन से ही नए वर्ष अर्थात जनवरी की अपनी बिक्री भी आरंभ कर दी है।\n\nबॉक्सिंग दिवस के इंटरनेट प्रारूप को \"साइबर बॉक्सिंग दिवस\" पुकारा जाता है। सन 2008 में इंग्लैंड में यह दिवस सबसे बड़े इंटरनेट शॉपिंग दिवस के रूप में उभरा था। सन 2009 में जिन व्यवसायियों की दोनों प्रकार शोरूम व ऑनलाइन शॉप (दूकान) थी, ने अपने शोरूम विक्रय क्रिसमस पूर्व संध्या को तथा इंटरनेट स्टोर बॉक्सिंग दिवस को लॉन्च किये। \n\nप्राचीन ग्रामीण समारोहों में बॉक्सिंग दिवस का संबंध खेल से होने के कारण यह जनधारणा बनी कि यह दिवस बॉक्सिंग के खेल से संबद्ध है हालांकि \"'बॉक्स\" ' शब्द का अर्थ डिब्बा या पैकिंग भी हो सकता है जैसे कि क्रिसमस गिफ्ट्स के डिब्बे, विशेषकर ब्रिटेन में. कॉमनवेल्थ देशों जैसे कि घाना, यूगांडा, मलावी, जैम्बिय, तंजानिया आदि में इस दिन पुरस्कार वाली लड़ाई प्रतियोगिताएं आयोजित की जाती हैं। यही प्रथा गयाना (वेस्टइंडीज) व इटली में भी प्रचलित है।\n\nइंग्लैंड, आयरलैंड व स्कॉटलैंड में यह एक प्रथा बन चुकी है कि प्रीमियर लीग, स्कॉटिश प्रीमियर लीग तथा आयरिश प्रीमियर लीग व साथ ही इसी के निचले स्टार की डिवीजंस, एवं रग्बी फुटबॉल लीग के प्रमुख मैच इसी दिवस को नियत किये जाते हैं। प्रथा के अनुसार बॉक्सिंग दिवस मैच स्थानीय प्रतिद्वंदी के साथ रखा जाता है। प्रारंभ में इसकी शुरुआत इसलिए हुई कि क्रिसमस के तुरंत बाद स्थानीय टीम व प्रशंसकों को मैच के लिए दूर अन्य शहरों में न जाना पड़ें. आज यह दिवस खेल कैलेंडर का अहम दिन बन गया है।\n\nघुड़दौड़ के खेल में ईस दिन सरे के केम्प्टन पार्क रेसकोर्स पर सम्राट ज्योर्ज VI चेज़ (दौड़) का आयोजन किया जाता है। चैल्टनहैग गोल्ड कप के बाद यह इंगलैंड की सबसे प्रतीष्ठित घुड़दौड़ है। \n\nइंगलैंड व अमेरिका में यह दिवस घुडसवार लोमड़ी शिकारियों के लिए बहुत अहम है। हालांकि 2004 में यह शिकार निषेध कर दिया गया था, परन्तु फिर भी इस दिन शिकारी बड़े पैमाने पर शिकार करते हैं अब कानून की वजह से लाइव (जीवित) लोमड़ी शिकार तो नहीं, परन्तु जानवर की खुशबू का पीछा करने की पद्धति से शिकार किया जाता है।\n\nऑस्ट्रेलिया में इस दिन मेलबोर्न क्रिकेट ग्राउंड पर बॉक्सिंग डे टेस्ट रखा जाता है तथा सिडनी में सिडनी टू होबार्ट नौका रेस की शुरुआत होती है।\n\nआईआईएचएफ विश्व अंडर20 (आइस हॉकी) प्रतियोगिता इसी दिन प्रारंभ होती है (26 दिसंबर)। कनाडा में यह एक अत्यंत महत्वपूर्ण खेलदिवस होता है जिसकी तुलना अक्सर अमरीका के सुपर बॉल से की जाती है।\n\nक्रिसमस पूर्वसंध्या व क्रिसमस के अवकाश के बाद एनएचएल इस दिन अधिक से अधिक गेम आयोजित करता है (2010 में इस दिन 11 गेम नियत थे)। \n\nआइस हॉकी का स्पेंग्लर कप इसी दिन (26 दिसंबर) डावोस, स्विट्ज़रलैण्ड में आरंभ होता है। इसमें एचसी डावोस, टीम कनाडा तथा अन्य प्रमुख यूरोपीय टीमें भाग लेती हैं।\n\n", "id": "401315", "title": "बॉक्सिंग डे"}
{"url": "https://hi.wikipedia.org/wiki?curid=401318", "text": "राजन्य तारा\n\nराजन्य या राइजॅल, जिसका बायर नाम \"बेटा ओरायोनिस\" (β Orionis या β Ori) है, कालपुरुष तारामंडल का सब से रोशन तारा है। यह पृथ्वी से दिखने वाले तारों में से छठा सब से रोशन तारा भी है। इसकी चमक (या सापेक्ष कान्तिमान) 0.18 मैग्निट्यूड पर मापी गयी है। यह पृथ्वी से 700-900 प्रकाश वर्ष की दूरी पर है। राजन्य एक नीला महादानव तारा है जो हमारे सूरज के द्रव्यमान से 17 गुना द्रव्यमान (मास) है। इसकी अंदरूनी चमक (या निरपेक्ष कान्तिमान) हमारे सूरज की चमक की 85,000 गुना है।\n\nराजन्य को अंग्रेज़ी में \"राइजॅल\" (Rigel) कहते है, जो अरबी भाषा के मूल नाम \"रिज्ल अल-जब्बार\" () से आया है, जिसका अर्थ है \"भीमकाय आदमी का बायाँ पाऊँ\"।\n\nवैज्ञानिकों को सन् 1831 में पता चला के राजन्य एक दोहरा तारा है, जिनके नाम \"राजन्य ए\" (Rigel A) और \"राजन्य बी\" (Rigel B) रखे गए। इन दोनों में 2,200 खगोलीय इकाइयों की दूरी है और, जहाँ तक ज्ञात है इन दोनों का आपस का गुरुत्वाकर्षक सम्बन्ध बहुत कमज़ोर है या है ही नहीं। \"राजन्य बी\" की रोशनी \"राजन्य ए\" से इतनी ज़्यादा फीकी है के मामूली दूरबीनों से यह अलग नज़र ही नहीं आता। बाद में यह भी ज्ञात हुआ के वास्तव में \"राजन्य बी\" स्वयं एक द्वितारा है जिसके दोनों तारे अपने द्रव्यमान केन्द्र के इर्द-गिर्द हर 9.8 दिनों में एक परिक्रमा पूरी कर लेते हैं। इन दोनों की श्रेणी B9V है और दोनों मुख्य अनुक्रम तारे हैं (यानि बौने तारे हैं)। इनमें से बड़ा वाला तारा सूरज का 2.5 गुना द्रव्यमान रखता है और दूसरा वाला 1.9 गुना द्रव्यमान रखता है।\n\n", "id": "401318", "title": "राजन्य तारा"}
{"url": "https://hi.wikipedia.org/wiki?curid=401335", "text": "वृहत्त्रयी\n\nवृहत्त्रयी से तात्पर्य आयुर्वेद के तीन महान ग्रंथों के समूह से है। ये तीन ग्रंथ हैं-\n\nकिन्तु संस्कृत काव्य में बृहत्त्रयी से तात्पर्य किरातर्जुनीयं,शिशुपालवधं एवं नैषधचरितं से है और आज के समय मे यही अर्थ प्रसिद्धि पाए हुए है।\n\n\n", "id": "401335", "title": "वृहत्त्रयी"}
{"url": "https://hi.wikipedia.org/wiki?curid=401337", "text": "गनकॉटन\n\nगनकॉटन एक प्रकार का विस्फोटक है जो सैलूलोज़ का नाइट्रेट एस्टर है और रुई या सैलूलोज को सांद्र नाइट्रिक और सांद्र सल्फ्यूरिक अम्लों के मिश्रण के साथ उपचारित करने से प्राप्त होता है। देखने में यह बिल्कुल रुई सा लगता है और रुई सा ही सफेद, गंधहीन और स्वादहीन ठोस होता है। जल, ऐल्कोहल, ईथर और ग्लेशियल ऐसीटिक अम्ल (glacial acetic acid) में यह अविलेय होता है, पर ऐसीटोन, ऐल्किल ऐसीटेट और नाइट्रो-बेंज़ीन में घुल जाता है। गनकॉटन में नाइट्रोजन की मात्रा लगभग 14.14% रहनी चाहिए यदि नाइट्रोजन की प्रति शत मात्रा कम हो तो ईथर-ऐल्कोहल में घुलकर कोलोडियम बनता है। \n\nगनकाटन बड़ी तीव्रता से जलता है। यह प्रस्फोटन से ही विस्फुटित होता है। प्रस्फोटन के लिए मरकरी फल्मिनेट प्रयुक्त होता है। संपीडन से विस्फोटन के लिए टारपीडो और कारतूस में प्रयुक्त होता है। पाइरॉक्सीलीन के साथ मिलकर यह धूम्रहीन चूर्ण बनाता है, जिसमें विस्फोटनतरंग का वेग बहुत मंद हो जाता है। प्रणोदक के लिये अधिक सुविधाजनक होता है। बंदूक और तोपों में इसका प्रयोग व्यापक रूप से होता है। यदि गनकॉटन को नाइट्रोग्लिसरीन के साथ ऐसीटोन के सहारे मिलाया जाए तो ऐसे मिश्रण को कॉर्डाइट कहते हैं। यह बहुत महत्व का विस्फोटक है। नाइट्रो-ग्लिसरीन को कोलोडियन के साथ मिलाने से भी बिना ऐसीटोन की सहायता से कॉर्डाइट प्राप्त हो सकता है। \nइसका आविष्कार 1846 में स्विटज़रलैंड के एक जर्मन वैज्ञानिक सी. एफ. शायन बीन ने किया था। रुई को अम्लों के मिश्रण में डुबोकर निचोड़ और सुखा लिया जाता है फिर उसे सारे अम्ल और अशुद्धियों से परिशुद्ध करने के निमित्त पानी में उबाला जाता है। इस प्रकार परिशुद्ध रुई की लुगदी बनाकर फिर धोया जाता है और गीली अवस्था में ही उसकी छोटी छोटी ईटें बना ली जाती हैं।\n\nसूखा गनकाटन बड़ी तेजी से हिस की आवाज करता जलता है। यदि उसपर हथौड़े से चोट की जाय तो विस्फोट करेगा। गनकाटन की विस्फोटक गति तीन मील प्रति सेकेंड है इस कारण इसका प्रयोग बंदूक या तोप में नहीं किया जाता। उसमें अनेक धूमरहित चूर्ण मिश्रित किया जाता है। इसका प्रयोग प्लास्टिक बनाने में भी होता है।\n\n", "id": "401337", "title": "गनकॉटन"}
{"url": "https://hi.wikipedia.org/wiki?curid=401338", "text": "गब्रीएल\n\nगब्रीएल या जिब्राइल बाइबिल में उल्लिखित देवदूतों में से एक। इब्रानी भाषा में इस नाम का अर्थ है - 'ईश्वर का सामर्थ्य'। बाइबिल के पूर्वार्ध में वे दानियाल नामक नबी के लिये मसीह के राज्य संबंधी भविष्यद्वारिणों की व्याख्या करते हें। उत्तरार्ध में वे मसीह के अग्रदूत योहन बपतिसमा का तथा बाद में ईसाहमसीह का आगामी जन्म घोषित करते हैं। इस्लाम में माना जाता है कि हजरत मुहम्मद ने गब्रीएल से अपना धर्म ग्रहण किया था। ईसाई गब्रीएल की उपासना रक्षक के रूप में करते हैं। \n\n", "id": "401338", "title": "गब्रीएल"}
{"url": "https://hi.wikipedia.org/wiki?curid=401340", "text": "गर्ग\n\nगर्ग नाम के अनेक आचार्य हो गए हैं। आयुर्वेद, वास्तुशास्त्र आदि विभिन्न विद्याओं के आचार्य गर्ग एक ही व्यक्ति हैं, ऐसे नहीं कहा जा सकता। इनके काल भी भिन्न-भिन्न हैं। आयुर्वेदशास्त्रज्ञ गर्ग के विषय में आयुर्वेद का इतिहास द्रष्टव्य है।\n\nवास्तुशास्त्रविद् गर्ग भी प्रसिद्ध हैं। इनका काल ईसा पूर्व द्वितीय शताब्दी से ईसा की प्रथम शताब्दी के बीच है (देखिए स्टडी ऑन वास्तुविद्या, पृ. 102)।\n\nज्योतिर्विद्याविद् गर्ग पुराणों में समृत हैं। मत्स्यपुराण 229-238; महाभारत, गदापर्व 9। 14; भगवत, 10। 8 अ. में ज्योतिषी गर्ग का निर्देश हैं। निबंध ग्रंथों में ज्योतिगर्ग का बहुधा उल्लेख है। एक गार्गी संहिता का नाम भी मिलता है (काणे कृत हिस्ट्री ऑव द धर्मशास्त्र भाग 1, पृ. 119)। कर्न कृत बृहतसंहिता की भूमिका में इस गर्ग के काल आदि के विषय में विचार किया गया है।\n\nएक गर्ग कृषिशास्त्रविद् भी थे। कृषिपुराण ग्रंथ में इनका नाम मिलता है। गर्ग के वचन और मन बृहत्‌संहिता (सटीक) में वेदांग ज्योतिष के सोभाकार भाष्य में, अद्भुतसागर में तथा निबंध ग्रंथ और ज्योतिष विद्या के ग्रंथों में बहुलतया मिलते हैं। शंकर बालकृष्ण दीक्षित कृत भारतीय ज्योतिष ग्रंथ में भी ज्योतिषी गर्ग संबंधी विशद विवेचन है।\n\nस्मृति शास्त्र में भी गर्ग संबंधी विशद विवेचन है (देखिए हिस्ट्री ऑव द धर्मशास्त्र, भाग 1 पृष्ठ 119)।\n", "id": "401340", "title": "गर्ग"}
{"url": "https://hi.wikipedia.org/wiki?curid=401350", "text": "मास्टर अमीर चंद\n\nमास्टर अमीर चंद (१८६९ - ८ मई १९१५) भारत की स्वतंत्रता-संग्राम के क्रांतिकारी थे। \n\nअमीर चंद का जन्म 1869 में हैदराबाद की विधानसभा के सेक्रेटरी के घर हुआ था। उनके मन में देश भक्ति की मान्यता इतनी प्रबल थी कि स्वदेशी आंदोलन के दौरान हैदराबाद के बाजार में उन्होंने स्वदेशी स्टोर खोला जहां वह देशभक्तों की तस्वीरें तथा क्रांतिकारी साहित्य बेचते थे। 1919 में दिल्ली में भी स्वदेशी प्रदर्शनी लगाई। 1912 में दिल्ली में उस समय के वापसरोय लार्ड हार्डिग पर बम फेंकने की घटना में सक्रिय भूमिका निभाई। 1914 में उन्हें गिरफ्तार कर लिया गया। 1915 में उन्हें तीन साथियों (अवध बिहारी, बाल मुकुंद, बसन्त कुमार बिस्वास) के साथ दिल्ली केंद्रीय जेल में फांसी दे दी गई।\n\n\n", "id": "401350", "title": "मास्टर अमीर चंद"}
{"url": "https://hi.wikipedia.org/wiki?curid=401352", "text": "पलनी\n\nपलनी (तमिल में பழனி / पळनि) दक्षिण भारतीय राज्य तमिलनाडु के डिंडीगुल जिले में स्थित एक शहर व नगरपालिका है। यह शहर कोयंबटूर नगर से 100 किमी दक्षिण व डिंडीगुल नगर से 60 किमी पश्चिम में स्थित है। यहाँ पर भगवान कार्तिकेय को समर्पित एक सुविख्यात मंदिर है, जहां प्रतिवर्ष लगभग 70 लाख भक्त दर्शन के लिए पहुँचते हैं। \n\nपलनी नाम तमिल भाषा के दो शब्द \"पलम\" (अर्थ फल) व \"नी\" (अर्थ आप) के मेल से बना है, तथा इस नाम का उद्गम मुख्य मंदिर की किवदंती से हुआ है। पलनी शब्द का उच्चारण तमिल अक्षर \"'ल\" ' (ழ) के निकटतम उच्चारण परिमय का प्रयोग करके किया जाता है, तथा इसलिए अंग्रेजी में इसे \"Pazhani\" भी लिखा जाता है।\n\nपुरातन तमिल भक्ति लेखों में इस नगर का उल्लेख आता है। एक स्थानीय कथानक के अनुसार बेहुन नाम का एक मुखिया (பேகன்-கடை ஏழு வள்ளல்களில் ஒருவர்) था, एक बार वन में जाते हुए उसने ठंड से ठिठुरता एक मोर देखा. उसे मरने के लिए छोड़ने की बजाय उस मुखिया ने अपने ऊपर का वस्त्र उसे पहना दिया व स्वयं ठंड झेलता रहा. यह कथानक सत्य है या नहीं इसका कोई प्रमाण नहीं है, परन्तु इससे कुछ मनोरंजक बातें साफ होती हैं; जैसे कि उस इलाके की जनसंख्या कम से कम इतनी तो थी ही कि उनका एक मुखिया हो, मोर उस इलाके में बहुत संख्या में थे तथा लोग उनकी अर्चना करते थे। वे मोर को भगवान सुब्रमन्यन का प्रिय पंछी मानते थे, ठीक ऐसे ही जैसे आज लोग मानते हैं। साथ ही यह भी साफ होता है कि मौसम ठंडा होता था, जिस वजह से गरम वस्त्र प्रचलित थे, हालांकि ऐसा मौसम अब केवल पहाड़ों पर ही होता है।\n\n\nइस युग में पलनी व अधिकतर डिंडीगुल जिला तमिल क्षेत्र के कोंग नाडु प्रदेश का हिस्सा था। ओट्टानचत्रम तालुका व पलनी के उत्तरी भाग अण्ड नाडु उपक्षेत्र का भाग थे, जबकि बाकी हिस्से वैय्यापुरी नाडू का भाग थे।\n\nऐसा प्रतीत होता है कि यह भूभाग मदुरई व कोयंबटूर शासकों के प्रभाव में रहा. इसका प्रमाण है शहर में सुशोभित भगवती पेरीयानयाकि अम्मान का भव्य मंदिर. दो मछलियों वाला षड्यंत्र राजाओं का चिन्ह इस मंदिर में कई जगहों पर विद्यमान है जिससे यह ज्ञात होता है कि प्रथम शताब्दी में यह भूभाग मदुरई के पंड्यन राजाओं के प्रभाव क्षेत्र में था। मंदिर के आँगन में बना मंडपम (मंडप) हालांकि मदुरई के नायक शासकों के वास्तुशास्त्र पर आधारित है। नायक शासकों को विजयनगर नरेश ने 14वीं व 15वीं शताब्दी में \"वनवरयर\" की उपाधि देकर इस शहर का दायित्व सौंपा था। अतः यह मान लेना उचित प्रतीत होता है कि नगर पर नायक शासकों का लंबा वर्चस्व रहा. यह बात इस क्षेत्र में प्रचलित है कि शहर के नायक राजा लगभग स्वाधीन थे, तथा स्वाभिमानी थे। उन्होंने कभी पंड्या या कोयंबटूर नरेश की दासता स्वीकार नहीं की. इससे इस मान्यता को भी बल मिलता है कि पंड्या नरेश के कुछ रजवाड़े ऐसे भी थे जो आसानी से दासता स्वीकार करने की बजाय स्वाधीन कहलाना पसंद करते थे, जबकि कुछ अन्य प्रबल रूप से विभिन्न युद्धों में नरेश के सहभागी बनते थे। पंड्या राज्य के युद्ध-आलेखों में इस आशय का विस्तृत वर्णन मिलता है।\n\nअगले समय काल पर हमें ज्ञान हैदर अली व टीपू सुल्तान पर लिखे आलेखों से मिलता है। तीसरे एंग्लों-मैसूर युद्ध के बाद जब डिंडीगुल का समर्पण हुआ तो इन दोनों योद्धाओं को ब्रिटश सेना ने पकड़ कर युद्धबंदी बना लिया। यहाँ से यह भी ज्ञात होता है कि उस समय पलनी बालासमुद्रमं के पॉलिंगर अथवा पलयकरर (शब्दार्थः नगर चालक) नेताओं के अधीन था, नगर के (ईंट के) किले के एवज में यह पलयकरर कोयम्बटूर स्थित सुल्तान के प्रशासक व प्रतिनिधि को मामूली कर चुकाते थे। आज भी बालसमुद्रम में नायकर जाति (मदुरई के नायक राजाओं की जाति) के बहुत लोग रहते हैं। वे अपना उद्गम स्थान आज के आंध्रप्रदेश को मानते हैं, तथा आज भी थोड़ी बहुत तेलुगु बोल लेते हैं। इससे यह आभास होता है कि इनके पूर्वजों को मदुरई नरेश ने पलनी किले का दायित्व सौंपा था, तथा मदुरई, नरेश के पतन के बाद भी इनका वर्चस्व किले पर कायम रहा.\n\nएक अन्य मनोरंजक बात पलनी में सौराष्ट्र मार्ग का होना. तमिल साहित्य में 'सौराष्ट्र' शब्द उन लोगों के लिए प्रयोग किया जाता है जो तंजावूर अथवा मदुरई के सरफोजी राजाओं का प्रभुत्व हो गया था। यह वक्त नायक राजाओं के पतन व 18वीं सदी में हैदर अली के उद्गम में बीच का समय था।\n\nभू-सर्वेक्षण लेखों व आधिकारिक पत्रों में पलनी का जिक्र ब्रीटिश काल में (18वीं सदी के अंत व 19वीं सदी के आरंभ का समय) कई जगह पर आता है। पलनी व उसके आसपास के क्षेत्रों की पहली पेंटिंग ब्रिटिश ईस्ट इंडिया कंपनी मद्रास आर्मी के एक कप्तान ने बनाई जिन्हें सितम्बर 1792 में डिंडीगुल किले की अधिकार प्रदान प्रक्रिया में सहायता करने के लिए भेजा गया था. ईस समय तीसरा एंग्लो-मैसूर युद्ध चरम पर था, तथा ऐसा प्रतीत होता है कि ब्रिटिश कंपनी का उन्हें भेजने का एक आशय यह भी था कि डिंडीगुल के किले के पतन के बाद यहाँ से कोयम्बटूर के रास्ते में पड़ने वाले छोटे पहाड़ी किलों से कोई विरोध के स्वर न उठने पायें. इस पेंटिंग में शिवगिरी की छोटी पर भव्य मंदिर, नीचे की प्राचीर की दीवार, एक बड़ा सरोवर, (यह शायद वैय्यापूरियन कुलम ही था) तथा पृष्ठभूमि में पलनी के पहाड़ नजर आते हैं, जैसे कि कोयंबटूर की दिशा से देखने पर पता चलता है। डिंडीगुल जिले के 1821 में छपे एक आधिकारिक पत्र में भी पलनी का जिक्र एक धनाड्य नगर के रूप में आता है।\n\nइस शहर की प्रगति में संभवतः और चार चाँद तब लग गए होंगे जब यहाँ रेल का आगमन हुआ। नगर की एक प्रमुख सडक का नाम रेलवे फीडर मार्ग है और यह माना जाता है कि यह सडक डिंडीगुल जिलामुख्यालय को रेल लाइन से जोड़ती है।\n\nउस समय की अन्य सड़कों के विपरीत पलनी धरापुरम (पड़ोसी शहर) को जोड़ने वाली सड़क बिल्कुल सीधी है जबकि उस समय की सड़कें बहुत मोड़ युक्त व घुमावदार होती थीं। ऐसा कहा जाता है कि द्वितीय वश्व युद्ध के बाद इस क्षेत्र में बहुत बेरोजगारी हो गई थी। यह सड़क बेरोजगारी समस्या को दूर करने के ब्रिटिश प्रयासों का एक हिस्सा थी।\n\nइस क्षेत्र में 50 के दशक एक भयानक सूखा पड़ा, तथा उस समय की समस्याओं को याद कर आज भी लोग सिहर उठते हैं। हाल के वर्षों में शन्मुगनदी में आने वाली बाढ़ से पलनी का संपर्क पास के शहरों से कट जाता है जिससे लोगों को असुविधा होती है।\n\nपश्चिमी घाट की एक छोटी पर्वतमाला पलनी के पर्वत शहर की प्राकृतिक व भव्य पृष्ठभूमि हैं। इसी माला में सुंदर कोडाइकनाल शहर है। नगर के दक्षिण में यह पर्वतमाला पूर्व से पश्चिम की ओर जाति है तथा एक अति भव्य नजारा प्रस्तुत करती है। नगर से दो चोटियाँ नजर आती हैं, शिवगिरी व शक्तिगिरी. शिवगिरी छोटी पर भगवान सुब्रमन्यन के \"बाला - धनडायुधपानी\" (शब्दार्थः एक नवयुवक भगवान, हाथ में गदा थामे हुए) अवतार का मंदिर विद्यमान है।\n\nपर्वतमाला के कदमों में कई झीलें हैं, जिनमें से सबसे बड़ी बैय्यापूरियन कुलम का प्रयोग शहर में जलआपूर्ति के लिए किया जाता था। वर्षा ऋतु में यह झील लबालब भर जाति हैं तथा निकट की शन्मुगनदी में मिल जाती है। हालांकि जलखंबियों व अतिरेक के कारण झील काफी सिकुड़ गई है, परन्तु अभी भी वर्षा ऋतु में यह विशाल रूप ले लेती है।\n\nशन्मुगनदी पलनी पर्वत से आरंभ होकर शहर के पास से गुजरती है यह अमरावती की सहायक नदी है। शहर से कुछ दूर इसी नदी पर वर्धमान बाँध बनाया गया है जो अब पेय जलआपूर्ति का मुख्य साधन है।\n\nहालांकि पलनी भू वैज्ञानिक दृष्टि से एक सुरक्षित इलाका है परन्तु पड़ोसी राज्य केरल में इडुक्की बांध बनने से यहाँ भूकंप के झटके महसूस किये गए हैं।\n\n2001 में जनगणना के अनुसार, पलनी में 67,175 लोग निवास करते हैं। जिनमें 51% पुरुष और 49% महिलाएँ हैं। साक्षरता 75% है (राष्ट्रीय प्रतिशत 59.5% से अधिक), पुरुष साक्षरता 81% तथा महिला साक्षरता 69% है। करीब 10% जनसंख्या की आय 6 वर्ष से कम है। पलनी मंदिर के मुख्य त्यौहार \"थाईपूसम\" और \"पंगुनी उत्थिरम\". प्रथम नगर पालिका अध्यक्ष श्री सेथुरामन थे।\n\nमुख्य धर्म हिंदू है, परन्तु कुछ लोग इस्लाम और ईसाई धर्म को भी मानते हैं।\n\nनगर के हिंदू निवासी अधिकतर पंडरम व पिल्लै जातियों के हैं। कोंगु नाडु की प्रमुख प्रजाति कोंगु वेल्लाला गुंडर आस पास के गांवों की पहचान है। गुंडर लोग पलनी के बड़े व्यापारी हैं। जैसा कि ऊपर 'इतिहास' पर लेख में बताया गया, पास के बाल समुद्रम गांव में कई नायकर (नायडू) लोग रहते हैं। ब्राह्मण हालांकि सारे नगर में रहते हैं परन्तु उनके दो प्रमुख इलाके हैं; कल्थामपुथूर अग्राहरम (अन्य नाम ए.कल्यामपुथूर) जो कि शहर के निकट ही है तथा पेरियानायाकी अम्मान मंदिर के निकट गुरुक्कल मार्ग.\n\nपलनी की प्रमुख भाषा है कोंगु तमिल, हालांकि जिलामुख्यालय डिंडीगुल की उपभाषा मदुरई तमिल का भी खासा प्रभाव नजर आता है।\n\nहिंदू पंथ \"कूमरम\" में पूजनीय भगवान सुब्रमन्यन का एक अत्यंत महत्वपूर्ण मंदिर पलनी में सुशोभित है। भगवान मुरुगन का धन्डायुधपानी मंदिर जिसे उनके \"अरुपदाई बीडू\" (छः युद्ध कैंप) में से एक माना जाता है, यहीं स्थित है। शिवगिरी की चोटी पर स्थित मंदिर छोटा सही परन्तु यहाँ देशभर से भक्तगण आते हैं। इसका वास्तुशास्त्र पंड्या काल से प्रभावत प्रतीत होता है। \"गर्भगृहम\" के ऊपर सोने का छत्र (\"गोपुरम\") है जो एक अद्भुत कृति है। चट्टान काट कर सीढ़ियां तैयार की गई हैं तथा हाथियों के लिए एक चौड़ा रास्ता भी. साथ ही हाल के वर्षों में रेल के तीन ट्रैक व एक रज्जु मार्ग भी भक्तों की सुविधा के लिए स्थापित किये गए हैं।\n\nजैसा कि भगवान सुब्रमन्यन के सभी मंदिरों में प्रथा है, शिवगिरी चोटी के कदमो में एक अन्य मंदिर भी है। इसे \"थीरू अविननकुडी\" कहा जाता है तथा इसमें भगवान की भव्य मूर्ती के अलावा अन्य मूर्तियां भी स्थापित हैं।\n\nशिवगिरी के कदमों में एक भगवान गणेश का मंदिर भी है जिन्हें यहाँ \"पडा विनयकर\" पुकारा जाता है। प्रथा के अनुसार भक्त यहाँ माता टेक कर मुख्य मंदिर की चढ़ाई शुरू करते हैं। यहाँ पर एक बड़े पत्थर पर मार कर नारियल तोड़ने का प्रचलन है तथा इनकी संख्या प्रतिदिन सैकड़ों हो सकती है।\n\nशहर में पार्वती का भी एक मंदिर है जिन्हें यहाँ \"पेरियानायकी अम्मान\" पुकारा जाता है। इसे नगर के प्रमुख मंदिर या \"ऊरकोबिल\" के नाम से भी जाना जाता है। दिलचस्प बात यह है कि हालांकि यह \"पेरियानायकी अम्माने\" का मंदिर है परन्तु प्रमुख मध्य में भगवान सुब्रमन्यन विद्यमान हैं। यह मंदिर बहुत विशाल है तथा नायक व पंड्या वास्तुशास्त्र का दिलचस्प मेल है। यहाँ यह कथा प्रचलित है इस मंदिर से लेकर पेरिया अवूदैय्यार मंदिर तक एक सुरंग मार्ग से मूर्तियां भेजी जाति थीं। ऐसा तब होता जब शहर पर नवाब का आक्रमण होता. हालांकि नवाब के नाम से मुस्लिम होने के गुमान होता है परन्तु इसके अलावा उसके या आक्रमण के विषय में और कुछ ज्ञात नहीं है। आक्रमण के कुछ प्रमाण तो नजर आतें हैं, जैसे कि; नायक मंडपम की कुछ मूर्तियों के हाथ पांव गायब हैं।\n\nनगर के पास ही \"पेरिया अवअवूदेय्यार\" नाम से शिव मंदिर है। शन्मुग नदी के तट पर बना यह मंदिर शहर की गहमागहमी से दूर शांत वातावरण में स्थित है।\n\nपेरिया नायाकी मंदिर के पास दो अन्य मंदिर हैं; \"मरियम्मान\" मंदिर व \"पेरुमाल\" मंदिर. मरियम्मान भगवती को रोग हरणी कहा जाता है तथा उनकी विशेष पूजा अर्चना की जाती है।\n\nपलनी नगर से 9 किमी दक्षिण में कन्नाडी पेरूमल मंदिर कहा जाता है। मंदिर का नाम उस मान्यता से आता है जिसमें यह माना जाता है कि इस मंदिर के भगवान शहर को \"दृष्टि\" से बचाते हैं, संस्कृत के जिस शब्द का अर्थ है बुरी नजर से बचाना. भक्तगण अपनी गाय के पहले बछड़े को यहाँ आशीर्वाद के लिए लाते हैं क्योंकि कन्नाडी भगवान को उनका रक्षक माना जता है। थोड़ा दूर होने की वजह से यहाँ कई भक्तगण नहीं आ पाते हैं।\n\nसड़क मार्ग\nउच्च मार्ग 209 (NH209) पलनी को कोयंबटूर व मैसूर से जोड़ता है। डिंडीगुल, कोयंबटूर, मदुरई, इरोड, तिरुपुर व पोलाची के लिए अच्छी बस सेवायें है। चेन्नई के लिए ओम्नी बस सेवा उपलब्ध है।\n\nरेल सुविधा\nपलनी होते हुए कोयंबटूर व डिंडीगुल के बीच मीटर गेज की लाइन थी। जो अब ब्राड गेज में परिवर्तित की जा रही है। ईसके बाद इस लाइन पर कोयंबटूर मदुराई इंटरसिटी एक्सप्रेस व कोयंबटूर रामेश्वरम एक्सप्रेस गाड़ियां चलाई जायेंगीं.\n\nहवाई मार्ग\nपलनी कोयंबटूर, त्रिची, मदुरई तीनों हवाई अड्डों से समान दूरी पर है।\nपलनी भारतीय आयुर्विज्ञान की विद्या सिद्ध वैद्यम का केन्द्र है। इसका आगाज़ पलनी के पर्वतों में रहने वाले प्राचीन काल के संतों ने किया था। पलनी \"विभूति\" निर्माण व \"पंच अमृत\" (फलों की लुगदी तथा गुड़रस से निर्मित एक पारंपरिक पेय) का भी केंद्र है। यह दोनों ही पवित्र माने जाते हैं तथा भगवान सुब्रमन्यन के भोग के बाद भक्तों को दिए जाते हैं।\n\nकई सरकारी और निजी स्कूलों के अलावा, देवस्थानम बोर्ड उच्च शिक्षा के कई संस्थान भी चलाता है।\n\n\n", "id": "401352", "title": "पलनी"}
