{"url": "https://hi.wikipedia.org/wiki?curid=384672", "text": "मीनास्य तारा\n\nमीनास्य या फ़ुमलहौत, जिसे बायर नामांकन के अनुसार α पाइसिस ऑस्ट्राइनाइ (α PsA) कहा जाता है, दक्षिण मीन तारामंडल का भी सब से रोशन तारा है और पृथ्वी के आकाश में नज़र आने वाले तारों में से भी सब से ज़्यादा रोशन तारों में गिना जाता है। यह पृथ्वी के उत्तरी गोलार्ध (हॅमिस्फ़ेयर) में पतझड़ और सर्दी के मौसम में शाम के वक़्त दक्षिणी दिशा में आसमान में पाया जाता है। यह पृथ्वी से २५ प्रकाश-वर्ष की दूरी पर है और इस से अत्यधिक अधोरक्त (इन्फ़्रारॅड) प्रकाश उत्पन्न होता है, जिसका अर्थ यह है के यह एक मलबे के चक्र से घिरा हुआ है।\n\nग़ैर-सौरीय ग्रहों की खोज में फ़ुमलहौत का ख़ास स्थान है क्योंकि यह पहला ग्रहीय मण्डल है जिसके एक ग्रह (फ़ुमलहौत बी) की तस्वीर खीची जा सकी थी।\n\n\"फ़ुमलहौत\" अरबी के \"फ़ुम अल-हौत\" () का बिगड़ा हुआ रूप है, जिसका अर्थ \"व्हेल का मुँह\" होता है। अंग्रेज़ी में फ़ुमलहौत को \"Fomalhaut\" लिखते हैं।\n\nफ़ुमलहौत एक छोटी उम्र का सितारा है और इसकी आयु १०-३० करोड़ साल अनुमानित की जाती है। अंदाज़ा लगाया जाता है के इसका इंधन इसे कुल मिलकर लगभग १०० करोड़ (यानि १ अरब) की जीवनी देता है। इसकी सतह का तापमान ८,७५१ केल्विन (८,४७८ डिग्री सेंटीग्रेड) के आसपास है। फ़ुमलहौत का द्रव्यमान हमारे सूरज से २.१ गुना, उसका व्यास (डायामीटर) सूरज से १.८ गुना और रोशनी की तीक्ष्णता सूरज से १८ गुना अधिक है।\n\n", "id": "384672", "title": "मीनास्य तारा"}
{"url": "https://hi.wikipedia.org/wiki?curid=384675", "text": "फ़ुमलहौत बी\n\nफ़ुमलहौत बी पृथ्वी से २५ प्रकाश-वर्ष दूर स्थित एक ग़ैर-सौरीय ग्रह है जो दक्षिण मीन तारामंडल के फ़ुमलहौत तारे की परिक्रमा कर रहा है। इसे २००८ में हबल अंतरिक्ष दूरबीन द्वारा ली गई तस्वीरों के ज़रिये ढूँढा गया था। यह अपने तारे की ११५ खगोलीय इकाई की दूरी पर परिक्रमा कर रहा है।\n\nफ़ुमलहौत बी का व्यास (डायामीटर) हमारे सौर मण्डल के सब से बड़े ग्रह, बृहस्पति के लगभग बराबर है। इसके द्रव्यमान (मास) का ठीक पता नहीं लेकिन अंदाज़ा लगाया जाता है के यह बृहस्पति के आधे से लेकर बृहस्पति के तीन गुना तक हो सकता है। अनुमान लगाया जाता है के इसके इर्द-गिर्द एक मलबे का चक्र है जिसका व्यास बृहस्पति से २०-४० गुना है। तुलना के लिए शनि के छल्लों का \"ए छल्ला\" शनि के केंद्र से केवल २ बृहस्पति व्यासों की दूरी पर है। सोच है के इतनी अधिक दूरी पर यह मलबा भविष्य में उपग्रही छल्ले नहीं बल्कि उपग्रह बनाएगा। इस बात का संकेत इससे भी मिलता है के बृहस्पति के प्राकृतिक उपग्रहों में से बड़े वाले उपग्रह भी अपने ग्रह के केंद्र से लगभग इतनी दूरी पर हैं।\n\n", "id": "384675", "title": "फ़ुमलहौत बी"}
{"url": "https://hi.wikipedia.org/wiki?curid=384678", "text": "ग्लीज़ ५८१\n\nग्लीज़ ५८१ पृथ्वी से २२ प्रकाश वर्ष दूर तुला तारामंडल में स्थित M3V श्रेणी एक लाल बौना तारा है। वैज्ञानिकों का अनुमान है के इसके इर्द-गिर्द कम-से-कम चार ग्रह परिक्रमा कर रहें हैं, जिनके नाम ग्लीज़ ५८१ ई, ग्लीज़ ५८१ बी, ग्लीज़ ५८१ सी और ग्लीज़ ५८१ जी हैं। संभव है के इस ग्रहीय मण्डल में दो और ग्लीज़ ५८१ डी और ग्लीज़ ५८१ ऍफ़ नाम के ग्रह हों लेकिन इसका अभी पक्का पता नहीं चल पाया है। २०१० में यह पाया गया के \"ग्लीज़ ५८१ जी\" इस तारे के वासयोग्य क्षेत्र के बिलकुल बीच में था, लेकिन २०११ में यह घोषणा की गयी के \"ग्लीज़ ५८१ डी\" पर पृथ्वी के जैसे जीवन होने की संभावना है। पृथवी जैसे जीवन को सामान्यतः तरल जल और भोजन के रूप मे ऊर्जा श्रोत की प्रमुख आवश्यकता होती है।\n\nइस तारे ने तब मीडिया का ध्यान आकर्षित किया जब सन २००७ मे इसके वासयोग्य क्षेत्र के नजदीक ग्लीज़ ५८१ सी ग्रह मिला। उत्साह तब बहुत बड़ गया जब सितम्बर २०१० मे इसके तारा मंडल मे ग्लीज़ ५८१ जी ग्रह मिला, जो की इसके वासयोग्य क्षेत्र के एकदम बीजो-बीच था और तरल पानी और जीवन की सभी जरुरतो के लिये वहाँ सबसे ज्यदा उपयुक्त था।\n", "id": "384678", "title": "ग्लीज़ ५८१"}
{"url": "https://hi.wikipedia.org/wiki?curid=384679", "text": "वासयोग्य क्षेत्र\n\nखगोलशास्त्र में किसी तारे का वासयोग्य क्षेत्र (habitable zone) उस तारे से उतनी दूरी का क्षेत्र होता है जहाँ पृथ्वी जैसा ग्रह अपनी सतह पर द्रव (लिक्विड) अवस्था में पानी रख पाए और वहाँ पर जीव जी सकें। अगर कोई ग्रह अपने तारे की परिक्रमा वासयोग्य क्षेत्र से ज़्यादा पास कर रहा है तो सम्भावना अधिक है के उसपर पानी उबल कर लगभग ख़त्म हो जाएगा और उस ग्रह के वातावरण का तापमान भी जीव-जंतुओं के लिए बहुत अधिक गरम होगा। अगर इसके विपरीत कोई ग्रह अपने तारे के वासयोग्य क्षेत्र से ज़्यादा दूरी पर होगा तो उस पर बहुत सर्दी होगी और अगर पानी मौजूद भी हुआ तो सख्त बर्फ़ में जमा हुआ होगा और तारे से मिलने वाला प्रकाश भी शायद इतना कमज़ोर होगा के उसकी उर्जा पौधे जैसे जीवों के लिया काफ़ी नहीं है।\n\nकिसी तारे का वासयोग्य क्षेत्र उस तारे से कितनी दूरी पर है यह बात उस तारे पर निर्भर करती है। अगर तारा अधिक तेज़ी से विकिरण (रेडीएशन) देता है और बड़ा है, तो उसका वासयोग्य क्षेत्र किसी छोटे या अधिक ठन्डे तारे से अधिक दूरी पर होगा।\n\n\"वासयोग्य क्षेत्र\" को अंग्रेज़ी में \"हैबिटेबल ज़ोन\" (habitable zone) कहा जाता है। अंग्रेज़ी की मशहूर \"गोल्डीलॉक्स\" की कहानी से प्रेरित होकर इस क्षेत्र को कभी-कभी \"गोल्डीलॉक्स ज़ोन\" (Goldilocks zone) भी बुलाया जाता है।\n\n", "id": "384679", "title": "वासयोग्य क्षेत्र"}
{"url": "https://hi.wikipedia.org/wiki?curid=384681", "text": "तुला तारामंडल\n\nतुला या लीब्रा (अंग्रेज़ी: Libra) तारामंडल राशिचक्र का एक तारामंडल है। पुरानी खगोलशास्त्रिय पुस्तकों में इसे अक्सर एक तराज़ू के रूप में दर्शाया जाता था। यह तारामंडल काफ़ी धुंधला है और इसके तारे पृथ्वी से ज़्यादा रोशन नहीं लगते। इसमें शामिल ग्लीज़ ५८१ तारे का अपना ६ ग्रहों वाला ग्रहीय मण्डल है, जिसमें से एक उस तारे के वासयोग्य क्षेत्र में स्थित है।\n\nतुला तारामंडल में छह मुख्य तारे हैं, हालांकि वैसे इसमें ४६ तारे ज्ञात हैं। इसके चार सबसे रोशन तारे एक चकोर बनाते हैं और इस प्रकार हैं -\n\n", "id": "384681", "title": "तुला तारामंडल"}
{"url": "https://hi.wikipedia.org/wiki?curid=384682", "text": "लोकगीत (हिन्दी)\n\nवर्तमान हिंदीभाषी क्षेत्र प्राचीन भारत का 'मध्य देश' है। इस क्षेत्र में बोली जानेवाली बोलियों को भाषा वैज्ञानिकों ने चार भागों में बाँटा है। 'पश्चिमी हिंदी' जिसके अंतर्गत खड़ी बोली, ब्रज, बांगरू, कन्नौजी, राजस्थानी तथा बुंदेलखंडी भाषाएँ आती हैं। अवधी, बघेली तथा छत्तीसगढ़ी मध्य की भाषाएँ हैं और इसके पूर्व में बिहारी भाषा समुदाय की भोजपुरी, मैथिली तथा मगही भाषाएँ हैं। उत्तर में कुमाऊँनी भाषा है जो नैनीताल, अल्मोड़ा, गढ़वाल, टेहरी गढ़वाल, पिथौरागढ़, चमौली तथा उत्तर काशी में बोली जाती है। बोलियों की बहुत सी उप-बोलियाँ भी हैं, जिनके लोकगीतों का यथास्थान संक्षिप्त परिचय दिया जाएगा। लोकगीत चाहे कहीं के भी हों वे प्राचीन परंपराओं, रीतिरिवाजों एव धार्मिक तथा सामाजिक जीवन के या यों कहिए कि संस्कृति के द्योतक हैं। यहाँ विभिन्न क्षेत्रों के विविध लोकगीतों का परिचय देने के पूर्व ऐसे गीतों की चर्चा करे की जा रही है जो मात्र शब्दावली बदलकर अनेक क्षेत्रो में गाए जाते हैं। इनमें भाषा अथवा बोली की अनकता भले हो पर भाव की एकता एवं उसे व्यक्त करने तथा पात्रों का चयन एक जैसा होता है। ऐसे गीतों में ऋतुसंबंधी गीत, संस्कार गीत और जातीय गीत मुख्य रूप से आते हैं। पद्य गाथाएँ एवं पँवारे भी विभिन्न प्रकार से गाए जाते हैं।\n\nऋतुगीतों में फाग और पावस गीत ऐसे हैं जो अनेक क्षेत्रों में प्रचलित दिखाई पड़ते हैं। फाग गीत मुख्य रूप से पुरुषों का गीत है जो बसंतपंचमी से लेकर होलिकादहन के सबेरे तक गाया जाता है। अवधी, ब्रज, राजस्थानी, बुंदेलखंडी, छत्तीसगढ़ी, बैसवाड़ी, बघेली, भोजपुरी आदि अनेक बोलियों में फाग संबंधी गीत पाए जाते हैं। फाग के होली, चौताल, डेढ़ताल, तिनताल, देलवइया, उलारा, चहका, लेज, झूमर और कबीर आदि अनेक प्रकार हैं। इन सब में केवल घुनों का अंतर है। पावस गीतों की भी बहुक्षेत्रीय परंपरा है। ये गीत उपर्युक्त सभी क्षेत्रों में न्यूनाधिक मात्रा में पाए जाते हैं किंतु अवधी और भोजपुरी में अधिक प्रचलित हैं। इन दोनों क्षेत्रों में इन्हें कजली कहा जाता है। संस्कार के गीतों में सोहर (जन्मगीत), मुंडन, जनेऊ, के गीत और विवाह के गीत प्राय: सभी स्थानों में गाए जाते हैं। मृत्यु के समय प्राय: प्रत्येक क्षेत्र की स्त्रियाँ राग बाँधकर रोती हैं। जातीय गीतों में काफी पृथक्ता होती है किंतु जहाँ एक ही जाति के लोग अनेक क्षेत्रों में बसे हैं, उनके गीतों की मूल प्रवृत्ति एक जैसी ही है। जैसे, पँवरिया जाति के लोग पँवारा, नट जाति के लोग आल्हा, अहीर जाति के लोग विरहा कई क्षेत्रों में गाते हैं। पद्य गाथाएँ तो प्राय: सभी क्षेत्रों में मिल जाती हैं। ये स्थानीय जननायकों के चरित्रों पर आधारित होती हैं।\n\nप्राय: सभी क्षेत्रों में माताएँ बच्चों को सुलाने के लिए लोरी तथा प्रात: उन्हें जगाने के लिए प्रभाती गाया करती हैं। बालक बालिकाएँ भी कुछ खेलों में गीतों का सहारा लेते हैं। बहुत से ऐसे खेल भी हैं जिनमें वयस्क स्त्री पुरुष गीत गाया करते हैं। लोकप्रचलित भजन और श्रमगीत तो सभी क्षेत्रों में गाए जाते हैं। लोकगाथाओं में ऐसी बहुत सी गाथाएँ भी हैं जो कई क्षेत्रों में बीच बीच गाई जाती हैं। इन पृथक्ताओं के बावजूद गीतों की प्रवृत्ति एक जैसी ही है जिससे हिंदीभाषी क्षेत्रों की अनेकता एकता में बद्ध दिखाई पड़ती है। नीचे सभी क्षेत्रों के लोकगीतों का संक्षिप्त एवं क्रमबद्ध परिचय दिया जा रहा है।\n\nराजस्थान का लोकगीत साहित्य बहुत घना है। जन्म के गीत सोहर को यहाँ 'हालरा' कहते हैं। अभी कुछ दिनों पूर्व तक उत्तर प्रदेश के उस क्षेत्र में जहाँ अवधी एवं भोजपुरी बोलियाँ संगम करती हैं, किंगरिहा नाम की जाति पुत्रजन्म पर दरवाजे दरवाजे जाकर विशेष गीत गाती थी जिसके बोल 'लाले हालर:' हैं। इस क्षेत्र में प्राय: यह गीत अब सुनने को नहीं मिलता। राजस्थान में गाया जानेवाला हालरा समाप्ति के लिए स्वतंत्र हैं। जैसे, 'मारे वीरे जी रे बेटो जायो'। 'झाडूलो' मुंडन के गीतों को कहते हैं। यहाँ प्रत्येक शुभ कार्य की पूर्ति के लिए स्त्रियों द्वारा 'विनायक गीत' गाकर गणेश को प्रसन्न करने की परंपरा है। विवाह में आरंभ से लेकर अंत तक जब जब गीत आरंभ होता है, पहले विनायक वंदना अवश्य होती है - 'गढ़ रणत भँवर सूँ आवो विनायक।' 'पीठी' गीत लगन आरंभ होने के बाद भावी वर वधू को नियमत: उबटन लगाते समय गाया जाता है - 'मगेर रा मूँग मँगायो ए म्हाँ री पीठी मगर चढ़ावो ए'। विवाह होने के पूर्ववाली रात को यहाँ 'मेहँदी की रात' कहा जाता है। उस समय कन्या एवं वर को मेहँदी लगाई जाती है और मेहँदी गीत गाया जाता है - 'मँहदी वाई वाई बालड़ा री रेत प्रेम रस मँहदी राजणी।' विवाह में वर के माथे पर मौर बाँधते समय 'सेवरो' (सेहरा) गाया जाता है - 'म्हाँरे रंग बनड़े रा सेवरा'। बारात जब विवाह के लिए चलती है तो दूल्हे को घोड़ी पर बैठाया जाता है। उस समय घोड़ी गीत गाया जाता है। जैसे, - 'घोड़ी बाँधों अगर रे रूंख मोड दरवाजे चंपेरी दोय कलियाँ वे।'\n\nराजस्थानी बोली मे कामण नामक एक गीत गाया जाता है। कामण का अर्थ जादू टोना है। यह गीत उस समय गाते हैं जब बारात विवाह के लिए वर के घर से चलती है - 'काँगड़ आया राईं वर धरहर कंप्या, राज बूझां सिरदार बनी ने कामण कूण कइया छै राज।' राजस्थानी स्त्रियाँ जब वर एवं बारात, का न्योता देने के लिए जनवासे में जाती हैं अथवा जब वे कुम्हार की चाक पूजने जाती हैं तो 'जलो गीत' गाती हैं जैसे - 'जला जी मारू, म्हे तो थां डेरा निरखण आई हो मिरणा नैणी रा जलाल'। हस्ताधान से लेकर विवाह तक प्राय: प्रतिदिन वर कन्या के घर 'बनड़े बनड़ी' के गीत गाए जाते हैं। जैसे - 'काँची दाख हेठे बनडी पान चावै, फूल सूँघे करे ए बाबेजी, सूँ बीनती।' बधू जब पीहर से विदा होती है तो 'आलूँ' गीत गाया जाता है जो बहुत ही करुण होता है - 'म्हे थाने पूछाँ म्हाँ री घवड़ी इतरो बाधे जी रो लाड छोड़ र, बाई सिघ चाल्या।' इसी प्रकार 'बधावै' भी विदा गीत ही है।\n\nभात भरना राजस्थान की एक महत्वपूर्ण प्रथा है। इसे 'माहेरा' भी कहते हैं। जिस स्त्री के घर पुत्र या पुत्री का विवाह पड़ता है वह घर की अन्य स्त्रियों के साथ परात में गेहूँ और गुड़ लेकर नैहरवालों को निमंत्रण देने जाती है। इसको 'भात' कहते हैं। मूल रूप में भात भाई को दिया जाता है। भाई के अभाव में पीहर के अन्य लोग 'माहेरा' स्वीकार कर वस्त्र तथा धन सहायता के रूप में देते हैं। इस अवसर पर भात गीत की तरह अनेक गीत गाए जाते हैं। एक प्रसिद्ध गीत की पंक्ति है - 'थारा घोड़लिया शिण गारो, जी मारूंजी भात भरण ने चालो रूड़े भाण जै'। जब बारात ब्याह के लिए चली जाती है तो वर पक्ष की स्त्रियाँ रात के पिछले पहर में 'राती जागो' नामक गीत गाती हैं। देवी देवताओं के गीतों में 'माता जी', 'बालाजी' (हनुमान जी), भेरूँ जी, सेड़ल माता, सतीराणी, पितराणी आदि को प्रसन्न करने की भावना छिपी है। सबके अलग अलग गीत होते हैं।\n\nराजस्थानी स्त्रियाँ कार्तिक शुक्ल पक्ष में तुलसी का त्यौहार मनाती हैं। तीन दिनों का ्व्रात रखती हैं तथा पूजन के अवसर पर गाती हैं - धन बाई तुलछाँ धन धन थारो नाम। 'धनवाई, तुलछाँ उत्तम काम।' क्वाँरी लड़कियों का त्यौहार गँवर है जो उत्तम वर की प्राप्ति के लिए चैतमास में होलिकादहन के दूसरे दिन से शुक्ल चतुर्थी तक मनाया जाता है। इसे गणगौर भी कहते हैं। गौरी पूजन करते समय जो गीत गाए जाते हैं उनमें प्रमुख गीत की पंक्ति हैं - 'हे गवरल रूड़ो है न जारो तीखा है नैणां रो, गढ़ां है कोराँ-सूँ गवरल ऊतरी'। गणगौर के प्रसिद्ध मेले में गौरी प्रतिमा की शोभायात्रा निकाली जाती है और गाया जाता है - 'गवर गिण गोर माता खोल किवाड़ी।' शीतलाष्टमी के पश्चात्‌ मिट्टी के कूँड़े में गेहूँ या जौ बाए जाते हैं, उनकी जई से गौरीपूजा की जाती है। इसके गीत अलग होते हैं। पूजन के लिए फूल चुनते समय अन्य गीत गाए जाते हैं। पूजन करनेवाली कन्याएँ 'घुड़ला' (छिद्रोंवाला घड़ा जिसमें दीपक जलता रहता है) लेकर गाती हुई अपने सगे संबंधियों के यहाँ जाती है। इसे 'घुड़ला घुमाना' कहा जाता है। गीत है - 'घुड़लो घूमै छै जी घूमै छै।' तीज यहाँ का सर्वाधिक प्रिय पावसकालीन पर्व है। जैसे अवधी एवं पूर्वी हिंदी क्षेत्र में सावन भादों में कजली के लिए स्त्रियाँ पीहर में बुलाई जाती हैं, उसी प्रकार तीज के अवसर पर राजस्थानी स्त्रियाँ भी नैहर में बुलाई जाती है। तीज के गीतों में भाई-बहन के शुद्ध प्रेम के गीत गाए जाते हैं जैसे, 'सुरंगी रूत आई म्हारे देश'। होली के अवसर पर भी लड़कियाँ गीत गाती हैं। इनके अतिरिक्त और भी बहुत से गीत हैं। पनिहारी गीत राजस्थान के प्रमुख लोकगीत हैं जो पनिहारिनों द्वारा सामूहिक रूप से सिर पर जल से भरे घड़े लेकर घर जाते आते गाया जाता है। दांपत्य प्रेम के अनेक गीत हैं। इनमें पक्षी प्रियतम को संदेश ले जाते हैं। वृक्ष भी मनुष्य की तरह बातें करते हैं। बालिकाएँ खेलते समय बड़े सुंदर सुंदर भोले गीत गाती हैं। राजस्थानी लोकनायकों, वीर सिपाहियों पर आधारित अनेक गीत मिलते हैं जो विभिन्न धुनों में गाए जाते हैं। 'गोगोजी' रामदेव जी, उमादे (रूठी रानी) की गीतकथा (जो जैसलमेर के रावल लूणकरण की लड़की थी), राजपूत जोर सिंह तथा 'राणा काछवे' के पद्यगीत खूब गाए जाते हैं। (दे. राजस्थान रिसर्च सोसाइटी द्वारा प्रकाशित राजस्थान के लोकगीत)।\n\nब्रजमंडल के निवासियों द्वारा गाए जानेवाले गीत भाषा और भाव की दृष्टि से अत्यंत सरस होते हैं। जन्म के गीतों में सोभर (सोहर), ननद भावज, नेगा के गीत, छठी के गीत और ज़गमोहन लुगरा नामक गीत प्रसिद्ध हैं। विवाह के गीतों में सगाई, पीली चिट्ठी, लगुन, भात न्योतना, हरद हात, रतजगा, तेल, घूरा पूजन, अछूता, मढ़ावा गाड़ना, भात, ब्याह का दिन, भाँवर, बढ़ार गीत, पलकाचार, रहस बधावा, बंदनवार, मुँहमड़ई, विदा, वरगी वर के घर, बहू नचना, दर्द देवता के गीत, लग्न के गीत, भात के गीत, रतजगे के गीत, सतगढ़ा, लाड़ी, गारी, पलकाचार, खेल के गीत, पूरनमल और छद्म के गीत मुख्य हैं। त्यौहार, ्व्रात एंव देवी आदि के गीतों में देवीगीत, जाहर पीर, एकादशी का गीत, श्रावण गीत, कार्तिक के गीत, देवठान के गीत और होली उल्लेखनीय हैं। प्रबंध गीतों में पवाँरे, बहुला, सरमन (श्रवण) ढोला, मदारी का ढोला, लवकुश के गीत और हिरनावती अधिक गाए जाते हैं। अन्य गीतों में टेसू माझी के गीत, चट्टों के गीत, तीर्थों के गीत, पुरहे के गीत, सिला बीनने के गीत, बधाया और हीरों का नाम आता है। मृत्यु के समय यहाँ के स्त्रियाँ भी हिंदीभाषी अन्य क्षेत्रों की भाँति पद्यमय रुदन (विलाप) करती हैं (दे. डाक्टर सत्येंद्र लिखित '्व्राज लोकसाहित्य का अध्ययन')।\n\nछत्तीसगढ़ (मध्य प्रदेश) क्षेत्र में 'लटिया' (संबलपुर जिले की बोली) और 'खलौटी' (बालाघाट जिले के आस पास की बोली) का संयुक्त रूप छत्तीसगढ़ी है। देवी गीत, बारहमास, भोजली गीत, ददरिया, डंडा गीत, होली, गहिरागीत, बाँसगीत, पुतरा पुतरी के गीत, मंडप गान, छैला और सोहर, इस क्षेत्र के गीत हैं। बोली के अंतर से देवीगीत, बारहमासा, होली और सोहर अन्य बोलियों के गीतों की भाँति होते हैं। भोजली गीत रक्षाबंधन के दिन गाया जाता है। जैसे उत्तर प्रदेश में कजली के दिनों जई बोई जाती है उसी प्रकार यहाँ भोजली लगाई जाती है। रक्षाबंधन के दिन भोजली का जुलूस निकलता है। भोजली तालाब में सिराई जाती है। पश्चात्‌ काफी रात गए एक युवक एवं युवतियाँ गाँव के गुरुजनों का पाँव छूती हैं। गीत इस प्रकार है -\n\n\nडंडा गीत वर्ष में दो बार, क्वार तथा फागुन में, पुरुषों द्वारा डंडा नृत्य के समय गाया जाता है। नाचते गाते समय गायक एक दूसरे के डंडे पर एक साथ मारते हैं। एक आदमी 'कुट्टी' शब्द का उच्चारण करता है जिसे कुट्टकी पाड़ना कहते हैं। इसके बाद नृत्य के साथ गीत आरंभ हो जाता है। गीत गाते समय 'उई' शब्द से ताल का संकेत किया जाता है।\n\n\n\n\nरावतों द्वारा कार्तिक एकादशी से पूर्णिमा तक गहिरा गीत गाया जाता है। गाते समय लाठी से पैतरा भी भाँजते हैं। रावत जिनकी गाय चराते हैं उनके दरवाजे पर जाकर गीत गाते हैं। गाने के पूर्व दुधारू गाय के गले में सुहई (पलाश की जड़ की छाल से बनती है) रक्षा के भाव से बाँधते हैं और तब भीने स्वर में गाते हैं -\n\nधन गोदानी भुइयाँ पावा, पावा हमर असीस।\n\nनाती पूत ले घर भर जावे जीवा लाख बरीस। अथवा\n\nबैठो मालिक रंग महल में लेओ हमार असीस। इत्यादि।\n\nरावतों का ही दूसरा गीत बाँस गीत है। कदाचित्‌ दो हाथ लंबी-लंबी बाँस की मोटी बाँसुरी के साथ गाए जाने के कारण ही इस गीत का बाँस गीत कहते हैं।\n\nविवाह गीत है। अन्य क्षेत्रों की भाँति यहाँ भी स्त्रियों के स्थान पर कुमारियाँ पुतरा पुतरी का ब्याह रचाती हैं और गाती हैं -\n\nनवा बन के हम कनई मँगायेन, वृंदावन के बाँसे हो।\n\nवही बाँस के हम मड़वा छायेन, छड़ गए धरती अकासे हो।।\n\nजब बारात मंडप में आती है तो मंडप गीत गाया जाता है। इसी तरह भाँवर के गीत भी गाए जाते हैं। उपर्युक्त गीतों के अतिरिक्त 'देवारों' द्वारा गीतबद्ध गाथाएँ भी गाई जाती हैं।\n\nसतपुड़ा की घाटियों में बसनेवाली गोंड जाति की गोंडो बोली का लोकसाहित्य काफी धनी है। इस बोली में गीत को 'पाटा' और गाने को 'बराना' कहते हैं। ददरिया, करमा और सुवा इनके प्रमुख लोकगीत हैं।\n\nनामक गीत श्रमगीत है जो महुआ बीनते, लकड़ी तोड़ते, पत्ते बटोरते समय या खेत खलिहान में काम करते समय गाया जाता है। यह अकेले एवं समवेत रूप में भी गाया जाता है। इसकी धुनें इतनी मादक एवं सरस होती हैं कि इस क्षेत्र में इसे 'गीतों की रानी' कहा जाता है। स्त्री और पुरुष में से कोई गीत आरंभ करता है और दूसरा उसका उत्तर देता है। वैसे तो ददरिया कई प्रकार का होता है परंतु पठारी और कछारी नामक ददरिया गीतों को अधिक ख्याति मिली है। महुआ बीनते समय जब स्त्रियाँ ददरिया गाती हैं तो वनप्रांत गूँज उठता है। इसे 'साल्हों' भी कहा जाता है। ददरिया की यह शैली छत्तीसगढ़ के चारों ओर प्रचलित है। मंडला की ओर इसे चाकर कहते हैं। एक उदाहरण है -\n\nयुवती : \nकरे मुखारी करौंदा रुख के \nएक बोली सुना दै आपन मुख के।\n\nयुवक :\nएक ठन आमा के दुई फाँकी \nमोर आँखीय आँखी झुलते तोर आँखी।\n\nकरमागीत की उत्पत्ति के बारे में कहा जाता है कि प्राचीन काल में करमा नाम का राजा जब किसी विपत्ति में फँसा तो उसने देवता की मनौती की। उसने उस समय जो गान देवता को प्रसन्न करने के लिए गाया वही करमा गीत कहा जाने लगा। करमा नृत्य भी होता है। छत्तीसगढ़ी रावतगणों द्वारा यह गीत करमसेन देवता को प्रसन्न करने के लिए गाया जाता है। इसके लिए भादों की पूर्णिमा को पर्व मनाया जाता है। इसका प्रचार मंडला, छत्तीसगढ़ और मिरजापुर के अरण्यवर्ती दक्षिणी क्षेत्र में है। करमा, झूमर, करमा लहकी, करमा ठाढ़ा, बैगानी झूमर और करमा रागिनी इसकी प्रमुख प्राचीन शैलियाँ हैं किंतु अब तो इनमें भी नवीनता का प्रवेश होता जा रहा है। करमा झूमर युवक और युवतियों द्वारा झूम-झूमकर गाया जाता है। करता लहकी एक मादक गीत है। करमा ठाढ़ा खड़े होकर गाया जाता है। बैंगनी झूमर बैगा जाति के लोग गाते हैं। इस समय वे एक साथ नाचते हैं। करमा रागिनी बैठकर गाई जाती है। कुछ लोग बैठकर अलग अलाप लेते हैं और अधिक लोग नाचते हैं। उदाहरण -\n\nबैला चलित राई घाट करौंदे\n\nबैला छोटे छोटे रे -\n\nडोंगर मां आगी लगै जरत है पतेरा\n\nसुन सुन के हीरा मोर जरत है करेजा\n\nबैला छोटे छोटे रे।\n\nदीपावली के अवसर पर 'सूआ गीत' गाया जाता है। स्त्रियाँ सज धजकर तथा झुडं बनाकर चलती हैं और उनमें से एक स्त्री अपने सिर पर अनाज से भरी टोकरी लिए रहती है जिसमें मिट्टी के तोते का जोड़ा रखा रहता है। इनमें से एक शिव और दूसरा पार्वती का प्रतीक माना जाता है। स्त्रियों का झुंड टोकरी को लेकर घर घर घूमकर नाचता जाता है और तेल, चावल तथा पैसे एकत्र करता है जिससे दीवाली के अवसर पर गौरी देवी का विवाहोत्सव मनाया जाता है। रात भर नृत्य गान चलता रहता है और तीसरे दिन तोते के जोड़े को जल में प्रवाहित कर दिया जाता है। उदाहरण -\n\nजाओ रे सुअना चंदन वन, नंदन बन आमा गोंद लइ आव\n\nना रे सूआ हो आमा गोंद लइ आव\n\nजाए बर जाहों आमा गोंद वर कइसे क लइहों टोर\n\nगोड़न रंगिहा पंखन उड़िहा मुँहे म लइहा टोर\n\nइनके अतिरिक्त इस क्षेत्र में भी कुछ लोक गाथाएँ प्रचलित हैं जिन्हें गद्य के साथ ही बीच बीच के गानेवाले गाया करते हैं। ऐसे गीत प्राय: कथा में एक पात्र द्वारा दूसरे से कहे जाते हैं। 'अंकुमराजा की कहानी' और 'ढोला की कहानी' प्रमुख पद्यात्मक कहानियाँ हैं।\n\nजो लोकगीत उत्तर प्रदेश के झाँसी, जालौन, बाँदा और हमीरपुर जिले में, ग्वालियर के विस्तृत क्षेत्र में और मध्यप्रदेश के उत्तरी भाग में सागर, जबलपुर, छतरपुर, पन्ना, मंडला, होशंगाबाद और भोपाल के आस पास गाए जाते हैं उन्हें बुंदेलखंडी लोकगीत की संज्ञा दी जाती है। फाग, विवाह, सोहर, देवीगीत जैसे व्यापक क्षेत्रवाले गीत यहाँ भी गाए जाते हैं। चूँकि आल्हा, ऊदल, छत्रसाल, हरदौल एवं झाँसी की रानी का यह क्षेत्र रहा है, अत: इन लोकनायकों की लंबी लंबी वीरगाथाएँ भी लोकगायकों द्वारा गाई जाती हैं। ब्रजभाषा के करीब होने के कारण सूर के अनेक पद यहाँ लोकगीत बन गए हैं और इसी तरह दूसरे गीत भी चलते हैं। बारात लौटने पर वरवधू के स्वागत में जो गीत गाए जाते हैं उन्हें कहीं कहीं 'सगुन चिरैया' भी कहते हैं। एक गीत है 'ब्याह ल्याए रघुवर जानकी जू को'। इसुरी नामक जनकवि द्वारा रचित फाग खूब प्रचलित हैं। यही एक ऐसा क्षेत्र है जिसने लोकगीत (बुझौवल) के माध्यम से अपनी सीमा निर्धारित की है-\n\nभैंस बँधी है ओरछा, पड़ा हुशंगाबाद।\n\nलगवैया है सागरे चपिया (दूध दुहने का पात्र) रेवा पार।।\n\nबैसवाड़ी और बुंदेलखंडी लोकगीतों में काफी साम्य दिखाई पड़ता है।\n\nबुंदेलखंडी के समीपवर्ती क्षेत्र रीब, नागौद, सुहावल, कोठी तथा मैहर के ईद गिर्द बघेली लोकगीतों का क्षेत्र है। यहाँ भी भाषा का कलेवर बदलकर प्राय: वही गीत गाए जाते हैं जो अवधी और भोजपुरी बोलियों के क्षेत्र में गाए जाते हैं। बीर पँवारे इधर बहुत चलते हैं। पद्यबद्ध बुझौवल और लोकोक्तियाँ भी खूब मिलती हैं। बुंदेलखंडी की तरह वीरगाथाएँ भी लोकगायकों द्वारा गाई जाती हैं। सोहर, विवाहगीत, पँवारे, जनेऊ गीत, देवी के गीत, विदा गीत के अतिरिक्त इस क्षेत्र का अत्यधिक सरल गीत है दादरा - 'कहउँ होतिउँ बदरिया धुमड़ि रहतेउ'। 'बनाफरी, मरारी तथा पँवारी भी बघेलखंड की उपबोलियाँ हैं। इनके लोकगीत भी बघेली लोकगीतों की तरह ही होते हैं पर बोली एवं लहजे में थोड़ा अंतर आ जाता है।\n\nमध्यप्रदेश के निमाड़, धार, देवास और इंदौर के आसपास निमाड़ी बोली बोली जाती है। निमाड़ी किसान खेत में जब हल चलाता है तो गाता है, मजदूर मिट्टी कूटता है तो गाते हुए और स्त्रियाँ दही बिलोती हैं तो गाए बिना नहीं रहतीं। चक्की के गीत, सोहर, नामकरण, मुंडन, जनेऊ और विवाह के गीत यहाँ भी गाए जाते हैं। इस क्षेत्र के दो गीत सर्वाधिक प्रसिद्ध हैं जो अन्य क्षेत्रों से भिन्न परंपरावाले हैं : 1-विवाह के समय गाए जानेवाले रुदनगीत (जो रोते हुए गाए जाते हैं), इसमें स्त्रियाँ पितरों को आमंत्रित करती हुई गाती हैं - 'जेय सरऽ ओमाऽ हमारो तो आवणी नी होय।' 2-गनगौर गीत, जो सरसता में अपना सानी नहीं रखते, चैत्र में गाए जाते हैं।\n\nमध्यप्रदेश के उज्जैन, शाजापुर, देवास, इंदौर, राजगढ़,ब्यावरा के आसपास मालवी लोकगीत व लोकभजन गाये जाते है।\n\nअवधी और भोजपुरी के लोकगीतों को एक साथ लिखने का कारण यह है कि दोनों बोलियों में भाषा का अंतर तो अवश्य है किंतु रीति रिवाजों, परंपराओं, धर्म, जातियों एवं संस्कृति में अंतर नहीं है जिसके आधार पर लोकगीतों के प्रकार बदला करते हैं। जहाँ ये दोनों बोलियाँ मिलती हैं वहाँ से लेकर दोनों छोर तक बोलियों का भारी अंतर हो जाता है। पर गीतों के प्रकार में काफी साम्य है। संस्कार के गीतों में सोहर, मुंडन, कनछेदन, जनेऊ, विवाह एवं गौना (बहू विदाई) के गीत दोनों क्षेत्रों में गाए जाते हैं। जातीय गीतों में एक गीत बिरहा है जिसे अहीर जाति के लोग गाते हैं। कुछ बिरहे लंबे होते हैं और कुछ दो दो, चार चार पंक्तियों के छोटे बिरहे होते हैं। ऐसे 'बिरहों को' 'पितमा' कहते हैं। लंबे बिरहों में वीर अथवा शृंगार रस की प्रधानता होती है। पौराणिक आख्यानों, वीर चरित्रों पर भी बिरहे होते हैं। डोली ढोते समय कहारों के कँहरवा गीत श्रमगीत का काम करते हैं और विवाह शादी तथा कुछ उत्सवों में नृत्य के साथ कहरवा गाया जाता है। धोबियों के गीत बिरहे से मिलते जुलते हैं। ये लोग भी नाच के साथ गीत गाते हैं। चमारों का अपना गीत \"चनैनी\" भी एक तरह से नृत्यगीत ही होता है। 'नौवा झक्कड़' नाइयों के गीत को कहते हैं। मल्लाह लोग विवाह शादियों के 'मलहिया' गीत गाते हैं। यह गीत तब और रंग लाता है जब पूजन के लिए बाँस रगड़ते रगड़ते उसमें से आग निकलने लगती है। 'गंगा गीत' भी इन्हीं द्वारा गाया जाता है। जब मल्लाह नई नाव बनवाता है तो उसके जलावतरण के समय नदी तथा नाव दोनों की पूजा भिक्षाटन से अर्जित धन से की जाती है। इसमें यह भावना छिपी रहती है कि यदि भिक्षा देनेवालों में एक भी धर्मात्मा होगा तो नैया दुर्घटनाग्रस्त नहीं होगी। भीख माँगते और पूजा करते समय ये गीत गाए जाते हैं। गीत की हर पंक्ति के अंत में गंगा जी का नाम आता है। तेली जाति के लोग रात में घानी चलाते समय कथात्मक गीत 'बंजरवा' या 'नयकवा' गाया करते हैं। धार्मिक गीतों में देवीगीत, दोनों क्षेत्रों में चलते हैं। मेला गीत मेला अथवा तीर्थयात्रा को जाते समय स्त्रियों द्वारा राह में गाए जाते हैं। श्रमगीतों में जँतसार, जाँत पीसते समय गाया जाता हैं। ये गीत काफी लंबे एवं प्राय: करुणरस से ओतप्रोत होते हैं। अब तो गाँवों में भी आटा पीसनेवाली मशीनें पहुँच गई हैं, इसलिए इन गीतों का उठान होता जा रहा है। धनरोपनी के गीत धान रोपते समय ग्राम्याओं द्वारा गाए जाते हैं। 'निरवाही के गीत' खेत की निराई करते समय गाए जाते हैं।\n\nऋतुगीतों में तीन प्रकार के गीत आते हैं - होली, चैती और कजली। होली की चर्चा ऊपर की गई है। चैती चैत में गाई जाती हैं। चैती गीतों की ऊपर तथा टेक की पंक्तियों में 'हो रामा' शब्द आता है। होली और चैती पुरुषों के गीत हैं। अब से लगभग 20 वर्ष पूर्व एक प्रकार का गीत स्त्रियों द्वारा फागुन में ही गाया जाता था जिसका नाम था 'मनोरा झूमक'। अब यह गीत सुनने को नहीं मिलता। गीत की एक पंक्ति हैं - 'फागुन जाड़ गुलाबी मनोरा झूमक हो'। पद्मावत में भी आया है - 'चहइ मनोरा झूमक होई, फर अउ फूल लिहे सब कोई'।\n\nकजली स्त्रियों का गीत है और पावस काल में गाया जाता है। इसके कई भेद हैं, जैसे टुनमुनियाँ, झूमर, बारहमासा और झूला गीत आदि। इन गीतों में भाई बहन के विशुद्ध प्रेम की भावनाएँ होती हैं। इस क्षेत्र में भी जननायकों की गाथाएँ लोकनायकों द्वारा गाई जाती हैं। नयकवा, बंजरवा, लोरिकी, विजयमल तथा सोरठी आदि प्रंबंध गीत बहुत प्रसिद्ध हैं। गद्य के साथ लोककथाओं में पद्य कहने की भी परंपरा है, जैसे शीत वसंत, जरेवा परेवा और सदाबृज सारंगा की कथाएँ। अन्य प्रकार के गीतों में लोरियाँ, लचारियाँ दोनों क्षेत्रों में चलती हैं किंतु पूर्वी और बिदेसिया भौजपुरी के लोकगीत हैं।\n\nमैथिली लोकगीत बिहार प्रांत के चंपारन, दरभंगा, पूर्वी मुंगेर, भागलपुर, पश्चिमी पूर्णिया और मुजफ्फरपुर के पूर्वी भाग के ग्रामीणों द्वारा गाए जाते हैं। सोहर, जनेऊ के गीत, संमरि लग्न, गीत, नचारी, समदाउनि, झूमर तिरहुति, बरगमनी, फाग, चैतावर, मलार, मधु श्रावणी, छठ के गीत, स्यामाचकेवा, जट जटिन ओर बारहमासा यहाँ के मुख्य लोकगीत हैं। सोहर, जनेऊ, फाग, चैतावर आदि का परिचय दिया जा चुका है। 'नचारी' गीत प्राय: शिवचरित्र से भरा रहता है। जैसे - 'उमाकर बर बाउरि छवि घटा, गला माल बघ छाल बसन तन बूढ़ बयल लटपटा'। विद्यापति रचित नचारियाँ खूब गाई जाती हैं। 'समदाउनि' प्रमुख बिदा गीत है। जब लड़की ससुराल जाने लगती है तो यह गाया जाता है जो अत्यधिक करुण होता है। सीता के देश में इस गीत से यही करुणा उत्पन्न होती है जो कभी जनक के घर से उमड़ी थी, यथा, 'बड़ रे जतन हम सिया जी के पोसलों से हो रघुबंसी ने जाय आहे सखिया'। इस गीत की बहुत सी धुनें होती हैं। 'झूमर' गीत मुख्य रूप से शृंगारिक होता है और धुनों के अनुसार कई प्रकार से गाया जाता है। मैथिली क्षेत्र के झूमरों की खास विशेषता है कि उनमें अधिकांश संदेशसूचक होते हैं। हिंडोला के झूमर बहुत सरस होते हैं, जैसे 'छोटका देवर रामा बड़ा रे रंगिलवा, रेसम के डोरियवा देवरा बान्हथि हिंडोरवा'। कुछ में स्त्री पुरुष के प्रश्नोत्तर होते हैं। 'तिरहुति' गीत स्त्रियों द्वारा फागुन में गाया जाता है। पहले यह गीत छह पदों का होता था, फिर आठ का हुआ और अब तो काफी लंबा होने लगा है। उसे साहित्य में तथा लोकजीवन में मान्यता भी मिल गई है। इसमें प्राय: विरह भावनाएँ होती हैं : 'मोंहि तेजि पिय मोरा गेलाह विदेस'। साहब राम, नंदलाल, भानुनाथ, रमापति, धनवति, कृष्ण, बुद्धिलाल, चंद्रनाथ, हर्षनाथ एवं बबुज ने नामक प्राचीन लोककवियों के तिरुहुति खूब गाए जाते हैं। हर्ष की बात है कि तिरुहुति के प्राचीन रचनाकारों का नाम भी गीतों के साथ ही जा रहा है जबकि अन्य गीतों के साथ यह बात नहीं है। बटगमनी (पथ पर गमन करनेवाली) मुख्य रूप से राह का गीत है। मेले ठेले में जाती ग्राम्याएँ, नदी किनारे से लौटती हुई पनिहारिनें प्राय: बटगमनी गाया करती हैं। इस गीत का एक नाम सजनी भी है। इसमें संयोग और वियोग दोनों भावनाएँ होती हैं। गीत की पंक्ति है - 'जखन गगन धन बरसल सजनि गे सुनि हहरत जिव मोर'। पावस ऋतु में स्त्रियाँ बिना बाजे के और पुरुष बाजे के साथ मलार गाते हैं। जैसे - कारि कारि बदरा उमड़ि गगन माझे लहरि बहे पुरवइया। मधुश्रावणी गीत इसी नाम के त्योहार के समय गाया जाता है जो श्रावण शुक्ल तृतीया को पड़ता है। मधुश्रावणी नवविवाहितों का भविष्यबोधक है। इस पर्व पर एक भयंकर विधि इसलिए की जाती है कि विवाहिता अधिक दिनों तक सधवा रहेगी या नहीं। उसे दीपक से जला दिया जाता है। यदि छाला खूब उभरता है तो शुभ है। छठ के गीत - सूर्यषष्ठी ्व्रात (कार्तिक शुक्ल षष्ठी) के उपलक्ष्य में गाए जाते हैं। कहीं कहीं चैत्र शुक्ल षष्ठी को भी यह ्व्रात पड़ता है। छठ के गीत पूर्णत: धार्मिक गीत हैं और सौभाग्य तथा पतिप्रेम के दायक है। स्त्रियाँ गाती हैं - 'नदिया के तीरे तीरे बोअले में राइ। छठी माई के मृगा चरिय चरि जाइ।' स्याम चकेवा एक खेल गीत है जो कार्तिक शुक्ल सप्तमी से कार्तिक पूर्णिमा तक खेल में गाया जाता है। स्यामा बहन और चकेवा भाई के अतिरिक्त इस खेल के चंगुला, सतभइया, खंडरित्र, झाँझी बनतीतर कुत्ता और वृंदावन नामक छह और पात्र हैं। खेल भाई बहन के विशुद्ध प्रेम का पोषक है। बहनें गाती हैं - 'किनकर हरिअर हरिअर दिभवा गे सजनी। जट जटिन एक अभिनय गीत है। जट (पुरुष पात्र) एक तरफ और जटिन (स्त्री पात्र) दूसरी ओर सज-धजकर खड़ी होती हैं। दोनों ओर प्रधान पात्रों के पीछे पंक्तिबद्ध स्त्रियाँ खड़ी हो जाती हैं। इसके बाद जट जटिन का सवाल जवाब गीतों के माध्यम से आरंभ हो जाता है। ये गीत शरद निशा में गाए जाते हैं।\n\nकुमाऊँनी लोकगीत मध्य हिमालय के नैनीताल, अल्मोड़ा, गढ़वाल, टेहरी, पिथौरागढ़, चमौली और उत्तर काशी में रहनेवाली पर्वतीय जातियों के गीत हैं। इन गीतों को दो भागों में बाँटा जा सकता हैं : 1-संस्कार के गीत, जो नारियों द्वारा पुत्रजन्म, नामकरण, यज्ञोपवीत एवं विवाह के समय गाए जाते हैं, तथा 2-मेलों, त्योहारों और ऋतुओं के गीत। इस क्षेत्र के प्राय: सभी संस्कार शंकुनाखरगीत से आरंभ होते हैं। इनमें गणेश, ब्रह्मा, राम तथा अन्य देवताओं से कार्यसिद्धि की प्रार्थना की जाती है। गीतों में मनुष्य, पशु, पक्षी संदेशवाहक का कार्य करते दिखाई पड़ते हैं, जो देवी देवताओं के अतिरिक्त दूरस्थ संबंधियों का भी संदेश ले जाते हैं। बिदाई के गीत अन्य स्थानों की तरह ही मार्मिक होते हैं।\n\nदूसरे प्रकार के गीतों में झोड़ा, चाँचरी भगनौल और बैर प्रमुख हैं। इन गीतों में सामाजिक जीवन एवं समस्याओं की विशेष चर्चा रहती है। ये विभिन्न मेलों एवं उत्सवों के अवसर पर गाए जाते हैं। इन्हें कई गायक अथवा गायिकाएँ मिलकर गाती हैं। ऋतुगीतों को यहाँ 'ऋतुरेण' कहते हैं। ये गीत चैत मास में गाए जाते हैं। ऋतुरेण में मंगलसूचक एवं प्राकृतिक सौंदर्य की बहुलता होती है। ग्रामगायक 'औजी', जिन्हें ढ़ोली भी कहते हैं, एक गीतबद्ध कथा सुनाते हैं, जो भाई-बहन के विशुद्ध स्नेह पर आधारित हैं। 'हंडुकिया बोल' यहाँ के किसानों का गीत है। यह गीत धान की रोपाई के अवसर पर नर नारियों द्वारा गाया जाता है। इनमें स्थानीय नायकों (राणरौत रामीबौर हिसहित आदि) की गाथाएँ बद्ध होती हैं। प्रेम के फुटकर गीत भी खूब चलते हैं। बरुँश नामक लाल फूल प्रेमी का प्रतीक माना जाता है। अत: कई गीतों में इसका नाम आता है, जैसे, 'पारा डाना बुरुंशी फुलै छ, में जे कौनूं मेरि हिरु ए रे छ।' नैनीताल से लेकर काठगोदाम तक के बीच के पर्वतीय क्षेत्र में एक अलिखित लोक महाकाव्य प्रचलित है जिसका नाम है 'मालूसाही'। कुमाऊँनी लोकसाहित्य में इसके टक्कर की कोई रचना है ही नहीं। धर्मगाथाओं के अंतर्गत 'जागर' (जागरण) गीत अधिक प्रचलित हैं। उत्तर काशी, पिथौरागढ़ एवं चमौली में प्रचलित पांडव नृत्य के समय जागर गीत गाए जाते हैं। इसमें महाभारत के विभिन्न आख्यान गीतबद्ध होते हैं। यह गीत क्रमश: द्रुततर होता जाता है। इसके अंतर्गत किसी एक व्यक्ति पर देवात्मा की अवतारणा की जाती है। जब वह आत्मा उसके ऊपर अवतरित होती है, वह उठकर नाचनेगाने लगता है। भोलानाथ, एड़ी, ग्वाला आदि ग्रामदेवताओं के 'जागर' के अतिरिक्त नंदादेवी का 'वैसी जागर' इतना लंबा होता है कि व 22 दिनों में समाप्त होता है। 'घोड़ी नृत्य' गीत भी चलता है। इसमें बाँस पर 'ओहार' (पर्दा) डालकर घोड़ी बनाई जाती है जिसके बीच में नर्तक इस तरह खड़ा होकर घोड़ी को कमर से पकड़ता है कि वह सवार जैसा मालूम होता है। नर्तकों का जोड़ा तलवार भाँजता है, गायक गीत गाते हैं। 'भड़ौ' नामक गीत प्राचीन जातीय वीरों, जिनमें दिगोली भाना, काले कहेड़ी, नागी भागी भल, सुपिया रौत और अजुआ बफौल आदि के वृत्तांत होते हैं, वीरगाथाओं के रूप में गाया जाता है।\n", "id": "384682", "title": "लोकगीत (हिन्दी)"}
{"url": "https://hi.wikipedia.org/wiki?curid=384684", "text": "रामानन्द चट्टोपाध्याय\n\nरामानंद चट्टोपाध्याय (1865 – 1943) कोलकाता से प्रकाशित पत्रिका 'मॉडर्न रिव्यू' के संस्थापक, संपादक एवं मालिक थे। उन्हें भारतीय पत्रकारिता का जनक माना जाता है।\n\nइनका जन्म सन्‌ १८६५ ई. में बंगाल के बाँकुड़ा जिले के एक प्रतिष्ठित परिवार में हुआ था। आप एक मेधावी छात्र थे। बी.ए. एवं एम.ए. दोनों ही परीक्षाओं में आपने प्रथम श्रेणी में प्रथम स्थान प्राप्त किया। १८८७ ई. में आप कोलकात्ता के सिटी कालेज में प्राध्यापक पद पर नियुक्त हुए। आप केशवचंद्र सेन के संपर्क में आए और ब्रह्मसमाजी हो गए। फिर १८९५ ई. में कायस्थ पाठशाला इलाहाबाद में प्रिंसिपल हुए। इस पद पर आप १९०६ तक रहे। इसी कालेज से 'कायस्थ समाचार' एक उर्दू पत्र प्रकाशित होता था। इसका संपादनभार रामानंद बाबू पर आया। आपने उसका रूप ही बदल दिया, उर्दू के स्थान पर उसे अंग्रेजी का पत्र बना दिया तथा उसका उद्देश्य शिक्षाप्रचार रखा। १९०१ ई. में इंडियन प्रेस के चिंतामणि घोष के सहयोग से 'प्रवासी' बंगला मासिक पत्र निकाला। इसी समय मतभेद के कारण आपको कालेज से इस्तीफा देकर कोलकात्ता वापस आना पड़ा। बंगाल विभाजन के समय देश की राजनीतिक जागृति से आप अपने को अलग न रख सके। अतएव १९०७ में पुन: प्रयाग आकर 'माडर्न रिव्यू' प्रकाशित किया। 'मार्डन रिव्यू' की गिनती अंग्रेजी संसार के आधे दर्जन श्रेष्ठ पत्रों में की जाती थी। रामानंद बाबू की शैली तेजयुक्त, प्रवाहपूर्ण और निर्लिप्त थी। 'माडर्न रिव्यू' के कुछ अंकों ने ही देश विदेश में अपना प्रभाव फैला लिया। उनके बढ़ते हुए प्रभाव को देखकर तथा उनकी आलाचनाओं से विचलित होकर यू.पी. सरकार ने उन्हें तुरंत प्रांत छोड़ने का आदेश दिया अत: वे पुन: कोलकात्ता वापस आ गए। कई प्रसिद्ध अंतरराष्ट्रीय लेखक 'माडर्न रिव्यू' में लेख लिखने में अपना गौरव मानते थे।\n\nरामानंद बाबू ने ही सर्वप्रथ रवींद्रनाथ टैगोर को अंग्रेजी जगत्‌ के सम्मुख प्रस्तुत किया। रवि बाबू की सबसे पहली अंग्रेजी रचना 'माडर्न रिव्यू' में ही प्रकाशित हुई। १९२६ में राष्ट्रसंघ (लीग ऑव नेशन्स) की बैठक में उपस्थित होने के लिए आप आमंत्रित किए गए। इस बैठक में आप अपने ही खर्च से गए। सरकारी खर्च से यात्रा करना इसीलिए अस्वीकार कर दिया ताकि उनके स्पष्ट और निर्भीक विचारों पर किसी प्रकार भी आर्थिक दबाव की आँच न आने पाए। अमरीका के पादरी जे.टी.संडरलैंड की पुस्तक 'इंडिया इन बॉण्डेज' को आपने 'माडर्न रिव्यू' में धारावाहिक रूप में और बाद में 'प्रवासी' प्रेस से पुस्तक रूप में प्रकाशित की। यह पुस्तक जब्त कर ली गई और रामानंद बाबू को पुस्तक के प्रकाशन के लिए दंडित होना पड़ा। सर यदुनाथ सरकार और मेजर वामनदास वसु के ऐतिहासिक शोध विषयक लेख 'माडर्न रिव्यू' में छपे।\n\nरामानंद बाबू हिन्दी को राष्ट्रभाषा नहीं मानते थे। फिर भी इसको व्यापकता से वे अनभिज्ञ न थे। उन्हें अनुभव हुआ कि बिना हिंदी का आश्रय लिए उनका उद्देश्य अपूर्ण रह जाएगा। इसी उद्देश्य से १९२८ में आपने हिंदी मासिक 'विशाल भारत' निकाला। 'विशाल भारत' में प्रवासी भारतीयों की समस्या पर विशेष ध्यान दिया गया।\n\nआपकी लिखी तीन पुस्तकें - 'राजा राममोहन राय', 'आधुनिक भारत' तथा 'स्वशासन की ओर' भी उल्लेखनीय हैं। आप कुशल पत्रकार और लेखक ही नहीं वरन्‌ सच्चे समाजसुधारक भी थे। १९२९ ई. में लाहौर कांग्रेस के अवसर पर जात-पाँत तोड़क मंडल के अधिवेशन का सभापतित्व आपने किया। आप ५० वर्षों तक सार्वजनिक सेवाओं में रत रहे। आपकी मृत्यु ३० सितंबर १९४३ को हुई।\n\n", "id": "384684", "title": "रामानन्द चट्टोपाध्याय"}
{"url": "https://hi.wikipedia.org/wiki?curid=384685", "text": "हिन्दी में शैव काव्य\n\nसंस्कृत स्तोत्रों में वैदिक शतरुद्रि, उत्पलदेव की 'स्तोत्रावली', जगद्धर भट्ट की 'स्तुतिकुसुमांजलि', 'पुष्पदंत' का 'शिवमहिम्न स्तोत्र', रावणकृत 'तांडव स्तोत्र' एवं शंकराचार्य कृत 'शिवानंदलहरी' प्रमुख शैव रचनाएँ हैं। प्रबंधकाव्यों में कालिदासकृत 'कुमारसंभव' भारविकृत 'किरातार्जुनीयम्‌' मंखकरचित 'श्रीकंठचरितम्‌' एवं रत्नाकर प्रणीत 'हरविजय' उल्लेख्य हैं।\n\nहिंदी में भी शैवकाव्य की ये स्तोत्रात्मक एवं प्रबंधात्मक पद्धतियाँ चलीं पर इसके अतिरिक्त शिव के स्वरूपैश्वर्य का स्वतंत्र वर्णन, हास्य के आलंबन, शृंगार के उपमान एवं क्रांति और विनाश के प्रतीक के रूप में भी उनका चित्रण पर्याप्त रूप में हुआ है। मिथिला, पूर्वी उत्तर प्रदेश एवं राजस्थान में शैव साधना एवं शैव भाव का विशेष महत्व रहा है। फलत: इन प्रदेशों में शैव काव्य का अखंड सृजन होता रहा।\n\nहिंदी साहित्य के आदिकाल में अपभ्रंश और लोकभाषा दोनों में शैव काव्य का प्रचुर प्रणयन हुआ। जैन कवि पुष्पदंत ने अपने 'णायकुमारचरिउ' में शिव द्वारा मदनदहन तथा ब्रह्मा के शिरोच्छेद की कथा का वर्णन किया है। इसके अतिरिक्त 'प्राकृतपैंगलम्‌' में ऐसे अनेक स्थल हैं जहाँ शिव के विराट् स्वरूप का स्वतंत्र रूप से विलक्षण वर्णन उपलब्ध होता है।\n\nसिद्ध कवि गुंडरीपा और सरहपा आदि ने भी शैव मत से प्रभावित होकर अनेक पद रचे। नाथपंथ शैवों का ही एक संप्रदाय था अत: गोरख की बानियों में सर्वत्र ही शिव शक्ति के सामरस्य एवं असंख्य कलायुक्त शिव को सहस्रार में ही देखने का संदेश दिया गया है।\n\nचौदहवीं शताब्दी में मिथिला के महाकवि विद्यापति ने शताधिक शैव गीतों का सृजन किया जो नचारी के नाम से प्रसिद्ध हैं। उनके गीतों में शिव के नटराज, अर्धनारीश्वर एवं हरिहर के एकात्म रूप का चित्रण है तथा शिव के प्रति व्यक्त एक भक्त के निश्छल हृदय की सहज भावनाओं का उद्रेक भी है।\n\nभक्तिकाल में मिथिला के कृष्णदास, गोविंद ठाकुर तथा हरिदास आदि ने स्वतंत्र रूप से शिवमहिमा एवं उनके ऐश्वर्यप्रतिपादक पदों का निर्माण किया। मिथिलेतर प्रदेशों के तानसेन, नरहरि एवं सेनापति ने भी शिव के प्रति भक्तिभाव से पूर्ण अनेक कवित्त रचे।\n\nसूफी कवि जायसी ने शैव मत से प्रभावित होकर पद्मावत में अनेक शैव तत्वों का पतिपादन किया। उन्होंने शिवशक्ति या रसायनवाद के सभी उपकरणों को मुक्त भाव से स्वीकार किया एवं रतनसेन को शिवानुग्रह से ही सिद्धि दिलाई। इसी भाँति कबीर आदि ज्ञानमार्गी संतों पर शैव मत एवं नाथपंथियों का प्रभाव है। उन्होंने निरंजन या शून्य को शिवरूप में ही ग्रहण किया।\n\nमहाकवि तुलसीदास ने 'विनयपत्रिका' में शिव के प्रति भक्तिभाव से पूर्ण अनेक पदों की रचना की एवं 'पार्वतीमंगल' जैसे स्वतंत्र ग्रंथ में शिवविवाह की कथा को प्रथम बार लोकभाषा में प्रबंधात्मक रूप प्रदान किया। उनके 'रामचरितमानस' के आरंभ में ही शिवकथा कही गई है। मध्य में भी प्रसिद्ध शिवस्तुति है और शिव-उमा-संवाद के रूप में प्रस्तुत कर तुलसी ने रामकथा को शैव परिवेश प्रदान कर किया है।\n\nसूरदास ने भी सूरसागर में अंतर्कथा के रूप में शिवजीवन के अनेक प्रसंगों को गीतिप्रबंध का रूप देकर प्रस्तुत किया है।\n\nरीतिकालीन कवियों में प्राय: सबने शिव संबंधी काव्यप्रणयन किया जिनमें केशवदास, देव, पद्माकर, भिखारीदास और भूषण प्रमुख हैं। केशव और भिखारी आदि ने अपने लक्षमणग्रंथों के उदाहरण के लिए शिव का जहाँ अनेक स्थलों पर वर्णन किया है वहाँ मिथिला के अग्निप्रसाद सिंह, आनंद, उमानाथ, कुंजनदास, चंदनराम, जयरामदास, महीनाथ ठाकुर, लाल झा एवं हिमकर न स्वतंत्र रूप से शिवसंबंधी पद रचे। इनके अतिरिक्त इस काल में प्रणीत शैव काव्यग्रंथों में दीनदयाल गिरि का 'विश्वनाथ नवरत्न', दलेलसिंह का 'शिवसागर' (दो खंडों में दोहा चौपाई छंदों में रचित प्रबंधकाव्य) तथा बनारसी कवि की 'शिवपच्चीसी' आदि महत्वपूर्ण हैं।\n\nप्रबंध काव्यों में पं. गौरीनाथ शर्मा का दोहा, चौपाई छंद में रचित 'शिवपुराण' महाकाव्य अत्यंत उत्कृष्ट है।\n\nजयशंकरप्रसादकृत 'कामायनी' में शैवों के प्रत्यभिज्ञा दर्शन का प्रचुर प्रभाव है तथा इसमें शिव के नटराज रूप के अतिरिक्त उनके सृष्टिरक्षक, सृष्टिसंहारक, सृष्टि की मूल शक्ति एवं महायोगी रूप का भी भव्य और उदात्त वर्णन है। इसमें श्रद्धा के सहयोग से इच्छा, क्रिया और ज्ञान सामरस्य कर शाश्वत शिवानंद प्राप्त करने का दिव्य संदेश मानव को दिया गया है।\n\nगिरिजादत्त शुक्ल 'गिरिश' कृत 'ताराकवध' एक विशाल शैव महाकाव्य है। राजस्थान के कवि रामानंद तिवारी का 'पार्वती' महाकाव्य शैव काव्यों में एक उत्कृष्ट उपलब्धि है। इसकी कथा पर यद्यपि कुमारसंभव का प्रभाव है तथापि इसमें शिवसमाज, शिवदर्शन, शिवसंस्कृति आदि का विस्तृत वर्णन कर मानव को शिव समाज-निर्माण का संदेश दिया गया है।\n\nयुगीन भावनाओं एवं राष्ट्रीय परिवेश के आवरण में शिव को तांडव, क्रांति और विध्वंस का प्रतीक मानकर काव्य रचनेवालों में कविवर आरसी, केदारनाथ मिश्र 'प्रभात' नाथूराम 'शंकर', रामकुमार वर्मा, रामधारी सिंह 'दिनकर' एवं सुमित्रानंदन पंत प्रमुख हैं। इनके अतिरिक्त अनूप शर्मा, सूर्यकांत त्रिपाठी 'निराला' आदि अनेक ऐसे उत्कृष्ठ कवि है जिन्होंने अपनी कविताओं में शिव के प्रति भक्तिभाव व्यंजित कर शैव काव्य के भंडार को भरने में योगदान दिया है।\n\n", "id": "384685", "title": "हिन्दी में शैव काव्य"}
{"url": "https://hi.wikipedia.org/wiki?curid=384686", "text": "ईजियाई सभ्यता\n\nजो सभ्यता 12वीं सदी ई.पू. से पहले दोरियाई ग्रीकों के ग्रीस पर आक्रमण के पूर्व क्रीत और निकटवर्ती द्वीपों, ग्रीस की सागरवर्ती भूमि, उसके मिकीनी केंद्रीय प्रांतों तथा इतिहासप्रसिद्ध त्राय में विकसित हुई और फैली, उसे पुराविदों ने 'ईजियाई सभ्यता' (Aegean civilizations) नाम दिया है। पुरातात्विक अनुसंधानों और खुदाइयों से क्रीत, मिकीनी और लघुएशिया के त्राय नगर में जिन खंडहरों के दर्शन हुए हैं वे मिस्री, सुमेरी और सैंधव सभ्यता के समकालीन माने जाते हैं। वहाँ की सभ्यता उन्हीं सभ्यताओं की भाँति कांस्ययुगीन थी, लौहयुग की पूर्ववर्ती। इन सभी स्थानों में प्रासादों और भवनों के खंडहर मिले हैं। क्रीतीय सभ्यता का प्राचीनतम केंद्र और उस राज्य की राजधानी ग्रीस के दक्षिण के उस द्वीप के उत्तरी तट पर बसा क्नोसस था। क्नोसस के राजमहल के भग्नावशेष से प्रगट है कि उसमें समृद्धि का निवास था और उसमें भव्य भित्तिचित्रों से अलंकृत बड़े बड़े हाल और ऊपरी मंजिलों में जाने के लिए चक्करदार सोपानमार्ग (जीने) थे। स्नानागारों और अन्य कमरों में नल लगे थे जिनमें निरंतर जल प्रवाहित होता रहता था। यह सभ्यता अपने मिनोस उपाधिधारी राजाओं के नाम से 'मिनोई' या मिकीनी नगर से संबंधित होने के कारण मिकीनी भी कहलाती है।\n\nईजियाई सभ्यता का आरंभ ई.पू. तृतीय सहस्राब्दी के आरंभ से संभवत: कुछ पूर्व ही हो चुका था और उसका अंत ई. पू. द्वितीय सहस्राब्दी के मध्य के लगभग हुआ। वैसे तो उस सभ्यता का आधार स्थानीय प्रस्तरयुगीन सभ्यता है, पर पुराविदों का अनुमान है कि उसके निर्माताओं का रक्त और भाषा का संबंध एक ओर तो पश्चिमी बास्कों से था, दूसरी ओर बर्बरों और प्राचीन मिस्रियों से। उनके मिस्रियों सरीखे कटिवसन तथा शेष भाग की नग्नता से पंड़ितों का अनुमान है कि वे संभवत: मिस्र से ही जाकर क्रीत द्वीप में बस गए थे। चित्राक्षरों में लिखे भ्रांत मिस्री नाविक के वृत्तांत से भी इस अनुमान की आंशिक पुष्टि होती है। क्रीत के उन प्राचीन निवासियों का उत्तर की यूरोपीय श्वेत जातियों से किसी प्रकार का रक्तसंबंध परिलक्षित नहीं होता। पहले ईजियाइयों ने शुद्ध धातु, ताँबे, आदि का उपयोग किया, फिर मिश्रित धातु काँसे का, जो ताँबे और टिन के मिश्रण से बनता था। यह टिन भारत से जाता था जहाँ उसके संस्कृत नाम 'बंग' से बंगाल प्रसिद्ध हुआ। वहीं से यह मिश्रित काँसा बाबुल और मिस्र भी गया था। ईजियाई सभ्यता में लिपि का भी प्रयोग होता था पर भारतीय सैंधव लिपि की ही भाँति वह भी अभी तक पढ़ी नहीं जा सकी है। वह पढ़ ली जाए तो उस सभ्यता का और भी गहरा रहस्य खुले।\n\nइस सभ्यता के प्रकाशन का श्रेय पुरातात्विक विज्ञान के जनक श्लीमान और सर आर्थर ईवांस को है। श्लीमान ने होमर के महाकाव्य 'ईलियद' में वर्णित त्राय को खोद निकाला और उसके बाद ईवांस ने क्नोसस को खोदकर मिनोस के राजमहलों का उद्धार किया। सर आर्थर ने ईजियाई सभ्यता को नौ स्तरों में विभाजित किया है--प्राचीन मिनोई युग, मध्य मिनोई युग, उत्तर मिनोई युग। फिर उनमें से प्रत्येक के अपने अपने तीन तीन-प्रथम, द्वितीय और तृतीय -युग हैं। मिस्री सभ्यता के स्तरों से मिलान करके इस सभ्यता के युगों की उनसे समसामयिकता और भी पुष्ट कर ली गई है। लगता है, 1400 ई. पू. के लगभग इस महान्‌ और समृद्ध नागरिक सभ्यता का अंत हुआ जब ऐशियाई ग्रीकों के भीषण आक्रमणों और भूचाल ने मिलकर उसे मिटा दिया।\n\nप्राचीन और मध्य मिनोई युगों में धातुओं का उपयोग प्रभूत मात्रा में हुआ। काँसे और ताँबे की ही कटारें और तलवारें बनती थीं। जीवन ऊँचे स्तर का था और बर्तन बनाने के लिए मिट्टी की जगह धातुएँ काम में लाई जाने लगी थीं। सोने और चाँदी के बर्तन भी खुदाइयों में मिले हैं। मिट्टी के बर्तन बनते अवश्य थे, परंतु उनकी काया अधिकतर धातु के बर्तनों की नकल में ही सिरजी जाती थी। मिट्टी के बर्तनों की कला स्वयं ऊँचे दर्जे की थी। ईजियाई द्वीपों में क्रीत ने सबसे पहले भांडों को चित्रित करना शुरू किया। दूसरी विशिष्ट प्रगति मिनोई युग के प्रथम चरण में हुई जिसमें विभिन्न प्रकार के भांड-भांडे बनने लगे। सुराहियाँ टोंटीदार या चोंचनुमा बनने लगीं, फिर उनमें अत्यंत आकर्षक दमखम दिए जाने लगे। फिर तो अगले प्राचीन युग में घुमावदार भांड़ों की बाढ़ सी आ गई।\n\nयही युग त्राय नगर की दूसरी बस्ती का था, द्वितीय त्राय का। श्लीमान ने छह छह त्राय एक के नीचे एक लघुएशिया में खोद निकाले हैं। प्राचीन मिनोई सभ्यता के तृतीय चरण के समानांतर प्रमाण त्राय की खुदाइयों में मिले हैं। वहाँ भी बहुमूल्य धातुओं की बनी वस्तुएँ-सोने की पिन और जंजीरें, सोने चाँदी के बर्तन मिले हैं जिससे उन्हें पुराविदों ने 'प्रियम का खजाना' नाम उचित ही दिया है। वहाँ के बर्तनों में प्रधान काले रंग के और उलूकशीर्ष हैं। इसी प्रकार क्रीत और त्राय के नीचे के द्वीपों में भी उसी सभ्यता के बिखरे हुए चिह्न, कलात्मक बर्तन आदि मिले हैं। वहाँ भी शवसमाधियों की शैली प्रधान सभ्यता के अनुरूप है। क्रीती और इन द्वीपों की शवसमाधियों में दफनाई मूर्तियों की शैली प्राय: वही है जो मिस्री कब्रों की मूर्तियों की है।\n\nप्राचीन मिनोई युग के अंतिम चरण की विशेषता पत्थर की कोरकर बनाई वस्तुओं में है। पत्थर में कढ़े हुए फूल और समुद्री जीवों के अभिप्राय तब की कला में विशेष प्रयुक्त हुए। इनके निर्माण में प्रधानत: संगमरमर या चूना मिट्टी का उपयोग हुआ है। जहाँ तक धातु के बर्तनों का प्रश्न है, लगता है, त्राय के सुनारों ने बाबुली धातुकर्म की नकल की थी। वही डिजाइनें बाद में पत्थर और मिट्टी के बर्तनों पर बनीं। मिस्र ने भी इसी शैली का कालांतर में उपयोग किया। बर्तनों का इतना आकर्षक निर्माण उस प्राचीन काल के दो आविष्कारों का विस्मयकारक परिणाम था। भांड कला के इतिहास में निश्चय उन आविष्कारों का असाधारण महत्व है। ये थे कुम्हार के आवाँ (भट्ठी) और चक्के या पहिए के आविष्कार। संभवत: इसका आविष्कार पूरब में हुआ, एलाम में, या भारत की सिंधु घाटी में, या दोनों में, शायद 4,000 ई.पू. से भी पहले। क्रीत और त्राय के जीवन में संभवत:उनका आयात प्राचीन मिनोई युग के अंतिम चरण में हुआ। चित्रलिपि से कुछ मिलती लिखावट क्रीत के ठीकरों पर खुदी हुई है। गीली मिट्टी में लिखावट प्राय: वैसे ही संपन्न हुई है जैसे बाबुल और सुमेर में हुआ करती थी, परंतु उनके तौर तेवर मिस्री लिखावट से मिलते जुलते हैं। अभी तक यह लिखावट पढ़ी नहीं जा सकी। वास्तु का आरंभ हो गया था। क्नोसस के महलों के पूर्ववर्ती पत्थर के मकानों के खंडहर उसी युग के हैं।\n\nमिनोई राजाओं की राजधानी क्रीत के उत्तरी तट पर बसे क्नोसस में थी। मध्य मिनोई युग में मिनोस राजाओं ने प्राय: समूचे क्रीत और निकटवर्ती द्वीपों पर अधिकार कर लिया। फाइस्तस और आगिया त्रियादा के महल भी क्नोसस के राजाओं के ही बनवाए माने जाते हैं। लोकपरंपराओं और अनुश्रुतियों में फाइस्तस का वर्णन उपनिवेश के रूप में हुआ है।\n\nक्नोसस के राजप्रासाद का निर्माण नवप्रस्तरयुगीन भग्नावशेषों के ऊपर हुआ है। क्नोसस के प्रासादों के भग्नावशेष क्रीत के उत्तरी तट पर कांदिया के आधुनिक नगर के निकट ही हैं। वहाँ के पश्चिमी प्रवेशद्वार की विशालता और फाइस्तस के गैलरीनुमा रंगप्रांगण, जो पत्थर के बने हैं, वास्तुकला की प्रगति में उस प्राचीन काल में एक आदर्श प्रस्तुत करते हैं। क्नोसस के उत्तरी और फाइस्तस के दक्षिणी राजमहल प्राय: एक ही समय बने थे। क्रीत के दक्षिणी तट पर फाइस्तस के महलों के खंडहर हैं और उनके पास ही आगिया त्रियादा के राजप्रासाद के भग्नावशेष भी हैं, यद्यपि वे बने उत्तर-मिनोई-युग में थे।\n\nलगता है, क्नोसस के महल युगों तक बनते और आवश्यकतानुसार बदलते चले आए थे। राजाओं की बढ़ती हुई समृद्धि, कला की प्रगति और सुरुचि के परिष्कार के अनुकूल समय समय पर उनमें परिवर्तन होते गए। इस प्रकार के परिवर्तन कुछ मध्ययुग में भी हुए थे, परंतु पिछले युग में तो इन महलों के रूप ही बदल डाले गए। जिस रूप में उनके खंडहर आज पुराविदों के प्रयत्नों से प्रस्तुत हुए हैं उनसे प्रगट है कि इन महलों में असाधारण बड़े बड़े हाल थे, घुमावदार सोपानमार्ग थे, ढलान पर उतरनेवाले लंबे कक्ष थे और बाहरी प्रासाद से संलग्न भवन थे-और फिर दूर, क्रीती सभ्यता का नागरिक विस्तार पश्चिम के पर्वतों के ऊपर तक चला गया था। प्रधान राजप्रासाद अपनी उच्चस्तरीय जीवनसुविधाओं के साथ अत्यंत आधुनिक लगता है। उन सुविधाओं का एक प्रधान अंग उनकी गंदे जल की नालियाँ हैं। मिस्री फराऊनों और पेरिक्लीज़कालीन एथेंस के कोई मकान उसके जोड़ के न थे। हाँ, यदि प्रासादनिर्माण की शालीनता में इसका कोई पराभव कर सकता है तो वे निनेवे के असुरबनिपाल के सचित्र प्रासाद हैं। फिर भी दोनों में काफी अंतर है। जहाँ असुरबनिपाल के महल सूने हैं और ठंडे तथा जाड़ों के लिए असुविधाजनक लगते हैं वहाँ मिनोई राजप्रासाद गरम और आरामदेह हैं और उनकी चित्रित दीवारों से लगता है कि उनमें भरापूरा जीवन लहरें मारता था। उनके भित्तिचित्रों से प्रगट है कि क्नोसस के महलों के भीतर राजा का दरबार भरा रहता था और उसमें नर और नारी परिचारकों की संख्या बड़ी थी। राजा और उसके दरबारी सभी प्रसन्न और जीवन को निर्बध भोगते हुए चित्रित हुए हैं। चित्रों की आकृतियाँ अनेक बार कठोर और निश्छंद रूढ़िगत सी हो गई हैं, कुछ भोंडी भी हैं, परंतु उनकी रेखाएँ बड़ी सबल हैं। उनके खाके निश्चय असाधारण कलावंतों ने खींचे होंगे। भित्तिचित्रों से प्रमाणित है कि दरबार के आमोदप्रमोदों में नारियाँ उसी स्वच्छंदता से भाग लेती थीं जैसे पुरुष। नर और नारी दोनों समान अधिकार से सामाजिक जीवन में भाग लेते थे और प्रतीत तो ऐसा होता है कि राजमहल और समाज के जीवन में नारी का ही प्रभुत्व अधिक था। इसमें संदेह नहीं कि उस प्राचीन जगत्‌ में क्रीत की सभ्यता ने जितने अधिकार नारी को दिए, पुरुष का समवर्ती जो स्थान उसे दिया वह तब के जीवन में कहीं और संभव न था।\n\nभित्तिचित्रों में नारी की त्वचा श्वेत और पुरुष की रक्तिम चित्रित हुई है, प्राय: मिस्री रीति के अनुसार। दरबारी दाढ़ी मूँछ मुड़ाकर चेहरे साफ रखते थे और केश लंबे, जिन्हें वे नारियों की ही भाँति वेणियों में सजा लेते थे। अनेक बार तो साँड़ों की लड़ाई देखते लड़कों में लड़कियों का पहचानना कठिन हो जाता है और यदि उनकी त्वचा रूढ़िगत रंगों से स्पष्ट न कर दी गई होती तो दोनों का दर्शन नितांत समान होता। नारियों में परदा न था, यह तो उस काल के चित्रित दृश्यों से अनुमित हो ही जाता है, वैसे भी खिड़कियों में बिना घूँघट के बैठी नारियों की आकृतियों से उनकी इस अनवगुंठित स्थिति का प्रकाश होता है। नारियाँ गर्दन और बाहुओं को निरावृत्त रखती थीं, हारों से ढक लेती थीं, वस्त्र कटि पर कस लेती थीं और नीचे अपने घाघरे की चूनटें की चूनटें आकर्षक रूप से पैरों पर गिरा लेती थीं। पिछले युग के चित्रों में नारियाँ, कम से कम राजमहल की, मस्तक पर किरीट भी पहने हुए हैं। पुरुषों का वेश उनसे भिन्न था, अत्यंत साधारण। वे कटि से नीचे जाँघिया पहनते थे, अनेक बार मिस्री चित्रों के पुरुषों की घुटनों तक पहुँचानेवाली तहमत की तरह, किंतु रंगों के प्रयोग से चमत्कृत। मिस्री पुरुषों की भाँति उनके शरीर का ऊर्ध्वार्ध नंगा रहता था और जब तब वे कोनदार टोपी पहनते थे। पुरुषों के केश वेणीबद्ध या खुले ही कमर तक लटकते थे या जब तब वे उनमें गाँठ लगा सिर के ऊपर बाँध लेते थे। क्नोसस के पुरुष भी पिछले युग के खत्तियों की भाँति पैरों में ऊँची सैंडिल या बूट पहनते थे। मिनोई सभ्यता की नरनारियों का रंगरूप प्राय: आज के इटलीवालों का सा था। उनके नेत्र और केश काले थे, नारियों का रंग संभवत: धूमिलश्वेत और पुरुषों का चटख ताम्र।\n\nजीवन सुखी, आमोदमय और प्रसन्न था। लोग नर-पशु-युद्ध देखते और उनमें भाग लेते थे। परंतु उनके पास संभवत: रक्षा के साधन कम थे, कम से कम कवच खुदाइयों में नहीं मिला है। तलवार का उपयोग वे निश्चय करते थे।\n\nआमोद के जीवन में स्वाभाविक ही धर्म की कठोर रूढ़ियाँ समाज को आतंकित नहीं कर पातीं और मिनोई समाज में भी उनका अभाव था। परंतु उनके देवता थे, यद्यपि उनको स्पष्टत: पहचान पाना कठिन है। फिर भी यह स्पष्टत: कहा जा सकता है कि लोगों का विश्वास वृक्षों, चट्टानों, नदियों आदि से संबंधित देवताओं में था और कम से कम एक विशिष्ट सर्पदेवी की मातृपूजा वे अवश्य करते थे। इस प्रकार की मातृदेवी की आकृतियाँ जो सर्प धारण करती हैं वहाँ चित्रित मिली हैं।\n\nमहलों के भित्तिचित्रों से तो प्रगट ही है कि चित्रकला विशेष रूप से कलावंतों द्वारा विकसित हुई थी और उनमें रंगों का प्राधान्य एक तकनीक का आभास भी देता है। पत्थर को कोरकर मूर्ति बनाने अथवा उसकी पृष्ठभूमि से उभारकर दृश्य लिखने की कला ने नि:संदेह एशियाई देशों के अनुपात में प्रश्रय नहीं पाया था और उनकी उपलब्धि अत्यंत न्यून संख्या में हुई है। आगिया त्रियादा से मिले कुछ उत्कीर्ण दृश्य निश्चय ऐसे हैं जिनकी प्रशंसा किए बिना आज का कलापारखी भी न रह सकेगा।\n\nपिछले युगों में ईजियाई सभ्यता के निर्माताओं ने राजनीतिक दृष्टि से अनेक सफल प्रयत्न किए। आसपास के समुद्रों और द्वीपों पर उन्होंने अपना साम्राज्य फैलाया और प्रमाणत: उनका वह साम्राज्य ग्रीस और लघुएशिया (अनातोलिया) पर भी फैला जहाँ उन्होंने मिकीनी, त्राय आदि नगरों के चतुर्दिक अपने उपनिवेश बनाए। परंतु संभवत: साम्राज्यनिर्माण उनके बूते का न था और उन्होंने उस प्रयत्न में अपने आपको ही नष्ट कर दिया। यह सही है कि ग्रीस के स्थल भाग पर उनका अधिकार हो जाने से उनकी आय बढ़ गई पर उपनिवेशों की सँभाल स्वयं बड़े श्रम का कार्य था, जिसका निर्वाह कर सकना उनके लिए संभव न हुआ। परिणामत: जब बाहर से आक्रमणकारी आए तब आमोदप्रिय मिनोई नागरिक उनकी चोटों का सफल उत्तर न दे सके और उन्हें आत्मसमर्पण करना पड़ा। परंतु विजेताओं को यह निष्क्रिय आत्मसमर्पण स्वीकार न था और उन्होंने उसे नष्ट करके ही दम लिया।\n\nयह कहना कठिन है कि ये आक्रमणकारी कौन थे। इस संबंध में विद्वानों के अनेक मत हैं। कुछ उन्हें मूल ग्रीक मानते हैं, कुछ एशियाई, कुछ दोरियाई, कुछ खत्ती, कुछ अनातोलिया के निवासी। पंरतु प्राय: सभी, कम से कम आंशिक रूप में, यह मानते हैं कि आक्रांता आर्य जाति के थे और संभवत: उत्तर से आए थे जो अपने मिनोई शत्रुओं को नष्ट कर उनकी ही बस्तियों में बस गए। नाश के कार्य में वे प्रधानत: प्रवीण थे क्योंकि उन्होंने एक ईटं दूसरी ईटं पर न रहने दी। आक्रांता धारावत्‌ एक के बाद एक आते गए और ग्रीक नगरों को ध्वस्त करते गए। फिर उन्होंने सागर लाँघ क्रीत के समृद्ध राजमहलों को लूटा जिनके ऐश्वर्य के कुछ प्रमाण उन्होंने उनके स्थलवर्ती उपनिवेशों में ही पा लिए थे। और इन्होंने वहाँ के आकर्षक जनप्रिय मुदित जीवन का अंत कर डाला। क्नोसस और फ़ाइस्तस के महलों में सदियों से समृद्धि संचित होती आई थी, रुचि की वस्तुएँ एकत्र होती आई थीं, उन सबको, आधार और आधेय के साथ, उन बर्बर आक्रांताओं ने अग्नि की लपटों में डाल भस्मसात्‌ कर दिया। सहस्राब्दियों क्रीत की वह ईजियाई सभ्यता समाधिस्थ पड़ी रही, जब तक 19वीं सदी में आर्थर ईवांस ने खोदकर उसे जगा न दिया।\n\nहोमर ने अपने ईलियद में जिस त्राय के युद्ध की कथा अमर कर दी है वह त्राय उसी मिनोई ईजियाई सभ्यता का एक उपनिवेश था, राजा प्रियम्‌ की राजधानी, जिसके राजकुमार पेरिस ने ईजियाई सभ्यता को नष्ट करनेवाले एकियाई वीरों में प्रधान अगामेम्नन के भाई मेनेलाउ की भार्या हेलेन को हर लिया था। होमर की उस कथा का लघुएशिया के उस ईजियाई उपनिवेश त्राय की नगरी के विध्वंस से सीधा संबंध है और उसकी ओर संकेत कर देना यहाँ अनुचित न होगा। उस त्राय नगरी को श्लीमान ने खोद निकाला है, एक के ऊपर एक बसी त्राय की छह नगरियों के भग्नावशेषों को, जिनमें से कम से कम सबसे निचली दो होमर की कथा की त्राय नगरी से पूर्व के हैं।\n\nमहाकवि होमर स्वयं संभवत: ई.पू. 9वीं सदी में हुआ था। उसके समय में अनंत एकियाई वीरगाथाएँ जातियों और जनों में प्रचलित थीं जिनको एकत्र कर एकरूपीय श्रृंखला में अपने मधुर गेय भावस्रोत के सहारे होमर ने बाँधा। ये गाथाएँ कम से कम तीन चार सौ वर्ष पुरानी तो उसके समय तक हो ही चुकी थीं। इन्हीं गाथाओं में संभवत: एकियाई जातियों का ग्रीस के ईजियाई उपनिवशों और स्वयं क्रीत के नगरों पर आक्रमण वर्णित था जिसका लाभ होमर को हुआ। कुछ आश्चर्य नहीं जो एकियाई जातियों ने ही ईजियाई सभ्यता का विनाश किया हो। परंतु एकियाई जातियों के बाद भी लगातार उत्तर से आनेवाली आर्य ग्रीक जातियों के आक्रमण ग्रीस पर होते रहे। उन जातियों में विशिष्ट दोरियाई जाति थी जिसने संभवत: 12वीं सदी ई.पू. में समूचे ग्रीस को लौहायुधों द्वारा जीत लिया और सभ्यता की उस प्राचीन भूमि पर, प्राचीन नगरों के भग्नावशेषों के आसपास और उसी प्रकार क्वाँरी भूमि पर भी, उनके नगर बसे जो प्राचीन ग्रीस के नगरराज्यों के रूप में प्रसिद्ध हुए और जिन्होंने पेरिक्लीज़ और सुकरात के संसार का निर्माण किया।\n\n\n\n", "id": "384686", "title": "ईजियाई सभ्यता"}
{"url": "https://hi.wikipedia.org/wiki?curid=384688", "text": "रैखिक शक्ति आपूर्ति\n\nरैखिक शक्ति आपूर्ति (लिनियर पॉवर सप्लाई) वह शक्ति आपूर्ति है जिसमें आउटपुट को नियंत्रित करने वाली मुख्य शक्ति-युक्ति 'लिनियर रेंज' में काम करती है न कि 'स्विच मोड' या आन-आफ मोड में नहीं।\n\nउदाहरण के लिये १५ वोल्ट आउटपुट वाला 7815 वोल्टेज नियंत्रक आईसी एक रैखिक शक्ति आपूर्ति है। इसी तरह 7812, 7805, 7915, 7912 आदि भी लिनियर पॉवर सप्लाई ही हैं।\n\n\n", "id": "384688", "title": "रैखिक शक्ति आपूर्ति"}
{"url": "https://hi.wikipedia.org/wiki?curid=384689", "text": "त्राय\n\nत्राय (यूनानी : Ἴλιον, लातिन : Trōia और Īlium; तुर्की : Truva और Troia ; अंग्रेजी : Troy) वर्तमान तुर्की के ऊतरी-पश्चिमी अंतोलिया में स्थित एक नगर था। यह मिथकीय तथा वास्तविक शहर दोनो ही था। इसका उल्लीख ईलियद और कई अन्य यूनानी काव्यों में वर्णित ट्रॉजन युद्ध का केन्द्र बिन्दु था। \n\n\n\n", "id": "384689", "title": "त्राय"}
{"url": "https://hi.wikipedia.org/wiki?curid=384695", "text": "आंद्रे ब्लॉक\n\nआंद्रे ब्लॉक (André Bloc) (जन्म : 23 मई 1896 – 8 नवम्बर 1966) फ्रांस का वास्तुविद, मूर्तिकार, सम्पादक तथा अनेकों विशिष्त पत्रिकाओं का संस्थापक था। उसने सन् १९४९ में ग्रुप इस्पेस (Groupe Espace) की स्थापना की।\n\nउसका जन्म अल्जियर्स में हुआ था और मृत्यु भारत में हुई।\n\n\n", "id": "384695", "title": "आंद्रे ब्लॉक"}
{"url": "https://hi.wikipedia.org/wiki?curid=384698", "text": "सूई\n\nसूई (sewing needle) सिलाई में प्रयुक्त औजार है। यह लम्बी और पतली होती है तथा इसका सिरा नुकीला होता है। नुकीले सिरे के विपरीत छोर पर एक छेद होता है जिसमें धागा डला रहता है जो कपड़े के दो भागों को आपस में जोड़ने का काम करता है। \n\nसबसे पहले हड्डी की सूइयाँ बनीं। आजकल उच्च कार्बन इस्पात के पतले तारों से सूइयाँ बनती हैं। इन पर निकल या स्वर्न की कलई (प्लेटिंग) की गयी होती है जो इसे जंग लगने से बचाती है।\n", "id": "384698", "title": "सूई"}
{"url": "https://hi.wikipedia.org/wiki?curid=384700", "text": "किंवदंती\n\nकिंवदंती दृष्टांत स्वरूप उल्लेख की जानेवाली विपर्यस्त अथवा असंबद्ध इतिहास की घटनाओं के आधार पर लोकजीवन में प्रचलित कथाएँ। सामान्यत: इस शब्द का प्रयोग दंतकथा और अनुश्रुति के रूप में किया जाता है किंतु इससे ध्वनित होने वाली कथाएँ उनसे किंचित भिन्न होती हैं।\n\n", "id": "384700", "title": "किंवदंती"}
{"url": "https://hi.wikipedia.org/wiki?curid=386882", "text": "देवीदत्त शर्मा\n\nदेवीदत्त शर्मा () एक उद्यमी और अन्वेषी व्यक्ति थे। उन्होने 'उद्योग मंदिर' की स्थापना की थी। उन्होने कई चीजों का विकास (आविष्कार) किया।\n\nउन्होंने इन स्वनिर्मित वस्तुओं का घूम-घूम कर काफी प्रचार किया। वह राष्ट्रीय चेतना का काल था। स्वदेशी वस्तुओं और राष्ट्रभाषा के उत्थान के लिये लोगों में ललक थी। देवीदत्त जी ने घरेलू औषधि विज्ञान, विविध उद्योग-धन्धों तथा अध्यात्म पर भी काफी कार्य किया। पहाड़ में प्रचलित स्याही बनाने, कागज बनाने, जड़ी-बूटियों से औषधियाँ, सुरमा, दंतमंजन और साबुन बनाने की कला का उन्होंने जीर्णोद्धार किया। उनके बनाये देवी दंतमंजन, देवी वज्रदन्ती और देवी चर्बी-रहित शुद्ध साबुन को लोगों ने काफी सराहा। उनकी लिखी ‘हिमालय जड़ी-बूटी प्रकाश’ पुस्तक वन-विभाग के प्रत्येक कर्मचारी के लिए अनिवार्य कर दी गई थी। उनकी हिन्दी, उर्दू और अंग्रेजी मिश्रित विद्या भरी पुस्तक जो किंडरगार्टन बक्सा नं० एक के साथ दी जाती थी, की लोकप्रियता का अनुमान इस बात से लगाया जा सकता है कि सन् 1962 में उसका 2,000 पुस्तकों वाला 20वाँ संस्करण छप चुका था।\n\nसन् 1911 में देवीदत्त ने कलकत्ते में अपनी खोज का पंजीकरण कराया। सन् 1914 में उन्हें अलीगढ़ में आयोजित प्रदर्शनी में ताम्रपत्र और 1933 में देहली की अखिल भारतीय स्वदेशी प्रदर्शनी में रजत पदक से सम्मानित किया गया। उनके ‘उद्योग मन्दिर’ में दर्जन भर लोग कार्य करते थे। वहाँ नाना प्रकार की शिक्षण सामग्री का निर्माण होता था। शक्ल पहचानने की पिटारियाँ, गणित सिखाने के बक्से, गिनती की छोटाई-बढ़ाई समझाने के बक्से, अंक तथा पहाड़े सिखाने के चार्ट, अक्षर सिखाने का सिनेमा, गोलियों वाले फ्रेम, लकड़ी व टिन के अक्षर, स्याही, चाकू, लाकेट के बक्से जैसे एक सौ से भी अधिक प्रकार के बक्सों का उन्होंने निर्माण किया।\n\nदेवीदत्त का जन्म सन् 1883 में महरगाँव (नैनीताल) के समीपवर्ती एक गाँव में लक्ष्मीदत्त शर्मा के घर में हुआ था। उनके साथ प्रकृति और परिवार दोनों ने विश्वासघात किया। उनके दो पुत्रों में से उनका चहेता पुत्र विक्षिप्त हो गया था और दूसरा दर्पवश बौराया था। विक्षिप्त ने तो उन्हें लाचारीवश क्लेश दिया जबकि द्वितीय ने शारीरिक यंत्रणा देकर उनका जीवन दूभर बनाया। निश्चय ही यह दो जीवनादर्शां का टकराव था। शायद परिवार वालों को भी शर्मा जी की दिनचर्या से नफरत थी। वे जितने दिन गाँव में रहते, प्रातः-सायं एक हाथ और दूसरे में कुदाल लेकर घूमते और आगाह करते रहते। मार्ग के दोनों ओर के मानवमल को ढाँकना, कीचड़ को पाटना, जलस्रोत को साफ रखना और सर्वत्र सफाई करना उनका नित्य कर्तव्य था। पर विडम्बना थी कि घंटी की आवाज सुना कर, सफाई में एकाकी जुटकर भी सदियों से चली आयी गंदगी की आदत से वे लोगों को पूर्णतः मुक्त न कर सके। उनका पहनावा भी अति साधारण था। उनके पास दो बड़े थैले होते थे, जिनमें उनके द्वारा निर्मित वस्तुएँ भरी होती थीं। उनकी सबसे बड़ी पहचान थी 42 इंची, 16 सीकों वाला विशाल छाता, जो उनकी विज्ञापन और दुकान दोनों था। छाते के कपड़े पर सफेद रंग से बड़े-बड़े अक्षरों में उनका संदेश लिखा होता था। भला ऐसे ‘महाछत्रक’ को परिवार वाले क्यों कर चाहते ? खाली समय वे छाता तान, चद्दर बिछा कर सड़क के किनारे बैठकर अपने कपड़ों को सिलते रहते थे।\n\n", "id": "386882", "title": "देवीदत्त शर्मा"}
{"url": "https://hi.wikipedia.org/wiki?curid=386883", "text": "गुमानी पन्त\n\nगुमानी पन्त (जन्म : फरवरी १७७० - ) काशीपुर राज्य के राजकवि थे। वे संस्कृत और हिन्दी के कवि थे। वे कुमाऊँनी तथा नेपाली के प्रथम कवि थे। कुछ लोग उन्हें खड़ी बोली का प्रथम कवि भी मानते हैं। ग्रियर्सन ने अपनी पुस्तक \"लिंग्विस्टिक सर्वे ऑफ इंडिया\" में गुमानी जी को कुर्मांचल प्राचीन कवि माना है। डॉ॰ भगत सिंह के अनुसार कुमाँऊनी में लिखित साहित्य की परंपरा १९वीं शताब्दी से मिलती हैं और यह परंपरा प्रथम कवि गुमानी पंत से लेकर आज तक अविच्छिन्न रूप से चली आ रही है। इन दो दृष्टांतों से यह सिद्ध हो जाता है कि गुमानी जी ही प्राचीनतम कवि थे।\n\nगुमानी का जन्म विक्रत संवत् १८४७, कुमांर्क गते २७, बुधवार, फरवरी १७९० में नैनीताल जिले के काशीपुर में हुआ था। इनके पिता देवनिधि पंत उप्रड़ा ग्राम (पिथौरागढ़) के निवासी थे। इनकी माता का नाम देवमंजरी था। इनका बाल्यकाल पितामह पंडित पुरुषोत्तम पंत जी के सान्निध्य में बीता। इनका जन्म का नाम लोकरत्न पंत था। इनके पिता प्रेमवश इन्हें 'गुमानी' कहते थे और कालांतर में वे इसी नाम से प्रसिद्ध हुए। इनकी शिक्षा-दीक्षा मुरादाबाद के पंडित राधाकृष्ण वैद्यराज तथा मालौंज निवासी पंडित हरिदत्त ज्योतिर्विद की देखरेख में हुई। २४ वर्ष की उम्र तक विद्याध्ययन के पश्चात इनका विवाह हुआ। \n\nगृहस्थाश्रम में प्रविष्ट होने भी न पाए थे कि बारह वर्ष तक के लिए ब्रह्मचर्य व्रत का पालन करने की ठान बैठे और तीर्थाटन को निकल गए। चार वर्ष तक प्रयाग में रह वहाँ एक लाख गायत्री मंत्र का जप किया। एक बार भोजन बनाते समय इनका यज्ञोपवीत जल गया। प्रायश्चित स्वरूप उन्होंने व्रत समाप्ति तक पका अन्न न खाने की प्रतिज्ञा कर ली। उनके प्रपौत्र गोवर्धन पंत जी के अनुसार गुमानी जी ने प्रयाग के बाद कुछ वर्षों तक बदरीनाथ के समीप दूर्वारस पीकर तपस्या की थी। व्रत समाप्ति के बाद माता के आग्रह पर इन्होंने गृहस्थाश्रम में प्रवेश किया।\n\nराजकवि के रूप में गुमानी जी सर्वप्रथम काशीपुर नरेश गुमान सिंह देव की राजसभा में नियुक्त हुए। राजसभा के अन्य कवि इनकी प्रतिभा से ईर्ष्या करने लगे। एक बार काशीपुर के ही पंडित सुखानंद पंत ने इन पर व्यंग्य कसा। पर्याप्त शास्त्रार्थ हुआ। जब महाराज गुमान सिंह किसी निष्कर्ष पर नहीं पहुँच सके तो मध्यस्थ की आवश्यकता हुई। उन्होंने मुरादाबाद के पंडित टीकाराम शर्मा को मध्यस्थ बनाया। टीकाराम जी भी गुमानी जी की प्रतिभा से ईर्ष्या करते थे। अतः उन्होंने सुखानंद संत का ही साथ दिया, गुमानी जी को यह बर्दाश्त नहीं हुआ और वे तत्काल निम्नलिखित श्लोक लिखकर सभा से बाहर चले गए- \n\nअर्थात चंदन और कीचड़ में विवाद हुआ और मेंढक को मध्यस्थ बनाया गया। चूँकि मेंढक कीचड़ में ही रहता है, वह चंदन का साथ भला कैसे दे सकता है?\n\nरामनामपंचपंचाशिका, राम महिमा, गंगा शतक, जगन्नाथश्टक, कृष्णाष्टक, रामसहस्त्रगणदण्डक, चित्रपछावली, कालिकाष्टक, तत्वविछोतिनी-पंचपंचाशिका, रामविनय, वि्ज्ञप्तिसार, नीतिशतक, शतोपदेश, ज्ञानभैषज्यमंजरी।\n\nउच्च कोटि की उक्त कृतियों के अलावा हिन्दी, कुमाऊंनी और नेपाली में कवि गुमानी की कई और कवितायें है- दुर्जन दूषण, संद्रजाष्टकम, गंजझाक्रीड़ा पद्धति, समस्यापूर्ति, लोकोक्ति अवधूत वर्णनम, अंग्रेजी राज्य वर्णनम, राजांगरेजस्य राज्य वर्णनम, रामाष्टपदी, देवतास्तोत्राणि।\n\n ग्रियर्सन की लिंग्विस्टिक सर्वे ऑफ इंडिया अङ्रेजी \n\n", "id": "386883", "title": "गुमानी पन्त"}
{"url": "https://hi.wikipedia.org/wiki?curid=386884", "text": "रेल दावा अधिकरण\n\nरेल प्रशासन को सौंपे गए समान के खो जाने, क्षय हो जाने या सुपुर्दगी न होने तथा यात्रियों के हताहत होने की दशा मे अथवा यात्री को रेल दुर्घटना मे हुई हानि की दशा मे रेल प्रशासन की जवाबदेही रेल अधिनियम-१९८९ मे इंगित है। रेल दुर्घटना के विक्टिम या रेल यात्रा के दौरान यात्रियों को हुई हानि की स्थिति मे रेल उपयोगकर्ताओ को शीघ्र मुवावजा देने के लिए या किराया और माल भाडे की वापसी के मामलो के त्वरित निर्णय देने के लिए रेल दावा अधिकरण (Railway Claims Tribunal) की स्थापना की गई थी। ऐसा सोचा गया था की इस तरह का न्यायिक और तकनिकी सदस्यों वाला दावा अधिकरण जिसकी पीठ देश के विभिन्न भागो मे हो रेल उपयोगकर्ताओ को अतिशीघ्र राहत देगा और नागरिक न्यायालयों का भार कम करेगा।\n\n", "id": "386884", "title": "रेल दावा अधिकरण"}
{"url": "https://hi.wikipedia.org/wiki?curid=386904", "text": "द्वितारा\n\nद्वितारा या द्विसंगी तारा दो तारों का एक मंडल होता है जिसमें दोनों तारे अपने सांझे द्रव्यमान केंद्र (सॅन्टर ऑफ़ मास) की परिक्रमा करते हैं। द्वितारों में ज़्यादा रोशन तारे को मुख्य तारा बोलते हैं और कम रोशन तारे को अमुख्य तारा या \"साथी तारा\" बोलते हैं। कभी-कभी द्वितारा और दोहरा तारा का एक ही अर्थ निकला जाता है, लेकिन इन दोनों में भिन्नताएँ हैं। दोहरे तारे ऐसे दो तारे होते हैं जो पृथ्वी से इकठ्ठे नज़र आते हों। ऐसा या तो इसलिए हो सकता है क्योंकि वे वास्तव में द्वितारा मंडल में साथ-साथ हैं या इसलिए क्योंकि पृथ्वी पर बैठे हुए वे एक दुसरे के समीप लग रहे हैं लेकिन वास्तव में उनका एक दुसरे से कोई सम्बन्ध नहीं है। किसी दोहरे तारे में इनमें से कौनसी स्थिति है वह लंबन (पैरलैक्स) को मापने से जाँची जा सकती है।\n\nअंग्रेज़ी में \"द्वितारे\" को \"बाइनरी स्टार\" (binary star) और \"दोहरे तारे\" को \"डबल स्टार\" (double star) कहा जाता है। गुजराती में \"द्वितारे\" को \"द्विसंगी तारो\" (દ્વિસંગી તારો) कहा जाता है। फ़ारसी में द्वितारे को \"सितारा-ए-दोताई\" (, तेहरानी उच्चारण: सेतोरे-ए-दोतौई) कहा जाता है।\n\n", "id": "386904", "title": "द्वितारा"}
{"url": "https://hi.wikipedia.org/wiki?curid=386913", "text": "दोहरा तारा\n\nखगोलशास्त्र में दोहरा तारा दो तारों का ऐसा जोड़ा होता है जो पृथ्वी से दूरबीन के ज़रिये देखे जाने पर एक-दुसरे के समीप नज़र आते हैं। ऐसा दो कारणों से हो सकता है -\n\nअंग्रेज़ी में \"दोहरे तारे\" को \"डबल स्टार\" (double star) और \"द्वितारे\" को \"बाइनरी स्टार\" (binary star) कहा जाता है। अरबी में \"दोहरे तारे\" को \"नजूम मज़दूज\" () कहा जाता है।\n\n", "id": "386913", "title": "दोहरा तारा"}
{"url": "https://hi.wikipedia.org/wiki?curid=386914", "text": "अवगम\n\nअपने वातावरण के बारे में इन्द्रियों द्वारा मिली जानकारी को संगठित करके उस से ज्ञान और अपनी स्थिति के बारे में जागरूकता प्राप्त करने की प्रक्रिया को अवगम या प्रत्यक्षण (perception) कहते हैं। बोध तंत्रिका तंत्र (नर्वस सिस्टम) में संकेतों के बहाव से पैदा होता है और यह संकेत स्वयं इन्द्रियों पर होने वाले किसी प्रभाव से पैदा होते हैं। उदहारण के लिए, आँखों के दृष्टि पटल (रॅटिना) पर प्रकाश पड़ने से दृश्य का बोध उत्पन्न होता है, नाक में गंध-धारी अणुओं के प्रवेश से गंध का बोध उत्पन्न होता है और कान के पर्दों पर हवा में चलती हुई दबाव तरंगों के थपेड़ों से ध्वनि का बोध होता है। लेकिन बोध सिर्फ इन बाहरी संकेतों के मिलना का सीधा-साधा नतीजा नहीं है, बल्कि इसमें स्मृति, आशा और अतीत की सीखों का भी बहुत बड़ा हाथ होता है।\n\n", "id": "386914", "title": "अवगम"}
{"url": "https://hi.wikipedia.org/wiki?curid=386917", "text": "दृश्य बोध\n\nदृश्य बोध आँखों में पहुँचने वाले प्रकाश में निहित जानकारी से देखी गई चीज़ों के बारे में बोध उत्पन्न होने की प्रक्रिया को कहते हैं। सामान्य हिन्दी में दृश्य बोध को दृष्टि और नज़र भी बुलाया जाता है। दृश्य बोध के लिए शरीर के बहुत से अंगों का प्रयोग होता है, जैसे की आँखें और मस्तिष्क का प्रमस्तिष्क प्रांतस्था (सरीब्रल कोर्टेक्स).\n\nअंग्रेज़ी में \"दृश्य बोध\" को \"विझ़ुअल परसॅप्शन\" (visual perception) कहते हैं। \"विझ़ुअल\" शब्द को सही बोलने के लिए झ़ के उच्चारण पर ध्यान दें क्योंकि यह \"ज़\" और \"झ\" दोनों के उच्चारण से भिन्न है।\n\n", "id": "386917", "title": "दृश्य बोध"}
{"url": "https://hi.wikipedia.org/wiki?curid=386918", "text": "झ़\n\nझ़ देवनागरी लिपि का एक वर्ण है। इसका प्रयोग हिंदी-उर्दू (उर्दू: ژ) में केवल गिनती के ही शब्दों में होता है, जैसे की \"झ़ुझ़\" (जो एक प्रकार की सेह या पोर्क्युपाइन होती है) और \"अझ़दहा\" (जिसे अंग्रेज़ी में ड्रैगन या dragon कहते हैं)। अंग्रेज़ी में इसका प्रयोग बहुत सारे शब्दों में होता है, जैसे की \"टॅलिविझ़न\" (television), \"ट्रॅझ़र\" (treasure यानि ख़ज़ाना), \"विझ़न\" (vision यानि दृष्टि या नज़र), \"डिसिझ़न\" (decision यानि फ़ैसला) और \"डिविझ़न\" (division यानि बाँटना या किसी चीज़ का भाग करना)। प्रथा के अनुसार \"झ़\" को कभी-कभी \"ज़\" लिख दिया जाता है जैसे की television को अक्सर \"टेलिविज़न\" लिख दिया जाता है हालाँकि यह पूरा सही नहीं है। अन्तर्राष्ट्रीय ध्वन्यात्मक वर्णमाला में इसके उच्चारण को ʒ के चिन्ह से लिखा जाता है और उर्दू में इसे ژ लिखा जाता है, जिस अक्षर का नाम \"झ़े\" है।\n\nझ़ को भाषाविज्ञान के नज़रिए से \"घोष तालव्य-वर्त्स्य संघर्षी\" वर्ण कहा जाता है। अंग्रेजी में इसे वाएस्ड पलैटो-ऐल्वियोलर फ़्रिकेटिव (voiced palato-alveolar fricative) कहते हैं।\n\nपूर्वी पंजाब और सुदूर पश्चिमी हिन्दी बोलने वाले क्षेत्रों में 'झ़' और 'य' में सहस्वानिकी देखी जाती है, जहाँ बहुत से लोग -\nयह समपूरक (कंडीशनल) सहस्वानिकी होती है, जिसमें शब्द के शुरू में आने वाले 'झ़' और 'य' को 'झ़' ही बोला जाता है और शब्द के बीच में आने वाले 'झ़' और 'य' को 'य' ही बोला जाता है।\n\n'झ़' की ध्वनि का उच्चारण कईं लोग ग़लती से 'ज', 'ज़' या 'झ' से मिलता-जुलता कर देते हैं। इस से कभी-कभी शब्दों का अर्थ बदल कर ग़लत अर्थ निकल आता है। उदाहरण के लिए अगर अंग्रेज़ी शब्द \"version\" को \"वर्झ़न\" की जगह \"वर्जन\" उच्चारित करें जो बहुत से अंग्रेज़ी मातृभाषी इस \"virgin\" समझेंगे जिसका अर्थ \"कुँवारी कन्या\" है और जो अब अंग्रेज़ी में एक सेक्स से सम्बंधित संवेदनशील शब्द है।\n\n", "id": "386918", "title": "झ़"}
{"url": "https://hi.wikipedia.org/wiki?curid=386919", "text": "ज़\n\nज़ देवनागरी लिपि का एक वर्ण है। हिंदी-उर्दू के कईं शब्दों में इसका प्रयोग होता है, जैसे की ज़रुरत, ज़माना, आज़माइश, ज़रा और ज़ंग। अन्तर्राष्ट्रीय ध्वन्यात्मक वर्णमाला में इसके उच्चारण को z के चिन्ह से लिखा जाता है और उर्दू में इसको ز लिखा जाता है, जिस अक्षर का नाम ज़े है।\n\nज़ को भाषाविज्ञान के नज़रिए से \"घोष वर्त्स्य संघर्षी\" वर्ण कहा जाता है। अंग्रेजी में इसे \"वाएस्लेस ऐल्वियोलर फ़्रिकेटिव\" (voiced alveolar fricative) कहते हैं)।\n\n'ज़' की ध्वनी के बारे में एक ग़लत धारणा है के इसे भारत में केवल अरबी-फ़ारसी या अंग्रेज़ी के शब्दों की वजह से ही मान्यता प्राप्त है। भारत में कई भाषाओँ में यह संस्कृत से उत्पन्न मूल शब्दों के लिए भी प्रयोग होता है। मसलन कश्मीरी भाषा में अक्सर 'ज' की जगह 'ज़' आता है -\nकश्मीरी को देवनागरी लिपि में लिखने के लिए 'ज़' का भारी प्रयोग किया जाता है। ऐसा ही अन्य दार्दी भाषाओँ में भी देखा गया है। मसलन शीना भाषा में संस्कृत के \"द्र\" और \"भ्र\" की जगह अक्सर \"ज़\" आता है -\nअसमिया भाषा में भी असमिया अक्षर জ (zô/ज़ॉ) का उच्चारण ज़ होता है - \nकई पश्चिमी पहाड़ी भाषाओँ में भी 'ज़' प्रचलित है, मसलन हिमाचल की कुछ पहाड़ी भाषाओँ में 'आज' को अक्सर 'आज़' ही बोला जाता है।\n\nकुछ पश्चिमी हिन्दीभाषी क्षेत्रों में 'ज़' और 'ज' की मुक्त सहस्वानिकी देखी जाती है जिसमें बोलने वाले अपनी पसंद के अनुसार 'ज' और 'ज़' का प्रयोग करते हैं और कभी 'ज़' की जगह 'ज' या कभी 'ज' की जगह 'ज़' बोल देते हैं -\n\n\n", "id": "386919", "title": "ज़"}
{"url": "https://hi.wikipedia.org/wiki?curid=386923", "text": "चमक\n\nचमक, चमकीलापन या रोशनपन दृश्य बोध का एक पहलु है जिसमें प्रकाश किसी स्रोत से उभरता हुआ या प्रतिबिंबित होता हुआ लगता है। दुसरे शब्दों में चमक वह बोध है जो किसी देखी गई वस्तु की प्रकाश प्रबलता से होता है। चमक कोई कड़े तरीके से माप सकने वाली चीज़ नहीं है और अधिकतर व्यक्तिगत बोध के बारे में ही प्रयोग होती है। चमक के माप के लिए प्रकाश प्रबलता जैसी अवधारणाओं का प्रयोग होता है।\n\nअंग्रेज़ी में \"चमक\" को \"ब्राईटनॅस\" (brightness) कहते हैं।\n\nकोई चीज़ कितनी चमकीली है वह बाक़ी के वातावरण पर भी निर्भर करता है। खगोलशास्त्र में तारों की सापेक्ष कांतिमान और निरपेक्ष कांतिमान को मापा जाता है, लेकिन यह माप अनुमानित ही होता है।\n\n", "id": "386923", "title": "चमक"}
{"url": "https://hi.wikipedia.org/wiki?curid=386928", "text": "निरपेक्ष कांतिमान\n\nनिरपेक्ष कांतिमान किसी खगोलीय वस्तु के अपने चमकीलेपन को कहते हैं। मिसाल के लिए अगर किसी तारे के निरपेक्ष कांतिमान की बात हो रही हो तो यह देखा जाता है कि यदि देखने वाला उस तारे के ठीक १० पारसैक की दूरी पर होता तो वह कितना चमकीला लगता। इस तरह से \"निरपेक्ष कांतिमान\" और \"सापेक्ष कांतिमान\" में गहरा अंतर है। अगर कोई तारा सूरज से बीस गुना ज़्यादा मूल चमक रखता हो लेकिन सूरज से हज़ार गुना दूर हो तो पृथ्वी पर बैठे किसी दर्शक के लिए सूरज का सापेक्ष कांतिमान अधिक होगा, हालाँकि दूसरे तारे का निरपेक्ष कांतिमान सूरज से अधिक है।\n\nनिरपेक्ष कांतिमान और सापेक्ष कांतिमान दोनों को मापने की इकाई \"मैग्निट्यूड\" (magnitude) कहलाती है।\n\nअंग्रेज़ी में \"निरपेक्ष कांतिमान\" को \"एब्सोल्यूट मैग्निट्यूड\" (absolute magnitude) और \"सापेक्ष कांतिमान\" को \"अपैरॅन्ट मैग्निट्यूड\" (apparent magnitude) कहते हैं।\n\n", "id": "386928", "title": "निरपेक्ष कांतिमान"}
{"url": "https://hi.wikipedia.org/wiki?curid=386934", "text": "किलाबंदी\n\nदुर्गबन्दी या किलाबंदी (fortification) शत्रु के प्रतिरोध और उससे रक्षा करने की व्यवस्था का नाम होता है। इसके अन्तर्गत वे सभी सैनिक निर्माण और उपकरण आते हैं जो अपने बचाव के लिए उपयोग किए जाते हैं (न कि आक्रमण के लिए)। वर्तमान समय में किलाबन्दी सैन्य इंजीनियरी के अन्तर्गत आती है। यह दो प्रकार की होती है: स्थायी और अस्थायी। स्थायी किलेबंदी के लिए दृढ़ दुर्गों का निर्माण, जिनमें सुरक्षा के साधन उपलब्ध हो, आवश्यक है। अस्थायी मैदानी किलाबंदी की आवश्यकता ऐसे अवसरों पर पड़ती है जब स्थायी किले को छोड़कर सेनाएँ रणक्षेत्र में आमने सामने खड़ी होती हैं। मैदानी किलाबंदी में अक्सर बड़े-बड़े पेड़ों को गिराकर तथा बड़ी बड़ी चट्टानों एवं अन्य साधनों की सहायता से शत्रु के मार्ग में रूकावट डालने का प्रयत्न किया जाता है।\n\nद्वितीय विश्वयुद्ध के बाद यह निष्कर्ष निकला कि स्थायी किलाबंदी धन तथा परिश्रम की दृष्टि से ठीक नहीं है; शत्रु की गति में विलंब अन्य साधनों से भी कराया जा सकता है। परंतु इसका यह अर्थ नहीं है कि इसका महत्व बिल्कुल ही खत्म हो गया। अणुबम के आक्रमण में सेनाओं को मिट्टी के टीलों या कंकड़ के रक्षक स्थानों में आना ही होगा। नदी के किनारे या पहाड़ी दर्रों के निकट इन स्थायी गढ़ों का उपयोग अब भी लाभदायक है। हाँ, यह अवश्य कहा जा सकता है कि आधुनिक तृतीय आयोमात्मक युद्ध में स्थायी दुर्गो की उपयोगिता नष्ट हो गई है।\n\nप्राचीन भारतीय किलाबंदी का प्रारंभ वप्र से होता है। वप्र भू की परिकल्पना के लिए पुर के चारों ओर परिखाएँ (खाई) (1, 2 या 3) खोदी जाती थीं। कौटिल्य के अर्थशास्त्र तथा समराङ्गणसूत्रधार में चारों ओर तीन-तीन परिखाओं के खनन का निर्देश है। पारिखेयी भूमि की व्यवस्था नगर मापन का प्रथम अंग रहा है। परिखाओं के खनन से निकली हुई मिट्टी के द्वारा ही वप्र भू की रचना की जाती थी।\n\nकिंतु मध्यकाल में राजपूत लोग किलाबंदी को अधिक महत्व नहीं देते थे। आमने-सामने तलवारें चलाकर प्राण त्याग देना ही वे अपने लिए गर्व का विषय समझते थे। तुर्कों की युद्धविद्या में स्थायी तथा अस्थायी दोनों ही प्रकार की किलाबंदी का उल्लेख मिलता है। फ्ख्रा मदब्बिर ने आदाबुल हर्ब हवुजाअत में दो प्रकार की किलाबंदियों को उल्लेख किया है : एक में ऐसे किलों की चर्चा मिलती है जो भूमि के नीचे सुरंग बनाकर तैयार किए जायँ तथा सुरंग में मार्ग बना लिया जाए। उन सुरंगों से किसी जंगल अथवा नदी के बाहर निकलने में सुविधा होती थी। इस्माइली इस प्रकार की किलाबंदी को बड़ा ही महत्वपूर्ण बताते हैं। दूसरे प्रकार की किलाबंदी के प्रंसग में उसने ऐसे किलों का उल्लेख किया है जो जमीन के ऊपर ऐसे स्थल पर बने हों जहाँ सुरंग न बन सकती हों। किलाबंदी के संबंध में उसने ऐसे नगरों का उल्लेख किया है जो किले के समान हों और जिनमें वे समस्त वस्तुएँ उपलब्ध हों जो किले में होती हैं।\n\nमध्यकालीन भारतीय इतिहास में दक्षिण के युद्धों के विवरण में ऐसी मैदानी किलाबंदी का उल्लेख मिलता है जिसे कटघर अथवा कठगढ़ कहते हैं। यह एक प्रकार के लकड़ी के किले होते थे जो काँटों आदि से मैदान में युद्ध के लिए तैयार कर लिए जाते थे। खारबंदी शब्द का भी प्रयोग इसी अर्थ में हुआ है।\n\nरोमन सैनिकों को शिक्षा दी जाती थी कि वे रात्रि में शिविर लगाते समय खाइयाँ किस प्रकार खोदें और बर्छी तथा नुकीले छड़ों से किलाबंदी किस प्रकार करें। शिविर की रक्षा हेतू प्रत्येक सैनिक के कार्य पृथक्‌ पृथक्‌ होते थे। कभी कभी आधी सेना शत्रु से युद्ध करने में संलग्न हो जाती थी और शेष आधी किसी ऊँचाई पर किलाबंदी के लिए पहुँच जाती थी। नुकीले छड़ों का बाड़ा कुछ नीचा रखा जाता था ताकि उनके पीछे से सैनिक ढाल द्वारा अपनी रक्षा कर सकें। जूलियस सीज़र के गॉल के अभियानों में 14 मील लंबी दीवारों के निर्माण का उल्लेख मिलता हैं।\n\n13वीं सदी ईसवी में मंगोलों ने यूरोप में मैदानी किलाबंदी की व्यवस्था को पुन: प्रचलित किया। तैमूर ने भारतवर्ष पहुँचकर दिल्ली पर आक्रमण करने के पूर्व जिस मदानी किलाबंदी की व्यवस्था कराई उसे 'पुश्तए बहाली' कहते हैं। उसने वृक्षों की डालियों तथा छप्परों से दीवारें तैयार कराईं। खाई के समक्ष भैंसों को, गरदन और पाँव बाँधकर डाल दिया। छप्पर के पीछे लगा दिए। जब भारतीय हाथियों की पंक्तियाँ आगे बढ़ी तब उसने सुरक्षा के लिए अपनी सेना की पंक्ति को सामने से खंभों की पंक्ति द्वारा सुरक्षित करा दिया। लोहे के बहुत बड़े-बड़े काँटे तैयार करवाकर पदातियों को इस आशय से दे दिए कि जब हाथी आक्रमण करें तो वे उन काँटों को हाथियों के सामने डाल दें। बंदूक तथा गोले बारूद के आविष्कार के कारण बाबर ने पानीपत के युद्ध में इब्राहीम लोदी की बहुत बड़ी सेना से टक्कर लेने के लिए जिस प्रकार किलाबंदी कराई उसके विषय में वह स्वयं लिखता है कि हमारे दाईं ओर पानीपत नगर तथा उसके मुहल्ले थे। हमारे सामने गाड़ियाँ तथा तोरें (एक प्रकार की ऊँची तिपाइयाँ) थीं, जिन्हें हमने तैयार कराया था। बाईं और तथा अन्य स्थानों पर खाइयाँ एवं वृक्ष की शाखाएँ थीं। एक एक बाण पहुँचने की दूरी तक इतना स्थान छोड़ दिया गया था कि 100-100, 200-200 अश्वारोही वहाँ से छापा मार सकें।\nयूरोप में नेपोलियन को कई स्थायी दुर्गों पर घेरा डालने का विवश होना पड़ा था किंतु चेष्टा यही होती थीं कि वह अपने स्वनिश्चित रणक्षेत्र में शत्रु को ले आए। फ्रीडलैंड के अभियान में रूसी सेनानायक काउंट बान बेनिग्सन ने बाल्टिक सागर से पृथक्‌ हो जाने पर एक शिविर में शरण ली जहाँ उसने तत्काल ही अस्थायी किलाबंदी की व्यवस्था कर ली। नेपोलियन इस अस्थायी मोर्चाबंदी का सही अनुमान न लगा सका और उसने अपने सैनिक आक्रमण के लिए भेज दिए, परंतु वे पराजित हो गए। नेपोलियन ने नए सैनिक भेजकर पुन: आक्रमण किया, किंतु अँधेरा हो जाने के कारण प्रयत्न त्याग देना पड़ा।\n\nअमरीका में गृहयुद्ध के समय अमरीकों के पास समुद्रीय तट के अतिरिक्त कहीं भी स्थायी दुर्ग न थे। सैनिक या तो पत्थर की दीवार के पीछे या, खाइयाँ खोदकर शत्रुओं से युद्ध करते थे। विक्सबर्ग तथा पीट्सबर्ग की घेराबंदियों में खाईं युद्ध की व्यवस्था अपनाई गई। विक्सबर्ग का घेरा लगभग एक साल तक चलता रहा।\n\nप्रथम विश्वयुद्ध में किलों ने सेनाओं को संगठित करने तथा शत्रुओं के आक्रमण में विलंब डालने में बड़ी सहायता की। फ्रांस तथा बेल्जियम के दुर्गों की व्यवस्था इस ढंग से की गई थी कि उनके द्वारा शत्रुओं को आगे बढ़ने से रोका जा सके, साथ ही उनपर आक्रमण करने में सुविधा हों।\n\nस्विटजरलैंड की सीमा से इंग्लिश चैनल तक की 600 मील की दूरी में दो प्रकार की खाइयाँ एक दूसरे के सम्मुख थीं। दिसंबर 1914 से मार्च 1918 तक की अवधि में ये लहरदार खाइयाँ किसी भी एक स्थान पर 10 मील से अधिक की दूरी तक नहीं हटी थीं, सिवा एक स्थान के जिसे जर्मनों ने स्वेच्छा से छोड़ दिया था ताकि अपनी पंक्तियों को एक सीध में कर लें। प्रथम विश्वयुद्ध के समय कुछ आधुनिक किले जर्मनों की गोलाबारी को सभी प्रकार झेल गए। साथ ही, इनमें सैनिकों की भी अधिक आवश्यकता नहीं पड़ी। इस अनुभव से फ्रांसीसियों को माजिनोलाइन नामक किलेबंदी के निर्माण के लिए प्रेरित किया जो जर्मनों के आक्रमण से स्थायी रूप से रक्षा कर सके। पूर्व में जो गोलाकार किलाबंदी की व्यवस्था होती थी इस आधुनिक किलाबंदी में भी लक्षित थी, परंतु इसकी मुख्य विशेषता रेखावत्‌ मोर्चाबंदी की व्यवस्था ही थी। सेनाओं की दृष्टि से माजिनो लाइन गत मोर्चाबंदी व्यवस्था से कहीं श्रेयस्कर थी। इसमें कंकड़ इत्यादि भी काफी मोटा लगाया गया था और इसकी तोपें भी विशालकाय थीं। साथ ही इसमें वातानुकूलित भाग भी सेनाओं के लिए थे और कहा जाता हैं कि यह किसी भी आधुनिक नगर में कम आरामदेह न थी। इसमें मनोरंजन के स्थानों, रहने के लिए मकानों, खाद्य-भंडार-गृह और भूमिगत रेल की पटरियों की भी व्यवस्था थीं। गहराई में कुछ ऐसे सुदृढ़ स्थान भी बना दिए गए थे जहाँ आवश्यकता पड़ने पर रेल द्वारा सेना जा सकती थी।\n\nजर्मनों ने भी 1936 में राइनलैंड की किलाबंदी सीगाफ्रड लाइन द्वारा की। इस रेखा में लोहे तथा कंकड़ से रक्षात्मक स्थान बनाए गए थे और उन स्थानों के आगे जर्मनों की पूरी सीमा तक कंकड़ तथा लोहे के अवरोधक स्थान भी बना दिए गए थे। रूस ने पोलैंड के विरुद्ध जो किलाबंदी की और जिसे स्तालिन लाइन कहते हैं, वह माजिनों लाइन के नमूने पर ही बनी थी।\n\nइन नवीन गढ़बंदियों में कई बातें ध्यान में रखी गई थीं। लोहे तथा कंकड़ के अवरोधक टैंकों की गति को रोकने के लिए ही नहीं अपितु जलमग्न क्षेत्रों तथा जंगलों में भी पहँचने के मार्गों का सरण्मािन्‌ करने के लिए प्रयोग में लाया गया था। वायुयानों के आक्रमण से रक्षा करना भी आवश्यक समझा गया था। इसके लिये विस्तृत टेलीफोन व्यवस्था, सर्चलाइट तथा भारी तोपों को लगाने का प्रबंध किया गया था। वायुयानों द्वारा न देख जाने तथा शत्रुओं की स्थलसेना को धोखा देने के लिए छिपने की व्यवस्था करना भी महत्वपूर्ण माना गया। मित्रराष्ट्रों ने समझा था कि उनको किलेबंदी की यह व्यवस्था शत्रुओं के आक्रमण को रोकने और झेलने में समर्थ होगी किंतु वे अपनी इस योजना में पूर्णत: असफल रहे।\n\nजर्मनी की सेनाएँ अपनी संशोधित श्लीफ़ेन योजना के अनुसार बेल्जियम से होकर मई, 1940 में कूच करने लगी। बेल्जियम से होकर कूच करते समय जर्मन सेनाएँ फ्राँस की पूर्वी सीमा पर स्थित सुदृढ़ किलों से कतराती हुई चली। बेल्जियम में लीज और नामूर के दुर्ग और उत्तरी फ्राँस के दुर्ग, जो जर्मन सेनाओं की दाहिनी टुकड़ी के कूच मार्ग में पड़ते थे, उन दुर्गों की अपेक्षा जो दूर दक्षिण तथा फ्रांस की पूर्वी सीमा पर स्थित थे, कमजोर थे। जर्मन सेनाओं ने इसका सही अनुमान लगा लिया था और इसीलिए उन्होंने एक नई विधि निकाली जिसे श्लीफ़ेन प्लान कहते हैं। उन्होंने लीज़ के निकट अलबर्ट नहर तथा म्यूजे के चौराहों पर आक्रमण किया। 24 घंटे में इबेन-इमाइल का दुर्ग विजित हो गया। समस्त संसार इस दुर्ग के विजित हो जाने पर आश्चर्यचकित हो गया क्योंकि इसकी किलाबंदी आधुनिक ढंग से हुई थी। जर्मनों की इस जीत पर पश्चिमी राष्ट्रों ने सोचा कि जर्मनों के पास कोई गुप्त अस्त्र है परंतु वास्तव में उनकी जीत की रहस्य आक्रमण में पूर्ण सामंजस्य था। प्रात:काल जर्मनों ने किले की चोटी पर अपने सैनिक उतार दिए। प्रतिशिक्षित इंजीनियरों ने तुरंत ही बारूद लगानी शुरु कर दी जिससे किले की छतरियाँ ध्वस्त की जा सकें। तोपों की नालियों में उन्होंने हथगोले भी गिरा दिए और किले के बारूदखाने में विस्फोटक पदार्थ पहुँचा दिए। इसके पूर्व कि आक्रमण की सूचना देने के लिए घँटियाँ बजें, वायुयानों द्वारा अन्य दुर्गों पर आक्रमण शुरू हो गया। वायुयानों द्वारा उतारे गए सैनिकों की सहायता के लिये पैदल सेना नौकाआैं में नदी पार कर पहुँच गई और दोनों ने मिलकर क्षण भर में लीज़ का पूरा किला घेरकर देखते ही देखते जीत लिया। गुप्त अस्त्र के साथ घर के भेदियों (फ़िफ्थ कालम) को भी इस पराजय का कारण बताया गया परंतु वास्तव में वायुसेना तथा स्थलसेना का दक्ष सहयोग ही जर्मनों की विजय का कारण था। इसी ढंग से जर्मनों ने माजिनो रेखा के उत्तरी सिरे पर सेदाँ पर भी आक्रमण किया और स्तालिन लाइन को तोड़ने में भी इसी युक्ति से काम लिया।\n\n1944 में जर्मनी के फ़ोर्ट्रेस ऑव यूरोप की रक्षा में कंकड़ तथा लोहे द्वारा किलाबंदी पर अधिक जोर दिया गया। किलों को टीलों के एक ओर बनाया गया जिसको देखकर उस दुर्ग के अजेय होने का आभास हो। संचारण की व्यवस्था, वायुनाशक तोपों की रक्षा तथा इन किलों के पीछे पैदल सेना सहायतार्थ अवस्थित करने पर अधिक जोर दिया गया। के किले के सामने समुद्र के किनारे किनारे सुरंगें और जल तथा किनारों पर अवरोधक लगाए गए। यह स्थायी तथा मैदानी किलाबंदी का एक सम्मिलित रूप था।\n\nद्वितीय महायुद्ध के समय कई स्थानों पर फ्रांसीसियों ने सुदृढ़ मैदानी मोर्चाबंदी की। उन्होंने बड़ी बड़ी खाइयाँ खोदी जो इतनी गहरीं थीं कि उनसे टैंक तक रोके जा सकते थे। टैंक नाशक तोपें भी इन खाइयों के सामने के भागपर अग्निवर्षा करने के लिए लगाई गई थीं। सर्वप्रथम जर्मनों ने तोपखाने तथा निचली उड़ानवाले वायुयानों द्वारा फ्रांसीसी स्थानों पर बमबारी की। इसके पश्चात्‌ टैंको ने इन लहरदार ऐंटी-टैंक खाइयों के विरुद्ध धुएँ की आड़ में बढ़ना शुरु किया। यह जान लेने के पश्चात्‌ कि टैंक नाशक तोप किस स्थान पर लगाई गई, जर्मनों ने एक टैंकों को आगे बढ़ाया जिसने टैंक नाशक तोन को टकराकर गिरा दिया और फ्रंासीसी तोपची की दृष्टि के सामने अड़कर उसके दृष्टिमार्ग को अवरुद्ध कर दिया। इस प्रकार जर्मनों ने अपने टैंको की, जो पीछे आ रहे थे, रक्षा की और वे इसी रक्षा में खाइयों तक पहुँच गए, विशेष यंत्रों द्वारा, खाइयों पर पुल बनाया और पार हो गए। फ्रंासीसियों की इस प्रकार जितनी रक्षार्थ पंक्तियाँ तथा खाइयाँ थीं वे सब जर्मन टैंक इसी विधि से पार करते गए। पार करने में फ्रंासीसियों की रक्षा दीवारों को भी अपनी भारी-भारी तोपों से चकनाचूर करते चले गए।\n\nगुहात्मक मैदानी मोर्चाबंदी के विरुद्ध अमरीका ने मनुष्यों के स्थान पर यंत्रों का हर संभव साधन से प्रयोग की विधि अपनाई। इससे कभी कभी वायुयानों और साथ ही नौसेना द्वारा उस क्षेत्र पर बमवर्षा कुछ दिनों अथवा कुछ सप्ताह तक की जाती थी। एक बार थलसेना लड़ते लड़ते समुद्र तट तक पहुँच जाती तो वह अपने साथ तोपखाना तथा टैंक भी वहाँ तक ले जाती और दोनों की सयुंक्त शक्ति से शत्रु के मैदानी मोर्चाबंदी के स्थानों पर बमवर्षा की जाती। शत्रु इस बमवर्षा के कारण अपनी गुहारूपी खाइयों से निकलकर भागते। इसी समय पैदल सेना जंगली क्षेत्रों से होती इन गुफाओं से निकले शत्रुओं को घेरती आती और उन्हे नष्ट कर देती। इस विधि से शत्रुओं को नष्ट करने के बावजूद जापानी सैनिक अपनी गुफारूपी खाइयों से नहीं निकले। तब अमरीकियों ने टैंकों द्वारा उन खाइयों पर अग्निवर्षा की और उनके प्रवेशद्वार उड़ा दिए।\n\nद्वितीय विश्वयुद्ध में मैदानी मोर्चाबंदी का क्रम इस प्रकार होता था : रक्षार्थ एक स्थान चुना जाता था, खाइयाँ तथा शरणस्थान बनाए जाते थे, फिर सुरंगें लगाकर तथा काँटेदार तार खींचकर शत्रु का मार्ग अवरुद्ध किया जाता था। रक्षात्मक स्थलयुद्ध में ये सब कार्य एक साथ किए जाते थे। मध्य से एक ऐंटी-टैंक खाई भी जाती थी। इस खाई के लगभग 600 गज पीछे रक्षक दल खड़ा होता था जिसमें राइलफलधारी तथा उनके पीछे तोपची खाइयों में खड़े हो जाते थे। इतनी दूरी पर इसलिए खड़े होते थे जिससे मशीनगन तथा छोटी मार्टर बंदूकों द्वारा उन शत्रुओं पर अग्निवर्षा कर सकें जो ऐंटी-टैंक खाई के उस और लगाए गए अवरोधक स्थानों पर आकर अटक गई हों। ऐंटी-टैंक खाई के बाद काँटेदार तार और मुख्य सुरंगें लगाई जाती थीं। इन सुरंगों के बाद फिर काँटेदार तार तथा सुरंगें और इसके बाद भी काँटेदार तार तथा सुरंगें रखी जातीं थीं। रक्षार्थ चुने गए स्थान तथा अवरोधक क्षेत्र में परस्पर 400 से 600 गज तक की दूरी रखी जाती थी। इस मैदानी किलाबंदी से यह लाभ था कि खाइयों में छिपे रहकर भी रक्षक दल को अपने अस्त्र शस्त्र प्रयुक्त करने की हर प्रकार से संभावना थी। अवरोधक भी, विशेषकर सुरंगें, शत्रुओं की आधारशक्ति टैंको को रोकने में बड़ी प्रभावकारी सिद्ध होती थीं।\n\n\n\n", "id": "386934", "title": "किलाबंदी"}
{"url": "https://hi.wikipedia.org/wiki?curid=386938", "text": "प्रमुख धार्मिक समूह\n\nदुनिया के प्रमुख धर्म और आध्यात्मिक परम्पराओं को कुछ छोटे प्रमुख समूहों में वर्गीकृत किया जा सकता है, हालांकि यह किसी भी प्रकार से एकरूप परिपाटी नहीं है। 18 वीं सदी में यह सिद्धांत इस लक्ष्य के साथ शुरू किया गया कि समाज में गैर यूरोपीय सभ्यता के स्तर की पहचान हो. \n\nधर्मों की और अधिक व्यापक सूची और उनके मूल रिश्तों की रूपरेखा के लिए, कृपया धर्मों की सूची लेख देखें. \n\nदुनिया की संस्कृति में, पारंपरिक रूप से कई अलग-अलग धार्मिक विश्वास के समूह हैं। भारतीय संस्कृति में विभिन्न धार्मिक दर्शनों का सम्मान परंपरागत रूप से शैक्षणिक मतभेद के रूप में किया जाता था जो एक ही सत्य की तलाश में लगे हुए हैं। इस्लाम में कुरान में तीन अलग-अलग श्रेणियों का उल्लेख है : मुसलमान, पुस्तक के लोग और मूर्ति पूजक. प्रारंभ में, ईसाईयों को दुनिया के विश्वासों से एक सहज विरोधाभास था : ईसाई सभ्यता बनाम विदेशी मतान्तर या बर्बरता. 18 वीं सदी में, \"मतान्तर\" का मतलब स्पष्ट रूप से यहूदी धर्म और इस्लाम था; बुतपरस्ती के साथ एकमुश्त होकर, इसे चार भागों में विभाजित किया गया, जिसे जॉन तोलैंड की रचनाओं \"नज़रेनुस या जिविश, जेन्टाइल और महोमेतन क्रिस्चीऐनिटी\" में बोया गया, जो \"धर्म\" के भीतर अलग \"राष्ट्रों\" या संप्रदायों, सच्चे एकेश्वरवाद के रूप में तीन अब्रहमिक परंपरा का प्रतिनिधित्व करते हैं। \n\nडैनियल डेफो ने मूल परिभाषा का वर्णन कुछ इस प्रकार किया है: \"धर्म परमेश्वर के लिए की गई पूजा है लेकिन यह मूर्तियों की पूजा और झूठे देवताओं पर भी लागू होती है।\" 19 वीं सदी में 1780 से 1810 के बीच, भाषा में नाटकीय परिवर्तन आया: \"धर्म\" के बजाय आध्यात्मिकता धर्म का पर्याय बन गई, लेखक ईसाई और पूजा के अन्य रूप दोनों में \"धर्म\" के बहुवचन का प्रयोग करने लगे. इसलिए, हन्ना एडम्स के प्रारंभिक विश्वकोश का नाम \"एन अल्फाबेटिकल कोम्पेंडियम ऑफ़ द वेरियस सेक्ट्स\" से बदलकर \"ए डिक्शनरी ऑफ़ ऑल रिलिजियन्स एंड रिलिजियस डीनॉमिनेशन\" कर दिया गया। \n\n1838 में, चारों प्रभाग ईसाई धर्म, यहूदी धर्म, मोहम्मडन और बुतपरस्ती, जोशिय्याह कोंडर की \"अनालिटिकल एंड कोम्परेटिव भ्यू ऑफ़ ऑल रिलिजियन्स नाऊ एक्सटैंट एमांग मैनकाइन्ड\" से कई गुणा बढ़े. कोंडर का काम अभी भी चारों विभाजन का अनुपालन करता है लेकिन उनके नजर से विस्तार के लिए उन्होंने कई ऐतिहासिक कामों को एकसाथ कर कुछ ऐसी रचना की जो आधुनिक पश्चिमी छवि से काफी मिलती-जुलती थी: उन्होंने ड्रूज़, येज़िदिस, मंदेंस और एलामितेस को एक सूची में किया जो संभवतः एकेश्वरवाद समूह से थे और \"पोल्य्थेइस्म और पन्थेइस्म\", वर्ग के थे, उन्होंने ज़ोरोऐस्ट्रीनिस्म, \"वेदास, पुरानस, तंत्रस के सथ-साथ \"ब्राह्मणवादी मूर्ति पूजा \",बौद्ध धर्म, जैन धर्म, सिख धर्म, चीन और जापान के लामावाद और अनपढ़ अंधविश्वासों\" को सुधारा. \n\n19 वीं सदी के अन्त तक, ईसाइयों के लिए यह बड़ी आम बात थी कि वह इन \"मूर्तिपूजक\" संप्रदायों को मृत परंपराओं के रूप में जिसने ईसाई धर्म से पहले \"अंतिम, परमेश्वर के संपूर्ण शब्द को'\" देखा. धार्मिक अनुभव की वास्तविकता को प्रतिबिंबित करने का यह कोई रास्ता नहीं है: जब से इसका 'आविष्कार' हुआ ईसाइयों ने इन परंपराओं की एक अपरिवर्तनीय स्थिति में खुद को बनाए रखा है, लेकिन वास्तव में सभी परंपराएं लोगों के शब्दों और कामों में ही बची रह गईं हैं, जिनमें से कुछ किसी नए संप्रदाय को बनाए बिना ही इसमें स्वच्छन्दभाव से नए आविष्कार कर सकते हैं। इस दृष्टिकोण में सबसे बड़ी समस्या इस्लाम के अस्तित्व की थी, जो धर्म ईसाई धर्म के बाद \"स्थापित\" किया गया था और ईसाइयों द्वारा अनुभव किया गया कि इसमें बौद्धिक और भौतिक समृद्धि की गुंजाइश थी। हालांकि19 वीं शताब्दी में, इस्लाम को खारिज करने की संभावना थी जब \"द लेटर, विच किलेथ\", रेगिस्तान के जंगली आदिम जाति को दिया गया। \n\n\"विश्व धर्म\" मुहावरे के आधुनिक अर्थ में, ईसाईयों के स्तर पर ही गैर-ईसाईयों को भी रखा गया, जिसे 1893 में विश्व धर्म संसद शिकागो इलिनोइस, में शुरू किया गया। इस घटना की तीखी आलोचना यूरोपियन ओरियन्टलिस्ट द्वारा की गई और 1960 तक इसे \"अवैज्ञानिक\" करार दिया गया क्योंकि पश्चिमी शिक्षा के बेहतर ज्ञान के आगे सिर झुकाने के बजाए इसने धार्मिक नेताओं को अपने बारे में बोलने की छूट दे दी. नतीजतन कुछ समय के लिए विद्वानों की दुनिया में इसके विश्व धर्मों के दृष्टिकोण को गंभीरता से नहीं लिया गया था। फिर भी, संसद ने वित्त पोषित दर्जन भर निजी व्याख्यान को इस इरादे के साथ प्रोत्साहन दिया कि वे धार्मिक विविधता वाले अनुभवी लोगों को सूचित करेगें : इन व्याख्यानों पर शोध करने वाले शोधकर्ता जैसे कि विलियम जेम्स, डीटी सुजुकी और एलन वॉट्स ने विश्व के धर्मों की सार्वजनिक अवधारणा को बहुत प्रभावित किया। \n\n20 वीं सदी के उत्तरार्द्ध में, विशेष रूप से विभिन्न संस्कृतियों के बीच समानताएं और धार्मिक एवं धर्मनिरपेक्ष के बीच स्वेच्छाचारी अलगाव को लेकर \"विश्व के धर्म\" की श्रेणी गंभीर सवालों से घिर गई। यहां तक कि इतिहास के प्रोफेसर अब इन जटिलताओं पर ध्यान देने लगे हैं और स्कूलों में \"विश्व के धर्म\" शिक्षण की सलाह नहीं देते हैं।\n\nऐतिहासिक उत्पत्ति और आपसी प्रभाव से धार्मिक परंपराएं तुलनात्मक धर्म के विशेष-समूह में आती हैं। अब्रहमिक धर्म की उत्पत्ति मध्य पूर्व में, भारतीय धर्म की उत्पत्ति भारत में और सुदूर पूर्वी धर्म की उत्पत्ति पूर्वी एशिया में हुई. क्षेत्रीय प्रभाव का एक अन्य समूह अफ्रीकी प्रवासी धर्म जिसकी उत्पत्ति मध्य और पश्चिम अफ्रीका में हुई. \n\n\nएक प्रमुख धर्म को परिभाषित करने का एक ही रास्ता है इसके वर्तमान अनुयायियों की संख्या. धर्म के हिसाब से जनसंख्या की जानकारी जनगणना और अन्य गणना के संयोजन रिपोर्ट द्वारा पाई जा सकती है (अमेरिका या फ्रांस जैसे देशों के जनगणना में धर्म डेटा एकत्र नहीं किए जाते हैं) लेकिन एजेंसियों या सर्वेक्षण के संचालन संगठनों के पूर्वाग्रह, जनसंख्या सर्वेक्षण एवं सवालों द्वारा व्यापक रूप से इसका परिणाम पाया जाता है। अनौपचारिक या असंगठित धर्मों की गणना करना विशेष रूप से कठिन कार्य है।\n\nदुनिया की आबादी की धार्मिकता प्रोफ़ाइल निर्धारित करने के लिए सर्वोत्तम पद्धति के रूप में शोधकर्ताओं के बीच कोई आम सहमति नहीं है। कई बुनियादी पहलु अनसुलझे हैं:\n\n\nनीचे दी गई सारणी सूची में धर्म दर्शन के अनुसार वर्गीकृत है, हालांकि दर्शन हमेशा स्थानीय व्यवहार में निर्धारित करने का कारक नहीं होता है। कृपया ध्यान दें कि इस तालिका में उनके बड़े दार्शनिक श्रेणी में अनुयायियों के रूप में विधर्मिक आंदोलनों को शामिल किया गया है, हालांकि यह श्रेणी दूसरों के द्वारा विवादित हो सकती है। उदाहरण के लिए, काओ दाई सूचीबद्ध नहीं है क्योंकि इसका दावा है कि यह बौद्ध धर्म की सूची से अलग है, जबकि होआ होआ नहीं, यह नया धार्मिक आंदोलन/2} है। \n\nधर्म के हिसाब से जनसंख्या की जानकारी जनगणना और अन्य गणना के संयोजन रिपोर्ट द्वारा पाई जा सकती है (अमेरिका या फ्रांस जैसे देशों के जनगणना में धर्म डेटा एकत्र नहीं किए जाते हैं) लेकिन एजेंसियों या सर्वेक्षण के संचालन संगठनों के पूर्वाग्रह, जनसंख्या सर्वेक्षण एवं सवालों द्वारा व्यापक रूप से इसका परिणाम पाया जाता है। अनौपचारिक या असंगठित धर्मों की गणना करना विशेष रूप से कठिन कार्य है। कुछ संगठन बहुत तेजी से अपनी संख्या बढ़ सकते हैं।\n\nचीन में धर्म जीवन पद्धति है, यह दर्शन है और आध्यात्म है। चीन की जनवादी सरकार आधिकारिक रूप से नास्तिक है मगर यह अपने नागरिकों को धर्म और उपासना की स्वतत्रता देती है। लेनिन व माओ के काल में धार्मिक विश्वासों और उनकी अनुपालना पर प्रतिबन्ध लगा दिया गया था। तमाम विहारों, मन्दिर, पेगोडा, मस्जिदों और चर्चों को अधार्मिक भवनों में बदल दिया गया था। 1970 के अन्त में जाकर इस नीति को शिथिल किया गया और लोगों को धार्मिक अनुसरण की इजाजत दी जाने लगी। 1990 के बाद से पूरे चीन में बौद्ध तथा ताओ विहारों या मन्दिरों के पुनर्निर्माण का विशाल कार्यक्रम शुरू हुआ। 2007 में चीनी संविधान में एक नई धारा जोड़कर धर्म को नागरिकों के जीवन का महत्वपूर्ण तत्व स्वीकार किया गया। एक सर्वेक्षण के अनुसार चीन की 50 से 80 प्रतिशत आबादी या 66 करोड़ से 1.1 अरब तक लोग बौद्ध हैं जबकि ताओ सिर्फ 30 प्र.श. या 40 करोड़ ही हैं। चूंकि अधिकांश चीनी दोनों धर्मों को मानते हैं इसलिये इन आंकड़ों में दोनों का समावेश हो सकता है। एक सर्वेक्षण के अनुसार चीन मे 91% आबादी बौद्ध है, ईसाई चार से पांच करोड़ और इस्लाम को मानने वाले दो करोड़ के लगभग हैं अर्थात डेढ़ प्र.श.। बौद्ध धर्म को सरकार का मौन समर्थन प्राप्त है। दो वर्ष पूर्व सरकार ने ही यहां विश्व बौद्ध सम्मेलन का आयोजन किया था। चीन के सरकार ने कहां है की देश की आधी से अधिक जनसंख्या बौद्ध है।\n\n\n19 वीं सदी के बाद से, धर्म की जनसांख्यिकी में बहुत बड़ी मात्रा में परिवर्तन आया। ऐतिहासिक दृष्टि से ईसाई जनसंख्या वाले कुछ बड़े देशों में ईसाई सक्रिय संख्याओं में महत्वपूर्ण गिरावट अनुभव की गई: देखें नास्तिकता की जनसांख्यिकी. ईसाई धार्मिक जीवन की भागीदारी में सक्रिय गिरावट के लक्षण परिलक्षित हुए साथ ही पादरी और मठीय जीवन में गिरावट आई और चर्च में उपस्थिति कम होने लगी. दूसरी तरफ, 19 वीं सदी के बाद से, उप-सहारा अफ्रीका ईसाई धर्म में परिवर्तित हो गया है और विश्व के इस क्षेत्र में उच्चतम जनसंख्या दर हो गई। पश्चिमी सभ्यता के क्षेत्र में, स्वयं को मानवतावादी धर्मनिरपेक्ष के रूप में पहचान कराने वाले लोगों की संख्या में वृद्धि हुई. कई देशों में, जैसे कि पीपुल्स रिपब्लिक ऑफ चाइना में कम्युनिस्ट सरकारों ने धर्म का पालन करने में लोगों को हतोत्साहित किया, इसलिए वहां वास्तविक विश्वासियों की संख्या कितनी है यह जानना कठिन है। हालांकि, यूरोप के पूर्वी देशों और सोवियत संघ में साम्यवाद के पतन के बाद धार्मिक जीवन का पुनरुत्थान हुआ, परंपरागत पूर्वी ईसाइयत और विशेषकर नेओपगनिस्म और पूर्वी सुदूर धर्म दोनों में धार्मिक जीवन का अनुभव किया गया। \n\nनीचे कुछ उपलब्ध डेटा दिए जा रहे हैं जो विश्व ईसाई विश्वकोश के आधार पर है:\n\nकेंद्र अनुसंधान बेंच द्वारा आयोजित अध्ययन में पाया गया है कि आम तौर पर, अमेरिका और कुवैत को छोड़कर अमीर देशों के लोगों की तुलना में गरीब देशों के लोग अधिक धार्मिक हैं। \n\n\n", "id": "386938", "title": "प्रमुख धार्मिक समूह"}
