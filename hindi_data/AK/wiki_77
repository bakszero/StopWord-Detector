{"url": "https://hi.wikipedia.org/wiki?curid=382717", "text": "कशेरुकदंडी भ्रूणतत्व\n\nप्रत्येक कशेरुकदंडी अपना जीवन एक संसेचित अंडे के रूप में प्रारंभ करता है। संसेचन की क्रिया अंडे के कोशिकाद्रव्य के भीतर एक शुक्राणु के प्रवेश करने से होती हैं। शुक्राणु का केवल सिर ही कोशिकाद्रव्य के भीतर प्रवेश करता है। यथार्थ शुक्राणु का सिर केवल केंद्रक का ही बना होता है, इसमें कोशिकाद्रव्य की मात्रा बहुत ही कम होती है। अंडे और शुक्राणु के केंद्रक का एक दूसरे से समेकन होता है। संयुक्त केंद्रक के विभाजन के साथ ही कोशिकाद्रव्य का विभाजन भी होता रहता है। संसेचन से दो कार्य सिद्ध होते हैं। एक तो इस क्रिया से नर और मादा के आनुवंशिक पदार्थ एकत्र होते हैं, दूसरे इस क्रिया से अंडे का उद्दीपन होता है जिससे एक संजटिल परंतु समन्वित विधि की एक श्रेणी आरंभ होती हैं, जिसे भ्रूणीय विकास कहते हैं।\n\nयुग्मज खंडीभवन योक की मात्रा पर निर्भर रहता है। कम योकवाले या योक रहित अंडे पूर्णभाजित (होलोब्लास्टिक, holoblastic) और योक के प्राचुर्यवाले अंडे अपूर्णभाजित (मेरोब्लास्टिक, meroblastic) होते हैं। सरीसृपों और पक्षियों के अंडे योक से परिपूर्ण के अंडे योक से परिपूर्ण होते हैं। इनमें युग्मज विभाजन की रेखा अंडे के कोशिकाद्रव्य-काय ध्रव (पोल Pole) की सीमा के आगे नहीं पहुँचती। ऐसे जंतुओं में ब्लैस्टीडर्म का विकास योक के ऊपर होता है। ऐंफ़ीबिआ में पूरा युग्मज विभाजित होता है परंतु जंतु ध्रुव (ऐनिमल पोल, animal pole) की अपेक्षा वेजिटल पोल (vegital pole) की कोशिकाएँ अधिक शीघ्रता से विभाजित होती हैं।\nबार-बार विभाजित होने के कारण युग्मज एक कोशिका समूह में परिणत हो जाता है जिसे मोरुला कहते हैं। धीरे-धीरे मोरुला के भीतर तरल पदार्थ से भरी हुई एक गुहा उत्पन्न होती है, जिसे ब्लैस्टोसील (Blastocoele) और इस श्रेणी में भ्रुण को ब्लैस्टयूला कहते हैं।\n\nएंफ़िऑक्सस (Amphioxus) में ब्लैस्टयूला की भित्ति केवल एक कोशिकास्तर की बनी होती है। इस कारण गैस्ट्रुलेशन की विधि सरल होती है। ब्लैस्टयूला की भित्ति एक विशेष स्थान पर भी भीतर की ओर बैठने लगती है, जिसे अंतर्गमन (इनवैजिनेशन, invagination) कहते हैं। ब्लैस्टोसील गुहा के भीतर भित्ति के डूबने से उत्पन्न गुहा के किनारे एक दूसरे के समीप आने लगते हैं। इस प्रकार एक छिद्र बनता है जिसे ब्लैस्टोपोर (Blastopore) कहते हैं। इस नई गुहा को, जिसमें ब्लैस्टोपोर खुलता है, आर्केंटेरॉन (Archenteron) कहते हैं। ब्लैस्टोपोर भ्रूण के पश्व भाग पर स्थित होता है।\n\nअब दोनों प्राथमिक जननस्तर (जर्म लेअर, germ layer) स्थापित हो गए। छोटी कोशिकाओं से बना बाहरी स्तर बहिर्जनस्तर (Ectoderm Epiblast) है और आर्केटरॉन की भित्ति को बनानेवाला आंतरिक स्तर अंतर्जनस्तर (Endoderm Hypoblast) है। हाइपोब्लास्ट की कोशिकाएँ एपिब्लास्ट की कोशिकाओं से अधिक बड़ी होती हैं। ब्लैस्टयूला में ही गैस्ट्रुलेशन से ये दोनों प्रकार की कोशिकाएँ पहचानी जा सकती हैं। जंत्ध्रुाव के क्षेत्र में स्थित कोशिकाएँ आकार में छोटी और वेजिटल पोल पर स्थित कोशिकाएँ आकार में बड़ी होती हैं। पहली श्रेणी की कोशिकाओं से एपिब्लास्ट और दूसरी से हाइपोब्लास्ट बनता है। गैस्ट्रुलेशन से केवल इनके पारस्परिक स्थानीय संबंध में अंतर उत्पन्न होता है। ब्लैस्टयूला में हाइपोब्लास्ट कोशिकाओं के ऊपर की दो या तीन पंक्ति की कोशिकाएँ न्यूरल प्लेट (Neural plate) की कोशिकाएँ हैं। ये ही आगे चलकर तंत्रिका कोशिकाएँ (नर्व सेल्स, nerve cells) बन जाती हैं। अंतर्जनस्तर के किनारेवाली दो तीन पंक्तियों की कोशिकाओं से नोटोकॉर्ड (Notochord) बनता है और इन्हीं के समीप मध्यजनस्तर (मेसोडर्म, Mesoderm) की कोशिकाएँ होती हैं।\n\nगैस्ट्रुलेशन के पश्चात्‌ आर्केटरॉन की छत पर स्थापित कोशिकाओं से नोटोकार्ड बनता है। नोटोकॉर्ड और अंतर्जनस्तर (एंडोडर्म) के बीच की कोशिकाएँ दोनों ओर खोखली धानी बनाती हैं। यह धानी मेसार्डर्म या मेसोब्लास्ट की है।\n\nऐसिडिऐन (Ascidian) में गैस्ट्रुलेशन का अंतर इतना ही है कि इन जंतुओं के अंडे मोजेइक होते हैं, अर्थात्‌ अंडे के प्रत्येक भाग के भविष्य का निर्णय संसेचन के पूर्व ही हो जाता है। इनके कोशिकाद्रव्य स्थानानुसार भिन्न प्रकार के होते हैं। केंद्रक के चारों ओर का कोशिकाद्रव्य कणिकामय और भूरा होता है तथा कार्टेक्स पर एक पतला स्तर कणिकामय पीले कोशिकाद्रव्य का होता है। हाइआलाइन कोशिकाद्रव्य उन कोशिकाओं में जाता है जिनका एपिब्लास्ट और न्यूरल पट्ट बनता है। भूरा कणिकामय कोशिकाद्रव्य अंतर्जनस्तर कोशिकाओं में और पीला कोशिकाद्रव्य मध्यजनस्तर कोशियों में जाता है।\n\nमेढक में गैस्ट्रुलेशन इससे कुछ भिन्न रूप में होता है। मेढक के ब्लैस्ट्यूला में ऊपरी कोशिकाएँ छोटी और काली तथा नीचे की बड़ी-बड़ी योक से भरी हुई और रंगहीन होती है। इन ऊपरी और निचले प्रदेशों के बीच एक अंत:स्थ प्रदेश भी होता है। निचली कोशिकाओं की अपेक्षा ऊपरी भाग की कोशिकाएँ अधिक शीघ्रता से विभाजित होती हैं, फलत: ये छोटी कोशिकाएँ बड़े आकारवाली निचली कोशिकाओं के ऊपर सरक आती हैं। इस विधि को एपिबोली (Epiboly) कहते हैं। ऊपरी कोशिकाओं की संख्या तथा आकार में वृद्धि के कारण ऐसा होता है। इसके आगे अतिरिक्त और भी एक घटना होती है। भ्रुण के भावी पश्च पृष्ठ (डॉरसो पॉस्टीरियर, dorso posterior) तल पर एक ग्रूव बनती है। यह प्रारंभिक अवस्था का ब्लैस्टोपोर है। इस ग्रूव में से अनेक कोशिकाएँ भीतर की ओर चली जाती है, जिससे ग्रूव अधिक गहरा हो जाता है और एक नई गुहा उत्पन्न हो जाती है। यह गुहा आर्केटरॉन है और भ्रूण अब गैस्ट्रुला की अवस्था में है।\n\nभ्रूण के भीतर प्रवेया करनेवाली कोशिकाएँ अंत:स्थ क्षेत्र से आती हैं। ब्लैस्ट्यूला के भीतर प्रस्तुत गुहा, ब्लैस्टोसील, इन कोशिकाओं के भीतर प्रवेश करने से और आर्केटरॉन के फैलाव के कारण दबकर आगे तथा नीचे की ओर हटने लगती है और अंत:स्थ क्षेत्र के भीतर प्रविष्ट कोशिकाएँ आर्केटरॉन की छत बनाती हैं। ब्लैस्टोपोर का ग्रूव दाहिने और बाएँ फैलता है। फिर यह ग्रूव दोनों ओर से आकर नीचे मिल जाता है और एक वृत्ताकर छिद्र का रूप धारण कर लेता है। इसी बीच निचले ध्रुव की बड़ी-बड़ी कोशिकाएँ भ्रूण के भीतरी भाग में प्रवेश कर जाती हैं। किंतु कुछ समय तक इन बड़ी कोशिकाओं का एक समूह ब्लैस्टोपोर के मुँह में स्थित रहता है जिसे योक प्लग कहते हैं। इस समय तक बलैस्टोपोल पूर्णत: लुप्त हो चुका होता है। आर्केंटरॉन की छत की कोशिकाएँ मध्यजनस्तर (मेसोडर्म) और छत के मध्य की कोशिकाएँ नोटोकॉर्ड बनाती हैं। मध्य के समीप दाएँ-बाएँ की कोशिकाओं के सोमाइट बनते हैं और दोनों किनारों की कोशिकाएँ पार्श्व पट्ट (लैटरल, प्लेट, lateral plate) बनाती हैं। आर्केंटरॉन के भूमितल की कोशिकाएँ एंडोडर्म स्तर बनाती हैं। ये कोशिकाएँ एक नालिका (ट्यूबूल, tubule) बनाती हैं। यह नरालिका (ट्यूबूल) ही आहार नाल (एलिमेंटरी कैनाल, alimentary canal) है। गैस्ट्रुलेशन के पश्चात्‌ छोटी-छोटी कोशिकाएँ अर्थात्‌ अंतर्जनस्तरीय (एंडोडर्म) कोशिकाएँ ही बाहर रह जाती हैं और मध्यजनस्तरीय तथा अंतर्जनस्तरीय कोशिकाएँ भ्रुण के भीतर स्थित हो जाती हैं।\n\nब्लैस्ट्यूला के विशेष भाग के अंतर्गमन (इन्वैजिनेशन, invagination) तथा उसके संभावी भाग्य का निर्णय ऐंफ़िबिया (Amphibia) की कई जातियों में किया जा चुका है। यूरोडीला (Urodela) में ब्लैस्ट्यूला के निचले ध्रुव (पोल) की कोशिकाओं का अंतर्गमन होता है और इनसे आहार नली (गट, क्रद्वद्य) बनती है। एक बालेंदु क्षेत्र में जो मध्य में चौड़ा और पीछे से दोनों ओर अत्यंत पतला होता है तथा ब्लैस्टोपोर के डॉर्सल किनारे से ऊपर स्थित होता है, भावी नोटोकॉर्ड बनाने वाला द्रव्य प्रस्तुत रहता है। बलैस्टोपोर के ऊपरी किनारे का ऊपरी क्षेत्र गैस्ट्रुला का ओष्ठ कहलाता है। इसको ऑर्गेनाइज़र (organiser) भी कहते भी कहते हैं। नोटोकॉर्ड उत्पन्न करनेवाले क्षेत्र के दाहिने और बाएँ के क्षेत्र सोमाइट (Somite) उत्पन्न करनेवाले क्षेत्र हैं। संभावी अंतर्जनस्तर (एंडोडर्म) के चारों ओर का पार्श्व पट्ट (लैटरल प्लेट, Lateral plate) मध्यजनस्तर (मेसोड) बनानेवाली कोशिकाओं का क्षेत्र है। संभावी नोटोकॉर्ड सोमाइट, पार्श्व-पट्ट-क्षेत्र के ऊपर पूँछ के मध्यजनस्तर का क्षेत्र है। इन क्षेत्रों की कोशिकाएँ अंतर्गमन के पश्चात्‌ गैस्ट्रुला के भीतर प्रवेश करती हैं। संभावी मध्यजनस्तर क्षेत्र के ऊपरी किनारे की रेखा, जो अंतर्गमन की परिसीमा भी अंकित करती है, ब्लैस्ट्यूला की मध्य रेखा के समांतर नहीं जाती। यह पृष्ठीय तल की ओर मध्य के ऊपर जाती है और प्रतिपृष्ठ (वेंट्रल, ventral) तल की ओर उसके नीचे।\n\nअंतर्गमन की परिसीमा बनानेवाली रेखा के ऊपरी क्षेत्र का अधिकांश भाग, जो पूरा पृष्ठीय तल घेरता है और कुछ-कुछ प्रतिपृष्ठ तल की ओर झुका होता है, संभावी न्यूरल पट्ट का क्षेत्र है जिससे मस्तिष्क और मेरुरज्जु (स्पाइनल कॉर्ड spinal cord) उत्पन्न होते हैं। प्रतिपृष्ठ तल का क्षेत्र एपिडर्मिस (Epidermis) बनाता है। मेढक के ब्लैस्ट्यूला के विभिन्न क्षेत्रों का संभावी भाग्य इसी प्रकार का होता है, किंतु ब्योरे में कुछ भिन्न। सरीसृपों और पक्षियों के ब्लैस्टोडर्म (Blastoderm) के विभिन्न भागों के संभावी भाग्य का चित्र ऐंफ़िबिआ के प्रतिरूप से भिन्न होता है, परंतु इनमें कुछ समनता भी होती है। संभावी नोटोकॉर्ड के मध्यजनस्तर का क्षेत्र अग्रलिखित न्यूरल पट्ट क्षेत्र और पश्चवर्ती अंतर्जनस्तर क्षेत्र के बीच में होता है। इसके दाहिने बाएँ सोमाइटिक मध्यजनस्तर का क्षेत्र होता है। पक्षियों में संभावी अंतर्जनस्तर का क्षेत्र बहुत छाटा होता है। गैस्ट्रुलेशन की गति के पश्चात्‌ इन सब क्षेत्रों की कोशिकाएँ अपने निश्चित स्थान पर पहुँचकर विकसित होने लगती हैं।\n\nमॉनोट्रीमों (Monotremes) के अतिरिक्त स्तनधारी जंतुओं के अंडे योक विहीन होते हैं ्झ्रमॉनोट्रीमों के अंडों में योक होता है और मार्सूपियल (Marsupial) के अंडों में भी योक होता है, परंतु यह शीघ्र ही लुप्त हो जाता हैट। इनमें युग्मज विभाजन संपूर्ण होता है। लगातार विभाजन से युग्मज, समानाकर कोशिकाओं का एक समूह बन जाता है। यह समूह शीघ्र ही दो भागों में विभक्त हो जाता है, एक बाह्य कोशिकास्तर और दूसरा आंतरिक कोशिकासमूह। पहले को ट्रोफ़ोब्लास्ट (Trophoblast) और दूसरे को भ्रूणगुच्छ (एंब्रिओनल नॉट, Embryonal Knot) कहते हैं। भ्रुण के आंतरिक भाग मे एक गुहा होती है। भ्रूणगुचछ के नीचे और ट्रोफ़ोब्लास्ट के नीचे चारों ओर कोशिकाओं का एक स्तर उत्पन्न होता है। भ्रूणगुचछ के नीचे की कोशिकाएँ अंर्जनस्तर बनाती हैं और ट्रोफ़ोब्लास्ट के नीचेवाली परिध का अंतर्जनस्तर। अब भ्रूण में एक प्रमिटिव स्ट्रीक उत्पन्न होता है।\n\nपक्षियों के अंडों में योक की मात्रा अधिक होती है। अत: हाइआलिन (hyaline) कोशिकाद्रव्य ध्रुव पर संकीर्ण क्षेत्र में पाया जाता है। मेरोब्लास्टिक (meroblastic) युग्मज खंडन से इस ध्रुव पर कोशिकाओं का एक छोटा समूह उत्पन्न हो जाता है। इसे ब्लैस्टोडर्म कहते हैं। ब्लैस्टोडर्म में कोशिकाओं के बाह्य स्तर के आंतरिक स्तर से पृथक्‌ (डिलेशन) हो जाने पर क्रमश: बहिर्जनस्तर तथा अंतर्जनस्तर बनते हैं। उक्त दोनों स्तरों का अंतराल खंडीभवन गुहा (ऐगमेंटेशन कैबिटी, segmentation cavity) है। ऐंफ़िऑक्सस (Amphioxus) तथा ऐंफ़िबिआ (Amphibia) की भाँति पक्षियों में अंर्तर्गमन (इन्वैजिनेशन) नहीं होता। इनमें गैस्ट्रुलेशन की विधि भिन्न है। ब्लैस्टोडर्म के मध्य का क्षेत्र पुलसिडा (Pellucida) कहलाता है। यह ब्लैस्टोडर्म के बाहरी क्षेत्र से, जिसे ओपाका कहते हैं, विभिन्न होता है। पेलुसिडा क्षेत्र के भीतर का लंबी रेखा उत्पन्न होती है जो कोशिकाओं के अधिक संख्या में एकत्र होने के कारण बनती है। प्रमिटिव स्ट्रीक वह स्थान है जहाँ एपिब्लास्ट (Epiblast) की कोशिकाएँ भ्रूण के भीतर प्रवेश करती हैं और नोटोकोर्डल सोमाइट तथा पार्श्व पट्ट (लैटरल प्लेट, lateral plate) बनाती हैं। स्तनधारी जंतुओं के ब्लैस्टोडर्म का प्रिमिटिव स्ट्रीक भी इसी प्रकृति का होता है। इस लिए प्रमिटिव स्ट्रीक को ऐंफ़िबिआ के स्लैस्टोपोर के समान समझा जाता है।\n\nप्रारंभ में उरगों में भ्रूण का परिवर्धन पक्षियों के समान होता था किंतु अंतर्गमन (इन्वैजिनेशन) ऐंफ़िबिआ के सदृश होता है। गहन कोशिका विभाजन के कारण पेलुसिडा क्षेत्र के मध्य में एक रेखा उत्पन्न हो जाती है, जिसे प्रमिटिव नॉट या प्रिमिटिव पट्ट (प्लेट, plate) कहते हैं। इस क्षेत्र में अंतर्गमन होने से अर्थात्‌ कोशिकाओं का तल नीचे दबने से एक गुहा बन जाती है। इस गुहा के द्वारा को ऐंफ़िबिआ के भ्रूण के ब्लैस्टोपोर के समान और गुहा को आर्केंटरिक गुहा के समान समझा जा सकता है।\n\nलैंप्रि (Lamprey) में युग्मज खंडन (होलोब्लास्ट) होता है और ब्लैस्ट्यूला के भागों का आंशिक चित्र गैस्टुलेशन ऐंफ़िबिआ के समान ही होता है।\n\nयोक की अधिकता के कारण मछलियों में युग्मज खंडन मेरोब्लास्टिक होता है और भ्रूण योकसमूह के ऊपर एक कोशिकासमूह के रूप में परिवर्धित होता है। परंतु ब्लैस्टोडर्म क्रमश: नीचे की ओर फैलता हुआ अंत में संपूर्ण योक को घेर लेता है। इस फैलाव के साथ ही संभावी मध्यजनस्तर (मेसोडर्म) कोशिकाओं का अंतर्गमन भी होता है। सैमन (Salmon) मछली के ब्लैस्ट्यूला के भाग्य चित्र (Diagram of presumptive fate) पर पूरे क्षेत्र का अधिकांश भाग संभावी मेसोडर्मल और न्यूरल ऊतकों (टिशू, tissue) से घिरा हुआ पाया जाता है। अंतर्जनस्तर और मध्यजनस्तर एक साथ उत्पन्न होते हैं, किंतु ब्लैस्टोडर्म का पश्च किनारा अंतस्तुत्र (tucked in) होता है।\n\nडिपनोआन सिरेटोडस (Dipnoan ceratodus) में ब्लैस्टोमीर (Blastomere) छोटे बड़े होते हैं, किंतु युग्मज खंडन (होलोब्लास्टिक) होता है। बलैस्टोपोर की उत्पत्ति ऐंफ़िबिआ के सदृश होती है।\n\nगैस्ट्रुलेशन के उपरांत शास्त्रीय भ्रूणतत्व के तीनों प्राथमिक भ्रूणीय स्तर, बहिर्जनस्तर, अंतर्जनस्तर और मध्यजनस्तर निश्चित रूप से स्थापित हो जाते हैं। संपरीक्षात्मक भ्रूणतत्व ने यह सिद्ध कर दिया है कि बहिर्जनस्तर और मध्यजनस्तर अंतिर्निमेय हैं। ऐंफ़िबिया में बहिर्जनस्तर गैस्ट्रुला के बाहरी तल पर होता है। प्रतिपृष्ठ के बहिर्जनस्तर और मध्यजनस्तर के बाहरी भाग, त्वचा, उसके उपांग (अपेंडेजेज़, Appendages) और उसकी ग्रंथियों को उत्पन्न करते हैं। गैस्ट्रुलेशन के पश्चात्‌ नोटोकॉर्डल मध्यजनस्तर के ऊपर स्थित कोशिकाओं का विभेदीकरण आरंभ हो जाता है और यह क्षेत्र न्यूरल पट्ट में परिणत हो जाता है, जो क्रमश: नीचे की ओर दबने लगता है। साथ ही न्यूरल पट्ट के दोनों ओर के किनारे ऊपर उठने लगते हैं। अंत में दोनों किनारों के ऊपर की ओर एक दूसरे से मिल जाने पर उनमें समेकन हो जाता है, फलत: न्यूरल पट्ट एक नली में परिणत हो जाता है, जिसे न्यूरल नली कहते हैं। इस तंत्रिकानाल के आगे का भाग मस्तिष्क और तत्संबंधी ज्ञानेंद्रियों के संवेदक भाग और कपाल तंत्रिकाओं को उत्पन्न करता है। पीछे के भाग से मेरुरज्जु और उसकी तंत्रिकाएँ उत्पन्न होती हैं। दूसरे पृष्ठवंशी जंतुओं में भी तंत्रिकानाल की उत्पत्ति इसी प्रकार होती है।\n\nतंत्रिका नाल के नीचे के मध्यजनस्तर से नोटोकॉर्ड बनता है। निचली श्रेणी के कुछ पृष्ठधारी जंतुओं में नोटोकॉर्ड प्रौढ़वस्था में भी पाया जाता है, किंतु ऊँची श्रेणी के जंतुओं में नोटोकॉर्ड चारों ओर से कशेरुकी से घिर जाता है और अंत में नष्ट हो जाता है। नोटोकॉर्ड के दाहिने और बाएँ दोनों ओर की कोशिकाएँ डॉर्सल मेसोब्लास्टिक सोमाइट बनाती हैं।\n\nसोमाइट को माइओटोम (Myotome) भी कहते हैं। इसके बाहरी भाग क्यूटिस लेअर (cutis layer) त्वचा का डर्मल भाग उत्पन्न होता है। यह खोखला होता है और इसकी गुहा को (माइओसील, myocoele) कहते हैं। इसकी भीतरी दीवार के ऊपरी भाग से बने माइओमियर (myomere) से मांसपेशियाँ उत्पन्न होती हैं। अतिरिक्त भित्ति के नीचे का भाग स्क्लियरोटोम (Sclerotome) बनाता है जिससे कशेरुक बनते हैं। सारे मेसोब्लास्टिक सोमाइट एक दूसरे से पृथक्‌ दोनों ओर एक श्रेणी में स्थापित होते हैं। परंतु पार्श्वपट्ट (लैटरल) एक दूसरे से पृथक नहीं होते। दोनों पक्षों के पार्श्वपट्ट नीचे की ओर प्रसारित होकर आहारनाल के नीचे एक दूसरे के सीप आते हैं। यहाँ निश्चित स्थान पर इनके किनारों से हृदय, रक्त की नालियाँ और रक्तकोशिकाएँ बनती हैं। डॉर्सल सोमाइट और पार्श्वपट्ट को मिलानेवाले भाग से वृक्क और इसी मूत्रनालयाँ उत्पन्न होती हैं। बहिर्जनस्तर से आहारनाल और उससे संबद्ध ग्रंथियाँ तथा फेफड़े उत्पन्न होते हैं।\n\nऐंफ़िबिआ में ब्लैस्टोमीयर के कोशिकाद्रव्य में योक प्रस्तुत करता है जिसके आधार पर भ्रूणीय परिवर्तन होता है। परंतु उरगों और पक्षियों में ब्लैस्टोडर्म योक के बाहर होता है। इसी से पोषक पदार्थ रुधिर की नालियों के द्वारा ही ब्लैस्टोडर्म तक पहुँच सकता है, जिसकी आवश्यकता परिवर्तन में पड़ती है। पक्षियों का ब्लैस्टोडर्म फैलकर योक पुंज को चारों ओर से घेर लेता है। इस प्रकार थैले के समान बने भाग को योक कोष (सैक) कहते हैं। ब्लैस्टोडर्म शीघ्र ही जिन दो भागों में विभक्त हो जाता है वे हैं-भ्रूणीय और भ्रूणातीत भाग। भ्रूणातीत भाग में रक्त केशिकाएँ (कैपिलरीज़, capillaries) उत्पन्न हो जाती हैं। इस प्रकार वैस्क्युलस (Vasculous) क्षेत्र की उत्पत्ति होती है। इस क्षेत्र की शिराएँ पूरे योक कोष में फैलकर योक का शोषण करती हैं और इन्हीं के द्वारा यह पोषक पदार्थ ब्लैस्टोडर्म को पहुँचता है। उरगों में भी यहीं यंत्र पाया जाता है। स्तनधारी जंतुओं में योक नहीं होता परंतु भ्रूणीय परिवर्धन के समय योक कोष (सैक, sac) उत्पन्न अवश्य होता है। इसके अतिरिक्त उरगों, पक्षियों और स्तनधारियों में दो फ़ीटल झिल्लियाँ भी बनती हैं, जिनको उल्ब (ऐम्निओन, Amnion) और ऐलैटोइस (Allantois) कहते हैं।\n\nपक्षियों में एक उल्ब भंज (ऐम्निओटिक फ़ोल्ड, Amniotic fold) भ्रूण के दोनों ओर तथा आगे और पीछे उत्पन्न होता है। भंज (फ़ोल्ड, fold) चारों ओर से आकर भ्रूण के डॉर्सल पक्ष के ऊपर एक दूसरे से मिलते हैं और इनका समेकन हो जाता है। इस भंज के बहिर्जनस्तर और मध्यजनस्तर दोनों होते हैं। भंज के समेकन के कारण भ्रूण के ऊपर एक गुहा बन जाती हे, यह उल्ब गुहा है। इस गुहा की भित्ति का आंतरिक स्तर बहिर्जनस्तर का बना होता है और बाहरी मध्यजनस्तर का। इस गुहा में एक तरल पदार्थ भरा रहता है जिसे उल्ब-तरल (ऐम्निआटिक फ़्लूइड, Amniotic fluid) कहते हैं। यह एक बाहरी स्तर, बहिर्जनस्तर और आंतरिक मध्यजनस्तर की बनी होती है। इसके और उल्ब के बीच की गुहा को अतिरिक्त भ्रूण (Extra embryonic coelome) कहते हैं। अंडे के चारों ओर परिवर्धन के पूर्व ही एक विटेलिन (viteline) झिल्ली होती है। सरडस झिल्ली के उत्पन्न होने पर इसका और विटेलिन झिल्ली का समेकन हो जाता है।\n\nऐलैंटोइस मध्यांत्र के पिछले भाग से एक डाइवर्टिकुलम (Diverticulum) के रूप में उत्पन्न होता है और इस अतिरिक्त भ्रूण सीलोम के भीतर प्रसारित होता है। ऐलैंटोइस की भित्ति का आंतरिक स्तर अंतर्जनस्तर का बना होता है और बाहरी मध्यजनस्तर का। यह क्रमश: भ्रूण के चारों ओर फैलता है और अंत में योक कोष की ओर इसका सीरस झिल्ली (मेक्ब्रेन, membrane) और विटेलिन झिल्ली से समेकन हो जाता है। उल्ब के भ्रूण की रक्षा होती है और ऐलैंटोइस में गुर्दे का उत्सर्जित पदार्थ एकत्रित होता है तथा इसके द्वारा श्वसन की क्रिया भी होती है।\n\nउरगों में भी उल्ब और ऐलैंटोइस इसी विधि से बनते हैं। इस संबंध में इनमें और पक्षियों में कोई अंतर नहीं होता। अधिकांश स्तनधारी जंतुओं में भी उल्ब इसी प्रकार बनता है। यह ट्राफ़ोब्लास्टिक (trophoblastic) कोशिकाओं और मध्यजनस्तर कोशिकाओं का बना होता है। इसके बनने से इसके ऊपर एक कोरिऑन (Chorion) या सबज़ोनल (sub jonal) झिल्ली भी उत्पन्न हो जाती है जिसे पक्षियों के भ्रूण की सेरस झिल्ली के समान समझा जाता है। परंतु कुछ स्तनधारियों में उल्ब की उत्पत्ति की विधा कुछ भिन्न होती है। इनमें भ्रूणीय बहिर्जनस्तर में एक गुहा उत्पन्न होती है। यह उल्बगुहा है और इसकी भित्ति उल्ब है।\n\nस्तनधारी जंतुओं में ऐलैंटोइस की उत्पत्ति पक्षियों के समान ही है। यह आहारनाल के पश्चात्‌ के कुछ आगे से एक डाइवर्टिक्युलम के रूप में उत्पन्न होता है और भ्रुण के ऊपर चारों ओर फैल जाता है। किसी-किसी स्तनधारी में यह कुछ निश्चित स्थानों तक ही फैलता है।\n\nउरग और पक्षी अपने अंडे शरीर से बाहर निकाल देते हैं और परिवर्धन की पूरी क्रिया मादा के शरीर के बाहर होती है। परंतु स्तनधारियों में ्झ्रमॉनोट्रीम्स (Monotremes) के अतिरिक्तट परिवर्धन गर्भाशय के भीतर ही होता है। भ्रूण गर्भाशय की भित्ति से सटा होता है। कोरिओन झिल्ली से विली (Villi) उत्पन्न होते हैं और यह जननी के गर्भाशय की श्लेष्मिक झिल्ली में प्रवेश कर जाते हैं और उसके भीतर प्रस्तुत क्रिप्टी में स्थान पाते हैं। कोरिऑन के विली में ऐलैंटोइस के मध्यजनस्तर और रुधिर-वाहिकाएँ भी प्रवेश करती हैं। कोरिओनिक विली की शाखाएँ गर्भाशय की दीवार में दूर तक फैल जाती हैं और इसकी रुधिरवाहिकाओं और गर्भाशय की रुधिरवाहिकाओं में घनिष्ठ संबंध स्थापित हो जाता है। इनकी केशिकाएँ (Capillaries) एक दूसरे से मिल जाती हैं। इनकी भित्तियाँ इतनी पतली होती हैं कि इनके बीच से आहार और गैसों का विनिमय बड़ी सुगमता से हो जाता है। इस पूरी संरचना को प्लासेंटा (Placenta) कहते हैं। प्लासेंटा के द्वारा भ्रूण को आहार और आक्सीजन पहुँचता है और मल का उत्सर्जन होता है।\n\nकई प्रकार के हाते हैं। कृंतकों (rodents) में एलैंटोइस और कोरिओन का संबंध एक सीमित क्षेत्र में ही स्थापित होता है और विली केवल इसी स्थान पर उत्पन्न होते हैं। यह डिसकॉइडल (discoidal) प्लासेंटा कहलाता है। कुछ स्तनधारियों में कोरिओन तल से उत्पन्न होता है। ऐसे प्लासेंटा को डिफ़्यूज (diffuse) प्लासेंटा कहते हैं। ऐसे प्लासेंटा कि विली यदि किसी सीमित स्थान पर ही शेष रह जाते हैं और अन्य जगहों पर नष्ट हो जाते हैं तो इसको ज़ोनरी (Zonary) कहते हैं। यदि विली कई एक समूहों में प्रस्तुत हों तो उसे कोटिलीडनेरी (cotyledonary) प्लासेंटा कहा जाता है। यदि विली एक सीमित प्रतिपृष्ठ क्षेत्र में ही पाए जाते हैं तो इन्हें मेटा-डिसकॉयडल प्लासेंटा के नाम से अभिहित किया जाता है। प्रसूति (पार्चुरिशन, parturition) के समय पूरा प्लासेंटा और जननी के गर्भाशय की श्लेष्मिक झिल्ली (म्यूकस मेंब्रेन, mucous membrane) का कुछ भाग भी गर्भाशय से बाहर निकल आता है। ऐसे प्लासेंटा को डेसिड्यूट (deciduate) कहते हैं। यदि जननी के गर्भाशय की श्लेष्मिक झिल्ली का कोई भाग प्लासेंटा के साथ बाहर न निकले तो उसे मेटाडेसिड्युट प्लासेंटा कहते हैं। कुछ स्तनधारियों में जननी का पूरा प्लासेंटा और कुछ भ्रूण प्लासेंटा भी गर्भाशय के भीतर ही रह जाता है और शोषित हो जाता है। इसे कॉण्ट्राडेसिड्युट (contra-deciduate) प्लासेंटा कहते हैं।\n", "id": "382717", "title": "कशेरुकदंडी भ्रूणतत्व"}
{"url": "https://hi.wikipedia.org/wiki?curid=382718", "text": "कांस्टैंटाइन, अल्जीरिया\n\nकांस्टैंटाइन (Constantine) अल्जीरिया में अपने नाम के विभाग (प्रदेश) की, जिसका क्षेत्रफल 19,899 वर्ग कि.मी., राजधानी है। प्राचीन काल में इसकी 'किर्ता' नाम विख्यात था। यह अल्जीरिया से 200 मील पूर्व-दक्षिण-पूर्व दिशा में एक चट्टानी प्रायद्वीप पर, जिसकी ऊँचाई समुद्र की सतह से 2,162 फुट है, स्थित है। अरबवासियों द्वारा बनवाई गई पत्थर की पक्की दीवार से यह शहर चारों तरफ से घिरा हुआ है। रोमन लोगों ने इसमें कालांतर में चार अत्यंत सुंदर प्रवेशद्वारों का निर्माण कराया। सन्‌ 1830-36 ई. में एक सुप्रसिद्ध महल का निर्माण कराया गया, जिसमें, अल्जीरिया के स्वतंत्र होने से पहले, फ्रेंच राज्यपाल का निवास था। नगर ऊनी तथा चमड़े के उद्योगों के लिए प्रसिद्ध है।\n\nनगर की स्थापना फिनीशियन जाति के लोगों द्वारा हुई। राजनैतिक उथल पुथल होते रहने के कारण यह नगर संतोषजनक उन्नति नहीं कर सका। सन्‌ 313 ई. में कांस्टैंटाइन प्रथम ने इसको अपने नाम पर फिर से बसाया। यहाँ अरब, तुर्क तथा मूर वासियों में उस समय तक युद्ध होते रहे जब तक पूर्ण रूप से यह फ्रेंच वासियों के अधिकार में (सन्‌ 1837 ई.) नहीं आ गया। सन्‌ 1942 में द्वितीय महायुद्ध के समय इसपर संयुक्त राज्य, अमरीका का आधिपत्य हो गया था।\n", "id": "382718", "title": "कांस्टैंटाइन, अल्जीरिया"}
{"url": "https://hi.wikipedia.org/wiki?curid=382719", "text": "बाणीकांत काकति\n\nबाणीकांत काकति (असमिया : \"বাণীকান্ত কাকতি\" ; 15 नवम्बर 1894 - 15 नवम्बर 1952) असमिया भाषा के प्रमुख साहित्यकार, आलोचक तथा विद्वान थे। उन्होने असमिया भाषा, साहित्य और संस्कृति की एकननिष्ठ सेवा की। साहित्यचर्चा इनके जीवन का एकमात्र व्रत थी। आधुनिक असमिया समालोचकों में काकति को सर्वोच्च स्थान दिया जा सकता है। साधारण असमिया शब्दों का प्रयोग इनकी शैली की विशेषता हैं; कहीं-कहीं इनकी भाषा, गद्यसुलभ काव्य में परिणत हो गई है और उसमें छंदों की झनकार सुनाई देती है।\n\nकाकति का जन्म नवंबर, 1894 ई. में कामरूप जिले के बाटीकुरिहा ग्राम में हुआ। इनके पिता का नाम ललितराम काकति, माता का लाहोबाला काकति तथा पत्नी का कनकलता था। 1918 में इनकी नियुक्ति कॉटन कालेज में अध्यापक पद पर हुई। उक्त कालेज में अध्यापन कार्य करते हुए इन्होंने असमिया भाषा, इसके गठन और क्रमपरिवर्तन, विषय पर शोधप्रबंध लिखकर कलकता विश्वविद्यालय से 'पी-एच.डी.' की उपाधि प्राप्त की। ये दो वर्ष तक कॉटन कालेज के प्रधानाचार्य भी रहे। अवकाश प्राप्त करने के कुछ दिनों पश्चात्‌ इनकी नियुक्ति गौहाटी विश्वविद्यालय के डीन, फ़ैकल्टी ऑव आर्ट्स पद पर हुई और मृत्युपर्यंत ये इसी पद पर कार्य करते रहे। कामरूप अनुसंधान समिति के पुनर्गठन का श्रेय इन्हीं को है। 15 नवम्बर 1952 को शनिवार के दिन इनका निधन हुआ।\n\nइनकी रहन-सहन सर्वसाधारण से भिन्न न थी। सत्य तथा ईश्वर में इनका अगाध विश्वास था, किंतु ये किसी कार्य को ईश्वर के भेरोसे न छोड़ते थे। कठोर परिश्रम द्वारा व्यक्ति अपना लक्ष्य प्राप्त कर सकता है, इस सिद्धांत में इनकी आस्था थी। स्पष्टवादिता और कठोर सत्य बोलने के कारण कुछ लोग इनसे अप्रसन्न भी रहते थे।\n\nइनके ग्रंथों के नाम इस प्रकार है –\n\n", "id": "382719", "title": "बाणीकांत काकति"}
{"url": "https://hi.wikipedia.org/wiki?curid=382720", "text": "कदंब राजवंश\n\nकदंब दक्षिण भारत का एक ब्राह्मण राजवंश। कदंब कुल का गोत्र मानव्य था और उक्त वंश के लोग अपनी उत्पत्ति हारीति से मानते थे। ऐतिहासिक साक्ष्य के अनुसार कदंब राज्य का संस्थापक मयूर शर्मन्‌ नाम का एक ब्राह्मण था जो विद्याध्ययन के लिए कांची में रहता था और किसी पल्लव राज्यधिकारी द्वारा अपमानित होकर जिसने चौथी शती ईसवी के मध्य (लगभग 345 ई.) प्रतिशोधस्वरूप कर्नाटक में एक छोटा सा राज्य स्थापित किया था। इस राज्य की राजधानी वैजयंती अथवा बनवासी थी। समुद्रगुप्त की दक्षिण विजय से संत्रस्त पल्लव इस राज्य की स्थापना को रोकने के लिए तत्काल हस्तक्षेप न कर सके। मयूर शर्मन्‌ के पुत्र कंग वर्मन्‌ ने वाकाटक नरेश विंध्यशक्ति द्वितीय (बासिम शाखा) के आक्रमण का सफलतापूर्वक सामना किया, तो भी उसके राज्य का कुछ क्षेत्र वाकाटकों के अधिकार में चला गया। इस कुल का अन्य शक्तिशाली राजा काकुस्थ वर्मन्‌ था जिसने इस वंश के यश तथा राज्यसीमा में पर्याप्त विस्तार किया। छठी शती के आरंभिक दशाब्दों में रवि वर्मन्‌ राजा हुआ जिसने अपनी राजधानी बनवासी से हटाकर पालाशिका अथवा हाल्सी (बेलगाँव जिले में) बनाई। रवि वर्मन्‌ को पल्लवों तथा गंगवंशियों से निरंतर युद्ध करना पड़ा। वातापि के चालुक्यों के उत्कर्ष का कदंब राज्य पर बहुत बुरा प्रभाव पड़ा। चालुक्यराज पुलकेशिन्‌ प्रथम ने कदंबों से उत्तरी प्रांत छीन लिए और पुलकेशिन्‌ द्वितीय ने उनको सर्वथा शक्तिहीन कर डाला। उधर कदंब राज्य के दक्षिण में स्थित गंगराज्य के राजा ने भी अवसर देखकर पुराने वैर का बदला लेने के लिए, आक्रमण किया और कदंबों के दक्षिणी प्रांतों पर अधिकार कर लिया। फिर भी कदंब वंश का अंत न हुआ और 10वीं शती के अंतिम चरण में राष्ट्रकूटों के पतन के बाद उन्होंने एक बार पुन: सिर उठाया। 13वीं शती के अंत तक कदंबों की अनेक छोटी-छोटी शाखाएँ दक्कन और कोंकण में राज करती रहीं। धारवाड़ जिले में हंगल और गोआ उनके राज्य के प्रमुख केंद्र थे। इस प्रकार लगभग एक हजार वर्ष तक कदंब दक्षिण के विभिन्न स्थानों पर गिरते पड़ते शासन करते रहे हालाँकि उनका असाधारण उत्कर्ष कभी भी संभव न हो सका।\n", "id": "382720", "title": "कदंब राजवंश"}
{"url": "https://hi.wikipedia.org/wiki?curid=382721", "text": "किटि हाक\n\nकिटि हाक (Kitty Hawk) संयुक्त राज्य अमरीका, के उत्तरी कैरोलिना प्रांत के पूर्वी भाग में स्थित एक ग्राम जो अंध महासागर की ऐल्बेमार्ल साउंड नामक एक संकीर्ण खाड़ी के किनारे रेत की बाड़ पर बसा हुआ है। इसके निकट ही किलडेविल हिल नाम की वह पहाड़ी है जहाँ राइट भ्राताओं ने वायुयानों के उड़ान संबंधी प्राथमिक प्रयोग किए थे और 17 दिसम्बर 1903 को सर्वप्रथम उड़ान में सफलता पाई थी। \n\n", "id": "382721", "title": "किटि हाक"}
{"url": "https://hi.wikipedia.org/wiki?curid=382722", "text": "कुल्लूक भट्ट\n\nकुल्लूक भट्ट (1150-1300 ई.) मनुस्मृति के सुविख्यात टीकाकार। इनका जन्म बंगाल के नंदन ग्राम में एक वारेंद्र ब्राह्मण के घर हुआ था। उनके पिता का नाम दिवाकर भट्ट था। मनुस्मृति पर इन्होंने जो टीका की है उसका नाम मन्वर्थ मुक्तावली है। मनुस्मृति उन्होंने संक्षेप में किंतु अत्यंत सुबोध भाषा में संदर्भ सहित स्मृति की व्याख्या की है। इसमें उन्होंने अपने किसी वैयक्तिक मत का प्रतिपादन नहीं किया है वरन्‌ मेधातिथि और गोविंदराज के मत के द्वारा ही विवेचना की है। इस टीका के अतिरिक्त स्मृतिसागर, श्राद्धसागर, विवादसागर और अशौचसागर, उनके अन्य ग्रंथ हैं।\n\n", "id": "382722", "title": "कुल्लूक भट्ट"}
{"url": "https://hi.wikipedia.org/wiki?curid=382723", "text": "कुशनाभ\n\nकुशनाभ अयोध्यापति कुश की रानी वैदर्भी के गर्भ से जन्मे चार पुत्रों में से कनिष्ठ पुत्र जिन्होंने 'महोदय' नामक नगर बसाया। इनकी पत्नी धृताची के सौ कन्याएँ और एक पुत्र गाधि हुए। वायु ने इनकी सौ कन्याओं से विवाह का प्रस्ताव किया तो उन्होंने इनकार कर दिया जिसपर वायु ने उन सबको कुबड़ी हो जाने का शाप दे दिया। इसी से महोदय नगर का नाम कान्यकुब्ज पड़ गया।\n", "id": "382723", "title": "कुशनाभ"}
{"url": "https://hi.wikipedia.org/wiki?curid=382725", "text": "आई॰ऍस॰बी॰ऍन॰\n\nअंतर्राष्ट्रीय मानक पुस्तक संख्यांक, जिसे आम तौर पर आई॰ऍस॰बी॰ऍन॰ (\"इन्टर्नैशनल स्टैन्डर्ड बुक नम्बर\" या ISBN) संख्यांक कहा जाता है हर किताब को उसका अपना अनूठा संख्यांक (सीरियल नम्बर) देने की विधि है। इस संख्यांक के ज़रिये विश्व में छपी किसी भी किताब को खोजा जा सकता है और उसके बारे में जानकारी प्राप्त की जा सकती है। पहले यह केवल उत्तर अमेरिका, यूरोप और जापान में प्रचलित था, लेकिन अब धीरे-धीरे पूरे विश्व में फैल गया है। आई॰ऍस॰बी॰ऍन॰ संख्यांक में १० अंक हुआ करते थे, लेकिन २००७ के बाद से १३ अंक होते हैं।\n\nब्रिटेन के मशहूर किताब विक्रेता डब्ल्यू॰ऐच॰ स्मिथ ने डब्लिन, आयरलैण्ड के ट्रिनिटी कॉलेज के गॉर्डन फॉस्टर नाम के एक सेवानिवृत्त प्रोफ़ेसर से १९६६ में अपनी किताबों को संख्यांक देने की विधि बनवाई। उन्होंने एक ९ अंकों की प्रणाली बनाई जिसका नाम \"स्टैन्डर्ड बुक नम्बरिन्ग\" (ऍस॰बी॰ऍन॰, यानि \"मानक पुस्तक संख्यांक\") रखा गया। १९७० में अंतरराष्ट्रीय मानकीकरण संगठन (जिसे आइसो या ISO भी कहते हैं) ने इस ९ अंकीय विधि पर आधारित एक १० अंक की मानक विधि का घोषणापत्र संख्या ISO २१०८ में ऐलान किया। यही आई॰ऍस॰बी॰ऍन॰ कहलाता है। २००७ में इसका विस्तार करके इसे १३ अंकीय बना दिया गया लेकिन अभी भी १० अंकीय संख्यांक देखने को मिलते हैं।\n\n", "id": "382725", "title": "आई॰ऍस॰बी॰ऍन॰"}
{"url": "https://hi.wikipedia.org/wiki?curid=382727", "text": "ट्रिनिटी कॉलेज, डबलिन\n\nट्रिनिटी कॉलेज यूरोप के देश आयरलैण्ड की राजधानी डबलिन में स्थित एक प्रसिद्ध कॉलेज है जो डबलिन विश्वविद्यालय का एकमात्र कॉलेज है। इसकी स्थापना १५९२ में हुई थी। उन दिनों में आयरलैण्ड पर ब्रिटिश साम्राज्य था और ब्रिटेन की नीति थी के आयरलैण्ड के समाज में वहाँ की अधिकाँश कैथोलिक-धर्मी आबादी के ऊपर एक प्रोटॅस्टॅन्ट-धर्मी उच्च वर्ग बन जाए, क्योंकि ब्रिटेन स्वयं प्रोटॅस्टॅन्ट-मत का था। १७९३ तक यहाँ कैथोलिकों को दाख़िला नहीं मिलता था लेकिन उसके बाद धीरे-धीरे उन्हें आने दिया गया। १८७३ के बाद इस कॉलेज ने उन्हें अध्यापक बनाने की भी छूट दे दी। कैथोलिक समुदाय को प्रोटॅस्टॅन्ट प्रभाव फैलने का डर था इसलिए १९७० तक अगर कोई कैथोलिक इस कॉलेज में भरती होना चाहता तो उसे अपने पादरी से अनुमति लेने की ज़रुरत थी। १९०४ तक महिलायों को यहाँ दाख़िला लेने में छूट नहीं थी, लेकिन १९०४ के बाद उन्हें दाख़िल करने लगा।\n\nट्रिनिटी कॉलेज डबलिन के प्रसिद्ध कॉलेज ग्रीन (जिसका हिंदी अर्थ है \"कॉलेज उद्यान\") इलाक़े में स्थित है जो आयरलैण्ड की पुरानी संसद की इमारतों के पास पड़ता है। अब आयरलैण्ड की संसद डबलिन के किसी और क्षेत्र में है। कॉलेज में एक संग्राहलय है जहाँ ४५ लाख किताबे हैं, जिनमें से एक ८०० ईसवी में सम्पादित \"बुक ऑफ़ कॅल्ज़\" नामक इसाई-धर्म सम्बन्धी ग्रन्थ है।\n\n", "id": "382727", "title": "ट्रिनिटी कॉलेज, डबलिन"}
{"url": "https://hi.wikipedia.org/wiki?curid=382735", "text": "सुधीर सक्सेना ’सुधि‘\n\nसुधीर सक्सेना 'सुधि' की साहित्य लेखन में रुचि बचपन से ही रही। बारह वर्ष की आयु से ही इनकी रचनाएँ पत्र-पत्रिकाओं में प्रकाशित होती रही हैं। हिन्दी साहित्य की विभिन्न विधाओं में अनेक रचनाएँ प्रकाशित। आकाशवाणी और दूरदर्शन से भी प्रसारण। बाल साहित्य में भी खूब लिखा। पत्रकारिता व लेखन के क्षेत्र में राजस्थान साहित्य अकादमी, राजस्थान पाठक मंच, भारतीय बाल कल्याण संस्थान, कानपुर, बाल गंगा (बाल साहित्यकारों की राष्ट्रीय संस्था, जयपुर) चिल्ड्रेन बुक ट्रस्ट के अलावा अन्य अनेक पुरस्कारों से सम्मानित 'सुधि' की अब तक दस पुस्तकें प्रकाशित हो चुकी हैं। अंतर्जाल की विभिन्न पत्रिकाओं में भी प्रकाशन। इसी क्रम में हिन्द-युग्म के माह अगस्त-2009 के यूनिकवि के लिए चयन। नुक्कड़ ब्लॉग पर नवम्बर-2009 में नुक्कड़ सर्वोत्तम बाल कविता सम्मान।", "id": "382735", "title": "सुधीर सक्सेना ’सुधि‘"}
{"url": "https://hi.wikipedia.org/wiki?curid=382736", "text": "सुधीर सक्सेना 'सुधि'\n\nसुधीर सक्सेना 'सुधि' की साहित्य लेखन में रुचि बचपन से ही रही। बारह वर्ष की आयु से ही इनकी रचनाएँ पत्र-पत्रिकाओं में प्रकाशित होती रही हैं। हिन्दी साहित्य की विभिन्न विधाओं में अनेक रचनाएँ प्रकाशित। आकाशवाणी और दूरदर्शन से भी प्रसारण। बाल साहित्य में भी खूब लिखा। पत्रकारिता व लेखन के क्षेत्र में राजस्थान साहित्य अकादमी, राजस्थान पाठक मंच, भारतीय बाल कल्याण संस्थान, कानपुर, बाल गंगा (बाल साहित्यकारों की राष्ट्रीय संस्था, जयपुर) चिल्ड्रेन बुक ट्रस्ट के अलावा अन्य अनेक पुरस्कारों से सम्मानित 'सुधि' की अब तक दस पुस्तकें प्रकाशित हो चुकी हैं। अंतर्जाल की विभिन्न पत्रिकाओं में भी प्रकाशन। इसी क्रम में हिन्द-युग्म के माह अगस्त-2009 के यूनिकवि के लिए चयन। नुक्कड़ ब्लॉग पर नवम्बर-2009 में नुक्कड़ सर्वोत्तम बाल कविता सम्मान।", "id": "382736", "title": "सुधीर सक्सेना 'सुधि'"}
{"url": "https://hi.wikipedia.org/wiki?curid=382746", "text": "डब्ल्यू॰ऐच॰ स्मिथ\n\nडब्ल्यू॰ऐच॰ स्मिथ (अंग्रेज़ी: WH Smith) एक ब्रिटिश किताब विक्रेता है जिसका मुख्यालय इंग्लैण्ड के विल्ट्शर ज़िले में स्थित स्विन्डन शहर में है। इनकी दुकाने इंग्लैण्ड और कुछ अन्य देशों में हवाई अड्डों, रेल स्टेशनों, अस्पतालों, सड़कों, वग़ैराह पर आम होती हैं जहाँ किताबें, पत्रिकाएँ, अखबार, वग़ैराह बिकते हैं। यह कंपनी १७९२ में लन्दन में शुरू हुई थी। २०१० में डब्ल्यू॰ऐच॰ स्मिथ ने १३१। २ करोड़ ब्रिटिश पाउंड की वार्षिक आय पर ६९० लाख पाउंड का मुनाफ़ा कमाया। डब्ल्यू॰ऐच॰ स्मिथ के शेयर लंदन शेयर बाजार पर बेचे और ख़रीदे जाते हैं।\n\n", "id": "382746", "title": "डब्ल्यू॰ऐच॰ स्मिथ"}
{"url": "https://hi.wikipedia.org/wiki?curid=382754", "text": "प्रकाशानुपात\n\nअपने ऊपर पड़ने वाले किसी सतह के प्रकाश या अन्य विद्युतचुंबकीय विकिरण (इलेक्ट्रोमैग्नेटिक रेडिएशन) को प्रतिबिंबित करने की शक्ति की माप को प्रकाशानुपात (Albedo / ऐल्बीडो ) या धवलता कहते हैं। अगर कोई वस्तु अपने ऊपर पड़ने वाले प्रकाश को पूरी तरह वापस चमका देती है तो उसका ऐल्बीडो १.० या प्रतिशत में १००% कहा जाता है। खगोलशास्त्र में अक्सर खगोलीय वस्तुओं का एल्बीडो जाँचा जाता है। पृथ्वी का ऐल्बीडो ३० से ३५% के बीच में है। पृथ्वी के वायुमंडल के बादल बहुत रोशनी वापस चमका देते हैं। अगर बादल न होते तो पृथ्वी का ऐल्बीडो कम होता।\n\nनयी गिरी बर्फ़ का ऐल्बीडो बहुत ऊँचा होता है (लगभग ०.९ यानि ९०%) जबकि कोयले का ऐल्बीडो सिर्फ़ ०.०४ (यानि ४%) होता है।\n\nऐल्बीडो शब्द को अंग्रेज़ी में \"albedo\" लिखा जाता है। इसका मूल लातिनी भाषा का \"ऐल्बुस\" (albus) शब्द है, जिसका अर्थ \"सफ़ेद\" है।\n", "id": "382754", "title": "प्रकाशानुपात"}
{"url": "https://hi.wikipedia.org/wiki?curid=382762", "text": "यम के प्राकृतिक उपग्रह\n\nयम (प्लूटो) के चार प्राकृतिक उपग्रह वैज्ञानिकों को ज्ञात हैं: १९७८ में खोज किया गया शैरन, २००५ में खोज किये गए दो नन्हे चन्द्रमा, निक्स और हाएड्रा और २० जुलाई २०११ को घोषित किया गया ऍस/२०११ पी १ (S/2011 P 1)। अन्य ग्रहों और बौने ग्रहों की तुलना में प्लूटो के चन्द्रमा उसके बहुत पास परिक्रमा करते हैं। चारों के बारे में अनुमान है के वे बर्फ़ और पत्थर के बने हुए हैं।\n\nप्लूटो और शैरन का मेल सौर मण्डल में अनोखा है। शैरन का व्यास (डायामीटर) प्लूटो के आधे से ज़्यादा है और उसका द्रव्यमान प्लूटो का ११.६% है - जो सौर मण्डल में किसी भी उपग्रह-ग्रह की जोड़ी में सबसे अधिक है। तुलना के लिए पृथ्वी के चन्द्रमा का व्यास पृथ्वी का लगभग एक-चौथाई और द्रव्यमान पृथ्वी का केवल १.२% है। इस कारण से प्लूटो और शैरन का मिला हुआ द्रव्यमान केन्द्र का बिंदु प्लूटो के अन्दर नहीं बल्कि इन दोनों के बीच के खुले व्योम में पड़ता है और प्लूटो और शैरन दोनों इस बिंदु की परिक्रमा करते हैं। अगर खगोलशास्त्र की परिभाषाएँ सख्ती से लगाई जाएँ तो ऐसी स्थिति में दो खगोलीय वस्तुओं को ग्रह-उपग्रह न कहकर जुड़वाँ ग्रह कहा जाता है। फिर भी शैरन को प्लूटो का उपग्रह ही माना जाता है।\n\nप्लूटो के यह दो छोटे से चन्द्रमा १५ मई २००५ को हबल अंतरिक्ष दूरबीन के द्वारा सब से पहले देखे गए। निक्स प्लूटो को ४८,७०० किमी की दूरी पर परिक्रमा कर रहा है और हाएड्रा ६४,८०० किमी की दूरी पर। ऐसे दो छोटे चंद्रमाओं को देखकर कुछ वैज्ञानिकों को शंका है के शायद प्लूटो के इर्द-गिर्द कोई उपग्रही छल्ला हो, क्योंकि ऐसे उपग्रह उन परिस्थितियों में अक्सर पाए जाते हैं। फ़िलहाल ऐसा कोई उपग्रही छल्ला देखा नहीं गया है।\n\nइस उपग्रह के मिलने की घोषणा २० जुलाई २०११ को की गई थी। यह यम की एक परिक्रमा अनुमानित ३२.१ दिनों में पूरी कर लेता है। इसका व्यास (डायामीटर) अंदाज़न १३ से लेकर ३४ किलोमीटर के बीच है, यानी यह यम का सबसे छोटा ज्ञात उपग्रह है। माना जाता है कि यम के अन्य उपग्रहों की तरह इस नन्हे चन्द्रमा का भी निर्माण संभवतः यम और किसी अन्य काइपर घेरे की वस्तु के साथ प्राचीन टकराव से हुआ हो।\n\n", "id": "382762", "title": "यम के प्राकृतिक उपग्रह"}
{"url": "https://hi.wikipedia.org/wiki?curid=382774", "text": "शैरन (उपग्रह)\n\nशैरन, जिसे कैरन भी कहतें हैं, बौने ग्रह यम (प्लूटो) का सब से बड़ा उपग्रह है। इसकी खोज १९७८ में हुई थी। २०१५ में प्लूटो और शैरन का अध्ययन करने के लिए अमेरिकी सरकार द्वारा एक \"न्यू होराएज़न्ज़\" (हिंदी अर्थ: \"नए क्षितिज\") नाम का मनुष्य-रहित अंतरिक्ष यान भेजने की योजना है। शैरन गोलाकार है और उसका व्यास १,२०७ किमी है, जो प्लूटो के व्यास के आधे से थोड़ा अधिक है। उसकी सतह का कुल क्षेत्रफल लगभग ४५.८ लाख वर्ग किलोमीटर है। जहाँ प्लूटो की सतह पर नाइट्रोजन और मीथेन की जमी गुई बर्फ़ है वहाँ शैरन पर उसकी बजाए पानी की बर्फ़ है। प्लूटो पर एक पतला वायुमंडल है लेकिन शैरन के अध्ययन से संकेत मिला है के उसपर कोई वायुमंडल नहीं है और उसकी सतह के ऊपर सिर्फ़ खुले अंतरिक्ष का व्योम है। शैरन पर प्लूटो की तुलना में पत्थर कम हैं और बर्फ़ अधिक है।\n\nशैरन को अंग्रेज़ी में \"Charon\" लिखा जाता है।\n\nखगोलशास्त्रियों में आपस में मतभेद है के शैरन के अन्दर बर्फ़ और पत्थर की अलग तहें हैं या पूरे उपग्रह में एक जैसा बर्फ़ और पत्थर का मिश्रण है। प्लूटो और शैरन का घनत्व देखकर अंदाजा लगाया जाता है के प्लूटो का ७०% द्रव्यमान पत्थर है जबकि शैरन का केवल ५०-५५% पत्थर है। इस से कुछ वैज्ञानिकों की सोच है के प्लूटो पर किसी अन्य वस्तु के ज़बरदस्त टकराव से उसका ऊपर का मलबा उड़कर एक उपग्रह के रूप में इकठ्ठा हो गया। इसलिए शैरन में प्लूटो की ऊपरी सतह की बर्फ़ अधिक है और प्लूटो के अन्दर के पत्थर कम। लेकिन इस विचार में एक शंका पैदा होती है - अगर वास्तव में ऐसा हुआ होता तो शैरन का और भी बड़ा प्रतिशत हिस्सा बर्फ़ का बना होना चाहिए और प्लूटो का और भी बड़ा प्रतिशत हिस्सा पत्थर का। इसलिए कुछ अन्य वैज्ञानिकों का मानना है के शैरन और प्लूटो शुरू से ही अलग वस्तुएँ थीं जो टकराई, लेकिन फिर अलग होकर एक-दुसरे की परिक्रमा करने लगी।\n\nप्लूटो और शैरन का मेल सौर मण्डल में अनोखा है। शैरन का व्यास (डायामीटर) प्लूटो के आधे से ज़्यादा है और उसका द्रव्यमान प्लूटो का ११.६% है - जो सौर मण्डल में किसी भी उपग्रह-ग्रह की जोड़ी में सबसे अधिक है। तुलना के लिए पृथ्वी के चन्द्रमा का व्यास पृथ्वी का लगभग एक-चौथाई और द्रव्यमान पृथ्वी का केवल १.२% है। इस कारण से प्लूटो और शैरन का मिला हुआ द्रव्यमान केन्द्र का बिंदु प्लूटो के अन्दर नहीं बल्कि इन दोनों के बीच के खुले व्योम में पड़ता है और प्लूटो और शैरन दोनों इस बिंदु की परिक्रमा करते हैं। अगर खगोलशास्त्र की परिभाषाएँ सख्ती से लगाई जाएँ तो ऐसी स्थिति में दो खगोलीय वस्तुओं को ग्रह-उपग्रह न कहकर जुड़वाँ ग्रह कहा जाता है। फिर भी आम तौर पर शैरन को प्लूटो का उपग्रह ही माना जाता है।\n\n", "id": "382774", "title": "शैरन (उपग्रह)"}
{"url": "https://hi.wikipedia.org/wiki?curid=382775", "text": "निक्स (उपग्रह)\n\nनिक्स बौने ग्रह यम (प्लूटो) का एक उपग्रह है। इसकी खोज २००५ में हबल अंतरिक्ष दूरबीन द्वारा हुई थी। निक्स का अकार थोड़ा बेढंगा है (यानि गोल नहीं है)। इसके अकार का सही अनुमान नहीं लगाया जा सका है, लेकिन इसका व्यास (डायामीटर) ४६ किमी से १३७ किमी के बीच में है। २०१५ में प्लूटो का अध्ययन करने के लिए अमेरिकी सरकार द्वारा एक \"न्यू होराएज़न्ज़\" (हिंदी अर्थ: \"नए क्षितिज\") नाम का मनुष्य-रहित अंतरिक्ष यान भेजने की योजना है और आशा है के इस से निक्स के बारे में भी और ज्ञान मिलेगा।\n\nजब निक्स पहली दफ़ा देखा गया तो उसमें प्लूटो की तरह लालिमा नज़र आई थी। लेकिन उसके बाद करे गए अध्ययन के अनुसार उसका रंग भूरा है।\n\nनिक्स को अंग्रेज़ी में \"Nix\" लिखा जाता है।\n\n", "id": "382775", "title": "निक्स (उपग्रह)"}
{"url": "https://hi.wikipedia.org/wiki?curid=382776", "text": "हाएड्रा (उपग्रह)\n\nहाएड्रा बौने ग्रह यम (प्लूटो) का एक उपग्रह है। प्लूटो के तीनों ज्ञात उपग्रहों में यह सब से बाहरी कक्षा में परिक्रमा करने वाला उपग्रह हैं। इसकी खोज २००५ में हबल अंतरिक्ष दूरबीन द्वारा हुई थी। हाएड्रा का अकार थोड़ा बेढंगा है (यानि गोल नहीं है)। इसके अकार का सही अनुमान नहीं लगाया जा सका है, लेकिन इसका व्यास (डायामीटर) ६१ किमी से १६७ किमी के बीच में है। २०१५ में प्लूटो का अध्ययन करने के लिए अमेरिकी सरकार द्वारा एक \"न्यू होराएज़न्ज़\" (हिंदी अर्थ: \"नए क्षितिज\") नाम का मनुष्य-रहित अंतरिक्ष यान भेजने की योजना है और आशा है के इस से हाएड्रा के बारे में भी और ज्ञान मिलेगा।\n\nहाएड्रा का रंग भूरा है और प्लूटो के बाक़ी दो उपग्रहों (शैरन और निक्स) से मिलता-जुलता है। प्लूटो के रंग में कुछ लाली है जो इन उपग्रहों में नहीं झलकती।\n\nहाएड्रा को अंग्रेज़ी में \"Hydra\" लिखा जाता है।\n\n", "id": "382776", "title": "हाएड्रा (उपग्रह)"}
{"url": "https://hi.wikipedia.org/wiki?curid=382777", "text": "ज्वारभाटा बल\n\nज्वारभाटा बल वह बल है जो एक वस्तु अपने गुरुत्वाकर्षण से किसी दूसरी वस्तु पर स्थित अलग-अलग स्थानों पर अलग-अलग स्तर से लगाती है। पृथ्वी पर समुद्र में ज्वार-भाटा के उतार-चढ़ाव का यही कारण है।\n\nअंग्रेज़ी में \"ज्वारभाटा बल\" को \"टाइडल फ़ोर्स\" (tidal force) बोलते हैं।\n\nजब चन्द्रमा पृथ्वी पर अपने गुरुत्वाकर्षण का प्रभाव डालता है तो जो उसके सबसे समीप का समुद्र है, उसका पानी चन्द्रमा की ओर उठता है। इस से उस इलाक़े में ज्वार आता है (यानि पानी उठता है)। पृथ्वी के दाएँ और बाएँ तरफ का पानी भी खिचकर सामने की ओर जाता है, जिस से उन इलाक़ों में भाटा आता है (यानि पानी नीचे हो जाता है)। पृथ्वी के पीछे का जो पानी है वह चन्द्रमा से सब से दूर होता है और खिचाव कम महसूस करता है, जिस से वहां भी ज्वार रहता है। चन्द्रमा के ज्वारभाटा बल का असर पानी तक सीमित नहीं। पृथ्वी की ज़मीन पर भी इसका असर होता है। अगर पूरा असर देखा जाए तो ज्वारभाटा बल से पृथ्वी का गोला थोड़ा पिचक सा जाता है।\n\nखगोलशास्त्र में एक रोश सीमा का नियम है। इसमें यदि कोई वस्तु किसी ग्रह की रोश सीमा के अन्दर आ जाये तो वह ग्रह उसपर ऐसा ज्वारभाटा बल डालता है के वह वस्तु पिचक कर टूट सकती है। हमारे सौर मण्डल के छठे ग्रह शनि के उपग्रही छल्ले कुछ इसी तरह ही बने हैं। साधारण तौर पर अगर किसी ग्रह के इर्द-गिर्द मलबा (धुल, पत्थर, बर्फ़, इत्यादि) परिक्रमा कर रहा हो तो वह समय के साथ-साथ जुड़कर उपग्रह बन जाता है। लेकिन अगर यह रोश सीमा के अन्दर हो तो ज्वारभाटा बल की पिचकन उसे जुड़ने नहीं देती। अगर कोई बना-बनाया उपग्रह या धूमकेतु भी रोश सीमा के अन्दर भटक जाए तो तोड़ा जा सकता है। १९९२ में जब शूमेकर-लॅवी नाम का धूमकेतु बृहस्पति से जा टकराया तो बृहस्पति के भयंकर ज्वारभाटा बल ने उसे तोड़ डाला।\n\n", "id": "382777", "title": "ज्वारभाटा बल"}
{"url": "https://hi.wikipedia.org/wiki?curid=382778", "text": "गुंदीकलाँ के मन्दिर\n\nगुन्दीकलाँ गाँव ते.आगर जिला-शाजापुर में स्थित है\nयह बहुत प्राचीन गाँव है यहाँ बहुत सारे मन्दिर है जिनमे से सबसे प्राचीन मन्दिर है ॐ कोटेशवर महादेव मन्दिर इस मन्दिर के बारे में बहुत सारी कहानियाँ है\n\nअगला मन्दिर राम मन्दिर\nहै जो गाँव के मध्य स्थित है\n\nहनुमान मन्दिर यह मन्दिर चोक में स्थित है ईसकी स्थापना 1997 में हुई है\n\nदुर्गामाता मन्दिर यह मन्दीर कंग ईलाके में स्थित है ईसकी स्थापना 2004 में कालु बा जान महराज ने करवाई\n\nचैतन्य हनुमान मन्दिर की स्थापना 2010 में कालोनी चोक के मध्य में हुई ईसमे निम्न लिखीत लोगो का यौगदान रहा-\nङाँ -मोहन लाल सुर्यवंशी\n\nङौगी बाबा (ओपचारीकता)\n\nतथा कुछ विशेष गण\n\nअधिक जानकारी के लिए \nनिम्न पते पर मेल करे\nSK03722@GMAIL.COM\n", "id": "382778", "title": "गुंदीकलाँ के मन्दिर"}
{"url": "https://hi.wikipedia.org/wiki?curid=382782", "text": "मिलाऊ वायाडक्ट सेतु\n\nदक्षिणी फ्रांस में टार्न नदी घाटी पर बना मिलाऊ वियाडक्ट सेतु को पेरिस को बार्सिलोना से जोड़ने के मकसद से तैयार किया गया था | इसके एक स्तम्भ की उंचाई ३४३ (११२५ फुट) तक है | यह पुल फ्रांस के एफिल टावर से थोड़ा अधिक उंचा और न्यूयार्क की एम्पायर स्टेट बिल्डिंग से मात्र ३८ मीटर (१२५ फुट) छोटा है | केबल से सधे इस पुल की गिनती दुनिया के बेजोड़ सड़क पुलों में होती है | फ़्रांसिसी स्ट्रक्चरल इंजीनियर माइकल विर्लोज्युक्स और ब्रिटिश आर्किटेक्ट नॉर्मन फॉस्टर द्वारा डिजाइन किए गए इस पुल का निर्माण वर्ष २००१ में शुरू हुआ था, जिसे पूरा होने में तकरीबन तीन साल का वक्त लगा | इसके बनाने में करीब ४० करोड़ यूरो की लागत आई थी | 14 दिसम्बर २००४ को इसका औपचारिक उद्घाटन किया गया, जिसके दो दिन बाद इसे यातायात के लिए खोल दिया गया | बेहद उंचाई पर बने इस पुल पर पारदर्शी कांच भी लगाएं गए है, जो यहाँ से गुजरने वाले वाहनों को हवा के तेज प्रवाह से बचाते हैं |\n\n", "id": "382782", "title": "मिलाऊ वायाडक्ट सेतु"}
{"url": "https://hi.wikipedia.org/wiki?curid=382783", "text": "सौर मण्डल की छोटी वस्तुएँ\n\nसौर मण्डल की छोटी वस्तुएँ खगोलीय वस्तुओं की एक श्रेणी है जो २००६ में अंतर्राष्ट्रीय खगोलीय संघ ने स्थापित की थी। इस परिभाषा में हमारे सौर मण्डल में मौजूद वे सारी वस्तुएँ आती हैं जो न तो ग्रह हैं, न बौना ग्रह हैं और न ही किसी ग्रह या बौना ग्रह के उपग्रह हैं। इस नयी श्रेणी में अधिकतर क्षुद्रग्रहों, वरुण-पार वस्तुओं और धूमकेतुओं का शुमार होता है। इसमें वे सारे हीन ग्रह भी शामिल हैं जिन्हें बौना ग्रह का दर्जा न मिला हो। तो उन हीन ग्रहों की फ़हरिस्त जिन्हें सौर मण्डल की छोटी वस्तुओं में गिना जाता है कुछ इस प्रकार है -\n\nवैसे देखा जाए तो असंख्य छोटे-छोटे पत्थर और यहाँ तक के धुल के कण सौर मण्डल में सूरज की परिक्रमा कर रहें हैं। अभी यह बात स्पष्ट नहीं है के ऐसे धुल के कणों को भी \"सौर मण्डल की छोटी वस्तुओं\" में औपचारिक रूप से गिना जाएगा या नहीं। संभव है के अंतर्राष्ट्रीय खगोलीय संघ इस परिभाषा पर आकार की कोई छोटी सीमा लगा दे, ताकि केवल अर्थपूर्ण वस्तुएँ ही इस सूची में आयें।\n\n\"सौर मण्डल की छोटी वस्तुओं\" का अंग्रेज़ी में औपचारिक नाम \"स्मॉल सोलर सिस्टम बॉडीज़\" (small solar system bodies) और फ़्रांसिसी में \"प्ती कोर द्यु सिस्तैम सोलेर\" (petit corps du système solaire) है।\n\n", "id": "382783", "title": "सौर मण्डल की छोटी वस्तुएँ"}
{"url": "https://hi.wikipedia.org/wiki?curid=382788", "text": "डिस्नोमिया (उपग्रह)\n\nडिस्नोमिया हमारे सौर मण्डल के सब से बड़े ज्ञात बौने ग्रह ऍरिस का इकलौता ज्ञात उपग्रह है। अंतर्राष्ट्रीय खगोलीय संघ द्वारा रखा गया इसका औपचारिक नाम \"(१३६११९) ऍरिस १ डिस्नोमिया\" है। इसका व्यास (डायामीटर) १००-२५० किमी अनुमानित किया जाता है।\n\nऍरिस और डिस्नोमिया दोनों की खोज सन् २००५ में की गयी थी। दोनों ही वरुण-पार वस्तुएँ हैं, यानि वरुण (नॅप्टयून) की कक्षा से भी बाहार हैं। ये दोनों सूरज से बेहद दूर हैं और काइपर घेरे से भी बाहर एक बिखरे चक्र नाम के क्षेत्र में स्थित हैं। २०११ में ऍरिस और डिस्नोमिया सूरज से ९६.६ खगोलीय इकाई की दूरी पर थे, जो प्लूटो से भी तीन गुना अधिक है। आज की तारीख़ में ऍरिस और डिस्नोमिया हमारे सौर मण्डल की सब से दूरी पर स्थित प्राकृतिक वस्तुएँ हैं।\n\nऍरिस को अंग्रेज़ी में \"Eris\" और डिस्नोमिया को अंग्रेज़ी में \"Dysnomia\" लिखते हैं। डिस्नोमिया (Δυσνομία) प्राचीन यूनानी धर्म में ऍरिस (Ἔρις) नाम की एक देवी की बेटी थी। ऍरिस विवाद और लड़ाई-झगड़े की देवी मानी जाती थीं और \"डिस्नोमिया\" का अर्थ प्राचीन यूनानी में \"अराजकता\" है, यानि वह स्थिति जिसमें कोई न्याय-क़ानून न हो और हाहाकार मचा हुआ हो।\n\nअंदाज़ा लगाया जाता है के डिस्नोमिया को ऍरिस की एक पूरी परिक्रमा लेने में लगभग १५.७ दिन (यानि पौने सोलह दिन) लग जाते हैं। माना जाता है के ऍरिस के इर्द-गिर्द डिस्नोमिया की कक्षा लगभग गोल अकार की है।\n\n", "id": "382788", "title": "डिस्नोमिया (उपग्रह)"}
{"url": "https://hi.wikipedia.org/wiki?curid=382792", "text": "डिजिटल वस्तु अभिज्ञापक\n\nडिजिटल वस्तु अभिज्ञापक या डिजिटल ऑब्जेक्ट आएडॅन्टीफ़ायर (डी॰ओ॰आई॰, digital object identifier) एक क्रमांक है जिसके ज़रिये किसी भी डिजिटल वस्तु (जैसे कोई चित्र, विडियो, गाना, दस्तावेज़, इत्यादि) को एक अनूठा नाम दिया जा सकता है। अंतर्राष्ट्रीय डी॰ओ॰आई॰ संसथान (\"इंटरनैशनल डी॰ओ॰आई॰ फ़ाउन्डेशन\") ने इस विधि का विकास किया और वही डी॰ओ॰आई॰ प्रणाली के साथ पंजीकृत की गयी वस्तुओं की सूची रखता है। डी॰ओ॰आई॰ के साथ दर्ज की गयी हर वस्तु के बारे में डी॰ओ॰आई॰ क्रमांक के साथ कुछ जानकारी रखी जाती है - जैसे उसका नाम, उसके सृष्टिकर्ता का नाम, सृष्टि का दिवस, इत्यादि। यह प्रणाली जनता के लिए खुली नहीं है। डी॰ओ॰आई॰ में वस्तुएँ दर्ज करने के लिए अंतर्राष्ट्रीय डी॰ओ॰आई॰ संसथान के साथ नियमपत्र पर हस्ताक्षर करने होते हैं और उन्हें सालाना शुल्क देना होता है। २०१० तक अंतर्राष्ट्रीय डी॰ओ॰आई॰ संसथान के साथ लगभग ४,००० संस्थानें पंजीकृत थीं जिन्हें डी॰ओ॰आई॰ में वस्तुएँ दर्ज करने का अधिकार था और ४ करोड़ से कुछ ज़्यादा वस्तुएँ दर्ज की जा चुकी थीं।\n\nडी॰ओ॰आई॰ का एक बहुत बड़ा फ़ायदा यह है के अगर किसी चीज़ का डी॰ओ॰आई॰ क्रमांक पता हो तो उसे जल्दी से वेब पर ढूँढा जा सकता है और उसके बारे में जानकारी पाई जा सकती है। क्योंकि हर पंजीकृत चीज़ का अलग और अनूठा क्रमांक होता है इसलिए अगर किसी चीज़ का कोई साधारण सा नाम हो, जैसे \"पेड़ की तस्वीर\", जिस नाम से लाखों वस्तुएँ मौजूद हों, तो भी उसी एक वस्तु को ढूँढने में दिक्कत नहीं होती जिसकी ज़रुरत हो।\n\n", "id": "382792", "title": "डिजिटल वस्तु अभिज्ञापक"}
{"url": "https://hi.wikipedia.org/wiki?curid=382806", "text": "हउमेया (बौना ग्रह)\n\nहउमेया हमारे सौर मण्डल के काइपर घेरे में स्थित एक बौना ग्रह है। अंतर्राष्ट्रीय खगोलीय संघ द्वारा रखा गया इसका औपचारिक नाम \"१३६१०८ हउमेया\" है। यह हमारे सौर मण्डल का चौथा सब से बड़ा बौना ग्रह है और इसका द्रव्यमान यम (प्लूटो) का एक-तिहाई है। हउमेया का औसत व्यास (डायामीटर) लगभग १,४३६ किमी है। इसकी खोज २००४ में की गयी थी। हउमेया का आकार सारे ज्ञात बौने ग्रहों में अनूठा है - जहाँ बाक़ी सब गोल हैं यह एक पिचका हुआ गोला है। हउमेया की चौड़ाई उसकी लम्बाई से दो गुना ज़्यादा है। इसके इस अजीब आकार के साथ-साथ इसमें कुछ और भी भिन्नताएँ हैं - यह बहुत तेज़ी से अपने घूर्णन अक्ष (ऐक्सिस) पर घूमता है और इसका घनत्व बाहरी सौर मण्डल के अन्य बौने ग्रहों से अधिक है। इन विशेषताओं को देखकर लगता है के हउमेया अतीत में किसी भयंकर टकराव का नतीजा है।\n\nहउमेया की सतह का एल्बीडो (सफ़ेदपन या चमकीलापन) ०.७ से ०.८ के बीच है। यह काफ़ी ऊंचा माना जाता है और वैज्ञानिकों की सोच है के यह हउमेया की सतह पर जमी पानी की बर्फ़ की वजह से है। बौने ग्रहों में अन्दर एक पत्थरीला केंद्र होता है और उसके ऊपर बर्फ़ की मोटी तह होती है जिसमें पानी, मीथेन, नाइट्रोजन की बर्फ़ें मिलती हैं। लेकिन हउमेया पर ऊपरी बर्फ़ की चादर बहुत पतली है, जिस से उसका घनत्व अन्य बौने ग्रहों की तुलना में अधिक है। हउमेया का घूर्णन बहुत तेज़ है - जहाँ पृथ्वी को एक दफ़ा घूमने में लगभग २४ घंटे लगते हैं, वहाँ हउमेया ४ घंटे से ज़रा कम में एक दफ़ा पूरा घूम जाता है। खगोलशास्त्री समझते हैं के हउमेया का पिचका आकार इसी तेज़ घूर्णन का नतीजा है। हउमेया के इतिहास के बारे में अंदाज़ा लगते हुए वे समझते हैं के एक बहुत बड़ा टकराव हुआ होगा जिसमें हउमेया के ऊपर की बरफ का हिस्सा उड़ गया और ज़्यादातर पत्थर-ही-पत्थर बचा। उसी टकराव ने शायद हउमेया को तेज़ी से घूमता हुआ छोड़ दिया।\n\nहउमेया की सतह वैसे तो सफ़ेद है, लेकिन उसपर एक लाल रंग का क्षेत्र देखा गया है। संभव है के इस क्षेत्र में प्लूटो की तरह अन्य लालिमा प्रदान करने वाले पदार्थ हों।\n\nहउमेया की परिक्रमा करते हुए दो छोटे से उपग्रह भी मिलें हैं जिनके नाम हिइआका और नामाका हैं।\n\nजिस दूरबीनशाला (ऑबज़रवटोरी) से हउमेया, हिइआका और नामाका पाए गए, वे हवाई में स्थित हैं, इसलिए उनके नाम प्राचीन हवाईयन धर्म पर रखे गए। इसमें हउमेया बच्चों की जन्मने की देवी मानी जाती थीं और हिइआका और नामाका उनकी दो बेटियाँ थीं। अंग्रेज़ी में हउमेया को \"Haumea\", हिइआका को \"Hi'iaka\" और नामाका को \"Namaka\" लिखा जाता है।\n\n", "id": "382806", "title": "हउमेया (बौना ग्रह)"}
{"url": "https://hi.wikipedia.org/wiki?curid=382812", "text": "माकेमाके (बौना ग्रह)\n\nमाकेमाके हमारे सौर मण्डल के काइपर घेरे में स्थित एक बौना ग्रह है। अंतर्राष्ट्रीय खगोलीय संघ द्वारा रखा गया इसका औपचारिक नाम \"१३६४७२ माकेमाके\" है। यह हमारे सौर मण्डल का तीसरा सब से बड़ा बौना ग्रह है और इसका औसत व्यास (डायामीटर) १,३६० से १,४८० किमी के आसपास अनुमानित है, यानि यम (प्लूटो) का लगभग तीन-चौथाई। माकेमाके का कोई ज्ञात उपग्रह नहीं, जो काइपर घेरे की बड़ी वस्तुओं में असामान्य बात है। इसकी खोज २००५ में हुई थी।\n\nमाकेमाके सूरज से लगभग ५२ खगोलीय इकाईयों (यानि ७.८ अरब किमी) की दूरी पर है। इसकी परिक्रमा कक्षा सौर मण्डल के चपटे चक्र से २९ डिग्री के कोण (ऐंगल) पर है। इसे सूरज की एक परिक्रमा पूरा करने में लगभग ३०१ वर्ष लग जाते हैं।\n\nमाकेमाके पर बहुत ही ठण्ड है और इसका औसत तापमान -२३२ °सेंटीग्रेड (या ३० कैल्विन) के आसपास है, जिस वजह से इसकी सतह पर मीथेन, इथेन और शायद नाइट्रोजन गैसों की जमी हुई बर्फ़ की मोटी तह है। इसी बर्फ़ीली सतह की वजह से माकेमाके का एल्बीडो (सफ़ेदपन या चमकीलापन) ०.८ है, जो काफ़ी अधिक माना जाता है। इन जमी हुई गैसों की वजह से यह भी सम्भावना है के जब माकेमाके परिक्रमा करता हुआ सूरज के थोड़ा पास आ जाता है तो यह सीमित मात्रा में उबलकर माकेमाके पर एक पतला वायुमंडल बना देती हैं। लेकिन जैसे ही माकेमाके सूरज से दूर होता है तो सम्भावना अधिक है के यह वायुमंडल जमकर बर्फ़ की तरह सतह पर गिर जाता है और फिर सतह के ऊपर सिर्फ़ खुले अंतरिक्ष का व्योम ही होता है।\n\nमाकेमाके का कोई भी ज्ञात उपग्रह नहीं है।\n\nमाकेमाके पोलीनेशिया क्षेत्र के ईस्टर द्वीप के धर्म में एक देवता थे जिनको मानवजाति की सृष्टि करने का श्रेय दिया जाता था। इस बौने ग्रह का नाम उन्ही पर रखा गया है। अंग्रेज़ी में माकेमाके को \"Makemake\" लिखा जाता है।\n\n", "id": "382812", "title": "माकेमाके (बौना ग्रह)"}
{"url": "https://hi.wikipedia.org/wiki?curid=382814", "text": "शिराज अंतर्राष्ट्रीय हवाई अड्डा\n\nशिराज अंतर्राष्ट्रीय हवाई अड्डा शिराज, ईरान में स्थित है। यह फ़ार्स प्रांत का मुख्य अंतरराष्ट्रीय हवाई अड्डा है।\n\n2005 में नवीकरण और पुनर्विकास काम के बाद, शिराज हवाई अड्डा इमाम खुमैनी अंतर्राष्ट्रीय हवाई अड्डे (तेहरान) के बाद ईरान में दूसरा सबसे विश्वसनीय और आधुनिक हवाई अड्डे के रूप में पहचाना गया था।\n", "id": "382814", "title": "शिराज अंतर्राष्ट्रीय हवाई अड्डा"}
{"url": "https://hi.wikipedia.org/wiki?curid=382816", "text": "गुणाढ्य\n\nगुणाढ्य पैशाची में बड्डकहा (संस्कृत : बृहत्कथा) नामक अनुपलब्ध आख्यायिका ग्रंथ के प्रणेता। क्षेमेंद्रकृत बृहत्कथामंजरी (११वीं शती) के अनुसार वे प्रतिष्ठान निवासी कीर्तिसेन के पुत्र थे। दक्षिणापथ में विद्यार्जन करके विख्यात पंडित हुए। प्रभावित होकर सातवाहनराज ने उन्हें अपना मंत्री बनाया। प्रवाद है कि महाराज संस्कृत व्याकरण के अच्छे ज्ञाता नहीं थे जिससे जलक्रीड़ा के समय वे विदुषी रानियों के मध्य उपहास के पात्र बने। दु:खी होकर उन्होंने अल्प काल में ही व्याकरण मे निष्णात्‌ होने के निमित्त गुणाढ्य पंडित को प्रेरित किया जिसे उन्होंने असंभव बताया। किंतु ‘कातत्र’ के रचयिता दूसरे सभापंडित शर्ववर्मा ने इसे छह मास में ही संभव बताया। गुणाढ्य ने इस चुनौती और प्रतिद्वंद्विता का उत्तर अपनी रोषयुक्त प्रतिज्ञा द्वारा किया। लेकिन शर्ववर्मा ने उसी अवधि में महाराज को व्याकरण का अच्छा ज्ञान करा ही दिया। फलत: प्रतिज्ञा के अनुसार गुणाढ्य को नगरवास छोड़ वनवास और संस्कृत, पाली तथा प्राकृत छोड़कर पैशाची का आश्रय लेना पड़ा। विद्वानों का एक वर्ग गुणाढ्य को कश्मीरी मानता है जिससे पैशाची से उनका संबंध स्वाभाविक हो जाता है। इसी भाषा में उन्होंने सात लाख की अपनी ‘बड्डकहा’ रची जो काणभूति के अनुसार चमड़े पर लिखी विद्याधरेंद्रो की कथा बताई जाती है। ग्रंथ को लेकर वे सातवाहन नरेश की सभा में पुन: गए जहाँ उन्हें वांछित सत्कार नहीं मिला। प्रतिक्रियास्वरूप, वन लौटकर वे उस कृति को पाठपूर्वक अग्नि में हवन करने लगे। कहा जाता है, माधुर्य के कारण पशु-पक्षी गण तक निराहार रह कथाश्रवण में लीन रहने लगें जिससे वे मांसरहित हो गए। इधर वनजीवों के मांसाभाव का कारण जानने के लिये सातवाहन द्वारा पूछताछ किए जाने पर लुब्धकों ने जो उत्तर दिया उसके अनुसार वे गुणाढ्य को मनाने अथवा ‘बड्डकहा’ को बचाने के उद्देश्य से वन की ओर गए। वहाँ वे अनुरोधपूर्वक ग्रंथ का केवल सप्तमांश जलने से बचाने में सफल हो सके जो क्षेमेंद्रकृत बृहत्कथा श्लोकसंग्रह (७५०० श्लोक) और सोमदेवकृत कथासरित्सागर (२४०० श्लोक) नामक संस्कृत रूपांतरों में उपलब्ध है।\n\nगुणाढ्य का समय विवादास्पद है। संस्कृत तथा अपभ्रंश ग्रंथों में जो उल्लेख प्राप्त होते हैं वे ७वीं शताब्दी से प्राचीन नहीं है। कीथ ने कंबोडिया से प्राप्त ८७५ ई. के एक अभिलेख के आधार पर उनके अस्तित्व की कल्पना ६०० ई. से पूर्व की है। प्रचलित प्रवादों में गुणाढ्य का संबंध सातवाहन से जोड़ा गया है। सातवाहननरेशों का समय २०० ई. पू. से ३०० ई. तक माना जाता है जिनके समय में प्राकृत साहित्य की प्रतिनिधि रचनाएँ हुईं। इसके अतिरिक्त विद्वानों का मत है कि कादंबरी, दशकुमारचरित्‌, उदयन और पंचतंत्र की कथाओं का मूल बृहत्कथा ही है। इनमें पंचतंत्र का पहलवी भाषा में हुआ अनुवाद पाँचवीं शताब्दी का बताया जाता है। अत: गुणाढ्य का काल निस्संदेह तृतीय चतुर्थ शताब्दी में कभी माना जा सकता है।\n\nगुणाढ्य कृत बड्डकहा यद्यपि अनुपलब्ध है तथापि जैसे सप्तशतियों की परंपरा का आदिस्रोत हालकृत ‘गाहासत्तसई’ बताई जाती है वैसे ही भारतीय आख्यायिका साहित्य का अतीत बड्डकहा से संयुक्त है। बाण ने उसे हरलीला के समान विस्मयकारक, त्रिविक्रम ने अत्यधिक लोगों का मनोरंजन करनेवाला और धनपाल ने उपजीव्य ग्रंथ मानकर उसे सागर के समान विशाल बताया है जिसकी बूंद से संस्कृत के परवर्ती आख्यायिकाकार और कवि अपनी रचनाएँ प्रस्तुत करते आए हैं। इस दृष्टि से गुणाड्य परवर्ती आख्यायिका लेखकों के शिक्षक सिद्ध होते है। पुराणों, वेदों आदि में प्राप्त कथाओं की शिष्ट साहित्यधारा, जो भारतीय इतिहास के सांस्कृतिक अतीत से जुड़ी है, उसी के ठीक समानांतर लोकप्रचलित कथाओं की धारा भी आदिकाल से संबंधित है। गुणाड्य ने सर्वप्रथम इस द्वितीय धारा का संग्रह जनभाषा में किया। अत: पौराणिक कथा-संकलनों की भाँति लोककथाओं के इस संग्रह का भी असाधारण महत्व है। इसीलिये गोवर्धनाचार्य ने बड्डकहा को व्यास और वाल्मीकि की कृतियों के पश्चात्‌ तीसरी महान्‌ कृति मानकर गुणाढ्य को व्यास का अवतार कहा है। लोककथाओं के महान्‌ संग्राहक गुणाढ्य का असामान्य महत्व इससे स्वत: सिद्ध है।\n\n", "id": "382816", "title": "गुणाढ्य"}
{"url": "https://hi.wikipedia.org/wiki?curid=382819", "text": "दुर्गसिंह\n\nदुर्गसिंह (काल : १०२५ ई) चालुक्य नरेश जयसिंह द्वितीय के 'संधि-विग्रह' के मंत्री थे। उन्होने संस्कृत में उपलब्ध पंचतंत्र की कहानियों का कन्नड में अनुवाद किया जिसमें 'चंपू' छन्द का प्रयोग हुआ है। इसमें कुल ६० कथाएँ हैं जिनका झुकाव जैन धर्म की तरफ है। इनमें से १३ कहानियाँ मौलिक हैं। प्रत्येक कथा के अन्त में 'कथाश्लोक' है जिसमें उस कथा का सारांश एवं शिक्षा दी गयी है। यह ग्रंथ पंचतंत्र का भारतीय लोकभाषाओं में हुए सबसे पहले अनुवादों में से है।\n", "id": "382819", "title": "दुर्गसिंह"}
{"url": "https://hi.wikipedia.org/wiki?curid=382821", "text": "नवनीत प्राकृतिक योग चिकित्सा धाम\n\nनवनीत प्राकृतिक योग चिकित्सा धाम एक प्राकृतिक चिकित्सालय है जो भारत के जयपुर में स्थित है।\n\n", "id": "382821", "title": "नवनीत प्राकृतिक योग चिकित्सा धाम"}
{"url": "https://hi.wikipedia.org/wiki?curid=382823", "text": "गीतावली\n\nगीतावली गोस्वामी तुलसीदास की काव्य कृति है। गीतावली तुलसीदास की प्रमाणित रचनाओं में मानी जाती है। यह ब्रजभाषा में रचित गीतों वाली रचना है जिसमें राम के चरित की अपेक्षा कुछ घटनाएँ, झाँकियाँ, मार्मिक भावबिन्दु, ललित रस स्थल, करुणदशा आदि को प्रगीतात्मक भाव के एकसूत्र में पिरोया गया है। ब्रजभाषा यहाँ काव्यभाषा के रूप में ही प्रयुक्त है बल्कि यह कहा जा सकता है कि गीतावली की भाषा सर्वनाम और क्रियापदों को छोड़कर प्रायः अवधी ही है।\n\n'गीतावली' नामकरण जयदेव के गीतगोविन्द, विद्यापति की पदावली की परम्परा में ही है जो नामकरण मात्र से अपने विषयवस्तु को प्रकट करती है। गीतावली में संस्कृतवत तत्सम पदावली का प्रयोग सूरदास की लोकोन्मुखी ब्रजभाषा की तुलना में न केवल अधिक है बल्कि तुलसी के भावावेगों के व्यक्त करने में वह सहायक सिद्ध हुई है। रामचन्द्र शुक्ल के अनुसार हृदय के त्रिविध भावों की व्यंजना गीतावाली के मधुर पदों में देखने में आती है।\n\nरामचन्द्र शुक्ल ने ‘हिन्दी साहित्य का इतिहास’ में लिखा है ‘गीतावली’ की रचना गोस्वामी जी ने सूरदास के अनुकरण पर ही की है। बाललीला के कई पद ज्यों के त्यों सूरसागर में भी मिलते हैं, केवल ‘राम’ ‘श्याम’ का अन्तर है। लंकाकाण्ड तक तो मार्मिक स्थलों का जो चुनाव हुआ है वह तुलसी के सर्वथाअनुरूप है। पर उत्तरकाण्ड में जाकर सूरपद्धति के अतिशय अनुकरण के कारण उनका गंभीर व्यक्तित्व तिरोहित सा हो गया है, जिस रूप में राम को उन्होंने सर्वत्र लिया है, उनका भी ध्यान उन्हें नहीं रह गया। सूरदास में जिस प्रकार गोपियों के साथ श्रीकृष्ण हिंडोला झूलते हैं, होली खेलते हैं, वही करते राम भी दिखाये गये हैं। इतना अवश्य है कि सीता की सखियों और पुरनारियों का राम की ओर पूज्य भाव ही प्रकट होता है। राम की नखशिख शोभा का अलंकृत वर्णन भी सूर की शैली में बहुत से पदों में लगातार चला गया है।\n\n‘गीतावली’ मूलतः कृष्ण काव्य परम्परा की गीत पद्धति पर लिखी गयी रामायण ही है। गीतावली का वस्तु-विभाजन सात काण्डों में हुआ है। किन्तु इसका उत्तरकाण्द अन्य ग्रन्थों के उत्तरकाण्ड से बहुत भिन्न है। उसमें रामरूपवर्णन, राम-हिण्डोला, अयोध्या की रमणीयता, दीपमालिका, वसन्त-बिहार, अयोध्या का आनन्द, रामराज्य आदि के वर्णन में माधुर्य एवं विलास की रमणीय झाँकियाँ प्रस्तुत की गयीं हैं।\n\n", "id": "382823", "title": "गीतावली"}
{"url": "https://hi.wikipedia.org/wiki?curid=382826", "text": "उत्पादकता\n\nउत्पादकता (Productivity) उत्पादन के दक्षता की औसत माप है।उत्पादन प्रक्रिया में आउटपुट और इनपुट के अनुपात को उत्पादकता कह सकते हैं।\n\nउत्पादकता का विचार सर्वप्रथम 1766 में प्रकृतिवाद के संस्थापक क्वेसने के लेख में सामने आया। बहुत समय तक इसका अर्थ अस्पष्ट रहा। सम्पूर्ण उत्पादकता वस्तुओं एवं सेवाओं के रूप में उत्पाद तथा सम्पत्ति के उत्पादन और उत्पादन की प्रक्रिया में प्रयोग किये गये साधनों की लागत के मध्य अनुपात का द्योतक है। \n\nउत्पादन के अंतर्गत उन सभी वस्तुओं एवं सेवाओं को सम्मिलित किया जाता है, जिनके अंतर्गत न केवल औद्योगीकरण एवं कृषि संबंधी उत्पाद पदार्थ सम्मिलित होते हैं, बल्कि चिकित्सकों, शिक्षकों, दुकानों, कार्यालयों, परिवहन संस्थानों तथा अन्य सेवा उद्योगों में रत व्यक्ति भी सम्मिलित होते हैं। लागत से हमारा अभिप्राय उत्पादन में सम्मिलित सभी प्रकार के प्रयासों अर्थात् प्रबंधकों, शिल्पियों एवं श्रमिकों क कार्य से है।\n\nइस प्रकार पूर्ण उत्पादकता की अवधारणा को स्पष्ट करने हेतु निम्न सूत्र को प्रयोग में लाया जा सकता है-\n\nप्रायः ‘उत्पादकता‘ एवं ‘उत्पादन‘ शब्द को पर्यायवाची समझे जाने की भूल की जाती है। वास्तव में इन दोनों शब्दों में पर्याप्त अंतर है। ‘उत्पादकता‘ साधनों का कुल उत्पत्ति से अनुपात है। समस्त साधनों से प्राप्त होने वाला माल एवं सेवाएँ ‘उत्पादन‘ है। इसमें व्यय के पहलू पर ध्यान नहीं दिया जाता है क्योंकि साधनों पर अधिक से अधिक व्यय करके उत्पादन को बढ़ाया जा सकता है, लेकिन यह आवश्यक नहीं है कि उत्पादकता में वृद्धि हो गई हो। उदाहरणार्थ यदि एक कारखाने में 1000 व्यक्ति 500 वस्तुयें बनाते हैं तथा दूसर कारखाने में समान दशा में 2000 व्यक्ति केवल 800 वस्तुयें बनाते हैं। निश्चय ही दूसरे कारखाने का उत्पादन प्रथम कारखाने से अधिक है, लेकिन दूसरे कारखाने की उत्पादकता प्रथम कारखाने से कम है।\n\nउत्पादकता को प्रभावित करने वाले कारक अत्यंत जटिल तथा अंतर्संबंधित है क्योंकि इन्हें किसी तार्किक एवं क्रमबद्ध क्रम में व्यवस्थित करना कठिन है। यह प्रमाणित करना कठिन है कि उत्पादन में वृद्धि अमुक कारक के परिणाम स्वरूप है अथवा अनेक कारकों के सम्मिलित प्रभाव के कारण है। अन्तरराष्ट्रीय श्रम संगठन (ILO, 1956) के अनुसार श्रम उत्पादकता को प्रभावित करने वाले कारकों को सामान्य कारक, संगठनात्मक कारक, प्राविधिक कारक तथा मानवीय कारकों के रूप में वर्गीकृत किया जा सकता है।\n\n", "id": "382826", "title": "उत्पादकता"}
{"url": "https://hi.wikipedia.org/wiki?curid=382832", "text": "मधुसूदन ओझा\n\nपण्डित मधुसूदन ओझा (1866-1939) संस्कृत के विद्वान एवं लगभग दो सौ पुस्तकों के रचयिता थे। वे जयपुर के महाराजा कॉलेज में संस्कृत के अध्यक्ष थे।\n\nपण्डित मधुसूदन ओझा का जन्म मिथिला (वर्तमान बिहार) के मुजफ्फरपुर जिले में गाढ़ा नामक गांव में सम्वत 1923 (ई.स.1866) में भाद्रपद कृष्ण अष्टमी (कृष्ण-जन्माष्टमी) को रात्रि के साढ़े दस बजे हुआ था। इनके पिता का नाम वैद्यनाथ ओझा था। बाल्यकाल के 8 वर्ष मधुसूदन जी पिता के साथ गांव में ही रहे। \n\nवैद्यनाथ ओझा के बड़े भाई राजीवलोचन मिथिला से जयपुर आकर बस गये थे और जयपुर महाराजा रामसिंह द्वारा उन्हें ससम्मान सम्पत्ति व जागीर आदि दी गई थी किंतु इनके कोई पुत्र नहीं था अतः वे अपने छोटे भाई के पुत्र मधुसूदन को आठ वर्ष की आयु गोद लिया तथा यज्ञोपवीत संस्कार के बाद जयपुर लेकर आ गये। लगभग 15 वर्ष की आयु तक मधुसूदन जी जयपुर में ही रहे किंतु सम्वर 1937 (ई.स.1880) में महाराजा रामसिंह जी का और सम्वत 1939 (ई.स.1882) में राजीवलोचन जी का स्वर्गवास हो गया और मधुसूदन जी को वापस मिथिला लौटना पड़ा। \n\nजयपुर से मिथिला लौटने पर लगभग 17 वर्ष की आयु में उनका विवाह चंचलनाथ ओझा कि सुपुत्री से हुआ। अध्ययन के प्रति अतिप्रबल रुचि के कारण परिजनों को सहमत कर काशी चले गए और वहां दरभंगा संस्कृत पाठशाला में प्रविष्ट हुए। पंडित शिवकुमार जी शास्त्री के चरणों में लगभग सात वर्षों तक व्याकरण, न्याय, मीमांसा, साहित्य, वेदांत आदि सभी विषयों का गहन अध्ययन किया और उन पर अधिकार प्राप्त किया। काशी में अध्ययन समाप्त कर पंडित जी बूंदी, कोटा, झालावाड़, नीमच, रतलाम आदि स्थानों की यात्रा करते हुए जयपुर आए। \n\nसम्वत 1946 (ई.स.1889) में हरिदास जी शास्त्री जयपुर में शिक्षा विभाग के अध्यक्ष थे उन्होनें मधुसूदन जी से महाराजा कॉलेज में संस्कृत के प्राध्यापक का पदग्रहण करने का आग्रह किया। मधुसूदन जी अध्यापन कराने लगे। जयपुर के महाराजा सवांई माधवसिंह (द्वितीय) के समय में धर्मसभा के सदस्य बनें तथा बाद में अध्यक्ष भी रहे। उनकी प्रतिभा से प्रभावित होकर महाराजा सवांई माधवसिंह (द्वितीय) ने उन्हे अध्यापन कार्य से मुक्त कर अपने निजी वर्ग (Personal Staff) में सम्मिलित कर लिया। सम्वत 1952 (ई. स.1896) में महाराजा के संकेत पर मधुसूदन जी ने पोथीखाने में कार्य के लिए आवेदन किया और वो पोथीखाना में कार्य करने लगे यहीं उन्हे सभी ग्रंथ सहजता से मिलने लगे (जयपुर पोथीखाना की पत्रावलियों में उक्त संदर्भ दर्ज है)। \n\nपण्डित मधुसूदन ओझा ने लगभग 150 से 200 पुस्तकों कि रचना की है इनमें से 40 से अधिक पुस्तकें प्रकाशित हो चुकी है एवं 80 पुस्तकें अप्रकाशित हैं शेष पुस्तकें प्राप्य नहीं हैं। इनकी कुछ प्रकाशित रचनाएं हैं - \n\nहजारों वर्ष पूर्व के वैदिक ब्रह्मा का ऐतिहासिक और वैज्ञानिक दोनों प्रकार का वर्णन है \n\nभौम, दिव्य और शरीर इन त्रैलोक्य का विवेचन, भारतवर्ष व हिंदुस्थान दोनों नामों का विवरण। आर्य-लोग भारत में बाहर से आए इस धारणा को भी युक्ति प्रमाण से निर्मूल सिद्ध किया गया। \n\nआकाश ही सृष्टि का प्रभव प्रतिष्ठा और प्रलयस्थान है इसका विवेचन। (पण्डित अनंत शर्मा द्वारा हिंदी टिप्पणानुवाद, पण्डित मधुसूदन ओझा शोध प्रकोष्ठ, जयनारायण व्यास विश्वविद्यालय, जोधपुर द्वारा प्रकाशित)\n\nकाल, स्वभाव, नियति, यदृच्छा, भूत, योनि, और पुरुष - इन सात तत्त्वों के पारस्परिक संयोग से विश्व की उत्पत्ति का समर्थन। (पण्डित अनंत शर्मा द्वारा हिंदी टिप्पणानुवाद, पण्डित मधुसूदन ओझा शोध प्रकोष्ठ, जयनारायण व्यास विश्वविद्यालय, जोधपुर द्वारा प्रकाशित)\n\nवय, वयुन, वयोनाध नामक तीन तत्त्वों से सृष्टि की उत्पत्ति बताई गई है। (पण्डित अनंत शर्मा द्वारा हिंदी टिप्पणानुवाद, पण्डित मधुसूदन ओझा शोध प्रकोष्ठ, जयनारायण व्यास विश्वविद्यालय, जोधपुर द्वारा प्रकाशित)\n\nजल को जगत् की उत्पत्ति और प्रलय का कारण बताकर जल की घन, तरल और विरल अवस्थाओं को समझाकर उसकी मूल कारणता सिद्ध की गई है। (पण्डित अनंत शर्मा द्वारा हिंदी टिप्पणानुवाद, पण्डित मधुसूदन ओझा शोध प्रकोष्ठ, जयनारायण व्यास विश्वविद्यालय, जोधपुर द्वारा प्रकाशित)\n\nअत्रिऋषि और उनके वंश का वैज्ञानिक व ऐतिहासिक दोनों प्रकार का वर्णन। (पण्डित अनंत शर्मा द्वारा हिंदी टिप्पणानुवाद, पण्डित मधुसूदन ओझा शोध प्रकोष्ठ, जयनारायण व्यास विश्वविद्यालय, जोधपुर द्वारा प्रकाशित)\n\nजैसे आजकल षड्दर्शन हैं वैसे ही वैदिक काल में दशवाद प्रचलित थे उन्हीं का संक्षिप्त विवरण। \n\nइनके अतिरिक्त अहोरात्रवाद, गीताविज्ञानभाष्य, शारिरकविज्ञानभाष्य, ब्रह्मविज्ञान प्रवेशिका, ब्रह्मविज्ञान, ब्रह्मचतुष्पदी, ब्रह्मसमंवय, देवतानिवित्, वैदिक कोष, कादम्बिनी आदि लगभग 120 प्राप्य रचनाएं हैं। \n\nइनके जीवनकाल में व पश्चात भी लखनऊ विश्वविद्यालय के संस्कृत प्राध्यापक पण्डित आद्यादत्त ठाकुर ने अपने ही ज्ञान व धन से लगभग 15 पुस्तकें प्रकाशित की है और आर्थिक विवशता के कारण मूल (बिना व्याख्या के) ही प्रकाशित करना पड़ा। इसके पश्चात पण्डित मोतीलाल शर्मा, सुरजनदास स्वामी व पण्डित अनंत शर्मा द्वारा आए बढ़ाया गया। जयनारायण व्यास विश्वविद्यालय, जोधपुर में पण्डित मधुसूदन ओझा के ग्रंथों पर शोध हेतु पण्डित मधुसूदन ओझा शोध प्रकोष्ठ की स्थापना भी की गई है। \n\n", "id": "382832", "title": "मधुसूदन ओझा"}
{"url": "https://hi.wikipedia.org/wiki?curid=382833", "text": "जगद्गुरु रामानन्दाचार्य राजस्थान संस्कृत विश्वविद्यालय\n\nसम्पूर्ण संस्कृत वाङ्मय के साङ्गोपाङ्ग अध्ययन और अध्यापन का संचालन करने, सतत विशेषज्ञीय अनुसंधान और उससे आनुषंगिक अन्य विषयों की व्यवस्था करने तथा संस्कृत वाङ्मय में निहित ज्ञान-विज्ञान की अनुसंधान पर आधारित सरल वैज्ञानिक पद्धति से व्यावहारिक व्याख्या प्रस्तुत करने के साथ ही अन्य महत्त्वपूर्ण अनुसंधानों के परिणामों और उपलब्धियों को प्रकाश में लाने के उद्देश्य से राजस्थान राज्य में संस्कृत विश्वविद्यालय की स्थापना के लिए राजस्थान संस्कृत विश्वविद्यालय अधिनियम 1998 (1998 का अधिनियम 10) की अनुमति महामहिम राज्यपाल महोदय द्वारा दिनांक 2-9-1998 को दीगई। दिनांक 6 फ़रवरी 2001 को राजस्थान संस्कृत विश्वविद्यालय ने मूर्त्त रूप लिया जिसके प्रथम कुलपति पद्मश्री डॉ॰मण्डन मिश्र नियुक्त किये गये। उपशासन सचिव, शिक्षा (ग्रुप - 6) द्वारा जारी आदेश क्र.प.(1) शिक्षा - 6/2000 दिनांक 27-06-2005 के अनुसार दिनांक 27-06-2005 से विश्वविद्यालय का नाम जगद्गुरू रामानन्दाचार्य राजस्थान संस्कृत विश्वविद्यालय, जयपुर कर दिया गया है।\nयह था कि चूंकि अनादिकाल से भारत देश ज्ञानोपासना का केन्द्र रहा है और यह शाब्दी साधना ऋषियों के अनहद में मुखरित होती हुई साक्षात् श्रुति-स्वरूप में इस धरा पर अवतीर्ण हुई। संस्कृत के इस विशाल वाङ्मय की कालजयिता का यही रहस्य है कि सहस्त्राब्दियों से गुरुकुलों और ऋषिकुलों आदि में इसका अध्यापन होता रहा। इस गुरुशिष्य-परम्परा को सुनियोजित रूप देते हुए संस्कृत के अनेक अध्ययन केन्द्र देश भर में चलते रहे उसी परम्परा में ही 20 वीं सदी में अनेक संस्कृत विश्वविद्यालय स्थापित हुए। उत्तरप्रदेश, बिहार, उड़ीसा, केरल, आंध्रप्रदेश आदि में संस्कृत विश्वविद्यालय विगत कई वर्षों से चल रहे थे। इसी क्रम में राजस्थान संस्कृत विश्वविद्यालय की स्थापना हेतु वर्षों से चल रहा प्रयास वर्ष 2001 में सफल हुआ।\n\n\n", "id": "382833", "title": "जगद्गुरु रामानन्दाचार्य राजस्थान संस्कृत विश्वविद्यालय"}
{"url": "https://hi.wikipedia.org/wiki?curid=382835", "text": "हैरी पॉटर (फिल्म शृंखला)\n\nहैरी पॉटर () फिल्म श्रृंखला ब्रिटिश लेखक जे. के. रोलिंग द्वारा सात हैरी पॉटर (उपन्यास) पर आधारित है | यह श्रृंखला आठ कल्पना साहसिक फ़िल्मे है क्यूंकी आखरी किताब को दो हिस्सों मे प्रदर्शित किया गया है | \n\nफिल्म की में कहानी तीन मुख्य किरदार हैं | हैरी पॉटर, हर्माइनी ग्रेंजर और रॉन वीज़्ली हैं | हैरी पॉटर का किरदार डैनियल रैड्क्लिफ़, हरमाईनी ग्रेंजर का किरदार एमा वॉटसन और रॉन वीज़्ली का किरदार रूपर्ट ग्रिंट निभाया है |\n\nअन्य उल्लेखनीय कलाकारो मैं रूबेउस हग्रेड के रूप में रॉबी कोल्टरन, सेवेरस स्नेप के रूप में आलन रिक्मन, मिनर्वा मक्गोनगल्ल के रूप में मॅगी स्मिथ निभाया है| ऐसे ही ड्रेको मलफोय के रूप में टॉम फेलटन, रिचर्ड हैरिस ने प्राध्यापक ऐल्बस डम्बल्डोर की भूमिका निभाई, निधन होने के कारण फिर तीसरी फिल्म में, हैरी पॉटर और आज़कबान के कैदी से दवीड हेयमान बाकी बची हर फिल्म मैं डम्बल्डोर की भूमिका निभाई| रॅल्फ फियेन्नेस ने लॉर्ड वोल्डेमॉर्ट, ब्रेंडन ग्लीज़न ने अलस्तोर मूडी, रिचर्ड ग्रिफैत्स ने वेरनोन डर्स्ली, रॉबर्ट हार्डी नी कॉर्नेलियस फ़ज, जेसन आइज़क्स ने लूसियस मलफोय, गेरी ओल्ड्मन ने सिरियस ब्लैक की भूमिकाएँ निभाई|\n\nहैरी पॉटर (उपन्यास) श्रंखला की ७ (सात) किताबों पर ८ (आठ) फ़िल्मे निर्धारित हैं| जिसकी आखरी किताब की फिल्म को दो हिस्सों मैं बनाया गया है। हैरी पॉटर की आखरी फिल्म दुनीया की तीसरी सब्से जादा पैसे कमाने ने वाली फिल्म है। हैरी पॉटर की फिल्म श्रृंखला दुनिया मे जादा पैसे कमाने वाली श्रृंखला है। \n\n\"मुख्य लेख : (हैरी पॉटर और पारस पत्थर)\" \n\nहैरी पॉटर कड़ी की पहली फिल्म है। जिसको ४ नवेंबर २००१ को प्रदर्शित किया गया था। यह फिल्म एक ११ साल के अनाथ किशोर के बारे है जिसे उसकी मासी ने पाला था और उनका व्यवहार हॅरी के प्रति बहुत ही प्रतिकूल था। इस फिल्म में हॅरी को पता चलता है कि वह एक जादूगर है। और वह हॉग्वार्ट्स जादूगरी और तंत्र-मंत्र के विद्यालय में दाखिला लेता है और वहाँ कुछ दोस्त व दुश्मन भी बनता है और उसके दोस्तों की वजह से वह वॉल्डेमॉर्ट का सामना करता है। जो उसके माता-पिता का कातिल था। वॉल्डेमॉर्ट हॅरी के माता-पिता की हत्या कर देता है जब हॅरी सिर्फ़ १ साल का था। वॉल्डेमॉर्ट ने हॅरी पॉटर को भी मरने की कोशिश की थी परंतु वह श्राप वॉल्डेमॉर्ट को रहस्यमय तरीके से परिबद्ध हुआ वॉल्डेमॉर्ट काज़ोर और असहाय होगया। जिस कारण हॅरी जादुई दुनिया में बहुत प्रसिद्ध हो गया।\n", "id": "382835", "title": "हैरी पॉटर (फिल्म शृंखला)"}
{"url": "https://hi.wikipedia.org/wiki?curid=382859", "text": "शनि के प्राकृतिक उपग्रह\n\nहमारे सौर मण्डल के छठे ग्रह शनि के बहुत से भिन्न-भिन्न प्रकार के उपग्रह हैं, जिनमें १ कि॰मी॰ से भी कम आकार के नन्हे चाँद और भयंकर आकार वाला टाइटन (जो बुध ग्रह से भी बड़ा है) शामिल हैं। शनि के छल्लों में लाखों वस्तुएँ शनि की परिक्रमा कर रहीं हैं - लेकिन इनमें से बहुत तो छोटे-छोटे पत्थर या धुल के कण ही हैं। कुल मिलकर, सन् २०१० तक, शनि के ६२ ज्ञात उपग्रह थे जिनकी परिक्रमा की कक्षाएँ परखी जा चुकी थीं। इनमें से केवल १३ का व्यास (डायामीटर) ५० किमी से अधिक था और इनमें से ५३ का नामकरण किया जा चुका था। शनि के सात चन्द्रमा इतने बड़े हैं के वे अपने गुरुत्वाकर्षण की खींच से स्वयं को पूरा गोल आकार का कर पाएँ हैं। इन सारे चंद्रमाओं में से दो वैज्ञानिकों की लिए विशेष दिलचस्पी रखते हैं: टाइटन, जो सौरमंडल का दूसरा सब से बड़ा उपग्रह है और जिसपर पृथ्वी की तरह नाइट्रोजन गैस से भरपूर पृथ्वी से भी घना वायुमंडल है और ऍनसॅलअडस, जिसपर गैस और धुल के फव्वारे हैं और जिसके दक्षिणी ध्रुव की सतह के नीचे पानी का बड़ा जलाशय होने की सम्भावना है।\n\nशनि का उपग्रह मण्डल बहुत ही एक-तरफ़ा है: शनि के इर्द-गिर्द उसके उपग्रहों और छल्लों में मिलकर जितना भी द्रव्यमान उसकी परिक्रमा कर रहा है उसका ९६% से अधिक हिस्सा सिर्फ़ एक उपग्रह, टाइटन में निहित है। शनि के बाक़ी ६ गोलाकार चंद्रमाओं में लगभग ४% है। अन्य ५० से भी अधिक उपग्रहों और छल्लों को मिलाकर सिर्फ़ ०.०४% ही बनता है।\n\nThe following objects (observed by Cassini) have not been confirmed as solid bodies. It is not yet clear if these are real satellites or merely persistent clumps within the F Ring.\n\nTwo moons were claimed to be discovered by different astronomers but never seen again. Both moons were said to orbit between Titan and Hyperion.\n\n", "id": "382859", "title": "शनि के प्राकृतिक उपग्रह"}
{"url": "https://hi.wikipedia.org/wiki?curid=382862", "text": "भारतीय अन्तरिक्ष विज्ञान एवं प्रौद्योगिकी संस्थान\n\nभारतीय अन्तरिक्ष विज्ञान एवं प्रौद्योगिकी संस्थान (IIST / आई॰ आई॰ एस॰ टी॰) भारत एवं एशिया का प्रथम अंतरिक्ष विश्वविद्यालय है। यह तिरुवनंतपुरम शहर के वलियमला क्षेत्र में स्थित है। इसकी स्थापना १४ सितम्बर २००७ को गणेश चतुर्थी के पावन अवसर पर हुई थी। भारत के पूर्व राष्ट्रपति एवं महान वैज्ञानिक डॉ॰ ए. पी. जे. अब्दुल कलाम यहाँ के कुलपति रह चुके हैं। यह संस्थान इसरो एवं भारत सरकार के अंतरिक्ष विभाग द्वारा प्रायोजित है। संस्थान को विश्वविद्यालय अनुदान आयोग से समविश्वविद्यालय की मान्यता प्राप्त है।\n\nअंतरिक्ष विज्ञान एवं तकनीकी के क्षेत्र में कुशल लोगों की कमी को पूरा करने के लिए इस संस्थान की स्थापना की गई है। तत्कालीन इसरो सभापति डॉ॰ माधवन नायर ने इस संस्थान का उद्घाटन १४ सितम्बर २००७ को किया था। अधिक से अधिक छात्रों को आकर्षित करने के लिए यहाँ छात्रों का समस्त शैक्षिक, आवास एवं भोजन शुल्क भारत सरकार वहन करती है। इसके साथ-साथ छात्रों को प्रति सेमेस्टर ३,००० रुपए पुस्तक अनुदान के रूप में मिलते हैं। कोर्स पूरा हो जाने के पश्चात हर छात्र को इसरो में पाँच वर्ष तक सेवा करना जरूरी है। ऐसा न कर पाने की स्थिति में छात्र को दंड स्वरुप १०,००,००० रुपए देने का प्रावधान है। यह भारत का एकमात्र संस्थान है जो अंतरिक्ष विज्ञान के क्षेत्र में बी॰ टेक॰ कोर्स उपलब्ध कराता है। \n\nआई॰ आई॰ एस॰ टी॰ के स्नातक पाठ्यक्रम में उपलब्ध कुल १५६ सीटों में प्रवेश के लिए वर्ष २०१७ में आयोजित संयुक्त प्रवेश परीक्षा (जे. ई. ई. - Adv) की क्रमांक सूचि का प्रयोग किया जाएगा। पूर्व काल में वर्ष २००७ से २००९ तक भारतीय प्रौद्योगिकी संस्थान द्वारा आयोजित संयुक्त प्रवेश परीक्षा (जे. ई. ई.) की क्रमांक सूचि का प्रयोग किया गया और वर्ष २०१० से २०१२ तक आईसैट परीक्षा का आयोजन किया गया। यह परीक्षा देश के सभी प्रमुख शहरों में आयोजित की जाती थी। सन् २०११ में लगभग ९६,००० प्रतिभागी इस परीक्षा में सम्मिलित हुए थे। सुदूर दक्षिण भारत में स्थित होने के बावजूद भी संस्थान में हर प्रदेश के विद्यार्थी प्रवेश लेते हैं।\n\nइस संस्थान का आरंभ तिरुवनंतपुरम स्थित विक्रम साराभाई अंतरिक्ष केन्द्र के ए॰ टी॰ एफ़॰ कैम्पस से हुआ था। संस्थान का स्थायी कैम्पस तिरुवनंतपुरम के निकट स्थित वलियमला में निर्माणाधीन है। शैक्षाणिक इमारतों एवं क्षात्रावासों का निर्माण २०१३ तक पूरा हो जाने की संभावना है। इस कैम्पस का उद्घाटन प्रधान मंत्री डॉ॰ मनमोहन सिंह ने २५ अगस्त २००९ को दिल्ली से विडियो कॉन्फरेंस द्वारा किया था। १५ अगस्त २०१० से संस्थान इसी कैम्पस से काम कर रहा है। अन्तरिक्ष वेधशाला के लिए इसका एक विस्तार कैम्पस तिरुवनंतपुरम की सुरम्य पोन्मुडी पहाड़ियों में बन रहा है।\n\nयह संस्थान स्नातक, परास्नातक एवं पी. एच. डी. की डिग्री प्रदान करता है। संस्थान निम्नलिखित शैक्षिक कार्यक्रम प्रदान करता है: \n\n\n\n\n\nसंस्थान में छात्रों के संपूर्ण विकास के लिए निम्नलिखित क्लब उपस्थित हैं:\n\nयह क्लब छात्रों को खगोल विज्ञान के अनेक पहलुओं से अवगत कराता है। अन्तर्राष्ट्रीय खगोल विज्ञान वर्ष २००९ में इस क्लब के छात्रों ने अपरिमित नामक खगोल पर्व का आयोजन किया। साथ ही, इस क्लब के छात्रों ने दो बार टेलेस्कोप बनाने की कार्यशाला और रात्रि-आकाश दर्शन सत्रों का भी आयोजन किया है।\n\nवर्ष २०१० में बना यह क्लब उन छात्रों के लिए है जो विज्ञान के गुह्य रहस्यों को टटोलना चाहते हैं। यहाँ साप्ताहिक सेमिनार द्वारा अनेक प्रकार के विषयों पर चर्चा की जाती है।\n\nयह क्लब हर सप्ताह प्रश्नोत्तरी प्रतियोगिताओं का आयोजन करता है जिनमें कला, साहित्य, खेल, विज्ञान एवं प्रौद्योगिकी, चलचित्र, राजनीति, आदि विषयों पर प्रश्न पूछे जाते हैं। \n\nरसायन विज्ञान विभाग के सौजन्य से शुरु हुए इस क्लब में छात्र नए पदार्थों की खोज एवं निर्माण पर ध्यान देते हैं। \n\nछात्रों द्वारा क्रिकेट, चिड़ी-छिक्का, बास्केटबॉल एवं फ़ुटबॉल के क्लब शुरु किए गए हैं।\n\nदृष्टिकोण संस्थान की वार्षिक पत्रिका है और द साउंडिंग रॉकेट छात्रों द्वारा सम्पादित एवं प्रकाशित समाचार पत्र है।\n\nआई. आई. एस. टी. में निम्नलिखित उत्सव आयोजित किए जाते हैं:\n\nकॉन्सेन्शिया संस्थान का वार्षिक तकनीकी पर्व है। इस पर्व में समस्त भारत से कई प्रतिभागी आते हैं। इसमें विज्ञान एवं प्रौद्योकगिकी की विभिन्न प्रतियोगिताएँ आयोजित की जाती हैं। वर्ष २०१० में इस उत्सव का उद्घाटन पूर्व राष्ट्रपति डॉ॰ ए. पी. जे. अब्दुल कलाम ने किया था। उसी वर्ष से अपरिमित की गतिविधियाँ भी इसी पर्व में सम्मिलित कर ली गई हैं।\n\nयह उत्सव हर साल मार्च के महीने में आयोजित किया जाता है।\n\nयह संस्थान का सांस्कृतिक पर्व है। 'इन्द्रधनुष' को उर्दू में 'धनक' कहते हैं और इसी पर इस पर्व का नाम रखा गया है। इसमें आयोजित प्रतियोगिताओं में नाट्य, हस्तकला, साहित्य, प्रश्नोत्तरी, संगीत, नृत्य, चलचित्र बनाने, एवं चित्र खींचने की प्रतियोगिताएँ प्रमुख हैं।\n\nकॉन्कॉर्ड्ज़ आई. आई. एस. टी. का पाक्षिक पर्व है जिसमें संस्थान के छात्र-छात्राएं अपनी विविध कलाओं का प्रदर्शन करते हैं।\n\nसंस्थान के अमरीकी संयुक्त राज्य स्थित उस्रा (USRA) एवं विश्व प्रसिद्ध कैलटेक विश्वविद्यालय के साथ गठबंधन है, जिनके अंतर्गत प्रति वर्ष छात्रों का आदान प्रदान किया जाता है। जल्द ही इ. ए. डी. एस.(EADS) से भी इसी तरह के गठबंधन की संभावना है|\n\n\n", "id": "382862", "title": "भारतीय अन्तरिक्ष विज्ञान एवं प्रौद्योगिकी संस्थान"}
{"url": "https://hi.wikipedia.org/wiki?curid=382863", "text": "भारतीय विज्ञान शिक्षा एवं अनुसंधान संस्थान\n\nभारतीय विज्ञान शिक्षा एवं अनुसंधान संस्थान (यानी, आई. आई. एस. ई. आर.) भारत के प्रमुख विज्ञान संस्थान हैं। यह संस्थान कोलकाता, पुणे, मोहाली, भोपाल एवं तिरुवनंतपुरम में स्थित हैं। इन संस्थानों की स्थापना भारत में विज्ञान अनुसंधान को बढ़ावा देने के लिए की गई है। यह संस्थान भारत सरकार के मानव संसाधन मंत्रालय द्वारा प्रायोजित हैं। प्रत्येक आई. आई. एस. ई. आर. को प्रथम ५ वर्षों के वित्तीय परिव्यय के लिए ५०० करोड़ रुपयों का आवंटन किया गया है | फिलहाल, सभी आई. आई. एस. ई. आर. अस्थाई परिसरों से संचालित हो रहे हैं | कोलकाता परिसर आई. आई. टी. खड़गपुर के कोलकाता परिसर से, पुणे परिसर राष्ट्रीय रसायन प्रयोगशाला से संलग्न परिसर से, मोहाली परिसर महात्मा गाँधी लोक प्रशासन संस्थान चंडीगढ़ से, भोपाल परिसर आई. टी.आई. राहत गैस बिल्डिंग से एवं तिरुवनंतपुरम परिसर अभियांत्रिकी महाविद्यालय त्रिवेंद्रम से संचालित हो रहे हैं | \n\n१. एकीकृत एम.एस. (बी.एस. - एम.एस. दोहरी उपाधि)\n\n२. पीएचडी\n\n३. एकीकृत पीएचडी\n\n४. पीएचडी उपरांत शैक्षिक कार्यक्रम \n\n", "id": "382863", "title": "भारतीय विज्ञान शिक्षा एवं अनुसंधान संस्थान"}
{"url": "https://hi.wikipedia.org/wiki?curid=382864", "text": "चन्दौली\n\nचंदौली भारत के उत्तर प्रदेश का एक शहर और एक नगर पंचायत है। यह चंदौली जिले का प्रशासनिक मुख्यालय है।\n\nप्रशासनिक प्रयोजन के लिए वर्ष 1997 में जिला वाराणसी से अलग कर जिला चंदौली का गठन किया गया। जिला पवित्र गंगा नदी के पूर्वी और दक्षिणी हिस्से में स्थित है। जिला इसकी तहसील मुख्यालय के नाम के नाम पर है। वर्तमान जिला द्वारा कवर क्षेत्र काशी के प्राचीन राज्य का हिस्सा था। इसके अलावा कई इस जिले के साथ जुड़े किंवदंतियों से, प्राचीन काल की कीमती सबूत यहां पाया गया है और ईंट के अवशेष बिखरे टीले सभी जिले में फैले हुए हए अधिकांश भाग के लिए जिले के इतिहास अज्ञात है। वहाँ कुछ सुनसान साइटों रहे हैं, टैंकों और कुंड जिले के तहसील में देखा और वे अस्पष्ट किंवदंतियों ले. एक जिले के प्राचीन स्थल की, के बारे में 21 किमी \"बलुवा\" स्थित है। गंगा नदी के तट पर तहसील सकलडीहा के दक्षिणी भाग के लिए जहां गंगा पूरब से पश्चिम दिशा में बहती है। हिंदुओं के लिए एक धार्मिक मेले में हर साल जगह लेता है माघ के महीने (जनवरी) के रूप में जो \"पश्चिम वाहिनी मेला\" यह कहा जाता है कि गंगा देश में दो स्थानों पर ही पूरब से पश्चिम दिशा में बहती है एक इलाहाबाद में पहली और दूसरे बलुवा में। तहसील सकलडीहा, महान संत श्री अघोरेश्वरी कीनाराम बाबा के जन्म स्थान के रूप में जाना के ग्राम रामगढ़ चहनिया से सिर्फ 6 किलोमीटर दूर है। वे वैष्णव धर्म का एक बड़ा अनुयायी है और यह भी शिव और शक्ता विश्वास था और भगवान की शक्ति में विश्वास करते थे। वह मानव जाति की सेवा के लिए अपने पूरे जीवन समर्पित किया। इस जगह को पवित्र स्थान पर हिंदू धर्म के लिए बन गया है।\n\nएक जिले के गांव हेतमपुर में प्राचीन स्थलों का में, वहाँ एक किले के रूप में जो \"हेतम का किला\" जो 22 किमी स्थित है जाना जाता है। उत्तर जिला मुख्यालय से पूर्व करने के लिए. इस किले के खंडहर से अधिक क्षेत्र में 22 बीघा पर फैले हुए हैं। कहा जाता है कि इस किले के बीच बनाया गया था और 14 टोडर मल खत्री द्वारा 15 वीं सदी जो शेरशाह सूरी के राज्य में निर्माण पर्यवेक्षक था का निर्माण किया। मुगल काल के बाद, हेतम खान, तलुकेदार और जागीरदार इस किले पर कब्जा किया। वहाँ पाँच प्रसिद्ध बर्बाद कोट,भुलैनी कोट, भीतरी कोट, बिचली कोट, उत्तरी कोट और दक्षिणी कोट, जो दर्शकों को आकर्षित करने के रूप में जाना जाता है। कुछ का कहना है कि यह है कि खुद हेतम द्वारा निर्माण किया गया।\n\nकाशी किंगडम, चंदौली जिले के इतिहास का हिस्सा होने के नाते काशी का साम्राज्य और वाराणसी जिले के रूप में ही है। भगवान बुद्ध के 6 सौ ई.पू. में, जन्म से पहले, भारतवर्ष सोलह महाजनपद में विभाजित किया गया था, उनमें से एक काशी और उसकी राजधानी का था वाराणसी गया था। उसके आसपास क्षेत्र के साथ आधुनिक बनारस काशी महाजनपद के रूप में बुलाया गया था। वाराणसी शहर भारत के प्राचीन नगरों में से एक के रूप में भी दुनिया के प्राचीन शहरों में से है। यह बहुत पहले से सीखने का एक केंद्र है। यह नाम पुराण महाभारत और रामायण में आती है। यह बहुत पहले से सीखने का एक केंद्र है। यह हिन्दू का एक पवित्र स्थान के रूप में बौद्ध और जैन भी रूप में भी है। काशी के नाम से राजा काशी के नाम इस वंश के राजा के बाद सातवें जाना जाने लगा. सातवीं पीढ़ी के एक प्रसिद्ध राजा धन्वन्तरी के बाद, इस क्षेत्र, जिसका नाम आयुर्वेद के संस्थापक के रूप में चिकित्सा के क्षेत्र में प्रसिद्ध है पर शासन किया।\n\nकाशी राज्य था, तथापि, महाभारत युद्ध लेकिन पिछले महाभारत काल पूर्ववर्ती वीं सदी के दौरान मगध की ब्रह्मदुत्ता वंश का वर्चस्व ब्रह्मदुत्ता वंश का उदय देखा. इस पीढ़ी के सौ के बारे में राजाओं के लिए इस क्षेत्र पर से अपना वर्चस्व पड़ा है कहा जाता है, इन शासकों में से कुछ के चक्रवर्ती सम्राट बन जाते हैं। काशी के राजा मनोज अपने कब्जे में कौशल अंग और मगध का साम्राज्य लाया और अपने साम्राज्य को उनके क्षेत्रों पर कब्जा कर लिया। जैन ग्रंथों में, काशी के एक राजा अश्वासेवा नाम 23 तीर्थंकर पार्श्वनाथ के पिता थे।\n\nसन 1775 में काशी किंगडम ब्रिटिश साम्राज्य के प्रभाव में आया था। इस पीढ़ी के अंतिम राजा बिभूति नारायण सिंह, जो स्वतंत्रता के उद्भव तक लगभग आठ वर्षों तक शासन किया, बनारस राज्य भारत के साथ विलय हो गया था।\n\n यह 70 मीटर (229 फीट) की एक औसत ऊंचाई है।\nचंदौली भी चावल का कटोरा के रूप में जाना जाता है।\nक्षेत्रफल = 2484.70 किमी |\n24 ° अक्षांश 56 '25 से ° 35' उत्तर |\n81 देशांतर 14 ° 'से 84 ° 24' पूर्व |\nजनसँख्या = 1148732 (1991) |\nतहसील की संख्या = 03 |\n१-सकलडीहा |\n२-चंदौली|\n३-चकिया |\nब्लाकों की संख्या = 09 |\nगांवों की संख्या = 1633 |\nपोस्टल कोड = 232104 |\nएसटीडी कोड = 05412 | \n\n2001 के रूप में भारत चंदौली 1148732 की आबादी थी। पुरुषों आबादी और 45% महिलाओं की 55% का गठन. 74% की पुरुष साक्षरता और 55% की महिला साक्षरता के साथ, चंदौली 66% की एक औसत साक्षरता दर 59.5% के राष्ट्रीय औसत से अधिक है। जनसंख्या का 16% उम्र के 6 वर्ष से कम है। \n\nहिन्दी-भाषी चंदौली की बोली भोजपुरी है, हालांकि अधिकांश शहरी क्षेत्र में खड़ी बोली ही बोली जाती है। जिले के पूर्वी गैर-दोआबी क्षेत्र में प्रायः भोजपुरी बोली का चलन है। \n\nचंदौली में सभी प्रधान धर्म के लोग निवास करते हैं। यहां हिन्दू कुल जनसंख्या का ८५% और मुस्लिम ११% हैं। इनके अलावा सिख, ईसाई एवं बौद्ध लोगों की भी छोटी संख्या है। \n\nचन्दौली में तीन प्रमुख ऋतुएं आती हैं: गर्म शुष्क ग्रीष्म ऋतु, ठंडी शुष्क शित ऋतु एवं गर्म एवं नम मानसून वाली वर्षा ऋतु। ग्रीष्मकाल अप्रैल से जून तक चलता है, जिसमें अधिकतम तापमान ४०°से. (१०४ °फै.) से ४५ °से. (११३ °फै.) तक जाता है। मानसून काल आरंभिक जुलाई से सितंबर के अंत तक चलती है। इसके बाद शीतकाल दिसंबर से फरवरी तक रहता है। तापमान यदाकदा ही शून्य तक पहुंचता है। अधिकतम तापमान लगभग २२ °से. (७२ °फै.) एवं न्यूनतम तापमान १० °से. (५० °फै.) तक पहुंचता है। चन्दौली में जनवरी माह में घना कोहरा रहता है, जिसके कारण यातायात एवं यात्राओं में अत्यधिक विलंब भी हो जाते हैं। किंतु यहां हिमपात कभी नहीं होता है। \n\nन्यूनतम अंकित तापमान, -२ °से. (२८.४ °फै.) एवं अधिकतम ४८ °से. (११८ °फै.) ४८ °से. तक पहुंचा है।\n\nगाँव गिराँव - गांव गिराँव पहले साप्ताहिक और पहले जिले के दैनिक हिन्दी समाचार पत्र है श्रीधर द्विवेदी इस प्रकाशन समूह के संस्थापक है।.\n\nवह रामा मिशन के लिए भारत की स्थापना की (एक गैर लाभ के लिए ग्रामीण भारत में जिस तरह से युवाओं को लगता है कि परिवर्तन के लिए प्रतिबद्ध संगठन मानता है और काम करते हैं।)\n\nश्री सत्यजीत परिवर्तन वह के बारे में लाने के उद्देश्य के लिए प्रेरणा शक्ति के रूप में शिक्षा समझता है। प्राथमिक तरीकों और इसका मतलब मदद करने के लिए महान गंतव्य तक पहुंचने को अपनाया इस प्रकार हैं:\n\nपुस्तकालयों|\nखेल केंद्र|\nइंटरनेट केन्द्रों|\nसांस्कृतिक प्लेटफार्म|\nअन्य गतिविधियां|\nउन्होंने ग्रामीण पुस्तकालयों की एक श्रृंखला की स्थापना की है (चंदौली अर्थात के गांवों ब्लॉक गुवास नियामताबाद में., मवैयाँ और चकिया में मसोई अन्य बातों के साथ ब्लॉक में). इन पुस्तकालयों अध्ययन केंद्र के रूप में ही की सेवा नहीं बल्कि गतिविधियों की अधिकता के लिए एक मंच के रूप में. एक ठेठ राम भवन पुस्तकालय निम्नलिखित है:\n\nविभिन्न साहित्य, धर्म, विज्ञान, उपन्यास और अंग्रेजी में गैर के रूप में हिन्दी ही उपन्यास से संबंधित विषयों पर 100-125 किताबें.\n\nसमाचार, साहित्य, विज्ञान आदि के सभी प्रमुख पत्रिकाओं की उपलब्धता\n\nप्रमुख राष्ट्रीय और स्थानीय समाचार पत्रों\nसांस्कृतिक उपकरण\nसभी प्रमुख खेल की किट\nइंटरनेट पर सर्फिंग\nकेबल टीवी\nस्थानीय अधिकारियों और आम लोगों के बीच बातचीत का मंच.\n\nस्वतंत्रता संघर्ष के दौरान देश के लिए मजबूत भावना के एक व्यक्ति. वह एक कट्टर सुधारक थे और दलितों के कारण के लिए वकालत की. 1942 में, वह गांव जमुनीपुर, सकलडीहा ब्लॉक में से सत्याग्रह प्रदान किये है। उनकी बीएचयू में 1968 में मृत्यु हो गई।\n\nचंदौली में जन्मे, श्री त्रिपाठी और वाराणसी, जो अलग से चंदौली के विकास के विकास में महत्वपूर्ण योगदान किया था। विशेष रूप से, नए वाराणसी रेलवे स्टेशन केवल उसकी वजह से संभव हो गया। पंडित. त्रिपाठी इंदिरा गांधी के प्रधानमंत्री पद के दौरान रेल मंत्री थे।\n\nवह वाराणसी जिले से पहली बार एक ग्रेजुएट [अब चंदौली] व्यक्ति और चंदौली से स्वतंत्रता सेनानी थे। वह एक बड़ा महायिच परगना के स्वामी भूमि थी। काशी राजा ने श्री सिंह को न क कुछ क्षेत्र श्री सिंह को उपहार मे दिये थे, वे नौगढ़ मे क्षत्रिय घर बनये जओ कि आज समशेर पुर के नाम से जाना जाता है। वे महान वक्ता थे और एर्विन की संगोष्ठी में बोलते थे। वह उदयप्रताप कॉलेज [पुराना नाम क्षत्रिय हेवत महाविद्यालय वाराणसी] के संस्थापक थे, श्री सिंह उन्नत आधुनिक परिवार से जुड़े हुए हैं। उन्होने पूरे परिवार के सदस्यओ को सबसे अच्छी शिक्षा प्रदान की। चंदौली जिले में वे बहुत बड़े जमींदार थे। भंगा के राजा उदय प्रताप श्री सिंह को जमींदार साब कहते थे।\n\nवह एक स्वतंत्रता सेनानी हैं जो चंदौली में प्रसिद्ध व्यक्ति थे, वह चंदौली में पैदा हुए थे, उनके जीवन काल में वे अंग्रेजी सरकार द्वारा 7 साल के लिए जेल भेज दिया गये थे अंग्रेज उसे दंडित किया था के लिए विरोध them.वे पंडित कमला पति त्रिपाठी जी के सबसे अच्छे दोस्त थे। वे चंदौली भूमि का असली हीरो थे जो कि अंग्रेजो साथ लोहा लिये और उनकी नीति का विरोध किया गया था।\n\n", "id": "382864", "title": "चन्दौली"}
{"url": "https://hi.wikipedia.org/wiki?curid=382865", "text": "राष्ट्रीय विज्ञान शिक्षा एवं अनुसंधान संस्थान\n\nराष्ट्रीय विज्ञान शिक्षा एवं अनुसंधान संस्थान(NISER) भुवनेश्वर स्थित एक शिक्षा एवं अनुसंधान संस्थान है। इस संस्थान की स्थापना २८ अगस्त २००६ को हुई थी। इसी तरह के पाँच अन्य संस्थान मोहाली, भोपाल, पुणे, कोलकाता और तिरुअनन्तपुरम में स्थापित किए जा रहे हैं जिन्हें भारतीय विज्ञान शिक्षा एवं अनुसंधान संस्थान (IISER) नाम दिया गया है।\n\nराष्ट्रीय विज्ञान शिक्षा एवं अनुसंधान संस्थान भारत सरकार के परमाणु ऊर्जा विभाग द्वारा प्रायोजित है जबकि भारतीय विज्ञान शिक्षा एवं अनुसंधान संस्थान मानव संसाधन विकास मंत्रालय के अन्तर्गत आते हैं।\n\nराष्ट्रीय विज्ञान शिक्षा एवं अनुसंधान संस्थान में इस समय दो कार्यक्रम चलाए जा रहे हैं-\n\nइसमें चार विद्यालय (स्कूल) हैं-\n\n\n", "id": "382865", "title": "राष्ट्रीय विज्ञान शिक्षा एवं अनुसंधान संस्थान"}
{"url": "https://hi.wikipedia.org/wiki?curid=382866", "text": "गणित विज्ञान संस्थान\n\nगणितीय विज्ञान संस्थान अर्थात (आई.एम.एस.सी), चेन्नई स्थित एक स्वायत्त अनुसंधान संस्थान है। यह अनुसंधान संस्थान गणित, सैद्धान्तिक भौतिकी, सैद्धान्तिक कंप्यूटर साइंस, और कंप्युटेशनल बायोलॉजी के क्षेत्र में कार्यरत है। इसे मुख्य रूप से परमाणु ऊर्जा विभाग, भारत सरकार द्वारा अनुदान प्राप्त होता है। \n\nसंस्थान की स्थापना 1962 ई॰ में अल्लादी रामाकृष्णा द्वारा की गयी थी। इसकी प्रेरणा उन्हें द इंस्टीट्यूट ऑफ एड्वान्स्ड स्टडी, प्रिंसटन, न्यू जर्सी, यूएसए से मिली थी। इस संस्थान को 1980 और 1990 के दशक में क्रमशः प्रो. ई.सी.जी. सुदर्शन और आर. रामचंद्रन के नेतृत्व में काफी विस्तार मिला। वर्तमान में इसके निदेशक वी. अरविंद (विक्रमन अरविंद) हैं। \n\nसंस्थान में स्नातकोत्तर अनुसंधान कार्यक्रम के तहत प्रतिवर्ष छात्रों को पीएचडी की उपाधि हेतु शोध कार्य कराए जाते हैं। संस्थान द्वारा विभिन्न क्षेत्रों के पोस्ट-डॉक्टोरल स्तर और अन्य आगंतुक वैज्ञानिक कार्यक्रम के तहत विद्वानों को यहाँ आमंत्रित किया जाता है। \nसंस्थान प्रतिवर्ष विभिन्न राष्ट्रीय और अंतर्राष्ट्रीय वैज्ञानिक बैठकों का आयोजन करता है। इसके साथ ही यह कॉलेज के छात्रों और अध्यापकों हेतु अनेक जनसम्पर्क कार्यक्रमों का भी आयोजन करता है।\n\nयह दक्षिण चेन्नई के अड्यार – तारामणि क्षेत्र में सेंट्रल इंस्टीट्यूट ऑफ टेक्नोलोजी (सीआईटी) परिसर में स्थित है। संस्थान परिसर में एक छात्रावास, दीर्घावधि आगंतुकों, विवाहित छात्रों और पीडीएफ़ के लिए फ्लैटलेट एवं गेस्ट हाउस की व्यवस्था है। संस्थान के संकाय सदस्यों हेतु तिरुवान्मियूर में आवासीय परिसर की बेहतर सुविधा है। \n\n", "id": "382866", "title": "गणित विज्ञान संस्थान"}
{"url": "https://hi.wikipedia.org/wiki?curid=382867", "text": "भारतीय वानिकी अनुसंधान एवं शिक्षा परिषद\n\nभारतीय वानिकी अनुसंधान एवं शिक्षा परिषद्, भारत की वानिकी अनुसंधान तंत्र में एक शीर्ष संस्था है। यह वानिकी के सभी पहलुओं पर अनुसंधान, शिक्षा और विस्तार की आवश्यकता आधारित आयोजना, प्रोत्साहन, संचालन एवं समन्वयन करके वानिकी अनुसंधान का वास्तविक विकास कर रही है। परिषद् विश्व चिंताओं जैसे जलवायु परिवर्तन, जैवविविधता का संरक्षण, रेगिस्तानीकरण को रोकना और संसाधनों का पोषणीय प्रबंध एवं विकास सहित इस सेक्टर में उभर रहे विषयों के अनुरूप समाधान आधारित वानिकी अनुसंधान करती है। परिषद् द्वारा सामयिक अनुसंधान प्राकृतिक संसाधन प्रबंध से संबंधित चुनौतियों का सफलतापूर्वक संचालन करने के लिए, वन प्रबंधकों एवं शोधार्थियों की क्षमता में लोगों के विश्वास को बढ़ाता है।\n\n\n\n\n\n\n\nराष्ट्र की वानिकी अनुसंधान आवश्यकताओं को पूरा करने के लिए देश के विभिन्न जैव-भौगोलिक क्षेत्रों में स्थित परिषद् के आठ क्षेत्रीय अनुसंधान संस्थान तथा चार अनुसंधान केंद्र हैं। क्षेत्रीय अनुसंधान संस्थान देहरादून, कोयम्बटूर, बंगलुरू, जबलपुर, जोरहाट, जोधपुर, शिमला और रांची में तथा केंद्र इलाहाबाद, छिंदवाड़ा, हैदराबाद और आइजॉल में स्थित हैं।\n\nपरिषद् के अधीन अनुसंधान संस्थान हैः\n\n\n\n\n\n\n\n\n\nपरिषद् के अधीन उन्नत अनुसंधान केंद्र हैः\n\n\n\n\n\n\n", "id": "382867", "title": "भारतीय वानिकी अनुसंधान एवं शिक्षा परिषद"}
{"url": "https://hi.wikipedia.org/wiki?curid=382869", "text": "राष्ट्रीय उष्ट्र अनुसंधान केन्द्र\n\nराष्ट्रीय उष्ट्र अनुसंधान केन्द्र बीकानेर में है। यह भारतीय कृषि अनुसंधान परिषद (भाकृअनुप) का एक प्रमुख अनुसंधान केन्‍द्र है जो कि कृषि अनुसंधान एवं शिक्षा विभाग, कृषि मंत्रालय, भारत सरकार के अधीन एक स्‍वायत संस्‍था है। \n\n\n\n\n\n\n", "id": "382869", "title": "राष्ट्रीय उष्ट्र अनुसंधान केन्द्र"}
{"url": "https://hi.wikipedia.org/wiki?curid=382871", "text": "अखिल भारतीय वाक एवं श्रवण संस्थान\n\nअखिल भारतीय वाक एवं श्रवण संस्थान (All India Institute of Speech and Hearing) भारत के मैसूर में स्थित एक शिक्षण संस्थान है। यह पूरी तरह से स्वायत्त संस्थान के रूप में वर्ष 1965 में स्वास्थ्य एवं परिवार कल्याण, भारत सरकार द्वारा वित्त पोषित संस्थान के रूप में स्थापित हुआ। इस संस्थान का मुख्य उद्देश्य व्यावसायिक शिक्षण, नैदानिक सेवाएँ, शोध कार्य और जनता को श्रवण और संचार संबंधी विकारों, आवाज़, प्रवाह, ध्वनि और भाषा संबंधी विकारों से अवगत कराना है।\n\n", "id": "382871", "title": "अखिल भारतीय वाक एवं श्रवण संस्थान"}
{"url": "https://hi.wikipedia.org/wiki?curid=382873", "text": "नन्हा चाँद\n\nखगोलशास्त्र में नन्हा चाँद (अंग्रेज़ी: moonlet, मूनलॅट) किसी बहुत ही छोटे प्राकृतिक उपग्रह को अनौपचारिक रूप से बुलाया जाता है। इस नाम का प्रयोग ख़ासकर दो जगहों पर अधिक होता है -\n\n", "id": "382873", "title": "नन्हा चाँद"}
{"url": "https://hi.wikipedia.org/wiki?curid=382874", "text": "राष्ट्रीय प्रौद्योगिकी संस्थान,मिजोरम\n\nराष्ट्रीय प्रौद्योगिकी संस्थान, मिजोरम आइजोल स्थित भारत का एक प्रमुख तकनीकी संस्थान है। इसका आरम्भ सन २०१० में हुआ था। अस्थाई रूप से संस्थान की कक्षाएं सरदार बल्लभभाई राष्ट्रीय प्रौद्योगिकी संस्थान, सूरत में चल रही हैं। \n", "id": "382874", "title": "राष्ट्रीय प्रौद्योगिकी संस्थान,मिजोरम"}
{"url": "https://hi.wikipedia.org/wiki?curid=382875", "text": "राष्ट्रीय प्रौद्योगिकी संस्थान,अरुणाचल प्रदेश\n\nराष्ट्रीय प्रौद्योगिकी संस्थान, अरुणाचल प्रदेश युपिआ स्थित भारत का एक प्रमुख तकनीकी संस्थान है। इसका आरम्भ सन २०१० में हुआ था। अस्थायी रूप से संस्थान की कक्षाएं राष्ट्रीय प्रौद्योगिकी संस्थान, दुर्गापुर में चल रही हैं।\n", "id": "382875", "title": "राष्ट्रीय प्रौद्योगिकी संस्थान,अरुणाचल प्रदेश"}
{"url": "https://hi.wikipedia.org/wiki?curid=382876", "text": "युपिआ\n\nभारत के अरुणांचल प्रदेश राज्य का एक कस्बा है| यह पापुम पारे जिले का मुख्यालय भी है| यह अरुणांचल प्रदेश की राजधानी ईटानगर से २० किलोमीटर दूर है| यहाँ पर\nराष्ट्रीय प्रौद्योगिकी संस्थान, अरुणांचल प्रदेश जल्द ही निर्मित होने वाला है|", "id": "382876", "title": "युपिआ"}
{"url": "https://hi.wikipedia.org/wiki?curid=382877", "text": "आयुका\n\nखगोलशास्त्र एवं खगोलभौतिकी अन्तरविश्वविद्यालय केन्द्र अथवा आयुका (IUCAA) एक स्वायत्त संस्थान है जिसकी स्थापना विश्वविद्यालय अनुदान आयोग द्वारा सन १९९२ में की गई थी। इसकी स्थापना खगोल शास्त्र एवं खगोल भौतिक विज्ञान के क्षेत्र में अनुसन्धान को बढ़ावा देने के लिए की गई है। इसका कैम्पस पुणे विश्वविद्यालय परिसर के अन्दर स्थित है। गिरवाली में आयुका की एक वेधशाला भी है। डॉ॰ जयन्त विष्णु नार्लीकर इसके स्थापक सदस्यों में से एक हैं।\n", "id": "382877", "title": "आयुका"}
{"url": "https://hi.wikipedia.org/wiki?curid=382883", "text": "माइम कलाकार\n\nएक माइम कलाकार (यूनानी से \"μίμος\" - \"मिमोस\" \" नकलची, अभिनेता\") जो माइम का उपयोग नाटकीय माध्यम के रूप में या एक कहानी का प्रदर्शन शरीर के माध्यम से मूक अभिनय के द्वारा करता है। पहले, अंग्रेजी में, इस तरह के कलाकार को ममर कहते थे। माइम मूक हास्य कला से कुछ भिन्न है, इसमें कलाकार किसी फिल्म या चित्र के समेकित चरित्र में होता है। \n\nप्रारंभिक काल में पैन्टोमाइम (मूकाभिनय) प्रदर्शन का आरंभ प्राचीन ग्रीस में हुआ था; यह नाम \"पैंटोमिमस\" नामक एकल नकाबपोश कलाकार से लिया गया था, हालांकि यह जरूरी नहीं था कि प्रदर्शन हमेशा मूक ही हुआ करते थे मध्यकालीन यूरोप में, माइम का प्रारंभिक रूप जैसा कि ममर निभाते थे और बाद में यह मूक प्रदर्शन के रूप में विकसित हुआ। उन्नीसवीं सदी के प्रारंभ में पेरिस में जीन-गैसपर्ड देबूराउ ने इसमें कई भाव जोड़े - सफेद चेहरे के साथ मूकाभिनय करना, आधुनिक समय में जिससे हम परिचित हैं। \n\nजैक्स कोपे कौमेडिया डेल'आर्टे और जापानी नोह थियेटर से बहुत अधिक प्रभावित थे और अपने अभिनेताओं को प्रशिक्षित करते समय नकाब का इस्तेमाल किया करते थे। उनका एक शिष्य इटेने डेकरोक्स इससे बहुत प्रभावित हुआ और माइम के विकासशील संभावनाओं का विकास करने लगा और कॉरपोरियल माइम का विकास मूर्तिकला शैली में किया, प्रकृतिवाद के विभाग के रूप में इसे प्रतिष्ठित किया। प्रशिक्षण के तरीकों द्वारा माइम और भौतिक थिएटर के विकास में जैक्स लेकौक ने महत्वपूर्ण योगदान दिया. \n\nइटेने डेकरोक्स के काम से पहले माइम कला पर कोई लेख नहीं लिखा गया था और बीसवीं सदी से पहले मनोरंजन के लिए माइम प्रदर्शन का केवल अनुमान ही लगाया जा सकता है जो विविध सूत्रों की व्याख्या पर आधारित है। जो भी हो, बीसवीं सदी ने इसके व्यापक उपयोग में एक नया माध्यम लाया : मोशन पिक्चर्स \n\nप्रारंभिक मोशन पिक्चर्स तकनीक के प्रतिबंध का मतलब था कि कहानियों में कम से कम संवाद बोले जाएं, जो मोटे तौर पर अन्तरशीर्षक तक ही सीमित था। इसमें अक्सर एक उच्च शैली के भौतिक अभिनय की मांग होती है जो काफी हद तक मंच से व्युत्पन्न होते हैं। इस प्रकार, टाकीज (आवाज और संवाद के साथ फिल्में) से पहले फिल्मों में माइम की भूमिका अधिक महत्वपूर्ण थी। जर्मन एक्सप्रेशनिस्ट में माइम शैली के फिल्मी अभिनय शैली का बहुत अच्छा प्रभाव था। \n\nमूक फिल्मी हास्य कलाकार चार्ली चैपलिन, हेरोल्ड लॉयड और बस्टर कीटन ने माइम कला को थिएटर में सीखा, लेकिन फिल्मों के माध्यम से, उन्हों ने माइम पर गहरा प्रभाव डाला, जिसका असर उनकी मौत के दशकों बाद भी दिखाई देता है। निश्चित ही, माइम के इतिहास में चैपलिन ही सबसे अच्छी तरह से प्रलेखित हो सकते है।\n\nप्रसिद्ध फ्रांसीसी हास्य अभिनेता, लेखक और निर्देशक जैक ताती ने माइम में प्रारंभिक रूप से लोकप्रियता पाई, उनकी बाद की फिल्मों में न्यूनतम संवाद होते थे, बजाए इसके कि कई जटिल दृश्यों को निर्देशित किए जाएं. चैपलिन की तरह ही ताती पहले हर चरित्र का अभिनय करते थे और फिर अपने कलाकारों को उन्हें दोहराने के लिए कहते थे।\n\nमाइम का प्रदर्शन मंच पर भी किया गया है जिसमें मार्सेल मार्से और उनका चरित्र \"बीप\" बहुत प्रसिद्ध है। माइम सड़क थिएटर और नौटंकी की भी एक लोकप्रिय शैली है। परंपरागत रूप से, इसप्रकार के प्रदर्शन में एक अभिनेता काली तंग पतलून और सफेद कपड़े पहनकर चेहरे पर सफेद मेकअप लगा लेता है। हालांकि, समकालीन माइम में अक्सर चेहरे पर बिना सफेदी लगाए ही प्रदर्शन किए जाते हैं। पारंपरिक माइम संपूर्ण रूप से मूक हुआ करते थे जबकि समकालीन माइम के प्रदर्शन के समय कभी कभी संवादों का प्रयोग किया जाता था। हालांकि माइम अक्सर हास्यास्पद होते हैं लेकिन कभी कभी वे बहुत गंभीर भी हो सकते हैं।\n\nकनाडा के लेखक माइकल जैकट का पहला उपन्यास, \"द लास्ट बटर फ्लाई\" एक माइम कलाकार नाज़ी की कहानी कहता है जिसने यूरोप पर कब्ज कर रखा थ और उसके उत्पीड़कों ने उसे रेड क्रॉस पर्यवेक्षकों के एक दल के लिए प्रदर्शन के लिए मजबूर किया। नोबेल पुरस्कार विजेता हेनरिक बॉल की \"द क्लाउन\" माइम कलाकार हंस शेनर के पतन की कहानी बयान करती है जो प्रेमिका द्वारा त्यागे जाने के बाद गरीबी और मादकता में डूबते चले गए। जैकब ऐपल की पुशर्ट लघु सूचीबद्ध कहानी, \"कोलरोफोबिया\" में एक मकान मालिक की त्रासदी को दर्शाया गया है जिसकी शादी धीरे धीरे टूटने लगती है जब वह अपना एक अतिरिक्त अपार्टमेंट किराए पर एक घुसपैठ माइम कलाकार को दे देता है। \n\nऐसा दर्ज है कि पहले मूकाभिनय अभिनेता टेलेसटिस जिसने \"सेवेन अगेन्स्ट थीब्स\" नाटक में काम किया था जो ऐशेलस द्वारा लिखी गई थी। यह दुखद मूकाभिनय किलकिया के पुलाडेस द्वारा विकसित की गई थी, हास्य मूकाभिनय बथूलॉस के ऐलेक्जेनड्रिया द्वारा विकसित की गई थी।\n\nरोमन सम्राट ट्राजन ने मूकाभिनय करने वालों को निर्वासित कर दिया था; कैलिगुला ने उनका समर्थन किया था; मार्कस ॲरेलियस ने उन्हें अपोलो का पुजारी बना दिया था। नेरो स्वयं माइम के रूप में काम करते थे।\n\nजबकि माइम के रूप में ज्ञात अधिकतर लेख और विख्यात लोगों का समूह पश्चिमी शैलियों के थिएटर और तकनीक से संबंधित है और इससे ऐतिहासिक रूप से जुड़ा हुआ है, अनुरूप प्रदर्शन अन्य सभ्यताओं की नाट्य परंपराओं को प्रकट करते हैं। \n\nभारतीय शास्त्रीय संगीत रंगमंच, ग़लती से अक्सर \"नृत्य\" के रूप में वर्गीकृत किए जाते हैं, जबकि यह समूह नाट्य शैली है जिसमें कलाकार विभिन्न मुद्राओं, इशारों, भाव प्रदर्शन, कला, अभिनय और स्थिति के माध्यम से विभिन्न नाट्य चरित्र को प्रस्तुत करता है। कविता पाठ, संगीत और पैरों से बजाए गए ताल के साथ कभी कभी प्रदर्शन किए जाते हैं। नाट्य शास्त्र, भरत मुनि द्वारा लिखे गए प्राचीन नाट्य ग्रंथ में मूक प्रदर्शन या \"मुखाभिनय\" उल्लेखित है। \n\nकथकली में, भारतीय महाकाव्यों की कहानियों को चेहरे के भावों, हाथ के संकेत और शारीरिक क्रियाओं के माध्यम से प्रस्तुत किए जाते हैं प्रदर्शन के साथ कथानक गीत के रूप में गाए जाते हैं जबकि अभिनेता पृष्ठभूमि के साथ लय में अभिनय प्रस्तुत करते हैं।\n\nजापानी नोह परंपरा शैली ने समकालीन माइम और जैकस कोपे और जैकस लेकॉक सहित कई थिएटर कलाकारों को बहुत प्रभावित किया क्योंकि ये मुखौटा और शारीरिक शैली का प्रदर्शन बहुत अधिक करते थे। \n\nबुटोह अक्सर नृत्य शैली के रूप में निर्दिष्ट किया गया है, जबकि विभिन्न थियेटर कलाकारों द्वारा भी यह बहुत अच्छी तरह से अपनाया गया है।\n\n\n", "id": "382883", "title": "माइम कलाकार"}
{"url": "https://hi.wikipedia.org/wiki?curid=382885", "text": "शनि के छल्ले\n\nशनि के छल्ले हमारे सौर मण्डल के सबसे शानदार उपग्रही छल्लों का गुट हैं। यह छोटे-छोटे कणों से लेकर कई मीटर बड़े अनगिनत टुकड़ों से बने हुए हैं जो सारे इन छल्लों का हिस्सा बने शनि की परिक्रमा कर रहें हैं। यह सारे टुकड़े अधिकतर पानी की बर्फ़ के बने हुए हैं जिनमें कुछ-कुछ धुल भी मिश्रित है। यह सारे छल्ले एक चपटे चक्र में एक के अन्दर एक हैं। इस चक्र में छल्लों के बीच कुछ ख़ाली छल्ले-रुपी अंतराल या दरारे भी हैं। इन में से कुछ दरारे तो इस चक्र में परिक्रमा करते हुए उपग्रहों ने बना लीं हैं: जहाँ इनकी परिक्रमा की कक्षाएँ हैं वहाँ इन्होने छल्लों में से मलबा हटा दिया है। लेकिन कुछ दरारों के कारण अभी वैज्ञानिकों को ज्ञात नहीं हैं।\n\nयह छल्ले शनि की भूमध्य रेखा से ७,००० किमी की ऊंचाई पर शुरू होते हैं और ८०,००० किमी की दूरी तक रहते हैं। इनमे ९९.९% पानी की बर्फ़ है जिसमें थोड़ी सी अन्य पदार्थों की मिलावट भी है। मुख्य छल्लों में १ सेंटीमीटर से लेकर १० मीटर तक के टुकड़े हैं।\n\nशनि के छल्ले कैसे बने, इस विषय को लेकर वैज्ञानिकों में बहस जारी है। कुछ कहते हैं के शनि का एक बड़ा उपग्रह था जो भटककर उसकी रोश सीमा के अन्दर आ गया और शनि के गुरुत्वाकर्षण से उसपर ऐसा ज़बरदस्त ज्वारभाटा बल पड़ा के उसके बाहरी (बर्फ़ीला) हिस्से टुकड़े-टुकड़े हो गए और छल्लों में बिखर गए और उसका अंदरी (पत्थरीला) हिस्सा शनि में गिरकर विलय हो गया। इस काल्पनिक उपग्रह का नाम उन्होंने वॅरिटैस डाला है, जो प्राचीन रोमन धर्म में एक देवी थी जो किसी परिस्थिति में भाग के एक कुँए में छुप गयी थी। दुसरे वैज्ञानिक कहतें हैं के ऐसा कुछ नहीं हुआ। इनका कहना है के जब सौर मण्डल का आदिग्रह चक्र हमारे सूरज और ग्रहों को जन्म दे रहा था, तो कुछ मलबा शनि के इर्द-गिर्द बच गया जो आगे चलकर उसके छल्लों के रूप में स्थाई हो गया। पहले मत के वैज्ञानिक कहते हैं के यह असलियत के छल्लों में ९९ प्रतिशत से भी अधिक बर्फ़ है उनके हक़ में एक निर्णायक बात है। विवाद जारी है।\n\nशनि के छल्लों में कई छल्ले और दरारें सम्मिलित हैं। इन सब के नाम अंतर्राष्ट्रीय खगोलीय संघ ने निर्धारित किये हैं। इन्हें अन्दर से बाहर देखा जाए तो -\nसी छल्ले, कैसीनी दरार और ए छल्ले के अन्दर और भी विभाग हैं - यानि उनको नज़दीकी से देखा जाए तो उनमें भी उप-छल्ले और उप-दरारें नज़र आती हैं।\n\n", "id": "382885", "title": "शनि के छल्ले"}
{"url": "https://hi.wikipedia.org/wiki?curid=382887", "text": "रिया (उपग्रह)\n\nरिया हमारे सौर मण्डल के छठे ग्रह शनि का दूसरा सब से बड़ा उपग्रह है। रिया सौर मण्डल के सारे उपग्रहों में से नौवा सब से बड़ा उपग्रह है। इसकी खोज १६७२ में इटली के खगोलशास्त्री जिओवान्नी कैसीनी ने की थी। रिया के घनत्व को देखते हुए वैज्ञानिकों का अनुमान है के यह २५% पत्थर और ७५% पानी की बर्फ़ का बना हुआ है। इस उपग्रह का तापमान धूप पर निर्भर करता है। जहाँ धूप पड़ रही हो वहाँ इसका तापमान -१७४ डिग्री सेंटीग्रेड (९९ कैल्विन) है और जहाँ अँधेरा हो वहाँ यह गिरकर -२२० डिग्री सेंटीग्रेड (५३ कैल्विन) चला जाता है। इसकी सतह पर अंतरिक्ष से गिरे हुए उल्कापिंडों की वजह से बहुत से गढ्ढे हैं, जिनमें से दो तो बहुत ही बड़े हैं और ४०० से ५०० किमी का व्यास (डायामीटर) रखते हैं।\n\nरिया को अंग्रेज़ी में \"Rhea\" लिखा जाता है। प्राचीन यूनानी धर्म में रिया देवताओं की माता थीं।\n\nरिया का व्यास (डायामीटर) लगभग १,५२८ किमी है। तुलना के लिए पृथ्वी के चन्द्रमा का व्यास लगभग ३,४७० किमी है, यानि रिया से दुगना।\n\n३ मार्च २००६ में अमेरिकी अंतरिक्ष प्राधिकरण (नासा) ने घोषणा की के उन्हें रिया के इर्द-गिर्द कुछ कमज़ोर से उपग्रही छल्लों के अस्तित्व के सुराग़ मिले हैं। हालांकि अभी इस बात को पक्का नहीं किया गया है, अगर ऐसा पाया जाता है तो रिया सौर मण्डल का पहला ऐसा उपग्रह होगा जिसके इर्द-गिर्द छल्ले हैं।\n\n२७ नवम्बर २०१० को अमेरिकी अंतरिक्ष प्राधिकरण (नासा) ने घोषणा की के रिया पर एक पतला सा वायुमंडल मौजूद है, जिसमें ऑक्सीजन और कार्बन डाईऑक्साइड मौजूद हैं।\n\n\n", "id": "382887", "title": "रिया (उपग्रह)"}
{"url": "https://hi.wikipedia.org/wiki?curid=382888", "text": "आऐपिटस (उपग्रह)\n\nआऐपिटस हमारे सौर मण्डल के छठे ग्रह शनि का तीसरा सब से बड़ा उपग्रह है। आऐपिटस सौर मण्डल के सारे उपग्रहों में से ग्यारहवाँ सब से बड़ा उपग्रह है। इसकी खोज १६७१ में इटली के खगोलशास्त्री जिओवान्नी कैसीनी ने की थी। आऐपिटस इस बात के लिए मशहूर है के उसके एक भाग का रंग काफ़ी हल्का है और दुसरे भाग का रंग बहुत ही गाढ़ा है। इस उपग्रह के ठीक मध्य रेखा में एक उठी हुई चट्टान देखी गयी है जो इस चाँद के आधे हिस्से तक चलती है। आऐपिटस का घनत्व काफ़ी कम है और वैज्ञानिक अनुमान लगते हैं के इसमें सिर्फ़ २०% पत्थर है और बाक़ी सब पानी की बर्फ़ है।\n\nआऐपिटस को अंग्रेज़ी में \"Iapetus\" लिखा जाता है। आऐपिटस प्राचीन यूनानी धार्मिक कथाओं का एक पात्र था।\n\nआऐपिटस का व्यास (डायामीटर) लगभग १,४९० किमी है। तुलना के लिए पृथ्वी के चन्द्रमा का व्यास लगभग ३,४७० किमी है, यानि आऐपिटस से लगभग ढाई गुना। इसका आकार एक ध्रुवों से पिचके हुए गोले की तरह है और भूमध्य रेखा में थोड़ा सा मोटा है। इसी वजह से कुछ खगोलशास्त्री इसके आकार को अख़रोट जैसा बताते हैं।\n\n१७वी सदी में ही जिओवान्नी कैसीनी ने सही अंदाज़ा लगा लिया था के आऐपिटस का एक रुख़ गोरा है और एक काला। आऐपिटस के गढ़े रंग वाले क्षेत्र को अब \"कैसीनी रॅजिओ\" के नाम से बुलाया जाता है। माना जाता है के जो पदार्थ इस इलाक़े को उस का गाढ़ा रंग देते हैं वे धूमकेतुओं या अन्य किसी बाहरी वस्तुओं के ज़रिये इस उपग्रह पर आ गिरे थे। माना जाता है के इन पदार्थों में कार्बन के कुछ रसायन और हैड्रोजन सायनाइड मौजूद हैं।\n\nदो रंगों के अलावा आऐपिटस की भू-मध्य चट्टान भी एक रहस्य है। यह १,३०० किमी लम्बी, औसतन २० किमी चौड़ी और औसतन १३ किमी ऊंची है। इसके कुछ हिस्से तो आसपास के मैदानों से २० किमी ऊपर उठते हैं। यह चट्टान सिर्फ़ गढ़े रंग वाले कैसीनी रॅजिओ क्षेत्र में मिलती है। यह चट्टान कैसे बनी, इसके तीन विचार हैं, लेकिन इनमें से कोई भी यह नहीं समझा पाता के यह सिर्फ़ गाढ़े रंग वाले हिस्से में क्यों है -\n\n\n", "id": "382888", "title": "आऐपिटस (उपग्रह)"}
{"url": "https://hi.wikipedia.org/wiki?curid=382890", "text": "कामलिप्सा\n\nकामलिप्सा या कामवासना या लिबिडो (Libido) का अर्थ है- 'मैथुन की तीव्र इच्छा'। कामवासना व्यक्ति की जैविक, मानसिक तथा सामाजिक कारकों पर निर्भर होता है। जैविक रूप से ऐसा माना जाता है कि टेस्टोस्टेरोन आदि हार्मोनों का स्तर कामेच्छा को प्रभावित करता है। कामेच्छा, शरीर के स्वास्थ्य की स्थिति पर भी निर्भर है। इसके अलावा दवा, जीवनशैली तथा सम्बन्धों (रिलेशनशिप) आदि का भी कामेच्छा पर प्रभाव पड़ता है।\n\n", "id": "382890", "title": "कामलिप्सा"}
{"url": "https://hi.wikipedia.org/wiki?curid=382891", "text": "रोमियो\n\nरोमियो शेक्सपियर के नाटक 'रोमियो-जुलिएट' के काल्पनिक पात्रो में से एक है।\n", "id": "382891", "title": "रोमियो"}
{"url": "https://hi.wikipedia.org/wiki?curid=382892", "text": "थन\n\nथन (udder) का अर्थ है- किसी मादा पशु का स्तन जिस से वह अपने बच्चे या बछडे़ को दूध पिलाती है। प्रत्येक स्तनपायी प्राणी में यह होता है। यह स्तन ग्रंथियों से बना होता है। पशुओं में यह एक बड़े थैले के समान पशु के पिछले भाग में उसके पेट के नीचे लटका रहता है। दुधारू पशुओं के थन की समुचित देखभाल जरूरी है नहीं तो थनैला रोग आदि रोग हो सकते हैं। \n\n", "id": "382892", "title": "थन"}
{"url": "https://hi.wikipedia.org/wiki?curid=382893", "text": "क्रेप\n\nक्रेप (crape) झिलमिल बनावट को रेशमी कपड़ा जो देखने में एक अजीब ढंग का कड़ा और सलवट पड़ा जान पड़ता है। यह कड़े रेशमी सूत से बुना जाता है। इसकी दो किस्में प्रचलित हैं- नर्म पूर्वी अथवा कैंटन क्रेप और कड़ा क्रेप। कैंटन क्रेप देखने में लहरदार दिखाई पड़ता है। इसके बाने का तार दो सूतों को गोंद के साथ उल्टी दिशा में बटकर कड़ा तैयार किया जाता है। बुनते समय कपड़ा एकदम चिकना होता है। उसमें किसी प्रकार की सलवट नहीं होती। बाद में जब उबालकर गोंद निकाल दिया जाता है, वह एकदम नरम हो जाता है और धागे की ऐंठन ढीली हो जाती है जिससे कपड़े में सलवटें पड़ जाती है जो इस वस्त्र की विशेषता मानी जाती हैं। चीनी और जापानी इस प्रकार का क्रेप तैयार करने में निपुण माने जाते हैं।\n\nकड़े क्रेप की कताई और बुनाई सामान्य होती है। उसका क्रेप स्वरूप बुनाई के बाद की प्रक्रिया में निहित है। किंतु इसी क्या प्रक्रिया है यह निर्माता ही जानते हैं और वे उसे गोपनीय रखते हैं। इस प्रकार का क्रेप एक धागे, दो धागे, तीन धागे या चार धागे का बनता है और प्राय: काले रंग में तैयार किया जाता है। इंग्लैंड में यह एसेक्स, नार्विच, यारमथ, मैनचेस्टर और ग्लासगो में बनता है। अब रेशमी क्रेप की नकल पर सूती क्रेप भी बनने लगे हैं।\n", "id": "382893", "title": "क्रेप"}
