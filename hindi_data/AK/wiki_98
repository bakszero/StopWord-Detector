{"url": "https://hi.wikipedia.org/wiki?curid=426682", "text": "ओटो वारबर्ग\n\nहेनरिक ओटो वारबर्ग (जन्म – 8 अक्टूबर 1883 फ्रायबर्ग, बेडन, जर्मनी निधन – 1 अगस्त 1970 बर्लिन, पश्चिमी जर्मनी) जर्मनी के जीवरसायन शास्त्री और शोधकर्ता थे। इनकी माँ का नाम एलिजाबैथ गार्टनर और पिता का नाम ऐमिल वारबर्ग था, जो बर्लिन विश्वविद्यालय में भौतिकशास्त्री थे। ऐमिल आइन्सटीन के मित्र थे और इन्होंने मेक्स प्लैंक के साथ भी काम किया था। ओटो ने 1906 में बर्लिन विश्वविद्यालय से रसायनशास्त्र में डॉक्ट्रेट की और 1911 में हाइडलबर्ग विश्वविद्यालय से डॉक्टर ऑफ मेडीसिन की डिग्री प्राप्त की थी। इसके बाद कुछ समय वे हाइडलबर्ग में ही शोध करते रहे। लेकिन 1913 में उन्हें बर्लिन के प्रतिष्ठित विल्हेम इन्स्टिट्यूट फोर बॉयोलाजी में नियुक्ति मिल गई। प्रथम विश्व युद्ध के दौरान उन्होंने सेना में भी काम किया और उन्होंने आयरन क्रॉस पदक प्राप्त किया। लेकिन आइन्सटीन ने उन्हें सेना छोड़ने पर विवश किया और अपनी प्रतिभा और अमूल्य समय को मानव कल्याण हेतु शोध कार्यों में लगाने की प्रेरणा दी। सन् 1931 में वे विल्हेम इन्स्टिट्यूट के निर्देशक के पद से सम्मानित किये गये। वे अपनी मृत्यु तक इस संस्थान के प्रभारी बने रहे। द्वितीय विश्व युद्ध के बाद इसका नाम बदल कर मेक्स प्लैंक इंस्टिट्यूट रख दिया गया। \nबीसवें दशक के प्रारंभ में डॉ॰ ओटो ने जीवित कोशिकाओं द्वारा ऑक्सीजन का उद्ग्रहण करने की क्रिया (कोशिकीय श्वसन- क्रिया) पर शोध शुरू किया था। सन् 1923 में इसके लिए उन्होंने एक विशेष दबाव-मापक यंत्र विकसित किया जिसे उन्होंने वारबर्ग मेनोमीटर नाम दिया। यह मेनोमीटर जैविक ऊतक की पतली सी तह द्वारा भी ऑक्सीजन के उद्ग्रहण की गति को नापने में सक्षम था। उन्होंने श्वसन-क्रिया को उत्प्रेरित करने करने वाले तत्वों पर बहुत शोध की और तभी ऑक्सीजन-परिवहन एन्जाइम साइटोक्रोम की खोज की, जिसके लिए उन्हें 1931 में नोबेल पुरस्कार मिला। ओटो ने पहली बार बतलाया था कि कैंसर कोशिका सामान्य कोशिका की तुलना में बहुत ही कम ऑक्सीजन ग्रहण करती है। उन्होंने हाइड्रोजन सायनाइड और कार्बन-मोनो-ऑक्साइड पर भी शोध की और बताया कि ये श्वसन-क्रिया को बाधित करते हैं। उन्होंने की जीवरसायन क्रियाओं के लिए सहायक उपघटक निकोटिनेमाइड और डिहाइड्रोजिनेज एन्जाइम आदि का बहुत अध्ययन किया। उन्होंने यह भी सिद्ध किया कि कैंसर कोशिका के पीएच और ऑक्सीजन उपभोग में सीधा संबन्ध होता है। यदि पीएच ज्यादा है तो कोशिका में ऑक्सीजन की मात्रा ज्यादा होगी। उन्होंने यह भी बतलाया कि कैंसर कोशिका में लेक्टिक एसिड और कार्बन-डाई-ऑक्साइड बनने के कारण पीएच बहुत कम लगभग 6.0 होता है। उनकी शोध के अन्य विषय माइटोकोन्ड्रिया में होने वाली इलेक्ट्रोन-परिवहन श्रंखला, पौधों में होने वाली प्रकाश-संश्लेषण क्रिया, कैंसर कोशिका का चयापचय आदि थे। \n\nसन् 1963 के बाद से जर्मनी में जीरसायन शास्त्र और आणविक जीवविज्ञान में अच्छी शोध करने वाले वैज्ञानिकों को ओटो वारबर्ग मेडल से सम्मानित किया जाता है और 2007 के बाद से 25000 यूरो का नकद पुरस्कार भी दिया जाता है। इस पुरस्कार को प्राप्त करना वैज्ञानिकों के लिए बहुत सम्मानजनक माना जाता है। डॉ॰ ओटो ने 1931 में द मेटाबोलिज्म ऑफ ट्यूमर्स नामक पुस्तक का संपादन किया और अपने शोध कार्यों को इसमें प्रकाशित किया। 1962 में उन्होने न्यू मेथड्स ऑफ सैल फिजियोलाजी नामक पुस्तक लिखी थी। इन्होंने 178 शोधपत्र भी प्रकाशित किये थे। इनकी प्रयोगशाला में शोध करने वाले हन्स अडोल्फ क्रेब्स और दो अन्य वैज्ञानिकों ने भी नोबेल पुरस्कार प्राप्त किया था। \n\nवे हमेशा अध्ययन और मानव सेवा को सर्वोपरि मानते थे और वे आजीवन अविवाहित रहे। डॉ॰ ओटो जीवन के अंतिम पड़ाव में थोड़े चिड़चिड़े और सनकी हो गये थे। वे समझने लगे थे कि सारी बीमारियाँ प्रदूषित चीजें खाने से ही होती हैं, इसलिए वे ब्रेड भी अपने खेत में पैदा हुए जैविक गैंहूं की बनी हुई खाना पसन्द करते थे। कई बार तो वे रेस्टॉरेन्ट में चाय पीने जाते थे, पैसे भी पूरे देते थे परन्तु बदले में सिर्फ गर्म पानी लेते थे और अपने साथ लाई हुई जैविक चाय प्रयोग करते थे। \n\nलिन्डाव का संशोधित व्याख्यान (संक्षिप्त) \nद्वारा ओटो वारबर्ग निर्देशक, मेक्स प्लैंक इंस्टिट्यूट, कोशिकीय संरचना विज्ञान. बर्लिन-डेह्लेम, जर्मनी। \nअंग्रेजी संस्करण - डीन बर्क, नेशनल कैंसर इंस्टिट्यूट, बेथेस्डा, मेरीलैंड। \n\nडीन बर्क द्वारा संक्षिप्त विवरण - यह व्याख्यान 1966 में लिंडाव, जर्मनी में हुए नोबेल पुरस्कार विजेताओं के वार्षिक अधिवेशन में ओटो वारबर्ग ने दिया था। उन्हें 1931 में कोशिकीय-श्वसन में ऑक्सीजन-परिवहन एन्जाइम (साइटोक्रोम-सी) की खोज के लिए मेडीसिन में नोबेल पुरस्कार दिया गया था और 1944 में भी हाइड्रोजन-परिवहन एन्जाइम्स के लिए सक्रिय तत्वों की खोज के लिए भी नोबेल पुरस्कार दिया जाने वाला था, परन्तु ऐसा कहा जाता है कि ओटो यहूदी मूल के नागरिक थे इसलिए एडोल्फ हिटलर नहीं चाहते थे कि उन्हें नाबेल पुरस्कार दिया जाये। हारवर्ड, ऑक्सफोर्ड और हाइडलबर्ग आदि विश्वविद्यलयों ने उन्हें डॉक्ट्रेट व अन्य उपाधियों से सम्मानित किया। जीवन के भौतिक-विज्ञान और रसायन-विज्ञान में उनकी बहुत रुचि थी। \nकिसी भी रोग के मुख्य (Primary) और द्वितीयक या गौंण (Secondary) कारण होते हैं। उदाहरण के तौर पर प्लेग का मुख्य कारण प्लेग का कीटाणु है, जबकि द्वितीयक कारण गंदगी, चूहे और पिस्सू (जो प्लेग के कीटाणुओं को चूहे से मनुष्य तक पहुँचाते हैं) हैं। मुख्य कारण से अभिप्राय यह है कि यह उस रोग से पीड़ित हर रोगी में विद्यमान होता है। \n\nइसी तरह कैंसर के भी अनगिनत द्वितीयक कारण हो सकते हैं। लेकिन कैंसर का मुख्य कारण ऑक्सीजन द्वारा सामान्य कोशिकीय श्वसन-क्रिया का बाधित होकर शर्करा के खमीरीकरण (Fermentation of Sugar) में परिवर्तित हो जाना है। शरीर की सभी कोशिकाएं ऑक्सीजन द्वारा श्वसन करके ऊर्जा प्राप्त करती हैं, जबकि कैंसर कोशिका शर्करा को खमीर करके ऊर्जा प्राप्त करती है। सभी सामान्य कोशिकाएँ दरअसल वायुजीवी हैं और कैंसर कोशिका आँशिक अवायुजीवी हैं जो निम्न-स्तरीय एककोशीय जीवों की भाँति ग्लूकोज का खमीर करके जीवन व्यापन करती है। भौतिक और रसायनशास्त्र की दृष्टि से सामान्य और कैंसर कोशिका में यह अंतर महत्वपूर्ण है। \n\nडेह्लेम इन्स्टिट्यूट में शुरू से ही कैंसर पर शोध हो रही थी। यहाँ ऑक्सीजन-परिवहन एन्जाइम हाइड्रोजन-परिवहन एन्जाइम्स की खोज हुई और उनकी रसायनिक संरचना का बारीकी से अध्ययन किया गया। यदि यह सत्य है कि कैंसर का प्रमुख कारण ऑक्सीजन द्वारा सामान्य श्वसन क्रिया का बाधित होकर खमीरीकरण में परिवर्तित होना है तो बिना किसी अपवाद के सभी कैंसर कोशिकाएँ खमीर द्वारा श्वसन क्रिया करेंगी और सामान्य कोशिकाएँ कभी भी खमीर द्वारा श्वसन नहीं करेंगी। \n\nदो अमेरिकी वैज्ञानिकों मेल्मग्रेन और फ्लेनेगान ने सरल प्रयोग से यह सिद्ध किया था। उन्होंने चूहों के रक्त में टिटेनस के बीजाणु (Spores) छोड़े, जो ऑक्सीजन के अभाव में ही अंकुरित होकर फूट जाते है और टिटेनस फैलाने वाले कीटाणुओं को जन्म देते हैं। उन्होंने पाया कि चूहे स्वस्थ थे और उनमें टिटेनस रोग के कोई लक्षण दिखाई नहीं दे गहे थे, क्योंकि उनके शरीर में कहीं भी ऐसा स्थान नहीं था जहाँ पर्याप्त ऑक्सीजन विद्यमान नहीं हो। लेकिन जब कैंसर से पीड़ित चूहों के रक्त में टिटेनस के बीजाणु (Spores) छोड़े तो चूहे टिटेनस रोग से ग्रसित हो गये, क्योंकि उनके शरीर में कैंसर की गाँठों के भीतर ऑक्सीजन की मात्रा इतनी कम थी कि टिटेनस के बीजाणु अंकुरित होकर फूटे और टिटेनस के कीटाणु बाहर निकले और चूहे टिटेनस रोग से ग्रसित हो गये। इन प्रयोगों से यह स्पष्ट हो जाता है कि कैंसर कोशिकाएँ आंशिक अवायुजीवी और सामान्य कोशिकाएँ वायुजीवी होती हैं।\n\nहम यहाँ एक अलग तरह के प्रयोगों को समझने की कौशिश करते हैं जो कैंसर में खमीरीकरण और कैंसर की वृद्धि-दर के बीच मात्रात्मक संबन्धों को दर्शाते हैं। हैरोल्ड मोरिस, नेशनल कैंसर इन्स्टिट्यूट, बेथेस्डा ने अपने प्रयोगों में जब अलग-अलग सक्रियता वाले लीवर कैंसरकारक तत्व जब चूहों के रक्त में छोड़े तो देखा कि चूहों में जो कैंसर की गांठें हुई उनकी वृद्धि-दर भी अलग-अलग थी। कहने का तात्पर्य यह है कि जहाँ किसी चूहे की गांठें तीन दिन में बढ़ कर दोगुनी हो गई वहीं किसी अन्य चूहे की गाँठ को दो गुना होने में 30 दिन लग गये। नेशनल कैंसर इन्स्टिट्यूट के ही डीन बर्क और मार्क वुड्स 3 ने अलग-अलग हिपेटोमाज़ में खमीरीकरण की दर और हिपेटोमा के बढ़ने की दर को एक ग्राफ द्वारा प्रदर्शित किया। उन्होंने पाया कि खमीर और वृद्धि-दर (या मेलिगनेन्सी) में सीधा मात्रात्मक संबन्ध है। उन्होंने देखा कि जैसे जैसे हिपेटोमा की वृद्धि-दर बढ़ती है, खमीरीकरण भी उसी अनुपात में या और तेजी से बढ़ता है। डीन बर्क और मार्क वुड्स ने अपने ग्राफ के शून्य-बिन्दु क्षेत्र में खमीरीकरण की दर इतनी कम होती है कि उसे पारंपरिक तरीकों से नापना संभव नहीं है जबकि उसी क्षेत्र में गाँठ की न्यूनतम वृद्धि-दर आसानी से नापी जा सकती है। लेकिन जब उन्होंने शर्करा के खमीरीकरण को नापने के ज्यादा संवेदनशील तरीके विकसित किये तो सिद्ध हो गया कि बहुत धीरे-धीरे बढ़ने वाले कैंसर भी शर्करा को खमीर करते हैं। \nअब यह तो सिद्ध हो गया है कि शर्करा को खमीर करके ऊर्जा ग्रहण करना कैंसर-कोशिका की खास फ़ितरत है, तो आइये अब यह समझने की कौशिश करें कि कैसे एक सामान्य कोशिका बदलकर अवायुजीवी बन जाती है अर्थात कैंसर-कोशिका में परिवर्तित हो जाती है। इसके लिए हम देह्लेम इन्स्टिट्यूट के गाहेन, गायस्लर और लोरेन्ज द्वारा किये गये प्रयोगों को समझने का यत्न करते हैं। \n\nजब चूहे के भ्रूण की कोशिकाओं को एक उपयुक्त माध्यम में रखा जहाँ ऑक्सीजन का स्तर भी पर्याप्त तो वे ऑक्सीजन की मौजूदगी में वायवीय (Aerobic) श्वसन-क्रिया करती रही, विभाजित होती रही और खमीरीकरण भी नहीं हुआ। लेकिन जब ऑक्सीजन का स्तर इतना कम कर दिया कि कोशिकाओं की वायवीय (Aerobic) श्वसन-क्रिया आँशिक रूप से बाधित होने लगी तो 48 घन्टे में दो कोशिकीय विभाजन के बाद वे खमीर करने वाली कैंसर-कोशिकाओं में रूपान्तरित हो गई। और वे अवायवीय-श्वसन करने लगी। \n\nफिर हमने विभाजित हो रही भ्रूण-कोशिकाओं में ऑक्सीजन का दबाव और खमीरीकरण को नापने का यंत्र विकसित किया, जो संलग्न चित्र में स्पष्ट दिखाया गया है। इस व्यवस्था में हमने देखा कि वायवीय (Aerobic) श्वसन 35 प्रतिशत कम करने पर कोशिकाएँ कैंसर-कोशिकाओं में रूपान्तरित हो गई। यदि शरीर में ऑक्सीजन का दबाव इतना कम हो जाये कि विभाजित हो रही कोशिकाओं की वायवीय श्वसन-क्रिया 35 प्रतिशत बाधित हो जाये तो कैंसर हो जाता है। इससे यह सिद्ध हुआ कि शरीर में वायवीय श्वसन आँशिक रूप से बाधित होने पर कैंसर-कोशिकाएँ बनने लगती हैं और खमीरीकरण द्वारा श्वसन करने लगती हैं। (Luft=हवा)\n\nहमारी पृथ्वी के विकास के प्रारंभिक दौर में वातावरण ऑक्सीजन रहित था और जीवन के नाम पर सिर्फ अविभेदित (undifferentiated) एक-कोशीय खमीर द्वारा श्वसन करने वाले जीव ही विद्यमान थे। फिर अरबों वर्षों बाद जब हमारे वातावरण में ऑक्सीजन का आगमन हुआ, तो ये अविभेदित (undifferentiated) एक-कोशीय जीव विभेदित (differentiated) होने लगे, वायवीय (Aerobic) श्वसन करने लगे और इस तरह पृथ्वी पर वनस्पतियों और जीवजन्तुओं का विकास शुरू हुआ। लेकिन यह अविभेदन (undifferentiation) हम आज भी कैंसर कोशिकाओं में देख रहे हैं। हम यह भी देखते हैं कि कई बार वातावरण में पर्याप्त ऑक्सीजन होने पर भी कैंसर का विकास हो रहा है, क्योंकि या तो विभाजित हो रही कोशिकाओं तक पर्याप्त ऑक्सीजन नहीं पहुँच रही है या कोशिकाओं में श्वसन-एन्जाइम्स को उत्प्रेरित करने वाले सक्रिय तत्व विद्यमान नहीं हैं। लेकिन जो भी स्थिति हो कैंसर में हमेशा ऑक्सीजन-श्वसन बाधित होता है, खमीरीकरण होता है और कोशिकाएं अविभेदित होने लगती हैं। कैंसर कोशिकाओं में व्यर्थ अनियंत्रित विभाजित होने की क्षमता बचती है और जीवन के लिए आवश्यक सभी कार्य-क्षमताएँ समाप्त हो जाती हैं। अर्थात जब श्वसन बाधित होता है, कैंसर जन्म लेता है, तब जीवन का अस्तित्व तो रहता है, पर वह विभाजित हो रही दिशाहीन कोशिकाओं के समूह (गांठे या ट्यूमर) के सिवा कुछ नहीं होता है।\nअब प्रश्न है कि क्यों ऑक्सीजन भेदन (differentiation) करती है और ऑक्सीजन की कमी क्यों अविभेदन (undifferentiation) करती है? या क्यों श्वसन-क्रिया भेदन (differentiation) करती है और खमीरीकरण अविभेदन (undifferentiation) करता है। जबकि श्वसन-क्रिया और खमीरीकरण दोनों ही कोशिका विभाजन करने में सक्षम हैं और यदि खमीरीकरण में भेदन की क्षमता भी होती तो शायद इस पृथ्वी पर कैंसर का अस्तित्व ही नहीं होता। \n\nइस तरह कई प्रश्न हैं जिनका स्पष्टीकरण संभवतः जीवरसायन शास्त्र दे सकता है। श्वसन-क्रिया और खमीरीकरण दोनों में ही फोस्फेट (जैविक) ऊर्जा प्रयुक्त होती है लेकिन दोनों में फोस्फोरिलेशन का तरीका अलग-अलग होता है। कैंसर के सन्दर्भ में देखें तो वायवीय फोस्फोरिलेशन भेदन (differentiation) कर सकने में सक्षम है, लेकिन खमीरी फोस्फोरिलेशन में यह क्षमता नहीं है। श्वसन और खमीरीकरण के चयापचय-पथ से स्पष्ट है कि पाइरुविक एसिड बनने तक दोनों के चयापचय-पथ में कोई फर्क नहीं है। लेकिन इसके बाद दोनों का क्रिया-पथ अलग-अलग ढ़ंग से होता है। खमीरीकरण में पाइरुविक एसिड एक ही रसायनिक क्रिया में डाइहाइड्रो-निकोटिनेमाइड द्वारा अपघटित होकर लेक्टिक-एसिड बनता है। जबकि वायवीय श्वसन में पाइरुविक एसिड ऑक्सीजन की उपस्थिति में कई जटिल रसायनिक क्रियाओं से गुजर कर जल और कार्बन-डाइ-ऑक्साइड बनाता है। \n\nमुख्य बिन्दु\n\n• खमीरीकरण की अपेक्षा श्वसन-क्रिया को बाधित करना आसान है क्योंकि श्वसन ज्यादा जटिल प्रक्रिया है। \n\n• श्वसन-क्रिया बाधित होने पर कोशिकाएँ बड़ी सरलता से खमीरीकरण करने लगती हैं क्योंकि दोनों क्रियाओं में एक ही उत्प्रेरक निकोटिनेमाइड कार्य करता है। \n\n• जब कोशिका में सामान्य श्वसन-क्रिया बाधित होती है और खमीरीकरण उसकी जगह लेता है, तो ग्लूकोज का अपघटन होता है और ऊर्जा की कमी के कारण कोशिका मृत्य हो जाती है। ग्लूकोज के अपघटन का मतलब है खमीरीकरण द्वारा मृत्यु और अवायवीय श्वसन का मतलब है खमीरीकरण द्वारा जीवन। \n\n• कैंसर इसीलिए ही होता है क्योंकि श्वसन-क्रिया ही कोशिकाओं को भेदन (differentiation) की क्षमता देती है, न कि खमीरीकरण। \nअंत में मैं यही कहना चाहता हूँ कि अब कैंसर कोई रहस्यमय रोग नहीं रह गया है और इसका प्रमुख कारण सबके सामने स्पष्ट है। हमें कैंसर से बचाव की दिशा में कार्य करना चाहिये। आखिर कब तक कीमोथैरेपी और रेडियोथैरेपी से जुड़े लालची बहुराष्ट्रीय संस्थान कैंसर पर हुई शोध का लाभ आम लोगों तक नहीं पहुँचने देंगे और उन्हें भ्रमित करते रहेंगे। शायद तब तक इस संसार में करोड़ों लोग इस रोग से मरते रहेंगे।\n\nवारबर्ग का व्याख्यान बहुत ही रोचक था। विज्ञान जगत में यह बड़ी क्रांतिकारी घटना थी कि श्वसन-क्रिया में ऑक्सीजन के महत्व को पहली बार उन्होंने दुनिया के सामने रखा था। लेकिन मुझे इस बात का बेहद खेद कि वे डॉ॰ बुडविग की खोज से अपनी पूर्णतः अनभिज्ञ रहे या आँखे मूंदे रहे। उपरोक्त व्याख्यान उन्होंने बुडविग की महान खोज के 15 वर्ष बाद दिया था। डॉ॰ बुडविग ने वह रहस्यमय कड़ी ढूँढ ली थी, जिसे वे खोजते रहे और हमेशा असफल रहे। इन दिनों डॉ॰ बुडविग अलसी के तेल और पनीर से कैंसर के रोगियों का सफलतापूर्वक उपचार कर रही थी और उन्हें 90 प्रतिशत सफलता भी मिल रही थी। डॉ॰ बुडविग ने एक बार कहा था कि वे यह चाहती थी कि डॉ॰ ओटो उनकी महान खोज लिनोलिक और लिनोलेनिक एसिड और कोशिकीय श्वसन में उनके महत्व को समझें। सन् 1952 में बुडविग ने अपने शोधपत्र कई बार डॉ॰ ओटो के पास भेजे और उनसे मिलने की इच्छा जाहिर की, परन्तु ओटो ने कोई जवाब ही नही दिया। बुडविग ने अपने एक साक्षात्कार में सैन्ट ग्योर्गी के बारे में भी कड़े शब्दों में कहा था कि उन्होंने मेरे सारे शोधपत्र पढ़ रखे थे, मेरे शोध-कार्यों से पूरी तरह वाकिफ थे परन्तु फिर भी अपनी पुस्तक इलेक्ट्रोनिक बॉयोलोजी एन्ड कैंसर में मेरी खोज के बारे में जिक्र नहीं किया।\n\n", "id": "426682", "title": "ओटो वारबर्ग"}
{"url": "https://hi.wikipedia.org/wiki?curid=426691", "text": "महर्षि\n\nप्राचीन भारतीय आर्य संस्कृति में ज्ञान और तप की उच्चतम सीमा पर पहुँच चुके व्यक्ति महर्षि कहलाते थे। इससे ऊपर ऋषियों की एकमात्र कोटि ब्रह्मर्षि की मानी जाती थी।\n", "id": "426691", "title": "महर्षि"}
{"url": "https://hi.wikipedia.org/wiki?curid=426693", "text": "कारगिल हवाई अड्डा\n\nकारगिल हवाई अड्डा (Kargil Airport) (کارگل کے ہوائی) कारगिल में एक हवाई अड्डा है जो सन २००३ में बना है। यह हवाई अड्डा कारगिल से ६ कि॰मी॰ और श्रीनगर से २१० कि॰मी॰ दूर है। यह जम्मू और कश्मीर में 4 प्रमुख हवाई अड्डों में से एक है।\n", "id": "426693", "title": "कारगिल हवाई अड्डा"}
{"url": "https://hi.wikipedia.org/wiki?curid=426725", "text": "अष्टावक्र (महाकाव्य)\n\nअष्टावक्र (२०१०) जगद्गुरु रामभद्राचार्य (१९५०–) द्वारा २००९ में रचित एक हिन्दी महाकाव्य है। इस महाकाव्य में १०८-१०८ पदों के आठ सर्ग हैं और इस प्रकार कुल ८६४ पद हैं। महाकाव्य ऋषि अष्टावक्र की कथा प्रस्तुत करता है, जो कि रामायण और महाभारत आदि हिन्दू ग्रंथों में उपलब्ध है। महाकाव्य की एक प्रति का प्रकाशन जगद्गुरु रामभद्राचार्य विकलांग विश्वविद्यालय, चित्रकूट, उत्तर प्रदेश द्वारा किया गया था। पुस्तक का विमोचन जनवरी १४, २०१० को कवि के षष्टिपूर्ति महोत्सव के दिन किया गया।\n\nइस काव्य के नायक अष्टावक्र अपने शरीर के आठों अंगों से विकलांग हैं। महाकाव्य अष्टावक्र ऋषि की संपूर्ण जीवन यात्रा को प्रस्तुत करता है जोकि संकट से प्रारम्भ होकर सफलता से होते हुए उनके उद्धार तक जाती है। महाकवि, जो स्वयं दो मास की अल्पायु से प्रज्ञाचक्षु हैं, के अनुसार इस महाकाव्य में विकलांगों की सार्वभौम समस्याओं के समाधानात्मक सूत्र प्रस्तुत किए गए हैं। उनके अनुसार महाकाव्य के आठ सर्ग विकलांगों की आठ मनोवृत्तियों के विश्लेषण मात्र हैं।\n\nमहाकाव्य में अष्टावक्र के जीवन की कथा वर्णित है, जिसका आधार वाल्मीकि रामायण का युद्धकाण्ड, महाभारत का वन पर्व, अष्टावक्र गीता एवं भवभूति द्वारा रचित उत्तररामचरितम् नाटक है। छान्दोग्य उपनिषद में वर्णित ऋषि उद्दालक के कहोल नामक एक शिष्य हैं। उद्दालक कहोल को अपनी पुत्री सुजाता विवाह में अर्पित करते हैं और नवविवाहित दम्पती एक जंगल के आश्रम में जीवन-यापन प्रारम्भ करते हैं। कुछ वर्षों के उपरान्त सुजाता गर्भवती हो जाती है। गर्भस्थ बालक एक बार रात्रि में अपने पिता ऋषि कहोल से कहता है कि उच्चारण करते समय प्रत्येक वैदिक मन्त्र में आठ अशुद्धियाँ कर रहे हैं। क्रुद्ध कहोल बालक को आठ अंगों (दोनों पैर, घुटने, हाथ और छाती एवं सिर) से विकलांग होने का घोर शाप दे देते हैं। \n\nइसी मध्य जंगल में अकाल पड़ जाता है और सुजाता अपने पति कहोल को कुछ धनार्जन करने के लिए मिथिला में राजा जनक के समीप भेजती हैं। जनक का बन्दी नामक एक दरबारी कहोल को शास्त्रार्थ में पराजित कर देता है और वरुणपाश के द्वारा ऋषि को जल में डुबो देता है। उद्दालक सुजाता को उसके पति की दुर्दशा से अवगत कराते हुए इस घटना को बालक से गुप्त रखने को कहते हैं।\n\nउद्दालक सुजाता द्वारा प्रसूत शिशु का नाम अष्टावक्र रखते हैं। उसी समय, उद्दालक के भी एक पुत्र का जन्म होता है, जिसका नाम श्वेतकेतु रखा जाता है। अष्टावक्र और श्वेतकेतु भाइयों की तरह बड़े होते हैं और उद्दालक से धर्मग्रन्थों का अध्ययन करते हैं। अष्टावक्र उद्दालक को अपना पिता एवं श्वेतकेतु को अपना भाई समझता है। किन्तु दस वर्ष की आयु में अपने पिता के बन्दी के बन्धन में होने का ज्ञान होने पर, वे अपने पिता को मुक्त कराने के लिए मिथिला जाने का निश्चय करते हैं। अष्टावक्र अपने मामा श्वेतकेतु के सहित मिथिला की यात्रा करते हैं और क्रमशः द्वारपाल, राजा जनक और बन्दी को शास्त्रार्थ में हराकर अपने पिता कहोल को वरुणपाश से मुक्त कराते हैं।\n\nघर लौटते समय मार्ग में महर्षि कहोल अष्टावक्र को समंगा नदी में स्नान कराते हैं और अपने तपोबल से उन्हें उनके शरीर की आठों विकलांगताओं से मुक्त करा देते हैं। अन्त में, वशिष्ठ मुनि की प्रेरणा पर अष्टावक्र सीता एवं राम जी के राजदरबार में पधारते हैं और अयोध्या की राजसभा में सम्मानित किए जाने पर आनन्द का अनुभव करते हैं।\n\nआठों सर्गों की कथा संक्षेप में नीचे प्रस्तुत है-\n\n\nकवि कहते हैं कि इस काव्य की विधा क्रान्तिवाद है।द्वितीय सर्ग में, महाकवि सम्यक क्रान्ति को परिभाषित करते हुए कहते हैं कि ऐसी क्रान्ति मात्र विचारों में परिवर्तन से समुद्भूत हो सकती है। अष्टावक्र कहोल से वार्तालाप करते हुए कहते हैं कि “ॐ शान्ति” वृद्धों के लिए समुचित पुरातन उद्घोषणा है और अद्यतन युवावर्ग हेतु “ॐ क्रान्ति” की नूतन उद्घोषणा होनी चाहिए। ॐ शान्ति मन्त्र की पंक्तियों के आधार पर, सर्वत्र क्रान्ति का शंखनाद करने हेतु महाकवि अष्टावक्र के माध्यम से नवीन मन्त्र प्रस्तुत करते है –\nद्यौः क्रान्तिः नभः क्रान्तिः भाग्यभूमाभूमि क्रान्तिः। \nपरमपावन आपः क्रान्तिः ओषधिः सङ्क्रान्तिमय हो ॥ \nनववनस्पतिवृन्द क्रान्तिः विश्वदेवस्पन्द क्रान्तिः। \nमहाकाव्यच्छन्द क्रान्तिः ब्रह्मभव सङ्क्रान्तिमय हो ॥ \n\nहिन्दी के विद्वान श्री बी एन मिश्र के अनुसार शास्त्रीय परम्परा में महाकाव्यों के सर्गों के नाम श, ष, स और ह अक्षरों से प्रारम्भ नहीं किए जाते। उनका मत है कि यहाँ महाकवि ने सभी सर्गों के नाम स से प्रारम्भ करके शास्त्रीय लीक से हटकर नवीन पथ का निर्माण किया है।\n\nमहाकाव्य में कवि अष्टावक्र नाम की व्युत्पत्ति – अष्ट अर्थात आठ और अवक्र अर्थात टेढ़ेपन से रहित अथवा सीधे– शब्दों की सन्धि से करते हैं। इस सन्धिविच्छेद के आधार पर अष्टावक्र शब्द की पाँच व्याख्याएँ १.९८ से १.१०० पद्यों में प्रस्तुत की गई हैं।\n\n\nमहाकाव्य में दर्शन से सम्बन्धित पद्य अनेक स्थलों पर द्रष्टव्य हैं। तृतीय सर्ग में अष्टावक्र के स्वगतकथन में वेदान्त की विशिष्टाद्वैत शाखा के अनुसार आत्मा के स्वभाव का निरूपण करने वाले पद्य (३.६१–३.८२) प्राप्त होते हैं। छठे सर्ग के अन्तर्गत उद्दालक द्वारा अष्टावक्र को प्रदत्त उपदेश का एक भाग इसी विषय का प्रतिपादन करता है। इन श्लोकों में प्रयुक्त शब्दावली वेद, उपनिषद एवं श्रीमद्भगवद्गीता में प्रयुक्त शब्दावली के समान ही है। साधना की व्याख्या में प्रस्तुत एक रूपक (६.४–६.५) हिन्दू दर्शन की सभी छहों आस्तिक शाखाओं–सांख्य, योग, वैशेषिक, न्याय, मीमांसा एवं वेदान्त–का सम्मिश्रण प्रस्तुत करता है।\n\nसप्तम सर्ग में जब अष्टावक्र मिथिला में प्रवेश करते हैं, वे समस्त षड्दर्शनों के विद्वानों को वहाँ पाते हैं (७.२७–७.२८)। वेदान्त दर्शन की अनेक प्रशाखाएँ भी सातवीं शाखा भक्ति सहित वर्णित हैं। पद्य ८.४ हिन्दू दर्शन में विश्व की उत्पत्ति के सम्बन्ध में विभिन्न विचारधाराओं का वर्णन करता है- कुछ इसे शब्द से निर्मित मानते हैं तो कुछ कहते हैं कि यह या तो परिणाम है अथवा विवर्त है। कवि प्रथम अवधारणा (परिणाम) को स्वीकार करते हैं।\n\nमहाकाव्य के अनेक सन्दर्भों में, भारत एवं विश्व से सम्बन्धित विभिन्न समकालीन सामाजिक समस्याओं पर प्रकाश डाला गया है। समस्याओं को महाकाव्य में पात्रों के स्वगतकथन अथवा उनके मध्य संवादों के माध्यम से प्रस्तुत किया गया है। इन समस्याओं में कन्याओं के विरुद्ध पक्षपात, आरक्षण एवं योग्यता, विकलांगों की दशा आदि अनेक मुद्दे शामिल हैं।\n\nअनेक सांस्कृतिक एवं आर्थिक कारणों से, भारतीय समाज में कन्याएँ ऐतिहासिक रूप से भेदभाव का शिकार रही हैं। पुत्रों के लिए प्राथमिकता और कन्या-शिशुओं के प्रति पक्षपात आज भी जारी है, जो कि बाल लिंग अनुपात (कन्या भ्रूणहत्या तथा लिंग आधारित गर्भपात द्वारा असंतुलित) और स्त्रियों में अल्प साक्षरता दर के आंकड़ों से प्रत्यक्ष परिलक्षित होता है।कवि लिंग असमानता की समस्या को महाकाव्य के प्रथम (१.१२, १.५७–१.५९) तथा पंचम (५.१७) सर्ग में उठाते हैं। उद्दालक और कहोल के संवाद के सन्दर्भ में प्रथम सर्ग से निम्न पद्य (१.५८) उद्धृत है, जिसमें उद्दालक कहोल को सुजाता के जन्म की सूचना देते हुए कहते हैं–\nकन्या नहीं भार है शिरका यही सृष्टि का है श्रृंगार \nमानवता का यही मन्त्र है यही प्रकृति का है उपहार। \nकोख पवित्र सुता से होती पुत्री से गृह होता शुद्ध \nनहीं भ्रूणहत्या विधेय है श्रुतिविरुद्ध यह कृत्य अशुद्ध ॥ \n\nशिक्षण संस्थानों एवं सामाजिक क्षेत्र में आरक्षण और इसका निजी क्षेत्र हेतु प्रस्ताव भारत में एक विवादास्पद तथा अत्यन्त चर्चित मुद्दा है। हाल ही में, विभिन्न जाति और धार्मिक समूहों ने शिक्षण संस्थानों एवं/अथवा सामाजिक क्षेत्र में आरक्षण की मांग की है, जिससे अधिकांशतः असंतोष, विरोध एवं न्यायपालिका और विधानसभा के मध्य विवाद ही उभर कर सम्मुख आए हैं। महाकाव्य के पांचवें सर्ग में ५.४० पद्य में, उद्दालक विकलांग अष्टावक्र की सीखने की क्षमताओं का श्वेतकेतु एवं अन्य शिष्यों की क्षमताओं से तुलना करते हुए, स्वयं से ही वार्तालाप करते हुए कहते हैं –\nप्रातिभ क्षेत्र में आरक्षण \nन कदापि राष्ट्रहित में समुचित। \nयह घोर निरादर प्रतिभा का \nअवनति का पथ अतिशय अनुचित ॥ \n\nविकलांगों के प्रति पक्षपात एवं भेदभाव के मुद्दे को महाकाव्य में अनेक सन्दर्भों में उठाया गया है। प्रथम सर्ग में, उद्दालक एवं कहोल के मध्य संवाद में, उद्दालक कहते हैं कि अष्टावक्र की सफलता के पश्चात, विकलांगों को समाज द्वारा उनके अधिकारों से अब वंचित नहीं किया जाएगा। उनसे अब और अधिक अनुचित लाभ नहीं उठाया जाएगा, वे शुभ संस्कारों पर अपशकुन नहीं समझे जाएंगे और उनके साथ समानता का व्यवहार किया जाएगा। चतुर्थ सर्ग में, सुजाता से वार्तालाप करते हुए उद्दालक कहते हैं कि–यह धारणा कि विकलांग परिवार पर भार हैं और उपेक्षणीय हैं –विश्व का सर्वनाश कर देगी। \n\nवे विकलांगों के अपमान एवं तिरस्कार के विरुद्ध चेतावनी देते हुए उनके साथ सम्मानजनक व्यवहार करने का परामर्श देते हैं, अन्यथा विकलांगों के अश्रुबिन्दु उन्हें पीड़ित करने वालों को वज्र के समान बनकर दण्डित कर सकते हैं। सप्तम सर्ग में, अष्टावक्र के स्वगतकथन में, कवि कहते हैं कि विकलांगों को हास्य का पात्र बनाना कदापि समीचीन नहीं है, क्योंकि वे भी उसी शिल्पी की कृति हैं, जिसने सम्पूर्ण सृष्टि का सृजन किया है। एक पद्य (५.६३) उदाहरण के रूप में प्रस्तुत है–\nभार है विकलांग क्या परिवार का \nक्या उपेक्ष्या पात्र वह सकलांग का। \nजगत को जर्जरित कर देगी झटिति \nयह विषम अवधारणा कुसमाज की ॥ \n\nमहाकाव्य के प्रधान रस वीर एवं करुण रस हैं।अपने पिता के शाप के पश्चात अष्टावक्र का स्वगतकथन (तृतीय सर्ग), कहोल का शाप देने के उपरान्त पश्चाताप (चतुर्थ सर्ग) तथा कहोल को जल में डुबो दिए जाने के पश्चात उद्दालक एवं सुजाता के मध्य वार्तालाप–दया एवं करुणा से ओत-प्रोत प्रसंग हैं। अष्टावक्र का अपने पिता को मुक्त कराने का दृढ़निश्चय और संकल्प (पांचवां सर्ग) और उनकी मिथिला यात्रा (छठा सर्ग) वीर रस से परिपूर्ण उल्लेखनीय प्रसंग हैं।\n\nयमक संस्कृत में (हिन्दी तथा अन्य प्राकृत भाषाओँ में भी) एक ऐसा अलंकार है, जहाँ एक शब्द अनेक बार प्रयुक्त होता है और प्रत्येक बार उस शब्द का अर्थ भिन्न होता है। महाकाव्य में यमक मिश्रित अनुप्रास अलंकार का एक उदाहरण ७.३२ पद्य के द्वितीय अर्धांश में इस प्रकार है –\nअङ्ग अङ्ग पर विलस रहे थे ललितललाम विभूषण \nभवभूषण दूषणरिपुदूषणदूषण निमिकुलभूषण। \n\nपद्य १.२१ के द्वितीय अर्धांश में, कवि “रौरव” एवं “गौरव” शब्दों का प्रयोग एक ही पंक्ति में क्रमशः चार और तीन बार करते हैं, जिनमें प्रत्येक बार उनका भिन्न-भिन्न अर्थ है।\nरौरवसहित रहित रौरव से रौरवकृत जितरौरव थे \nगौरवमय अभिमान विवर्जित श्रितगौरव हितगौरव थे ॥ \n\nमहाकाव्य में अनेक स्थलों पर (१.८५, ४.१००, ८.१०६ एवं ८.१०८), कवि भाषासमक (मणिप्रवाल) अलंकार का प्रयोग करते हैं, जहाँ संस्कृत तथा हिन्दी एक साथ मिश्रित हो गई हैं। इस प्रकार के पद्य का एक उदाहरण, जिसमें निरुक्त के आधार पर सुजाता नाम की व्युत्पत्ति की गई है, यहाँ प्रस्तुत है–\n\nसुभगो जातो यस्याः सैव सुजाता नाम निरुक्ति यही \nअष्टावक्र सुभग जातक की बनी सुजाता मातु सही ॥ \n\nमुद्रा अलंकार के अन्तर्गत, पद्य रचना के लिए प्रयुक्त छन्द का- उसके नाम का पद्य में उल्लेख कर- संकेत किया जाता है। अष्टावक्र महाकाव्य के तृतीय सर्ग का अन्तिम पद्य (३.१०८) “शार्दूलविक्रीडित” छन्द (संस्कृत महाकाव्यों में बहुधा प्रयुक्त एक छन्द) में रचित है और इसमें “शार्दूलविक्रीडितम्” शब्द का प्रयोग किया गया है। \nअष्टावक्र महर्षि वाक्य कह रहे ज्यों हो रहे मौन थे \nत्यों ही बिप्र कहोल के नयन भी नीरन्ध्रवर्षी बने। \nसीमन्तोन्नयनीय वेदविधि भी सम्पन्न प्रायः हुई \nगाएँ देव सभी कहोलसुत का शार्दूलविक्रीडितम् ॥ \n\nअपने संस्कृत महाकाव्य श्रीभार्गवराघवीयम् में, कवि रामभद्राचार्य ने इस अलंकार का आठ स्थानों पर प्रयोग किया है।\n\nमहाकाव्य के सातवें और आठवें सर्ग में चार वार्तालाप वर्णित हैं। इनमें प्रथम वार्तालाप अष्टावक्र एवं राजा जनक के मध्य होता है और अष्टावक्र के तेज एवं आत्मविश्वास को प्रस्तुत करता है। शेष तीन वार्तालापों में अष्टावक्र की विद्वता को प्रमाणित करने वाले वाद-विवाद सम्मिलित हैं, जिनमें प्रथम द्वारपाल को सन्तुष्ट कर सभा में प्रवेश करने की अनुमति प्राप्त करने हेतु, द्वितीय राजा जनक के गूढ़ प्रश्नों के उत्तर के रूप में और तृतीय बन्दी तथा अष्टावक्र के मध्य शास्त्रार्थ के रूप में होता है, जिसमें अत्यन्त साधारण प्रतीत होने वाली संख्या एक से तेरह तक की गणनाएँ स्वयं में अन्तर्निहित रहस्यों और गुप्त अर्थों को झुठलाती हैं।महाकाव्य के ये वार्तालाप महाभारत के समान ही हैं। महाभारत के संस्कृत काव्य तथा अष्टावक्र के हिन्दी काव्य में वर्णित इन वार्तालापों की परस्पर तुलना उल्लेखनीय है।\n\nमध्य प्रदेश साहित्य अकादमी के पाठक समूह ने महाकाव्य की समालोचना हेतु सितम्बर २०१० में अशोकनगर में समीक्षकों के एक सम्मेलन का आयोजन किया।प्रमुख समीक्षक, प्रोफेसर एस एन सक्सेना ने कहा कि महाकाव्य संघर्ष से उत्कर्ष की गाथा है और कवि के स्वयं के अनुभवों से उद्भूत होनेके कारण विकलांगों के लिए प्रेरणास्रोत है। सम्मेलन में उपस्थित अन्य समीक्षकों में लेखक रामसेवक सोनी, सुधीर गुप्ता, सुभाष जैन सरल एवं प्रदीप मनौरिया थे। समीक्षकों ने कहा कि महाकाव्य विकलांगों की भावनाओं एवं उनके उत्थान को प्रस्तुत करता है और आधुनिक विश्व में अत्यन्त प्रासंगिक है। मध्य प्रदेश साहित्य अकादमी ने समीक्षकों के अन्य सम्मेलन का आयोजन नवम्बर २०१० में दमोह में किया, जिसमें अनेक साहित्यकारों ने महाकाव्य पर चर्चा की।\n", "id": "426725", "title": "अष्टावक्र (महाकाव्य)"}
{"url": "https://hi.wikipedia.org/wiki?curid=426726", "text": "राजस्थान में महिला शक्ति\n\nराजस्थान में प्रथम- \n- *प्रतिभा पाटील (पहली महिला राज्यपाल और फिर भारत की पहली महिला राष्ट्रपति)\n- *वसुंधरा राजे (पहली महिला मुख्यमंत्री)\n- *कमला बेनीवाल (पहली महिला मंत्री और बाद में उप-मुख्यमंत्री/ गुजरात की राज्यपाल | वर्तमान में मिजोरम की राज्यपाल \n- * डॉ॰गिरिजा व्यास (राष्ट्रीय महिला आयोग की पहली राजस्थानी अध्यक्ष)\n- *सुमित्रा सिंह (प्रथम महिला विधानसभा अध्यक्ष) \n\n- *यशोदा देवी (राजस्थान की पहली महिला विधायक) \n- *नगेन्द्र बाला(देश की पहली जिला प्रमुख) \n- *अरुणा राय (मेग्सेसे पुरस्कार विजेता पहली राजस्थानी महिला) \n- *ओत्तिमा बोर्दिया (राजस्थान की पहली महिला जिला कलेक्टर) \n- *कुशल सिंह (पहली महिला मुख्य सचिव) \n\n- *कांता खतूरिया (राज्य महिला आयोग की पहली अध्यक्ष)\n", "id": "426726", "title": "राजस्थान में महिला शक्ति"}
{"url": "https://hi.wikipedia.org/wiki?curid=426736", "text": "अरुन्धती (महाकाव्य)\n\nअरुन्धती हिन्दी भाषा का एक महाकाव्य है, जिसकी रचना जगद्गुरु रामभद्राचार्य (१९५०–) ने १९९४ में की थी। यह महाकाव्य १५ सर्गों और १२७९ पदों में विरचित है। महाकाव्य की कथावस्तु ऋषिदम्पती अरुन्धती और वसिष्ठ का जीवनचरित्र है, जोकि विविध हिन्दू धर्मग्रंथों में वर्णित है। महाकवि के अनुसार महाकाव्य की कथावस्तु का मानव की मनोवैज्ञानिक विकास परम्परा से घनिष्ठ सम्बन्ध है। महाकाव्य की एक प्रति का प्रकाशन श्री राघव साहित्य प्रकाशन निधि, हरिद्वार, उत्तर प्रदेश द्वारा १९९९४ में किया गया था। पुस्तक का विमोचन तत्कालीन भारत के राष्ट्रपति शंकर दयाल शर्मा द्वारा जुलाई ७, १९९४ के दिन किया गया था।\n\nकाव्य के अनुप्रवेश में कवि ने खड़ी बोली में रचित अपने सर्वप्रथम महाकाव्य में अरुन्धती को वर्ण्यविषय बनाने का कारण बताया है। उनके अनुसार वसिष्ठ गोत्र में जन्म लेने के कारण अरुन्धती \nके प्रति उनकी आस्था स्वाभाविक है। उनके कथनानुसार अरुन्धती के अनवद्य, प्रेरणादायी और अनुकरणीय चरित्र में भारतीय संस्कृति, समाज, धर्म, राष्ट्र और वैदिक दर्शन के बहुमूल्य तत्त्व निहित हैं। अपि च, उनकी मान्यतानुसार अग्निहोत्र की परम्परा का पूर्णरूपेण परिपोषण अरुन्धती और वसिष्ठ के द्वारा ही हुआ है। सप्तर्षियों के साथ केवल वसिष्ठपत्नी अरुन्धती पूजा की अधिकारिणी हैं, यह सम्मान और किसी भी ऋषिपत्नी को प्राप्त नहीं हुआ है।\n\nमहाकाव्य की अधिकांश कथाएँ विभिन्न हिन्दू ग्रन्थों में उपलब्ध हैं। कुछ अंश कवि की मौलिक उद्भावनाएँ हैं। अरुन्धती के जन्म की कथा शिव पुराण तथा श्रीमद्भागवत में वर्णित है, किन्तु महाकाव्य श्रीमद्भागवत के अनुसार उनकी उत्पत्ति की कथा प्रस्तुत करता है। ब्रह्मा द्वारा अरुन्धती को आदेश का प्रसंग श्रीरामचरितमानस के उत्तरकाण्ड से लिया गया है। विश्वामित्र एवं वशिष्ठ के मध्य शत्रुता वाल्मीकि रामायण के बालकाण्ड पर आधारित है। शक्ति एवं पाराशर का जन्म महाभारत तथा विविध ब्राह्मण ग्रन्थों में उपलब्ध है। महाकाव्य की अन्तिम घटनाएँ वाल्मीकि रामायण, तुलसीकृत रामचरितमानस और विनयपत्रिका पर आधारित हैं। \n\nअरुन्धती ऋषि कर्दम और देवहूति की आठवीं पुत्री हैं तथा उनका विवाह ब्रह्मा के आठवें पुत्र वशिष्ठ के साथ सम्पन्न होता है। ब्रह्मा दम्पति को आश्वासन देते हैं कि उन्हें भगवान राम का दर्शन प्राप्त होगा। ऋषि दम्पति राम की प्रतीक्षा में अनेकों वर्ष व्यतीत करते हैं। गाधि राजा का पुत्र विश्वरथ वशिष्ठ से दिव्य गौ कामधेनु को छिनने का प्रयास करता है, परन्तु स्वयं को वशिष्ठ के ब्रह्मदण्ड का सामना करने में असमर्थ पाता है। विश्वरथ घोर तप करने के पश्चात ऋषि विश्वामित्र बनते हैं। प्रतिशोध की अग्नि में जल रहे विश्वामित्र अरुन्धती एवं वशिष्ठ के समस्त सौ पुत्रों को मृत्यु का शाप दे देते हैं। दम्पति की क्षमा से शक्ति नामक एक पुत्र उत्पन्न होता है, किन्तु विश्वामित्र उसे भी एक राक्षस द्वारा मरवा देते हैं। तब अरुन्धती और वशिष्ठ अपने पौत्र पाराशर पर आश्रम की देखभाल का दायित्व सौंपकर वानप्रस्थ आश्रम व्यतीत करने के लिए चले जाते हैं।\n\nपरन्तु ब्रह्मा उन्हें पुनः आश्वस्त करते हुए कि वे केवल गृहस्थ दम्पति के रूप में रहते हुए ही राम के दर्शन कर सकेंगे, उन्हें पुनः गृहस्थाश्रम में प्रवेश करने का आदेश देते हैं। दम्पति अयोध्या के समीप एक आश्रम में निवास करना प्रारम्भ कर देते हैं। भगवान राम के जन्म के समय ही, उनके यहाँ भी सुयज्ञ नामक एक पुत्र का जन्म होता है। भगवान राम और सुयज्ञ एक साथ अरुन्धती एवं वशिष्ठ के आश्रम में अध्ययन करते हैं। मिथिला में सीता और राम के विवाह के पश्चात, जब नवविवाहित दम्पति अयोध्या आते हैं, तो अरुन्धती प्रथम बार सीता से मिलती हैं। सीता और राम चौदह वर्ष वनवास में व्यतीत करते हैं। वनवास के उपरान्त जब वे घर लौटते हैं, तो वे प्रथम बार भोजन करते हैं, जो कि स्वयं अरुन्धती अपने हाथों से बनाती हैं। इसी प्रसंग के साथ महाकाव्य का समापन होता है। \n\n", "id": "426736", "title": "अरुन्धती (महाकाव्य)"}
{"url": "https://hi.wikipedia.org/wiki?curid=426738", "text": "बगलिहार बाँध\n\nबगलिहार बाँध भारत के जम्मू क्षेत्र के डोडा ज़िले में बनाया जा रहा है। यह जम्मू-श्रीनगर राष्ट्रीय राजमार्ग पर है और जम्मू से लगभग 150 किलोमीटर दूर बटौत शहर के पास है। नींव से इसकी ऊँचाई 144 मीटर और लंबाई 317 मीटर होगी। बगलिहार बाँध की जल धारण क्षमता एक करोड़ पचास लाख घन मीटर होगी। यह परियोजना साढ़े चार सौ मेगावाट बिजली का उत्पादन करने वाली है। बगलिहार बाँध से जो बिजली बनेगी उसे उत्तरी ग्रिड को दिया जाएगा. कुछ बिजली जम्मू-कश्मीर को भी दी जाएगी।\n", "id": "426738", "title": "बगलिहार बाँध"}
{"url": "https://hi.wikipedia.org/wiki?curid=426739", "text": "भारत के बाँधों एवं जलाशयों की सूची\n\n\n", "id": "426739", "title": "भारत के बाँधों एवं जलाशयों की सूची"}
{"url": "https://hi.wikipedia.org/wiki?curid=426740", "text": "दक्षिण सूडान\n\nदक्षिण सूडान या 'जनूब-उस-सूडान' (आधिकारिक तौर पर दक्षिणी सूडान गणतंत्र) उत्तर-पूर्व अफ़्रीका में स्थित स्थल-रुद्ध देश है। जुबा देश की वर्तमान राजधानी और सबसे बड़ा शहर भी है। देश के उत्तर में सूडान गणतंत्र, पूर्व में इथियोपिया, दक्षिण-पूर्व में केन्या, दक्षिण में युगान्डा, दक्षिण-पश्चिम में कांगो लोकतान्त्रिक गणराज्य और पश्चिम में मध्य अफ़्रीकी गणराज्य है।\n\nदक्षिण सूडान को 9 जुलाई 2011 को जनमत-संग्रह के पश्चात स्वतंत्रता प्राप्त हुई। इस जनमत-संग्रह में भारी संख्या (कुल मत का 98.83%) में देश की जनता ने सूडान से अलग एक नए राष्ट्र के निर्माण के लिए मत डाला। यह विश्व का 196वां स्वतंत्र देश, संयुक्त राष्ट्र का 193वां सदस्य तथा अफ्रीका का 55वां देश है। जुलाई 2012 में देश ने जिनेवा सम्मेलन पर हस्ताक्षर किए। अपनी आजादी के ठीक बाद से राष्ट्र को आंतरिक संघर्ष का सामना करना पड़ रहा है।\n\nदक्षिणी सूडान, 2005 से सूडान गणराज्य का एक स्वायत्त क्षेत्र था। अफ्रीका के सबसे बड़े देश सूडान के विभाजन के पश्चात यह देश 9 जुलाई 2011 में तब अस्तित्व आया, जब जनवरी 2011 में दक्षिण सूडान में जनमत संग्रह के पश्चात सूडान के विभाजन पर सहमति बनी। \nउल्लेखनीय है कि उत्तर की मुस्लिम बहुल आबादी और दक्षिण की ईसाई बहुल आबादी के बीच कई दशकों से चले आ रहे संघर्ष में 20 लाख लोगों की मौत हुई। उत्तरी सूडान के दारफूर इलाके में राष्ट्रपति बशीर पर जनसंहार का आरोप लगा। उनके खिलाफ अंतरराष्ट्रीय अपराध अदालत ने गिरफ्तारी का वारंट भी जारी किया। संयुक्त राष्ट्र संघ के दखल के बाद 2005 में हिंसा को खत्म करने के लिए एक शांति प्रस्ताव आया, जिसमें दो राष्ट्रों का जिक्र किया गया। शांति संधि में दक्षिण सूडान को नया देश बनाने की बात कही गई। सूडान सरकार के बीच हुए इस समझौते में जनमत संग्रह कराने पर रजामंदी हुई और जनवरी 2011 में दक्षिण सूडान में जनमत संग्रह हुआ। वहां के लोगों ने बहुमत से अलग देश बनाने के पक्ष में वोट दिया। अफ्रीकी महाद्वीप का सबसे बड़ा देश सूडान दो हिस्सों में बंटा। ईसाई बहुल आबादी वाला देश का दक्षिणी हिस्सा आधिकारिक रूप से दुनिया का 193वां राष्ट्र बना और इसप्रकार दशकों के खून खराबे के बाद दक्षिण सूडान के अस्तित्व का रास्ता साफ हुआ। सूडान की सरकार और विद्रोही सूडान पीपुल्स लिबरेशन आर्मी के बीच व्यापक शांति समझौते पर हस्ताक्षर किए जाने के बाद इस नए देश को आज़ादी मिली।\n\nदक्षिण सूडान 3° और 13° समानांतर उत्तर आक्षांश तथा 24° और 36 ° मध्याह्न पूर्व देशांतर पर स्थित है। यह उष्णकटिबंधीय वन, दलदलों और घास के मैदानी भागों से परिपूर्ण है। यहाँ की प्रमुख नदी श्वेत नील है, जो दक्षिण सूडान की राजधानी जुबा सहित देश के कई भागों से होकर गुजरता है।\n\nयह अफ्रीका महाद्वीप के केंद्र में स्थित है और इसकी सीमा छह देशों से सटी है। यह प्राकृतिक तेल के लिहाज से संपन्न देश है। स्पेन और पुर्तगाल के संयुक्त क्षेत्रफल से भी बड़े इलाके में सड़कें कहीं-कहीं ही नजर आती हैं। यही वजह है कि यहां परिवहन और कारोबार का मुख्य जरिया नील नदी है। दक्षिण सूडान में आज भी लोगों की संपन्नता की निशानी उनके मवेशियों की संख्या होती है।\n\nदक्षिण सूडान दस राज्यों में विभाजित है, जो तीन ऐतिहासिक क्षेत्रों के अंदर आते हैं: बहर अल ग़ज़ल, इक्वेटोरिया और ग्रेटर अपर नील।\n\n\n\nइन 10 राज्यों को आगे 86 कउंटियों में उपविभाजित किया गया है।\n\nतेल उत्पादन इस देश की मुख्य आर्थिक ताक़त है। 2011 में सूडान से अलग होने के लिए दक्षिण सूडान के लोगों ने बड़े पैमाने पर मतदान किया। सरकार की मुख्य चिंता तेल उत्पादन को लेकर थी, इसी साल अप्रैल में सूडान की राजधानी खार्तूम से हुए समझौते के बाद तेल उत्पादन शुरू हुआ।\n\nजब सूडान का विभाजन हुआ था तो सूडान के खार्तूम को 75 प्रतिशत तेल उत्पादन से हाथ धोना पड़ा था लेकिन दक्षिण सूडान के जूबा को भी तेल पाइपलाइनों से वंचित होना पड़ा था। क्षिण सूडान में उत्पादित कच्चे तेल में लगभग 45 प्रतिशत हिस्सा चीन का है। अफ्रीका का यह 54 वां राष्ट्र तेल संपदा के मामले में काफी धनी है और यही यहां जारी टकराव की एक बड़ी वजह भी है। वर्षों की हिंसा और 20 लाख से अधिक लोगों के मारे जाने के बाद सूडान से यह स्वतंत्र हुआ। भारत एशिया का पहला देश था जिसने दक्षिणी सूडान की राजधानी जूबा में अपना वाणिज्य दूतावास खोला।\n\nदक्षिण सूडान में बढ़ती हिंसा के बीच भारतीय सैनिकों के 32 सदस्यीय काफिले पर हमले के बाद 40 हजार बैरल प्रति दिन तेल उत्पादन वाले ग्रेटर नील ऑयल प्रोजेक्ट और ब्लॉक 5 ए से भारत ने अपने सभी अधिकारियों को वापस बुला लिया। इस हमले में भारतीय सेना के एक लेफ्टिनेंट कर्नल सहित पांच सैन्यकर्मी मारे गए। भारत सरकार की कंपनी ओएनजीसी का विदेश में काम देखने वाली कंपनी ओएनजीसी विदेश लिमिटेड [ओवीएल] ने अपने 11 अधिकारियों को सूडान की उस तेल परियोजना के लिए तैनात किया था। सत्ता से हटाए गए सूडान के उप राष्ट्रपति रीक मेचर की वफादार विद्रोही सेना ने यूनिटी राज्य पर कब्जा कर लिया है जहां सबसे अधिक तेल क्षेत्रों में काम होता था। ओवीएल का ग्रेटर नील आयल प्रोजेक्ट में ओवीएल की 25 फीसद हिस्सेदारी है जबकि ब्लॉक 5ए में 24.125 फीसद है जहां से पांच हजार बैरल प्रतिदिन तेल निकलता है। इस परियोजना में 40 फीसद हिस्सेदार चीन और 30 फीसद हिस्सेदार मलेशिया ने भी दक्षिण सूडान से अपने अधिकारियों को खाली कराने का फैसला लिया। इसप्रकार देश की मौजूदा संकटों के कारण तेल उत्पादन घटने से विश्व के तेल बाज़ार पर भी असर पड़ने की आशंका है।\n\nवर्ष 2008 में पूरे सूडान के लिए \"पाँचवीं जनसंख्या और आवास जनगणना\" हुई, जिसके अनुसार दक्षिणी सूडान की जनसंख्या 82.60 लाख आँकी गई। हालांकि उस समय दक्षिणी सूडान के अधिकारियों ने दक्षिणी सूडान की जनगणना के परिणाम को खारिज करने के बाद केन्द्रीय सांख्यिकी ब्यूरो खार्तूम ने जनगणना, सांख्यिकी और मूल्यांकन के लिए दक्षिणी सूडान केंद्र के साथ राष्ट्रीय सूडान की जनगणना के आंकड़ों को साझा करने से इनकार कर दिया था।\n\nवर्ष-2009 में पुन: आगामी 2011 के स्वतंत्रता जनमत संग्रह को ध्यान में रखते हुए दक्षिणी सूडान की जनगणना शुरू हुई। इस जनगणना में दक्षिण सूडान डायस्पोरा को शामिल किए जाने की भी बात कही गई, किन्तु इसकी भी भरपूर आलोचना हुई।\n\nदक्षिण सूडान एक उच्च आर्द्रता वाला देश है, जो गर्मी के साथ-साथ बड़ी मात्रा में बरसात के मौसम के लिए जाना जाता है। यहाँ की जलवायु उष्णकटिबंधीय है। यहाँ का औसत तापमान जुलाई के महीने में कम गर्मी अर्थात 20 से 30 डिग्री सेल्सियस और मार्च महीना 23 से लेकर 37 डिग्री सेल्सियस तक सबसे गर्म होता है। सबसे अधिक वर्षा मई और अक्टूबर के बीच देखा जाता है, लेकिन बरसात का मौसम अप्रैल में शुरू होकर नवंबर तक जारी रहता है। औसत रूप से मई का महीना नम होता है।\nदक्षिण सूडान में पारंपरिक स्वदेशी धर्म के साथ-साथ ईसाई धर्म और इस्लाम को मानने वाले लोगों की संख्या सर्वाधिक है। धर्म के आधार पर 1956 में हुई जनगणना के अनुसार स्वदेशी धर्म के साथ-साथ ईसाई धर्म को मानने वाले लोगों के अलावा 18 प्रतिशत मुसलमान थे।\nसूडान के उत्तर में सर्वाधिक संख्या इस्लाम की होने के कारण यहाँ की संस्कृति इस्लाम से प्रभावित है, जबकि दक्षिण सूडान ईसाई धर्म और पारंपरिक अफ्रीकी धर्मों वो संस्कृतियों से प्रभावित है। कई वर्षों तक चले गृहयुद्ध के कारण भरी मात्रा में दक्षिण सूडान के संस्कृति अपने पड़ोसियों से भी प्रभावित है। यहाँ के लोगों ने अपने पड़ोसियों इथियोपिया, केन्या, युगांडा, सूडान और मिस्र की संस्कृतियों को ही नहीं आत्मसात किया है, बल्कि भारी मात्रा में यहाँ की संस्कृति में अरब की संस्कृति घुली-मिली है। यहा के कबायली मूल के अधिकांश लोग दक्षिण सूडान की मूल संस्कृति को अपनाए हुए हैं, हालांकि उनकी पारंपरिक संस्कृति और बोली निर्वासन और प्रवास की स्थिति में है। यहाँ सबसे ज्यादा लोग \"जूबा अरबी\" और अँग्रेजी भाषा का इस्तेमाल कराते हैं, जबकि अपने पूर्वी अफ्रीकी पड़ोसियों के साथ संबंध सुधार के कारण \"कैस्वाहिली\" का भी प्रयोग की जाने लगी है।\n\nदक्षिण सूडान की आधिकारिक भाषा अँग्रेजी है, जो औपनिवेशिक काल के दौरान क्षेत्र में शुरू की गई थी। हालांकि दक्षिण सूडान में 60 से अधिक स्वदेशी भाषाएँ हैं। ज्यादातर लोगों के द्वारा इस देश में \"डिंका\", \"नुएर\", \"बारी\" और \"जंडे\" आदि स्वदेशी भाषाओं का प्रयोग किया जाता है। दक्षिण सूडान की राजधानी जूबा में \"अरबी पिडगिन\" भाषा को \"जूबा अरविक\" के रूप में कई हजार लोगों द्वारा प्रयोग किया जाता है।\n\n9 जनवरी 2005 को दक्षिणी सूडान सरकार व्यापक शांति समझौते पर हस्ताक्षर किए जाने के बाद स्थापित हुआ था। सूडान पीपुल्स लिबरेशन आर्मी के पूर्व विद्रोही नेता जॉन गारंग दक्षिणी सूडान की सरकार के राष्ट्रपति और सूडान के उप राष्ट्रपति के रूप में नियुक्त हुये। जुलाई 2005 को गारंग की युगांडा में एक हेलिकॉप्टर दुर्घटना में मृत्यु हो गई, उसके पश्चात उक्त दोनों पद पर सेलवा कीर मार्दिट आसीन हुये और दक्षिणी सूडान के उपराष्ट्रपति के रूप में रीक मार्चर को नियुक्त किया गया।\n\n9 जुलाई 2011 को नए देश के रूप में अस्तित्व में आने के बाद से ही यह देश लगातार राजनीतिक अस्थिरता के दौर से गुजर रहा है। दशकों के गृहयुद्ध के बाद उत्तरी सूडान से पृथक होकर 2011 में दक्षिणी सूडान स्वतंत्र राष्ट्र बना। मगर अब आलोचक राष्ट्रपति कीर पर तानाशाह होने का आरोप लगाते हैं, जो भ्रष्टाचार, कुप्रबंधन एवं स्वतंत्रता की कमी वाली सरकार का संचालन करते हैं। दूसरी तरफ मेचार विरोधी उन्हें अवसरवादी बताते हैं, जिन्होंने सूडान के खिलाफ गृहयुद्ध के दौरान अपने और नुएर समुदाय के फायदे के लिए पाला बदल लिया था।\n\n20 अगस्त 2011 को राष्ट्रपति सेल्वा कीर मायार्डित ने एक कैबिनेट का गठन करने के लिए दक्षिण सूडान के 29 सरकारी मंत्रालयों क्रमश: कैबिनेट मामलों के मंत्रालय, रक्षा और वयोवृद्ध मामलों के मंत्रालय, विदेश मामलों और अंतर्राष्ट्रीय सहयोग के मंत्रालय, मंत्री-राष्ट्रपति के कार्यालय, राष्ट्रीय सुरक्षा-राष्ट्रपति के कार्यालय के लिए मंत्री, न्याय मंत्रालय, आंतरिक मंत्रालय, मंत्रालय संसदीय कार्य\nवित्त मंत्रालय और आर्थिक योजना, श्रम-लोक सेवा और मानव संसाधन विकास मंत्रालय, वाणिज्य-उद्योग और निवेश के मंत्रालय, सूचना और प्रसारण मंत्रालय, स्वास्थ्य मंत्रालय, कृषि और वानिकी के मंत्रालय, सड़कों और पुलों के मंत्रालय, परिवहन मंत्रालय, सामान्य शिक्षा मंत्रालय और निर्देश, उच्च शिक्षा मंत्रालय, विज्ञान और प्रौद्योगिकी पर्यावरण मंत्रालय, आवास और शारीरिक योजना मंत्रालय, दूरसंचार और डाक सेवाओं के मंत्रालय, पेट्रोलियम और खनन मंत्रालय, बिजली और बांधों के मंत्रालय, लिंग मंत्रालय, बाल एवं समाज कल्याण, मंत्रालय मानवीय मामलों और आपदा प्रबंधन की जल संसाधन मंत्रालय और सिंचाई, वन्य जीव संरक्षण और पर्यटन मंत्रालय, पशु संसाधन और मत्स्य पालन मंत्रालय, संस्कृति, युवा और खेल मंत्रालय की स्थापना के एक फरमान जारी किया और नयी सरकार के गठन की प्रतावाना रखी।\n\nपूर्व उपराष्ट्रपति मेचार, जिन्हें कीर ने पूरे मंत्रिमंडल को भंग करने के साथ जुलाई 2013 में पद से हटा दिया था, नुएर समुदाय से हैं। जबकि राष्ट्रपति बहुसंख्यक डिंका समुदाय से ताल्लुक रखते हैं। राजधानी जुबा में दक्षिण सूडानी सुरक्षा बल नुएर समुदाय के लोगों को निशाना बना रहे हैं। उन्होंने कइयों को मार दिया गया है और बहुतों को हिरासत में ले लिया गया है। उनमें सैनिक, नीति-निर्माता, छात्र, मानवाधिकार कार्यकर्ता और शरणार्थी शामिल बताए जाते हैं। लेकिन राजधानी से बाहर जोंगलेई प्रांत में इसके उल्ट हो रहा है। नुएर समुदाय की सैन्य टुकड़ियां डिंका समुदाय के लोगों को निशाना बना रही हैं। ब्रिटेन से डॉक्टरेट की उपाधि लेने वाले मेचार सूडानी पीपुल लिब्रेशन आर्मी (जिस पार्टी का नेतृत्व अभी कीर कर रहे हैं, उसकी सैन्य टुकड़ी) के वरिष्ठ सदस्य थे। 1991 में वह उस आंदोलन से अलग हो गए और अपना अलग समूह बनाया, जिसने 1997 में सूडानी सरकार से शांति समझौता किया था। इस दौरान मेचार के समूह ने दक्षिण सूडानी विद्रोहियों के खिलाफ लड़ाई लड़ी, लेकिन बाद में वह फिर दक्षिणी विद्रोही बलों के साथ शामिल हो गए। जब दक्षिण सूडान 2011 में अलग हुआ, तो मेचार को उप राष्ट्रपति बनाया गया।\n\nदक्षिण सूडान में लंबा एकल रेलवे ट्रैक सूडान की सीमा से वाऊ टर्मीनस तक है। इसे वाऊ से राजधानी जुबा तक बढ़ाने का प्रस्ताव है। इसके अलावा जुबा को केन्या और यूगांडा के रेल तंत्र से भी जोड़ने का प्रस्ताव है।\n\nदक्षिण सूडान का सबसे विकसित और व्यस्ततम हवाई अड्डा जुबा हवाई अड्डा है, जहां से अस्मारा, एंटीबी, नैरोबी, काहिरा, आदिस अबाबा और खार्तूम की उड़ाने उपलब्ध है। जुबा हवाई अड्डा फीडर एयरलाइंस और साउदर्न स्टार एयरलाइंस का गृह आधार भी है।\n\nकुछ अन्य हवाई अड्डे मक्कल, वाऊ, रुम्बेक है, जहां से खार्तूम, आदिस अबाबा तथा कुछ अन्य शहरों के लिए उड़ाने उपलब्ध है।\nदुनिया का यह सबसे नया देश अपनी आज़ादी के बाद से ही लगातार नस्लीय संकटों और राजनीतिक अस्थिरता के दौर से गुजरता रहा है, किन्तु जब यह अपनी आर्थिक नीतियों को एक ठोस शक्ल देने और देश चलाने के लिए जरूरी संकल्पों को गढ़ने की दिशा में जुटा हुआ था कि अचानक वर्तमान शासन के तख्ता-पलट की कोशिशों की खबर सामने आने के बाद यह देश हिंसा की चपेट में आ गया। सत्ता संघर्ष के इस गृहयुद्ध की स्थिति ने एक वैश्विक संकट का रूप लेती जा रही है। संयुक्त राष्ट्र महासचिव के दफ्तर से जारी बयान में कहा गया है कि महासचिव दक्षिण सूडान में एक खास समुदाय को निशाना बनाए जाने को लेकर बेहद ‘चिंतित’ हैं।\n\n2011 में सूडान से अलग होने के लिए दक्षिण सूडान के लोगों ने बड़े पैमाने पर मतदान किया। सरकार की मुख्य चिंता तेल उत्पादन को लेकर थी, इसी साल अप्रैल में सूडान की राजधानी खार्तूम से हुए समझौते के बाद तेल उत्पादन शुरू हुआ। हालांकि दक्षिण सूडान में छोटे सशस्त्र विद्रोही लड़ाकों का गुट मौजूद था, जिनके बीच संघर्ष होते रहते थे। लेकिन अब तक ये सब राजधानी जुबा से दूर दराज होता रहता था। फिर जुलाई-2013 में सत्तारूढ़ एसपीएलएम पार्टी में आंतरिक संघर्ष उभरा जब बहुसंख्यक डिंका समुदाय से प्रतिनिधि राष्ट्रपति सल्वा कीर ने अपने डिप्टी रायक माचर को बर्खास्त कर दिया था, जो दूसरे बड़े समुदाय नुएर के प्रतिनिधि हैं। यहां वर्ष-2013 में यह लड़ाई तब शुरू हुई थी जब राष्ट्रपति सल्वा कीर ने रिएक मचार पर तख़्ता पलट की साज़िश रचने का आरोप लगाया था। मचार तब उप-राष्ट्रपति थे और उन्हें बर्ख़ास्त कर दिया गया था। उन्होंने आरोपों से इनकार किया लेकिन बाद में ख़ुद विद्रोही गुट बना लिया था। उललखनीय है, कि दक्षिण सूडान दुनिया के सबसे ग़रीब देशों में से एक है। देश में दिसंबर 2013 में इस टकराव की शुरुआत हुई थी। उसके बाद से अब तक दस लाख से अधिक लोग अपने घर छोड़कर भाग गए हैं। देश में गृह-युद्ध की स्थिति है जहां बड़े पैमाने पर मानवाधिकारों का हनन हुआ है।\n\nदक्षिण सूडान में कुछ स्वास्थ्य संकेतकों की स्थिति दुनिया में सबसे खराब हैं। पांच साल की आयु के नीचे शिशु मृत्यु दर प्रति 1,000 में 135.3 है, जबकी मातृ मृत्यु दर प्रति 100,000 जीवित जन्मों में 2,053.9 है, जो कि विश्व में सबसे अधिक है। 2004 के आंकड़ों के अनुसार दक्षिणी सूडान में तीन उचित अस्पतालों के साथ केवल तीन सर्जन सेवारत थे और कुछ क्षेत्रों में हर 500,000 लोगों के लिए सिर्फ एक डॉक्टर उपलब्ध था।\n\nदक्षिण सूडान में एचआईवी/एड्स की महामारी पर जानकारी ठीक तरह से अभिलेखित नहीं है, लेकिन माना जाता है कि लगभग 3.1% लोग इससे संक्रमित हैं।\n\n2005 के व्यापक शांति समझौते के समय दक्षिणी सूडान में मानवीय जरूरतों की भारी आवश्यकता थी। मानवीय मामलों के समन्वय के लिए संयुक्त राष्ट्र कार्यालय (OCHA) के नेतृत्व में मानवीय संगठन स्थानीय आबादी के लिए राहत हेतु पर्याप्त धन सुनिश्चित करने में कामयाब रहे। पुनर्प्राप्ति एवं विकास में सहायता के साथ साथ संयुक्त राष्ट्र और सहभागी संघठनों की 2007 कार्य योजना में मानवीय परियोजनाओं को भी शामिल किया गया। संपूर्ण सूडान का प्रति व्यक्ति सकल घरेलू उत्पाद $1200 ($ 3.29/प्रतिदिन) होने के बावजूद, दक्षिण सूडान की जनसंख्या का 90% से अधिक हिस्सा प्रतिदिन $1 से कम में अपना गुज़ारा करता है।\n\n2007 में मानवीय स्थिति में धीरे-धीरे सुधार आने के कारण दक्षिणी सूडान में संयुक्त राष्ट्र कार्यालय की भागीदारी में कमी आई और पुनर्प्राप्ति और विकास कार्य का ज़िम्मा गैर सरकारी संगठनों एवं समुदाय आधारित संगठनों पर बढ़ता गया।\n\nखबरों के अनुसार 2011 के मध्य में आए अकाल के कारण उत्तरी बहर अल ग़ज़ल और वर्राप राज्यों में लोगों की मृत्यु हुई, हालांकि दोनों राज्यों की सरकारों ने भुखमरी को जानलेवा मानाने से इनकार कर दिया।\n\nदिसंबर 2011 और जनवरी 2012 में जोंगलेई राज्य में स्थित पीबोर काउंटी में पशु चोरी की घटनाओं के कारण शुरू हुए सीमा संघर्ष ने आगे जाकर व्यापक जातीय हिंसा का रूप ले लिया। इस हिंसा में हज़ारों की संख्या में लोग मारे गए एवं 20 से 50 हजार दक्षिण सूडानी विस्थापित हुए। सरकार ने क्षेत्र को आपदा ग्रस्त क्षेत्र घोषित कर दिया और स्थानीय अधिकारियों से नियंत्रण वापस ले लिया।\n\nदक्षिणी सूडान को पानी की आपूर्ति के लिए कई चुनौतियों का सामना करना पड़ रहा है। अनुमान लगाया जाता है कि दक्षिण सूडान की जनसंख्या के 50% से 60% हिस्से को चांपाकल, संरक्षित कुँवे, एवं – एक छोटे वर्ग को – पाइपलाइन सप्लाई के रूप में बेहतर पानी का स्रोत उपलब्ध है। देश में श्वेत नील के बहने के बावजूद सूखे मौसम में ऐसे क्षेत्रों में पानी दुर्लभ है, जो कि नदी पर स्थित न हों।\n\nलगभग आधी आबादी को 1 किमी के भीतर किसी संरक्षित कुँवे, पाइपलाइन या चांपाकल के रूप में बेहतर पानी के स्रोत उपलब्ध नहीं है। कुछ मौजूदा पाइपलाइन आधारित पानी आपूर्ति प्रणालियों का अक्सर अच्छी तरह से रखरखाव नहीं किया जाता है और उनके द्वारा सप्लाई किया गया पानी पीने के लिए अक्सर सुरक्षित नहीं होता। घर लौट रही विस्थापित आबादी बुनियादी सुविधाओं पर भारी दबाव डाल रही है और इस विभाग के प्रभारी सरकारी संस्थान भी कमजोर हैं। कई सरकारी एवं गैर सरकारी संगठनों की ओर पानी की आपूर्ति में सुधार के लिए पर्याप्त बाहरी दान राशि उपलब्ध है।\n\nवाटर इस बेसिक, ओबक्की फाउंडेशन एवं उत्तरी अमेरिका से ब्रिजटन-लेक रीजन रोटरी क्लब जैसे कई गैर सरकारी संगठन दक्षिणी सूडान में पानी की आपूर्ति सुधारने में सहारा देते हैं।\n\nफ़रवरी 2014 के रूप में, दक्षिण सूडान 230,000 से अधिक शरणार्थियों का घर है, जिसमें से ज़्यादातर लोग – 209,000 से अधिक, यहाँ हाल ही में सूडान से पहुंचे हैं। अन्य शरणार्थी मध्य अफ्रीकी गणराज्य, इथियोपिया और कांगो लोकतांत्रिक गणराज्य जैसे आसपास के अफ्रीकी देशों से आए हैं। दिसम्बर 2013 से, दक्षिण सूडान में करीब 740,000 आंतरिक रूप से विस्थापित लोग (आईडीपी) हैं जिनमें से लगभग 75,000 संयुक्त राष्ट्र के अड्डों में रहते हैं।\n\nआंतरिक रूप से विस्थापित लोगों की जनसंख्या में वृद्धि के बावजूद, शरणार्थियों के लिए संयुक्त राष्ट्र उच्चायुक्त (यूएनएचसीआर) ने संरक्षण की मांग कर रहे ऐसे लोगों की संख्या में गिरावट दर्ज की है। नतीजतन, यूएनएचसीआर मानवीय समन्वयक के नेतृत्व में अंतर-एजेंसी सहयोग के माध्यम से आगे बढ़ रही है और प्रवासन के लिए अंतर्राष्ट्रीय संगठन (आईओएम) के साथ काम कर रही है। फरवरी 2013 के शुरुआत में, यूएनएचसीआर ने मालाकल में स्थित संयुक्त राष्ट्र अड्डे के बाहर राहत सामग्री वितरण करना शुरू किया। यह 10,000 लोगों तक पहुंचने की उम्मीद है।\n\nदक्षिण सूडान गृहयुद्ध\n", "id": "426740", "title": "दक्षिण सूडान"}
{"url": "https://hi.wikipedia.org/wiki?curid=426760", "text": "अमलीढोढा\n\nअमलीढोढा रायगढ जिले के तमनार तहसील में है\n\nअक्षांस 22.03\nदेशांस 83.48\n\n\nअमलीढोढा में प्रामुख तिन भाषाए बोली जाती है, हिन्दी, ओडिया, छत्तीसगढ़ी, छत्तीसगढ़ी यहाँ की राजभाषा है यहाँ मुख्यतः छत्तीसगढ़ी भाषा बोली जाती है ! और स्कूल में और कभी कभी कार्यक्रम में हिन्दी भाषाए बोली जाती है ! और यहाँ के 35% लोग ओडिया बोलते हैं\n", "id": "426760", "title": "अमलीढोढा"}
{"url": "https://hi.wikipedia.org/wiki?curid=426764", "text": "भारतीय साधारण बीमा निगम\n\nअंगूठाकार|भारतीय बीमा निगम\nभारतीय साधारण बीमा निगम (General Insurance Corporation of India) भारत के घरेलू पुनर्बीमा बाजार की एकमात्र कम्पनी है। यह पुनर्बीमा व्यवसाय के क्षेत्र में तीन दशक से अधिक समय से सक्रिय है। इसका पंजीकृत कार्यालय और मुख्यालय मुंबई में है।\n\nभारत में पूरे साधारण बीमा व्यवसाय को, साधारण बीमा व्यवसाय (राष्ट्रीयकरण) अधिनियम 1972(जिब्ना) के अधीन राष्ट्रीयकृत किया गया था। भारत सरकार ने राष्ट्रीयकरण के द्वारा साधारण बीमा व्यवसाय के लिए 55 भारतीय बीमा कम्पनियों के शेयर और 52 बीमाकर्ताओं की अन्डरटेकिंग प्राप्त की।\n\nजैसे ही सा. बी. नि. का गठन हुआ भारत सरकार ने साधारण बीमा कंपनियों के सभी शेयर सा. बी. नि. को स्थानांतरित कर दिए। सभी भारतीय बीमा कंपनियों को एकीकृत करके चार कंपनियाँ गठित की गई जो कि सा. बी. नि. की अनुषंगी कंपनियां थी।\n\n(1) नेशनल इन्शोरेंस कंपनी लिमिटेड\n\n(2) दि न्यू इंण्डिया एश्योरेंस कंपनी लिमिटेड\n\n(3) दि ओरिएण्टल इन्शोरेंस कंपनी लिमिटेड एवं\n\n(4) युनाइटेड इंडिया इन्शोरेंस कंपनी लिमिटेड।\n\nभारतीय साधारण बीमा निगम (सा. बी. नि.) का गठन जिब्ना के खण्ड 9 (1) के तहत किया गया था। 22 नवम्बर 1972 को कंपनी अधिनियम 1958 के तहत शेयर के आधार पर प्राइवेट लिमिटेड कंपनी के रूप में उसकी स्थापना हुई। सा. बी. नि. साधारण बीमा व्यवसाय एवं प्रबंधन करने हेतु की गई थी।\n\n19 अप्रैल 2000 को, जब बीमा विनियामक एवं विकास प्राधिकरण अधिनियम 1999 (आई. आर. डी. ए.) प्रभावी हुआ, इस अधिनियम के द्वारा जिब्ना (संशोधन) अधिनियम और बीमा अधिनियम 1938 लाया गया। जिब्ना के एक संशोधन ने सा. बी. नि. एवं उसकी अन्य सहायक कंपनियों को भारत में सामान्य बीमा करने का एकाधिकार समाप्त कर दिया।\n\nनवम्बर 2000 में सा. बी. नि. को भारतीय पुनर्बीमाकर्ता पुनर्निर्धारित किया गया और एक प्रबंधकीय आदेश द्वारा कंपनियों पर सा. बी. नि. का पर्यवेक्षीय रोल समाप्त हो गया।\n\nभारतीय बीमा व्यवसाय (राष्ट्रीयकरण) (संशोधन) अधिनियम 2002 (2002 का 40) जो कि 21 मार्च 2003 को प्रभावी हुआ, के द्वारा सा. बी. नि. का कंपनियों पर से स्वामित्व समाप्त हो गया। उनका स्वामित्व अब भारत सरकार के पास है\n\nस्वदेशी पुनर्बीमा बाजार में एकल बीमाकर्ता के रूप में सा. बी. नि. भारतीय बाजार में सीधे कार्यरत सामान्य बीमा कंपनियों को पुनर्बीमा प्रदान करती \nहै। सा. बी. नि. प्रत्येक पालिसीं पर कुछ सीमाओं के तहत 20% साविधिक अर्पण प्राप्त करती है। यह कई स्वदेशी कंपनियों के ट्रीटी कार्यक्रम एवं \nफैकलटेटिव प्लेसमेंट में प्रमुख भूमिका अदा करती है। स्वदेशी व्यवसाय के लिए सा. बी. नि. की क्षमता का विवरण निम्न तालिका में दिया गया है।\nसा. बी. नि. एफ्रो एशियन क्षेत्र में एक प्रभावशाली पुनर्बीमाकर्ता भागीदार के रूप में अपना स्थान बनारहा है और सार्क देशों, दक्षिण पूर्व एशिया, \nमध्य पूर्व और अफ्रीका की कई बीमा कम्पनियों के पुनर्बीमा कार्यक्रमों में अग्रणी रूप से भाग ले रही है। अपने अर्न्तराष्ट्रीय ग्राहकों को सरल उपलब्धता, \nप्रभावी सेवा और टेलर मेड पुनर्बीमा संरक्षण प्रदान करने के लिए सा. बी. नि. ने लंदन और मास्को में संपर्क/प्रतिनिधि कार्यालय खोले हैं। \nसा. बी. नि. व्यवसाय के वरीयता क्रम केआधार पर अंतरष्ट्रियि बाजार द्वारा उत्पन्न जोखिमों पर ट्रीटी तथा फैकलटेटिव व्यवसाय हेतु निम्नलिखित \nक्षमता उपलब्ध करा रही है।\n\nसा. बी. नि. को रेटिङ्ग एजेन्सी ए. एम्. बेस्ट द्वारा ए- (उत्कृश्ट्/एक्सिलेन्ट) श्रेणि में रखा गया है।\n\n", "id": "426764", "title": "भारतीय साधारण बीमा निगम"}
{"url": "https://hi.wikipedia.org/wiki?curid=426771", "text": "बेसल द्वितीय\n\nबेसल द्वितीय (Basel II) बेसल समझौतों में द्वितीय समझौता है। बेसल समिति बैंकिंग नियमों एवं नियंत्रणों से सम्बन्धित सुझाव (recommendations) देती है। बेसल द्वितीय सर्वप्रथम जून २००४ को प्रकाशित हुआ था। इसका उद्देश्य एक ऐसा अन्तरराष्ट्रीय मानक निर्मित करना था जिसका बैंकों के नियंत्रणकर्ता (रेगुलेटर) वित्तीय संस्थाओं में आने वाले जोखिमों से सुरक्षा के विरुद्ध उपयोग कर सकें।\n\n", "id": "426771", "title": "बेसल द्वितीय"}
{"url": "https://hi.wikipedia.org/wiki?curid=426779", "text": "दिल्ली-मुल्तान राजमार्ग\n\nदिल्ली-मुल्तान राजमार्ग भारत की राजधानी दिल्ली को पाकिस्तान के पंजाब प्रांत में स्थित मुल्तान शहर से जोड़ने वाला एक राजमार्ग है। इसका निर्माण दिल्ली सल्तनत के सम्राट शेर शाह सूरी (1486-1545) ने मुल्तान, दिल्ली और उनके बीच के क्षेत्रों में व्यापर और यातायात बेहतर करने के लिए करवाया था। हर चंद मील पर चौकियाँ स्थित थीं जहां घोड़े तैयार रहते थे, जिन्हें एक स्थान से दूसरे स्थान तक सन्देश और डाक जल्दी पहुंचवाने के लिए प्रयोग किया जाता था। इस व्यवस्था से दिल्ली राज दरबार से आदेश और सन्देश मुल्तान तक कुछ दिनों में ही पहुँच जाया करते थे।\n\nपाकिस्तान में इस सड़क का अभी भी यही नाम है, लेकिन भारत में यह नाम कम प्रयोग होता है। पाकिस्तानी तरफ़ संगे-मीलों (मील के पत्थरों) पर पंजाब यातायात विभाग यही नाम प्रयोग करता है। पाकिस्तानी पंजाब में दिल्ली-मुल्तान मार्ग पाकपत्तन, आरिफ़वाला, गग्गू, बूरेवाला और विहाड़ी से गुज़रता है।\n\n", "id": "426779", "title": "दिल्ली-मुल्तान राजमार्ग"}
{"url": "https://hi.wikipedia.org/wiki?curid=426782", "text": "जोइया\n\nजोइया (उर्दू: ) या जोहिया उत्तर भारत और पाकिस्तान की एक चंद्रवंशी राजपूत उपजाति है। जोइया हिन्दू भी होते हैं और मुसलमान भी। भारत में यह हरियाणा, पंजाब, पश्चिमी उत्तर प्रदेश और राजस्थान में रहते हैं, जबकि पाकिस्तान में यह पंजाब प्रांत में मिलते हैं। माना जाता है के आधुनिक जोइया जाति प्राचीन यौधेय क़बाइली परिसंघ की संतति है जो सिन्धु और गंगा के दरम्यानी क्षेत्र में (ख़ासकर सतलुज नदी के पास) बसा करती थी।\n\n", "id": "426782", "title": "जोइया"}
{"url": "https://hi.wikipedia.org/wiki?curid=426789", "text": "संगमील\n\nसंगमील या मील का पत्थर ऐसे पत्थर या चिह्न को कहा जाता है जो किसी मार्ग या सीमा पर हर मील, किलोमीटर, कोस या अन्य दूरी पर लगा हो। उसपर अक्सर कोई संख्या लिखी होती है जिस से वहाँ पर स्थित किसी वाहन या व्यक्ति को ज्ञात हो सकता है के वह उस मार्ग या सीमा पर कहाँ है और अपनी मंज़िल से कितना दूर है। किसी दुर्घटना की स्थिति में पुलीस या सहायता पहुँचाने के लिए भी इन संगमीलों का होना अति आवश्यक है।\n\nसंगमील को अंग्रेज़ी में \"माइलस्टोन\" (milestone) कहते हैं। संगेमील स्वयं एक संयुक्त शब्द है - संग का अर्थ फ़ारसी में \"पत्थर\" होता है और मील अंग्रेज़ी का शब्द है, अर्थात संगेमील का अर्थ है \"मील वाला पत्थर\"। इसकी तुलना संगमरमर शब्द से की जा सकती है, जिसका अर्थ है \"मर्मर (मुलायम) वाला पत्थर\"। ध्यान रहे के फ़ारसी का \"संग\" शब्द अवस्ताई भाषा के मूल \"असन\" शब्द से आया है। क्योंकि संस्कृत ओर फ़ारसी दोनों हिन्द-ईरानी भाषा परिवार की बहने हैं इसलिए ठीक यही सजातीय शब्द संस्कृत में भी \"अश्न\" रूप में मिलता है ओर ऋग्वेद में प्रयोगित है। इसका अर्थ भी \"पत्थर\" है।\n\nकिसी कार्य या ध्येय की प्राप्ति में \"संगमील\" शब्द ऐसी सफलताओं के लिए प्रयोग होता है जो व्यक्ति को उस ध्येय की ओर बढ़ाती हैं।\n\n", "id": "426789", "title": "संगमील"}
{"url": "https://hi.wikipedia.org/wiki?curid=426799", "text": "आदिम हिन्द-ईरानी भाषा\n\nआदिम हिन्द-ईरानी भाषा वह लुप्त भाषा थी जो हिन्द-ईरानी भाषा परिवार की सभी भाषाओँ की जननी थी, जिनमें संस्कृत, हिन्दी, कश्मीरी, सिन्धी, पंजाबी, असमिया, अवस्ताई, फ़ारसी, पश्तो, बलोची और कुर्दी भाषाएँ शामिल हैं। यह हिन्द-यूरोपी भाषा परिवार की एक भाषा थी और इस से ही हिन्द-ईरानी भाषा शाखा शुरू हुई। अनुमान किया जाता है के इसे बोलने वाले आदिम-हिन्दी-ईरानी लोग 2500 ईसा-पूर्व के आसपास के दौर में रहते थे।\n\nइस शब्दावली में देखा जा सकता है के कैसे आदिम-हिन्द-यूरोपी भाषा के कुछ शब्द आदिम-हिन्द-ईरानी भाषा में बदले और फिर संस्कृत (हिन्द-आर्य भाषा) और अवस्ताई (ईरानी भाषा) के शब्द बने -\n", "id": "426799", "title": "आदिम हिन्द-ईरानी भाषा"}
{"url": "https://hi.wikipedia.org/wiki?curid=426808", "text": "हिमालयी नमक\n\nसेंधा नमक एक प्रकार का खनिज नमक (रॉक साल्ट) है जो पाकिस्तान के पंजाब प्रान्त के झेलम जिले के खेवरा खानों से निकलता है। यह थोड़ी लाली लिये हुए सफेद नमक होता है। भारतीय उपमहाद्वीप में उपवास, व्रत आदि के समय लोग सेंधा नमक में बना हा अल्पाहार या फलाहार ही लेते हैं। सेंधा नमक को 'लाहौरी नमक' भी कहा जाता है, क्योंकि यह पाकिस्तान मे अधिक मात्रा मे मिलता है।\n\nआयुर्वेद की बहुतसी दवाईयों मे सेंधा नमक का उपयोग होता है। सेंधा नमक की सबसे बडी समस्या है कि भारत मे यह काफ़ी कम मात्रा मे होता है। भारत मे ८० प्रतिशत नमक समुद्री है, १५ प्रतिशत जमीनी और केवल पांच प्रतिशत पहाडी यानि कि सेंधा नमक। सेंधा नमक समुद्री नमक से कम नमकीन होता है। साफ़ है कि इसका अधिक उपयोग करना पडता है।\n\nकाला नमक और सेंधा नमक दोनो ही खनिज हैं। भारत के हिमाचल प्रदेश में मिलने वाला नमक वस्तुतः सेंधा नमक ही है। भारत में सेंधा नमक राजस्थान के सांभर झील से भी प्राप्त होता है। भारत में यह नमक लघु उद्योगों और हिंदुस्तान साल्ट लिमिटेड के खदानों द्वारा मख्यतः आपूरित होता है।\n\n", "id": "426808", "title": "हिमालयी नमक"}
{"url": "https://hi.wikipedia.org/wiki?curid=426809", "text": "आपस का मज़ाक\n\nआपस का मज़ाक ऐसे लतीफ़े या व्यंग्य को कहा जाता है जिसका व्यंग्य केवल उन्हीं लोगों को समझ आये जो किसी विशेष समुदाय, पेशे या अन्य गुट से सम्बन्ध रखते हैं। किसी अन्दर के लतीफ़े को समझने के लिए उस सन्दर्भ की आवश्यकता होती है जो उस समुदाय के पास हो। ऐसे चुटकुले इन समुदायों में जोड़ने में काम आते हैं लेकिन इनकी वजह से अन्य लोग अपने आप को इन समुदायों से बहिष्कृत अनुभव कर सकते हैं।\n\n\"आपस के मज़ाक\" को अंग्रेज़ी में \"इन जोक\" (in joke) या \"इनसाइड जोक\" (inside joke) कहते हैं।\n", "id": "426809", "title": "आपस का मज़ाक"}
{"url": "https://hi.wikipedia.org/wiki?curid=426817", "text": "ऑल योर बेस आर बिलॉन्ग टू अस\n\nऑल योर बेस आर बिलॉन्ग टू अस (अंग्रेज़ी: All your base are belong to us या AYBABTU) एक टूटी-फूटी अंग्रेज़ी का सूत्रवाक्य है जो सन् 2000-2002 के समय में तेज़ी से इन्टरनेट पर फैल गया। यह एक \"ज़ीरो विंग\" (Zero Wing, अर्थ: शून्य पंख) नाम के जापानी विडीयो खेल में जापानी से अंग्रेज़ी अनुवाद में ग़लतियों की वजह से बन गया था। इसका सही अनुवाद \"ऑल योर बेसिज़ बिलॉन्ग टू अस\" होना चाहिए था, जिसका अर्थ है \"तुम्हारे सब डेरों पर हमारा क़ब्ज़ा हो गया है\"। पहले तो इस वाक्य का मज़ाक उड़ाया गया लेकिन अब इसे कई समुदायों में \"हम तुम पर छा गए हैं\" के अर्थ के साथ अन्दर के लतीफ़े की तरह प्रयोग किया जाता है।\n\nज़ीरो विंग का की शुरुआत में यह वार्तालाप होता है, जिसमें कई अनुवाद की ग़लतियाँ हैं (हिन्दी अनुवाद में तोड़-मोड़ द्वारा यह ग़लतियाँ दर्शाई गयी हैं) -\n\n", "id": "426817", "title": "ऑल योर बेस आर बिलॉन्ग टू अस"}
{"url": "https://hi.wikipedia.org/wiki?curid=426820", "text": "टार्ज़न चीख़\n\nटार्ज़न चीख़ एक विशेष प्रकार की चढ़ती-उतरती चीख़ है जो टार्ज़न के काल्पनिक पात्र पर आधारित फिल्मों में टार्ज़न किसी विजय या सफलता के बाद चीख़ता है। इसे सब से पहले जॉनी वाइसमलर नाम के अभिनेता ने सन् 1932 में बनी \"टार्ज़न द एप मैन\" (Tarzan the Ape Man) नामक फ़िल्म में चीख़ा था। उन्होने अपनी तरफ़ से टार्ज़न के पात्र के रचयिता ऍड्गर राइस बरोज़ के चीख़ के वर्णन को प्रदर्शित करने की कोशिश की। इस वर्णन में बरोज़ ने कहा था के यह चीख़ एक \"नर कपि की विजय पुकार\" है।\n\nयह चीख़ अब एक अन्दर का लतीफ़ा बन चुकी है, जिसका प्रयोग टार्ज़न की कहानी या फ़िल्मों से परिचित लोग कभी-कभी किसी कार्य या मुक़ाबले में सफल होने के बाद मज़ाक़ के रूप में करते हैं।\n\nअंग्रेज़ी में \"टार्ज़न चीख़\" को \"टार्ज़न यॅल\" (Tarzan yell) कहते हैं।\n\n", "id": "426820", "title": "टार्ज़न चीख़"}
{"url": "https://hi.wikipedia.org/wiki?curid=426828", "text": "श्री नीलकंठेश्वर महादेव, मथुरा\n\nश्री नीलकंठेश्वर महादेव मंदिर भारत के उत्तर प्रदेश राज्य के अंतर्गत मथुरा नगर में मथुरा-वृंदावन मार्ग पर मोक्ष धाम के निकट स्थित है। इस मंदिर का उल्लेख वराह पुराण के अंतर्गत गोकर्ण सरस्वती माहात्म्य शुक्र वृत्तांत, मथुरा पुरागमन मोक्ष प्राप्ति वृत्तांत में है। \nकालांतर में यहाँ नागा संतों ने महामृत्युंजय यंत्र के आधार पर मुख्य मंदिर में कसौटी पत्थर से निर्मित विशाल अनुपम अलौकिक शिवलिंग की प्राण प्रतिष्ठा कर लगभग 400 वर्षों तक तप साधना की। लंबे समय तक यह मंदिर सुनसान और विस्मृत रहा। सन् 1850 में लखनऊ निवासी अयोध्या प्रसाद ने नागा संतों द्वारा स्थापित पुराने मूल मंदिर का विस्तार कर परिसर को भव्यता प्रदान की। मुख्य मंदिर के एक ओर महालक्ष्मी, महाकाली और महा सरस्वती के मंदिर हैं तथा दूसरी तरफ गंगा और गरुड के मंदिर है। मुख्य मंदिर के बगल में हनुमान का मंदिर है। मान्यता है कि श्री नीलकंठेश्वर के दर्शन मात्र से श्रद्धालुओं की समस्त मनोकामनाएँ पूर्ण होती हैं। \nपुरातात्विक महत्व के इस पौराणिक सिद्धपीठ के विभिन्न मंदिर, प्रवेशद्वार, परकोटे आदि समय और प्रकृति के थपेड़ों से अत्यंत जीर्णशीर्ण हालत में हैं। लंबे समय से लोगों की उपेक्षा और अतिक्रमण ने इसे नष्ट-भ्रष्ट कर गिरासू हालत में पहुँचा दिया है। \nवर्तमान में इस मंदिर के पुरातन पौराणिक स्वरूप को बचाने के लिए कुछ भक्तजन और संस्कृतिप्रेमी लोगों द्वारा प्रयास किए जा रहे हैं।\n", "id": "426828", "title": "श्री नीलकंठेश्वर महादेव, मथुरा"}
{"url": "https://hi.wikipedia.org/wiki?curid=426834", "text": "मिहान\n\nमिहान अर्थात 'मल्टी-मोडल इंटरनेशनल कार्गो हब एण्ड एयरपोर्ट ऐट नागपुर' (Multi-modal International Cargo Hub and Airport at Nagpur) भारत के नागपुर के हवाई अड्डे को विस्तारित करके विविध सुविधाओं से लैस करने की परियोजना है। वर्तमान समय में यह निवेश की दृष्टि से भारत की सबसे बड़ी आर्थिक विकास से सम्बन्धित परियोजना है। नागपुर के भारत के केन्द्र में है, इसीलिये इस नगर को भारत का कार्गो हब बनाकर इसे देश के विभिन्न भागों से रेल एवं सड़क मार्ग से जोडने का अत्यधिक महत्व है। \n\nइस परियोजना के दो भाग हैं-\n\n\n", "id": "426834", "title": "मिहान"}
{"url": "https://hi.wikipedia.org/wiki?curid=426835", "text": "रुपर्ट मर्डोक\n\nरुपर्ट मर्डोक (Rupert Murdoch) आस्ट्रेलियाई-अमेरिकी व्यक्ति हैं जो 'संचार सम्राट' (मिडिया मुगल) के रूप में जाने जाते हैं। वे न्यूज कार्पोरेशन के अध्यक्ष व सीईओ हैं।\n", "id": "426835", "title": "रुपर्ट मर्डोक"}
{"url": "https://hi.wikipedia.org/wiki?curid=426844", "text": "रयुक्यु द्वीपसमूह\n\nरयुक्यु द्वीपसमूह (जापानी: 琉球諸島, रयुक्यु शोतो), जिन्हें नानसेई द्वीपसमूह (南西諸島, नानसेई शोतो) भी कहा जाता है, पश्चिमी प्रशांत महासागर में स्थित एक द्वीपसमूह है। यह जापान के क्यूशू द्वीप के दक्षिण-पश्चिम में और पूर्वी चीन समुद्र की पूर्वी सीमा पर स्थित हैं। इन द्वीपों का मौसम उपोष्णकटिबंधीय (सबट्रॉपिकल) है, जिसमें सर्दियों में मध्यम ठण्ड और गर्मियों में काफ़ी गरमी पड़ती है। यहाँ बारिश बहुत ज़्यादा होती है और कभी-कभी चक्रवात (साईक्लोन) भी आते हैं।\n\nइन द्वीपों के लोगों की अपनी रयुक्युआई भाषाएँ हैं, जो हर द्वीप पर थोड़ी भिन्न तरीक़े से बोली जाती हैं। लगभग सभी द्वीपवासी इनके अतिरिक्त जापानी भाषा भी बोलते हैं। प्रशासनिक नज़रिए से रयुक्यु द्वीपों के उत्तरी भाग को \"सातसुनान द्वीप\" बुलाया जाता है और यह क्षेत्र कागोशीमा प्रांत का हिस्सा है, जबकि दक्षिणी द्वीपों को \"रयुक्यु शोतो\" बुलाया जाता है और यह ओकिनावा प्रांत का हिस्सा हैं। रयुक्यु के लोग अपनी लम्बी आयु के लिए विश्व-भर में मशहूर हैं।\n\nकिसी ज़माने में रयुक्यु राजशाही एक स्वतन्त्र देश हुआ करता था। सन् 1372 ई॰ में इसपर दबाव डालकर, चीन के मिंग साम्राज्य ने इनसे कर वसूल करना शुरू कर दिया। सन् 1609 में क्यूशू पर स्थित सातसुमा राज्य (薩摩藩) के नरेश शिमाज़ु तादात्सुने (島津 忠恒) ने 13 युद्ध नौकाओं पर 2,500 सामुराई लेकर रयुक्यु राजशाही पर धावा बोल दिया। रयुक्युआई लोगों के पास कोई सैनिक बल तो था नहीं इसलिए उनके राजा शो नेई (尚寧) ने अपनी प्रजा की जाने बचने के लिए सबको हमलावरों के आगे समर्पण करने का आदेश दे दिया। इसके बाद एक अजीब सा ऐतिहासिक दौर रहा जिसमें रयुक्यु चीनी सम्राट और जापानी शोगन (将軍, अर्थ: तानाशाह) दोनों को कर देने लगा ताकि वे दोनों ही इन्हें चैन से जीने दें। जापान के शासकों को यह पता था लेकिन वे इस व्यवस्था से संतुष्ट थे और सन् 1655 में उन्होंने औपचारिक रूप से रयुक्यु को चीन को भी कर देने की अनुमति दे दी।\n\nसमय के साथ-साथ रयुक्यु जापान के प्रभाव में आता गया। सन् 1872 में जापान ने रयुक्यु को एक \"हान\" (藩, एक ज़मीनदारी रियासत) का दर्जा दे दिया लेकिन उसके नियंत्रण का ज़िम्मा अपने विदेश मंत्रालय को दिया (यानि उसे अभी भी एक विदेशी क्षेत्र के नज़रिए से देखा)। सन् 1874 में रयुक्यु ने चीन को कर देना ख़त्म कर दिया और कर-वसूली की दृष्टि से पूरी तरह जापानी नियंत्रण में आ गया। सन् 1875 में रयुक्यु की ज़िम्मेदारी विदेश मंत्रालय से गृह मंत्रालय को सौंप दी गई। सन् 1879 में जापान की सरकार ने घोषणा कर दी के रयुक्यु अब पूरी तरह जापान का हिस्सा हैं। रयुक्यु के राजा को कोई अड़चन खड़ी करने से रोकने के लिए उन्हें सैंकड़ों मील दूर जापान की राजधानी टोक्यो में बस जाने पर मजबूर कर दिया गया। सन् 1894 में पहला चीन-जापान युद्ध छिड़ गया, जिसमें चीन की हार हुई। सन् 1895 में करी गई शिमोनोसेकी संधि में चीन ने इस बात पर हस्ताक्षर कर दिए के अब रयुक्यु हमेशा के लिए जापान का ही अंग हैं और चीन का उनपर कोई अधिकार नहीं।\n\nरयुक्यु के लोगों की उम्रें अक्सर बहुत लम्बी होती है और प्रतिशत के हिसाब से सौ साल से अधिक जीने वालों का दर रयुक्यु में विश्व के दूसरे भागों से अधिक है। इसपर बहुत से अध्ययन हो चुके हैं जिनसे पता लगा है के इसका कारण उनका आहार, व्यायाम और जीने का लहजा है।\n\nरयुक्यु पर कई वन हैं, जिनकी क़िस्में ताइवान, फ़िलिपीन्ज़, दक्षिणपूर्वी एशिया और पूर्वोत्तर भारत से मिलती-जुलती हैं। समुद्र में मूँगे द्वारा बने गई सुन्दर शैल-भित्तियाँ (रीफ़) फैली हुई हैं।\n\n", "id": "426844", "title": "रयुक्यु द्वीपसमूह"}
{"url": "https://hi.wikipedia.org/wiki?curid=426849", "text": "मिंग राजवंश\n\nमिंग साम्राज्य (चीनी: 明朝) चीन के मिंग राजवंश द्वारा सन् 1368-1644 ई॰ के समय में शासित एक साम्राज्य था। इन्होनें मोंगोलो के युआन राजवंश के ख़ात्मे पर चीन पर अपना राज शुरू कर दिया। हान नस्ल के चीनियों का यह आख़री चीनी राजवंश था। मिंग दौर में चीन को बहुत ही सकारात्मक और सफल सरकार मिली और इस अंतराल में चीन ने आर्थिक, राजनैतिक, सांस्कृतिक और सैन्य क्षेत्रों में बहुत तरक्की करी। कुछ इतिहासकारों का समझना है कि \"पूरी मनुष्य जाति के इतिहास में यह व्यवस्थित शासन और सामाजिक संतुलन का एक महान दौर था\"।\n\n", "id": "426849", "title": "मिंग राजवंश"}
{"url": "https://hi.wikipedia.org/wiki?curid=426854", "text": "चीन के राजवंश\n\nचीन में कई ऐतिहासिक राजवंश रहे हैं। कभी-कभी इनके वर्णनों में ऐसा प्रतीत होता है के चीन में एक राजवंश स्वयं ही समाप्त हो गया और नए राजवंश ने आगे बढ़कर शासन की बागडोर संभाल ली। वास्तव में ऐसा नहीं था। कोई भी राजवंश स्वेच्छा से ख़त्म नहीं हुआ। अक्सर ऐसा होता था के नया राजवंश शुरू तो हो जाता था लेकिन वह कुछ अरसे तक कम प्रभाव रखता था और पहले से स्थापित राजवंश से लड़ाइयाँ करता था। ऐसा भी होता था के कोई पराजित राजवंश हारने के बावजूद कुछ इलाक़ों में प्रभुत्व रखता था और चीन का सिंहासन वापस छीनने की कोशिश में जुटा रहता था। \n\nउदहारण के लिए सन् 1644 में मान्चु नस्ल वाले चिंग राजवंश ने बीजिंग पर क़ब्ज़ा जमा लिया और चीन को अपने अधीन कर लिया। लेकिन चिंग राजवंश सन् 1636 में ही शुरू हो चुका था और उस से भी पहले सन् 1616 में एक अन्य नाम (\"उत्तरकालीन जिन राजवंश\") के नाम से अस्तित्व में आ चुका था। मिंग राजवंश बीजिंग की राजसत्ता से तो 1644 में हाथ धो बैठा, लेकिन उनके वंशज 1662 तक सिंहासन पर अपना अधिकार जतलाते रहे और उसे वापस लेने के प्रयास करते रहे।\n\nयह समय रेखा चीन के राजवंशों के काल दर्शाती है -\n", "id": "426854", "title": "चीन के राजवंश"}
{"url": "https://hi.wikipedia.org/wiki?curid=426857", "text": "उड्डयन का इतिहास\n\nउड्ड्यन का इतिहास (Aviation history) उड्डयन संबंधी यांत्रिक युक्तियों के विकास का इतिहास है। यह पतंगों, ग्लाइडर आदि से शुरू होकर सुपरसॉनिक विमानों एवं अंतरिक्ष यानों तक जाता है।\n\n1250 रोजर बैकन यांत्रिक उड़ान के बारे में लिखा\n\n1485-1500 लिओनार्डो डा विंची ने उड़ने वाली मशीन व पैराशूट की डिजाइन की।\n\n1783 - मंटगाल्फियर बंधुओं ने प्रथम हवा से हल्की (lighter-than-air) यान बनाया ([[गुब्बारा)\n\n1903 - ओर्विल राइट और विल्बर राइट (Orville and Wilbur Wright) ने पहला सफल स्वतः अग्रगामी (self-propelled) वायुयान उड़ाया।\n\n1909 - लूई ब्लेरिओट ने मोनोप्लेन द्वारा [[इंगलिश चैनेल]] पार किया।\n\n1918 - अमेरिकी डाक विभाग ने हवाई डाक सेवा आरम्भ की।\n\n1924 - प्रथम बार उडकर विश्व का चक्कर\n\n1933 - बोइंग 247 बना\n\n1947 - ध्वनि से भी तेज विमान 'चक यीगर' (Chuck Yeager)\n\n1958 - अमेरिका का पहला [[कृत्रिम उपग्रह]] इक्सप्लोरर-१ कक्षा में स्थापित of Trustees\n\n1969 - नील आर्मस्ट्रांग और एल्ड्रिन एल्विन [[चन्द्रमा]] पर चलने वाले प्रथम व्यक्ति बने।\n\n1971 - नासा का मैरिनर 9 ने मंगल ग्रह की परिक्रमा की। यह किसी दूसरे ग्रह की पहली परिक्रमा थी।\n\n1971 - बोइंग 747 की पहली वाणिज्यिक उड़ान ([[न्यूयॉर्क]] से [[लंदन]])\n\n1981 - प्रथम अंतरिक्ष शटल की उड़ान\n\n\n[[श्रेणी:उड्डयन]]", "id": "426857", "title": "उड्डयन का इतिहास"}
{"url": "https://hi.wikipedia.org/wiki?curid=426860", "text": "संगीत डाउनलोड\n\nसंगीत डाउनलोड, इंटरनेट पर उपलब्ध किसी सर्वर या फिर किसी जालस्थल से किसी व्यक्ति के कंप्यूटर पर किसी संगीतकार्य का अंतरण है। किसी डाउनलोड को \"वैध\" तब कहा जाता है जब इसे किसी डाउनलोड प्लेटफार्म के माध्यम से किया जाता है, जबकि कोई डाउनलोड \"अवैध\" तब कहलाता है जब अधिकार धारकों को बिना उचित मूल्य चुकाये उनके नकलाधिकार सुरक्षित (कॉपीराइटेड) काम का डाउनलोड बिना उनकी अनुमति के किया जाता है। \n\nसंगीत का अवैध रूप से डाउनलोड, 1999 में सॉफ्टवेयर नैप्स्टर ऑनलाइन के जारी होने के साथ शुरू हुआ था। इस संगणक कार्यक्रम को 17 वर्ष के शॉन फैनिंग ने लिखा था, क्योंकि उनके मित्र इंटरनेट से मुफ्त रैप गाने डाउनलोड करना चाहते थे। दो साल तक चले मुकदमे के बाद यह फैसला आया कि इस प्रकार किसी गाने का नि:शुल्क वितरण अवैध था, साथ ही यह संयुक्त राज्य अमेरिका के कॉपीराइट कानून का उल्लंघन भी था। इस फैसले के बाद इस सॉफ्टवेयर को सन 2001 में हटा दिया गया।\n", "id": "426860", "title": "संगीत डाउनलोड"}
{"url": "https://hi.wikipedia.org/wiki?curid=426862", "text": "विभिन्न भाषाओं में रामायण\n\nभिन्न-भिन्न प्रकार से गिनने पर रामायण तीन सौ से लेकर एक हजार तक की संख्या में विविध रूपों में मिलता है। इनमें से संस्कृत में रचित वाल्मीकि रामायण (आर्ष रामायण) सबसे प्राचीन माना जाता है।\n\nसाहित्य शोध भगवान राम के बारे में अधिकारिक रूप से जानने का मूल स्रोत महर्षि वाल्मीकि द्वारा रचित रामायण है। इस गौरव ग्रंथ के कारण वाल्मीकि दुनिया के आदि कवि माने जाते हैं। श्रीराम कथा केवल वाल्मीकि रामायण तक सीमित न रही बल्कि मुनि व्यास रचित महाभारत में भी चार स्थलों- रामोपाख्यान, आरण्यकपर्व, द्रोण पर्व तथा शांतिपर्व-पर वर्णित है। बौद्ध परंपरा में श्रीराम संबंधित दशरथ जातक, अनामक जातक तथा दशरथ कथानक नामक तीन जातक कथाएं उपलब्ध हैं। रामायण से थोडा भिन्न होते हुए भी वे इतिहास के स्वर्णिम पृष्ठ हैं। जैन साहित्य में राम कथा संबंधी कई ग्रंथ लिखे गए, जिनमें मुख्य हैं- विमलसूरि कृत पदमचरित्र (प्राकृत), रविषेणाचार्य कृत पद्म पुराण (संस्कृत), स्वयंभू कृत पदमचरित्र (अपभ्रंश), रामचंद्र चरित्र पुराण तथा गुणभद्र कृत उत्तर पुराण (संस्कृत)। जैन परंपरा के अनुसार राम का मूल नाम 'पदम' था।\n\nदूसरे, अनेक भारतीय भाषाओं में भी राम कथा लिखी गई। हिंदी में कम से कम 11, मराठी में 8, बंगला में 25, तमिल में 12, तेलुगु में 12 तथा उडिया में 6 रामायणें मिलती हैं। हिंदी में लिखित गोस्वामी तुलसीदास कृत रामचरित मानस ने उत्तर भारत में विशेष स्थान पाया। इसके अतिरिक्त भी संस्कृत,गुजराती, मलयालम, कन्नड, असमिया, उर्दू, अरबी, फारसी आदि भाषाओं में राम कथा लिखी गई। महाकवि कालिदास, भास, भट्ट, प्रवरसेन, क्षेमेन्द्र, भवभूति, राजशेखर, कुमारदास, विश्वनाथ, सोमदेव, गुणादत्त, नारद, लोमेश, मैथिलीशरण गुप्त, केशवदास, गुरु गोविंद सिंह, समर्थगुरु रामदास, संत तुकडोजी महाराज आदि चार सौ से अधिक कवियों ने, संतों ने अलग-अलग भाषाओं में राम तथा रामायण के दूसरे पात्रों के बारे में काव्यों/कविताओं की रचना की है। धर्मसम्राट स्वामी करपात्री ने रामायण मीमांसा की रचना करके उसमें रामगाथा को एक वैज्ञानिक आयामाधारित विवेचन दिया। वर्तमान में प्रचलित बहुत से राम कथानकों में आर्ष रामायण, अद्भुत रामायण, कृत्तिवास रामायण, बिलंका रामायण, मैथिल रामायण, सर्वार्थ रामायण, तत्वार्थ रामायण, प्रेम रामायण, संजीवनी रामायण, उत्तर रामचरितम्, रघुवंशम्, प्रतिमानाटकम्, कम्ब रामायण, भुशुण्डि रामायण, अध्यात्म रामायण, राधेश्याम रामायण, श्रीराघवेंद्रचरितम्, मन्त्र रामायण, योगवाशिष्ठ रामायण, हनुमन्नाटकम्, आनंद रामायण, अभिषेकनाटकम्, जानकीहरणम् आदि मुख्य हैं।\n\nविदेशों में भी तिब्बती रामायण, पूर्वी तुर्किस्तानकी खोतानीरामायण, इंडोनेशिया की ककबिनरामायण, जावा का सेरतराम, सैरीराम, रामकेलिंग, पातानीरामकथा, इण्डोचायनाकी रामकेर्ति (रामकीर्ति), खमैररामायण, बर्मा (म्यांम्मार) की यूतोकी रामयागन, थाईलैंड की रामकियेनआदि रामचरित्र का बखूबी बखान करती है। इसके अलावा विद्वानों का ऐसा भी मानना है कि ग्रीस के कवि होमर का प्राचीन काव्य इलियड, रोम के कवि नोनस की कृति डायोनीशिया तथा रामायण की कथा में अद्भुत समानता है।\n\nविश्व साहित्य में इतने विशाल एवं विस्तृत रूप से विभिन्न देशों में विभिन्न कवियों/लेखकों द्वारा राम के अलावा किसी और चरित्र का इतनी श्रद्धा से वर्णन न किया गया।\n\n\n\n\n\n\n\n\n\n", "id": "426862", "title": "विभिन्न भाषाओं में रामायण"}
{"url": "https://hi.wikipedia.org/wiki?curid=426866", "text": "देवयानी तारामंडल\n\nदेवयानी या ऐन्ड्रौमेडा एक तारामंडल है जो अंतर्राष्ट्रीय खगोलीय संघ द्वारा जारी की गई ८८ तारामंडलों की सूची में शामिल है। दूसरी शताब्दी ईसवी में टॉलमी ने जिन ४८ तारामंडलों की सूची बनाई थी यह उनमें भी शामिल था। देवयानी तारामंडल खगोलीय गोले के उत्तरी भाग में स्थित है। एण्ड्रोमेडा आकाशगंगा भी आकाश में इसी तारामंडल के क्षेत्र में नज़र आती है।\n\nअंग्रेज़ी में देवयानी तारामंडल को \"ऐन्ड्रौमेडा कॉन्स्टॅलेशन\" (Andromeda constellation) कहा जाता है। पुराने यूनानी मिथ्या-ग्रंथों में \"ऐन्ड्रौमेडा\" एक राजकुमारी थी जिसे एक जल-दानव का ग्रास बनाने के लिए समुद्र के किनारे एक चट्टान से बांध दिया गया था। काफ़ी भाषाओँ में इसका नाम \"ज़ंजीर से बंधी स्त्री\" ही है, जैसे की अरबी में \"अल-मरात अल-मुसलसलाह\" () और लातिनी में \"मुलियर कातेनाता\" (Mulier Catenata)।\n\nदेवयानी तारामंडल में 65 तारे हैं जिन्हें बायर नाम दिए जा चुके हैं। इनमें से 10 के इर्द-गिर्द ग़ैर-सौरीय ग्रह परिक्रमा करते हुए पाए गए हैं। इस तारामंडल के कुछ अन्य ख़ास तारे और उनका चमकीलापन (निरपेक्ष कान्तिमान) इस प्रकार हैं -\n", "id": "426866", "title": "देवयानी तारामंडल"}
{"url": "https://hi.wikipedia.org/wiki?curid=426867", "text": "विमान\n\nविमान शब्द भारतीय साहित्य (मुख्यतः वेद, रामायण, महाभारत एवं जैन साहित्य में) में एक उड़ाने वाली युक्ति को इंगित करता है। कहीं-कहीं पर यह 'मंदिर', 'स्थान' आदि का भी अर्थ रखता है। समराङ्गणसूत्रधार तथा वैमानिक शास्त्र आदि कई ग्रन्थों में इनका विशद तकनीकी वर्णन भी मिलता है।\n\n\n", "id": "426867", "title": "विमान"}
{"url": "https://hi.wikipedia.org/wiki?curid=426873", "text": "ई-पण्डित आइऍमई\n\nई-पण्डित आइऍमई हिन्दी तथा देवनागरी लिपि आधारित अन्य भाषाओं के लिये इन्स्क्रिप्ट कीबोर्ड लेआउट पर आधारित एक आइऍमई (इनपुट मैथड ऍडीटर) है। इसमें यूनिकोड एवं नॉन-यूनिकोड दोनों का समर्थन है। इस टाइपिंग औजार के द्वारा पुराने (लिगेसी) हिन्दी फॉण्टों यथा चाणक्य, कृतिदेव तथा वॉकमैन-चाणक्य आदि में इन्स्क्रिप्ट कीबोर्ड लेआउट द्वारा हिन्दी टाइप की जा सकती है। यह औजार विशेषकर कोरल ड्रॉ, पेजमेकर आदि जैसे नॉन-यूनिकोड प्रोग्रामों जिनमें यूनिकोड हिन्दी टाइप नहीं होती, के लिये उपयोगी है।\n\nश्रीश बेंजवाल शर्मा द्वारा विकसित यह प्रोग्राम निःशुल्क उपलब्ध है।\n\n\nसमर्थित ऑपरेटिंग सिस्टम:- विंडोज़ २०००, ऍक्सपी, २००३ सर्वर, विस्टा, विंडोज़ ७ तथा विंडोज़ सर्वर २००८\n\nइसके अतिरिक्त डॉट नेट फ्रेमवर्क २.० या नवीन संस्करण इंस्टाल होना चाहिये। यदि न हो तो इंस्टालेशन के दौरान सैटअप इसे स्वतः डाउनलोड कर लेगा।\n\n", "id": "426873", "title": "ई-पण्डित आइऍमई"}
{"url": "https://hi.wikipedia.org/wiki?curid=426876", "text": "चाणक्य (फॉण्ट)\n\nचाणक्य एक नॉन-यूनिकोड हिन्दी फॉण्ट है। यह डीटीपी के कार्य हेतु काफी प्रचलित है। इसका उपयोग समाचार-पत्रों तथा पुस्तकों की छपायी में बहुतायत में होता है।\n\nचाणक्य फॉण्ट \"Summit Indica\" के \"इण्डिका\" नामक सबसे पहले व सबसे पुराने डीटीपी-डिजाइनिंग पैकेज के हिन्दी संस्करण का अंश है। कई बार सुधार के बाद इसका वर्तमान रूप प्रचलित हुआ है। इसे टाइप करने हेतु समिट का ही एक टाइप मैनेजर प्रयुक्त किया जाता था।\n\nबाद में दैनिक भास्कर समाचार-पत्र ने अपने कार्य हेतु इसके लिये '४सी प्लस' नामक कम्पनी से \"४सी लिपिका\" नामक मालिकाना औजार बनवाया जो कि पुराने रेमिंगटन लेआउट पर कार्य करता है। बहुत समय तक इसमें टाइप करने हेतु कोई अन्य औजार नहीं था। अब इसमें इन्स्क्रिप्ट लेआउट द्वारा टाइप करने हेतु ई-पण्डित आइऍमई नामक निःशुल्क औजार उपलब्ध है।\n\nसमिट इण्डिका द्वारा कुछ समय पूर्व चाणक्य का यूनिकोड संस्करण जारी किया गया है। यह अन्य ३० फॉण्टों के साथ एक विशिष्ट पैकेज में लगभग ₹ ६,००० रुपये कीमत में है।\n\nचाणक्य की सफलता से प्रेरित होकर कई कम्पनियों ने इसकी नकल की। कुछ ने इसकी बनावट और रूप-रंग की नकल की और कैरैक्टर मैप अलग रखा जैसे वॉकमैन-चाणक्य, 4C Gandhi आदि। ४ सी गाँधी दिखने में हूबहू चाणक्य जैसा ही है, बस कैरैक्टर मैप अलग है, कुछ फॉण्टों में कैरैक्टर मैप की भी नकल की गयी। ४सी गाँधी का भी यूनिकोड संस्करण आ चुका है।\n\nचाणक्य फॉण्ट प्रकाशन उद्योग में काफी लोकप्रिय है। इसका कारण है कि यह एक सुन्दर, स्पष्ट तथा वर्णखण्डों (ग्लिफ्स) की दृष्टि से समृद्ध फॉण्ट है। यह टाइप मैनेजर की सहायता से टाइप होता है जो कि शब्‍दों को बनाते हुये सुगठित और कॉम्पैक्ट रूप देता है, शब्‍दों के बीच का रिक्‍त स्‍थान समाप्‍त/समायोजित करता है, संयुक्‍ताक्षरों की लम्बाई के मुताबिक ि‍ जैसी मात्राओं खींच कर लम्बा-छोटा भी करता है। कुल मिलाकर भले ही इसकी प्रक्रिया जटिल हो, लेकिन इसमें बने पाठ का प्रिण्ट सुन्दर तथा स्पष्ट होता है। इसी लिए अधिकांश प्रकाशन हाउस इसमें किताबें कम्पोज़ करना पसन्द करते हैं।\n\nचाणक्य के निःशुल्क विकल्पों में वॉकमैन-चाणक्य (नॉन-यूनिकोड) तथा नित्यानन्द (यूनिकोड) शामिल हैं।\n\nचाणक्य फॉण्ट की संरचना तकनीकी रूप से काफी जटिल है। इसे अन्य लिगेसी फॉण्टों की तरह बिना किसी औजार के सीधे टाइप नहीं किया जा सकता। इसे टाइप करने हेतु पृष्ठभूमि में कोई टाइपिंग औजार चालू होना चाहिये।\n\nचाणक्य को हिन्दी के मानक इन्स्क्रिप्ट कीबोर्ड लेआउट द्वारा टाइप करने हेतु ई-पण्डित आइऍमई नामक निःशुल्क टाइपिंग औजार है। पुराने रेमिंगटन (टाइपराइटर) लेआउट द्वारा टाइप करने हेतु \"४सी लिपिका\" नामक मालिकाना सॉफ्टवेयर प्रयुक्त होता है।\n\nवॉकमैन-चाणक्य चाणक्य जैसा दिखने वाला एक मुफ्त फॉण्ट है जो कि रेमिंगटन लेआउट द्वारा बिना किसी अलग टाइपिंग औजार के भी टाइप किया जा सकता है।\n\nयूनिकोड तथा चाणक्य के मध्य परिवर्तन हेतु ई-पण्डित कन्वर्टर नामक परिवर्तक प्रयोग किया जा सकता है।\n\n", "id": "426876", "title": "चाणक्य (फॉण्ट)"}
{"url": "https://hi.wikipedia.org/wiki?curid=426906", "text": "कालका रेल दुर्घटना\n\nकालका मेल रेल दुर्घटना इस साल के सबसे बड़ी रेल दुर्घटनाओं में से एक है। यह दुर्घटना 10 जुलाई 2011 को उत्तरप्रदेश में कानपुर के निकट फतेहपुर के मालवा स्टेशन के पास हुई। इस दुर्घटना में कम से कम अस्सी लोगों की मौत हो गई है। जबकि साढ़े तीन सौ लोग घायल हो गए। इस रेल दुर्घटना में प्रशासनिक लापरवाही और प्रशासनिक उदासीनता के कई वाकये सामने आये। प्रधानमंत्री ने रेल मंत्रालय की ओर से मृतकों के परिजनों के लिए पांच-पांच लाख रुपये के मुआवजे की घोषणा कर दी। मगर, रेल राज्यमंत्री मुकुल राय अपनी जिम्मेदारी से बचते नजर आए।\n", "id": "426906", "title": "कालका रेल दुर्घटना"}
{"url": "https://hi.wikipedia.org/wiki?curid=426907", "text": "कालका मेल\n\nकालका मेल, भारतीय रेल द्वारा संचालित एक रेलगाड़ी है जो भारत के पूर्वी राज्य पश्चिम बंगाल की राजधानी कोलकाता के निकट स्थित हावड़ा को एक अन्य राज्य हरियाणा के पंचकुला में स्थित कालका, रेलवे स्टेशन से जोड़ती है, जो एक समय भारत की ग्रीष्मकालीन राजधानी शिमला, जाने वाली रेलवे लाइन का प्रारंभिक स्टेशन भी है। \n\nकालका मेल (1 अप / 2 डाउन) सन 1866 में कलकत्ता और दिल्ली के बीच चलनी शुरु हुई और 1891 में इसे दिल्ली से लेकर कालका तक बढ़ाया गया। यह रेलगाड़ी मुख्य रूप से ब्रिटिश सिविल सेवकों को राजधानी कलकत्ता से ग्रीष्मकालीन राजधानी शिमला ले जाने के लिए चलाई गयी थी। \"ईस्ट इंडियन रेलवे\" ने एक जनवरी 1866 को हरी झंडी दिखाकर हावड़ा-कालका मेल को वन अप व टू डाउन नाम से शुरू किया था। तब हावड़ा-कालका मेल को कोलकाता से दिल्ली तक चलाया गया था। तब इस ट्रेन में अंग्रेजी हुकूमत के उच्च अधिकारी सफर करते थे। अन्य यात्रियों के लिए इस ट्रेन में यात्रा संभव नहीं थी। शिमला में गर्मी की छुट्टियां बिताने के लिए अंग्रेजों ने 1891 में रेलवे लाइन का विस्तार कर इसे कालका तक बढ़ाया। तब से यह ट्रेन गौरवमयी सेवा दे रही है। शुक्रवार 01 जनवरी 2016 को हावड़ा में कालका मेल के गौरवमयी 150 वर्ष पूरे होने जश्न मनाया गया। केक काटकर हावड़ा से ट्रेन को चलाया गया।\n\nइसका संचालन ईस्ट इंडियन रेलवे कंपनी, द्वारा किया जाता था और इसका मूल नाम \"ईस्ट इंडिया रेलवे मेल\" था। इस रेलगाड़ी की संख्या अब हावड़ा से 12311 है और हावड़ा की ओर 12312 है। दरअसल, पूर्वी भारत में सबसे पहली ट्रेन 15 अगस्त १८५४ को चलाई गई। यह हावड़ा से पश्चिम बंगाल के ही हुगली तक की दूरी तय करती थी। इसके बाद रेलवे नेटवर्क को पूरब से पश्चिम की तरफ फैलाव देने की प्रक्रिया शुरू हुई। 1856 आते आते हावड़ा से दिल्ली के बीच रेलवे लाइन बिछ गई। उन दिनों ब्रिटिश शासन काल में अंग्रेज़ी हुकूमत की कलकत्ता स्थित राजधानी को गर्मी के दिनों में शिमला पहुचने और गर्मी ख़त्म होने पर वायसराय के साथ साथ पूरी राजधानी कलकत्ता वापस लाने के लिए यही ट्रेन एकमात्र साधन थी। वायसराय अपने वहां से सीधे ट्रेन के कोच तक पहुच सकें, इसके लिए होवर और कालका, दोनों ही स्टेशन पर \"इंटरनल कैरेज\" की व्यवस्था की गई थी। कालका में तो नहीं, पर हावड़ा में प्लेटफोर्म 8 और 9 के बीच आज भी यह सुविधा मौजूद है, अब इसका उपयोग आमलोग करते हैं। रेलवे के मुताबिक, कालका मेल का नाम नेताजी सुभाष चन्द्र बोस के साथ भी जुड़ा है। धनबाद और गया के बीच स्थित गोमो स्टेशन पर नेताजी इसी ट्रेन में 18 जनवरी,1941 को सवार होकर अंगरेजी हुकूमत की आँखों में धूल झोंककर गायब हो गए थे।\n\nभारतीय फिल्म निर्देशक और लेखक सत्यजीत रे, ने अपनी एक लघु कहानी में कालका मेल को आधार बनाया है। “कालका मेल का रहस्य\", नामक कहानी के तीन मुख्य पात्र इस रेलगाड़ी से कलकत्ता से दिल्ली और फिर कालका जाने के लिए सवार होते हैं। कहानी में एक हीरे की चोरी और एक अप्रकाशित पांडुलिपि भी शामिल है। कहानी पर एक रेडियो नाटक भी बनाया गया था।\n10 जुलाई 2011 को उत्तर प्रदेश में कानपुर के निकट फतेहपुर के मलवां स्टेशन के पास दोपहर के समय इस रेलगाड़ी के 13 डिब्बे पटरी से उतर गये। इस दुर्घटना में कम से कम अस्सी लोगों की मौत हो गई है। जबकि साढ़े तीन सौ लोग घायल हो गए। प्रधानमंत्री ने रेल मंत्रालय की ओर से मृतकों के परिजनों के लिए पांच-पांच लाख रुपये के मुआवजे की घोषणा की।\n", "id": "426907", "title": "कालका मेल"}
{"url": "https://hi.wikipedia.org/wiki?curid=426908", "text": "राष्ट्रमंडल खेल घोटाला\n\nराष्ट्रमंडल खेल घोटाला यूपीए-2 के शासनकाल में हुए सबसे बड़े घोटालों में से एक है। एक अनुमान के अनुसार, यह घोटाला करीब अस्सी हजार करोड़ का है। इस घोटाले में राष्ट्रमंडल खेल आयोजन समिति के तात्कालिक अध्यक्ष सुरेश कलमाडी और उनके सहयोगियों को नाम आया है। इस घोटाले के सिलसिले में सुरेश कलमाडी इन दिनों जेल में हैं। कलमाडी पर खेल आयोजजन में खर्च की राशि बढ़ा-चढ़ाकर पेश करने का आरोप लगा है। 2010 के राष्ट्रमंडल खेल को लेकर राज्यसभा सांसद मणिशंकर अय्यर ने लगातार अपनी सरकार को निशाने पर लिया और इस खेल की आलोचना की।\n", "id": "426908", "title": "राष्ट्रमंडल खेल घोटाला"}
{"url": "https://hi.wikipedia.org/wiki?curid=426913", "text": "कुचिंग की सुरंग\n\nकुचिंग की सुरंग सुरंगों की एक प्रणाली, साइगॉन के 70 किमी उत्तर पश्चिम, वियतनाम है। इन सुरंगों के मूल लंबाई 200 किमी से अधिक था, लेकिन अब केवल 120 किमी संरक्षित कर रहे हैं।\nVietcong वियतनाम युद्ध के दौरान इन सुरंगों का निर्माण किया। अस्पतालों, रसोई, बेडरूम, बैठक कमरे, इन सुरंगों में हथियारों थे। 1968 में, Vietcong इन सुरंगों से साइगॉन पर हमला किया। आज, कुचिंग के सुरंगों पर्यटकों के लिए एक गंतव्य है।\n", "id": "426913", "title": "कुचिंग की सुरंग"}
{"url": "https://hi.wikipedia.org/wiki?curid=426917", "text": "भाटलापेन्नुमारु\n\nभाटलापेन्नुमारू, भारत के राज्य आन्ध्र प्रदेश के कृष्णा जिले में स्थित है, यह भारत के राष्ट्रीय ध्वज के मुख्य अभिकल्पक पिंगली वेंकैया का जन्म स्थल भी है। \n", "id": "426917", "title": "भाटलापेन्नुमारु"}
{"url": "https://hi.wikipedia.org/wiki?curid=426921", "text": "स्वामी विशुद्धानन्द\n\nस्वामी विशुद्धानन्द रामकृष्ण मिशन के ८वें अध्यक्ष थे।\n\nस्वामी विशुद्धानन्द जी महाराज जिस प्रकार सनातन धर्म के उच्च आध्यात्मिक ज्ञान के ज्वलन्त प्रतीक थे उसी प्रकार नक्षत्र विज्ञान, गन्धविज्ञान, वायुविज्ञान आदि उच्च विज्ञान के भी वे प्रामाणिक उदाहरण हैं। सूर्य रश्मियों के किरण द्वारा संसार के किसी भी कार्य की सृष्टि कर, उन्होंने तत्कालीन अनेक वैज्ञानिक, पत्रकार एवं विख्यात लोगों को दिखाया था, जिससे प्राचीन भारत में उच्चतम वैज्ञानिक ज्ञान का होना प्रमाणित होता है। साथ ही सनातन धर्म में प्रतिपादित सृष्टि सिद्धान्तों की सत्यता भी प्रमाणित होती है क्योंकि उसी ज्ञान के आधार पर स्वामी जी आत्म बल द्वारा एवं विज्ञान द्वारा भौतिक पदार्थों की रचना एवं अन्य आश्चर्यजनक विभूतियों को प्रत्यक्ष दिखाते थे, जो अभी भी वैज्ञानिकों के लिए अकल्पनीय हैं।\n", "id": "426921", "title": "स्वामी विशुद्धानन्द"}
{"url": "https://hi.wikipedia.org/wiki?curid=426923", "text": "पुरुषोत्तमदास मोदी\n\nपुरुषोत्तमदास मोदी (जन्म : १९ अगस्त १९२७) पत्रकार, साहित्यकार, शिक्षाविद एवं प्रकाशक हैं। उन्होने सन् १९५० में विश्वविद्यालय प्रकाशन, वाराणसी की स्थापना की। उनका जन्म गोरखपुर में हुआ था।\n\nशीर्ष प्रकाशकों में से एक पुरुषोतमदास मोदी का जन्म 19 अगस्त 1927 को गोरखपुर में हुआ। इसी दिन सुप्रसिद्ध कथाकार स्वर्गीय शिवप्रसाद सिंह भी पैदा हुए थे। यह एक विचित्र संयोग है कि दोनों ही व्यक्तियों में साहित्य चेतना और संवेदनशीलता अपने उत्कर्ष पर दिखाई देती है। रचनाधर्मिता दोनों में है। शिवप्रसादजी ने जहाँ उच्चस्तरीय कथा साहित्य की रचना की तो मोदी ने पूर्वांचल के तमाम रचनाकारों को पहचान दी। अपने प्रकाशन व्यवसाय को शिखर तक ले जाने के लिए अपना पूरा जीवन सम्रपित करने के साथ ही वे साहित्य और साहित्यकारों के प्रति पूरी तरह सजग रहे, समाज के क्षण-क्षण परिवर्तन को संज्ञान में लेते रहे और जो कुछ उन्हें महसूस होता रहा उसे अपनी लेखनी से शब्द देते रहे। विचारों की अभिव्यक्ति के लिए मोदीजी के पास सशक्त भाषा-शैली है जो समय-समय पर लिखे गए उनके संस्मरणात्मक और विचारोतेजक लेखों में दृष्टिगत होती रहती है। मोदीजी एक मासिक पत्रिका 'भारतीय वाङ्मय' निकालते हैं जिसमें उनकी सपादकीय समसामयिक विषयों पर उनके दो-टूक विचारों और चुस्त भाषा के लिए सराही जाती है। अगस्त 2003 के अंक में प्रकाशित उनकी सपादकीय के कुछ अंश दृष्टव्य हैं — आज हिन्दी में प्रतिवर्ष हजारों पुस्तकें प्रकाशित हो रही हैं, क्या पाठकों को उनकी जानकारी हो पाती है? पुस्तकों की जानकारी पाठकों तक पहुँचाना सुविधाजनक नहीं है। प्रत्येक पुस्तक एक इकाई है, अन्य वस्तुओं की भाँति उनको विज्ञापित करना सरल नहीं है। पत्र-पत्रिकाओं के माध्यम से नई पुस्तकों की जानकारी पाठकों तक पहुँचती रही है। इससे पत्र-पत्रिकाओं के साथ-साथ पाठकों की पठन रुचि का भी विकास हुआ किन्तु अब जबकि हिन्दी पत्र-पत्रिकाओं का विशाल उद्योग स्थापित हो गया। एक-एक अखबार दस से तीस-तीस नगरों से निकल रहे हैं, करोड़ों की संया में उनके पाठक हैं, वे केवल उपभोक्ता सामग्री और राजनीतिक-आपराधिक समाचारों के माध्यम बन गये हैं। इन समाचार पत्रों में सप्ताह में अनेक पूरक निकलते हैं। बॉलीवुड के रंग-बिरेंगे चित्रों और चटपटी सामग्री से भरे रहते हैं या नवीनतम उपभोक्त सामग्री की जानकारी कराते हैं। पुस्तकें उनके दायरे में नहीं आती। यदि सप्ताह में एक पृष्ठ पुस्तकों से सबद्ध सामग्री (परिचय, समीक्षा, नई पुस्तकों की सूचना) इन पत्रों में दी जाय, इससे पाठकों में पुस्तकों के प्रति रुचि जागृत होगी और पाठकों के अध्ययन प्रवृति का विकास और स्तर उन्नत होगा। इलेक्ट्रॉनिक मीडिया ने तो शून्यता ही व्याप्त कर दी है, पाठकों में पठन-पाठन की रुचि का विनाश कर दिया है। यह बौद्धिक शून्यता भावी पीढ़ी को किधर ले जा रही है? प्रिण्ट मीडिया हो या इलेक्ट्रॉनिक मीडिया दोनों का दायित्व है कि पाठकों की रुचि का विकास करें न कि उनमें विकृति लाए। किन्तु पुस्तकों की जानकारी पाठकों तक पहुँचे कैसे? ...समाचार पत्र जो जानकारी के सबसे बड़े माध्यम हैं, वे इस विषय में पूर्णतया उदासीन हैं।\n\nइस उम्र में भी मोदीजी चैतन्य और सक्रिय हैं। उन्हें इस बात की पीड़ा है कि बनारस के साहित्यकार, मीडिया, प्रशासन, सरकार सभी मुंशी प्रेमचंद के पीछे दीवाने हैं, यह दीवानगी बुरी नहीं है, लेकिन जयशंकर प्रसाद उपेक्षित हैं। प्रेमचंद के साहित्य में सामाजिक पक्ष जितनी उँचाई छू रहा है उतनी ही प्रसाद के साहित्य में सांस्कृतिक और दार्शनिक पक्ष। वह सवाल उठाते हैं कि कया कोई समाज संस्कृति के बिना कायम रह सकता है? इस दिशा में मोदीजी से जो कुछ बन पड़ रहा है, कर रहे हैं। उन्होंने प्रसादजी के बारे में दुर्लभ संस्मरणों का सपादन कर उसे पुस्तक के रूप में प्रकाशित किया। दूसरी पुस्तक की तैयारी में लगे हैं। जो कुछ संस्मरण बाकी रह गए हैं उन्हें समेटने के लिए। उनका प्रयास प्रसादजी का एक भव्य स्मारक बनवाने का भी है। वे जयशंकर प्रसाद स्मृति वातायन के उपाध्यक्ष भी हैं। बनारस के बारे में मोदीजी के दिमाग में न जाने कितनी यादें कुण्डली माकर बैठी हैं। उन्हें वे समयसमय पर अपनी लेखनी के माध्यम से कागज पर उतारते रहते हैं।\nएक पत्रकार और समाजसेवी के रूप में अपना कैरियर शुरु करने वाले मोदीजी लगभग डेढ़ दर्जन सामाजिक-साहित्यिक संस्थाओं में महत्वपूर्ण पदों पर रहे। फिलहाल वे 'भारतीय वाङ्मय' और 'मुमुक्षु' के सपादक हैं। उतर प्रदेश हिन्दी संस्थान के सलाहकार रहे, गोरखपुर विश्वविद्यालय संस्थापना सोसाइटी के सदस्य रहे, उतर प्रदेश के भाषा संस्थान के पूर्व सदस्य रहे, बनारस के मारवाड़ी अस्पताल के संयुक्त मंत्री रहे। इन जैसे दर्जनों संस्थाओं में सक्रिय रहे। श्री काशी मुमुक्षु भवन सभा, वाराणसी एवं कलकता के उपाध्यक्ष भी हैं।\n\n31 अगस्त 1998 में अखिल भारतीय हिन्दी प्रकाशक संप ने अपने 37वें अधिवेशन में मोदीजी का अभिनन्दन किया। अभिनन्दन समारोह की अध्यक्षता प्रयात साहित्यकार विष्णु प्रभाकरजी ने की और दैनिक जागरण समाचार-पत्र समूह के सपादक स्व0 नरेन्द्रमोहन ने अभिनन्दन किया। मोदीजी को जो अभिनन्दन पत्र दिया गया उसमें कहा गया है कि \"आप (मोदीजी) बहुमुखी प्रतिभा के धनी हैं। लेखन, पत्रकारिता ओर समाजसेवा, इन सब क्षेत्रों में आपका योगदान अनुपम है।...पिताजी के पुस्तक-प्रेम ने आप में साहित्य-प्रेम के बीज बोये।... आपने पितृविहीन अवस्था में एम0ए0 तक की शिक्षा प्राप्त की और शिक्षणकाल के दौरान अपने स्कूल कालेज की साहित्यिक गतिविधियों के केन्द्र में रहे। उन्हीं दिनों आप मुंशी प्रेमचंद, माखनलाल चतुर्वेदी, सुभद्राकुमारी चौहान, बनारसीदास चतुर्वेदी, शंभुनाथ सिंह, धर्मवीर भारती आदि मूर्धन्य साहित्यकारों के सपर्क में आए। प्रशिक्षण के काल के दौरान आपकी रचनाएँ उस समय की प्रतिष्ठित पत्रिकाओं में प्रकाशित होती रहीं।...आपने अपने साहित्यिक सपर्कों से जो अनुाव प्राप्त किया वह गोरखपुर से प्रकाशित 'आरोग्य' नामक पत्रिका के सपादन में पहली बार मुखर हुआ। बाद में यही अनुभव काशी से प्रकाशित पत्रिका 'मुमुक्षु' के सपादन में काम आया। तत्पश्चात प्रकाशक संप के मुखपत्र 'हिन्दी प्रकाशक' के सपादन में इसी अनुभव का हम सबको लाभ मिला।... अखिल भारतीय हिन्दी प्रकाशक संप के प्रति आपका योगदान स्मरणीय है। आपने अपने दो सत्रों के कार्यकाल में इस संगठन के महामंत्री पद को सुशोभित किया है और चार वर्ष तक इस संगठन के मुखपत्र 'हिन्दी प्रकाशक' का सपादन किया। आपके कार्यकाल में यह संगठन उतरोतर उन्नति के पथ पर अग्रसर रहा है।... मोदीजी, आप में विनम्रता और कार्य कुशलता का अद्भुत समन्वय हुआ हे। आप जैसी बहुमुखी प्रतिभा से युक्त व्यक्ति का अभिनन्दन करते हुए अखिल भारतीय प्रकाशक संप स्वयं को गौरवान्वित अनुभव कर रहा है और आपके स्वस्थ रहने तथा शतायु होने की कामना करता है।\"\n\nइस अवसर पर मोदीजी ने अपने आभार प्रदर्शन में दो-टूक लहजे में कहा, \"विगत चार दशकों में हमारे देश ने भौतिक समृद्धि के लिए औद्योगिक और यांत्रिक संसाधनों की ओर दृष्टि केन्द्रित की। जिस मनुष्य की ओर इन सबकी अपेक्षा है, उसके निर्माण की ओर, उसे शिक्षित करने की ओर ध्यान नहीं दिया गया, न दिया ही जा रहा है। फलस्वरूप समृद्धि की सभी योजनाएँ विफल हुईं और शिक्षाविहीन, विवेक शून्य व्यक्ति में विकृति आती गयी। देश जनतंत्र के अपने मूलभूत आधार से छटक रहा है और व्यक्त्विादी होता जा रहा है, जिससे उसमें सभी प्रकार की विकृतियाँ आती जा रही हैं। यही कारण है कि विकास और प्रगति के सभी साधन भ्रष्ट और अपराधग्रसित हो गये हैं। आज हम राजनीतिज्ञों की जमींदारी में रह रहे हैं, जिस प्रकार जमींदारों के कारिंदे उनके जाने-अनजाने रियाया का दोहन करते थे, आज वही काम उनके प्रशासनिक अधिकारी कर रहे हैं। दूसरे शब्दों में दोनों ही जमींदार हो गए हैं।... पुस्तक प्रकाशन और विक्रय मेरा पारिवारिक व्यवसाय नहीं है। विद्वानों, साहित्यकारों का सत्संग मुझे इस क्षेत्र में ले आया। पं0 माखनलाल चतुर्वेदी जिनके चरणों में बैठकर कलम पकड़ी, पत्रकारिता सीखी, सपूर्णानंदजी, आचार्य नरेन्द्रदेव प्रभृति अनेक मनीषियों का सान्निध्य और आशीर्वाद मिला, उनकी ही प्रेरणा मुझे इस क्षेत्र में ले आई। यद्यपि मेरे परिवार के अन्य सदस्य विभिन्न व्यवसायों के माध्यम से आज करोड़पति हैं किन्तु इस व्यवसाय से आज मुझे जो समान और प्रतिष्ठा मिली है, वह मेरे लिए बहुत बड़ी सपति है।\"\n\nइसी अमूल्य निधि से मोदीजी आज भी ऊर्जा ले रहे हैं। मोदीजी जब नौ वर्ष के थे, तभी उनके सिर से पिता का साया उठ गया। इनके पर कपड़ा, गल्ला आदि का व्यवसाय होता था। लेकिन मोदीजी के भीतर अंकुरित पत्रकार, साहित्यकार और समाजसेवी ने पैतृक व्यवसाय की तिलांजलि दे दी ओर 1952 में गोरखपुर में पुस्तकों का व्यवसाय आरभ किया। 1964 में वाराणसी में विश्वविद्यालय प्रकाशन की स्थापना की ओर प्रकाशन के क्षेत्र में नए-नए कीर्तिमान स्थापित किए। शिवानी का पहला उपन्यास 'चौदह फेरे' इसी संस्थान से छपा।\n\nमोदीजी आज की राजनीतिक स्थिति से दुःखी रहते हैं। उसे बातचीत में प्रायः व्यक्त करते रहते हैं। प्रकाशन व्यवसाय के आदर्शों में आ रही गिरावट से भी खिन्न रहते हैं। बहुत कुछ रचना चाहते हैं। बहुत कुछ करना चाहते हैं। उनकी आकांक्षाएँ किस हद तक पूरी हो पाती है, यह भविष्य बताएगा।\n", "id": "426923", "title": "पुरुषोत्तमदास मोदी"}
{"url": "https://hi.wikipedia.org/wiki?curid=426924", "text": "शिवप्रसाद सिंह\n\nशिवप्रसाद सिंह (१९ अगस्त १९२८ - २८ सितम्बर २००८) हिन्दी के साहित्यकार थे। उनका जन्म वाराणसी के जलालपुर में १९ अगस्त सन् १९२८ को हा था।\n\n\n", "id": "426924", "title": "शिवप्रसाद सिंह"}
{"url": "https://hi.wikipedia.org/wiki?curid=426931", "text": "ध्रुवमत्स्य तारामंडल\n\nध्रुवमत्स्य या अरसा माइनर एक तारामंडल है जो अंतर्राष्ट्रीय खगोलीय संघ द्वारा जारी की गई ८८ तारामंडलों की सूची में शामिल है। दूसरी शताब्दी ईसवी में टॉलमी ने जिन ४८ तारामंडलों की सूची बनाई थी यह उनमें भी शामिल था। ध्रुवमत्स्य तारामंडल खगोलीय गोले के उत्तरी भाग में स्थित है। ध्रुव तारा भी आकाश में इसी तारामंडल के क्षेत्र में नज़र आती है।\n\nअंग्रेज़ी में ध्रुवमत्स्य तारामंडल को \"अरसा माइनर कॉन्स्टॅलेशन\" (Ursa Minor constellation), \"लिट्ल बेअर कॉन्स्टॅलेशन\" (Little Bear constellation) या \"लिट्ल डिप्पर\" (Little Dipper) कहा जाता है।\n\nध्रुवमत्स्य तारामंडल में 23 तारे हैं जिन्हें बायर नाम दिए जा चुके हैं। इनमें से एक के इर्द-गिर्द ग़ैर-सौरीय ग्रह परिक्रमा करता हुआ पाया गया है। इस तारामंडल के कुछ ख़ास तारे और उनका चमकीलापन (सापेक्ष कान्तिमान) इस प्रकार हैं -\n", "id": "426931", "title": "ध्रुवमत्स्य तारामंडल"}
{"url": "https://hi.wikipedia.org/wiki?curid=426933", "text": "ईस्ट इंडियन रेलवे कंपनी\n\nईस्ट इंडियन रेलवे कंपनी, बाद में जिसका नाम बदलकर ईस्ट इंडियन रेलवे कर दिया गया, को भारत के उत्तर और पूर्वी भागों में रेलवे की शुरुआत करने का श्रेय जाता है, जबकि ग्रेट इंडियन पेनिनसुला रेलवे, साउथ इंडियन रेलवे, सेंट्रल इंडिया रेलवे और नॉर्थ-वेस्टर्न रेलवे नामक कंपनियाँ भारत के अन्य भागों में रेलवे का संचालित करती थीं। कंपनी को 1 जून 1845 को लंदन में चालीस लाख पाउंड की पूंजी के साथ स्थापित किया गया था। \n", "id": "426933", "title": "ईस्ट इंडियन रेलवे कंपनी"}
{"url": "https://hi.wikipedia.org/wiki?curid=426936", "text": "मीम\n\nमीम (अंग्रेजी: Meme), एक विचार, व्यवहार, या शैली है जो किसी संस्कृति के भीतर एक व्यक्ति से दूसरे व्यक्ति को अंतरित होता है। जहाँ एक जीन जैविक जानकारियों को संचारित करता है वहीं एक मीम, विचारों और मान्यताओं की जानकारी को संचारित करने का काम करता है। \nमीम एक सैद्धांतिक इकाई है जो सांस्कृतिक विचारों, प्रतीकों या मान्यताओं आदि को लेखन, भाषण, रिवाजों या अन्य किसी अनुकरण योग्य घटना के माध्यम से एक मस्तिष्क से दूसरे मस्तिष्क में पहँचाने का काम करती है। मीम की अवधारणा के समर्थक इन्हें अनुवांशिक इकाई जीन का सांस्कृतिक समकक्ष मानते हैं, जो स्वयं की प्रतिकृति बनाते हैं, उत्परिवर्तित होते हैं और चयनात्मक दबाव के विरुद्ध प्रतिक्रिया करते हैं। \n\n\"मीम\" शब्द प्राचीन यूनानी शब्द μίμημα; मीमेमा का संक्षिप्त रूप है जिसका अर्थ हिन्दी में नकल करना या नकल उतारना होता है। इस शब्द को गढ़ने और पहली बार प्रयोग करने का श्रेय ब्रिटिश विकासवादी जीवविज्ञानी रिचर्ड डॉकिंस को जाता है जिन्होने 1976 में अपनी पुस्तक \"द सेल्फिश जीन\" (यह स्वार्थी जीन) में इसका प्रयोग किया था। इस शब्द को जीन शब्द को आधार बना कर गढ़ा गया था और इस शब्द को एक अवधारणा के रूप में प्रयोग कर उन्होने विचारों और सांस्कृतिक घटनाओं के प्रसार को विकासवादी सिद्धांतों के जरिए समझाने की कोशिश की थी। पुस्तक में मीम के उदाहरण के रूप में गीत, वाक्यांश, फैशन और मेहराब निर्माण की प्रौद्योगिकी शामिल है।\nमीम के विचार के समर्थकों का कहना है कि मीम जैविक विकास के अनुरूप, प्राकृतिक चयन द्वारा विकसित हो सकता है। मीम इसे भिन्नता, उत्परिवर्तन, प्रतियोगिता और विरासत की प्रक्रिया के माध्यम से करते हैं, जिनमें से प्रत्येक किसी मीम की प्रजनन सफलता को प्रभावित करती है।\n\nमीम अपने पोषक के व्यवहार के माध्यम से फैलते है जिसे वो स्वयं अपने पोषक में उत्पन्न करते हैं। कम व्यवहृत मीम विलुप्त हो जाते हैं, जबकि दूसरे बच सकते हैं, संचारित हो सकते हैं और और उत्परिवर्तित (रूप बदलना)(अच्छे या बुरे के लिए) हो सकते हैं। जो मीम स्वयं की प्रतिकृति बना सकते हैं इस दौड़ में सफल रहते हैं। कुछ मीम प्रभावी ढंग से स्वयं की प्रतिकृति बनाने में सफल रहते हैं जबकि उनका ऐसा करना उनके पोषक के कल्याण के लिए हानिकारक साबित हो सकता है।\n\nमीमों के अध्ययन के क्षेत्र को मीमेटिक्स कहा जाता है जिसकी शुरुआत 1990 के दशक में एक विकासवादी मॉडल के संदर्भ में अवधारणाओं और मीमों के संचरण का पता लगाने के लिए हुई थी। विभिन्न आलोचकों ने इस धारणा कि मीमों का अनुभवाश्रित परीक्षण किया जा सकता है को चुनौती दी है। तथापि न्यूरोइमेजिंग में हुआ विकास अनुभवजन्य अध्ययन को संभव बना सकता है। \n", "id": "426936", "title": "मीम"}
{"url": "https://hi.wikipedia.org/wiki?curid=426945", "text": "भारतीय प्रौद्योगिकी संस्थान, रोपड़\n\nभारतीय प्रौद्योगिकी संस्थान, रोपड़ मानव संसाधन विकास मंत्रालय, भारत सरकार द्वारा स्थापित संस्थान है। संस्थान का पहला सत्र सन २००८ में शरू हुआ। संस्थान पंजाब के रूपनगर जिले में स्थित है। संस्थान अभी अस्थाई कैम्पस में चल रहा है। सन २०१३ तक संस्थान अपने स्थाई कैम्पस में स्थानांतरित हो जाएगा।\n\nसंस्थान निम्नलिखित शिक्षण क्षेत्र में बैचलर ऑफ टेक्नोलॉजी (बी.टेक्) पाठ्यक्रम प्रदान करता हैः \n\nइन कार्यक्रमों को आठ सेमेस्टरों में बांटा गया है तथा प्रत्येक वर्ष आई आई टी संयुक्त प्रवेश परीक्षा के माध्यम से चुने गए चालीस विद्यार्थियों को प्रत्येक शाखा में प्रवेश दिया जाता है।\n\n", "id": "426945", "title": "भारतीय प्रौद्योगिकी संस्थान, रोपड़"}
{"url": "https://hi.wikipedia.org/wiki?curid=426947", "text": "भारतीय प्रौद्योगिकी संस्थान, हैदराबाद\n\nभारतीय प्रौद्योगिकी संस्थान, हैदराबाद मानव संसाधन विकास मंत्रालय, भारत सरकार द्वारा स्थापित संस्थान है। संस्थान का पहला सत्र सन २००८ में शरू हुआ। संस्थान तेलंगाना के मेदक जिले में स्थित है। संस्थान अभी अस्थाई कैम्पस में चल रहा है। सन २०१२ तक संस्थान अपने स्थाई कैम्पस में स्थानांतरित हो जाएगा।\n", "id": "426947", "title": "भारतीय प्रौद्योगिकी संस्थान, हैदराबाद"}
{"url": "https://hi.wikipedia.org/wiki?curid=426950", "text": "भारतीय प्रौद्योगिकी संस्थान भुवनेश्वर\n\nभारतीय प्रौद्योगिकी संस्थान भुवनेश्वर मानव संसाधन विकास मंत्रालय, भारत सरकार द्वारा स्थापित संस्थान है। संस्थान का पहला सत्र सन २००८ में शरू हुआ। संस्थान ओडिशा की राजधानी भुवनेश्वर में स्थित है। संस्थान अभी अस्थाई कैम्पस में चल रहा है। सन २०१२ तक संस्थान अपने स्थाई कैम्पस में स्थानांतरित हो जाएगा।\n\nइस संस्थान में बी टेक, एम टेक, तथा पी-एच डी के लिये छात्रों की भर्ती की जाती है।\n\n", "id": "426950", "title": "भारतीय प्रौद्योगिकी संस्थान भुवनेश्वर"}
{"url": "https://hi.wikipedia.org/wiki?curid=426951", "text": "भारतीय प्रौद्योगिकी संस्थान मण्डी\n\nभारतीय प्रौद्योगिकी संस्थान मण्डी मानव संसाधन विकास मंत्रालय, भारत सरकार द्वारा स्थापित संस्थान है। संस्थान का पहला सत्र सन २००९ में शरू हुआ। संस्थान हिमाचल प्रदेश के मण्डी जिले में स्थित है। संस्थान अभी अस्थाई कैम्पस में चल रहा है। सन २०१२ तक संस्थान अपने स्थाई कैम्पस में स्थानांतरित हो जाएगा।\n", "id": "426951", "title": "भारतीय प्रौद्योगिकी संस्थान मण्डी"}
{"url": "https://hi.wikipedia.org/wiki?curid=426953", "text": "राष्ट्रीय प्रौद्योगिकी संस्थान,मेघालय\n\nराष्ट्रीय प्रौद्योगिकी संस्थान, मेघालय शिलांग स्थित भारत का एक प्रमुख तकनीकी संस्थान है। इसका आरम्भ सन २०१० में हुआ था। अस्थाई रूप से संस्थान की कक्षाएं सरदार बल्लभभाई राष्ट्रीय प्रौद्योगिकी संस्थान, सूरत में चल रही हैं। \n", "id": "426953", "title": "राष्ट्रीय प्रौद्योगिकी संस्थान,मेघालय"}
