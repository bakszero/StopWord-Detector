{"url": "https://hi.wikipedia.org/wiki?curid=382392", "text": "साहित्य में नोबेल पुरस्कार\n\n1901 से, साहित्य के क्षेत्र में नोबेल पुरस्कार वार्षिक रूप से किसी भी देश के उस लेखक को दिया जाता है जिसने, सर अल्फ्रेड नोबेल की वसीयत के अनुसार, \"साहित्य के क्षेत्र में महत्वपूर्ण योगदान दिया हो\" (मूल स्वडिश \"den som inom litteraturen har producerat det utmärktaste i idealisk riktning\")। यद्यपि व्यक्ति का काम कभी कभी विशेष रूप से उल्लेखनीय नहीं होता, यहां पर काम से तात्पर्य पूरी तरह से लेखक के काम से है। इस बात का निर्णय स्वीडिश अकादमी ही लेती है कि किस वर्ष में यह पुरस्कार किसे दिया जाये. अकादमी चयनित विजेता का नाम अक्टूबर की शुरूआत में ही घोषित कर देती है। यह उन पांच नोबेल पुरस्कारों में से एक है जिसे सर अल्फ्रेड नोबेल की वसीयत में से सन् 1895 में स्थापित किया गया था। बाकी पुरस्कार हैं रसायन विज्ञान में नोबेल पुरस्कार, भौतिक विज्ञान में नोबेल पुरस्कार, शांति नोबेल पुरस्कार और चिकित्सा तथा शरीर विज्ञान में नोबेल पुरस्कार ।\n\nसाहित्य में नोबेल पुरस्कार के विजेता के चयन के लिए सर नोबेल द्वारा \"आदर्शवादी\" और \"आदर्श\" (अंग्रेजी अनुवाद) पर जोर दिए जाने के मापदंड के कारण शुरु से ही यह पुरस्कार विवादग्रस्त रहा है। मूल स्वीडिश में शब्द \" आईडलिस्क\" का अनुवाद \"आदर्शवादी\" या फिर \"आदर्श\" बनता है। बीसवीं शताब्दी की शुरूआत में नोबेल समिति ने वसीयत की मंशा की सख्ती से व्याख्या की। इसी कारण से इन्होनें उस समय के संसार में विख्यात लेखक जैसे \"जेम्स जोयसे, लियो टोल्सटोय, हेनरिक इबसन और हैनरी जेम्स\" को सम्मानित नहीं किया। अभी हाल ही में इन शब्दों की बड़ी उदारतापूर्वक व्याख्या की गयी है। इसलिए अब यह पुरस्कार स्थायी साहित्यिक योग्यता और कुछ महत्वपूर्ण स्तर लगातार आदर्शवाद के सबूत दोनों के लिए सम्मान के तौर पर दिया जाता है। हाल के वर्षों में इसका मतलब व्यापक पैमाने पर मानव अधिकारों को बढ़ावा देने से रहा है। इसलिए अब यह पुरस्कार विवादास्पद रूप से अधिक राजनैतिक हो गया है।\n\nस्टॉकहोम में नोबेल पुरस्कार सम्मान समारोह का मुख्य आर्कषण तब होता है जब नोबेल पुरस्कार विजेता महामहिम स्वी़डन के राजा के हाथ से पुरस्कार प्राप्त करते हैं।. ... पूरे संसार की आंखों के सामने नोबेल पुरस्कार विजेता तीन चीज़े प्राप्त करता : एक डिप्लोमा, एक मैडल और एक द्स्तावेज जिससे पुरस्कार की राशि सुनिश्चित होती है। साहित्य के क्षेत्र में 2010 का नोबेल पुरस्कार मारियो वरगस लिओसा को शक्ति की संरचना के मानचित्रण और वैयक्तिक विरोध, क्रांति और हार के उसके कटु छवियों के लिए दिया गया था।\n\nस्वीडिश अकादमी ने हाल के वर्षों में कुछ महत्वपूर्ण आलोचनाओं को आकर्षित किया है। कुछ आलोचकों का यह तर्क है कि कई जाने माने लेखकों को पुरस्कार नहीं दिया गया और अन्य लोगों का यह कहना है कि इस पुरस्कार को ग्रहण करने वाले कुछ जाने माने लेखक इस पुरस्कार के योग्य नहीं हैं। इस बात को लेकर भी विवाद रहा है कि इस पुरस्कार के मनोनन में तथा हाल में साहित्यिक विजेताओं के अंतिम चयन में राजनीतिक हित छिपा हुआ है।\n\nअल्फ्रेड नोबेल ने अपनी वसीयत में यह शर्त रखी कि इस धन का इस्तेमाल केवल उन लोगों को पुरस्कारों देने के लिए किया जायेगा, जिन्होनें भौतिक विज्ञान, रसायन विज्ञान, शांति, शरीर विज्ञान या दवाई और साहित्य के क्षेत्र में मानवजाति की सेवा में उत्तमकार्य किया हो। यद्यपि नोबेल ने अपने जीवन काल में बहुत सी वसीयतें लिखीं थी परंतु उनकी अंतिम वसीयत उनकी मृत्यु से लगभग एक वर्ष पहले लिखी गई और 27 नवम्बर 1895 को पेरिस के स्वीडिश नोर्वेवेगियन क्लब में हस्ताक्षरित की गई। इस वसीयत में नोबेल ने अपनी कुल संपत्ति का 94%, 31 मीलियन स्वीडिश \"क्रोनर\" (2008 में 186 मिलियन अमेरिकी डॉलर) पांच नोबेल पुरस्कार स्थापित करने और प्रदान करने के लिए रखा। वसीयत पर संदेह होने के कारण कुछ दिन तक यह संभव नहीं हो पाया लेकिन 26 अप्रैल 1897 को स्टोर्टिंग (नोर्वे की संसद) ने इसे मंजूरी दे दी। उनकी वसीयत के निर्वाहक रेगनर सोलमैन और रूडोल्फ लिलजेक्विस्ट थे, जिन्होंने नोबेल की विपुल संपत्ति की देखभाल करने के लिए नोबेल फाउंडेशन की स्थापना की और पुरस्कारों को व्यवस्थित किया।\n\nनार्वेगियन नोबेल समिति जो शांति पुरस्कार प्रदान करने के लिए थी, उसकी नियुक्ती वसीयत के अनुमोदन के तुरंत बाद ही कर दी गई थी। बाद में निम्नलिखित पुरस्कार प्रदान करने वाले संगठन बनें: 7 जून को कारोलिनास्का संस्थान, 9 जून को स्वीडिश अकादमी और 11 जून को रॉयल स्वीडिश एकेडमी ऑफ साइंसेज. इसके बाद नोबेल फाउंडेशन ने दिशा निर्देश पर एक समझौता किया जो इस लिए था कि नोबेल पुरस्कार किस प्रकार प्रदान किए जाने चाहिएं. 1900 में, नोबेल फाउंडेशन के नव निर्मित क़ानून को राजा ऑस्कर द्वितीय द्वारा लागू किया गया। नोबेल की वसीयत के अनुसार, रॉयल स्वीडिश अकादमी को साहित्य के क्षेत्र में पुरस्कार प्रदान करना था।\n\nहर साल स्वीडिश एकेडमी, साहित्य में नोबेल पुरस्कार प्रदान करने हेतु उम्मीदवारों के नामांकन के लिए अनुरोध प्रेषित करती है। अकादमी के सदस्यों, साहित्य अकादमियों के सदस्यों एवं सामाजिक कार्यकर्ताओं, साहित्य और भाषा के प्रोफेसरों, पूर्व नोबेल साहित्य पुरस्कार विजेताओं और लेखक संगठनों के अध्यक्षों को उम्मीदवारों का नामांकन करने की अनुमति होती है। यद्यपि किसी को भी स्वयं को नामांकित करने की अनुमति नहीं होती है।\n\nहर साल हजारों अनुरोध भेजे जाते हैं और लगभग पचास प्रस्तावों को चुना जाता है। ये सभी प्रस्ताव 1 फ़रवरी से पहले अकादमी को प्राप्त होने आवश्यक हैं, जिसके बाद नोबेल समिति द्वारा उनकी जांच पड़ताल की जाती है। \nअप्रैल तक समिति इन में से लगभग बीस उम्मीदवार छांट लेती है और गर्मियों में इस सूची में केवल पांच नाम बाकी रह जाते हैं। इसके बाद के महीनों में योग्य उम्मीदवारों के कार्यों की समीक्षा की जाती है। अक्टूबर में अकादमी के सदस्य मतदान करते हैं और जिस उम्मीदवार को आधे से अधिक वोट मिलते हैं उसे साहित्य के नोबेल पुरस्कार के लिए चुना जाता है। यह प्रक्रिया अन्य नोबेल पुरस्कारों के लिए समान है\n\nनोबेल पुरस्कार की पुरस्कार राशि, इसकी शुरूआत के बाद से घटती -बढ़ती रही है लेकिन वर्तमान में यह दस मीलियन स्वीडिश क्रोनर है। (लगभग 1,356,610 अमरीकी डालर या 1,067,950 यूरो.) विजेता को एक स्वर्ण पदक और एक नोबेल डिप्लोमा भी मिलता है और उसे स्टोकहोम में भाषण देने के लिए भी आमंत्रित किया जाता है; चिह्नित क्षेत्र 10 दिसम्बर को हुए पुरस्कार समारोह और भोज को दर्शाता है।\n\nएक साहित्य नोबेल पुरस्कार विजेता को स्वर्ण पदक, प्रशंसात्मक लेख वाला डिप्लोमा और धन मिलता है। प्रदान की जाने वाली पुरस्कार राशि, विगत वर्ष में नोबेल फाउंडेशन की कमाई पर निर्भर करती है। अगर यह पुरस्कार एक से अधिक विजेताओं को दिया जाता है राशि को बराबर बांट दिया जाता है, किसी परिस्थिति में विजेताओं की संख्या तीन होने पर राशि को एक आधे और दो तिहाईयों में बांटा जा सकता है। अगर यह पुरस्कार दो या उससे अधिक विजेताओं को संयुक्त रूप से दिया जाता है तो धनराशि को उनके बीच बांट दिया जाता है।\n\n1902 से, स्वीडन में मेनटवेर्केट द्वारा ढाला गया और नॉर्वे टकसाल द्वारा तैयार नोबेल पुरस्कार पदक, नोबेल फाउंडेशन का पंजीकृत ट्रेडमार्क है। प्रत्येक पदक के अग्रभाग में बायीं प्रोफाइल में अल्फ्रेड नोबेल की छवि बनी होती है (पदक के सामने की तरफ)। भौतिक विज्ञान, रसायन विज्ञान, फिजियोलॉजी या चिकित्सा और साहित्य के लिए प्रदान किए जाने वाले नोबेल पुरस्कार पदकों का अग्रभाग समान होता है जिसमें अल्फ्रेड नोबेल की छवि और उनके जन्म और मृत्यु के वर्षों (1833-1896) का उल्लेख किया गया होता है। नोबेल शांति पुरस्कार पदक और अर्थशास्त्र के नोबेल पुरस्कार पदक में भी नोबेल का चित्र प्रदर्शित होता है किन्तु इसका डिजाइन थोड़ा भिन्न होता है। पदक के पीछे की छवि पुरस्कार देने वाली संस्थाओं के आधार पर अलग अलग होती है। रसायन विज्ञान और भौतिकी विज्ञान के नोबेल पुरस्कार पदकों में पीछे का डिजाइन समान होता है।\n\nनोबेल पुरस्कार विजेता स्वीडन के राजा के हाथों से डिप्लोमा प्राप्त करते हैं। पुरस्कार देने वाले संस्थानों द्वारा विजेताओं के लिए प्रत्येक डिप्लोमा अद्वितीय तरीके से डिजाइन किया जाता है। डिप्लोमा में एक चित्र एवं लेख सम्मिलित होता है, जिसमें विजेता के नाम एवं यह लिखा गया होता है कि उन्हें यह पुरस्कार क्यों दिया गया। \n\nसाहित्यिक पुरस्कार की पृष्ठभूमि में विवादास्पद पुरस्कार और कुख्यात झिड़कियां हैं। उल्लेखनीय विद्वजनों ने यह बात कही है कि इस पुरस्कार के योग्य कई लेखकों को नज़रअंदाज़ किया गया है जब कि यह सम्मान पाने वाले बहुत ही कम हैं। इनमें प्राय: राजनीतिक और अतिरिक्त साहित्यिक कारणों से लियो टोल्सटोय, एफ स्कॉट फिट्जिराल्ड, मारसल प्रॉस्ट, एजरा पॉउन्ड, फरनैन्डों पैसोआ, जेम्स जोयसे, व्लादिमीर नेबोकोव, जोर्ज लुइस बोर्ज, अगस्त स्ट्रिण्ड बर्ग और अन्य शामिल हैं। इसके विपरीत पुरस्कार प्राप्त करने वाले कई लेखकों की समकालीन आलोचना और इसके बाद हुई आलोचना में इन्हें तुच्छ, महत्वहीन और संक्रमणकालीन माना है।\n\n1901से 1912 तक स्मीति की आदर्श दिशा की व्याख्या ही इसकी विशेषता थी। नोबेल की वसीयत कि व्याख्या में इसे \"बुलंद और आदर्शवादी\" बताया गया है। इसी कारण से लियो टोल्सटोय, हेनरिक इबसन, इमाइल जोला और मार्क ट्वेन को अस्वीकार कर दिया गया था। इसके अलावा कई लोगों का मानना है कि रूस से स्वीडन की ऐतिहासिक दुश्मनी के कारण ही न तो टोल्सटोय और न ही एनटन चेखोव को पुरस्कार मिल पाया था। पहले विश्वयुद्ध के दौरान और उसके बाद के समय में स्मिती ने तटस्थता की नीति को अपनाया और उन्हीं देशों के लेखकों का समर्थन किया जो कि इस युद्ध में भाग नहीं ले रहे थे।\n\nअकादमी ने यह पाया कि चेक लेखक कैरल केपक की कृति \"वार विथ द न्यूइस्ट\" जर्मन सरकार के लिए बहुत बड़ा अपराध है। उन्होंने कुछ अविवादस्पद प्रकाशन जो उनके कार्य के तौर पर लिये जा सकते थे, ऐसे सुझाव देने से भी यह कहते हुए मना कर दिया कि सद्भावना के लिए धन्यवाद लेकिन मैंने अपना डॉक्टोरल व्याख्यान पहले से ही लिख लिया है। इस प्रकार से उन्हें पुरस्कार के लिए मना कर दिया गया।\n\n2008 में \"ली मोंडें \" अखबार के शुभारंभ के समय, इस अखबार ने जिस तरह से स्वीडिश अकादमी का अध्ययन किया था, उसके अनुसार फ्रेंच नोवलिस्ट और विद्वान ऐंडरे मोलरोक्स पर 1950 में पुरस्कार के लिए विचार किया गया था। मलरॉक्स की एलबर्ट कैमस के साथ प्रतिस्पर्धा थी लेकिन उन्हें कई बार अस्वीकार कर दिया गया, मुख्य रूप से 1955 और 1954 में; \"जब तक वे नॉवेल (उपन्यास) की तरफ वापस रुख नहीं करते\". इस प्रकार, कैमस ने 1957 में पुरस्कार जीता। \n\nडब्लयू एच ओडन को पुरस्कार न दिये जाने के कुछ कारणों में एक तो यह था कि ओडन ने 1961 में शांति पुरस्कार विजेता डेग हैमरस्कजोल्ड की किताब \"वेगमार्किन\" (मार्किंग) में अनुवाद की काफी त्रुटियां की थीं और स्कैनिडेवियन लैक्चर टूर के समय दिये बयान के कारण जिसमें उन्होंनें कहा था कि हैमरस्कजोल्‍ड एक समलैंगिक की तरह हैं।\n\n1964 में जीन पॉल स्टार्टरे को साहित्य के लिए नोबेल पुरस्कार दिया गया था, लेकिन उन्होंने यह कहते हुए पुरस्कार लेने से मना कर दिया कि यह एक जैसी बात नहीं है यदि मैं हस्ताक्षर करता हूं जीन पॉल स्टार्टरे या फिर मैं हस्ताक्षर करता हूं जीन पॉल स्टार्टरे, नोबेल पुरस्कार विजेता. एक लेखक को किसी भी कीमत पर स्वयं को संस्थान में नहीं बदलना चाहिये, चाहे फिर वो सबसे सम्मानजनक रूप में क्यों न हो। \"\n\n1970 का नोबेल पुरस्कार विजेता सोवियत विद्रोही लेखक ऐलेक्जेंडर सोलदजेनित्सयन ने स्टॉकहोम में हुये नोबेल पुरस्कार समारोह में शिरकत नहीं की। उन्हें इस बात का डर था कि बाद में यूएसएसआर उनकी वापसी पर रोक लगा देगा (वहां पर उनकी कृति \"समीजदत\" - कलैन्डसटाईन फार्म बांटी गई।) जब स्वीडिश सरकार ने सोलजेनिटसन को एक लोक पुरस्कार महोत्सव में सम्मान देने से मना कर दिया और मॉस्कों राजदूत गृह में लेक्चर देने से भी रोका तो सोलिट्जर ने इस पुरस्कार को लेने से यह कहते हुए बिल्कुल मना कर दिया कि जो शर्तें स्विडिश के द्वारा लगाई गई हैं। \nये स्वयं में नोबेल प्राइज की बेइज्जती है। सोलजेनिटसन ने 10 दिसम्बर 1974 तक जब तक की उन्हें सोवियत यूनियन से निर्वासित नहीं कर दिया गया, उन्होंने पुरस्कार और उसकी राशि स्वीकार नहीं की। \n\n1974 में ग्राहम ग्रीन, व्लादिमिर नोबोकोव और सॉल बेलो पर विचार बना था पर उन्हें स्वीडिश लेखक ऐविंड जोनसन और हैरी मार्टिनसन की ओर झुकाव होने की वजह से अस्वीकार कर दिया गया। यह दोनों स्वयं ही नोबेल में जज हैं और अपने गृह देश के बाहर इन्हें कोई नहीं जानता. बेलों 1976 में नोबेल पुरस्कार साहित्य जीत गये, न ही ग्रीन और न ही नोबोकोव को यह पुरस्कार मिला। \n\nअर्जेन्टीना के लेखक जोर्ज लूईस बोर्गस को इस पुरस्कार के लिए कई बार नामित किया गया पर जैसे कि बोर्गस के जीवनी लेखक एडविन विलियमसन कहते हैं कि अकादमी ने उन्हें यह पुरस्कार नहीं दिया क्यों कि अर्जेन्टीना और चिली के कुछ दक्षिणपंथी सैन्य तानाशाह का समर्थन करते हैं, जिसमें पिनोचिट भी शामिल है जो कि टॉयबिन की विलियम \"बोर्गस : ए लाइफ\" की समीक्षा के अनुसार एक जटिल सामाजिक और व्यक्तिगत संदर्भ में है। 'बोर्गस का दक्षिणपंथी तानाशाहों का समर्थन करने के कारण नोबेल पुरस्कार न जीत पाना, जोसेफ स्टेलिन जैसे पुरस्कार विजेताओं के बिल्कुल विपरीत जिन्होनें खुले तौर पर सार्टरे और नेरूडा केस में दक्षिण पंथी तानाशाहों का समर्थन किया था।\n\n1997 में जब इटली के कलाकार डेरियो फो को यह पुरस्कार दिया गया तो शुरू में यह कुछ आलोचकों को प्रभावहीन लगा। क्यों कि उन्हें प्राथमिक तौर एक कलाकार ही माना जाता था और रोमन कैथोलिक चर्च उनपर पहले सेंसर भी लगा चुका था। सलमान रूशदी और ओरथर मिलर को यह पुरस्कार देने के लिए सबका समर्थन मिल रहा था, लेकिन बाद में नोबेल व्यवस्थापकों ने यह कहा कि वे बहुत ज्यादा संभावित और लोकप्रिय हैं।\n\nयहां पर इस बात को लेकर भी आलोचना हो रही थी कि 1989 में आखिर अकादमी ने रूशदी के खिलाफ अयातुल्लाह रूहाल्लाह खोमिनी के द्वारा सलमान रूशदी को मार डालने का फतवा जारी होने पर, अपना समर्थन क्यों वापिस ले लिया। अकादमी के दो सदस्यों ने तो रुशदी का समर्थन न करने के कारण इस्तीफा भी दे दिया। \n\nसन 2004 में एलफ्रेड जेलिनेक को विजेता चुने जाने का स्वीडिश आकदमी के एक सदस्यनॉट अहॉनलंड ने विरोध किया। अहॉनलंड ने 1996 से इस अकादमी में कोई सक्रीय भूमिका नहीं निभाई थी। अहॉनलंड ने यह कहते हुए अपना इस्तीफा दे दिया कि जेलिनेक को चुनने से पुरस्कार की गरिमा को ठेस पहुंची है।\n\n2005 के पुरस्कार के लिए हैरोल्ड पिन्टर के चयन में कुछ दिनों की देरी की गई, ऐसा लग रहा था कि यह अहॉनलंड के इस्तिफे की वजह से हो रहा था और इस तरह से एक नई अटकलें इस बात को लेकर शुरू हो गईं कि स्वीडिश अकादमी में पुरस्कार वितरण में भी राजनीति होती है। यद्यपि पिंटर अपना स्वास्थ खराब होने के कारण स्वयं उपस्थित होकर अपना विवादस्पद नोबेल व्याख्यान नहीं दे सकते थे, इसलिए उन्होनें स्टॉकहोम में उपस्थित अपने स्वीडिश अकादमी के श्रोताओं के लिए यह व्याख्यान टीवी स्टूडियो के वीडियो माध्यम से दिया। उनकी टिप्पणियां कई वादविवाद और व्याख्यानों का स्रोत रही हैं। जब 2006 तथा 2007 में ओरहन पैमुक और डोरिस लेसिंग को 2006 तथा 2007 में पुरस्कार देने की बात आई तो इसके जवाब में राजनीतिक रैवेये का मुद्दा भी उठाया गया। \n\nयूरोपियन लेखकों और मुख्य रूप से स्वीडन के लेखकों पर पूरी तरह से ध्यान होना ही इस बढ़ते विवाद की वजह है, यह विवाद कई सवीडिश अखबारों की तरफ से भी है। पुरस्कारों को जीतने वालों में ज्यादातर संख्या एशिया के बजाय, यूरोपियन और खुद स्वीडन के लोगों की है। 2008 में होरेस इंगदल, उस समय के अकादमी के स्थाई सचिव, इन्होनें यह घोषणा की कि यूरोप ही अभी भी साहित्य जगत का केंद्र है और यू.एस अभी काफी दूर और अकेला है। वे ज्यादा अनुवाद नहीं करते हैं और न ही साहित्य कर्म के बड़े बड़े वार्तालाप में हिस्सा लेते हैं। 2009 में इंगदहल की जगह लेने वाले पीटर इंग्लैण्ड ने इस मत को अस्वीकार किया (कई भाषा क्षेत्रों में ऐसे लेखक हैं जो वास्तव में नोबेल पुरस्कार जीतने के लायक हैं और यह बात संयुक्त राष्ट्र और अमरीका पर भी लागू होती है) और उन्होनें यह स्वीकार किया कि इस पुरस्कार का यूरोप केंद्रित होना एक समस्या है। हम यूरोपियन साहित्य और यहां की परंपरा की ओर झुकाव महसूस करते हैं। 2009 में पुरस्कार हेरटा म्यूलर को पुरस्कार दिया गया, जो कि इससे पहले जर्मनी से बाहर ज्यादा पहचान नहीं रखते थे। लेकिन इन्हें कई बार नोबेल पुरस्कार के लिए नामित किया गया था। इस बात ने इस आलोचना को एक बार फिर से भड़का दिया कि पुरस्कार स्मिती पक्षपातपूर्ण और यूरोकेंद्रित है। हालांकि 2010 का पुरस्कार साउथ अमेरिका के पेरू की निवासी मारियो वरगास लियोसा को दिया गया था।\n\n\n", "id": "382392", "title": "साहित्य में नोबेल पुरस्कार"}
{"url": "https://hi.wikipedia.org/wiki?curid=382393", "text": "बलवंत पांडुरंग अण्णा साहब किर्लोस्कर\n\nबलवंत पांडुरंग अण्णा साहब किर्लोस्कर (1843-1885 ई0) मराठी रंगमंच के आदि संगीत-नाटककार थे। \n\nआपका जन्म महाराष्ट्र के बेलगाँव जिले के एक गाँव में हुआ था। विद्याध्ययन के लिए 1863 में पूना भेजे गए किंतु संगीत और नाटक में आरंभ से ही रुचि होने के कारण स्कूली पढ़ाई में मन नहीं लगा। पढ़ाई छोड़कर आपने अध्यापक, सिपाही आदि की नौकरी की पर उनके जीवन का विकास नाटक के क्षेत्र में ही हुआ। उन्होंने 1866 में भारत शास्त्रोत्तेजक मंडली की स्थापना की और अपने लिखे नाटक श्री शंकर-दिग्विजय और 'अलाउद्दीन' का मंचन किया। इसमें उन्हें पर्याप्त सफलता मिली। इससे उत्साहित होकर उन्होंने अपने सहकर्मियों के साथ मिलकर किर्लोस्कर संगीत नाटक मंडली के नाम से एक व्यावसायिक संस्था की स्थापना की और 1880 ई. में पूना में अभिज्ञान शाकुंतल का मराठी संगीत रूपक संगीत शाकुंतल प्रस्तुत किया। इस नाटक की सफलता ने मराठी रंगमंच में एक नया युग उपस्थित कर दिया। किर्लोस्कर ने 'संगीत शाकुंतल' के अतिरिक्त सौभद्र रामराज्य वियोग आदि अन्य कई नाटक लिखे और वे सभी समादरित हुए। \n\n42 वर्ष की अवस्था में आपका 1885 ई. में देहांत हो गया।\n\n", "id": "382393", "title": "बलवंत पांडुरंग अण्णा साहब किर्लोस्कर"}
{"url": "https://hi.wikipedia.org/wiki?curid=382395", "text": "किलकिल\n\nकिलकिल 1 . विष्णुपुराण (4.24) तथा श्रीमद्भागवत पुराण (12.1) में कलियुगी राजाओं के प्रसंग में मौनवंशी राजाओं के अनंतर उल्लिखित एक राज्य और राज्यवंश। विष्णु पुराण में इनका नाम 'कैंकिल' दिया गया है (\"तेषूत्सन्नेषु कैंकिला यवना भूपतयो भविष्यन्ति अमूर्धाभिषिक्ता:\", 4.54.55)। भागवत में इनकी राजधानी 'किलकिला' का उल्लेख किया गया है जो इनके नामकरण का कारण मानी जा सकती है (\"किलकिलायां नृपतयो भूतनंदो/थ वंगिरि:\", 12.1.32)। भागवत के वर्णन से प्रतीत होता है कि ये मूलत: भारत के बाहर वाह्लीक (बैक्ट्रिया) के राजा थे जिनका आधिपत्य भारत में भी किसी युग में था। भाऊदाजी के मत से ये अजंता गुफा के आसपास बताया जाता है। यवन नाम से इनके आयोनियनन ग्रीक होने का अनुमान होता है। ये कोंकण में 980 ईस्वी के आसपास शासक रूप में वर्तमान थे। आंध्र पर राज्य करनेवाले इस यवन वंश का उत्कर्षकाल 576 ई. से 900 ई. तक माना जाता है।\n\n2. बुंदेलखंड से प्राप्त अनेक शिलालेखों में 'किलकिला' नाम का उल्लेख हुआ है और इस प्रदेश में किलकिला नाम की नदी बहती है। इस कारण कुछ इतिहासकारों का मत है कि इस प्रदेश का प्राचीन नाम किलकिला था और अभिलेखों में वर्णित किलकिला नृप दूसरी तीसरी शती ई. में बुंदेलखंड में राज्य करते थे। कुछ लोग इन्हें नागवंशी अनुमान करते हैं तथा उनका संबंध भारशिव और वाकाटक नरेशों से जोड़ते हैं।\n", "id": "382395", "title": "किलकिल"}
{"url": "https://hi.wikipedia.org/wiki?curid=382396", "text": "किरीटी\n\nकिरीटी (रोटिफ़ेरा, Rotifera) स्वतंत्र रूप से रहनेवाले छोटे-छोटे प्राणी हैं। इनके शरीर के अगले भाग में एक रोमाभ (Ciliary) अंग होता है, जिसके रोमाभ इस तरह गति करते हैं कि देखनेवाले को शरीर के आगे चक्र (पहिया) चलता मालूम पड़ता है। इसीलिये इन्हें पहिएदार जंतु (ह्वील ऐनीमलक्यूल, Wheel animalcule) कहते हैं। अंग्रेजी नाम रोटिफ़ेरा का यही तात्पर्य हैं। इसीलिए इस वर्ग का नाम रोटिफ़ेरा या रोटेटोरिया रखा गया है।\n\nकिरीट अधिकतर साधारण स्वच्छ (अलवण) जल में रहते हैं। कुछ खारे पानी में रहते हैं और कुछ समुद्र में भी पाए जाते हैं। कुछ पृथ्वी पर नम स्थानों पर रहते हैं और कुछ काई (Moss) के पौधे की पत्तियों के अक्ष में रहते हैं। कुछ किरीटी परोपजीवी भी होते हैं। एक जाति घोंघा (Snail) के अंडों पर परोपजीवी होती है। इस तरह किरीटी ने विभिन्न प्रकार के निवासस्थान अपना रखे हैं। इनका वितरण भी विस्तृत है। ये संसार के सभी कोनों में पाए जाते हैं।\n\nकिरीटी मेटाज़ोआ में काफी छोटे जंतु हैं। इनकी लंबाई .04 से 2 मिलीमीटर तक होती हैं, परंतु अधिकतर किरीटी .5 मिलीमीटर से लंबे नहीं होते। ये प्रोटोज़ोआ से बड़े नहीं होते, इसलिए प्रारंभ में लोग इनको भी प्रोटोज़ोआ मान बैठे थे। इतने छोटे होते हुए भी इनके शरीर के भीतर अनेक जटिल इंद्रियतंत्र होते हैं, जिन्हें बिना सूक्ष्मदर्शी यंत्र से नहीं देखा जा सकता।\n\nकिरीटी का शरीर लंबाकार होता है। अध्ययन के लिए उसे तीन भागों में विभाजित किया जाता हैं। पहला, आगे का चौड़ा भाग हैं जिसपर रोमाभ अंग होता हैं। इस भाग को सर कहते है और रोमाभ अंग को मुकुट (कॉरोना, Corona)। सर के बाद का लंबा भाग धड़ कहलाता है और तीसरे भाग को दुम (या फुट भी) कहते हैं। साधारणत: किरीटी ऐसे ही होते हैं, परंतु कुछ ऐसे भी हैं जिन्होंने विशेष रूप धारण कर लिए हैं। कुछ थैली के आकार के होते हैं, कुछ गोल होते हैं (जैसे ट्रोकोस्फ़ियरा, Trochosphaera) और कुछ चौड़े होते हैं (जैसे ब्रैकियांसी, Brachioncy) और कुछ लंबे पतले होते हैं, जैसे (रोटेलिया, Rotalia)। कुछ किरीटियों का प्याले जैसा शरीर एक लंबे डंठल द्वारा पृथ्वी से जुड़ा रहता हैं। यदि किरीटी का शरीर आड़ा काटकर देखा जाए तो प्राय: गोल दिखाई पड़ेगा, परंतु कुछ किरीटियों में पार्श्वीय तथा कुछ में प्रतिपृष्ठीय दीवारें चिपटी होती हैं। अधिकतर किरीटी द्विपार्श्व सममिति (Bialateral Synmetry) वाले होते हैं, परंतु कुछेक बाहरी अंगों के कारण असममित मालूम पड़ने लगते हैं। उदाहरण के लिये किसी में पैर की दो अंगुलियों में से एक लंबी और एक छोटी होती हैं। कुछ किरीटियों का शरीर प्रतिपृष्ठीय दीवार की ओर झुका रहता है और किसी में पूरा शरीर सर्पिल होता हैं।\n\nशरीर हलके पीले रंग के आवरण, बाह्यत्वक्‌ या क्यूटिकिल (Cuticle) से ढका रहता है। बाह्यत्वक कुछ कड़ा होता है, इसीलिये शरीर का इधर-उधर मुड़ना संभव नहीं होता। इसीलिए कोशिकाभित्ति में प्राय: वलय होते हैं। कभी कभी वलय इतने गहरे होते हैं कि शरीर खंडदार मालूम होने लगता है। कुछ किरीटियों के धड़ का बाह्यत्वक्‌ विशेषकर अधिक मोटा और कड़ा हो जाता है। इसको लौरिका कहते हैं। विपत्ति के समय शरीर का आगे का भाग लौरिका के भीतर समा जाता हैं। लौरिका का बाह्यत्वक्‌ सादा होता है या उसपर षट्कोणीय अथवा अन्य नमूने बने रहते हैं।\n\nकिरीटी के शरीर के आगे के भाग को केवल सुविधा के लिए सर कहा जाता है। यह चौड़ा होता है और सामने चपटा। कभी कभी सामने का बीच का भाग उभड़ा रहता हैं। इसके चारों ओर रोमाभ होते हैं। रोमाभयुक्त भाग को मुकुट कहते हैं और उसके मध्य के रोमाभविहिन भाग को ऐपिकल फील्ड (Apical field)। ऐपिकल फ़ील्ड पर अनेक उभड़े अंग दिखलाई देते हैं। इनमें से कुछ ऐसे होते है जिनपर नीचे स्थित ग्रंथियों की नलिकाएँ खुलती हैं और कुछ संवेदक होते हैं जिनपर कड़े बाल होते हैं। अधिक किरीटियों में मुकुट गोलाकार होता है। कुछ जंतुओं में यह दो पिंडकों (लोब्स, lobes) में बँटा रहता है। डंठल से पृथ्वी पर अनुरक्त रहनेवाले किरीटियों में मुकुट प्याले की शक्ल का होता है और उसका स्वतंत्र भाग कई पिंडकों में विभाजित रहता हैं। डेलायड में द्विपिंडकी (बाइ लोब्ड, bilobed) मुकुट के बीच में एक प्रमुख उभाड़ होता है, जिसका उपयोग वह पृथ्वी या पौधे आदि की सतह पर चलनें में करता हैं। इस उभाड़ को रोस्ट्रम कहते हैं।\n\nकारोना के रोमाभ एक साथ इस प्रकार गति करते हैं कि सामने पानी की लहरें बन जाती हैं। यह जल की लहरें खाद्य पदार्थ के जल में तैरते हुए टुकड़े मुँह तक ले आती हैं और खाद्य पदार्थ या तो मुँह में चला जाता हैं या उसे मुखांग पकड़ लेते हैं। अनेक किरीटियों में रोमाभ भोजन प्राप्त करने के मुख्य साधन होते हैं और अन्य सभी किरीटियों में ये भोजनप्राप्ति में सहायता देते हैं। मुकुट द्वारा पैदा की गई जल की लहरों से अन्य लाभ भी हैं। ये जानवरों के चारों ओर का पानी बदलती रहती हैं जिससे जानवर को ताजा आक्सिजन मिलता रहता हैं। स्वतंत्र रूप से तैरनेवाले किरीटियों में रोमाभ उन्हें तैरने में सहायता देते हैं। जल की लहरें शरीर के निकट एकत्र हुए उत्सर्जित (एक्स्क्रीटरी, excretory) पदार्थ बहा ले जाती हैं।\n\nमुँह मुकुट के मध्य में प्रतिपृष्ठीय रेखा की ओर होता है। इसके नीचे का ऐपिकल फील्ड का भाग कुछ उठा रहता है, मानो वह निचला ओठ हो। किसी किसी किरीटी के ऐनिकल फील्ड में आँखें भी होती हैं। अधिकतर किरीटियों में आँखें मस्तिष्क पर स्थित होती हैं। आँखें या तो दो होती हैं या एक। किसी किरीटि में आँख तुंड (रोस्ट्रम, rostrum) पर भी स्थित होती है। आँख देखने में छोटे लाल चिह्न की भाँति होती हैं।\n\nधड़ लंबाकार होता है या अनेक प्रकार से चपटा। यह सादा होता है या वर्मिका (Lorica) युक्त। वर्मिका सादी होती है या उसपर अनेक नमूने बने रहते हैं। किसी किसी में वर्मिका पर काँटे भी होते हैं। पैडलिया नामक किरीटी पर बड़े बड़े काँटे होते हैं जो शरीर के चलायमान पिंडकों पर स्थित रहते हैं। धड़ पर कुछ विशेष स्पर्शांग होते हैं। इनमें एक जोड़ा शरीर के दोनों बगल में होता हैं। इसे पार्श्वीय श्रृंगिका पृष्ठीय (लैटरल ऐंटेनी, lateral antennae) कहते हैं। एक श्रृंगिका पृष्ठीय तल पर होती हैं। इसे पृष्ठीय श्रृंगिका (डॉरसल ऐंटेना, dorsal antenna) कहते हैं। जिस स्थान पर धड़ और दुम मिलते हैं वहाँ मध्यपृष्ठीय (मिड-डॉर्सल, mid-dorsal) रेखा पर मलद्वार या गुदा स्थित हैं। धड़ पीछे की ओर पतला होता जाता हैं और दुम में मिल जाता है। कुछ किरीटियों में, विशेषकर मुकुटयुक्त किरीटियों में, धड़ और दुम बिल्कुल अलग मालूम पड़ते हैं।\n\nकुछ किरीटियों में दुम छोटी और कुछ में बड़ी होती हैं। दुम के बाह्यत्वक्‌ पर गहरे वलय होते हैं जिससे वह कई खंडों की बनी हुई मालूम पड़ती है। किरीटी दुम की सहायता से तल पर रेंगते हैं और तैरते समय दुम पतवार का कार्य करती हैं। पृथ्वी से जुड़े रहनेवाले किरीटी में दुम लंब डंठलाकार हो जाती है और जंतु को पृथ्वी से जोड़े रहती हैं। दुम के अंत में एक से चार तक नन्हें नन्हें चलायमान अंग होते हैं। जिन्हें अंगुली या टो (toes) कहते हैं। ये छोटे, तिकोने होते हैं, या पतले, लंबे काँटे जैसे। अंगुलियों के सिरों पर दुम के भीतर स्थित ग्रंथियों की नलिकाएँ खुलती हैं। ये ग्रंथियाँ चिपचिपा पदार्थ पैदा करती हैं, जो चलते (रेंगते) समय अंगुलियों को सतह से चिपकाने करता हैं।\n\nकिरीटी प्राय: पारदर्शी होते हैं। कोई कोई कुछ हलके पीले लगते हैं। यह इसलिए कि बाह्यत्वक्‌ या बाहरी आवरण का रंग पीला-सा होता है। भूरे, लाल या नारंगी रंग के किरीटी भी मिलते हैं। यह रंग खाए हुए भोजन का होता है जो पारदर्शी से झलकता हैं।\n\nकिरीटी में लैंगिक द्विपरूता (सेक्सुअल डाइमॉर्फ़िज्म, Sexual dimorphism) भी मिलती हैं। केवल दो वर्गों (प्लायमा और सीयसोनेशिया) में नर तथा नारी दोनों एक जैसी होती हैं। शेष सब में नर छोटा और नारी बड़ी होती हैं। नर की बनावट भी साधारण होती हैं। डेलायड नामक एक गण (ऑर्डर) के किरीटियों में नर मिलते ही नहीं। केवल नारियाँ पाई जाती हैं और इनमें अनिषेकजनन (पारथिनाजेनिसस, Parthenogenesis) द्वारा बच्चे पैदा होते हैं।\n\nशरीर की दीवार तथा आंतरंगों के बीच के स्थान को स्यूडोसीलोम (Pseudo-coelome) कहते हैं। केंचुए या मेंढक जैसे जानवरों में इस स्थान का सीलोम (Coelome) कहते हैं। सीलोम में शरीर की दीवार के अंदर की ओर मध्यजनस्तर (मीसोडर्म, Mesoderm) की एक परत होती है और उसी की एक परत आंतरगों पर। इस तरह सीलोम मध्यजनस्तर के बीच की गुहा है और स्यूडोसीलोम में मध्यजनस्तर की परतें नहीं होती। स्यूडोसीलोम एक तरल पदार्थ से भरी रहती हैं। इसमें कुछ बड़ी-बड़ी शाखादार कोशिकाएँ (सेल) भी होती हैं। इसमें शाखाएँ एक पतला जाल-सा बना डालती है। ये कोशिकाएँ कदाचित्‌ कीटाणुओं को खा डालती हैं। इसलिए इनको फ़ैगोसाइट (Phagocyte) कहते हैं। कुछ लोगों का यह भी विचार है कि यह उत्सर्जन में सहायता देती हैं।\n\nमुंह से प्रारंभ होकर आहारनाल गुदा पर बाहर खुलती है। मुँह पतले मुख नाल (बकल ट्यूब, Buccal tube) में खुलता है और मुखनाल ग्रसनी (फ़ैरिन्स, Pharynx) में। किरीटी की ग्रसनी सारे जंतुजगत्‌ में विलक्षण है। यह बड़ी मांसल थैली होती है। इसके भीतर का अस्तर, जो बाह्यचर्म का बना होता है, भोजन चबाने का एक जटिल उपकरण है। इसके मैस्टैक्स कहते हैं। इस उपकरण के सात भाग होते हैं जिन्हें ट्राफ़ाई (Trophi) कहते हैं। जीवित अवस्था में ट्रोफ़ाई प्राय: सदा गति करते हैं और पृष्ठी प्राणियों के दिल (हृदय) की भाँति मालूम पड़ते हैं। साधारण व्यक्ति इसके हृदय समझ बैठते हैं। ट्रोफ़ाई जबड़ों का कार्य करते हैं। भोज्य पदार्थ, जो करते हुए जबड़ों की लहरों के साथ आकर आहारनाल में पहुँच पिस जाते हैं। ग्रसनी की दीवार से लारग्रंथियाँ संबंधित होती हैं। यह पाचक लार को आहारनाल में पहुँचाती हैं। यह रस पिसते हुए भोज्य पदार्थ से मिलकर पाचन क्रिया पूरा करता हैं। ग्रसनी ग्रासनली (ईसोफ़ेगस, Oesophagus) में खुलती है। इसकी लंबाई भिन्न-भिन्न किरीटियों में भिन्न-भिन्न होती है। ग्रासनली आमाशय में खुलती है। यह चौड़ी थैली की भाँति होती है। आमाशय पीछे की ओर पतला होता जाता है और आंत्र (इंटेस्टाइन, Intestine) में परिवर्तित हो जाता है। आंत्र के अंतिम भाग को प्राय: अवस्कर (Cloaca) कहते हैं। इसलिए कि इसमें उत्सर्गी तंत्र की नलिकाएँ और अंडवाहिनी (ओविडक्ट, Oviduct) खुलती हैं।\n\nश्वसन के लिए किरीटी में विशेष अंग नहीं होते। शरीर के चारों ओर जल रहता हैं। इसी जल में घुले हुए आक्सिजन का शरीर की दीवार की कोशिकाओं में विसरण (डिफ्यूजन, Diffusion) हो जाता हैं।\n\nनाइट्रोजन-युक्त मल को बाहर निकालने के लिए किरीटी में उत्सर्जन तंत्र होता है। दो मुख्य उत्सर्जन नलिकाएँ होती हैं, जो शरीर के पार्श्वीय भागों में होती हैं। आगे से एक दूसरी से जुड़ी रहती हैं। इन उत्सर्जन नलिकाओं को प्रोटोनेफ्रडियल, (Pretonephridal) नलिका कहते हैं। प्रत्येक प्रोटोनेफ्रडियल नलिका में दो से क. स्टेफ़ैनोसिरॉस (Stephanoceros) नामक किरीटी। यह एक स्कंध द्वारा पृथ्वी में चिपका रहता है और स्कंध पैर की ग्रंथियों से निकले हुए रस की बनी थैली से ढका रहता है। ख. टाइगुए, स्कंधवाला किरीटी। इसके स्कंध पर एक अंडा चिपका हुआ है। ग. लिमनियास (Limnias) इसका वलय (Corona) द्विपिंडकीय है। घ. अनेक लिमनियास एक दूसरे के साथ समूह में। ङ. पेडैलिया (Pedalia) इसका शरीर कई चलायमान पिंडकों से बना होता है। इन पिंडकों पर लंबे-लंबे काँटे होते हैं। च. डेलायड (Bdelloid) का आगे का भाग (बगल से)। इसमें तुंड (रोस्ट्रम) स्पष्ट है। ज. शरीर की दीवार की काट (सेक्शन)। झ. पैर या दुम। इसके अंदर ग्रंथियाँ हैं, जिनकी नलिकाएँ बाहर की ओर खुलती हैं; अंगुलियाँ भी स्पष्ट हैं। आठ तक फ्लेम बल्ब नामक अंग खुलते हैं। लट्टू जैसे ये अंग स्यूडोयीलोम के तरल पदार्थ से नाइट्रोजन युक्त पदार्थ सोख लेते हैं और उसे प्रोटोनेफ्रडियल नलिका द्वारा बाहर निकाल देते हैं। दोनों तरह की नलिकाओं से मिलकर एक नली बनती हैं, जो क्लोएका में खुलती है और क्लाएक बाहर खुलती है।\n\nमस्तिष्क की प्रतिनिधि एक बड़ी द्विपिंडकीय गुच्छिका बाइलोब्ड गैंग्लिऑन (Bilobed ganglion) है, जो ग्रसनी (मैस्टैक्स, Mastax) के पृष्ठीय ओर रहती है। इससे अनेक तंत्रिकाएँ निकलती हैं, जो शरीर के विभिन्न भागों में संबंध स्थापित करती है। तंत्रिका तंत्र शरीर की गति तथा अन्य क्रियाओं और अभिक्रियाओं पर नियंत्रण रखता है।\n\nकिरीटी के शरीर में अनेक प्रकार की ज्ञानेंद्रियाँ होती हैं। इनमें आँखें प्रमुख हैं जिनका उल्लेख पहले हो चुका है। इनका कार्य प्रकाश बोध। लगभग सभी किरीटियों में पार्श्वीय श्रृंगिकाएँ होती हैं। इसी तरह पृष्ठीय तल पर मस्तिष्क के ऊपर एक, या एक जोड़ी श्रृंगिका होती है। इसे पृष्ठीय श्रृंगिका कहते हैं। मुकुट (कारोना) पर भी अनेक ज्ञानेंद्रियाँ होती हैं, विशेषकर हाइडेटाइना (Hydatina) और सिनचीटा आदि में।\n\nनर और नारी अलग अलग होते हैं। अधिक संख्या में नारियाँ दिखलाई देती हैं। नर केवल प्रजनन काल में ही दिखलाई पड़ते हैं। नर मादा से 1। 10 छोटे होते हैं। मादा का जननपिंड एक अंडाशय है। इससे एक नली, अंडावाहिनी, निकलकर क्लाएका में खुलती है। किसी किसी डेलायड में अंडाशय का एक जोड़ा होता है। नर जननपिंड एक बड़ी थैली जैसा वृषण (टेस्टिस, Testes) होता है। इससे एक नली बाहर खुलती है। इस नली को श्रुकवाहिनी कहते हैं। शुक्रवाहिनी की नली में अंदर रोमाभ होते हैं। उसमें एक जोड़ा (या अधिक) प्रोस्टेट ग्रंथियाँ खुलती हैं। शुक्रवाहिनी का अंतिम भाग ऐसा होता है कि वह उलटकर बाहर निकल आता है और मैथुन के लिए सिर्रस (Cirrus) का कार्य करता हैं।\n\nमैथुन के समय सिर्रस नारी के क्लोएका में डाल दिया जाता है और शुक्राणु वहाँ छोड़ दिए जाते हैं। किरीटी में इस यथाक्रम ढंग का उपयोग कम जंतु करते हैं। अधिक संख्या में किरीटी सिर्रस को शरीर की दीवार फाड़कर भीतर डाल देते हैं और स्यूडोसील में शुक्राणु छोड़ते हैं। इस क्रिया को हाइपोडर्मिक इप्रेग्नेशन कहते है।\n\nशुक्राणु अंडे के परिपक्व होने के पहले उसमें प्रवेश कर जाते हैं। उसके बाद अंड का आवरण कड़ा हो जाता है और प्राय: काँटेदार, दानेदार या अन्य नमूनेवाला हो जाता है। संसेचन के अनंतर परिवर्धन प्रारंभ होता हैं। कुछ समय उपरांत नन्हें बच्चे निकलते हैं। स्वतंत्र रूप से तैरनेवाले किरीटियों में बच्चे रूप रंग एवं आकार में वयस्कों जैसे होते हैं। वे कुछ ही दिनों में परिपक्व हो जाते हैं। नर जन्म के समय ही परिपक्व होते हैं, इसीलिए जितने बड़े इस समय होते है जीवन भर उतने ही बड़े रहते हैं। डंठल से जुड़े रहनेवाले किरीटियों के बच्चे भी स्वतंत्र रूप से तैरनेवाले होते हैं। कुछ समय बाद अपने पाद (फुट) की सहायता से वे तल से लग जाते हैं और पाद लंबा होकर डंठल बना देता हैं।\n\nकिरीटी या रोटिफेरा वर्ग (क्लास, class) के जीवों को तीन गणों में विभाजित किया गया है। इनके नाम हैं सीयसोनिडा, डेलॉयडिया और मॉनोगोनौंटा। इनमें से अंतिम गण में सबसे अधिक किरीटी हैं। इनमें सबसे कम विकसित सीयसोनिडा समुद्र में रहनेवाले किरीटी का छोटा गण है। डेलॉयडिया अधिकतर देखने में आते हैं। इनका मुकुट परावर्ती (रिट्रैक्टाइल, Retractile) होता है और दो पिंडकों में विभाजित रहता हैं। इनमें पर नहीं होते, केवल नारियाँ मिलती हैं। इनमें प्रजनन अनिषेकजनन क्रिया द्वारा होता हैं, अर्थात्‌ परिवर्धन, के लिये अंडे को संसेचन की आवश्यकता नहीं होती। शेष सब तैरनेवाले, अर्थात्‌ डंठल द्वारा पृथ्वी से जुड़े रहनेवाले, किरीटी मॉनोगोनौंटा गण में हैं। इनमें नर छोटे होते हैं और उनके एक वृषण होता हैं। यह गण तीन उपकरणों में विभाजित हैं। इनके नाम हैं: \n\n(क) प्लायमा, अर्थात्‌ तैरनेवाले प्राणी; \n\n(ख) फ्लोर-कूलेरियेमिया, तैरनेवाले या पृथ्वी से जुड़े किरीटी; और \n\n(ग) कौलोथिकेशिया, अधिकतर पृथ्वी से जुड़े रहनेवाले किरीटी, जिनका अगला भाग प्याले के आकार का होता है, केंद्रीय मुँह होता है तथा प्राय: रोमाभ के स्थान पर कॉरोना में बड़े-बड़े अचलायमान काँटे होते हैं।\n\n", "id": "382396", "title": "किरीटी"}
{"url": "https://hi.wikipedia.org/wiki?curid=382397", "text": "कुंडल\n\nकुंडल कान में पहनने का एक आभूषण, जिसे स्त्री-पुरुष दोनों पहनते थे। प्राचीन काल में कान को छेदकर जितना ही लंबा किया जा सके उतना ही अधिक वह सौंदर्य का प्रतीक माना जाता था। इसी कारण भगवान्‌ बुद्ध की मूर्तियों में उनके कान काफी लंबे और छेदे हुए दिखाई पड़ते हैं। इस प्रकार कान लंबा करने के लिये लकड़ी, हाथीदाँत अथवा धातु के बने लंबे गोल बेलनाकार जो आभूषण प्रयोग में आते थे, उसे ही मूलत: कुंडल कहते थे और उसके दो रूप थे - प्राकार कुंडल और वप्र कुंडल। बाद में नाना रूपों में उसका विकास हुआ। साहित्य में प्राय: पत्र कुंडल (पत्ते के आकार के कुंडल), मकर कुंडल (लकड़ी, धातु अथवा हाथीदाँत के कुंडल), शंख कुंडल (शंख के बने अथवा शंख के आकार के कुंडल), रत्न कुंडल, सर्प कुंडल, मृष्ट कुंडल आदि के उल्लेख प्राप्त होते हैं। देवताओं के मूर्तन के प्रसंग में बृहत्संहिता में सूर्य, बलदेव और विष्णु को कुंडलधारी कहा गया है। प्राचीन मूर्तियों में प्राय: शिव और गणपति के कान में सर्प कुंडल, उमा तथा अन्य देवियों के कान में शंख अथवा पत्र कुंडल और विष्णु के कान में मकर कुंडल देखने में आता है।\n\nनाथ पंथ के योगियों के बीच कुंडल का विशेष महत्व है। वे धातु अथवा हिरण की सींग के कुंडल धारण करते हैं।\n", "id": "382397", "title": "कुंडल"}
{"url": "https://hi.wikipedia.org/wiki?curid=382399", "text": "श्यामल सुमन\n\nसम्वेदना ये कैसी?\n\nसब जानते प्रभु तो है प्रार्थना ये कैसी?\nकिस्मत की बात सच तो नित साधना ये कैसी?\n\nजितनी भी प्रार्थनाएं इक माँग-पत्र जैसा\nयदि फर्ज को निभाते फिर वन्दना ये कैसी?\n\nहम हैं तभी तो तुम हो रौनक तुम्हारे दर पे\nचढ़ते हैं क्यों चढ़ावे नित कामना ये कैसी?\n\nहोती जहाँ पे पूजा हैं मैकदे भी रौशन\nदोनों में इक सही तो अवमानना ये कैसी?\n\nमरते हैं भूखे कितने कोई खा के मर रहा है\nसब कुछ तुम्हारे वश में सम्वेदना ये कैसी?\n\nबाजार और प्रभु का दरबार एक जैसा\nबस खेल मुनाफे का दुर्भावना ये कैसी?\n\nजहाँ प्रेम हो परस्पर क्यों डर से होती पूजा\nसंवाद सुमन उनसे सम्भावना ये कैसी?", "id": "382399", "title": "श्यामल सुमन"}
{"url": "https://hi.wikipedia.org/wiki?curid=382400", "text": "स्क्वैश (पौधा)\n\nस्क्वैश आम तौर पर मध्य अमेरिका और मैक्सिको के देशी पौधे जीनस \"ककुर्बिता\" की चार प्रजातियों को संदर्भित करता है और विविधता या प्रयोगकर्ता की राष्ट्रीयता पर निर्भर करते हुए इसे मार्रोस भी कहा जाता है। इन प्रजातियों में \"सी. मॅक्सिमा\" (हबर्ड स्क्वैश, बटरकप स्क्वैश, बिग मैक्स जैसी प्राइज़ कद्दू की कुछ किस्में), \"सी मिक्स्टा\", (कुशव स्क्वैश), \"सी मोस्चाता\" (बटरनट स्क्वैश) और \"सी पेपो\" (अधिकांश कद्दू, ऐकर्न स्क्वैश, समर स्क्वैश तोरी) शामिल हैं। उत्तरी अमेरिका में स्क्वैश, ग्रीष्म स्क्वैश या शीत स्क्वैश में विभाजित होते हैं, यह निर्भर करता है कि इनकी कटाई अपरिपक्व अवस्था में ग्रीष्म स्क्वैश के रूप में या परिपक्व फल की अवस्था में (शरद स्क्वैश या शीत स्क्वैश) के रूप में होती है। लौकी स्क्वैश परिवार से ही है। स्क्वैश के प्रसिद्ध प्रकार में कद्दू और तोरी शामिल हैं। विशाल स्क्वैश \"मॅक्सिमा ककुर्बिता\" से प्राप्त होते हैं और नियमित तौर पर इनका वजन विशाल कद्दू के समान होता है। अधिक जानकारी के लिए, तोरी और स्क्वैश की संदर्भित सूची देखें. \n\nपुरातात्विक साक्ष्य से पता चलता है कि स्क्वैश की पहली खेती मेसोअमेरिका में कुछ 8,000 से 10,000 वर्ष पहले शुरू की गई थी और बाद में स्वतंत्र रूप से इसकी खेती अन्य स्थानों पर की गई। स्क्वैश उन \"तीन बहनों\" में से एक है जिसे देशी अमेरिकियों द्वारा लगाया गया था। तीन बहने थीं तीन मुख्य देशी फसल: मक्का (मकई), सेम और स्क्वैश. ये आमतौर पर कॉर्नस्टॉक के साथ लगाए जाते थे ताकि स्क्वैश के लिए छाया के साथ साथ समर्थन भी मिले. स्क्वैश की लताएं जमीन पर फैलकर खर-पतवार को कम करती हैं। खर-पतवार स्क्वैश की बढ़ती अवस्था के लिए हानिकारक हो सकता है। सेम तीनों फसलों में निर्धारित नाइट्रोजन प्रदान करता है।\n\nतोरी सहित ग्रीष्म स्क्वैश (कोरगेट के रूप में भी जाना जाता है), पाटीपैन और पीले रंग का क्रूकनेक को बढ़ते समय काट लिया जाता है, जब इसके छिलके नर्म और फल छोटे होते हैं, इसे कच्चा खाया जा सकता है और इसे पकाने की जरूरत नहीं होती. \n\nशीत स्क्वैश (जैसे कि बटरनट, हब्बार्ड, बटरकप, अम्बरकप, बलूत का फल, स्पैगेट्टी स्क्वैश और कद्दू) पकने पर काटे जाते हैं, आम तौर पर गर्मियों के अंत में छिलके के ठीक ढंग से सख्त होने और बाद में खाने के लिए एक ठंडी जगह में संग्रहित किए जाते हैं। आम तौर पर स्क्वैश की तुलना में इसे पकाने में अधिक समय की आवश्यकता होती है। (नोट: हालांकि \"शीत स्क्वैश\" शब्द का इस्तेमाल यहां \"ग्रीष्म स्क्वैश\" से विभेद करने के लिए होता है, यह आमतौर पर मॅक्सिमा ककुर्बिता के पर्याय के रूप में भी प्रयोग किया जाता है।)\nवनस्पति विज्ञानियों द्वारा स्क्वैश फल को पेपो के रूप में वर्गीकृत किया जाता है, जो एक विशेष प्रकार का बेर है जिसके छिलके बहुत मोटे और बाहरी दीवार की संरचना नलीदार ऊतक की तरह होती है; फल के गूदे मध्यस्थफल और अन्तःफल से गठित होते हैं। पेपो, एक अवर अंडाशय से निकली हुई, जिसमें स्क्वैश परिवार (ककुर्बितासिए) की विशेषता है। पाककला के संदर्भ में, आम तौर पर ग्रीष्म और शीत स्क्वैश दोनों ही सब्जियों के रूप हैं, भले ही कद्दू का इस्तेमाल मिठाई के व्यंजनों के लिए किया जा सकता है।\n\nफल के अलावा, इस पौधे के अन्य भाग भी खाए जाते हैं। स्क्वैश के बीजों को सीधे खाया जा सकता है, या पीस कर भोजन, \"अखरोट\" के पेस्ट की तरह, यहां तक कि महीन आटे की तरह, (विशेष रूप से कद्दू के लिए), इसे पीस कर तेल निकाला जाता हे (जैसे कि. लौकी, मीठे आलू और कद्दू के बीज का तेल) के रूप में खाए जाते हैं। कलियां, पत्तियां, और शाखाएं साग के रूप में खाए जा सकते हैं। इसका फूल देशी अमेरिकी भोजन का एक महत्वपूर्ण हिस्सा है एवं दुनिया के कई अन्य भागों में भी इस्तेमाल किया जाता है। नर और मादा फूल दोनों को पूर्व या मध्य फूल की अवस्था में काटा जा सकता है।\n\nपरिवार के अन्य सभी सदस्यों के साथ, फूलों के पराग असर-नर के रूप में और अंडाशय असर-मादा के रूप में आते हैं, दोनों रूप पौधे में उपस्थित होते हैं। ऐतिहासिक दृष्टि से स्क्वैश का परागण उत्तरी अमेरिका की देशी स्क्वैश मधुमक्खी \"प्रुइनोसा पेपोनापिस\" और इनसे संबंधित प्रजातियों से होता था, लेकिन इस मधुमक्खी और उसके रिश्तेदारों ने कीटनाशक की संवेदनशीलता के कारण परागण का काम छोड़ दिया और सबसे वाणिज्यिक पौधों के परागण का काम यूरोपीय मधुमक्खी. द्वारा किया जाता है। अमेरिका के कृषि विभाग द्वारा प्रति एकड़ एक छत्ते (छत्ता प्रति 4000 m²) की सिफारिश की जाती है। मक्खियों की कमी के कारण अक्सर माली हस्त सेचन करते हैं। विशाल स्क्वैश आमतौर पर हस्त सेचन द्वारा उपजाए जाते हैं। पार-परागण रोकने के लिए परागण के बाद फूलों को बंद रखा जाता है। अपर्याप्त रूप से परागण की गईं मादा स्क्वैश फूलों का आमतौर पर पूर्ण विकास से पहले ही गर्भपात शुरू हो जाता है। गर्भपात रोगों के लिए कई माली विभिन्न कवक को दोषी ठहराते हैं, लेकिन ठीक साबित हुआ है जो बेहतर परागण करता है कवक नहीं. \n\nहालांकि पाककला में सब्जी माने जाने वाले बनस्पति विज्ञान में इसे फल माना गया है (पौधों के बीज पात्र धारक हैं) स्क्वैश को (सलाद के रूप में) ताजा परोसा जा सकता है और (स्क्वैश मांस, तला हुआ स्क्वैश, भरवां स्क्वैश के रूप में) पकाया जा सकता है। छोटे पैटीपैन्स नमकीन बनाने के लिए अच्छे हैं।\n\nअंग्रेजी शब्द \"स्क्वैश\" की व्युत्पत्ति \"अस्कुतास्क्वैश\" (\"askutasquash\") (एक हरी चीज जिसे कच्चा खाते हैं, नार्रगंसेत्त भाषा से लिया गया एक शब्द जिसका दस्तावेज रोह्ड आइलैंड के संस्थापक रोजर विलियम्स द्वारा उनके प्रकाशन \"ए की टू द लैंगवेज ऑफ अमेरिका \" में 1643 में किया गया था। स्क्वैश से मिलते-जुलते शब्दो मस्सचुसेत्त के रूप में ऌगोन्क़ुइअन परिवार से संबंधित भाषाओं में मौजूद हैं।\n\nपूर्व-कोलंबियन युग से ही स्क्वैश अन्डेस की एक आवश्यक फसल है। उत्तरी पेरू की मोचे संस्कृति में मिट्टी, आग और पानी से चीनी मिट्टी की चीज़ें बनाई जाती हैं। यह मिट्टी के बर्तन एक पवित्र पदार्थ होते थे, महत्वपूर्ण आकार में गठित होते थे और महत्वपूर्ण विषयों का प्रतिनिधित्व करते थे। स्क्वैश मोचे सिरेमिक में अक्सर प्रस्तुत किया जाता है।\n", "id": "382400", "title": "स्क्वैश (पौधा)"}
{"url": "https://hi.wikipedia.org/wiki?curid=382401", "text": "ब्रिटेन की कृषि क्रांति\n\nब्रिटेन में औद्योगिक क्रांति के पूर्व कृषि क्रांति हुई थी। ब्रिटेन की इस कृषि आधारित व्यवस्था ने उसे दुनिया का पहला देश बनाया था जहाँ अकाल से मौत नहीं हुआ करती थी और ना होने दी जाती थी। ब्रिटेन की औद्योगिक क्रांति को कृषि क्रांति के प्रभावों का ही परिणाम मानें तो कुछ भी गलत नहीं कहा जा सकता। शायद 16वीं सदी में कृषि के आधार पर विकास और औद्योगिक क्रांति के बाद व्यापार से ब्रिटेन ने अगली शताब्दियों में दुनिया के अधिकांश हिस्से में राज किया। \n\nअनुसांधानों में यह बात सामने आई है कि वैश्विक स्तर पर विकास की शुरूआत कृषि के जरिए ही हुई थी। ब्रिटेन के 17वीं और 18वीं सदी के इतिहास पर हाल में हुए शोध से यह बात सामने आई है कि वहाँ पर आर्थिक विकास के बाद सामाजिक सुरक्षा वाली संस्थाओं का विकास नहीं हुआ था बल्कि ये व्यवस्थायें वहाँ औद्योगिक क्रांति के कई शताब्दी पहले से ही मौजूद थीं। \n\nतीन खेत प्रणाली के घाटों से उबारने में राबर्ट वेस्टर्न ने अहम भूमिका निभाई। इसने (1645 ई.) अपनी पुस्तक ‘डिस्कोर्स ऑन हसबैण्ड्री’ में यह बतलाया कि 1/3 भूमि को परती छोड़े बिना भी जमीन की खोई हुई शक्ति प्राप्त की जा सकती है। इस हेतु उसने शलजम आदि जड़ों वाली फसलों को बोने पर विशेष जोर दिया। राबर्ट ने फ्लैडर्स में रहकर कृषि का ज्ञान प्राप्त किया था। इसके द्वारा प्रतिपादित सिद्धांतों से अब पूरा का पूरा खेत हर वर्ष काम में लाया जाने लगा।\n\nयह बर्कशायर का एक किसान था जिसने कृषि उत्पादन में वृद्धि हेतु कई सिद्धांत प्रतिपादित किये। 1701 ई. में उसने बीज बोने के लिए ड्रिल यंत्र का आविष्कार कर प्रयोग किया। इस यंत्र से खेत में बीजों के बीच दूरी रखी गयी। इससे पौधों को फैलने में एवं गुड़ाई करने में मदद मिली। इसके द्वारा अच्छे बीज के प्रयोग, खाद की आवश्यकता एवं समुचित सिंचाई व्यवस्था पर विशेष बल दिया गया। टुल ने अपने कृषि में विकास संबंधी अनुभवों को 1733 ई. में ‘हार्स होइंग इण्डस्ट्री’ नामक पुस्तक द्वारा लोगों तक पहुँचाया। इसके अनुभवों से लाभ उठाकर कृषि के क्षेत्र में काफी लोग लाभांवित हुए।\n\nइसके अनुसार कृषि क्रांति में सबसे प्रमुख तीन फसल पद्धति के स्थान पर चार फसल पद्धति अपनाना था। इसने क्रमशः गेहूँ, शलजम, जौ एवं अंत में लौंग बोने की परंपरा प्रारंभ की। इससे कम समय एवं कम स्थान में अत्यधिक उत्पादन प्राप्त हुआ।\n\nइस दिशा में नारकोक के जमींदार कोक ऑफ होल्खाम ने हड्डी की खाद का प्रयोग कर उत्पादन में अत्यधिक वृद्धि की। जार्ज तृतीय द्वारा कृषि कार्यां में अत्यधिक रूचि लेने के कारण उसे कृषक जार्ज भी कहा जाता है। सर आर्थर यंग ने कृषि सुधार हेतु 1784 ई. से ‘एनाल्स ऑफ एग्रीकल्चर’ शीर्षक पत्रिका का प्रकाशन आरंभ किया। राबर्ट बैकवेल ने पशुओं की दशा सुधारने में अभूतपूर्व योगदान दिया। इससे दुग्ध उत्पादन में वृद्धि हुई।\n\nइस प्रकार राबर्ट वेस्टन, टुल, टाउनशैण्ड एवं कोक आूफ होल्खाम द्वारा कृषि क्षेत्र में प्रतिपादित नवीनतम तकनीकों एवं विचारों ने कृषि क्रांति में उल्लेखनीय योगदान दिया। कृषि क्रांति यूरोप के इतिहास की एक दूरगामी प्रभाव वाली घटना सिद्ध हुई। इनकी पद्धतियों ने विकास को बढ़ाया।\n\nइंग्लैण्ड के एक धनवान कृषक आर्थर यंग (1742-1820 ई.) ने इंग्लैण्ड, आयरलैण्ड एवं फ्रांस आदि देशों में घूम-घूमकर तत्कालीन कृषि उत्पादन की पद्धतियों का सूक्ष्म अध्ययन किया। अपने अनुभवों के आधार पर उसने एक नवीन प्रकार से खेती की पद्धति का प्रचार किया। उसने बताया कि छोटे-छोटे क्षेत्रों पर खेती करने से अधिक लाभकारी बड़े कृषि फार्मां पर खेती करना है। अतः उसने छोटे-छोटे खेतों को मिलाकर बड़े-बड़े कृषि फार्मां के निर्माण पर बल दिया। चूँकि विभिन्न कृषि संबंधी उपकरणों का आविष्कार हो चुका था और ये यंत्र बड़े खेतों के लिए अत्यधिक उपयुक्त थे। उसने अपने विचारों को जन-जन तक पहुँचाने की दृष्टि से ‘एनल्स ऑफ एग्रीकल्चर’ नामक पत्रिका भी निकाली। आर्थर यंग के प्रयास अंततः फलीभूत हुए इंग्लैण्ड में धीरे-धीरे खेतों को मिलाकर एक बड़ा कृषि फार्म बनाने एवं उसके चारों ओर एक बाड़ लगाने का कार्य संपन्न किया जाने लगा। इंग्लैण्ड में 1792 ई. से 1815 ई. के मध्य 956 बाड़बंदी अधिनियम बनाये गये। इस प्रकार इंग्लैण्ड में कई लाख एकड़ भूमि की बाड़बंदी की गई। इस बाड़बंदी द्वारा कृषि उत्पादन में अभूतपूर्व वृद्धि हुई मगर छोटे-छोटे खेतों की समाप्ति से कई कृषकों को अपनी भूमि से बेदखल होना पड़ा और वे भूमिहीन मजदूर बन गये। अब ये कृषक से बने मजदूर विभिन्न कारखानों में मजदूर बने गये और उन कारखानों के उत्पादन में वृद्धि की। इस प्रकार एक ओर कृषि उत्पादन बढ़ा तो दूसरी ओर औद्योगिक उत्पादन भी बढ़ा और औद्योगिक क्रांति का मार्ग प्रशस्त्र हुआ।\n", "id": "382401", "title": "ब्रिटेन की कृषि क्रांति"}
{"url": "https://hi.wikipedia.org/wiki?curid=382405", "text": "बिशन सिंह बेदी\n\nबिशन सिंह बेदी (जिन्हें कभी-कभी बिशेन सिंह बेदी भी कहा जाता है) का जन्म 25 सितम्बर 1946 को अमृतसर में हुआ था; वे पूर्व भारतीय क्रिकेटर और मुख्यतः बाएं हाथ के परंपरागत गेंदबाज़ थे। उन्होंने भारत के लिए 1966 से 1979 तक टेस्ट क्रिकेट खेला है और वे प्रसिद्ध भारतीय स्पिन चौकड़ी का हिस्सा भी थे। उन्होंने 22 टेस्ट मैचों में भारत की कप्तानी की है। बेदी को हमेशा एक रंगीन पटका पहनने और बेबाकी से क्रिकेट पर अपने विचार रखने के लिए भी जाना जाता है।\n\nघरेलू क्रिकेट में बेदी ने उत्तरी पंजाब के लिए पहली बार तब खेला था जब वे केवल 15 साल के थे। तब उनको क्रिकेट शुरू किये हुए अभी केवल दो साल ही हुए थे, इस खेल के लिए यह बहुत ही कम आयु होती है। 1968–69 में वे दिल्ली की तरफ से खेलने लगे थे और 1974–75 सत्र में उन्होनें रणजी ट्राफी के लिए रिर्काड 64 विकेट लिए. बेदी ने कई साल तक नॉर्थम्प्टनशायर का अंग्रेज़ी काउंटी क्रिकेट में प्रतिनिधित्व किया। इन्होंने अपना शानदार क्रिकेट करियर किसी भी भारतीय से ज्यादा 1560 विकेट के साथ खत्म किया।\n\nइनकी गेंदबाजी को शानदार, सुंदर, छकाने वाली और कलात्मक माना जाता है। वे गेंद को फ्लाइट कराने में बहुत माहिर थे और वे गेंद को उचित समय तक अपने पास रोकने एवं समय पड़ने पर तेजी से आगे बढ़ाने में और स्पिन गेंदबाजी में युक्तिबद्ध बदलाव करने में बहुत कुशल थे। खेलते समय उनकी क्रिया इतनी शांत और संतुलित होती थी कि वे पूरे दिन लय और संतुलन के साथ गेंदबाजी कर सकते थे, यह किसी भी कप्तान के लिए बड़ा गुण होता है। उन्होनें कई बहुत ही सफल टेस्ट श्रृंखलाएं खेली थीं।\n\n\n\n\n\n\n\nउनकी सर्वश्रेष्ठ टेस्ट गेंदबाजी आस्ट्रेलिया के विरूद्ध 7/98 कलकत्ता में 1969–70 में हुई थी और उनका सर्वश्रेष्ठ मैच 10/194 आंकड़ों के साथ भी आस्ट्रेलिया के विरूद्ध ही 1978-79 में पर्थ में हुआ था। उनकी सर्वश्रेष्ठ प्रथम श्रेणी की गेंदबाजी 7/5 थी। यह उन्होनें दिल्ली के लिए जम्मू-कश्मीर के विरूद्ध 1974-75 में खेली थी। यद्यपि इनकी बल्लेबाजी उतनी अच्छी नहीं थी फिर भी इन्होंने जिलेट कप सेमिफाइनल में नॉर्थम्प्टनशायर के लिए हैम्पशायर के विरूद्ध अंतिम से पहली गेंद को सीमारेखा के पार पहुंचाया था और इस मैच में दो विकेट से जीत दर्ज की थी। इन्होंने बल्लेबाजी में अपना उच्चतम स्कोर टेस्ट मैच में 1976 में न्यूजीलैंड के खिलाफ बनाया था। तब ये पचास रन पर नाबाद रहे थे, जो कि टेस्ट स्तर पर इनका मात्र एक अर्धशतक है।\n\nबेदी का चयन 1976 में भारतीय कप्तान के रूप में हुआ था, तब इन्होंने मनसूर अली खान पटौदी की जगह ली थी। कप्तान के रूप में टेस्ट क्रिकेट में उनकी पहली जीत पोर्ट ऑफ स्पेन में वेस्ट इंडीज के खिलाफ 1976 की श्रृंखला में मिली थी, जिसमें भारत ने चौथी पारी में तब के लिए रिकार्ड 406 रन बनाये थे। इसके बाद भारत ने गृह खेल में न्यूजीलैंड को टेस्ट टेस्ट श्रृंखला में 2 -0 से हराया था। हालांकि इन लगातार सफल टेस्ट श्रृंखलाओं के बाद भारत को कई श्रृंखलाओं में हार का मुंह भी देखना पड़ा. जिसमें भारत इंगलैड से (घर पर 3 -1 से हारा), आस्ट्रेलिया से (बाहर 3 -2 से हारा) और पाकिस्तान से (बाहर 2 -0 से हारा), इसके बाद इनकी जगह सुनील गावस्कर को कप्तान बना दिया गया।\n\n2008 में विज्डन क्रिकेटर्स एलमेनेक ने बेदी का नाम उन पांच सर्वश्रेष्ठ खिलाडि़यों में शुमार किया, जिन्हें विज्डन क्रिकेटर ऑफ द इयर के लिए नहीं चुना जा सका था।\n\nवे कहते थे कि मैं हमेशा अपने कपड़े धोता हूं क्यों कि \"यह कंधों और उंगलियों के लिए सर्वश्रेष्ठ व्यायाम है \" जब आप स्पिन बॉल डालते हैं तो उस समय हाथ-पैरों में लचक की आवश्यकता होती है\n\nभारत के कप्तान के रूप में बेदी का व्यक्तिव अनिवार्य रूप में कुछ विवादों को जन्म देता था।\n\nभारत के वेस्ट इंडीज के विरूद्ध 1976 की टेस्ट श्रृंखला में तीसरे टेस्ट में रिकार्ड कायम करते हुए रन का पीछा करने पर वेस्ट इंडीज ने चौथे टेस्ट में आक्रमण के लिए चार तेज गेंदबाज़ उतारने की रणनीति बनाई. बेदी ने वेस्ट इंडीज़ की इस तरकीब पर आपत्ति दर्ज की और भारत की पहली पारी उसके दो खिलाड़ियों के चोट के चलते बाहर हो जाने के कारण खत्म होने की घोषणा कर दी. इसके बाद मैच की दूसरी पारी में पांच खिलाड़ी चोट के चलते बाहर ही रहे.\n\nवेसिलीन घटना - 1976-77 में भारत के इंग्लैंड दौरे में उन्होंने मद्रास में हुए तीसरे टेस्ट में जॉन लिवर को अवैध तरीके से गेंद को वैसलीन से पॉलिश करने का दोषी बताया. लीवर ने अपने माथे पर वैसलीन इसलिए लगाई थी ताकि उनके आखों से खेलते समय पसीना दूर रहे, लेकिन बाद में उन्हें किसी भी गलत आरोप से मुक्त कर दिया गया।\n\nनवंबर 1978 में वे अंतर्राष्ट्रीय क्रिकेट मैच में स्वयं हार मानने वाले पहले कप्तान बन गये थे। साहिवाल में पाकिस्तान के खिलाफ एक दिवसीय अंतर्राष्ट्रीय मैच में भारत के पास आठ विकेट बचे थे और उसे जीत के लिए चौदा गेंदों पर सिर्फ 23 रन चाहिये थे। बेदी ने हालांकि क्रीज़ से बल्लेबाज़ को वापिस बुलाया और इस बात पर नाराज़ होकर कि सरफराज़ नवाज़ जिन्होनें लगातार चार बाउंसर गेंदें की थी, उन्हें अंपायर द्वारा वाइड क्यों नहीं दिया गया, उन्होनें मैच में आगे खेले बिना ही हार मान ली. \n\n1990 में उनका भारतीय राष्ट्रीय टीम के कोच के रूप में एक संक्षिप्त कार्यकाल था। वह पहले व्यक्ति थे जिन्हें इस काम के लिए पूर्णकालिक क्षमता में नियुक्त किया गया था। एक क्रिकेट दौरे के बाद जहां भारत ने खराब प्रदर्शन किया था, उन्होनें एक बड़ी प्रसिद्ध धमकी दी कि वे पूरी टीम को वापसी की यात्रा में नदी में डूबों देंगे.\n\nबेदी ने आधुनिक क्रिकेट के कई प्रारूपों पर अपने विचार बड़ी ही मज़बूती के साथ दिये हैं और उनका वर्णन कुछ इस तरह से किया जाता है कि वह अपने मन की बात बोलने में कभी घबराते नहीं हैं। विवेश रूप से वे मुथैया मुरलीधरन के गेंदबाज़ी के तरीके के उग्र आलोचक हैं (\"अगर मुरली बेपरवाह नहीं फेंकता है तो मुझे बताओ की गेंद कैसे डाली जाती है\") इसके लिए वे साफ कहते हैं कि ये तो धोखा है और बिल्कुल भाला फेंकने जैसा है और अभी हाल ही में उन्होनें यह कहा कि मुरली अब हजार विकेट पूरा करने वाले हैं लेकिन मेरी नज़रों में यह सिर्फ रन आउट ही है। वे जिस तरह से बेपरवाह गेंद फेकते हैं मेरा मानना है कि \"ये सट्टे और घूसखोरी से भी ज्यादा बड़ा खतरा है \" और 2004 में उन्होनें यह दावा किया कि इस उपमहाद्वीप में कई गेंदबाज़ मुरलीधरन को श्रीलंका का डाकू बुलाते हैं जो कि स्वपन कलाकार कहे जाने वाले शेनवार्न के नजदीक पहुंच रहा है। उन्होनें कहा कि उन्हें मुरली से कोई ज़ाति दुश्मनी नहीं है यद्यपि मुरली ने उनपर अभियोग चलाने की धमकी दी है। अभी हाल ही में उन्होनें यही बात देश के ही हरभजन सिंह के लिए भी कही है। जहां तक क्रिकेट में संदिग्ध के खेलने का सवाल है उन्होनें कहा \"जब कोई गेंदबाज गलत तरीके से गेंद फेंकता है तो उसे पैनल और गृह क्रिकेट बोर्ड के पास भेजा जाता. \"तो क्यों न यही चीज़ वाइड और नो बॉल के लिए भी लागू हो?\" उन्होनें भारत में पारंपरिक स्पिन गेंदबाज के स्तर पर आई गिरावट का कारण एक दिवसीय क्रिकेट, आधुनिक क्रिकेट बल्ले और छोटे मैदान को बताया. \n\nउन्होनें सुनील गावस्कर पर भी यह कहते हुए हमला किया कि वे \"विनाशकारी प्रभाव हैं\" उन्होनें आस्ट्रेलिया के कोच जॉन बुचेनन को कहा कि \"जॉन हमे बताओ कि क्या तुमने इस आस्ट्रेलिया को टीम को महान बनाया है या फिर इन्होंने तुम्हें बनाया है?\"\n\nअभी हाल ही में बेदी ने टी-20 क्रिकेट को \"क्रिकेट की सबसे अशिष्ट अभिव्यक्ति कहकर संबोधित किया\"\n\nउनके बेटे अंगद बेदी ने मॉडलिंग तथा अभिनय क्षेत्र में करियर बनाने से पहले दिल्ली के लिए अंडर 19 स्तर पर क्रिकेट खेला था।\n\n", "id": "382405", "title": "बिशन सिंह बेदी"}
{"url": "https://hi.wikipedia.org/wiki?curid=382406", "text": "2011 इंडियन प्रीमियर लीग\n\nइंडियन प्रीमियर लीग 2011 जिसे कि संक्षेप में आईपीएल 4 या आईपीएल 2011 भी कहा जाता है, ये इंडियन प्रीमियर लीग का चौथा सत्र है, जिसकी शुरुआत भारतीय क्रिकेट नियंत्रण बोर्ड ने 2007 में की थी। टूर्नामेंट की मेजबानी भारत करेगा और इसका उद्घाटन और समापन समारोह चेन्नई के एम ए चिदंबरम स्टेडियम में होगा, जो कि वर्तमान विजेता दल चेन्नई सुपर किंग्स का गृह भी है। यह सत्र 8 अप्रैल से 28 मई 2011 तक चलेगा. इस सत्र में पुणे वारियर्स इंडिया और कोच्चि टस्कर्स केरल के शामिल होने क बाद दलों की संख्या आठ से बढ़कर दस हो गई हैं। चिरायू अमीन इसके अध्यक्ष और आयुक्त हैं।\n\nदो नए दलों के शामिल किए जाने के बाद दस दलों का एक नया प्रारूप तैयार किया गया है। इस नए प्रारूप के तहत 74 मुकाबले हैं और इसे अपनाया गया क्योंकि पुराने प्रारूप को अपनाने से 94 मुकाबले होते, जो पिछले सत्र के 60 मुकाबलों से काफी ज्यादा होता जहां दलों को राउंड-रॉबिन टूर्नामेंट में एक-दूसरे से दो-दो बार भिड़ना पड़ता था। नॉकआउट स्तर को प्लेऑफ प्रारूप में तब्दील कर दिया गया है। अगर कोई मुकाबला बराबरी पर खत्म होता है तो उसका नतीजा निकालने के लिए सुपर ओवर का सहारा लिया जाएगा.\n\nदस दलों को पांच-पांच के दो समूहों में बांटा गया है। समूह स्तर पर प्रत्येक दल को 14 मुकाबले खेलने होंगे: समूह के बाकी चार दलों के साथ दो-दो बार भिड़ना होगा, (एक बार अपने घर में और दूसरा दूसरे के घर में), दूसरे समूह के चार दलों के साथ एक बार और बचे हुए दल के साथ दो बार मुकाबला लड़ना होगा। कौन किस समूह में रहेगा और कौन किसके साथ एक बार भिड़ेगा और कौन किससे दो बार भिड़ेगा इसका फैसला यादृच्छिक लॉटरी से किया गया।\n\nप्रत्येक दल दूसरे दल से एक ही कतार में दो-दो बार मुकाबला खेलेगा और अन्य सभी से एक बार मुकाबला खेलेगा. उदाहरण के तौर पर जैसे पुणे वारियर्स चेन्नई सुपर किंग्स और समूह ए के दूसरे दलों के साथ दो-दो बार खेलता है लेकिन समूह बी के दूसरे दलों (कोलकाता नाइट राइडर्स, कोच्चि टस्कर्स केरल, रॉयल चैलेंजर्स बैंगलोर और राजस्थान रॉयल्स) के साथ सिर्फ एक-एक मुकाबला खेलेगा. इसी तरह कोच्चि टस्कर्स केरल भी दिल्ली डेयरडेविल्स और समूह बी के चार दलों के साथ दो-दो बार मुकाबला खेलेगा और समूह ए के दलों के साथ सिर्फ एक-एक बार मुकाबला खेलेगा.\n\nग्रूप चरण में इस प्रकार अंक दिए जाते हैं:\nसमूह स्तर के मुकाबलों के बाद पेज प्लेऑफ सिस्टम के आधार पर चार मुकाबलों का एक प्लेऑफ स्तर का मुकाबला होगा\n\nप्लेऑफ के तहत चार मुकाबले खेले जाएंगे :\n\nटूर्नामेंट के पहले तीन स्थानों पर रहने वाले दल चैंपियंस लीग ट्वेंटी20 2011 के लिए अर्हता प्राप्त करेंगे। नए प्लेऑफ प्रारूप की वजह से पात्रता हासिल करने वाले दल समूह स्तर पर अव्वल रहने वाले दो दल और प्लेऑफ स्तर पर मुकाबला बी के विजेता होंगे। \n\nप्रत्येक दल में अधिक से अधिक 30 खिलाड़ी हो सकते हैं जिन्हें खरीदने के लिए अधिकतम 9 मिलियन अमेरिकी डॉलर खर्च किए जा सकते हैं। दो नए दलों को शामिल किए जाने की वजह से मौजूदा सभी आठ दलों को भंग कर दिया गया था। प्रत्येक दल 2010 सत्र के चार खिलाड़ियों को अपने साथ रख सकते थे जिसमें अधिकतम तीन खिलाड़ी भारतीय हो सकते थे। खिलाड़ियों को बनाए रखने के दौरान उनको दिए जाने वाले पैसे में कमी की जा सकती है और इसी तरह दूसरे खिलाड़ियों को खरीदने के लिए रकम से उसे घटाना पड़ता है। बाकी बचे सभी खिलाड़ियों को नीलामी प्रक्रिया में शामिल किया जाता है।\n\nदो नए दलों की वजह से आठ मौजूदा दलों का आवाह-क्षेत्र बदल दिया गया है। आवाह-क्षेत्र वे नामांकित क्षेत्र हैं जिससे प्रत्येक दल को स्थानीय खिलाड़ियों को चुनने में मदद मिलती है। प्रत्येक दल को अपने क्षेत्र से चार खिलाड़ियों को जरूर चुनना पड़ता है।\n\nसभी फ्रेंचाइजी ने कुल 12 खिलाड़ियों को बनाए रखा जबकि बाकी खिलाड़ियों की नीलामी हुई। जिन खिलाड़ियों को बनाए रखा गया – वे फ्रेंचाइजी के 2010 सत्र के पंजीकृत दल का हिस्सा होना जरूरी है – इनकी कीमत पहले खिलाड़ी की 1.8 मिलियन डॉलर, दूसरे खिलाड़ी के लिए 1.3 मिलियन डॉलर, तीसरे खिलाड़ी के लिए 9,00000 डॉलर और चौथे खिलाड़ी के लिए 5,00000 डॉलर रखी गई। मुंबई इंडियंस और चेन्नई सुपर किंग्स ने अधिकतम चार खिलाड़ियों को बनाए रखा जबकि किंग्स XI पंजाब, डेक्कन चार्जर्स और कोलकाता नाइट राइडर्स ने सभी तीन खिलाड़ियों को छोड़ दिया। \n\nखिलाड़ी की नीलामी 8 और 9 जनवरी 2011 को बैंगलोर के आईटीसी रॉयल गार्डेनिया में हुई थी। रिचर्ड मैडले नीलामीकर्ता थे। नीलामी में कुल 350 खिलाड़ी (416 खिलाड़ियों में से कम कर दिया) थे। नीलामी में शामिल प्रत्येक खिलाड़ी की कीमत 20,000 से 400,000 डॉलर के बीच सुरक्षित रखा गया था।\n\nपुणे और कोच्चि लीग के लिए नए हैं। इन दलों के लिए नीलामी चेन्नई में 22 मार्च 2010 को हुई थी। इन दो दलों की बोली 3,235 करोड़ रुपये में लगी जो 24 जनवरी 2008 को हुई सभी आठ दलों की नीलामी की कुल रकम 2,852 करोड़ रुपये से ज्यादा थी।\n\nराजस्थान रॉयल्स और किंग्स XI पंजाब को मालिकाना बदलाव की सूचना नहीं देने की वजह से सामयिक तौर पर निकाल दिया गया था। हाई कोर्ट के हस्तक्षेप के बाद दोनों दलों को दोबारा शामिल किया गया। जब बीसीसीआई ने इन कंपनियों के निगमन की मांग की तो इनके मालिक कई कानूनी संस्थाओं में बंट गए। बीसीसीआई द्वारा टूर्नामेंट के नियमों के तहत मालिकाना मामले को हरी झंडी दिखाए जाने से पहले इसी कारण से कोच्चि दल भी बाहर होने के कगार पर था।\n\n\"सभी मैच का समय IST (UTC+5:30) में\" \n\n", "id": "382406", "title": "2011 इंडियन प्रीमियर लीग"}
{"url": "https://hi.wikipedia.org/wiki?curid=382407", "text": "कच्छ की खाड़ी\n\nकच्छ की खाड़ी गुजरात राज्य के उत्तर-पश्चिम क्षेत्र में कच्छ जिला और जामनगर जिले के मध्य स्थित है। इस खाड़ी के पश्चिम में अरब सागर स्थित है। वैसे यह खाड़ी अरब सागर का ही एक हिस्सा है। गुजरात की पश्चिमी सीमा में १६०० कि. मी. लंबा समुद्र तट है जो भारत के अन्य सभी राज्यों के समुद्र तटों की अपेक्षा सबसे लंबा है। यह समुद्र तट कच्छ की खाड़ी और खंभात की खाड़ी से मिलकर बना है।\n\n\n\n\n\n", "id": "382407", "title": "कच्छ की खाड़ी"}
{"url": "https://hi.wikipedia.org/wiki?curid=382409", "text": "डोटीगढ़\n\nनेपाल के सुदूर पश्चिमी क्षेत्र को 'जागर' लोककथाओं में टोडीगढ़ कहा गया है। यह क्षेत्र काली नदी और करनाली नदी के बीच पड़ता है। \n\n\n", "id": "382409", "title": "डोटीगढ़"}
{"url": "https://hi.wikipedia.org/wiki?curid=382415", "text": "सौराष्‍ट्र\n\nसौराष्ट्र (अथवा सोरठ, काठियावाड़), अरब सागर में, भारत के पश्चिम में, गुजरात में स्थित एक द्वीप है | उसके उत्तर में कच्छ की खाड़ी और पूर्व में खंभात की खाड़ी है | सौराष्ट्र को सात जिलों में विभाजित किया गया है जो इस प्रकार है - जामनगर जिला, राजकोट जिला, सुरेंद्रनगर जिला, पोरबंदर जिला, जूनागढ़ जिला, अमरेली जिला और भावनगर जिला\n\nजामनगर, खंभारिया, लालपुर \n\nराजकोट, मोरबी, उपलेटा, धोराजी, वांकानेर, गोंडल, जेतपुर, जसदण\n\nसुरेंद्रनगर, ध्रांगध्रा, वधवाण, हळवद\n\nपोरबंदर, राणावाव \n\nजूनागढ़, केशोद,मांगरोल,मलीया\n\nअमरेली, सावरकुंडला, धारी, चलाला, राजुला, बाबरा, लाठी, ढसा\n\nभावनगर, महुवा, तळाजा, घोघा, बोटाद, पालीताणा, गढ़डा, गारियाधार", "id": "382415", "title": "सौराष्‍ट्र"}
{"url": "https://hi.wikipedia.org/wiki?curid=382416", "text": "भारत में बैंकों का राष्ट्रीयकरण\n\nभारतीय बैंकिंग प्रणाली में क्षेत्रीय ग्रामीण बैंकों की स्थापना भारतवर्ष के कृषकों एवं पिछड़े वर्ग के लोगों के जीवन में क्रांतिकारी घटना मानी जा सकती है क्योंकि क्षेत्रीय ग्रामीण बैंकों की स्थापना के पीछे मूल उद्देश्य यही है कि छोटे तथा मझोले स्तर के किसानों, भूमिहीन मजदूरों आदि को आसानी से बैंकिंग सेवाओं एवं सुविधाओं का लाभ पहुंचाया जाए तथा उन्हें युग-युग से चले आ रहे साहूकारों की जंजीरों से मुक्ति दिलाकर उनके अपने गौरब को पुनरूज्जीवित करनें की सहायता प्रदान की जाए। इन बैंकों की स्थापना क्षेत्रीय ग्रामीण बैंक के अध्यादेश १९७५ अंतर्गत किए जाने का निर्धारण किया गया और स्थानीय जरूर दृष्टिगत रखकर सभी अनुसूचित बैंकों को इस प्रकार की क्षेत्रीय ग्रामीण बैंको की स्थापना के लिए अनुदेश जारी किए गए हैं। इन अनुदेशों के अनुसार सभी वाणिज्यिक बैंकों ने क्षेत्रीय ग्रामीण बैंकों की स्थापना की है और निरंतर ये बैंक स्थापित किए जा रहे हैं और इस प्रकार की महत्वाकांक्षी योजना तैयार की गई है कि इनका विकास ऐसे क्षेत्रों में विशेष रूप से किया जाएगा जहां पर वाणिज्यिक बैंकों तथा सहकारी बैंकों की सेवाओं एवं सुविधाओं का विकास नहीं हो सका है। इस प्रकार क्षेत्रीय ग्रामीण बैंकों द्वारा उनके लक्ष्य की पूर्ति करने की दिशा में निरंतर प्रयास जारी है और इनकी सेवाओ तथा सुविधाओं का लाभ उचित जरूरतमंद व्यक्तियों तक पहुंच रहा है, यही क्षेत्रीय ग्रामीण बैंकों के लोकप्रिय होने की पावती मानी जा सकती है।\n\nभारतीय बैंकिग प्रणाली में वाणिज्यिक बैंकों की अपनी अलग पहचान होने के सात ही उनका महत्व विशेष माना जा सकता है। बैंकिंग प्रणाली की 'रीढ़' की हड्डी इसको कहा जा सकता है। ये बैंक अपने पूर्ण अंश पत्रों के विक्रय, जनता से प्राप्त जमा सुरक्षित कोष, अन्य बैंकों तथा केन्द्रीय बैंक से ऋण लेकर प्राप्त करते हैं और सरकारी प्रतिभूतियों, विनिमय पत्रों, बाड़ों, तैयार माल अथवा अन्य प्रकार की तरल या चल सम्पत्ति की जमानत पर ऋण प्रदान करते हैं। भारतीय रिजर्व बैंक का इन पर नियंत्रण रहता है। राष्ट्रीयकरण से पूर्व इनका उद्देश्य तथा बैंकिग प्रणाली थोड़ी भिन्न प्रकार की थी किन्तु प्रमुख बैंकों के राष्ट्रीयकरण के साथ ही इनकी कार्य प्रणाली तथा अंतर्गत परिचालन की दशा एव दिशा में आमूलाग्र परिवर्तन हुए हैं। इस परिवर्तन के पीछे बैंकों के राष्ट्रीयकरण का मूल उद्देश्य निहित है। अत: भारतीय बैंकिंग व्यवस्था के प्रमुख वाणिज्यिक बैंको के राष्ट्रीयकरण की घटना युगप्रवर्तक मानी जा सकती है। बैंक राष्ट्रीयकरण के साथ ही भारतवर्ष की सामाजिक तथा आर्थिक विकास की दिशा उन्नत करने वाले एक नए पर्व की शुरूआत हुई है। १९ जुलाई १९६९ को देश के ५० करोड़ रुपये से अधिक जमा राशि वाले प्रमुख चौदह अनुसूचित वाणिज्यिक बैंकों के राष्ट्रीयकरण के साथ ही इस नए विकास पर्व का श्रीगणेश हुआ। इसी के साथ ही भारतीय बैंकिंग प्रणाली मात्र लेन-देन, जमा या ऋण के माध्यम से केवल लाभ अर्जित करने वाला उद्योग ही न रहकर भारतीय समाज के गरीब, दलित तबकों के सामाजिक एवं आर्थिक पुनरुत्थान और आर्थिक रूप में उन्हें ऊंचा उठाने का एक सशक्त माध्यम बन गया। बैंक राष्ट्रीयकरण की सूत्रधार सौदामिनी श्रीमती इंदिरा गांधी को पूरा यकीन था कि यह बैंकिंग उद्योग राष्ट्र के सर्वागीण विकास एवं पुनरुत्थान की दिशा में तेजी लायेगा। बैंकों के राष्ट्रीयकरण के ऐतिहासिक पर्व की शुरूआत करते समय श्रीमती इंदिराजी ने कहा था कि \"बैंकिंग प्रणाली जैसी संस्था, जो हजारों -लाखों लोगों तक पहुंचती है और जिसे लाखों लोगों तक पहुंचाना चाहिए, के पीछे आवश्यक रूप से कोई बड़ा सामाजिक उद्देश्य होना चाहिए जिससे वह प्रेरित हो और इन क्षेत्रों को चाहिए कि वह राष्ट्रीय प्राथमिकताओं तथा उद्देश्यों को पूरा करने में अपना योगदान दें। \" इस विश्वास को सार्थक करने की प्रक्रिया में ही २०० करोड़ रुपये से अधिक जमा राशि वाले और छ: बैंकों का राष्ट्रीयकरण १५ अप्रैल १९८० को कर दिया गया।\n\nराष्ट्रीयकरण से पूर्व सभी वाणिज्यिक बैंकों की अपनी अलग और स्वतंत्र नीतियां होती थीं और उनका उद्देश्य अधिकाधिक लाभ के मार्गों को प्रशस्त करने तक ही सीमित था जो स्वाभाविक ही माना जाना चाहिए क्योंकि इन बैंकों के अधिकतर शेयर-धारक कुछ इने-गिने पूंजीपति व्यक्ति थे जो अपने हितों की रक्षा के साथ निजी हिताधिकारियों को ही बैंकिंग सेवाओं एवं सुविधाओं का लाभ पहुंचाते थे। समाज के गरीब, कमजोर वर्ग, दलित तथा सामान्य ग्रामीण तबकों के लोगों को बैंक किस चिडिया का नाम होता है, इसका भी पता नहीं था। अत: वे दिन-प्रतिदिन सेठ-साहूकारों एवं महाजनों के सूद के नीचे इतने दब गए कि जीवन की असली पहचान तक भूल गए। भारतवर्ष असलियत में ग्रामों में ही बसा है और ग्रामों में किसान एवं खेतीहर मजदूर बसते हैं। बैंक राष्ट्रीयकरण के पूर्व किसानों की हालत इतनी खराब होती थी कि उनके बारे में एक कड़वा सत्य कहा जाता है कि भारतीय किसान कर्ज में ही जन्म लेता है। कर्ज में ही पलता है और पीछे कर्ज छोड़कर ही मरता है। फलत: ऐसी दशा में पूंजीपति अधिक धनवान होते गए तथा निर्धन और भी गरीबी के दो पाटों में पिसते गए और देश में भयंकर सामाजिक असंतुलन का संकट पैदा हो गया। सामाजिक असंतुलन के साथ ही राष्ट्र जबर्दस्त आर्थिक विषमताओं के कोढ़ में उलझ गया। इस प्रकार सामाजिक तथा आर्थिक विकास की गति अवरुद्ध होती गई जिसके फलस्वरूप क्रांतिकारी नई आर्थिक नीति की आवश्यकता महसूस की जाने लगी थी अत: देश की अर्थव्यवस्था की रीढ़ की ह़अडी बैंकों का राष्ट्रीयकरण करके उन्हें देश के विकास प्रवाह में शामिल किया जाना एक राष्ट्रीय आवश्यक्ता थी। फलत: बैंकों का राष्ट्रीयकरण किया गया। इस राष्ट्रीयकरण में मूल उद्देश्य यही रहा कि बैंकिंग प्रणाली देश के आर्थिक विकास मूलक कार्यों में सक्रिय सहयोग प्रदान करके बैंकिंग सेवाओं एवं सुविधाओं का लाभ समाज के कमजोर वर्गों सहित अन्य सभी क्षेत्रों को पहुंचाने में अहम भूमिका अदा करें।\n\nइस प्रकार प्रमुख वाणिज्यिक बैंकों का राष्ट्रीयकरण करने के मूल उद्देश्य थे।\n\n(अ) बैंकिंग सुविधाओं तथा सेवाओं का विस्तार करना, राष्ट्रीयकरण के पहले बैंकिग सेवाए कुछ पूजीपतियों एवं बड़े व्यापारी तथा किसानों तक ही सीमित थीं जिसके फलस्वरूप समाज के दो वर्गों में बहुत बड़ी आर्थिक दरार उत्पन्न हो गई थी। इस आर्थिक विषमता को दूर करने हेतु बैंकिग सेवाओं एवं सुविधाओं का लाभ समाज में सभी वर्गों विशेषत: ग्रामीण कस्बाई क्षेत्रों में बसे कमजोर वर्गों तक पहुंचाने का मूल उद्देश्य बैंकों के राष्ट्रीयकरण में निहित है।\n\n(आ) देश का आर्थिक विकास दूसरा उद्देश्य माना जा सकता है। जैसा कि पहले भी कहा जा चुका है कि बैंक राष्ट्रीयकरण के पहले देश में आर्थिक संकट उत्पन्न होने के कारण आर्थिक विकास की गति अवरुद्ध हो गई थी। अत: देश के आर्थिक विकास में तेजी लाने के लिए बैंको का राष्ट्रीयकरण किया जाना बहुत ही आवश्यक हो गया था क्योंकि किसी भी देश की प्रगति एवं खुशहाली के लिए उसके आर्थिक विकास की ही महत्वपूर्ण भूमिका रहती है।\n\n(इ) बैंक राष्ट्रीयकरण का तीसरा उद्देश्य था देश में बेरोजगारी की समस्या। यह भारतवर्ष की मुख्य चिंता रही है कि बैंकों के राष्ट्रीयकरण के माध्यम से इस समस्या का समाधान खोजा जा सकता था क्योंकि शिक्षित बेरोजगारों को आर्थिक सहायता के माध्यम से उनके अपने निजी उद्योग या स्वरोजगार के अनेक साधनों में वृद्धि करके बेरोजगारी पर काबू पाया जा सकता था। जब तक देश में बेरोजगारी की समस्या का उचित हल नहीं होता तब तक उसके विकास कार्य में तेजी नहीं आ सकती। इस तथ्य को दृष्टिगत रखकर बेरोजगारी उन्मूलन की दिशा में ठोस कदम उठाए जाना जरूरी हो गया था ताकि बैंकिंग सेवाओं तथा सहायता का लाभ शिक्षित बेरोजगारों को मिलकर वे अपनी उन्नति के नए मार्ग प्रशस्त कर सकें।\n\n(ई) बैंक राष्ट्रीयकरण का एक उद्देश्य यह भी था कि समाज के कम जोर वर्गों तथा प्राथमिकता प्राप्त क्षेत्रों के लोगों का बैंकिंग सेवाओं एवं सुविधाओं के माध्यम से उत्थान करके देश की आर्थिक उन्नति को एक नई दिशा प्रदान कराना। देश के कमजोर वर्ग तथा प्राथमिकता प्राप्त क्षेत्रों के लोग अर्थात् छोटे तथा मंझोले किसान, भूमिहीन मजदूर, शिक्षित बेरोजगार, छोटे कारीगर आदि की आर्थिक उन्नति में योगदान दिया जाना बहुत आवश्यक हो गया था क्योंकि ऐसे वर्गों के लोग देशभर में फैले हुए थे और उनकी संख्या काफी थी। समाज में वे अपेक्षित भी थे। अत: वर्गों के लोगों में नया आत्मविश्वास पैदा करके उन्हें उन्नति एवं खुशाहाली के मार्ग पर लाना देश की सर्वागीण प्रगति के लिए बहुत जरुरी हो गया था। अत: बैंकिंग सुविधा के माध्यम से ही इनका विकास संभव था। फलत: बैंक राष्ट्रीयकरण का विचार सामने आया।\n\n(उ) बैंकों के राष्ट्रीयकरण का एक और मूल उद्देश्य था ग्रामीण क्षेत्रों की स्थिति में सुधार तथा कृषि एवं लघु उद्योगों के क्षेत्रों की समुचित प्रगति किया जाना। भारतीय किसान युग-युग से उपेक्षित ही रहा और हर बार वह औरों से चुसता ही गया। फलत: वह गरीबी की पर्तों से ऊपर नहीं उठ सका था। यही हालत कुटीर उद्योग एवं लघु उद्योगों की थी। ये व्यवसाय अधिकतर कृषि पर ही निर्भर करते थे और कृषि और कृषि का क्षेत्र उपेक्षित तथा अविकसित होने के कारण इन उद्योगों का भी प्रगति नहीं हो पाई थी। इस प्रकार, कृषि एवं लघु उद्योग जैसे उपेक्षित क्षेत्रों की ओर उचित ध्यान देकर उनकी आर्थिक स्थिति में सुधार लाया जाना राष्ट्र की प्रगति के लिए बहुत आवश्यक तथा अनिवार्य हो गया था।\n\n(ऊ) देश के बीमार उद्योगों को पुनरूज्जीवित करके नए लघु-स्तरीय उद्योगों के नव निर्माण को बढ़ावा देना भी बैंकों के राष्ट्रीयकरण का एक उद्देश्य था। बीमार उद्योगों के कारण बेरोजगारी की समस्या में वृद्धि होकर आर्थिक मंदी फैलने का यह भी एक कारण था अत: ऐसे उद्योगों को आर्थिक सहायता देकर पुनरूज्जीवित करना आवश्यक था। इसके साथ ही लघु-स्तरीय उद्योगों की संख्या पर्याप्त नहीं थी जिससे कस्बाई क्षेत्रों की प्रगति में तेजी नही आ पा रही थी और ऐसे उद्यमी हमेशा विदेश की ओर आंखें लगाकर बैठे हुए होते थे। अत: देश की प्रगति के लिए लघु-स्तरीय उद्योगों को बढ़ावा दिया जाना भी अत्यंत जरूरी था जोकि आर्थिक सहायता के बगैर असंभव-सा प्रतीत होता था। अत: बैंकों द्वारा आर्थिक नियोजन के लिए उनपर सरकार का स्वामित्य होना एक आवश्यक बात हो गई थी। इस प्रकार अनेक सामाजिक तथा आर्थिक उद्देश्यों के कारण बैंकों का राष्ट्रीयकरण किया गया जिससे कि कमजोर एवं उपेक्षित वर्गों की उन्नति के साथ समाज की और प्रकारांतर से राष्ट्र की प्रगति हो।\n\nराष्ट्रीयकरण के बाद उनकी शाखाओं के विस्तार के साथ ही उनके द्वारा किए गए विकास कार्यों में आश्चर्यकारक प्रगति हुई है। ये सभी राष्ट्रीयकृत बैंक देश के सामाजिक तथा आर्थिक विकास कार्यों की समुचित प्रगति हेतु कटिबद्ध हैं तथा सरकार की नीति के अनुसार कमजोर वर्ग एवं पिछड़ी जाति-जनजाति के लोगों को आर्थिक सहायता द्वारा उसके निम्न स्तर के ऊपर उनके राष्ट्रीय कार्य में सरकार की पूरी तौर पर सहायता कर रहे हैं। ग्रामीण क्षेत्रों की ओर बैंकों ने विशेष ध्यान दिया है। ग्रामीण क्षेत्रों की क्रय शक्ति में वृद्धि करने के लिए बैंकों ने इन क्षेत्रों में अधिक से अधिक पूंजी नियोजन किया है। ग्रामीण तथा क्षेत्रीय ग्रामीण बैंक की स्थापना से तो ग्रामीण विकास तथा उन्नति की अनेक नई दिशाएं उन्नत हुई हैं। समाज के लगभग सभी वर्गों के लोगों तक बैंकिंग सेवा तथा सुविधाएं पहुंच गई हैं और उनका लाभ सभी को समान रूप से मिल रहा है। स्वरोजगार की नई योजना चलाए जाने के कारण शिक्षित बेरोजगारी की समस्या का हल क्रमश: होता जा रहा है। कुटीर उद्योग तथा लघु स्तरीय उद्योगों में काफी बढ़ोतरी हुई है और साथ में निर्यात -आयात को भी बढ़ावा मिल रहा है। श्रीमती इंदिरा गांधी द्वारा सूत्रपात किए गए नए बीस सूत्री आर्थिक कार्यक्रम ने तो देश की सामाजिक तथा आर्थिक प्रगति का एक नया अध्याय खोल दिया है। बीस सूत्री आर्थिक कार्यक्रम ने छोटे किसान, भूमिहीन खेतीहर मजदूर, शिक्षित बेरोजगार, आर्थिक दृष्टि से कमजोर वर्ग, अनुसूचित जाति व जनजाति, शारीरिक रूप से विकलांग व्यक्ति, छोटे कारीगर जैसे अनेक कमजोर वर्गों के लोगों के जीवन में विकास तथा खुशहाली का नया सूत्रपात किया। इस प्रकार बैंकों के राष्ट्रीयकरण से देश की आर्थिक व सामाजिक प्रगति का एक नया पर्व शुरू हुआ है।\n\n\n", "id": "382416", "title": "भारत में बैंकों का राष्ट्रीयकरण"}
{"url": "https://hi.wikipedia.org/wiki?curid=382417", "text": "खगोलशास्त्र से सम्बन्धित शब्दावली\n\nयह पृष्ठ खगोलशास्त्र की शब्दावली है। खगोलशास्त्र वह वैज्ञानिक अध्ययन है जिसका सबंध पृथ्वी के वातावरण के बाहर उत्पन्न होने वाले खगोलीय पिंडों और घटनाओं से होता है।\n\n\n\n\n\n", "id": "382417", "title": "खगोलशास्त्र से सम्बन्धित शब्दावली"}
