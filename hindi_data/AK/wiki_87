{"url": "https://hi.wikipedia.org/wiki?curid=397354", "text": "बी बोइंग\n\nबी-बॉइंग जिसे “ब्रेकडांस ” के नाम से जाना जाता है, सड़क नृत्य की एक लोकप्रिय शैली है, जिसकी रचना और विकास अफ्रीकी-अमेरिकी लोगों के मध्य हिप-हॉप संस्कृति (सड़क संस्कृति) के एक भाग के रूप में हुआ और बाद में यह न्यूयार्क शहर के लैटिन युवाओं के बीच लोकप्रिय हो गया। इस नृत्य के चार प्रमुख तत्व है - \"टॉपरॉक\", \"डाउनरॉक\", \"पावर मूव\" और \"फ्रीज़/सुसाइड\" . यह नृत्य हिप-हॉप और अन्य शैलियों के संगीत – दोनों के साथ किया जाता है, संगीतमय ब्रेक को लंबा करने के लिए जिन्हें रीमिक्स किया जाता है। बी-बॉइंग (सड़क नृत्य) के लिए संगीत का चुनाव केवल हिप-हॉप संगीत तक ही सीमित नहीं है, बल्कि यह सुर और ताल की शर्तों के पूरा होने तक आगे बढ़ता जाता है। इस नृत्य का अभ्यास करने वाले कलाकारों को बी-बॉय, बी-गर्ल या ब्रेकर के नाम से संबोधित किया जाता है। ये नृत्य आम-तौर पर \"लड़ाईयों\" में औपचारिक और अनौपचारिक नृत्य प्रतियोगताओं के दौरान दो व्यक्तियों या दो \"समूहों\" के बीच आयोजित किये जाते है। यद्पि सड़क नृत्य (ब्रेक डांस) का बारम्बार प्रयोग किया गया है, “बी-बॉइंग” और “ब्रेकिंग” वे मूल शब्द हैं, जिनका उपयोग इस नृत्य को रेखांकित करने के लिए किया जाता है। इन शब्दों को कला के पथ – प्रदर्शकों और अन्य महत्वपूर्ण नृत्य कलाकारों के बहुमत द्वारा चुना गया है।\n\nयद्पि, बहुप्रचलित शब्द “सड़क नृत्य” (ब्रेक डांसिंग) को हिप-हॉप संस्कृति में डूबे लोगों की उपज के रूप में देखा जाता है। “ब्रेक डांसर” शब्द का प्रयोग उपेक्षाजनक रूप में उन लोगों के सन्दर्भ में किया जाता है, जिन्होंने इसे अपने व्यक्तिगत लाभ के लिए इसे सीखा है, न कि हिप-हॉप संस्कृति के प्रति अपनी निष्ठा के कारण. इस नृत्य के कलाकारों को सूचित करने के लिए बी-बाय, बी-गर्ल और ब्रेकर, जैसे पसंदीदा शब्दों का इस्तेमाल किया जाता है। “बी-बॉय” और “बी-गर्ल” हेर्क के ब्रेक नर्तक थे, जिन्हें “ब्रेकिंग” के रूप में वर्णित किया गया है। इसका स्पष्ट सम्बन्ध “ब्रेकबीट” से है, परन्तु इसके बारे में टिप्पणी करते हुए कहते है कि “ब्रेकिंग” एक आम असाहित्यि़क शब्द है, जिसका अर्थ होता है,”उत्तेजित होना” या “उत्साहित होकर कार्य करना” या “बाधा उत्पन्न करना”. न्यूयार्क सिटी ब्रेकर का बी-बॉय लन्दन और फ़िल्म निर्माता माइकल होल्मैन इन नर्तकों को “ब्रेकर्स” कह कर संबोधित करते है। रॉक स्टडी समूह के फ्रोस्टी फ्रिज कहते है, “हम लोग बी-बॉयज के रूप में जाने जाते थे।” और हिप-हाप के प्रसिद्द कलाकार अफ्रीका बम्बाता कहते है,” बी-बॉयज, वे लोग है, जिन्हें ब्रेक-बॉयज...ब्रेक-गर्ल्स के नाम से पुकारते है, या ब्रेक-गर्ल्स कह कर पुकारते हैं।” इसके अतिरिक्त, सैन्तेग्यों “जो जो” टोरेस (रॉक स्थिर समूह के सह-संस्थापक), रॉक स्थिर समूह के श्री फ्रीज हिप-हाप के इतिहासकार और फैब 5 फ्रेडी “बी-बॉय” शब्द का प्रयोग करते है, उसी प्रकार से रैपर्स बिग डैडी कान और टेक एन9ने करते है।\n\nब्रेकिंग वृत्तचित्र \"\" में रन-डीएमसी के रैप कलाकारों केआरएएस-वन, तालिब क्वेली, मॉस डेफ और डेरिल मैकडेनियल्स के अनुसार नृत्य को “ब्रेकिंग” उचित ही कहा गया है। अफ्रीका बम्बाता, फैब 5 फ्रेडी, माइकल होलमैन, फ्रॉस्टी फ्रीज और जो जो मूल शब्द \"बी- बॉइंग” का उपयोग करते हैं। शुद्धतावादियों का विचार है कि \"ब्रेकडांसिंग” शब्द का आविष्कार अज्ञानी मीडिया द्वारा किया गया है, जो कला के शोषण का संकेत है।.\n\nशब्द “ब्रेकडांसिंग” समस्या उत्पन्न करने वाला बन गया है, क्योंकि यह सामूहिक रूप से पॉपिंग, लॉकिंग और विद्युत बुगालू के लिए भी प्रयुक्त होता है। पॉपिंग, लॉकिंग और विद्युत बुगालू “ब्रेकडांस” की शैलियां है। ये \"बेकार की\" शैलियाँ है, जिनका विकास ब्रेकिंग से अलग कैलिफोर्निया में हुआ।\n\nब्रेकिंग के अवयव पूर्वर्ती संस्कृति में सन 1980 के पूर्व भी देखे जा सकते है, परन्तु सन 1980 तक ब्रेकिंग सड़क नृत्य की शैली के रूप में विकसित नहीं हुआ था। स्ट्रीट कार्नर डीजे नृत्य के रिकार्ड के लयबद्ध ब्रेक डाउन के वर्गों को अपनाते थे (या “ब्रेक्स”) और एक-दूसरे के बाद उन्हें लूप में लगा देते थे। यह सुधार और मिश्रित करने के लिए लयबद्ध आधार प्रदान करता है और यह ब्रेक के दौरान नर्तकों को अपना कौशल दिखाने का अवसर प्रदान करता है। घुमावों पर आधारित प्रदर्शन में विजेता पक्ष का निर्णय नर्तकों का एक दूसरे से श्रेष्ठ प्रदर्शन उनके द्वारा किये गये जटिल और नए घुमाव के आधार पर किया जाता है, जबकि इस दौरान उन्हें ब्रेक के विशेष लय-ताल को बरक़रार रखना होता हैं। \n\nराक स्टडी समूह के जापान पहुचने के तुरंत बाद, ब्रेकिंग जापान के भीतर फैलना –फूलना शुरू हो गया। प्रत्येक रविवार को बी-बॉयज टोकियो के योयोगी पार्क में ब्रेकिंग का प्रदर्शन करेंगे. जापान का प्रथम और सबसे प्रभावशाली ब्रेकर क्रेजी-ए था, जो आज-कल टोक्यो अध्याय के राक स्टडी समूह का नेता है। वह वार्षिक बी बॉय पार्क का भी आयोजन करता है जो 10,000 प्रशंसको को आकर्षित करने का कार्य करता है और संस्कृति के लिए एक व्यापक दर्शक वर्ग को उद्घाटित करने का कार्य करता है।\n\nएक अलग परन्तु उसी से सम्बंधित नृत्य शैली, जिसने ब्रेकिंग को प्रभावित करने का कार्य किया वह है अपरॉक, जिसे राकिंग या ब्रुकलिन रॉक के नाम से भी संबोधित किया जाता है। अपरॉक एक आक्रामक नृत्य विधा है, जिसमें दो नर्तक संगीत की स्वर लहरियों पर नकली हथियारों का प्रयोग करते हुए लड़ने का अभिनय करते हुए नृत्य करते है। अपरॉक स्वयं की नृत्य विधा के रूप में ब्रेकिंग के समान कभी भी व्यापकरूप से लोकप्रिय नहीं हो सका. केवल कुछ विशेष घुमाव को छोड़कर जिसे ब्रेकर्स ने अपनाया, जो इसे अपने टॉप रॉक के किस्म के रूप में प्रयोग करते है। जब इसका प्रयोग बी-बॉय की लड़ाई के दौरान किया जाता है तो प्रतिद्वंदी सामान घुमाव के अनुसार ही प्रतिक्रिया देते है, जिससे ऐसा लगता है कि छोटी अपरॉक लड़ाई चल रही हो. कुछ नर्तकों का तर्क हैं कि चूंकि अपरॉक मूलत: नृत्य की अलग विधा है, अत: इसे ब्रेकिंग के साथ मिश्रित नहीं किया जाना चाहिए और आज के ब्रेकर्स द्वारा जिस अपरॉक के घुमाव का प्रयोग किया जाता है वह वास्तविक घुमाव नहीं है, बल्कि निम्न श्रेणी की नक़ल है, जो मूल अपरॉक शैली के मात्र कुछ अंशों को ही उजागर करने का कार्य करता है।\n\nऐसा कहा जाता है कि ब्रेकिंग ने दो गिरोहों के बीच होने वाली लड़ाई को समाप्त करने का कार्य किया है। इसके विपरीत, कुछ लोगों का मानना है कि यह एक गलत धारणा हैं कि बी-बॉइंग ने कभी भी गिरोहों के बीच की प्रतिद्वंद्विता में मध्यस्थ की भूमिका निभाई हो. दोनों दृष्टिकोणों में कुछ सच्चाई अवश्य है। अपरॉक की जड़ें गिरोह से जुड़ी हुई हैं। जब भी मैदान पर एक मुद्दा होता था, झगड़ते गिरोहों के दो सरदार अपराक करते थे। जो कोई इस प्रारंभिक लड़ाई को जीतता है वह यह निर्णय करता है कि असली लड़ाई कहाँ लड़ी जायेगी. यहीं वह स्थान था, जहाँ ब्रेकिंग में लड़ाई की मानसिकता और सामान्य में हिप-हॉप नृत्य अस्तित्व में आई. “कभी-कभी नृत्य झगड़े को निपटा देता था और कभी–कभी यह अधिक ले -देकर मामले को सुलझाने का कार्य करता हैं।\"\n\nचार प्रमुख तत्व मिलकर ब्रेकिंग का निर्माण करते है। इसमें टॉपरॉक, डाउनरॉक, पावर मूव और फ्रीज/सुसाइड शामिल है।\n\nटॉपरॉक सामान्य रूप से खड़ी अवस्था में किये गए कदम-ताल की श्रृंखला को सूचित करने के लिए किया जाता है। प्राय: यह नृत्य शैली का प्रथम और मुख्य खुला हुआ प्रदर्शन है, यद्पि, नर्तक ब्रेकिंग के अन्य रूपों से टॉप रॉक और बैक की ओर पहुंचते है। टॉप रॉक में विविध अवस्थाएं है, जिसमें से प्रत्येक नर्तक की अभिव्यक्ति के अनुसार परिवर्तित होती रहती है, (जैसे कि क्रोधित, शांत, उत्तेजित). टॉप रॉक की परिभाषा में बहुत अधिक स्वतंत्रता दी गई है, जब तक कि नर्तक स्वच्छत रहता है, रूप और बी-बॉय का दृष्टिकोण, तो सिद्धांत: कुछ भी टॉप रॉक हो सकता है। टॉप रॉक ने अन्य नृत्य शैलियों को भी अपनाया है जैसे कि पॉपिंग, लॉकिंग और गृह नृत्य. टॉप रॉक से डाउन रॉक और पावर मूव की ओर बढ़ने को ड्राप्स कहा जाता है।\n\nडाउनराक (जिसे “फुटवर्क” या “फलोरवर्क” के नाम से भी जाना जाता है) का प्रयोग नर्तक के किसी भी चाल को सूचित करने के लिए किया जाता है और इसके दौरान नर्तक अपने हाथों और पैरों से सहयोग प्राप्त करता है। डाउनराक में शामिल अवस्थाएं है, आधारभूत 6-स्टेप और इसके अन्य रूप जैसे 3-स्टेप या दूसरे स्टेप, जो नृत्य-शैली को जोड़ने का कार्य करते है। डाउनराक का सबसे आधारभूत भाग पूरी तरह से हाथों-पैरों पर किया जाता है, परन्तु अधिक जटिल प्रारूपों में \"पसलियों\" को एक दूसरे से जोड़ते हुए घुटने का भी प्रयोग किया जाता है।\n\nपावर मूव्स कलाबाजीयुक्त वह घुमाव है, जिसमें चाल, गति, सहनशीलता, शक्ति और निष्पादन पर नियंत्रण की आवश्यकता होती है। ब्रेकर को समान्यत: उसके शरीर के उपरी हिस्से से सहयोग प्राप्त होता है, जब उसका बाकी शरीर घूर्णन गतिकी में घूमता है। इसके महत्वपूर्ण उदाहरण है, पवन चक्की, स्वाइप और हेड स्पिन. कुछ पावर मूव्स को जिमनास्टिक और मार्शल आर्ट से उधार लिया गया है। जिमनास्टिक से लिए गए पावर मूव्स का एक उदहारण थामस फ्लेयर है, जिसे बी-बॉइंग में संक्षिप्त रूप से \"फ्लेयर\" कह कर उच्चारित किया जाता है।\n\nफ्रीज कलात्मक अवस्था है और सबसे अधिक कठिन जिसमें ब्रेकर को स्वयं को भूमि से ऊपर लटकाना होता है, के शरीर उपरी भाग की शक्ति का उपयोग करते हुए, जैसे कि भाला. इनका उपयोग संगीत की सशक्त लय को प्रभावशाली बनाना होता है, साथ ही यह बी-बॉय सेट की समाप्ति का सूचक भी होता है। फ्रीज श्रृंखला या “स्टेकिंग” से जुड़ा हो सकता है, जहां ब्रेकर्स संगीत के साथ फ्रीज- होते चले जाते है और इस प्रकार अपनी संगीत शक्ति और शारीरिक शक्ति का प्रदर्शन करते है।\n\nफ्रीज के सामान ही सुसाइडस का प्रयोग संगीत की सशक्त धुन को जोरदार बनाने के लिए किया जाता है, जो एक नियमित कार्यक्रम की समाप्ति का सूचक होता है। फ्रीज्स के विपरीत सुसाइडस गिराने या नियंत्रण खोने की गति के लिए ध्यान आकर्षित करता है, जबकि फ्रीज्स अंतिम नियंत्रित स्थिति के लिए ध्यान आकर्षित करता है। ब्रेकर यह प्रदर्शित करते है कि उन्होंने नियंत्रण खो दिया है और पीठ, पेट आदि की ओर से गिरते है। सुसाइडस जितना अधिक दर्दनाक दिखाई देता है, यह उतना ही अधिक प्रभावशाली भी है, परन्तु ब्रेकर्स उसका निष्पादन इस तरह से करते है दर्द कम से कम हो.\n\nब्रेकिंग समुदाय में अनेक लकीर के फकीर उभरे है, जो तकनीकी फुटवर्क और शारीरिक शक्ति के बीच इस हाथ दे उस हाथ ले के के संबंधो के अनुसार कार्य करते है। जो नृत्य की शैली और आधारभूत कौशल सीखने पर जोर देते है उन्हें “स्टाइल हेड्स” के नाम से संबोधित किया जाता है। अधिक जिमनास्टिक अनुकूल के विशेषज्ञ और रूप – करिश्मा और संयोजित फुट वर्क – को “पावर हेड्स” के रूप में जाना जाता है। ऐसे शब्दों का प्रयोग आमतौर पर व्यक्ति विशेष के गुणों के दर्शाने के लिए किया जाता है यदपि यह विषय प्रतिस्पर्धी घटनाओं को बाधित करता है, जहां न्यायाधीश एक तकनीक को दूसरी तकनीक के उपर वरीयता देते है।\n\nयद्यपि यह बहस एक मिथ्या नाम के अतिरिक्त कुछ भी नहीं है। बी-बॉइंग में नृत्य का वर्गीकरण “शैली” के रूप में गलत है, क्योंकि प्रत्येक बी- बॉय और बी- गर्ल की अपनी विशिष्ट शैली होती है, जिसका विकास सचेत और अचेत ढंग से होता है। प्रत्येक बी- बॉय और बी- गर्ल का कुछ निश्चित दृष्टिकोण या तरीका होता है, जिसके माध्यम से वे अपनी गतिविधियों का निष्पादन करते है। एक ब्रेकर का अद्वितीय शैली केवल टॉपरॉक और डाउन रॉक को ही सूचित नहीं करती है। बल्कि यह एक संकल्पना है, जो यह प्रदर्शित करता है कि किस तरह से मूव का सम्पादन किया जाता है, न कि कौन सा मूव किया गया है।\n\nब्रेकिंग के लिए संगीत का चुनाव केवल हिप-हॉप संगीत तक ही सीमित नहीं है, बल्कि यह सुर और ताल की शर्तों के पूरा होने तक आगे बढ़ता जाता है। ब्रेकिंग रीमिक्स के साथ, वास्तव में अनेक संगीत शैलियों को अपने अंदर समेटे हुए है। मूल गीत जिसने नृत्य को लोकप्रिय बनाया, उसे मूलत: जैज, सोल, फंक, इलेक्ट्रो और डिस्को शैली के विकासात्मक संगीत से उधार लिया गया था। बी-बॉय संगीत का सबसे सामान्य गुण संगीतमय अंतराल का होना है, या विभिन्न गीतों के नमूनों से लेकर बनाई गई संकलन, जिसे डी जे द्वारा सजाया और संवारा गया। सामान्यत: ताल के धड़कने की गति 110 से 135 बीट प्रति मिनट होती है, जिसका फेर बदल तालवाद्य प्रतिमान में सोलहवीं और तिमाही रूप से होता है। इस अवधारणा के आविष्कार के लिए इतिहास डी जे कूल हेर्क का सदा ऋणी रहेगी जिसे बाद में ब्रेक बीट के नाम से पुकारा गया।\n\nहिप- हॉप संस्कृति के अन्य पहलुओं की तरह भित्तिचित्र लेखन एमसिंग और डी जिंग, जो पुरूष वर्ग का प्रतिनिधित्व करते है, ब्रेकिंग के प्रमुख कलाकार है। यद्यपि, इसे तेजी से बढ़ते हुए बी-गर्ल्स से चुनौती मिल रही है। आलोचकों का तर्क है कि इन असमानताओं का एक व्यापक सामान्यीकरण करना अनुचित है, क्योंकि महिलाओं ने ब्रेकिंग दृश्य में एक बड़ी भूमिका निभा शुरू कर दिया है।\n\nमहिला ब्रेकरों की बढती संख्या के बावजूदएक संभवित अवरोध प्रोत्साहन की कमी है। जैसा कि फिरेली – जो कि एक पूर्णकालिक बी-गर्ल, कहती है, “यह धीरे-धीरे लोकप्रिय होता जा रहा है। इसमें बहुत सारी लड़कियां शामिल हैं। समस्या यह है कि प्रवर्तक महिलाओं को नहीं रखकर केवल लड़ाईयों को प्रोत्साहित करते है।\" अधिक लोगों हिप हॉप संस्कृति में महिलाओं की पारंपरिक छवि को बदलने की मांग कर रहे हैं, (और विस्तार के द्वारा, बी-बॉय संस्कृति) एक और अधिक सकारात्मक, आधुनिक हिप -हॉप दृश्य में सशक्त भूमिका के लिए. महिला नर्तकियों का कम प्रदर्शन शायद किसी भी जागरूक भेदभाव के कारण नहीं है, बल्कि पुरुष ब्रेकरों की तुलना में महिला ब्रेकरों की संख्या का कम होना है। हालांकि, पुरुष और महिला - दोनों इस कला का समान रूप से एक साथ अभ्यास करते हैं और इसका निर्णय प्रतिस्पर्धात्मक कौशल और व्यक्तिगत अभिव्यक्ति के आधार पर लिया जाता है न कि लिंग के आधार पर.\n\n1980 के दशक में कई बी –बायिंग को, \"वाइल्ड स्टाइल\", \"फ्लैश डाँस\", \"'ब्रेकइन\" ’,\"\" \"डिलिवरी बॉयज\", \"क्रूस ग्रूव\" और \"बीट स्ट्रीट\" सहित फिल्मों में चित्रित किया। सन 1983 में प्रदर्शित पी बी एस वृतचित्र \"स्टाइल वार्स\" ने न्यूयार्क के भित्तिचित्र के कलाकारों का उल्लेख किया, जिसमें ब्रेकिंग के तत्वों को भी शामिल किया गया था। \"ब्रेकबॉय \" (1985) एक व्यक्ति के दृढ़ संकल्प के बल पर सर्वश्रेष्ठ बनने पर आधारित हैं। वृत्तचित्र फिल्म \"\" (2002) बी-बॉइंग को समझने लिए एक व्यापक इतिहास प्रदान करता है, साथ ही इसके उदभव और हिप हॉप संस्कृति के भीतर अपनी जगह को दर्शाती है। 2001 की कॉमेडी फिल्म \"जूलेन्दर\" (बेन स्टिलर) जूलेन्दर और हँसेल (ओवेन विल्सन) एक कैट वाल्क पर पर बी-बॉइंग की चालों का प्रदर्शन दर्शाया गया है। \"प्लैनेट बी-बॉय\" (2007) वर्ष 2005 की लड़ाई में एक विश्व चैम्पियनशिप के लिए दुनिया भर से कर्मचारियों की तलाश में लगा हुआ है।\n\n\"ब्रेक\" 2006 की छोटी श्रृंखला की कोरिया की ब्रेकिंग प्रतियोगिता है। \"इन्द्रधनुष के पार\" (नाटक श्रृंखला 2006) बी-बॉइंग के विभिन्न चरित्रों पर केंद्रित है। पुरस्कार विजेता (एस एक्स एस डब्ल्यू फ़िल्म फेस्टिवल आडियेंस अवार्ड) वृतचित्र “वृत्त के भीतर” (2007) तीन बी-बॉयज (उमर दविला, जोश, “मिल्की” एर्स और रोमियो नवरो) के व्यक्तिगत जीवन पर आधारित है। जिसमे उनके जीवन में नृत्य को केन्द्र में रखने के लिए किये गए संघर्षों को चित्रित किया गया है। एनीमे टीवी श्रृंखला \"समुराई चम्पलू\" का किरेदार मुगें ब्रेकिंग पर आधारित लड़ाई शैली का प्रयोग करता है।. \nजर्मनी का वृतचित्र नयूकोल्लं अनलिमिटेड (2010) बर्लिन में दो बी-बॉइंग भाईयों के जीवन पर आधारित है, जो अपनी नृत्य प्रतिभा का उपयोग कर अपनी जीविका चलाना चाहते थे। हाल ही में प्रदर्शित \"स्टेप अप 3 डी\", 2010 की हीप हॉप नृत्य फ़िल्म में ब्रेकिंग नृत्य को मुख्य रूप से फिल्माया गया है।\n\nबी-बॉइंग का व्यापक उपयोग टेलीविजन विज्ञापन, में संदर्भित शीर्षक और कार्यक्रम को जोड़ने, के साथ साथ समाचार, यात्रा वृत्तांत और वृतचित्र खण्डों के साथ ही युवाओं / सड़क संस्कृति के एक संकेतक के रूप में कार्य करता है। देखने के निर्माण बिंदु से शैली आकर्षक, तुरंत पहचानने योग्य है और तेजी से संपादन करने के लिए उपयुक्त है, जबकि लोकाचार बहु - जातीय, ऊर्जावान और तीव्र, लेकिन रैप संस्कृति के अपराधी तत्वों से मुक्त है। इसकी उपयोगिता दृश्य क्लीचे के रूप में प्रायोजक को लाभान्वित करती है, इसके चक्र से बाहर शैली की अपेक्षाकृत छोटे होने के बावजूद भी यह अपने अभ्यासकर्ताओं के लिए लाभदायक है\n\n\n\n", "id": "397354", "title": "बी बोइंग"}
{"url": "https://hi.wikipedia.org/wiki?curid=397355", "text": "खगोलजीव विज्ञान\n\nखगोलजीव विज्ञान पूरे ब्रह्माण्ड में जीवन के शुरुआत, फैलाव, क्रम विकास और भविष्य के अध्ययन को कहते हैं। विज्ञान का यह क्षेत्र कई कठिन प्रश्नों का जवाब देने की कोशिश करता है, मसलन -\nअभी तक वैज्ञानिकों को केवल एक ही ग्रह ज्ञात है जिसपर जीवन है: पृथ्वी। इस वजह से केवल इसी एक उदहारण से प्रेरित होकर वह ऐसे अन्य स्थानों की कल्पना करते आए हैं जहाँ जीवन संभव हो। हाल ही में खोजे गए ग़ैर-सौरीय ग्रहों से हमारे सूरज के अलावा अन्य तारों के वासयोग्य क्षेत्रों में भी ग्रहों के मिलने की उम्मीदें जागी हैं, जिस से यह लग रहा है के खगोलजीव विज्ञान संभवतः एक नए दौर की दहलीज़ पर हो सकता है।\n\n\"खगोलजीव विज्ञान\" को अंग्रेज़ी में \"ऐस्ट्रोबायॉलॉजी\" (astrobiology) कहते हैं।\n\nपृथ्वी पर जीवन का अध्ययन करके वैज्ञानिकों को एक परिस्थितियों की सूची तो मिल गयी है जो जीवन के अनुकूल है। इसमें कार्बन ज़रूरी माना जाता है क्योंकि इसके परमाणुओं में लम्बे-लम्बे अणु बनाने की क्षमता है। वैसे तो वैज्ञानिक अन्य तत्वों का भी जीवन का आधार बनाने की कल्पना करते हैं लेकिन कार्बन यह भूमिका बहुत सहजता से निभाता है। पानी की मौजूदगी भी ज़रूरी मानी जाती है क्योंकि इसमें तरह-तरह के रसायान मिश्रित हो सकते हैं। इसका अर्थ है के जीवन के लिए ग्रह न तो इतना गरम होना चाहिए के पानी सिर्फ भाप के रूप में ही हो और न ही इतना सर्द के सिर्फ़ बर्फ़ ही के रूप में मिले। इन बातों को नज़र में रखते हुए अभी तक वैज्ञानिक सूरज जैसे तारों को ही जीवन-योग्य ग्रहों का रक्षक मानते थे, लेकिन हाल में लाल बौने तारों के इर्द-गिर्द भी पृथ्वी जैसे ग्रहों के मिलने की संभावनाएं दिखने लगी हैं क्योंकि ऐसे तारे बहुत लम्बे कालो के लिए अपने इर्द-गिर्द के ग्रहीय मंडलों में स्थाई परिस्थितियाँ रख सकते हैं। यह एक बहुत ही अहम खोज है क्योंकि सूरज-जैसे तारे ब्रह्माण्ड में कम प्रतिशत में मिलते हैं, जबकि लाल बौने तारों की तादाद बहुत ही ज्यादा है।\n\nअगर अन्य ग्रहों पर जीवन कार्बन और पानी पर आधारित भी हो, यह नहीं कहा जा सकता के उनके शरीरों में भी कोशिकाएँ (सेल) होंगी जिन्हें बनाने के नियम पृथ्वी के जीवों की तरह डी॰ऍन॰ए॰ पर आधारित होंगे। यह संभव है के उन जीवों में कोई और व्यवस्था आधार हो।\n\nजैसे-जैसे पृथ्वी पर जीवों के फैलाव के बारे में जानकारी बढ़ी है, वैज्ञानिकों को ऐसी जगहों पर चरमपसंदी जीव फलते-फूलते हुए मिले हैं जहाँ कभी जीवन ना-मुमकिन समझा जाता था। कभी सोचा जाता था के गहरे समुद्र के तहों की खाइयों के भयंकर दबाव में जीव नहीं रह सकते। यह भी सोचा जाता था के बहुत अधिक तापमान (६० °सेंटीग्रेड से ज़्यादा) में भी जीव नहीं रह सकते। लेकिन पिछले कुछ दशकों में वैज्ञानिकों ने गहरे समुद्र में ज्वालामुखीय गर्मी से खौलते हुए पानी और गैस के फव्वारे पाए हैं जिनमें चरमपसंदी जीवाणु पनप रहे हैं। खगोलशास्त्रियों का विशवास है के सौर मंडल के पाँचवे ग्रह बृहस्पति के प्राकृतिक उपग्रह यूरोपा की बर्फीली सतह के नीचे एक पानी का समुद्र है जिसे बृहस्पति का भयंकर ज्वारभाटा बल गूंथता रहता है। संभव है वहाँ भी ऐसे गर्म पानी के क्षेत्र और उनमें पनपते सूक्ष्मजीव हों।\n\nइसी तरह समझा जाता था के खुले अंतरिक्ष के व्योम में और विकिरण-ग्रस्त (यानी रेडियेशन से भरपूर) वातावरण में जीव नहीं रह सकते, क्योंकि इनमें उनकी कोशिकाएँ फट जाती हैं और उनका डी॰ऍन॰ए॰ ख़राब हो जाता है। लेकिन अब राइज़ोकार्पन ज्योग्रैफ़िकम (पर्वतों पर पत्थरों पर उगने वाली एक किस्म की लाइकेन काई) जैसे जीव पाए जा चुके हैं जो अंतरिक्ष यान द्वारा व्योम में ले जाए गए और १५ दिनों के बाद पृथ्वी पर वापस लाने पर ज़िन्दा पाए गए। इस से वैज्ञानिकों को अब यह भी शंका होने लगी है के संभव है के जीव उल्कापिंडों द्वारा एक ग्रह से दुसरे ग्रह तक फैल सकें। कुछ वैज्ञानिक तो यहाँ तक सोचते हैं के शायद पृथ्वी पर जीवन शुरू में इसी तरह किसी और ग्रह से आया हो। इस कल्पना में किसी अन्य ग्रह पर (संभवतः मंगल पर) कभी जीवाणु रहें हो सकते है जबकि पृथ्वी किसी भी जीवन से महरूम थी। फिर मंगल पर एक बड़ा उल्कापिंड पड़ा जिस से मंगल की कुछ बड़ी चट्टानें उड़कर अंतरिक्ष में चली गई और उनमें से कुछ पृथ्वी की ओर भी निकलीं। जब यह पृथ्वी के पास पहुँची तो पृथ्वी ने अपने गुरुत्वाकर्षण से उन्हें खींच लिया और वे स्वयं उल्कापिंड बनकर पृथ्वी पर गिरीं। इनमें कुछ जीवाणु जीवित बच गए जिन्हें पृथ्वी का वातावरण अनुकूल लगा और वे फैलने लगे। अन्य वैज्ञानिक इस कल्पना में बहुत से नुक्स निकलकर इसे असंभव कहते हैं। विवाद जारी है।\n\n", "id": "397355", "title": "खगोलजीव विज्ञान"}
{"url": "https://hi.wikipedia.org/wiki?curid=397356", "text": "ट्रैक सायकलिंग\n\nट्रैक सायकलिंग साइकिल रेसिंग का खेल है, आमतौर पर ट्रैक साइकिलों के लिए विशेष रूप से निर्मित ट्रैक या वेलोड्रम को उपयोग में लाया जाता है (लेकिन अधिकतर प्रतियोगिताएं पुराने वेलोड्रमों पर आयोजित की जाती हैं जिसके ट्रैक के किनारे अपेक्षाकृत उथले होते हैं)। \n\nट्रैक रेसिंग खेल के समतल मैदान पर घास के ट्रैक पर भी की जाती है। इस तरह की प्रतियोगिताएं स्कॉटलैंड में गर्मियों के दौरान हाइलैंड गेम्स सम्मेलन में बहुत आम हैं, लेकिन इंग्लैंड में गर्मियों के दौरान और भी कई नियमित खेल खेले जाते हैं। \n\n1870 के बाद से ट्रैक सायकलिंग की शुरूआत हो गई थी। जब सायकलिंग अपनी प्रारंभिक अवस्था में था तब इसके लिए लकड़ी के ट्रैक बनाए जाते थे जो आधुनिक युग के वेलोड्रोम्स से मेल खाते थे, जिसमें दो सीधे ट्रैक और घुमाव पर किनारे बने होते थे। \n\nइनडोर ट्रैक रेसिंग की एक अपील यह थी कि दर्शकों को आसानी से नियंत्रित किया जा सकता था और इसके लिए प्रवेश शुल्क लिया जाता था ताकि ट्रैक रेसिंग को और भी आकर्षक खेल बनाया जा सके। प्रारंभिक ट्रैक रेसिंग ने करीब 2000 लोगों की भीड़ को आकर्षित किया। पहली बार इनडोर ट्रैक को साल भर होने वाले सायकलिंग के लिए सक्षम बनाया गया। प्रारंभ में ब्रिटेन में प्रमुख रेसिंग ट्रैक केन्द्र बर्मिंघम, शेफ़ील्ड, लिवरपूल, मैनचेस्टर और लंदन में स्थित थे।\n\nट्रैक सायकलिंग की पूरी एक शताब्दी में सबसे महत्त्वपूर्ण बदलाव था बाइक, जिसे और अधिक हल्का और कई गुना तेज एवं वायुगतिकीय बनाया गया।\n\n1912 ओलंपिक के अपवाद को छोड़कर, ट्रैक सायकलिंग को हर ओलंपिक खेलों में पेश किया जाने लगा। महिला ट्रैक सायकलिंग को सबसे पहले 1988 ओलंपिक में शामिल किया गया।\n\nरोड और ट्रैक रेसिंग दोनों में ही वायुगतिकीय खिंचाव एक महत्वपूर्ण कारक है। एक हल्के और वायुगतिकीय डिजाइन के लिए फ्रेम्स का निर्माण अक्सर ढाले हुए कार्बन फाइबर के टुकड़े से किया जाता है। और अधिक परंपरागत बाइकों के फ्रेम ट्यूबों के अनुभागीय आकार में एयरफॉयल क्रॉस लगे हो सकते हैं। घटक समूह के डिजाइन के लिए वायुगतिकी पर सबसे अधिक ध्यान दिया जा रहा है।\n\nवायुगतिकी के महत्व को देखते हुए सवार के बैठने की स्थिति अत्यंत महत्वपूर्ण हो जाती है। सवारी की स्थिति रोड रेसिंग स्थिति के समान होती है, लेकिन अंततः यह साइकिल के फ्रेम की ज्यामिति और हैंडलबार के इस्तेमाल पर निर्भर करता है। ट्रैक बाइक में हैंडलबार का इस्तेमाल पॉयन्ट रेस जैसी लंबी दूरी वाली प्रतियोगिता के लिए होता है जो कि रोड साइकिल में लगे ड्रॉप सलाखों के समान है। हालांकि, स्प्रिंट प्रतियोगिता में सवार की स्थिति रोड राइडर की तुलना में अधिक चरम होती है। सलाखें काफी नीची होती है और सीट ऊंची और सामने की तरफ होती है। सलाखें अक्सर संकरी और बहुत नीची होती है। स्टील की सलाखें, मिश्रित धातु या कार्बन फाइबर के विरूद्ध अपनी मजबूती और टिकाऊपन के कारण अभी भी कई धावकों द्वारा प्रयोग में लाई जाती हैं। \n\nअनुगमन और टाइम ट्रायल जैसी सामयिक प्रतियोगिताओं में सवार एयरोबार या 'ट्रायाथलॅन सलाखों' का उपयोग करते हैं जो रोड टाइम ट्रायल साइकिल के समान है जिसमें सवार शरीर के सामने अपनी बाहों को करीब रख सकते हैं। परिणाम स्वरूप पीठ की तरफ क्षैतिज दबाव अधिक होता है जो सामने की तरफ के खिंचाव को कम कर देता है एयरोबार को अलग से टाइम ट्रायल या बुल हॉर्न बार से जोड़ा जा सकता है या वे एक मोनोकोकुए डिजाइन का भाग बन सकते हैं एयरोबार का प्रयोग केवल अनुगमन और टाइम ट्रायल प्रतियोगिताओं के लिए ही होता है। \n\nट्रैक साइकिल दौड़ का प्रारूप भी वायुगतिकी से बहुत प्रभावित है। यदि एक सवार दूसरे सवार का पीछा बहुत करीब से कर रहा हो तो उसे बिना अधिक बल का प्रयोग किए सामने वाले सवार की गति में ही यात्रा कर सकता है क्योंकि प्रमुख सवार खुद को चारों ओर की हवा को चीरता हुआ आगे बढ़ता है जबकि पीछे वाला सवार बिना किसी बल का प्रयोग किए कम दबाव वाले स्थान में अपनी गति को बनाए रखता है। इस तथ्य से कई प्रकार की रेसिंग में चतुर सवार या टीम इस शैली से फायदा उठाते हैं साथ ही रणनीतिक लाभ, ताकत का परीक्षण, गति और सहनशक्ति स्वरूपों से प्रेरित होते हैं।xxxx\n\n1990 के प्रारंभिक दौर में एकल अनुगमन प्रतियोगिताओं में कुछ सवार हाथ को पूरी तरह से क्षैतिज दिशा में फैलाकार, शरीर को एक सीधी स्थिति में \"सुपरमैन\" की तरह कर लेते थे, सबसे विशेष रूप से ग्रीम ओबरी, लेकिन बाद में खेल शासन संस्थाकेन्द्रीय साइकलिस्ट इंटरनेशनेल द्वारा इसे गैरकानूनी घोषित कर दिया गया। लेटी हुई साइकिल वास्तव में तेज होते हैं, लेकिन यूसीआई प्रतियोगिता से इसे प्रतिबंधित कर दिया गया। अंतर्राष्ट्रीय मानव शक्ति वाहन एसोसिएशन एक अलग संगठन है जो लेटी हुई साइकिल के साथ मानव संचालित गति रिकॉर्ड दौड़ भी शामिल करती है।\n\nट्रैक सायकलिंग यूरोप में, विशेष रूप से बेल्जियम, फ्रांस, जर्मनी और ब्रिटेन में विशेष रूप से लोकप्रिय है जहाँ यह अक्सर ऑफ सीजन प्रशिक्षण रोड रेसरों (पेशेवर छह-दिवसीय 'मैडिसन' दौड़ दो लोगों की टीम और एक ट्रैक विशेषज्ञ) द्वारा दिया जाता है। यह खेल जापान और ऑस्ट्रेलिया में भी बहुत महत्वपूर्ण है।\n\n1930 में, संयुक्त राज्य अमेरिका में ट्रैक रेसिंग लोकप्रियता के शिखर पर पहुँच गया था जब छह दिन की दौड़ न्यूयॉर्क में मैडिसन स्क्वायर गार्डन में आयोजित की गई थी। शब्द \"मैडिसन\" का प्रयोग अब भी किया जाता है जब छह दिवसीय रेसिंग आयोजित की जाती है। अमेरिका के वेलोड्रम के एक समूह ने अमेरिकी ट्रैक रेसिंग एसोसिएशन (आट्रा) का गठन किया और इसकी सदस्यता में अब अमेरिका के आधे से अधिक वेलोड्रम शामिल हैं।\n\nट्रैक सायकलिंग प्रतियोगिता की दो व्यापक श्रेणियां हैं, स्प्रिंट रेस और एनड्योरेन्स रेस राइडर्स आम तौर पर एक श्रेणी में आते हैं और दूसरे में प्रतिस्पर्धा नहीं कर सकते। जूनियर रैंक के सभी दौर में सक्षम होने बाद ही सवार सीनियर रैंक के किसी भी अन्य स्पर्धा पर ध्यान केंद्रित कर सकते हैं\n\nस्प्रिंट रेस आम तौर पर 3 और 8 चक्र के बीच लंबा होता है और विरोधियों को हराने के लिए दौड़ की रणनीति पर ध्यान दिया जाता है। स्प्रिंट सवार विशेष रूप से प्रशिक्षित किए जाते हैं और लंबी एनड्योरेन्स रेस में प्रतिस्पर्धा नहीं कर सकते।\n\nमुख्य स्प्रिंट प्रतियोगिताएं \n\n\nएनड्योरेन्स रेस बहुत लंबी दूरी के लिए आयोजित की जाती हैं। हालांकि ये मुख्यतः सवारों के धैर्य क्षमताओं का परीक्षण करते हैं, स्प्रिंट करने की क्षमता प्रभावी रूप से मैडिसन, पॉयन्ट रेस और स्क्रैच रेस में आवश्यक है। इन रेसों की लंबाई 12 -16 चक्र तक की होती हैं और व्यक्तिगत और टीम अनुगमन रेस, विश्व चैंपियनशिप या ओलिंपिक खेलों में मैडिसन रेस के लिए पूरे 200 चक्र होते हैं। \n\nमुख्य एनड्योरेन्स प्रतियोगिताएं \n\n\n\nओलिंपिक गेम्स \n\nहर चार साल के ग्रीष्मकालीन ओलंपिक के हिस्से के रूप में आयोजित। वर्तमान में ओलंपिक में 10 प्रतियोगिताएं ह, विश्व चैंपियनशिप में प्रदर्शन की तुलना में कम है। 2008 ग्रीष्मकालीन ओलंपिक में सात प्रतियोगिताएं इन लोगों के लिए थीं, जबकि केवल तीन महिलाओं के लिए थीं। 2012 ग्रीष्मकालीन ओलंपिक में पांच प्रतियोगिताएं महिलाओं और पुरुषों दोनों के लिए की जाएगीं।\n\nयूसीआई ट्रैक सायकलिंग विश्व चैंपियनशिप \n\nहर साल मार्च या अप्रैल में आम तौर पर सर्दी के मौसम के अंत में आयोजित की जाती हैं। वर्तमान में विश्व चैंपियनशिप में 19 प्रतियोगिताएं होती हैं, 10 पुरुषों के लिए और 9 महिलाओं के लिए हैं। विश्व कप क्लासिक मौसम के माध्यम से आयोजित की श्रृंखला के दौरान योग्यता स्थानों विभिन्न देशों के प्रदर्शन से निर्धारित कर रहे हैं।\n\nयूसीआई ट्रैक सायकलिंग विश्व कप क्लासिक्स \n\nविश्व कप क्लासिक्स श्रृंखला चार या पांच बैठकों, दुनिया भर में विभिन्न देशों में सर्दी ट्रैक सायकलिंग मौसम के दौरान आयोजित होते हैं। इन बैठकों में 19 में से 17 खेल शामिल हैं। पुरुषों और महिलाओं के लिए ओम्नियम को छोड़कर]] यह एक विश्व चैम्पियनशिप में तीन दिन से अधिक के लिए होता है।\n\nप्रतियोगिताएं जीतना और व्यक्तिगत रूप से अंक पाना इस श्रृंखला में चलता रहता है और मौसम के अंत में विश्व चैंपियनशिप चुने जाते हैं प्रत्येक घटना में विजयी होने वाले सवार को सफेद जर्सी पहनना पड़ता है और विश्व चैंपियनशिप के मौसम के अंत में भी इसी सफेद जर्सी को पहनते हैं। सवार राष्ट्रीय टीमों या व्यापार टीमों के लिए प्रतिस्पर्धा करते हैं।\n\nविश्व चैम्पियनशिप योग्यता दांव पर है, प्रतियोगिता में शीर्ष सवार आकर्षित होते हैं। हालांकि, यह सवारों के लिए आम है कि श्रृंखला के सभी प्रतियोगिता में प्रतिस्पर्धा नहीं करनी पड़ती है, टीमों को अक्सर प्रतियोगिताएं का उपयोग करने के लिए छोटे सवार कुछ प्रतियोगिताएं पर अलग-अलग भाग लेते हैं शीर्ष सवार अब भी सीरीज जीत सकते हैं, या अपने देश के लिए अच्छा अंक प्राप्त कर सकते ह\n\nराष्ट्रीय श्रृंखला \n\nकई देश राष्ट्रीय स्तर श्रृंखला आयोजित करते हैं उन देशों में से प्रत्येक की सीमाओं के पार भी कभी कभी श्रृंखला आयोजित की जाती हैं। इन के उदाहरण हैं क्रांति ट्रैक जो ब्रिटेन और ऑस्ट्रेलिया में और अत्रा नक्स संयुक्त राज्य अमेरिका आयोजित किए जाते हैं।\n\nनियमित रेसिंग ट्रैक के अलावा, पटरियों भी कई साइकिल रिकॉर्ड के लिए स्थल हैं। इन पर एक निश्चित दूरी या समय की एक निश्चित अवधि के लिए हैं। इनमें से सबसे प्रसिद्ध घंटे घंटे रिकॉर्ड, के रूप में जो एक दूर के रूप में संभव सवारी शामिल है बस। घंटा रिकॉर्ड इतिहास के इन्दुरें मिगुए l, मोजर फ्रांसिस्को, मेरच्क्क्स, जैक्स एड़ी, एनक्वे कोप्पि है परिपूर्ण साथ शोषण करके कुछ बड़ी नामों में से एक में साइकिल से दोनों सड़क और रेसिंग ट्रैक (सहित, दूसरों के बीच, मेजर टेलर, हेनरी देस्ग्रंगे, फौस्तो और टोनी रोमिन्गेर)। मूलतः, प्रयास) मिलान किए गए थे में विगोरेल्ली वेलोद्रोमो पर वेलोद्रोमेस साथ ऐसा किया जा रहा तेजी से (के लिए प्रतिष्ठा के रूप में। हाल ही में, प्रयास, मेक्सिको, ऊंचाई स्थानों, जैसे उच्च है जाया गया, जहां पतले एरोद्य्नामिक खींचें कम हवा परिणामों में है, जो ऑफसेट की तुलना में अधिक कठिनाई के सांस लेने गयी। उपकरणों में नवाचार और स्थिति पर बाइक सवार है रिकॉर्ड है घंटे के सुधार में नाटकीय भी नेतृत्व करने के लिए, पर भी विवाद का एक स्रोत गया है (देखें ओबरी ग्रीम)।\n\n\n", "id": "397356", "title": "ट्रैक सायकलिंग"}
{"url": "https://hi.wikipedia.org/wiki?curid=397357", "text": "आइस रेसिंग (बर्फ दौड़)\n\nआइस रेसिंग (बर्फ दौड़) एक प्रकार की रेसिंग है जिसमें कारों, मोटरसाइकिलों, स्नोमोबाइलों और अन्य मोटर चालित वाहनों को उपयोग में लाया जाता है। बर्फ रेसिंग पूरी तरह से जमी हुई झील या नदियों पर अथवा सावधानी पूर्वक तैयार की गई जमी हुई भूखंड पर होती हैं। प्राकृतिक बर्फ के लिए ठंड के मौसम की आवश्यकता होती है, जो आमतौर पर कनाडा, उत्तरी अमेरिका और उत्तरी यूरोप के उच्च अक्षांशों पर पाया जाता है, हालांकि कुछ सीमित इनडोर प्रतियोगिताएं गर्मियों में भी आयोजित की जाती हैं, विशेषकर बर्फ हॉकी रिंक (केवल मोटरसाइकिल और एटीवी)। उत्तरी अमेरिका में ट्रैक व्यापक रूप से 1/4 मील (~400 मी) अण्डाकार लंबी से लेकर कई मील लंबी सड़क दौड़ के लिए डिजाइन की हुई हैं। \n\nयहां अंडाकार और सड़क मार्ग सहित विविध प्रकार के ट्रैक, बर्फ रेसिंग के लिए हैं। कुछ ट्रैक धूलों से भरे रेसिंग ट्रैक होते हैं जहां से बर्फ हट चुकी होती है। जब प्राकृतिक बर्फ नहीं होती तो बर्फीले सतह की रचना धूल से भरे ट्रैक पर पानी का छिड़काव कर किया जाता है जब तापमान हिमांक बिंदु से नीचे होता है। कृत्रिम बर्फ ट्रैक (आमतौर पर अंडाकार स्पीड स्केटिंग) का इस्तेमाल वहां किया जाता है जहां प्राकृतिक ट्रैक का निर्माण संभव न हो। जमे हुए झील के क्षेत्र से बर्फ निकाल कर कुछ ट्रैकों का निर्माण किया जाता है। दर्शक अक्सर जमे हुए झील के चारों ओर बाहरी ट्रैक पर अपनी कारों को पार्क करते हैं।\n\nब्रिटेन में कई बर्फ रिंकों पर बर्फ बैठकों का मंचन किया जाता है। टेलफोर्ड में सबसे लंबी चलने वाली प्रतियोगिता में सवारों ने बालीदार टायर के साथ परंपरागत मशीनों का उपयोग किया। 1960 के अन्त में स्कॉटलैंड में कई बर्फ रिंकों पर बर्फ रेसिंग आयोजित की गई, लेकिन जिन मशीनों को इस्तेमाल किया गया वो सभी मौसम टायर के साथ रैली आधारित मशीनें थीं।\n\nबर्फ रेसिंग टायर या तो जड़े/1} होते हैं या बिना जड़े. जड़े हुए टायरों में कुछ में पेंच और बोल्ट लगे होते हैं बेहतर संकर्षण और गति को बढ़ाते हैं। कुछ में नुकीले जड़ी होती हैं जो पैंठ को गहरी करती हैं। जड़े हुए टायर नहीं खरीदे जा सकते, इसलिए गड्ढा चालक दल टायर में कीलों को जड़ देते हैं। मंजूरी दल की नियम पुस्तिका आम तौर पर लंबाई और / या संवर्धन के प्रकार को निर्दिष्ट करती हैं। 2008 से, विस्कॉन्सिन में मेनार्ड रेसिंग ने कारों के लिए जड़े हुए रेसिंग टायरों का उत्पादन शुरू किया और कई बर्फ रेसिंग कक्षाओं में इनकी आवश्यकता थी। इन टायरों का उत्पादन अब नहीं किया जाता है। आम तौर पर रोल केज और सुरक्षा को बढ़ाने के लि जड़े हुए टायर आवश्यक होते हैं जिससे अधिक से अधिक गति और किनारों की सुरक्षा क्षमताओं को प्राप्त किया जा सकता है।\n\nगैर-जड़े टायर मानक उत्पादन बर्फ टायर हैं, क्योंकि ठंडी जलवायु में राजमार्ग के यात्री कारों पर इसका इस्तेमाल किया करते हैं। ड्राइवर अक्सर शीत टायरों का उपयोग करते हैं। बर्फ के प्रतियोगियों के बीच पसंदीदा टायरों में ब्रिजेस्टोन ब्लिज्ज़ाक्स और नोकियन हक्कापेलीत्तास शामिल हैं।\n\nबर्फ रेसिंग में मोटरसाइकिल वर्ग शामिल है जो बर्फ पर स्पीडवे के समान है। अंडाकार ट्रैक के चारों ओर अघटीवत और की लंबाई में बाइकें रेस करती हैं। दौड़ की संरचना और स्कोरिंग स्पीडवे के समान है।\n\nस्पीडवे के लिए इस्तेमाल किए गए बाइकों में अस्थायी समानता होती है लेकिन लंबा व्हीलबेस और एक बहुत कठोर फ्रेम होता है। यह खेल पूर्ण रबर और जड़े हुए टायरों के वर्गो में विभाजित है जड़े हुए टायर की श्रेणी में प्रत्येक प्रतियोगियों के ट्रेड-रहित टायर में लंबाई की कीलें पेंच की हुई रहती हैं, प्रत्येक बाइक में सामने की टायर में 90 और पीछे की टायर 200-500 कीलें लगी होती हैं। इस प्रकार के कीलों के उपयोग में विशेष सुरक्षा गार्ड को (मडगार्ड की तरह) पहियों को जोड़ना आवश्यक हो जाता है जो लगभग बर्फ की सतह तक फैली होती हैं। कीलों वाले टायर जबरदस्त मात्रा में कर्षण पैदा करते हैं और इसका मतलब है कि दो गति वाले गियरबॉक्स की भी आवश्यकता होती है। स्पीडवे साथ, बाइकों में ब्रेक नहीं होते हैं। ऐतिहासिक दृष्टि से चेक निर्मित 4 स्ट्रोक जावा मोटरसाइकिल इस खेल में बहुत शक्तिशाली हैं।\n\nजड़े हुए टायर की श्रेणी में घुमाव के चारों ओर कोई आक्षेप नहीं है क्योंकि कीलों की पकड़ बर्फ के अन्दर तक घुस जाती है। इसके बजाय, सवार घुमाव पर बाइक को इतना झुका देते हैं कि बाइक के हैंडल ट्रैक की सतह को छू लेते हैं। गति दृष्टिकोण सीधे पर और घुमाव पर है। सुरक्षा अवरोध आमतौर पर भूसे की गांठों या जमा किए गए बर्फ और ट्रैक के बाहरी छोर बर्फ के बने होते हैं।\n\nबर्फ रेसिंग की सवारी की शैली अन्य रेसिंग ट्रैक की तुलना में बिल्कुल अलग होते हैं। इसका मतलब है कि इस वर्ग में भाग लेने वाले प्रतियोगी शायद ही कभी स्पीडवे या अन्य किसी भी वर्ग में भाग ले सकते हैं। \n\nफेडरेशन इंटरनेशनेल डी मोटरसाइक्लिज़म ने रूस, स्वीडन और फिनलैंड में इसे आयोजित करने की मंजूरी दे दी है लेकिन (2000 से) इसे चेक गणराज्य, जर्मनी, हंगरी, नीदरलैंड और कभी कभी अन्य देशों में भी आयोजित किए जाते हैं। जिन देशों ने (एकल बर्फ रेसिंग चैम्पियनशिप) (1966 से आयोजित) और (टीम बर्फ रेसिंग (चैम्पियनशिप) (1979 से आयोजित) में अपना प्रभुत्व कायम किया है वो है सोवियत संघ और 1991 के बाद से - रूस. कनाडा की राष्ट्रीय टूरिंग श्रृंखला को कनाडा मोटर साइकिल एसोसिएशन द्वारा मंजूरी दी जाती है।\n\nऑटोमोबाइल बर्फ रेसिंग फ्रांस, में बहुत सफल रहीं हैं जहां ट्रॉफी ऐनड्रस सीरिज़ को एक जैम निर्माता द्वारा प्रायोजित किया जाता है जिसमें पूर्व-F1 चालक जैसे आलें प्रोस्ट या अलिवियर पैनिस भी आकर्षित हो जाते हैं, निर्माता 4WD कारों की प्रविष्टियों का और अंतरराष्ट्रीय टेलीविजन कवरेज को समर्थन देते हैं। वास्तव में ट्रॉफी ऐन्ड्रस रेस में मुख्य रूप से नम बर्फ का उपयोग होता है (जो कार से निपटने वाले बर्फ से बहुत अलग नहीं है), फ्रांस के स्की रेजॉर्ट के ट्रैक पेरिस स्टेड दे फ्रांस के अंतिम चरण मे कृत्रिम बर्फ का उपयोग होता है। 2006 में अन्डोर्रा में भी एक दौर शामिल किया गया। कई अवसरों पर कनाडा में कनाडियन चैलेंज में एक दौर का आयोजन भी किया जाता है जो अमेरिका में एक महत्वपूर्ण वार्षिक प्रतियोगिता है। \n\n1960 और1970 के दशक में दो महत्वपूर्ण बर्फ रेसिंग प्रतियोगिता आयोजित की जाती थी नॉर्थ अमेरिकन बर्फ रेसिंग प्रतियोगिता और यूरोपीय बर्फ रेसिंग प्रतियोगिता उत्तरी अमेरिकियें ने इसे आयोजित किया था में ऐंकरेज, अलास्का और इसके चैंपियनशिप में अर्ल बेनेट और चक हिगिंसशामिल थे, जबकि मैक्सिकन F1 ड्राइवर पेद्रो रॉडरिग्ज, ने अपने वर्ग की प्रदर्शनी रेस 1970 में जीती और पूरी रेस में द्वितीय आए। \n\nअन्य स्थानों पर भी, बर्फ रेसिंग बड़े पैमाने पर बहुत मनोरंजक साबित हुआ है। उत्तरी अमेरिका में कोई ऐसी संस्थ नहीं है जो पेशेवर बर्फ रेसिंग की मंजूरी दे, लेकिन कनाडियन प्रांतों (अलबेर्टा, ओंटारियो, क्युबेक मनितोबा, सस्कत्चेवान) और अमेरिकी राज्यों (न्यूयार्क, मिशिगन, मेन, विस्कोंसिन, मिनेसोटा) में कई ऐसे क्लब हैं। कुछ शौकिया और पेशेवर गर्मियों में भाग लेने के लिए अपने कौशल के अभ्यास के लिए धूल ट्रैक और पक्के ट्रैक का उपयोग करते हैं।\n\nकनाडा में एस एस (स्ट्रीट स्टड) नामका एक नया वर्ग है जिसमें एक कार को रबर से बर्फ वर्ग के संशोधन के बिना किसी रोल बार के चला सकते हैं। कुछ क्लबों अपने दैनिक चालक को बर्फ रेस के लिए प्रोत्साहित करते हैं और इसमें अनुमति पाने के लिए कोई सख्त और सुरक्षित नियम नहीं है।\n\nरूस में एक रैली रेड प्रतियोगिता होती है जिसे नॉरदर्न फॉरेस्ट रन ऑन आइस एंड स्नो कहा जाता है, यह सेंट पीटर्सबर्ग शहर की सरहद में फरवरी महीने में आयोजित किया जाता है। इसके अलावा, रूस में सर्दियों में लोकप्रिय ट्रैक रेसिंग मौजूद हैं जहां आमतौर पर अंडाकार बर्फीले ट्रैक पर पायलट दौड़ आयोजित किए जाते हैं जो सर्दियों में बर्फ से ढके हिप्पोड्रोम्स होते हैं।\n\nपारंपरिक रैलियां भी बर्फ पर आयोजित की जाती हैं। विशेष रूप से मोंटे कार्लो रैली जो कभी कभी बर्फ पर होती है। इसके अलावा, स्नो ड्रिफ्ट रैली मिशिगन में .\n\nयहाँ कई वर्गों के रेसिंग वाहन हैं। रेसिंग वाहनों अक्सर जड़े हुए या गैर-जड़े हुए टायर वर्गों में विभाजित हैं। लगभग सभी धूल रेसिंग ट्रैक वाहन बर्फ पर दौड़ सकते हैं। उड़ते हुए बर्फ और बर्फ के पाउडर दृश्यता को सीमित कर देते हैं, इसलिए कुछ वाहनों में तेज लाइट की और साधारणतः लाल और पीले लाइट की आवश्यकता होती है।\n\nगैर जड़ीत कारों को वजन के हिसाब से चुना जाता है जबकि गैर-जड़ित कारें बहुत तेज गति से घुमाव पर नहीं दौड़ती हैं और फिसलन वाली सतह में अधिक शक्तिशाली नहीं होती. सामने के पहिए हल्के हों ऐसी कारें आमतौर पर तेज दौड़ती हैं।\n\n1969 में जेम्स बॉन्ड की फिल्म \"ओंन हर मजेस्टीस सीक्रेट सर्विस\" जॉर्ज लाज़ेन्ब्य और डायना रिग्ग के साथ जिसमें बर्फ रेसिंग फिल्माया गया था जब वह अपने पीछा करने वालों से बचना चाह रहे थे। ट्रैक स्विट्जरलैंड में था।\n\nमोटर साइकिल बर्फ रेसिंग का दृश्य ब्रूस ब्राउन के ऑन एनी संडे वृत्तचित्र में देखा जा सकता है।\n\n\n", "id": "397357", "title": "आइस रेसिंग (बर्फ दौड़)"}
{"url": "https://hi.wikipedia.org/wiki?curid=397363", "text": "नक़्शा लाइकेन\n\nनक़्शा लाइकेन या राइज़ोकार्पन ज्योग्रैफ़िकम लाइकेन की एक नस्ल है जो ऐसे ऊँचे पर्वतीय इलाक़ों में पत्थरों पर उगती हुई पाई जाती है जहाँ हवा में प्रदूषण बहुत कम हो। हर लाइकेन एक चपटा धब्बा सा दिखता जिसके इर्द-गिर्द काले बीजाणुओं (स्पोर) की धारी होती है। यह धब्बे एक दूसरे के साथ होते हैं जिस से देखने पर यह पत्थर पर बना एक नक़्शा-सा लगता है। इसी से इसका नाम नक़्शा लाइकेन पड़ा है।\n\nअंग्रेज़ी में \"नक़्शा लाइकेन\" को \"मैप लाइकेन\" (map lichen) कहा जाता है। इसका वैज्ञानिक नाम \"राइज़ोकार्पन ज्योग्रैफ़िकम\" (Rhizocarpon geographicum) है।\n\nसन् २००५ में यूरोपियाई अंतरिक्ष संसथान के \"फ़ोटोन ऍम-२\" नामक अंतरिक्ष यान पर नक़्शा लाइकेन अंतरिक्ष के खुले व्योम में १४.६ तक रखी गयी जहाँ इसपर सूरज की विकिरण (रेडियेशन) और ब्रह्माण्ड किरणें (कोज़मिक रेडियेशन) बरसती रही। वैज्ञानिकों का अनुमान था के ऐसी परिस्थितियों में जीवन का नाश हो जाता है। लेकिन जब नक़्शा लाइकेन की जाँच हुई तो उसे ज़िन्दा पाया गया। ऐसे चरमपसंदी जीवों से खगोलजीव विज्ञान के अनुसंधान को बहुत बढ़ावा मिलता है और अन्य ग्रहों पर जीवन मिलने की उम्मीद भी बढ़ती है जहाँ पृथ्वी जितनी अनुकूल परिस्थितियाँ नहीं हैं।\n\n", "id": "397363", "title": "नक़्शा लाइकेन"}
{"url": "https://hi.wikipedia.org/wiki?curid=397370", "text": "मिराबॅल आलू बुख़ारा\n\nमिराबॅल आलू बुख़ारा एक गाढ़े पीले रंग के आलू बुख़ारे की नस्ल है। माना जाता है के यह एक जंगली नस्ल थी जो आनातोलिया से शुरू हुई जिसे समय के साथ-साथ विकसित किया गया।\n\nमिराबॅल आलू बुख़ारा छोटे आकार का और मुलायम त्वचा वाला फल पैदा करता है। इसका रंग गाढ़ा पीला होता है जिसपर धीरे-धीरे हलके भूरे रंग के कुछ तिल पड़ जाते हैं। यह अपनी मिठास और स्वाद के लिए मशहूर है।\n\n", "id": "397370", "title": "मिराबॅल आलू बुख़ारा"}
{"url": "https://hi.wikipedia.org/wiki?curid=397375", "text": "तोद्रा वादी\n\nतोद्रा वादी (अरबी: ) उत्तरी अफ़्रीका के मोरक्को देश में एटलस पर्वत शृंखला में तोद्रा नदी द्वारा काटी गई एक तंग घाटी है। यह तोद्रा नदी ने इन पहाड़ों में अपने अंतिम 40 किमी में काटी है, जिसके बिलकुल आख़िर के 600 मीटर देखने के क़ाबिल हैं क्योंकि यहाँ पर जगह-जगह पर घाटी की चौड़ाई सिमट कर 10 मीटर तक हो जाती है, जिसके दोनों तरफ 160 मीटर (525 फ़ुट) ऊंची की दीवार जैसी पत्थरीली चट्टानें हैं। युगों के साथ-साथ तोद्रा का बहाव बहुत कम हो गया है और अब अधिकतर उसका प्रवाह नाम-मात्र ही होता है, जो ऊपर पहाड़ों की पिघलती बर्फ़ से आता है।\n\nयहाँ के स्थानीय लोग अक्सर अपने गधों और ऊँटों के साथ देखे जा सकते हैं। किसी ज़माने में इस तंग घाटी तक पहुंचना भी मुश्किल होता था, लेकिन अब यहाँ तक एक पक्की सड़क बन गयी है और पर्यटकों के लिए तोद्रा वादी की शुरुआत के पास कुछ रहने के छोटे होटल भी बने हुए हैं।\n\nफ़्रांसिसी भी मोरक्को में आम बोली जाती है और उसमें तोद्रा तंग घाटी को \"झ़ोर्झ़ द तोद्रा\" (Georges de Todra) बोला जाता है - ध्यान रहे के झ़ का सही उच्चारण 'झ' और 'ज़' दोनों से भिन्न होता है।\n\n\n", "id": "397375", "title": "तोद्रा वादी"}
{"url": "https://hi.wikipedia.org/wiki?curid=397376", "text": "जी स्पॉट\n\nजी स्पॉट उत्तेजना पूर्ण उत्तकों की सेम के आकार की पट्टी होती है जो योनि के सामने की दीवार के ऊपर पाई जाती है। यह उत्तेजना के दौरान चरम आवेग पैदा करती है", "id": "397376", "title": "जी स्पॉट"}
{"url": "https://hi.wikipedia.org/wiki?curid=397377", "text": "लालगनेश\n\nलालगनेश (असमिया: লালগণেশ) असम के गुवाहाटी स्थित एक क्षेत्र है। यह गुवाहाटी शहर से थोड़ी दूर स्थित है। \n\nलालगनेश एक पुराने मन्दिर के लिए प्रसिद्ध है। कई लोगों का मानना ​​है कि यहाँ पर मांगने से कोई भी इच्छा पूरी हो जाती है।\n", "id": "397377", "title": "लालगनेश"}
{"url": "https://hi.wikipedia.org/wiki?curid=397380", "text": "उत्तर अफ़्रीका\n\nउत्तर अफ़्रीका (अरबी: , शुमाल अफ़्रीक़िया) अफ़्रीका के महाद्वीप का उत्तरी भाग है। इसके और उप-सहारा अफ़्रीका के दरमयान सहारा का विशाल रेगिस्तान आता है जो उत्तर अफ़्रीका और बाक़ी अफ़्रीका में इतना बड़ा फ़ासला बना देता है के उत्तर अफ़्रीका की जातियाँ, भाषाएँ, रीति-रिवाज, मौसम और जानवर बाक़ी अफ़्रीका के काफ़ी भिन्न हैं। संयुक्त राष्ट्र की परिभाषा के अनुसार उत्तर अफ़्रीका में सात राष्ट्र आते हैं: मोरक्को, अल्जीरिया, तूनीशीया, लीबिया, मिस्र, सूडान और पश्चिमी सहारा। इस भूभाग में कुछ छोटे-से स्पेन-नियंत्रित उत्तर अफ़्रीकी क्षेत्र भी आते हैं। उत्तर अफ़्रीका में अरबी, बर्बरी भाषाएँ और कुछ अन्य भाषाएँ बोली जाती हैं। मोरक्को, अल्जीरिया, तूनीशीया, लीबिया और मौरितानिया के समूह को \"मग़रिब\" भी कहा जाता है, जिसका अर्थ अरबी में (और हिन्दी-उर्दु में भी) \"पश्चिमी\" है।\n\nइस इलाक़े के उत्तरी भाग में एटलस पर्वत शृंखला मोरक्को, उत्तरी अल्जीरिया और तुनिशिया में स्थित हैं। इन पहाड़ों में कहीं-कहीं वन और झाड़ हैं और अन्य स्थानों पर ज़मीन पत्थरीली और बंजर है। इनमें कहीं-कहीं सर्दियों के मौसम में बर्फ़ भी पड़ती है और छोटे-मोटे नदी-नाले प्रवाह करते हैं। थोड़ा सा दक्षिण में और पूर्व की दिशा में यह पहाड़ ख़त्म हो जाते हैं और घास और झाड़ के खुले फैले हुए मैदान हैं, जो और दक्षिण की और जाकर सहारा रेगिस्तान की रेत में समाप्त हो जाते हैं। उत्तरी अफ़्रीका का 75% भाग यही सहारा रेगिस्तान है। सहारा का बहुत सा हिस्सा दरअसल एक पठार पर स्थित है और इसमें बहुत सी चट्टानें और सूखे पहाड़ स्थित हैं। पूर्व की और मिस्र में नील नदी की घाटी में काफ़ी हरियाली है और मिस्र की अधिकाँश आबादी इसी नदी के पास रहती है। सहारा के रेगिस्तान में भी कहीं-कहीं पर नख़लिस्तान (ओएसिस) मिलते हैं। पूरे उत्तरी अफ़्रीका में समुद्र के किनारे का इलाका थोड़ा-बहुत हरियाला है और वहाँ शहर-क़स्बे बसे हुए हैं।\n\nउत्तर अफ़्रीका का सब से उत्तरी छोर तुनीसिया का \"रास बिन सक्का\" है जो 37°21' उत्तर अक्षांश (लैटिट्यूड) पर स्थित है। यह लगभग कश्मीर के सब से उत्तरी छोर के बराबर है।\n\nउत्तर अफ़्रीका की संस्कृति चार मुख्य धाराओं के तालमेल से बनी है -\n20वी सदी में बहुत से बर्बर मूल के लोगों में अपनी प्राचीन संस्कृति के लिए जागृति पैदा हुई। कुछ लोग सामाजिक, कला और सरकारी जीवन में बर्बरी भाषाओँ को मान्यता मिलने के लिए आन्दोलन चलाने लगे। इसके विपरीत कुछ अन्य लोगों को लगा के इस से अरब एकता को धक्का लगता है और वे इसका विरोध करने लगे। यह विवाद जारी है, हालांकि मोरक्को, अल्जीरिया और अन्य देशों में बर्बरी भाषाओँ की मान्यता धीरे-धीरे बढ़ती गयी है।\n\n", "id": "397380", "title": "उत्तर अफ़्रीका"}
{"url": "https://hi.wikipedia.org/wiki?curid=397383", "text": "लग्रांज बिन्दु\n\nकल्पना किजिए यदि सूर्य के केंद्र से शुरू कर पृथ्वी के केंद्र तक एक सीधी सरल रेखा खींच दी जाए और इस सरल रेखा के ठीक बीच में किसी वस्तु को रख दिया जाए तो क्या होगा ? स्वाभाविक है सूर्य का शक्तिशाली गुरुत्वाकर्षण बल जो कि पृथ्वी के गुरुत्वाकर्षण बल से कही अधिक है, इस वस्तु को अपनी ओर खींच लेगा | अब यदि सरल रेखा के बीच रखी इस वस्तु को धीरे धीरे पृथ्वी की ओर ले जाया जाए, तो क्या होगा ? जैसे जैसे यह वस्तु पृथ्वी के करीब होती चली जायेगी इस पर पृथ्वी के गुरुत्वाकर्षण बल का प्रभाव बढ़ता जाएगा और सूर्य का प्रभाव उसी अनुपात में घटता जाएगा और एक स्थिति ऐसी आएगी जब इस वस्तु पर सूर्य और पृथ्वी दोनों का प्रभाव बराबर हो जाएगा अर्थात इस स्थिति में इस वस्तु को ना तो सूर्य अपनी ओर खींच पायेगा और ना ही पृथ्वी इसे अपनी ओर खींच सकेगी, बल्कि वस्तु अधर में लटकी रहेगी | अतः ऐसे संतुलन बिंदु जहां सूर्य और पृथ्वी के गुरुत्वीय बल बराबर होते है लग्रांज बिन्दु कहलाते हैं। यह तो एक उदाहरण है किन्तु वास्तव में सूर्य और पृथ्वी के बीच केवल गुरुत्वीय बलों की खीचतान नहीं होती, बल्कि इसके अतिरिक्त भी कई ऐसे बल है जो अपना प्रभाव डालते है, जैसे कि पृथ्वी के घूर्णन गति से उत्पन्न बल और पृथ्वी के कक्षीय गति से उत्पन्न केंद्रीय अपसारी बल | इन सभी बलों के आपसी खींचतान के फलस्वरूप सूर्य और पृथ्वी के प्रभाव क्षेत्र में पांच संतुलन बिंदु या लग्रांज बिंदु बनते है जिसे क्रमशः L, L, L, L और L चिन्ह से प्रदर्शित किया जाता है। \n", "id": "397383", "title": "लग्रांज बिन्दु"}
{"url": "https://hi.wikipedia.org/wiki?curid=397387", "text": "स्पेन-नियंत्रित उत्तर अफ़्रीकी क्षेत्र\n\nस्पेन-नियंत्रित उत्तर अफ़्रीकी क्षेत्र उत्तर अफ़्रीका में स्थित वे छोटे क्षेत्र हैं जिनपर स्पेन का राज है। इनमें यह इलाक़े शामिल हैं -\n\n\n", "id": "397387", "title": "स्पेन-नियंत्रित उत्तर अफ़्रीकी क्षेत्र"}
{"url": "https://hi.wikipedia.org/wiki?curid=397482", "text": "बर्बर भाषाएँ\n\nबर्बर भाषाएँ (बर्बर नाम: ⵜⴰⵎⴰⵣⵉⵖⵜ, तैमैज़िग़्त) उत्तर अफ़्रीका के बर्बर लोगों की मूल भाषाएँ हैं। \n\nभाषावैज्ञानिक नज़रिए से इन्हें अफ़्रो-एशियाई या सामी-हामी भाषा-परिवार का सदस्य माना जाता है। बर्बर भाषाओं के छह प्रमुख शाखाएँ हैं - \nकिसी एक शाखा की बर्बर उपभाषा बोलने वाले को किसी अन्य शाखा की बोली पूरी तरह समझ नहीं आती क्योंकि इन शाखाओं में शब्दों और लहजे का आपसी फ़र्क़ हो गया है।\n\nबर्बरी की अपनी \"तिफ़िनग़\" नाम की प्राचीन अक्षरमाला है जिसकी सबसे पुरानी लिखाई २०० ई॰पू॰ से मिली है। बर्बर इलाक़ों पर अरबी आक्रमण और क़ब्ज़े के बाद इसका प्रयोग लगभग ख़त्म हो गया हालांकि गहरे रेगिस्तान में रहने वाले तुआरग-भाषियों में इसका इस्तेमाल जारी रहा। बहुत से बर्बर लोग बर्बरी छोड़कर अरबी बोलने लगे और जो बर्बरी लिखते-बोलते भी थे उनमें अरबी वर्णमाला का इस्तेमाल आम हो गया। तुआरग इलाक़ों के अलावा अन्य बर्बर क्षेत्रों में अरबी वर्णों का यह प्रयोग 1000 ई॰ से 1500 ई॰ तक प्रचलित रहा। 19वी और 20वी सदी में यूरोपियाई सामवाद के साथ​-साथ बर्बरी का रोमन लिपि में लिखना शुरु हो गया। इस \"बर्बर लैटिन वर्णमाला\" (यानि रोमन लिपि का बर्बर के लिए प्रयोग) का इस्तेमाल मोरक्को और अल्जीरिया में बहुत होने लगा, विशेषकर कबाइली बर्बर लिखने के लिए। 2003 में मोरक्को ने, बर्बर स्वाभिमान को ध्यान में रखते हुए, औपचारिक रूप से तिफ़िनग़ लिपि के एक आधुनिक रूप को सरकारी मान्यता दे दी लेकिन अभी भी कबाइली बर्बर लेखक बर्बर लैटिन लिपि का ही ज़्यादा प्रयोग करते हैं। इसके विपरीत, तुआरग आबादियों वाले माली और नाइजर ने बर्बर लैटिन लिपि को मान्यता दे दी है हालांकि वहाँ तिफ़िनग़ अधिक प्रचलित है।\n\nअंग्रेज़ी में संज्ञाओं का लिंग नहीं होता, जबकि हिन्दी में संज्ञाएँ स्त्रीलिंग या पुल्लिंग होती हैं (उदाहरण के लिए 'हाथ' 'होता' है, 'होती' नहीं है)। बर्बरी इस मामले में हिन्दी की तरह है। पुल्लिंग संज्ञाएँ 'अ/आ', 'उ/ऊ' या 'इ/ई' से शुरु होती हैं -\n\nकिसी संज्ञा को बहुवचन बनाने के लिए तीन विधियाँ हैं - किस विधि का प्रयोग होता है यह संज्ञा पर निर्भर करता है। तुलना के लिए, हिन्दी में भी तीन तरीक़ें हैं - 'जूता' का बहुवचन 'जूते', 'मक्खी' का 'मक्खियाँ' और 'फल' का 'फल' ही होता है। बर्बरी की कुछ संज्ञाओं पर 'सामान्य विधि' लागू होती है जिसमें शब्द का पहला स्वर बदल कर उसके अन्त में 'न' लगा दिया जाता है -\n\nकुछ संज्ञाओं पर 'टूटी विधि' लागू होती है जिसमें बहुवचन बनाने के लिए केवल एकवचन शब्द के स्वरों में फेर-बदल​ किया जाता है -\n\nतीसरा तरीक़ा मिश्रित विधि होती है, जो पहली दो विधियों का मिश्रण है (स्वर भी बदलते हैं और 'न' भी लगता है) -\n\nकिसी संज्ञा का स्त्रीलिंग बनाने के लिए एकवचन में उसके पुल्लिंग रूप के इर्द-गिर्द 'त' लगा दिया जाता है और बहुवचन में केवल उसके शुरु में ही 'त' लगा दिया जाता है -\n\nध्यान दें कि \"तैमैज़िग़्त\", \"तिफ़िनग़\" और कई अन्य बर्बरी शब्दों में प्रयोग होने वाले वर्ण 'ग़' का उच्चारण \"ग\" से भिन्न है। यह 'ग़ज़ल' के 'ग़' जैसा है ('गाजर' के 'ग' जैसा नहीं)। इसी तरह 'ख़' का उच्चारण भी 'ख' से भिन्न है ('ख़बर' के 'ख़' जैसा है)।\n\n\n", "id": "397482", "title": "बर्बर भाषाएँ"}
{"url": "https://hi.wikipedia.org/wiki?curid=397501", "text": "सीवा मरूद्यान\n\nसीवा मरूद्यान या सीवा नख़लिस्तान (अरबी: , \"\"सीवा वाहा\"\" या \"\"सीउआ उआहा\"\") पश्चिमी मिस्र में स्थित एक मरूद्यान (ओएसिस) है। यह क़त्तारा द्रोणी और मिस्री रेत समुद्र के बीच स्थित है। सिवा मिस्र की राजधानी क़ाहिरा से 560 किमी पश्चिम पर और लीबिया की सरहद से 50 किमी पूर्व पर पड़ता है। सहारा रेगिस्तान से दूर-दूर तक घिरे हुए इस नख़लिस्तान की लम्बाई 80 किमी और चौड़ाई 20 किमी है। यहाँ 23,000 बर्बर जाती के लोग रहते हैं जो एक \"सीवी\" नाम की बर्बर भाषा बोलते हैं।\n\n", "id": "397501", "title": "सीवा मरूद्यान"}
{"url": "https://hi.wikipedia.org/wiki?curid=397950", "text": "क़त्तारा द्रोणी\n\nक़त्तारा द्रोणी (अरबी: , \"मुनख़फ़थ़ अल-क़त्ताराह\") उत्तरपश्चिमी मिस्र के मत्रूह राज्य में लीबयाई रेगिस्तान में स्थित एक रागिस्तानी द्रोणी (बेसिन) है। इस द्रोणी में अफ़्रीका का दूसरा सब से निचला ज़मीनी क्षेत्र आता है, जो समुद्री सतह से 133 मीटर (436 फ़ुट) नीचे है। इस द्रोणी का क्षेत्रफल लगभग 19,500 वर्ग किमी (7,500 वग मील) है, यानि भारत के मिज़ोरम राज्य से थोड़ा छोटा। क़त्तारा द्रोणी के बीच के सबसे नीचले भाग में एक नमक का मैदान है। इसके 20 किमी पश्चिम पर क़त्तारा से छोटी एक और द्रोणी में सीवा नख़लिस्तान (ओएसिस) है। इस द्रोणी में केवल एक स्थाई आबादी वाला क़स्बा है, जिसका नाम क़रा नख़लिस्तान है और जिसमें बर्बर जाति के लगभग 300 लोग रहते हैं।\n\n", "id": "397950", "title": "क़त्तारा द्रोणी"}
{"url": "https://hi.wikipedia.org/wiki?curid=397951", "text": "मिस्री रेत समुद्र\n\nमिस्री रेत समुद्र उत्तर अफ़्रीका के सहारा रेगिस्तान के लीबयाई रेगिस्तान उपभाग में स्थित है। यहाँ रेत ही रेत है और उसके अनंत लहरें और टीले ऐसे लगते हैं जैसे समुद्र में लहरें, जिस से इस का नाम पड़ा है। इसमें कुछ रेत के टीले 100 मीटर तक की ऊंचाई रखते हैं (तुलना के लिए दिल्ली का क़ुतुब मीनार केवल 72.5 मीटर ऊंचा है)। मिस्री रेत समुद्र लीबयाई रेगिस्तान का 25% हिस्सा है।\n\n", "id": "397951", "title": "मिस्री रेत समुद्र"}
{"url": "https://hi.wikipedia.org/wiki?curid=397957", "text": "गैनिमीड (उपग्रह)\n\n</math>.</ref>\n\nगैनिमीड हमारे सौर मण्डल के पाँचवे ग्रह बृहस्पति का सब से बड़ा उपग्रह है और यह पूरे सौर मंडल का भी सब से बड़ा चन्द्रमा है। इसका व्यास (डायामीटर) 5,268 किमी है, जो बुध ग्रह से भी 8% बड़ा है। इसका द्रव्यमान भी सौर मंडल के सारे चंद्रमाओं में सबसे ज़्यादा है और पृथ्वी के चन्द्रमा का 2.2 गुना है।\n\nगैनिमीड को अंग्रेज़ी में \"Ganymede\" लिखा जाता है। गैनिमीड प्राचीन यूनानी धार्मिक कथाओं का एक पात्र था जो यूनानी धर्म के देवों को शराब परोसता था (यानि साक़ी की भूमिका निभाता था)।\n\nगैनिमीड लगभग बराबर मात्रा के पत्थर और पानी की बर्फ़ का बना हुआ है और इसके केन्द्रीय भाग में पिघला हुआ लोहा है। इस पिघले लोहे की वजह से गैनिमीड सौर मंडल का इकलौता चन्द्रमा है जिसका अपना चुम्बकीय गोला है। वैज्ञानिकों का मानना है कि इसकी सतह के क़रीब 200 किमी नीचे दो बर्फ़ीली पर्तों के दरमयान एक पानी का महासागर है। इसकी सतह में हल्के और गाढ़े रंग के क्षेत्र देखे जा सकते हैं। माना जाता है के हल्के रंग के क्षेत्रों में नई बर्फ़ की मात्रा अधिक है और इन इलाक़ों में खाईयाँ और चट्टानें मौजूद हैं जिनकी वजह बृहस्पति के भयंकर गुरुत्वाकर्षण से पैदा हुए ज्वारभाटा बल द्वारा की गयी उथल-पुथल को बताया जाता है। गाढ़े रंग की सतह की उम्र बहुत पुरानी लगती है और अनुमान है कि इस पर जगह-जगह पर उल्कापिंडों के गिरने से प्रहार क्रेटर बनाने के सिवाय यह पिछले 4 अरब सालों में ज़्यादा नहीं बदली।\n\nगैनिमीड का अपना पतला-सा वायुमंडल है जिसमें अधिकतर आक्सीजन के तीन भिन्न रूप हैं - आक्सीजन के परमाणु (O), आणविक आक्सीजन (O) और ओज़ोन (O)। इस वायुमंडल में कम मात्रा में हाइड्रोजन गैस भी मौजूद है।\n\n\n", "id": "397957", "title": "गैनिमीड (उपग्रह)"}
{"url": "https://hi.wikipedia.org/wiki?curid=397959", "text": "कलिस्टो (उपग्रह)\n\n</math>.</ref>\n\nकलिस्टो हमारे सौर मण्डल के पाँचवे ग्रह बृहस्पति का दूसरा सब से बड़ा उपग्रह है और यह पूरे सौर मंडल का तीसरा सब से बड़ा चन्द्रमा है (बृहस्पति के ही गैनिमीड और शनि के टाइटन के बाद)। इसका व्यास (डायामीटर) लगभग 4,820 किमी है, जो बुध ग्रह का 99% है लेकिन बुध से काफ़ी घनत्व होने के कारण इसका द्रव्यमान बुध का केवल एक-तिहाई है।\n\nकलिस्टो को अंग्रेज़ी में \"Callisto\" लिखा जाता है। कलिस्टो प्राचीन यूनानी धार्मिक कथाओं में एक तरह की अप्सरा (\"निम्प्फ़\") थी।\n\nकलिस्टो लगभग बराबर मात्रा के पत्थर और पानी की बर्फ़ का बना हुआ है। मुमकिन है के इसके केंद्र में एक पत्थरीला गोला हो। यह भी संभव है के सतह से क़रीब 100 किमी की गहराई पर एक पानी का महासागर हो। कलिस्टो की सतह गाढ़े रंग की है और उसपर बहुत से प्रहार क्रेटर नज़र आते हैं। वैज्ञानिक अनुमान लगते हैं के यह सतह अरबों वर्षों पहले बनी थी और तब से बरक़रार है। कलिस्टो पर एक \"वलहाला\" नाम का विशाल प्रहार क्रेटर मशहूर है जिका व्यास (डायामीटर) लगभग 3,800 किमी है।\n\nवैसे तो बृहस्पति से बहुत ही भयंकर विकिरण (रेडियेशन) पैदा होती है, जिस से उसके आसपास कभी भी मनुष्यों का रह पाना मुश्किल लगता है (क्योंकि इस स्तर की विकिरण जानलेवा हो सकती है)। लेकिन बृहस्पति के इर्द-गिर्द परिक्रमा करते कलिस्टो की कक्षा कुछ ऐसी है के कलिस्टो पर विकिरण कम है। इसलिए वैज्ञानिक मानते हैं के भविष्य में यदि मानव बाहरी सौर मंडल में फैलेंगे तो कलिस्टो उनके लिए एक महत्वपूर्ण अड्डा हो सकता है।\n\nकलिस्टो का एक बहुत ही पतला वायुमंडल है जिसमें अधिकतर कार्बन डाईऑक्साइड और बहुत कम मात्रा में आणविक आक्सीजन (O) मौजूद है।\n\n\n", "id": "397959", "title": "कलिस्टो (उपग्रह)"}
{"url": "https://hi.wikipedia.org/wiki?curid=397963", "text": "यूरोपा (उपग्रह)\n\nयूरोपा (Europa), हमारे सौर मण्डल के पाँचवे ग्रह बृहस्पति का चौथा सब से बड़ा उपग्रह है। इसका व्यास (डायामीटर) लगभग 3,138 किमी है जो हमारे चन्द्रमा से चंद किलोमीटर ही छोटा है।\n\nयूरोपा को अंग्रेज़ी में \"Europa\" लिखा जाता है। प्राचीन यूनानी सूत्रों के अनुसार यूरोपा एक फ़ोनीकीयाई राज-महिला का नाम था।\n\nयूरोपा मुख्य रूप से पत्थरीले पदार्थों का बना हुआ है और इसका केंद्र लोहे का है। इसकी सतह पानी की बर्फ़ की बनी हुई है और पूरे सौर मंडल की सब से समतल सतहों में गिनी जाती है। इस सतह पर दरारें तो नज़र आती हैं लेकिन प्रहार क्रेटर बहुत कम हैं। दरारों में भी नई बर्फ़ से भरी हुई लगतीं हैं। सतह को देख कर बहुत से वैज्ञानिकों को लगता है के उसके नीचे ज़रूर एक पानी का समुद्र होगा। उनकी सोच है के जब भी सतह किसी उल्कापिंड के गिरने से फटती है या उसमें बृहस्पति के ज्वारभाटा बल की खींचातानी से दरारें पड़ती हैं, तो नीचे से सागर के पानी से सम्पर्क रखने वाली गर्म बर्फ़ ऊपर आ जाती है और सख़्ती से जमकर घाव भर देता है। अगर वास्तव में ऐसा समुद्र है तो सम्भव है के उसमें जीवन पनप रहा हो। इस सम्भावना की वजह से यूरोप और अमेरिका की अंतरिक्ष क्षोध एजेंसियाँ यूरोपा पर और अनुसंधान करने की योजनाएँ बना रही हैं। वैज्ञानिक यह भी अनुमान लगते हैं के यूरोपा की सख़्त बर्फ़ीली सतह अरबों साल पहले हुए अपने निर्माण के बाद 80° घूम चुकी है। इस से यह शंका और तीव्र होती है की सतही बर्फ़ का खोल एक पानी के गोले के ऊपर तैर रहा है और आराम से हिल-डुल सकता है। अन्य वैज्ञानिकों का कहना है के ऐसा कोई समुद्र नहीं है और बाहर की सख़्त बर्फ़ के नीचे केवल नरम बर्फ़ है - लेकिन ऐसा विश्वास रखने वाले वैज्ञानिक अल्प संख्या में हैं।\n\nयदि वास्तव में समुद्र है तो उसकी गहराई 100 किमी तक हो सकती है। इस समुद्र में पृथ्वी के सारे समुद्रों के पानी से दुगने से भी अधिक पानी होगा।\n\nयूरोपा की सतह पर बृहस्पति के विकिरण (रेडीयेशन) का प्रभाव काफ़ी है। हर रोज़ सतह पर औसतन 540 रॅम (rem) का विकिरण पड़ता है। अगर किसी मनुष्य को इन हालात में रहना पड़े तो उसको जानलेवा विकिरण रोग का हो जाना निश्चित है।\n\nयूरोपा का एक बहुत ही पतला वायुमंडल है जिसमें अधिकतर आणविक आक्सीजन (O) मौजूद है। इस वायु की तादाद इतनी कम है के पृथ्वी पर वायु का दबाव यूरोपा से दस खरब गुना ज़्यादा है।\n\nयूरोपा के इर्द-गिर्द अंतरिक्ष से उसे ग़ौर से देखने के लिए यान भेजने के बहुत से प्रस्ताव हैं। उसके अलावा एक ऐसा भी प्रस्ताव है के एक यान को यूरोपा पर उतारा जाए। इस यान में परमाणु शक्ति से गरमी पैदा करने वाला एक भाग होगा जो सतह की बर्फ़ को पिघलाकर युरोपा में तब तक धंसता चला जाएगा जब तक के वह या तो समुद्र में प्रवेश कर ले या फिर यह साबित कर दे के ऐसा कोई समुद्र है ही नहीं। क्योंकि वैज्ञानिक मानते हैं के ऊपरी बर्फ़ की सतह 10 किमी से अधिक मोटी है इसलिए इस यान को समुद्र तक पहुँचने के लिए बहुत गहराई तक धंसना होगा। यह भी आवश्यक होगा के इसकी प्रसारण शक्ति बहुत हो ताकि बर्फ़ की इतनी गहराई के नीचे से भी वह सन्देश और तस्वीरें भेज सके। इस यान में ऐसी क़ाबलियत भी होगी कि वह स्वयं ही समुद्र में घूमता रहे और अपनी दिशा चुन सके क्योंकि पृथ्वी से उस तक निर्देश पहुँचने में कुछ मिनट लगेंगे। \n\n\n", "id": "397963", "title": "यूरोपा (उपग्रह)"}
{"url": "https://hi.wikipedia.org/wiki?curid=397966", "text": "आयो (उपग्रह)\n\nआयो (Io), हमारे सौर मण्डल के पाँचवे ग्रह बृहस्पति का तीसरा सब से बड़ा उपग्रह है और यह पूरे सौर मंडल का चौथा सब से बड़ा चन्द्रमा है। आयो का व्यास (डायामीटर) 3,642 किमी है। बृहस्पति के चार प्रमुख उपग्रहों (गैनिमीड, कलिस्टो, आयो और यूरोपा) में यह बृहस्पति की सब से क़रीबी कक्षा में परिक्रमा करने वाला चन्द्रमा है। बृहस्पति के इतना समीप होने की वजह से उस ग्रह के भयंकर गुरुत्वाकर्षण से पैदा होने वाला ज्वारभाटा बल आयो को गूंथता रहता है जिस से इस उपग्रह पर बहुत से ज्वालामुखी हैं। सन् 2010 तक आयो पर 400 से भी अधिक सक्रीय ज्वालामुखी गिने जा चुके थे। पूरे सौर मंडल में और कोई वस्तु नहीं जहाँ आयो से ज़्यादा भौगोलिक उथल-पुथल हो रही हो। सौर मंडल के बाहरी चंद्रमाओं की बनावट में ज़्यादातर बर्फ़ की बहुतायत होती है लेकिन आयो पर ऐसा नहीं है। आयो अधिकतर पत्थरीले पदार्थों का बना हुआ है।\n\nआयो को अंग्रेज़ी में \"Io\" लिखा जाता है। आयो प्राचीन यूनानी धार्मिक कथाओं में ज़्यूस की प्रेमिका थी। ज़्यूस का यूनानी धर्म में वही स्थान है जो भारत में बृहस्पति का है। \"ज्यूपिटर\" ज़्यूस का रोमन नाम है।\n\nआयो पृथ्वी के चन्द्रमा से थोड़ा बड़ा है - उसका व्यास (डायमीटर) चन्द्रमा के व्यास से लगभग 5% अधिक है। आयो का ढाँचा पृथ्वी, शुक्र और मंगल जैसे पत्थरीले ग्रहों से मिलता-जुलता है। इसके बहरी भाग में सिलिकेट और भीतरी भाग में लोहा या लोहे और गंधक (सलफ़र) का मिश्रण है। यह अंदरूनी धातु का केन्द्रीय भाग आयो के द्रव्यमान का 20% है। गैलिलेओ यान से मिली जानकारी के अनुसार सतह के नीचे एक पिघले पत्थर (मैग्मा) की 50 किमी मोटी तह होने की सम्भावना है जिसका तापमान 1,200 डिग्री सेंटीग्रेड के आसपास है।\n\nजब वैज्ञानिकों ने सबसे पहली बार आयो की सतह की तस्वीरें देखी उन्हें यह देखकर आश्चर्य हुआ के उसपर उल्कापिंडों के गिरने से बने प्रहार क्रेटर नहीं थे जबकि चन्द्रमा, मंगल, बुध और बृहस्पति के उपग्रहों पर ऐसे बहुत से क्रेटर हैं। उसके बजाए उन्हें एक लाल, पीली, हरी रंग-बिरंगी सतह दिखी। इसकी वजह यह थी के बृहस्पति, गैनिमीड, कलिस्टो और यूरोपा के ज्वारभाटा बल से आयो बुरी तरह गूंथा जाता है और उसपर कई ज्वालामुखियों से लावा उगलता रहता है। यह लावा क्रेटर भर देता है और पूरी ज़मीन पर गंधक (सलफ़र) के रंग-बिरंगे रासायनिक यौगिक फैला देता है। \n\n\n", "id": "397966", "title": "आयो (उपग्रह)"}
{"url": "https://hi.wikipedia.org/wiki?curid=397967", "text": "लाल महादानव तारा\n\nलाल महादानव तारे वह महादानव तारे होते हैं जो 'K' या 'M' श्रेणी के तारे हों। यह ब्रह्माण्ड में व्यास (डायामीटर) के अनुसार सब से बड़े तारे होते हैं, हालांकि द्रव्यमान के अनुसार नहीं। आद्रा (बीटलजूस) ऐसे तारे का उदहारण है। जिन तारों का शुरू में द्रव्यमान 10 सौर द्रव्यमान से अधिक हो वह अपना हाइड्रोजन इंधन ख़त्म करने के बाद हीलियम का नाभिकीय संलयन (न्यूक्लीयर फ़्युज़न) करना आरम्भ कर देते हैं। इस चरण में वह लाल महादानव बन जाते हैं। इन तारों का सतही तापमान काफ़ी कम होता है (3500-4500 कैल्विन) और इनका आकार बहुत ही बड़ा हो जाता है। ज़्यादातर लाल दानवों का व्यास सूरज से 200-800 गुना अधिक होता है। इनका जीवनकाल लगभग 10 करोड़ वर्ष का होता है और ऐसे तारे अक्सर झुंडों में मिलते हैं।\n\n", "id": "397967", "title": "लाल महादानव तारा"}
{"url": "https://hi.wikipedia.org/wiki?curid=397973", "text": "नीला महादानव तारा\n\nनीले महादानव तारे वह महादानव तारे होते हैं जो 'O' या 'B' श्रेणी के तारे हों। इनमें आम तौर पर 10 से 50 सौर द्रव्यमान का द्रव्यमान होता है और इनका अर्धव्यास 25 सौर अर्धव्यास तक हो सकता है। यह ब्रह्माण्ड के सबसे गरम और सबे रोशन तारे होते हैं और कम तादाद में ही मिलते हैं। नीले माहादानव लाल महादानवों से छोटे अकार के होते हैं। क्योंकि इनका जीवनकाल बहुत छोटा होता है यह कम उम्र के खगोलीय समूहों में ही मिलते हैं, जैसे सर्पिल गैलेक्सियों की भुजाओं में, बेढंगी गैलेक्सियों में और खुले तारागुच्छों में. सर्पिल गैलेक्सियों के केन्द्रों, अंडाकार गैलेक्सियों और गोल तारागुच्छों में यह कम ही नज़र आते हैं क्योंकि वह ढाँचे बहुत लम्बे अरसे के निर्माण क्रम के बाद ही तैयार होते हैं और उतने अरसे में नीले महादानव खप जाते हैं। \n\nनीले महादानव का एक बड़ा मश्हूर उदहारण शिकारी तारामंडल में स्थित राइजॅल (राजन्य तारा) है जिसमें सूरज से 20 गुना द्रव्यमान और 60,000 गुना चमक है। नीले महादानावों की संख्या भले ही कम हो, लेकिन उनकी चमक ऐसी तीख़ी होती है की बहुत से तो बिना दूरबीन के पृथ्वी से देखे जा सकते हैं। \n\nबहुत बड़े आकार के तारे अक्सर अपनी मृत्यु के क़रीब आकर नीले माहादानव बन जाते हैं। ऐसे तारों में नाभिकीय अभिक्रिया (न्युक्लेयर रीऐकशन) धीरे हो जाती हैं और तारा सिकुड़ जाता है। इसका नतीजा यह होता है के अब एक पहले से कई छोटी अकार की सतह से पहले के लगभग बराबर ऊर्जा निकल रही होती है जिस से उस सतह का तापमान बहुत बढ़ जाता है। जिन लाल महादानवों की नाभिकीय अभिक्रियाएँ धीमी हो जाती हैं उनके साथ ऐसा ही होता है। लाल महादानवों से हर समय एक घनी गैस की आंधी निकलती रहती है जो अपने घनेपन की वजह से बहुत धीमी रफ़्तार रखती है। इसके विपरीत नीले महादानावों से एक कम घनी लेकिन बहुत तेज़ आंधी निकलती है। जब कोई लाल महादानव नीला महादानव बनता है तो नीले महादानव की तेज़ अंधी पुराने लाल महादानव की धीमी आंधी से जा टकराती है और एक गैस का जमावड़ा तारे के इर्द-गिर्द एक महीन गोले के रूप में बन जाता है। लगभग सारे ही नीले महादानवों के इर्द-गिर्द ऐसे गोले देखे गए हैं जो इस बात का सबूत है के वे सारे कभी लाल महादानव थे। \n\n", "id": "397973", "title": "नीला महादानव तारा"}
{"url": "https://hi.wikipedia.org/wiki?curid=397981", "text": "ग्वाला तारामंडल\n\nग्वाला या बोओटीस (अंग्रेज़ी: Boötes) तारामंडल खगोलीय गोले के उत्तरी भाग में दिखने वाला एक तारामंडल है। यह 0° और +60° के झुकाव और 13 से 16 घंटे के दायां आरोहण पर स्थित है। दूसरी शताब्दी ईसवी में टॉलमी ने जिन ४८ तारामंडलों की सूची बनाई थी यह उनमें से एक है और अंतर्राष्ट्रीय खगोलीय संघ द्वारा जारी की गई ८८ तारामंडलों की सूची में भी यह शामिल है। इस तारामंडल में आकाश का तीसरा सब से रोशन तारा, स्वाती (आर्कट्युरस), सम्मिलित है। पुरानी खगोलशास्त्रिय पुस्तकों में इसे अक्सर एक ग्वाले या चरवाहे के रूप में दर्शाया जाता था, जिसके हाथ में दो कुत्तों के पत्ते हैं।\n\nग्वाले तारामंडल में पंद्रह मुख्य तारे हैं, हालांकि वैसे इसमें 59 तारों को बायर नाम दिए जा चुके हैं। इसके \"τ बोओटीस\" (Tau Boötis) तारे के इर्द-गिर्द एक गैस दानव ग्रह परिक्रमा कर रहा है जो चौथा खोजा गया ग़ैर-सौरीय ग्रह था। इस तारामंडल के मुख्य तारे इस प्रकार हैं -\n\n", "id": "397981", "title": "ग्वाला तारामंडल"}
{"url": "https://hi.wikipedia.org/wiki?curid=397982", "text": "स्वाति तारा\n\nस्वाति या आर्कट्युरस (अंग्रेजी: Arcturus) ग्वाला तारामंडल में स्थित एक नारंगी रंग का दानव तारा है। इसका बायर नाम \"अल्फ़ा बोओटीस\" (α Boötis) है। यह आकाश का तीसरा सब से रोशन तारा है। इसका सापेक्ष कान्तिमान (चमक) -0.04 मैग्निट्यूड है। स्वातिपृथ्वी से 36.7 प्रकाश-वर्ष की दूरी पर है और हमारे सूरज से 25.7 गुना व्यास (डायामीटर) रखता है। इसका सतही तापमान 4,300 कैल्विन अनुमानित किया जाता है। स्वाति के अध्ययन से यह शंका पैदा हो गयी है के इसका द्वितारा होने की सम्भावना है जिसमें इसका साथी तारा इस से 20 गुना कम चमक वाला है, लेकिन यह अभी पूरी तरह प्रमाणित नहीं हुआ है।\n\n", "id": "397982", "title": "स्वाति तारा"}
{"url": "https://hi.wikipedia.org/wiki?curid=397987", "text": "कैथी (चन्दौली)\n\nउत्तरप्रदेश के चंदौली जिले में स्थित गाँव अपनी सांस्कृतिक विरासत के लिए प्रसिद्ध है। इसके 2 किलोमीटर स्थित बलुआ में लगने वाला बरनी मेला प्रसिद्ध है।\nयह मेला स्थानिय लोगों में छोटे कुंभ के रूप में विख्यात है। गंगा किनारे बाल्मिकी कुंड स्थित है। माना जाता है कि बाल्मिकि ने यहीं लव और कुश की शिक्षा दी थी तथा यहीं समाधी ली थी।\n", "id": "397987", "title": "कैथी (चन्दौली)"}
{"url": "https://hi.wikipedia.org/wiki?curid=397992", "text": "भेड़िया\n\nवृक या भेड़िया एक कुत्ते के रूप का जंगली जानवर है। वैज्ञानिक नज़रिए से भेड़िया कैनिडाए (canidae) पशु परिवार का सबसे बड़े शरीर वाला सदस्य है। किसी ज़माने में भेड़िये पूरे यूरेशिया, उत्तर अफ्रीका और उत्तर अमेरिका में पाए जाते थे लेकिन मनुष्यों की आबादी में बढ़ौतरी के साथ अब इनका क्ष्रेत्र पहले से बहुत कम हो गया है। जब भेड़ियों और कुत्तों पर अनुवांशिकी अध्ययन किया गया तो पाया गया के कुत्तों की नस्ल भेड़ियों से ही निकली हुई हैं, यानि दसियों हज़ार वर्ष पहले प्राचीन मनुष्यों ने कुछ भेड़ियों को पालतू बना लिया था जिनसे कुत्तों के वंश की शुरुआत हुई।\n\nभेड़िये एक नर और एक मादा के परिवारों में रहते हैं जिसमें उनके बच्चे भी पलते हैं। यह भी देखा गया है के कभी-कभी भेड़ियों के किसी परिवार के नर-मादा किसी अन्य भेड़ियों के अनाथ बच्चों को भी शरण देकर उन्हें पालने लगते हैं। भेड़ियों का शिकार करने का तरीक़ा सामाजिक होता है - यह अकेले शिकार नहीं करते, बल्कि गिरोह बनाकर हिरण-गाय जैसे चरने वाले जानवरों का शिकार करते हैं। भेड़िये अपने क्षेत्र में शिखर के शिकारी होते हैं जिन्हें मनुष्यों और शरों को छोड़कर और किसी से चुनौती नहीं होती।\n\n", "id": "397992", "title": "भेड़िया"}
{"url": "https://hi.wikipedia.org/wiki?curid=397997", "text": "कैन्यनिंग\n\nकैन्यनिंग (अमेरिका में कैन्यनियरिंग के रूप में ज्ञात) का अर्थ है घाटियों में विभिन्न तकनीकों का इस्तेमाल करते हुए घूमना जिसमें अन्य आउटडोर गतिविधियां शामिल हो सकती हैं जैसे कि चलना, स्क्रैम्ब्लिंग (ढाल पर उतरना), चढ़ाई करना, कूदना, अब्सेलिंग (रस्सी के सहारे नीचे उतरना) और/अथवा तैरना.\n\nहालांकि किसी घाटी से हाईकिंग करते हुए नीचे उतरना जो गैर तकनीकी \"(केन्यन हाईकिंग)\" है, उसे अक्सर \"कैन्यनियरिंग\" कहा जाता है। \"कैन्यनिंग\" और \"कैन्यनियरिंग\" शब्दावली अक्सर तकनीकी अवरोहण से सम्बंधित है - जहां अब्सील (रैपल्स) और रस्सी की आवश्यकता पड़ती है, तकनीकी चढ़ाई या ढलान-चढ़ाई, तकनीकी कूद और/या तकनीकी तैराकी.\n\nकैन्यनिंग को अक्सर ही बीहड़ और दूरदराज के क्षेत्र में किया जाता है और इसमें अक्सर नौसंचालन, मार्ग-खोज और अन्य जंगल यात्रा कौशल की आवश्यकता होती है। \nजो घाटियां कैन्यनिंग के लिए आदर्श होती हैं उनका अक्सर शैल कटाव किया जाता है और कई ढलानों वाली संकीर्ण घाटियां बनाई जाती हैं, तथा खूबसूरत तराशी गयी दीवारों के साथ कभी-कभी शानदार झरनों का भी निर्माण किया जाता है। अधिकांश घाटियों को चूना पत्थर बलुआ पत्थर, ग्रेनाईट, या बेसाल्ट में काटा जाता है, हालांकि शैलों के अन्य प्रकार भी पाए जाते हैं। घाटियां बहुत सरल भी हो सकती हैं या बेहद मुश्किल, हालांकि इस खेल में ज़ोर आम तौर पर सौंदर्यशास्त्र तथा आनंद पर दिया जाता है ना की मात्र कठिनाई पर. कैन्यनिंग मार्गों की एक व्यापक विविधता दुनिया भर में पाई जाती है और कैन्यनिंग का आनंद सभी उम्र वाले और कौशल के विभिन्न स्तर के लोगों द्वारा लिया जाता है।\n\nकैन्यनिंग गियर में शामिल है चढ़ाई के औजार, स्थिर रस्सियां, हेलमेट, वेटसूट और विशेष रूप से डिजाइन किये गए जूते, पैक और रस्सी. जबकि इस खेल के चाहने वालों ने वर्षों से चढ़ाई, हाइकिंग और नदी यात्रा के औजारों को इस्तेमाल और अनुकूलित किया है और जैसे-जैसे कैन्यनिंग की लोकप्रियता में बढ़ोतरी हुई उन्होंने अधिक से अधिक विशिष्ट औजारों का आविष्कार और निर्माण किया है।\n\nदुनिया के अधिकांश भागों में कैन्यनिंग को पहाड़ी घाटियों में बहते पानी के साथ किया जाता है। जिन देशों में कैन्यनिंग मौजूद है उनमें शामिल हैं: अर्जेंटीना, ऑस्ट्रेलिया, ऑस्ट्रिया, बोस्निया और हर्ज़ेगोविना, ब्राजील, कनाडा, चिली, कोस्टा रिका, क्रोएशिया, इक्वाडोर, फ्रांस, जर्मनी, ग्रीस, भारत, इटली, इजरायल, जापान, जॉर्डन, मॉरीशस, मैक्सिको, मोंटेनेग्रो , न्यूजीलैंड, नॉर्वे, पुर्तगाल, रीयूनियन, स्लोवेनिया, स्पेन, स्विटजरलैंड, तुर्की, वेनेजुएला, वियतनाम और संयुक्त राज्य अमेरिका. दक्षिण अफ्रीका में कई घाटियों में कूदने या स्क्रैम्ब्लिंग की आवश्यकता होती है जिसे लूफिंग कहा जाता है। यहां तक कि हांगकांग में जहां अनेक धारा घाटियां हैं, एक समान गतिविधि जिसे स्ट्रीम या रिवर ट्रेकिंग कहा जाता है, लोकप्रिय है। जापान और ताइवान में इसे \"रिवर ट्रेसिंग (नदी अनुरेखण)\" कहा जाता है और आमतौर पर इसमें धारा के उलट यात्रा की जाती है।\n\nसंयुक्त राज्य अमेरिका में, बहते पानी के साथ पहाड़ों की ढाल वाली घाटियों को कभी-कभी \"कैन्यनिंग\" कहा जाता है, हालांकि शब्द \"कैन्यनियरिंग\" अधिक आम है। संयुक्त राज्य अमेरिका में अधिकांश कैन्यनियरिंग बलुआ पत्थर में निर्मित कई खंड घाटियों में होता है जिसे कोलोराडो पठार में पाया जाता है। कोलोराडो पठार के बाहर, सैन गैब्रिअल, सिएरा नेवादा, कास्केड और रॉकी पर्वतमाला में कैन्यनिंग के कई अवसर उपलब्ध होते हैं। ब्रिटेन में हाल के वर्षों में कैन्यनिंग को अधिक लोकप्रियता मिली है। ब्रिटेन के सभी हिस्सों में से स्कॉटलैंड, और वेल्स को इस गतिविधि के लिए सबसे बेहतर माना जाता है। वेल्श भाषा में कैन्यनिंग को \"सेर्देद स्युनेंत\" कहा जाता है।\n\nकैन्यनिंग खतरनाक हो सकती है। घाटी के दोनों तरफ से बाहर निकलना अक्सर असंभव होता है और यात्रा को पूरा करना ही एकमात्र संभावना होती है। कई घाटियों की एकांत अवस्थिति और कठिन पहुंच के कारण, बचाव में कई घंटे या कई दिनों की देरी हो सकती है।\n\nपर्याप्त जल प्रवाह वाली घाटियां खतरनाक हो सकती हैं और सुरक्षित यात्रा के लिए रस्सी की विशेष तकनीक की आवश्यकता होती है। जलगति विज्ञान, अंतर्धारा और चलनी (या \"छलनी\") बहती घाटियों में होती है और वह घाटी के यात्री को फंसा सकती है। ज़िओन राष्ट्रीय उद्यान, ऊटा, संयुक्त राज्य अमेरिका में 1993 में हुई एक दुर्घटना हुई, जिसमें युवा समूह के दो नेता घाटी के शक्तिशाली जल में डूब गए (और बाद के मुकदमें) ने इस खेल को कुख्यात किया।\n\nकई कैन्यनिंग यात्राओं में आकस्मिक बाढ़ एक संभावित खतरा है। अत्यधिक बारिश के कारण एक घाटी की नदी में \"उफान\" आ जाता है क्योंकि अपवाहें तीव्र गति से घाटी को भरने लगती हैं जिससे जल के स्तर में वृद्धि हो जाती है। घाटियों में बहने वाली नदियां बहुत लंबी होती हैं, कभी-कभी कैनयोनर्स इस बात से भी अनजान होते हैं कि बारिश कहां और कितने किलोमीटर दूर हुई है। आसपास के क्षेत्र में उठने वाले भयंकर तूफान के कारण एक शांत या लगभग सूखी हुई घाटी \nप्रचंड रूप धारण कर लेती है। आकस्मिक बाढ़ के कारण अक्सर दुर्घटनाएं होती हैं; 1999 में एक व्यापक रूप से प्रचारित घटना जिसमें स्विट्जरलैंड की सक्सेतेंबाच घाटी में एक व्यावसायिक कैन्यनिंग साहसिक ट्रिप के दौरान 21 पर्यटक डूब गए थे।\n\nकैन्यनिंग में तापमान से संबंधित बीमारियां भी बहुत घातक होती हैं शुष्क रेगिस्तान की घाटियों में, सूरज की तीव्र किरणों से बचने के लिए अगर जलयोजन के स्तर को कायम न रखा जाए तो ऊष्मा थकान हो सकती है। हाइपोथर्मिया पानी की अधिकता के कारण होने वाला वह गंभीर खतरा है जो किसी भी घाटी में, \"कभी भी\", वर्ष के \"किसी भी समय\" हो सकता है। वेटसूट और ड्राईसूट काफी हद तक इस खतरे को कम कर सकते हैं लेकिन जब लोग सुरक्षित पानी की मात्रा की गणना गलत कर लेते हैं तब परस्थितियां घातक हो सकती हैं। हाइपोथर्मिया, ठंडे पानी से अपर्याप्त सुरक्षा के कारण 2005 में यूटा घाटी में दो कॉलेज के छात्रों की मौत हो गई थी।\n\nकुछ कैन्यनिंग, जो विशेष रूप से बलुआ पत्थर स्लॉट में किए जाते हैं वहां बड़े जलज गर्तिका से बचना भी शामिल होता है। इसे \"रक्षक गड्ढे \" भी कहते हैं, जहां पर पानी लगातार बहुत वेग से गिरता रहता है उसके तलछट में एक कटोरीनुमा जलज गर्तिका बन जाती है, यह इतनी गहरी होती है कि इसमें डूब जाने की संभावना होती है और चिकनाई के कारण इसकी दीवारों पर भी आसानी से चढ़ा नहीं जा सकता. कैनयोनर्स इससे बचने के लिए कई अनूठे और रचनात्मक उपकरणों का उपयोग करते हैं जिसमें चढ़ाई के समय मदद पाने के लिए हुक और भारी बैग शामिल होता है।\n\nसंकीर्ण घाटियां, विशेष रूप से जो मनुष्यों से भी संकरी होती हैं, वर्तमान में यह कैनयोनर्स के लिए बहुत बड़ी बाधा है। कई बार एक कैनयोनर इस पर चढ़ने के लिए मजबूर होते हैं (चिमनी या कम-चौड़ी तकनीक का उपयोग करते हुए) इतनी ऊंचाई तक जहां से घाटी के दोनों दीवारों पर कुशलतापूर्वक चढ़ा जा सके। इस पर चढ़ाई करने के लिए कठिन प्रयास की आवश्यकता होती है और लंबी अवधि के लिए\nघाटी की दीवार पर चढ़ना असुरक्षित हो सकता है। इस कार्य को पूरा करने में विफल होने पर यहां से बचाव बेहद मुश्किल है।\n\nदीवारों के संकीर्ण कर्कर स्लॉट कैनयोनर्स पर अपघर्षक के रूप में कार्य करते हैं। इस घर्षण से कपड़े फट जाते हैं और त्वचा पर दर्दनाक घर्षण हो सकते हैं।\n\nजैसे-जैसे कैन्यनिंग का खेल विकसित होता जा रहा है वैसे-वैसे ज्यादा से ज्यादा लोग इस कौशल को सीखने के लिए उत्सुक हो रहे हैं। वहाँ कई प्रतिष्ठित संगठन हैं जो अब जनता को विभिन्न किस्मों की शिक्षा दे रहे हैं। अधिकतर कार्यक्रम में तीन या चार कौशल स्तर हैं। पहले स्तर में आमतौर पर बुनियादी रैपेलिंग, रस्सी का काम, नेविगेशन, गियर और कपड़ों की पहचान करना है। दूसरे स्तर पर निर्माण और रणनीति और विभिन्न प्रकार की घाटियों में उतरने का प्रशिक्षण शामिल है। तीसरे स्तर में बचाव की परिस्थितियों के साथ आत्म रक्षा और अन्य सहयोगियों को बचाने का प्रशिक्षण शामिल है। एक वैकल्पिक कोर्स में पानी के तेज बहाव वाली घाटियों में उतरने की तकनीक सिखाई जाती है।\n\nकई संगठन जिनके वर्तमान में प्रशिक्षण कार्यक्रम है:\n\nमार्गदर्शक कंपनियां\n\nअमेरिका\n\nhttp://www.360-adventures.com\n\nयूरोप\n\nhttp://www.undiscoveredalps.com\n\nसंगठनों और/अथवा संघ\n\nअमेरिका (यूएसए)\n\nयूरोप\n\nएशिया\n", "id": "397997", "title": "कैन्यनिंग"}
{"url": "https://hi.wikipedia.org/wiki?curid=397999", "text": "सांबा (ब्राजीलीय नृत्य)\n\nसांबा ब्राजीलीय मूल का सांबा संगीत के तहत 2/4 के समय के ताल पर नाचा जाने वाला तालबद्ध एक जीवंत नृत्य है। हालांकि, हर रोध (बार) में तीन कदम उठाए जाते हैं, जिससे सांबा को यह अनुभव हो कि उसने 3/4 समय के अंतराल पर नृत्य किया है। इसका मूल मक्सक्सी (Maxixe (कोरो के संगीत पर नाचा जाने वाला ब्राजीलीय नृत्य टांगो) से जुड़ा है।\n\n19 वीं सदी में इसके सूत्रपात के समय से ही सांबा संगीत ताल पर ब्राजील में नृत्य कियाजाता रहा है। वास्तव में सांबा कोई एक विशेष प्रकार की नृत्य शैली नहीं बल्कि नृत्यों का एक पूरा सेट है, जो ब्राजील में दृश्यगत होता है, अतः किसी एक विशेष नृत्य को \"मूल\" सांबा शैली के रूप में निश्चितता के साथ दावा नहीं किया जा सकता है। \n\nब्राजीलीय सांबा नृत्य शैलियों के अतिरिक्त दूसरी प्रमुख धारा बॉलरूम सांबा है, जो उल्लेखनीय रूप से अलग है।\n\n\"सांबा नो पे (Samba no pé)\" एक एकल नृत्य है जो अक्सर साम्बा संगीत के बजने पर अचानक ही नाचा जाता है। आधारभूत संचालन में शरीर एक सीध में रहता है और एक बार में केवल एक ही घुटना मुड़ता है। पैर बहुत हलके थिरकते हैं - एक बार में केवल कुछ ही इंच. प्रति प्रविधि पर 3 चरणों के साथ ताल 2/4 ही रहता है। इसे स्टेप बाल चेंज (दो चरणों में से एक पर अधिक दबाव) के रूप में लिया जा सकता है। इसे ऐण्ड -अ-वन, ऐण्ड-अ-टू और फिर बैक-टू-वन कहकर भी वर्णित किया जा सकता है। दोनों ही ओर मौलिक संचालन एक सामान ही रहता है, जब पहले ताल (बीट) से थोड़ा पहले एक पैर बाहर की ओर ऊपर उठता है (यानी दाहिना पैर हलका-सा दाहिनी ओर मुड़ता है) और पैर पूरी तरह सीधा रहता है। दूसरा पैर हल्का-सा सामने की ओर चलता है और पहले पैर के करीब. दूसरा पैर घुटने पर हल्का-सा झुकता है जिससे कि कूल्हे का बायां हिस्सा नीचे की ओर झुकता है और दाहिना हिस्सा ऊपर की ओर उठता हुआ दिखाई देता है। वजन अगले \"और एक\" (एंड-अ) के लिए थडी देर के लिए वजन अंदरूनी पैर पर स्थानांतरित कर दिया है और फिर यही वजन \"दो\" (ऑन टू) के ताल पर बाहर पैर पर पड़ता है और इसी प्रकार पैरों के संचालन की यह प्रक्रिया दूसरे पक्ष की ओर दोहराई जाती है।\n\nयह नृत्य केवल संगीत की ताल का अनुसरण करता है और इस प्रकार बहुत जल्दी औसत से काफी तेज गति पकड़ सकता है। जमीन पर पूरे पैर के साथ पुरुष नृत्य करते हैं, जबकि महिलाओं को अक्सर ऊँची एड़ी के जूते पहने, सिर्फ पैर के अगले गद्देदार पंजे पर नृत्य करना पड़ता है। पेशेवर नर्तक कदमों को थोड़ा बदल सकते हैं, 3 की बजाय प्रति धाप 4 कदम चलकर और अक्सर संगीत के मिजाज के मुताबिक बाहों के संचालन कर.\n\nब्राजील में नृत्य के आंचलिक स्वरूप भी हैं जिसमे आवश्यक कदम एक सामान ही हैं, लेकिन संगीत के उच्चारण में परिवर्तन की वजह से लोग लहजे में थोड़ा हेर-फेर कर ही ताल से ताल मिलाकर ठीक इसी तरह की अंग-भंगी के साथ नृत्य करेंगे. उदाहरण के लिए, बाहिया में लड़कियों का झुकाव अपने पैरों को बाहर की ओर मोड़ने की ओर अधिक होता है न कि घुटनों को एक साथ एक दूसरे के करीब सटाकर, जैसाकि रियो डी जनेरियो में होता है।\n\nयह सांबा नृत्य का एक प्रकार है जैसाकि कोइ ब्राजील के कार्निवल परेड में एवं दुनिया भर में होने वाले अन्य सांबा कार्निवल में दिखाई देता है। यह भी सांबाओं के लोकप्रिय संस्करणों में से एक सबसे लोकप्रिय सांबा है।\n\nसांबा डी गैफियेरा एक युगल नृत्य है जो बालरूम सांबा से काफी अलग है। यह 1940 के आसपास दिखाई दिया और उस समय के रियो डी जेनेरो के लोकप्रिय शहरी नाइटक्लब गैफियेरा (Gafieira) के नाम पर इसका नाम पड़ा. \n\nयह नृत्य max (Maxixe) से व्युत्पन्न और (साम्बा की एक और संगीत शैली) कोरो (Choro) के आगमन का अनुकरण करता है। \nइसने मक्सिक्से के पोल्का के अधिकांश तत्वों को त्याग दिया लेकिन अर्जेंटीना के टेंगो की एक दुसरे से लिपटे हुए पैरों के संचालन को बनाए रखा, हालांकि बाद वाली भंगिमा की तुलना में अधिक आराम की मुद्रा अपनाते हुए. कई सांबा की इस शैली को वाल्ट्ज और टेंगो का संयोजन मानते हैं। ब्राजील के कई नृत्य स्टूडियो सांबा डी गफियेरा के पद-संचालन एवं नृत्य की नियमावली सिखाने में इन दोनों नृत्य के तत्व और तकनीक का उपयोग करते हैं।\n\nचरण छोट-छोटे-लम्बे (जल्द-जल्दी धीमी गति से) चलते हैं और मौलिक पद-संचालन की गति निम्नानुसार है:\n\nजबसे यह आरम्भ हुआ है तबसे आजतक सांबा डी गफेरिया में कई अक्रोबेटिक की कलाबाजियां शामिल की गयी हैं और ब्राजील में सांबा की आज की सबसे जटिल नृत्य शैली के रूप में विकसित हुई है। यह शैली दुनिया भर के नृत्य अकादमियों में मौजूद है।\n\nसांबा पगोडे एक और युगल साम्बा नृत्य है जो सांबा डी ग़फ़िएइर जैसा दिखता है, लेकिन इसमें अक्रोबेटिक कलाबाजियां कम होती हैं और युगल अधिक घनिष्ठ हो जाते है। पगोडे के आने के बाद यह नृत्य की एक शैली बन गयी और साओ पाउलो शहर में इसकी शुरूआत हुई.\n\nसांबा ऐक्स एक एकल नृत्य है जिसकी शुरूआत 1992 में ब्राजीलीय कार्निवल उत्सव के दौरान बाहिया में हुई जब ऐक्स की ताल नेलंबाडा को प्रतिस्थापित कर दिया. कई सालों के लिए यह ब्राजील के उत्तर पूर्व के लिए छुट्टी के महीनों के दौरान एक प्रकार का प्रमुख नृत्य बन गया। यह नृत्य पूरी तरह से शैली में निर्देशित है और संचालन की भंगिमाएं गीत की नकल करती हैं। यह एक बहुत ऊर्जावान नृत्य की तरह है जिसमे सांबा नो पे के तत्वों और एरोबिक्स का मिश्रण है और क्योंकि गीत, जो मनोरंजन के लिए बने हैं, उने साथ नृत्य में आम तौर पर एक प्रकार का कौतुक तत्व घुला होता है।\n\nकई संगीत दलों जैसे \"ए ओ चान\" (\"É o Tchan\") विपणन नीति है कि उनकी हर कोरियोग्राफ़ी हमेशा उनके गीतों के साथ रिलीज होती है, इसलिए सांबा ऐक्स हमेशा एक परिवर्तनशील नृत्य है जिसमे कोई औपचारिक पद-संचालन का प्रारूप या नियमबद्धता बनाए रखने के लिए कोइ प्रतिबद्धता नहीं होती है (इसमें वास्तव में सांबा ऐक्स जैसी कोइ मौलिक बात नहीं होती है।)\n\nइसके अलावा यह बाहिया से उत्पन्, सांबा ड्रम के साथ रेग्गे की धुन का एक मिश्रण है। डैनिएला मरकरी, ने अपने बेहद लोकप्रिय गानों जैसे कि \"सोल डा लिबर्देद\" \"ओ रेग्गे ई ओ मार\" एवं \"पेरोला नेगरा\" के साथ दुनिया को लय में बांध दिया. बाहिया में सांबा रेग्गे दूसरा सबसे लोकप्रिय साम्बा शैली है, जिसके ब्राजील भर मेंअनुयायी है।\n\nसांबा रॉक साम्बा का ही एक हल्का-फुल्का रूप है और यह साओ पाउलो में उद्भूत है। यह एक लैटिन नाइट क्लब नृत्य है। सांबा रॉक थोडा बहुत सांबा डी गैफियेरा, फोर्रो, जोक-लाम्बादा और सालसा जैसा दिखता है। \n\n\"सांबा डी रोडा\" कपोएइर दलों द्वारा प्रदर्शित एक पारंपरिक अफ्रीकी ब्राजील के नृत्य है (अफ्रीकी दासों द्वारा विकसित सामरिक, क्रीडा और संगीत शैली का मिश्रण) जो कई सालों से उनके साथ संबद्ध है। ऑर्केस्ट्रा का गठन पन्देइरो (pandeiro), अताबकुए (atabaque), बेरिम्बु-वाइओला (berimbau-viola) (छोटी लौकी के साथ बेरिम्बु झुनझुने - सा \"वाद्य-यंत्र (cabaça)\" तथा ऊंची तान), चोकाल्हो chocalho, (खड़खड़ - एक तबला है) से होता है जिसके साथ गाना और ताली बजाना शामिल है। \n\n", "id": "397999", "title": "सांबा (ब्राजीलीय नृत्य)"}
{"url": "https://hi.wikipedia.org/wiki?curid=398000", "text": "जाइव (नृत्य)\n\nबॉलरूम नृत्यकला में, जाइव 4/4 समय में नृत्य की एक शैली है जो संयुक्त राज्यों में 1930 के दशक के प्रारंभ में अफ्रीकी- अमरीकियों से शुरू हुई थी। इसे मूल रूप से कैब कैलोवे द्वारा 1934 में 'जाइव' के नाम से जनता के सामने प्रस्तुत किया गया था। यह स्विंग नृत्य के एक प्रकार, जिटरबग का एक जीवंत और बेहिचक रूप है। ग्लेन मिलर ने 1938 में \"डुइंग द जाइव\" नामक गीत के साथ अपने खुद का जाइव नृत्य प्रस्तुत किया जो कभी लोकप्रिय नहीं हुआ।\n\nजाइव पांच अंतर्राष्ट्रीय लैटिन नृत्यों में से एक है प्रतियोगिता के समय यह नृत्य 176 बीट प्रति मिनट की गति से नाचा जाता है, हालांकि कुछ मामलों में इसे घटाकर 128 से 160 बीट प्रति मिनट पर ले आया जाता है।\n\nइसके अधिकांश मूलभूत नमूने पूर्वी तट के स्विंग के नमूनों के समान होते हैं और मुख्य भिन्नता तिहरे कदमों (चेस) की उच्च रूप से संकुचित लय में होती है, जो ईसीएस में सीधे आठवों का प्रयोग करती है और जाइव में कठिन स्विंग का प्रयोग करती है।\n\n1930 और 1940 के दशकों में स्विंग संगीत बजाने वाले जाज़ संगीतकारों के लिए \"जाइव\" एक बकवास या मूर्खतापूर्ण बातचीत की अभिव्यक्ति थी।\n\nअमरीकी सिपाही लिंडी हॉप/जिटरबर्ग को यूरोप में 1942 के आसपास लेकर आए, जहां यह नृत्य युवाओं में तेजी से लोकप्रिय हो गया। संयुक्त राज्यों में स्विंग शब्द नृत्य के लिए प्रयुक्त होने वाला सबसे आम शब्द बन गया। इंगलैंड में तकनीक में विविधताओँ के कारण बूगी-वूगी और स्विंग बूगी जैसी शैलियों की उत्पत्ति हुई, तथा \"जाइव\" धीरे-धीरे एक जातक नाम बनता गया।\n\nयुद्ध के बाद, बूगी लोकप्रिय संगीत का एक मुख्य प्रकार बन गया। लेकिन, यह कभी एक विदेशी, भौंडे नृत्य के रूप में आलोचना से परे नहीं था। बॉलरूम नृत्य के मशहूर गुरू एलेक्स मूर ने कहा कि उन्होंने \"कभी इससे बदसूरत कोई चीज नहीं देखी थी\". अंग्रेजी प्रशिक्षकों ने एक शिष्ट और जीवंत बालरूम जाइव का विकास किया, जिसमें जरा से धीमे संगीत पर नृत्य किया जाता था। 1968 में इसे अंतर्राष्ट्रीय प्रतिस्पर्धाओं में पांचवे लैटिन नृत्य के रूप में अपना लिया गया। 1990 के दशक से वर्तमान में बालरूम जाइव का आधुनिक रूप एक बहुत ही प्रसन्न और बॉपी नृत्य का है, जिसमें घुटनों को उठाने और कूल्हों को मोड़ने या झटकने की क्रिया अकसर होती है।\n\nमूलभूत कदम (मूलभूत जाइव) एक छह बीट वाला नमूना है, जिसमें वजन में आठ बदलाव होते हैं।\n\nस्थिर हाथ वाली जाइव - परम एसजेएच के लिए जांचसूची:\nएफ - चेहरा. चेहरा भावहीन होना चाहिये। \nए - भुजाएं. भुजाएं शरीर का एकमात्र हिलने वाला भाग होनी चाहिये। \nएस - स्टेशनरी. शरीर का शेष भाग पूरी तरह से स्थिर होना चाहिये। \nटी - तृतीयक गुण. अन्य कोई भी ध्वनियां या कार्य-कलाप नहीं होने चाहिये।\n\n\nजाइव]\n", "id": "398000", "title": "जाइव (नृत्य)"}
{"url": "https://hi.wikipedia.org/wiki?curid=398001", "text": "जॉयस्टिक\n\nजॉयस्टिक एक इनपुट उपकरण होता है जो किसी धुरी पर घूमने वाली एक छड़ी से बना होता है, जो अपने कोण या दिशा की सूचना उस उपकरण को देती है, जो उसके नियंत्रण में होता है। जॉयस्टिकों का प्रयोग अक्सर वीडियो गेमों को नियंत्रित करने के लिए किया जाता है और आम तौर पर उसमें एक या अधिक दबाए जाने वाले बटन होते हैं, जिनकी स्थिति को कम्प्यूटर द्वारा भी पढ़ा जा सकता है। आधुनिक वीडियो गेम कन्सोलों पर इस्तेमाल किए जाने वाले जॉयस्टिक का एक लोकप्रिय प्रकार एनालॉग छड़ी है।\n\nजॉयस्टिक कई विमानों की कॉकपिट में प्रमुख उड़ान नियंत्रक रहा है, विशेष रूप से तेजी से उड़ने वाले लड़ाकू विमानों में केंद्रीय छड़ी या बगल की छड़ी के रूप में.\n\nजॉयस्टिकों का इस्तेमाल मशीनों, जैसे क्रेनों, ट्रकों, पानी के भीतर मानव - रहित वाहनों, पहियेदार कुर्सियों, निगरानी कैमरों और शून्य मोड़क त्रिज्या बगीचे की घास काटने की मशीनों के नियंत्रण के लिए किया जाता है। उंगली-संचालित लघु जॉयस्टिकों को छोटे इलेक्ट्रॉनिक उपकरणों जैसे मोबाइल फोनों के लिए इनपुट उपकरणों के रूप में अपनाया गया है।\n\nजॉयस्टिकों की उत्पत्ति विमानों के एलिरॉनों और एलीवेटरों के नियंत्रकों के रूप में हुई और पहले ऐसे उपकरण का प्रयोग लुइस ब्लेरियॉट के 1908 के ब्लेरियॉट अष्टम विमान की पूंछ पर या नियंत्रण सतह के लिए पैर से चलाए जाने वाले रूडर बार के संयोजन में किया गया था।\n\nजॉयस्टिक नाम की उत्पत्ति प्रारंभिक 20 वीं सदी के फ्रांसीसी पायलट रॉबर्ट एस्नाल्ट-पेल्टेरी से हुई समझी जाती है। उसके साथी पायलटों, रॉबर्ट लोरेन, जेम्स हेनरी जॉयस तथा ए. ई. जॉर्ज भी इसका दावा करने की स्पर्धा में हैं। लोरेन को \"जॉयस्टिक\" शब्द की प्रविष्टि 1909 में अपनी डायरी में करने का श्रेय दिया जाता है, जब ब्लेरियॉट के विद्यालय में उड़ना सीखने के लिए वह पऊ गया था। जॉर्ज एक अग्रणी उड़ाका था जिसने 1910 में इंगलैंड के न्यूकैसल में अपने सहयोगी जॉबलिंग के साथ मिलकर एक बाईप्लेन बनाकर उसमें उड़ान भरी थी। उसने कथित रूप से \"जॉर्ज स्टिक\" का आविष्कार किया था जो जॉयस्टिक के नाम से अधिक लोकप्रिय हुआ। जॉर्ज और जॉबलिंग विमान नियंत्रण स्तंभ न्यूकैसल ऑन टाइन, इंग्लैंड में डिस्कवरी संग्रहालय के संग्रह में मौजूद है।\nजॉयस्टिक प्रारंभिक विमानों में मौजूद थे, हालांकि उनके यांत्रिक मूल अनिश्चित हैं। वास्तव में \"जॉयस्टिक\" नाम देने का श्रेय लोरेन को दिया जा सकता है, क्यौंकि उसने ही सबसे पहली बार इस शब्द का प्रयोग किया था, हालांकि यह सुनिश्चित है कि उसने इस उपकरण का आविष्कार नहीं किया था।\n\nबिजली से चलने वाले सर्वप्रथम 2-अक्षीय जॉयस्टिक का आविष्कार शायद जर्मनी में 1944 के आसपास किया गया। इस उपकरण का विकास 'जर्मनों की \"केह्ल\" रेडियो नियंत्रण ट्रांसमीटर प्रणाली के एक भाग के रूप में किया गया था, जिसका प्रयोग कतिपय जर्मन बमवर्षक विमानों में समुद्री और अन्य लक्ष्यों के विरूद्ध रॉकेट से लैस जहाज-विरोधी मिसाइल \"हैनशेल एचएस 293\" और बिजली के बिना चलने वाली अग्रणी परिशुद्धता-निर्देशित युद्ध-सामग्री, \"फ्रिट्ज़-एक्स\", दोनों को निर्देशित करने के लिए किया जाता था। यहां, \"केह्ल\" ट्रांसमीटर के जॉयस्टिक का प्रयोग एक संचालक द्वारा मिसाइल को अपने लक्ष्य की ओर बढ़ाने के लिए किया गया था। इस जॉयस्टिक में एनालॉग ग्राहकों की जगह चालू-बंद करने के स्विच लगे थे। एचएस 293 और फ्रिट्ज-एक्स दोनों ही \"स्ट्राबर्ग\" रेडियो रिसीवरों का इस्तेमाल \"केह्ल के\" नियंत्रण-संकेतों को हथियार सामग्री के नियंत्रक सतहों पर भेजने के लिए करते थे।\n\nइस आविष्कार का चयन पीनेमुंडे में \"हीरेस्वरसचसैनस्टाल्ट\" पर इकट्ठे हुए वैज्ञानिकों की टीम में किया गया था। यहां जर्मन रॉकेट कार्यक्रम पर टीम का एक हिस्सा वासरफाल मिसाइल का विकास कर रहा था, जो पहली जमीन से हवा में मार करने वाले वी-2 रॉकेट का एक प्रकार था। वासरफाल स्टीयरिंग उपकरण विद्युत संकेतों को रेडियो संकेतों में बदल देता था और उन्हें मिसाइल की ओर संचरित करता था।\n\n1960 के दशक में जॉयस्टिक का उपयोग व्यापक रूप से फिल क्राफ्ट (1964) द्वारा बनाई गई रेडियो-नियंत्रित मॉडल विमान प्रणालियों जैसे, क्विक फ्लाई में होने लगा। अब बंद हो चुकी क्राफ्ट सिस्टम्स फर्म अंततः कंप्यूटर उद्योग और अन्य उपयोगकर्ताओं के लिए जॉयस्टिकों की एक महत्वपूर्ण आपूर्तिकर्ता थी। रेडियो-नियंत्रित विमान उद्योग के बाहर जॉयस्टिक का इस्तेमाल पहली बार परमोबिल (1963) जैसी विद्युत-संचालित पहियेदार कुर्सी के नियंत्रण के लिए हुआ। उस अवधि के दौरान नासा ने अपोलो मिशन के भाग के रूप में नियंत्रण उपकरणों के रूप में जॉयस्टिकों का प्रयोग किया। उदाहरण के लिए, चंद्र लैंडर परीक्षण मॉडलों को एक जॉयस्टिक के द्वारा नियंत्रित किया गया था।\n\nकई आधुनिक विमानसेवाओं के विमानों में, उदाहरण के लिए,1980 के दशक से विकसित सभी एयरबस विमानों में, उड़ान नियंत्रण के लिए जॉयस्टिक को एक \"साइडस्टिक\" के रूप में एक नया जीवन प्राप्त हुआ ---- एक गेमों के जॉयस्टिक जैसे ही नियंत्रक, लेकिन जिसका प्रयोग उड़ान को नियंत्रित करने के लिए किया जाता है, ने परम्परागत योक का स्थान ले लिया है। साइडस्टिक वजन कम करता है, कॉकपिट में सक्रियता और दर्शनीयता में सुधार लाता है और किसी दुर्घटना में पारंपरिक \"नियंत्रक योक\" की अपेक्षा अधिक सुरक्षित हो सकता है।\n\nराल्फ एफ. बेअर, टीवी वीडियो गेमों और 1972 में निर्गमित मैगनावॉक्स ओडिसी कनसोल के आविष्कारक ने 1967 में पहला विडियो गेम जॉयस्टिक बनाया। वे एक पर्दे पर प्रदर्शित स्थान की क्षैतिज और अनुलंब स्थिति पर नियंत्रण कर सकते थे। सबसे प्रथम ज्ञात गोली दागने वाले बटन के साथ इलेक्ट्रॉनिक खेल जॉयस्टिक सेगा द्वारा जारी.उनके 1969 के आर्केड खेल, \"मिसाइल\" का हिस्सा था, जो एक शूटर सिमुलेशन खेल था जिसने उसका प्रयोग एक प्रारंभिक द्विक-नियंत्रण योजना के हिस्से के रूप में किया था, जहां दो दिशात्मक बटनों का प्रयोग एक मोटरीकृत टैंक को खिसकाने के लिए किया जाता है और एक दो तरफा जॉयस्टिक का प्रयोग शूट करने के लिए और स्क्रीन पर प्रदर्शित विमानों पर मिसाइल छोड़ने के लिए किया जाता है। जब किसी हवाई जहाज को मिसाइल लगता है, तो स्क्रीन पर एक विस्फोट की ध्वनि की नकल उत्पन्न होती है। 1970 में, यह खेल उत्तरी अमेरिका में मिडवे खेलों द्वारा \"सामी\" के रूप में जारी किया गया था।\n\nताइतो ने 1973 में उनके आर्केड रेसिंग वीडियो खेल, \"ऐस्ट्रो रेस\" के एक भाग के रूप में एक चार-मार्ग वाली जॉयस्टिक जारी की, जबकि उनके 1975 के रन एंड गन बहुदिशात्मक शूटर खेल “\"वेस्टर्न गन\" ” में एक आठ-मार्ग वाली जॉयस्टिक से दोहरी-छड़ी के नियंत्रण की प्रस्तुति की, जिसमें से एक गतिविधि के लिए और दूसरा गोली दागने की दिशा को बदलने के लिए था। उत्तरी अमेरिका में, इसे मिडवे द्वारा “\"गन फाइट\" ” के नाम से जारी किया गया था। 1976 में, ताइतो ने “\"इंटरसेप्टर\" ” जारी किया, जो एक प्रारंभिक प्रथम-व्यक्ति युद्ध उड़ान सिम्युलेटर था जिसमें एक लड़ाकू जेट विमान का संचालन करते हुए, एक आठ-मार्ग वाली जॉयस्टिक का प्रयोग करके एक क्रासहेयर से निशाना साध कर दुश्मन के विमान पर गोली दागी जाती थी।\n\n1977 में जारी, अटारी 2600 के लिए विकसित, अटारी मानक जॉयस्टिक, एक डिजिटल जॉयस्टिक था, जिसमें गोली दागने के लिए एक ही बटन था और जो एक डीई-9 कनेक्टर के जरिये जुड़ा था- ऐसी \"डी-फैक्टो\" विद्युत निर्दिष्टताएं जो कई वर्षों तक मानक जॉयस्टिक निर्दिष्टताएं बनी रहीं। जॉयस्टिकों का प्रयोग सामान्यतः पहली और दूसरी पीढ़ी के खेलों के कनसोलों में नियंत्रकों के रूप में किया जाता था, लेकिन बाद में 1980 के दशक के मध्य के दौरान निन्टेंडो मनोरंजन प्रणाली और सेगा मास्टर प्रणाली के साथ जानेमाने खेल पैड ने उसका स्थान ले लिया, हालांकि जॉयस्टिक - खासकर आर्केड शैली वाले - हर कन्सोल के लिए खरीदी के बाद का एक लोकप्रिय अतिरिक्त उपकरण हैं।\n\n1985 में, सेगा के तीसरे-व्यक्ति वाले आर्केड रेल शूटर खेल \"स्पेस हैरियर\" में एक वास्तविक एनालॉग उड़ान छड़ी, जिसका प्रयोग गतिशीलता के लिए किया जाता था, प्रस्तुत की गई। इसका एनलॉग जॉयस्टिक किसी भी दिशा में चल सकता था और धक्के की डिग्री को माप सकता था, जिससे खेले जाने वाले कैरेक्टर को विभिन्न गतियों वाले जॉयस्टिक के किसी एक दिशा में धकेले जाने की दूरी के अनुसार चलाया जा सकता था।\n\n1990 के दशक के उत्तरार्ध से, \"एनालॉग स्टिकें\" (या \"थम्बस्टिकें\", उनका नियंत्रण अंगूठे से किये जाने के कारण) वीडियो खेल कन्सोलों पर मानक बन चुकी हैं और उनमें छड़ी की सामान्य अवस्था से विस्थापन को सूचित करने की क्षमता है। इसका मतलब है कि सॉफ्टवेयर द्वारा नियंत्रणों की गतिशीलता की गति का अनुमान लगाने या स्थिति का ट्रैक रखने की जरूरत नहीं है। ये उपकरण आमतौर पर एक चुंबकीय प्रवाह डिटेक्टर का प्रयोग छड़ी की स्थिति का निर्धारण करने के लिए करते हैं।\n\nएक एनालॉग जॉयस्टिक का एक अपने में अलग प्रकार एक स्थितीय बंदूक है, जो एक हल्की बंदूक के लिए अलग तरह से काम करती है। प्रकाश ग्राहकों के प्रयोग के बजाय, एक स्थितीय बंदूक अनिवार्य रूप से एक एनालॉग जॉयस्टिक होती है, जो एक निश्चित स्थान पर लगी होती है जहां बंदूक की स्थिति को दर्ज करके यह जाना जाता है कि खिलाड़ी पर्दे पर किस ओर निशाना साध रहा है। इसका प्रयोग अक्सर आर्केड बंदूक खेलों के लिए किया जाता है, जिसके प्रारंभिक उदाहरणों में 1972 में सेगा का \"सी डेविल\" 1976 में ताइतो का “\"अटैक\" ” और 1977 में “\"क्रॉस फायर\" ” तथा 1978 में निन्टेंडो का “\"बैटलशार्क\" ” शामिल है।\n\nआर्केड छड़ी घरेलू कन्सोलों या कम्प्यूटरों के साथ इस्तेमाल के लिए एक बड़े प्रारूप वाला नियंत्रक होता है। वे विशेष रूप से बहु - बटन की व्यवस्था वाले कुछ आर्केड कैबिनेटों के छड़ी-और-बटन विन्यास का प्रयोग करते हैं। उदाहरण के लिए, आर्केड खेलों “\"स्ट्रीट फाइटर\" द्वितीय या \"मॉर्टल काम्बैट\" ” की छह बटनों वाली व्यवस्था को सुविधाजनक रूप से किसी कन्सोल जॉयपैड पर नहीं लगाया जा सकता है, इसलिए घरेलू कन्सोलों और निजी कम्प्युटरों के लिए इन खेलों के लिए लाइसेंसशुदा घरेलू आर्केड छड़ियां बनाई गई हैं।\n\nअधिकांश जॉयस्टिक द्वि-आयामी होते हैं, जो (एक माउस के समान) दो अक्षों पर कार्य करते हैं, लेकिन आजकल त्रि-आयामी जॉयस्टिक भी उपलब्ध हैं। जॉयस्टिक को आम तौर पर इस तरह से कॉन्फ़िगर किया जाता है कि छड़ी को बांए या दांए चलाने पर ‘एक्स’ अक्ष पर चलने का संकेत होता है और उसे आगे (ऊपर) या पीछे (नीचे) चलाने से ‘वाई’ अक्ष पर चलने का संकेत होता है। त्रि-आयामी कार्य के लिए कॉन्फ़िगर किये गए जॉयस्टिकों में, छड़ी को बांई ओर (वामावर्त) या दांई ओर (दक्षिणावर्त) मोड़ने पर ‘ज़ेड’ अक्ष पर चलने का संकेत होता है। ये तीन अक्ष – ‘एक्स’, ‘वाई’ और ‘जेड’ - एक विमान के संदर्भ में, रोल, पिच और या होते हैं।\n\n\"एनालॉग जॉयस्टिक\" एक ऐसा जॉयस्टिक होता है जिसमें निरंतर अवस्थाएं होती हैं, यानी वह समतल या शून्य में (आम तौर पर पोटेन्शियोमीटर का प्रयोग करके) किसी भी दिशा में गति का एक कोणीय माप लौटाता है और एक \"डिजिटल जॉयस्टिक\" चार विभिन्न दिशाओं में केवल चालू या बंद के संकेत और यांत्रिक रूप से संभव संयोजन (जैसे ऊपर-दाएं, नीचे-बाएं आदि) देता है। (डिजिटल जॉयस्टिक 1980 के दशक के विडियो खेल कन्सोलों, आर्केड मशीनों और घरेलू कम्प्यूटरों के लिए खेल नियंत्रकों के रूप में बहुत आम तौर पर काम में लाए जाते थे।\n\nइसके अतिरिक्त जॉयस्टिकों में अक्सर एक या अधिक \"गोली दागने\" के बटन होते हैं, जिनका प्रयोग किसी प्रकार के कार्य को शुरू करने के लिए किया जाता है। ये चालू या बंद करने के सरल स्विच होते हैं।\n\nकुछ जॉयस्टिकों में हैप्टिक प्रतिक्रिया की क्षमता होती है। इस प्रकार ये केवल इनपुट उपकरण ही नहीं, बल्कि सक्रिय उपकरण भी हैं। कंप्यूटर जॉयस्टिक की ओर एक संकेत भेज सकता है जिससे वह उस क्रिया को एक वापसी बल द्वारा रोकता है या जॉयस्टिक में कंपन उत्पन्न कर देता है।\n\nनिजी कम्प्यूटरों के अधिकांश आई/ओ अंतरफलक कार्डों में एक जॉयस्टिक (खेल नियंत्रक) पोर्ट होता है। आधुनिक जॉयस्टिक निजी क्म्यूटरों से जुड़ने के लिए अधिकतर एक यूएसबी (USB) अंतर्फलक का प्रयोग करते हैं।\n\nहाल के समय में, जॉयस्टिकों का प्रयोग कई औद्योगिक और उत्पादन उद्देश्यों के लिए आम हो गया है, जैसे, क्रेनों, एसेंबली लाइनों, वन्य-उद्योग उपकरणों, खनन ट्रकों और उत्खनकों में. वास्तव में, इस तरह के जॉयस्टिकों के प्रयोग की इतनी अधिक मांग है कि, इसने लगभग सभी आधुनिक हाइड्रोलिक नियंत्रण प्रणालियों में पारम्परिक यांत्रिक नियंत्रण लीवर का स्थान ले लिया है। इसके अतिरिक्त, अधिकांश मानवरहित हवाई वाहनों (UAVs) और डूब सकने वाले दूर से संचालित वाहनों (ROVs) को या तो वाहन, या उस पर लगे कैमरों, ग्राहकों और मैनिपुलेटरों को नियंत्रित करने के लिए कम से कम एक जॉयस्टिक की आवश्यकता होती है।\n\nअत्यधिक प्रयोग, तथा ऐसे अनुप्रयोगों की अपरिष्कृत प्रकृति के कारण, औद्योगिक जॉयस्टिक वीडियो खेल नियंत्रक से अधिक मजबूत होता है और एक बड़े जीवन-चक्र की अवधि तक कार्य करने में सक्षम होता है। इससे 1980 के दशक में संपर्करहित संवेदन के लिए ऐसे अनुप्रयोगों में हाल प्रभाव संवेदन का विकास और उपयोग शुरू हुआ। कई कंपनियां औद्योगिक अनुप्रयोगों के लिए हाल प्रभाव प्रौद्योगिकी का उपयोग करके जॉयस्टिकों का उत्पादन करती हैं। जॉयस्टिक की डिजाइन में प्रयोग की जाने वाली एक और तकनीक में फोर्स ट्रांसड्यसरों को बनाने के लिए स्ट्रेन गेजों का इस्तेमाल किया जात है, जिनसे प्राप्त आउटपुट भौतिक विक्षेपण के बजाय लगाए गए बल के अनुपात में होती है। लघु बल ट्रांसड्यूसरों का प्रयोग जॉयस्टिकों द्वारा मेनू चयन कार्यों के लिए अतिरिक्त नियंत्रणों के रूप में किया जाता है।\n\nवैश्विक निर्माताओं में, जो बड़े मूल उपकरण निर्माताओं, जैसे कैटरपिलर, जॉन डीयरे, एजीसीओ, जोएलजी, जीनी और अन्यों की सेवा करते हैं, में डेल्टाटेक कंट्रोल्स और पेनी ऐंड गाइल्स कंट्रोल्स हैं। पेनी ऐंड गाइल्स साअर डैनफॉस के लिए जॉयस्टिकों का डिजाइन और उत्पादन भी करता है। एपेम विश्व बाजार में सीएच प्राडक्ट्स , ओलिवर कंट्रोल सिस्टम्स और स्वयं एपेम जैसे ब्रांडों वाला एक और ऐसा निर्माता है .\n\nउत्तरी अमेरिका में ऐसे कई छोटे प्रांतीय उत्पादक भी हैं जो इस उद्योग की सेवा करते हैं; ओईएम कंट्रोल्स, ओटो इंजीनियरिंग, पीओ कंट्रोल्स, सीएच प्राडक्ट्स और बीजी सिस्टम्स.\n\nयूरोप में कई निर्माता हैं जो विशिष्ट बाजार भागों जैसे, क्रेन नियंत्रण, विमानन, आदि की आपूर्ति कर रहे हैं। यूरोपीय वैश्विक जॉयस्टिक आपूर्तिकर्ताओं में से एक स्विस कंपनी गेंज एंड थोमा एजी है, जो मानक और आवश्यकतानुसार औद्योगिक ग्रेड जॉयस्टिकों की आपूर्ति कर रही है। ब्रिटेन में प्रिंटेड मोटर वर्क्स ने हाल ही में फ्लाइटलिंक कंट्रोल्स / पीएमएल (PML) फ्लाइटलिंक का औद्योगिक उत्पादन संभाल लिया है।\n\nजॉयस्टिक के कुछ बड़े निर्माता जॉयस्टिकों के हैंडलों और ग्रिपों को ओईएम की जरूरतों के अनुसार अनुकूलित कर सकते हैं, जबकि कुछ छोटे निर्माता अकसर छोटे ओईएमों को मानक उत्पाद ऊंचे दामों पर बेचने पर ध्यान केंद्रित करते हैं।\n\nहैट स्विच कुछ जॉयस्टिकों पर मौजूद एक प्रकार का नियंत्रक होता है। इसे एक पीओवी (दृष्टिकोण) स्विच के नाम से भी जाना जाता है। यह अपनी आभासी दुनिया में चारों ओर देखने, मेनू को ब्राउज़ करने में सहायता करता है। उदाहरण के लिए, कई उड़ान सिमुलेटर इसका प्रयोग खिलाड़ी के दृष्टिकोणों को बदलने के लिए करते हैं, जबकि अन्य खेलों में कभी-कभी इसका प्रयोग डी-पैड के स्थान पर किया जाता है, जबकि प्लेस्टेशन डुअलशॉक नियंत्रक के अनुरूप बनाए गए कम्प्यूटर गेमपैड अपने डी-पैड को पीओवी स्विच स्कैनकोड आवंटित करते हैं।\n\nहैट स्विच शब्द \"कुली हैट\" शब्द का सुधरा हुआ रूप है, जो ऐसे ही दिखने वाले शिरोवस्त्र पर आधारित है, जिसे आक्रामक माना जा सकता है।\n\nवास्तविक विमान में, हैट स्विच ऐलिरॉन या रूडर ट्रिम जैसी वस्तुओं को नियंत्रित कर सकते हैं।\n\nविशेषज्ञ जॉयस्टिकें, जो एक सहायक तकनीक संकेतक उपकरण के रूप में वर्गीकृत किये गए हैं, का प्रयोग काफी गंभीर रूप से विकलांग लोगों के लिए कंप्यूटर माउस की जगह किया जाता है। खेलों को नियंत्रित करने के बजाय ये जॉयस्टिक यूएसबी (USB) पोर्ट में प्लग होकर माउस सूचक का नियंत्रण करते हैं। वे अक्सर मस्तिष्क पक्षाघात जैसी एथीटॉयड अवस्थाओं में उपयोगी होते हैं, जो उन्हें एक मानक माउस की अपेक्षा पकड़ने में अधिक आसान पाते हैं। पेशीय अल्पसक्रियता या मोटर न्यूरॉन बीमारी जैसे मांसपेशियों की कमजोरी के रोगों के लिए भी लघु जॉयस्टिकें उपलब्ध हैं। विद्युत-शक्ति से चलने वाली पहियेदार कुर्सी के नियंत्रण के लिए भी उनका प्रयोग किया जाता है क्यौंकि वे सरल होते हैं तथा नियंत्रण पद्धति के रूप में प्रयोग के लिए प्रभावी होते हैं।\n\n\n", "id": "398001", "title": "जॉयस्टिक"}
