{"url": "https://hi.wikipedia.org/wiki?curid=384488", "text": "अली अकबर दहखुदा\n\nअल्लामेह अली अकबर दहखुदा (फ़ारसी:علی‌اکبر دهخدا, १८७९-९ मार्च १९५९) एक प्रमुख ईरानी भाषाविद और फ़ारसी भाषा के आज तक प्रकाशित सभी शब्दकोशों में से सबसे व्यापक शब्दकोश, दहखुदा शब्दकोश के लेखक थे। \n", "id": "384488", "title": "अली अकबर दहखुदा"}
{"url": "https://hi.wikipedia.org/wiki?curid=384490", "text": "द्रव नोदन प्रणाली केंद्र\n\nद्रव नोदन प्रणाली केंद्र भारतीय अंतरिक्ष अनुसंधान संगठन का एक महत्वपूर्ण केंद्र है। यह केंद्र तीन स्थानों में स्थित है, पहला तिरुवनंतपुरम के वलियमला में, दूसरा तिरुनेलवेली के महेंद्रगिरि पहाड़ियों में और तीसरा बेंगलुरु में स्थित है। इन केंद्रों में मुख्यतः द्रव एवं क्रयोजेनिक राकेट ईंधनो पर कार्य होता है। \n\n\n", "id": "384490", "title": "द्रव नोदन प्रणाली केंद्र"}
{"url": "https://hi.wikipedia.org/wiki?curid=384494", "text": "ऐविओनिकी\n\nऐविओनिकी शब्द का अर्थ है उड़ान में प्रयुक्त होने वाली इलेक्ट्रॉनिक्स| इसमें मुख्यतः संचार, नेविगेशन, नियंत्रण और डिजिटल प्रदर्शन से सम्बंधित हार्डवेयर एवं साफ्टवेयर का निर्माण और सञ्चालन सम्मिलित होता है| \n", "id": "384494", "title": "ऐविओनिकी"}
{"url": "https://hi.wikipedia.org/wiki?curid=384497", "text": "राष्ट्रीय वायुमण्डलीय अनुसंधान प्रयोगशाला\n\nराष्ट्रीय वायुमण्डलीय अनुसंधान प्रयोगशाला भारत के अंतरिक्ष विभाग, भारत सरकार द्वारा प्रायोजित एक स्वायत्त संस्थान है। यह संस्थान मुख्यतः वायुमंडल के शोध से जुड़ा हुआ है। इस संस्थान की शुरुवात सन् १९९२ में \"National Mesosphere-Stratosphere-Troposphere (MST) Radar Facility (NMRF)\" की तोर पर हुई थी। २२ सितंबर २००५ में इसका नाम राष्ट्रीय वायुमण्डलीय अनुसंधान प्रयोगशाला कर दिया गया। समय के साथ Mie/Rayleigh Lidar, निचले वायुमंडलीय हवा प्रोफाइलर, ऑप्टिकल वर्षामापी, disdrometer, स्वचालित मौसम केंद्र आदि सुविधाओं को भी राष्ट्रीय वायुमण्डलीय अनुसंधान प्रयोगशाला के साथ जोड़ा गया।\n", "id": "384497", "title": "राष्ट्रीय वायुमण्डलीय अनुसंधान प्रयोगशाला"}
{"url": "https://hi.wikipedia.org/wiki?curid=384500", "text": "सर्पिल\n\nगणित और ज्यामिति में सर्पिल रेखा एक वक्र होती है जो एक केंद्रीय बिंदु से शुरू होकर उसकी परिक्रमा भी करती है लेकिन उस से लगातार अधिक दूर होती रहती है।\n\n\"सर्पिल\" को अंग्रेज़ी में \"स्पाइरल\" (spiral) और तुर्की में \"सरमल\" (sarmal) कहते हैं। \"वक्र\" को अंग्रेज़ी में कर्व (curve) कहते हैं।\n\n", "id": "384500", "title": "सर्पिल"}
{"url": "https://hi.wikipedia.org/wiki?curid=384501", "text": "उद्भ्रांत\n\nरमाकांत शर्मा 'उद्भ्रांत' हिंदी साहित्य में कवि-गीतकार-नवगीतकार, ग़ज़लगो, कथाकार, समीक्षक, संपादक, अनुवादक एवं बाल साहित्यकार इत्यादि रूपों में जाने जाते हैं। उद्भ्रांत ने नवगीतकार एवं हिंदी गजलगो के रूप में अपना लेखन शुरू किया था। आज वे मिथक काव्‍य के सफल कवि के रूप में जाने जाते हैं। इनका महाकाव्‍य 'त्रेता' अत्‍यधिक चर्चित रहा है। उद्भ्रांत का जन्म 4 सितम्बर 1948 को नवलगढ़, राजस्थान में हुआ।\n\nकानपुर के पी.पी.एम. कॉलेज से वर्ष 1970 ई. में हिंदी, अंग्रेजी और अर्थशास्त्र विषयों के साथ स्नातक की उपाधि अर्जित की। वर्ष 1972 ई. में क्राइस्ट चर्च कॉलेज, कानपुर से इन्होंने हिंदी में स्नाहतकोत्तर किया। भारतवर्षीय आर्य विद्या परिषद, अजमेर से विद्यावाचस्पति की उपाधि प्राप्त की। इन्होंने पुणे के प्रसिद्ध फिल्म इंस्टीट्यूट से प्रशिक्षण भी प्राप्त किया। उद्भ्रांत ने कानपुर के दैनिक ‘आज’ में वरिष्ठ उप संपादक के रूप में वर्ष 1975 से 1978 तक कार्य किया। श्रम विभाग में वर्ष 1978 में कुछ समय तक ज्येष्ठ पत्रकार/प्रभारी, प्रचार प्रभाग रहे।\n\nराजभाषा (हिंदी) कार्यान्‍वयन के क्षेत्र में उद्भ्रांत ने अपनी पारी का शुभारंभ सन् 1978 ई. में कर्मचारी राज्य बीमा निगम (ईएसआईसी), पटना में हिंदी अधिकारी के रूप में किया। जहां पर 1981 तक सेवारत रहे। इसी दौरान उद्भ्रांत प्रसिद्ध प्रगतिशील कवि नागार्जुन एवं खगेन्द्र ठाकुर के संपर्क में आए। सन् 1981 से 1988 के प्रारंभ तक भारतीय कृत्रि‍म अंग निर्माण निगम (एलिम्को), कानपुर में हिंदी सह जनसंपर्क अधिकारी/\nमार्केटिंग एक्जीक्यूटिव के पद पर कार्य किया। सन् 1988 से मार्च 1991 तक कानपुर में ‘सर्जना प्रकाशन’ नामक प्रकाशन संस्था का संचालन किया। अप्रैल 1991 से भारतीय प्रसारण सेवा के पहले बैच के अधिकारी के रूप में सहायक केन्द्र निदेशक के पद पर दूरदर्शन के पटना, इम्फाल, मुंबई और गोरखपुर केन्द्रों में कार्य किया। दिसम्बर 1995 से मार्च 1996 तक दूरदर्शन महानिदेशालय, नई दिल्ली में उप कार्यक्रम नियंत्रक तथा मार्च 1996 से अगस्त 2001 तक उप निदेशक (कार्यक्रम) रहे। दूरदर्शन अभिलेखागार का पर्यवेक्षण करने के बाद कुछ समय तक एक्जीविशन ऑफ़ प्रोग्राम्स, डीडी अवार्ड्स, रॉयल्टी एवं कोप्रोडक्शन जैसे विभिन्न अनुभागों में कार्य किया। अगस्त 2001 से मई 2003 तक दूरदर्शन महानिदेशालय में निदेशक (कार्यक्रम), मई 2003 से अक्टूबर 2005 तक आकाशवाणी महानिदेशालय, नई दिल्ली में निदेशक (कार्यक्रम) के रूप में सुगम संगीत, जनसंपर्क एवं शैक्षिक प्रसारण कार्य देखने के बाद दूरदर्शन महानिदेशालय में वरिष्ठ निदेशक (कार्यक्रम) के पद से 31 मई 2010 को सेवानिवृत्त हुए। उद्भ्रांत वर्ष 1968 से 1978 तक प्रगतिशील लेखक संघ, कानपुर के महासचिव पद पर भी रहे।\n\nकवि उद्भ्रांत को अनेक राष्ट्रीय एवं प्रादेशिक सम्मानों एवं पुरस्कारों से विभूषित किया गया है। इनके नवगीत संग्रह ‘देह चाँदनी’ को उत्तर प्रदेश हिंदी संस्थान ने सन् 1984 ई. में ‘निराला पुरस्कागर’ से सम्मानित किया। वर्ष 1988 में इन्हें शिवमंगल सिंह सुमन पुरस्कार प्रदान किया गया। सन् 1988 में ही बाल साहित्यकार परिषद लखनऊ ने इन्हें ‘बाल साहित्य श्री’ की उपाधि से विभूषित किया। प्रसिद्ध बाल साहित्य पत्रि‍का ‘बाल साहित्य समीक्षा’ का मार्च 2004 का अंक उद्भ्रांत विशेषांक है। इनकी रचना ‘लेकिन यह गीत नहीं’ को हिंदी अकादमी दिल्ली् द्वारा ‘साहित्यिक कृति सम्मान’ दिया गया। ‘स्वपयंप्रभा’ पर उत्तर प्रदेश हिंदी संस्थान ने ‘जयशंकर प्रसाद अनुशंसा पुरस्कार’ देने की घोषणा की किन्तु उद्भ्रांत ने इसे स्‍वीकार करने से इंकार किया। 2010 में मुंबई की सुप्रसिद्ध संस्था प्रियदर्शिनी अकादमी ने उद्भ्रांत को ‘प्रियदर्शिनी पुरस्कार’ से सम्मानित किया है। यह पुरस्कार उनके बहुचर्चित महाकाव्य ‘त्रेता’ पर दिया गया है।\n\nडॉ॰ शिवपूजन लाल ने मुंबई विश्‍वविद्यायल से उद्भ्रांत के मिथकीय काव्‍य पर पीएच.डी. की है।‍\n\nमहान गीति-कवि हरिवंशराय बच्चन द्वारा उद्भ्रांत को लिखे गए सौ से ज्यादा पत्रों का संपादन कर उद्भ्रांत ने बच्चन जी के अनछुए पहलुओं को प्रकाशित किया है। \nकवि उद्भ्रांत के नाम लिखे उनके ये पत्र व्यक्तिगत तो अवश्य हैं, किंतु साहित्य, कला, संस्कृति, धर्म, अध्यात्म और दर्शन के अनेक अनछुए बिम्बों को पहली बार प्रस्तुत करने के कारण ये साहित्य के ऐसे दस्तावेज बन गए हैं जो बुद्धिजीवियों की विशिष्ट श्रेणी के साथ-साथ जन-सामान्य के लिए भी उतने ही उपयोगी हैं और अपना सार्वकालिक महत्‍व रखते हैं।\n\nकवि उद्भ्रांत द्वारा सम्पादित यह पुस्तक पत्र ही नहीं बच्चन मित्र है इस दृष्टि से विलक्षण है कि इसमें बच्चन जी के पत्रों के अतिरिक्त उनके अपने व लेखकीय परिवार के भी कुछेक सदस्यों के पत्र शामिल हैं। इसके अलावा, बच्चन जी के जीवनकाल में अथवा बाद में, श्री उद्भ्रांत द्वारा उन पर या उनसे संबंधित पुस्तकों पर लिखे गए लेख, संस्मरण, समीक्षाएं भी देने से यह पुस्तक पत्र-साहित्य की अन्यतम नजीर बन गई है और श्री उद्भ्रांत के अद्भुत सम्पादन कौशल का जीवंत प्रमाण भी। वर्ष 1964 से प्रारंभ पत्रों का यह सिलसिला पत्रों के लेखक और उनके प्राप्तकर्ता दोनों के ही जीवन और साहित्य की महत्वपूर्ण यात्रा को प्रतिबिम्बित करता चलता है।\n‘‘कवि उद्भ्रांत की एक साथ तीन नयी काव्य-कृतियों का लोकार्पण अद्भुत ही नहीं ऐतिहासिक भी है। इतनी कविताओं का लिखना उनकी प्रतिभा का विस्फोट है रवीन्द्रकनाथ में भी ऎसा ही विस्फॊट हुआ था, साथ ही इनमें रचनाकार की सर्जनात्मक ऊर्जा की भी दाद देनी होगी।’’ ये बातें मूर्द्धन्य आलोचक डॉ॰ नामवर सिंह ने उद्भ्रांत की तीन काव्य-कृतियों ‘अस्ति’ (कविता संग्रह), ‘अभिनव पांडव’ (महाकाव्य) एवं ‘राधामाधव’ (प्रबंध काव्य) के लोकार्पण के अवसर पर दिल्ली में आयोजित ‘समय, समाज, मिथक: उद्भ्रांत का कवि-कर्म’ विषयक संगोष्ठी की अध्यक्षता करते हुए कहीं।", "id": "384501", "title": "उद्भ्रांत"}
{"url": "https://hi.wikipedia.org/wiki?curid=384502", "text": "ऍडविन हबल\n\nऍडविन पावल हबल (अंग्रेज़ी: Edwin Powell Hubble, जन्म: २९ नवम्बर १८८९, देहांत: २८ सितम्बर १९५३) एक अमेरिकी खगोलशास्त्री थे जिन्होनें हमारी गैलेक्सी (आकाशगंगा या मिल्की वे) के अलावा अन्य गैलेक्सियाँ खोज कर हमेशा के लिए मानवजाती की ब्रह्माण्ड के बारे में अवधारणा बदल डाली। उन्होंने यह भी खोज निकाला के कोई गैलेक्सी पृथ्वी से जितनी दूर होती है उस से आने वाले प्रकाश का डॉप्लर प्रभाव उतना ही अधिक होता है, यानि उसमे लालिमा अधिक प्रतीत होती है। इस सच्चाई का नाम \"हबल सिद्धांत\" रखा गया और इसका सीधा अर्थ यह निकला के हमारा ब्रह्माण्ड निरंतर बढ़ती हुई गति से फैल रहा है।\n\n\n", "id": "384502", "title": "ऍडविन हबल"}
{"url": "https://hi.wikipedia.org/wiki?curid=384507", "text": "उदयपुर सौर वेधशाला\n\nउदयपुर सौर वेधशाला (Udaipur Solar Observatory ( USO)), उदयपुर (राजस्थान, भारत) की फ़तेह सागर झील के एक द्वीप में स्थित है। उदयपुर का आसमान सौर पर्यवेक्षण के लिए काफी अनुकूल है। इस वेधशाला को दक्षिण कैलिफोर्निया की बिग बियर झील में स्थित सौर वेधशाला के तर्ज पर डॉ॰ अरविंद भटनागर की देखरेख में सन् १९७६ में बनवाया गया था। सन् १९८१ से इसका प्रबंधन भारत सरकार के अंतरिक्ष विभाग के लिए भौतिकीय अनुसंधान प्रयोगशाला, अहमदाबाद द्वारा किया जा रहा है। \n", "id": "384507", "title": "उदयपुर सौर वेधशाला"}
{"url": "https://hi.wikipedia.org/wiki?curid=384508", "text": "दहखुदा शब्दकोश\n\nदहखुदा शब्दकोश (फ़ारसी: دهخدا لغتنامه), फ़ारसी भाषा के आज तक प्रकाशित सभी शब्दकोशों में से सबसे व्यापक शब्दकोश है, जिसके 15 खंड है (26000 से अधिक पृष्ठ)। यह शब्दकोश, अली अकबर दहखुदा और उनके सहायक और पर्यवेक्षक विशेषज्ञों की 45 साल से अधिक की मेहनत का नतीजा है।\nइस शब्दकोश का प्रथम प्रकाशन 1931 में हुआ था और इसमें दहखुदा की मदद प्रख्यात भाषाविद मुहम्मद मोइन, जफर शाहिदी और दाबिरशियाग़ी ने की थी।\n1955 में दहखुदा की मृत्यु के समय इस शब्दकोश में लगभग 30 लाख अभिलेख (फ़ारसी में فیش या برگه) थे (प्रत्येक शब्द और संज्ञा के लिए लगभग 100 अभिलेख) और वर्तमान में इसके अद्यतित संस्करण जिसे तेहरान विश्वविद्यालय प्रेस ने जारी किया है, के अनुसार इसमें उपलब्ध प्रविष्टियों की कुल संख्या 343466 है। \n\nइस काम को महत्वता जब मिली जब 1945 में ईरान की संसद, मजलिस में इस शब्दकोश को पूरा करने की परियोजना के लिए विशेष बजट आवंटन और कर्मचारियों को इस काम पर लगाने संबंधित विधेयक रखा गया जिसे लगभग सभी सदस्यों का समर्थन मिला। इस परियोजना के लिए पहले तो मजलिस परिसर में ही कार्यालय प्रदान किये गये पर बाद में इस पूरी परियोजना को तेहरान विश्वविद्यालय में स्थानांतरित कर दिया गया।\n", "id": "384508", "title": "दहखुदा शब्दकोश"}
{"url": "https://hi.wikipedia.org/wiki?curid=384510", "text": "रामनारायण मिश्र\n\nपंडित रामनारायण मिश्र (1873-1953) महान हिन्दीसेवी थे जिन्होने श्यामसुन्दर दास और ठाकुर शिवकुमार सिंह के साथ मिलकर नागरीप्रचारिणी सभा की स्थापना की थी। वे सन् १९३७ में इसके सभापति हुए। \n\nरामनारायण मिश्र का जन्म १८७३ में अमृतसर में हुआ था। आप अपने माता-पिता के साथ बनारस आ गये और आकर यहीं के हो गये। बनारस के क्वींस कॉलेज में शिक्षा के दौरान ही श्यामसुन्दर दास और ठाकुर शिवकुमार सिंह के साथ मिलकर नागरीप्रचारिणी सभा की स्थापना की। शिक्षा पूरी करने के बाद उन्होने शिक्षा विभाग में सब डिप्टी इंस्पेक्तर तथा डिप्टी इंस्पेटर के पद पर काम किया। उन्होने स्कूलों में 'जय-जय प्यारा देश' तथा 'मातु पितु सहायक सखा तुमही एकनाथ हमारे हो' आदि प्रार्थनाएँ शुरू कीं। इससे अविभावकों एवं विद्यार्थियों का ध्यान हिन्दी भाषा की ओर गया।\n\n१९५३ में आपका देहावसान हो गया।\n\nआपने कई पुस्तकों की रचना की।\n\n", "id": "384510", "title": "रामनारायण मिश्र"}
{"url": "https://hi.wikipedia.org/wiki?curid=384513", "text": "पट्टा\n\nपट्टा (belt) किसी लचीले पदार्थ का बना एक फंदा (लूप) होता है जो दो या अधिक घूमने वाले शैफ्टों को जोड़कर एक की गति को दूसरे पर ट्रांसफर करने का कार्य करता है। यह यांत्रिक शक्ति के पारेषण (ट्रांसमिशन) के साधनों में से एक है। पट्टे घिरनियों पर लगाये जाते हैं।\n\n\n", "id": "384513", "title": "पट्टा"}
{"url": "https://hi.wikipedia.org/wiki?curid=384546", "text": "स्वामी केशवानन्द\n\nस्वामी केशवानन्द (1883-1972) भारत के स्वतंत्रता संग्राम सेनानी एवं समाज सुधारक थे।\n\nस्वामी केशवानन्द का जन्म राजस्थान के सीकर जिले में हुआ था।\n\n", "id": "384546", "title": "स्वामी केशवानन्द"}
{"url": "https://hi.wikipedia.org/wiki?curid=384548", "text": "अधोरक्त खगोलशास्त्र\n\nअधोरक्त या इन्फ्रारेड खगोलशास्त्र (Infrared astronomy), खगोलशास्त्र और खगोलभौतिकी की एक शाखा है जिसमें खगोलीय निकायों को इन्फ्रारेड प्रकाश में देखकर अध्ययन किया जाता है। सन १८०० में विलियम हरशॅल ने इन्फ्रारेड प्रकाश की खोज की और इसके तीन दशक बाद सन १८३० में अधोरक्त खगोलशास्त्र की शुरुआत हुई। विद्युत चुम्बकीय वर्णक्रम में इन्फ्रारेड प्रकाश का तरंगदैर्ध्य विस्तार (०.७५ से ३०० माइक्रोमीटर), दृश्य प्रकाश तरंगदैर्ध्य विस्तार (३८० से ७५० नैनोमीटर) और सूक्ष्म तरंगदैर्ध्य तरंग के बीच होता है।\n\nइन्फ्रारेड खगोलशास्त्र और प्रकाशीय खगोलशास्त्र (optical astronomy) दोनों में ही प्रायः एक ही तरह केटेलिस्कोप और एक ही तरह के दर्पण या लेंस का प्रयोग किया जाता है क्योंकि इन्फ्रारेड और दृश्य प्रकाश दोनों ही विद्युतचुम्बकीय तरंगों का प्रकाशिकी व्यवहार सामान होता है। पृथ्वी के वातावरण में उपस्थित जल वाष्प द्वारा विभिन्न तरंगदैर्ध्यों वाली इन्फ्रारेड प्रकाश का अवशोषण कर लिया जाता है इसलिए अधिकतर इन्फ्रारेड टेलीस्कोपों की स्थापना संभावित अधिक से अधिक ऊँचे और सूखे स्थानों में की जाती है। ' स्पिट्जर अंतरीक्ष टेलिस्कोप '(Spitzer Space Telescope) और ' हरशॅल अंतरीक्ष वेधशाला ' (Herschel Space observatory) दोनों ही ऐसी इन्फ्रारेड वेधशालाएं है जिसे सूदुर अंतरीक्ष में स्थापित किया गया है।\n\n", "id": "384548", "title": "अधोरक्त खगोलशास्त्र"}
{"url": "https://hi.wikipedia.org/wiki?curid=384557", "text": "लक्ष्मी चंद्र जैन\n\nलक्ष्मी चंद्र जैन (1925–2010) भारत के गांधीवादी अर्थशास्त्री थे। भारत में आर्थिक नियोजन के पिछले पचास वर्षों के इदिहास पर डॉ॰ जैन की बारीक नजर थी। वो योजना आयोग के सदस्य रहे और दक्षिण अफ्रीका में भारत के राजदूत भी। वो मानते थे कि हमारी प्रमुख समस्या नौकरशाही पर निर्भरता है। उनके मुताबिक गांधी यह भली भांति समझते थे कि जनता की भागीदारी के बिना कोई काम नहीं किया जाना चाहिए और जनता की भागीदारी के बिना कोई काम सफल भी नहीं हो सकता, लेकिन आजादी के बाद हम यह बुनियादी बात भूल गए। \n\n", "id": "384557", "title": "लक्ष्मी चंद्र जैन"}
{"url": "https://hi.wikipedia.org/wiki?curid=384559", "text": "जलोद्भिद\n\nजलोद्भिद (=जल+उद्भिद = जलीय पौधे / Aquatic plants या hydrophytes या aquatic macrophytes) वे पादप हैं जो जलीय पर्यावरण में रहने एवं विकसित होने के लिये अनुकूलित हैं।\n\nयह जल में अथवा अति आर्द्र भाग में ही विकसित होता है। इसका तना प्रायः लम्बा और मुलायम होता है जिसमें लकड़ी के रेशे की कमी पायी जाती है। इसकी जड़ उथली तथा पत्तियां लम्बी और पतली होती हैं। केला इसका उत्कृष्ट उदाहरण है। \n\n\n", "id": "384559", "title": "जलोद्भिद"}
{"url": "https://hi.wikipedia.org/wiki?curid=384561", "text": "अब्द अल-रहमान अल-सूफ़ी\n\nअब्द अल-रहमान अल-सूफ़ी (फ़ारसी: , जन्म: ७ दिसम्बर ९०३, देहांत: २५ मई ९८६) एक ईरानी खगोलशास्त्री थे जिसे अब्दुल रहमान सूफ़ी, अब्द अल-रहमान अबु अल-हुसैन और अज़ोफ़ी के नामों से भी जाना जाता है। चन्द्रमा पर स्थित \"अज़ोफ़ी\" नाम के प्रहार क्रेटर और \"१२६२१ अलसूफ़ी\" नाम के हीन ग्रह का नामकरण इन्ही के सम्मान में किया गया है। इन्होने सन् ९६४ ईसवी में खगोलशास्त्र की एक प्रख्यात किताब \"स्थित तारों की पुस्तक\" प्रकाशित की थी, जिसमें बहुत से नक्षत्रों की तस्वीरें और विवरण शामिल था।\n\nअल-सूफ़ी के नाम से ज़ाहिर होता है के वे एक सूफ़ी मुसलमान थे। उनका सम्बन्ध इस्फ़हान, ईरान में स्थित अमीर अदूद अद-दौला के दरबार से था, जहाँ वे पुराने यूनानी खगोलशात्र ग्रंथों को अरबी भाषा में अनुवाद करने में जुटे रहते थे। उनका ख़ास ध्यान टॉलमी की \"आल्मागेस्ट\" किताब पर था।\n\n", "id": "384561", "title": "अब्द अल-रहमान अल-सूफ़ी"}
{"url": "https://hi.wikipedia.org/wiki?curid=384564", "text": "इस्लामी परामर्शक सभा (ईरान)\n\nईरान की इस्लामी परामर्शक सभा (फ़ारसी: مجلس شورای اسلامی), जिसे ईरानी संसद या जन सदन भी कहा जाता है, ईरान का राष्ट्रीय विधायी निकाय है। वर्तमान में संसद में कुल 290 प्रतिनिधि हैं, जबकि 18 फ़रवरी 2000 के चुनाव से पहले सीटों की संख्या 270 थी।\nसंसद के मौजूदा अध्यक्ष अली लारीजानी, प्रथम उपाध्यक्ष मुहम्मद हसन अबौटोरबी फार्द और द्वितीय उपाध्यक्ष शाहबुद्दीन सद्र हैं।\n", "id": "384564", "title": "इस्लामी परामर्शक सभा (ईरान)"}
{"url": "https://hi.wikipedia.org/wiki?curid=384566", "text": "माधोपुर, पंजाब\n\nमाधोपुर पंजाब के अंतिम छोर पर स्तिथ एक छोटा पर अत्यंत सुन्दर क़स्बा है और वहां से रावी नदी को पार करके जम्मू एवं कश्मीर राज्य प्रारंभ हो जाता है। व्यापारिक, सामरिक और भूगोलिक रूप से इसका महत्व और भी ज्यादा हो जाता है, क्योंकि भारत को जम्मू और कश्मीर से जोड़ने वाला एकमात्र रास्ट्रीय राजमार्ग और भारतीय रेल यहीं से होकर गुज़रती है। जिसके कारण इसे पंजाब के प्रवेशद्वार के रूप से जाना जाता है। यह क्षेत्र पर्यटन की दृष्टि से एक अच्छा स्थान है। हिमालय की शिवालिक पहाडि़यो और रवि के किनारे बनी सड़क का नजारा यहाँ से अत्यंत ही मनमोहक है।\n\nमाधोपुर पहले पहाड़ी राज्यों के शासन के अधीन था। महाराजा रणजीत सिंह ने भी माधोपुर पर शासन किया है इसके परमाण महराजा रणजीत सिंह के राज्यकाल का महल आज भी यहाँ से ५ किलोमीटर दूर शाहपुर कंडी में स्थित है। अंग्रेजो के काल के गिरिजाघर, परिओं का बाग, लाल कोठी, अप्परबारी दोआब नहर, लोयर बारी दोआब नहर और अन्य कई इमारते आज भी यहाँ मौजूद है। माधोपुर से जम्मू कश्मीर में प्रवेश करने पर डॉ श्यामा प्रसाद मुखर्जी को 11 मई 1953 को जम्मू और कश्मीर के शेख़ अब्‍दुल्‍ला ने हिरासत में ले लिया था। पंजाब सरकार ने उनकी स्मृति में एक मूर्ती यहाँ स्थापित की।\n", "id": "384566", "title": "माधोपुर, पंजाब"}
{"url": "https://hi.wikipedia.org/wiki?curid=384568", "text": "सर्प तारामंडल\n\nसर्प या सरपॅन्स (अंग्रेज़ी: Serpens, यूनानी: Ὄφις) तारामंडल पृथ्वी के उत्तरी भाग से नज़र आने वाला एक तारामंडल है। दूसरी शताब्दी ईसवी में टॉलमी ने जिन ४८ तारामंडलों की सूची बनाई थी यह उनमें से एक है और अंतर्राष्ट्रीय खगोलीय संघ द्वारा जारी की गई ८८ तारामंडलों की सूची में भी यह शामिल है। इसके दो हिस्से हैं - \"सर्प सिर\" (Serpens Caput) जो पश्चिम में दिखता है और \"सर्प दुम\" (Serpens Cauda) जो पूर्व में दिखता है। इन दोनों हिस्सों के बीच में सर्पधारी तारामंडल (Ophiuchus, Ὀφιοῦχος, ऑफ़ीयूकस) आता है।\n\nसर्प तारामंडल में नौ मुख्य तारे हैं। इनमें से सब से ज़्यादा चमकीला तारा उनुक़ अल-हाए हैं। सर्प तारामंडल को कई पुराने खगोलशास्त्रियों नें एक सर्प के आकार में दर्शाया था।\n\n", "id": "384568", "title": "सर्प तारामंडल"}
{"url": "https://hi.wikipedia.org/wiki?curid=384570", "text": "सर्पधारी तारामंडल\n\nसर्पधारी या ऑफ़ीयूकस (अंग्रेज़ी: Ophiuchus, यूनानी: Ὀφιοῦχος) तारामंडल पृथ्वी के उत्तरी भाग से नज़र आने वाला एक बड़ा तारामंडल है। दूसरी शताब्दी ईसवी में टॉलमी ने जिन ४८ तारामंडलों की सूची बनाई थी यह उनमें से एक है और अंतर्राष्ट्रीय खगोलीय संघ द्वारा जारी की गई ८८ तारामंडलों की सूची में भी यह शामिल है। आकाश में यह सर्प तारामंडल के दो हिस्सों - \"सर्प सिर\" (Serpens Caput) और \"सर्प दुम\" (Serpens Cauda) - के बीच में स्थित होता है। पुरानी खगोलशास्त्रिय पुस्तकों में इसे अक्सर एक सर्प को बीच से उठाते हुए एक आदमी की तरह दर्शाया जाता था।\n\nसर्पधारी तारामंडल में दस मुख्य तारे हैं। इनमें से सब से ज़्यादा चमकीले तारे अल्फ़ा ऑफ़ीयूकी तारा और एटा ऑफ़ीयूकी हैं। बारनर्ड का तारा, जो हमारे सौर मण्डल के काफी निकट है, इसी तारामंडल में स्थित है।\n\n", "id": "384570", "title": "सर्पधारी तारामंडल"}
{"url": "https://hi.wikipedia.org/wiki?curid=384571", "text": "हंस तारामंडल\n\nहंस या सिग्नस (अंग्रेज़ी: Cygnus) तारामंडल हमारी आकाशगंगा क्षीरमार्ग (मिल्की वे) के चपटे चक्र में स्थित एक तारामंडल है। दूसरी शताब्दी ईसवी में टॉलमी ने जिन ४८ तारामंडलों की सूची बनाई थी यह उनमें से एक है और अंतर्राष्ट्रीय खगोलीय संघ द्वारा जारी की गई ८८ तारामंडलों की सूची में भी यह शामिल है। इसे कभी-कभी उत्तरी शूल (उत्तरी क्रॉस) बुलाया जाता है। पुरानी खगोलशास्त्रिय पुस्तकों में इसे अक्सर एक हंस के रूप में दर्शाया जाता था।\n\nहन्स तारामंडल में नौ मुख्य तारे हैं, हालांकि वैसे इसमें दर्ज़नों तारे स्थित हैं। इसके दो अधिक चमकीले तारे हंस की आकृति से सिर पर स्थित हैं और इन दोनों को इकठ्ठा अल्बिरेयो बुलाया जाता है। अल्बिरेयो के दो तारे आंख से तो एक तारा प्रतीत होते हैं, लेकिन दूरबीन से देखा जाए तो साफ़ पता चलता है के यह वास्तव में पास-पास दो तारे हैं - एक का रंग थोड़ा पीला है और दुसरे का रंग थोड़ा नीला। हंस की आकृति की दुम में एक तीसरा ज़ोर से चमकने वाला डॅनॅब नाम का तारा है।\n\n", "id": "384571", "title": "हंस तारामंडल"}
{"url": "https://hi.wikipedia.org/wiki?curid=384572", "text": "कालपुरुष तारामंडल\n\nकालपुरुष या शिकारी या ओरायन (अंग्रेज़ी: Orion) तारामंडल दुनिया भर में दिख सकने वाला एक तारामंडल है, जिसे बहुत से लोग जानते और पहचानते हैं। पुरानी खगोलशास्त्रिय पुस्तकों में इसे अक्सर एक पुरुष या शिकारी के रूप में दर्शाया जाता था।\n\nकालपुरुष तारामंडल में सात मुख्य तारे हैं, हालांकि वैसे इसमें दर्ज़नों तारे स्थित हैं। इस तारामंडल में तीन तेज़ी से चमकने वाले तारे एक सीधी लक़ीर में हैं, जिसे \"कालपुरुष का कमरबंद\" (\"ओरायन की बॅल्ट\") कहा जाता है। सात मुख्य तारे इस प्रकार हैं -\n\nऋग्वेद में कालपुरुष तारामंडल से मिलता-जुलता एक \"मृग\" (हिरण) तारामंडल बताया गया है, लेकिन इन दोनों में कुछ भिन्नताएँ हैं।\n\n", "id": "384572", "title": "कालपुरुष तारामंडल"}
{"url": "https://hi.wikipedia.org/wiki?curid=384573", "text": "धनु तारामंडल\n\nधनु या सैजीटेरियस (अंग्रेज़ी: Sagittarius) तारामंडल राशिचक्र का एक तारामंडल है जिसमें हमारी गैलेक्सी आकाशगंगा का केंद्रीय हिस्सा आता है। पुरानी खगोलशास्त्रिय पुस्तकों में इसे अक्सर एक धनुर्धारी (घोड़े के धड़ और इंसान के सर वाले) किन्नर के रूप में दर्शाया जाता था।\n\nधनु तारामंडल में बारह मुख्य तारे हैं, हालांकि वैसे इसमें दर्ज़नों तारे स्थित हैं। इस तारामंडल के कुछ तारे मिलकर इसके अन्दर एक चायदानी की आकृति बनाते हैं। क्योंकि इस तारामंडल में हमारी गैलेक्सी, आकाशगंगा, का केंद्र भी पड़ता है इसलिए इसमें बहुत सी निहारीकाएँ भी दिखती हैं जिनमें से एक मस्सियर ५५ नाम का तारासमुह का प्रकाश प्रबल है।\n\n", "id": "384573", "title": "धनु तारामंडल"}
{"url": "https://hi.wikipedia.org/wiki?curid=384574", "text": "खगोलीय फोटोग्राफी\n\nखगोलीय पिंडों के अध्ययन में फोटोग्राफी का विशेष महत्वपूर्ण स्थान है। इसके दो कारण हैं--एक तो यह कि फोटोपायस (photographic emulsion) की प्रकाश ग्रहण करने की क्षमता के कारण अत्यंत मंद ज्योतिवाले पिंडों का भी स्पष्ट चित्र पर्याप्त उद्भासन देकर प्राप्त किया जा सकता है। दूसरा यह कि फोटोग्राफ द्वारा प्राप्त चित्र स्थायी होते हैं और उन्हें सूक्ष्म अध्ययन के हेतु सुरक्षित रखा जा सकता है। अत्युक्ति न होगी यदि कहा जाय कि फोटोग्राफी की कला के अभाव में आधुनिक ज्योतिर्विज्ञान का विकास इतनी दूर तक कभी संभव न होता।\n\nलई डागेयर (Louis Daguerre) द्वारा सन्‌ 1839 में फोटोग्राफी का आविष्कार होने के उपरांत 23 मार्च 1840 को न्यूयार्क के जॉन विलियम ड्रेपर (john W. Draper) ने 20 मिनट का उद्भासन देकर चंद्रमा का फोटो लिया। किसी खगोलीय पिंड का यह प्रथम फोटो चित्र था। इसके लगभग साढ़े नौ वर्ष बाद, 18 दिसम्बर 1849 को, बोस्टन के कुछ उत्साही फोटोग्राफरों ने एक नई विधि का अनुसरण कर चंद्रमा का एक अत्यंत उत्कृष्ट फोटो लिया। इस प्रयास ने खगोलीय फोटोग्राफी के प्रति जयोतिर्विदों को आकर्षित किया। इंग्लैंड और अमेरिका के कई ज्योतिर्विदों एवं फोटोग्राफरों के संयुक्तप्रयास से चंद्रमा के अनेक चित्र लिए गए।\n\nनक्षत्रों का फोटोचित्र लेने की दिशा में हार्वर्ड वेधालय अग्रणी बना। अभिजित नक्षत्र (Vega) का एक चित्र 17 जुलाई 1850 को लिया गया। उत्कृष्ट साधनों के अभाव में वह चित्र संतोषजनक नहीं हो सका। मार्च, 1858 में रॉयल सोसाइटी की ओर से किउ वेधालय (Kew Observatory) में ड ला र्‌यू (De la Rue) के निर्देशन में सूर्य के कई चित्र लिए गए और तब से सुदूरस्थ, ज्योतिर्मय, आकाशीय पिंडों के चित्र लेने के प्रयास निरंतर होते रहे। फूको (Foucault) तथा फ़िजो (Fizeau) ने 1851 तथा 1854 में और सिराक्यूज के ए. बंधुओं (A. brothers) द्वारा 22 दिसम्बर 1870 को सूर्यग्रहण तथा रक्तज्वालाओं, सूर्यमुकुट (Corona) इत्यादि के अत्यंत सफल फोटो चित्र लिए गए।\n\nसन 1870 में कैप्टेन ऐब्नी (Capt W. de W. Abney) ने एक विशेष प्रकार के फोटोग्राफिक पायस (emulsion) का आविष्कार किया जो लाल रंग के प्रकाश के लिये अत्यंत सुग्राही था। उस पायस से युक्त पट्टिका पर उन्होंने वर्णक्रम (spectrum) के अवरक्त (infrared) क्षेत्र में सूर्य का एक स्पष्ट चित्र प्राप्त किया। ऐब्नी का आविष्कार खगोलीय फोटोग्राफी के क्षेत्र में सचमुच एक क्रांति थी। इसी के द्वारा सन 1870-74 में डॉ॰ गाउल्ड (Fould) ने दक्षिणी गोलार्ध के अनेक प्रमुख युग्म (binaries) तारों के चित्र लिए। इसके बाद विलियम हिगिंज़ (William Higgins) ने आधुनिक श्लेष पट्टिका (gelatine plates) का आविष्कार किया, जिसने खगोलीय फोटोग्राफी की पद्धति को भी सामान्य फोटोग्राफी की ही भाँति सुगम एवं आडंबरहीन बना दिया। फिर तो असंख्य छोटे बड़े नक्षत्रों, धूमकेतुओं एवं उल्काओं के चित्र लिए जाने लगे। इंग्लैंड के ऐंसली कामन (Anslie Common) ने 30 जून 1883 को ओरायन नीहारिका का एक अत्यंत उत्कृष्ट चित्र प्राप्त किया, जिसके लिये उन्हें रायल सोसाइटी का स्वर्णपदक मिला। खगोलीय फोटोग्राफी के यंत्रों उपकरणों एवं फोटोग्राफिक पायसों तथा फोटो पद्धतियों में अत्यंत द्रुत गति से सुधार एवं विकास होते रहे और आज यह अपने विकास की प्रौढ़ता को प्राप्त कर सकी है। अब तो फोटोग्राफी की सहायता से असंख्य आकाशगंगीय (galactic) तथा पार-आकाशगंगीय (extra-galactic) नीहारिकाओं के चित्र लिए जा चुके हैं, जिनसे ब्रह्मांड के विस्तार एवं रचना के संबंध में ज्ञानकोश की निरंतर अभिवृद्धि हो रही है।\n\nनक्षत्रों के कांतिमानों (magnitudes) तथा ग्रहों के धरातल एवं परिवर्ती वायुमंडल की रचना तथा विशेषताओं के अध्ययन के हेतु वर्ण फोटोग्राफी का भी प्रयोग किया जाता है। यह ज्ञातव्य है कि कोई नक्षत्र सभी रंगों के लिये समान रूप से दीप्तिमान नहीं होता। इसलिए विभिन्न प्रकार के फिल्टरों और फोटोग्राफिक पायसों का योग कर विभिन्न वर्णों के क्षेत्र में उनका कांतिमान ज्ञात किया जाता है। इससे उनकी रचना, ताप, धरातल, घनत्व तथा वायुमंडल आदि के संबंध में अनेक अमूल्य जानकारियाँ प्राप्त होती हैं। सन्‌ 1924 में मंगल के तथा 1927 में वृहस्पति के जो फोटोचित्र लिक (Lick) वेधालय की ओर से डब्ल्यू. एच. राइट (W. H. Wright) ने वर्णपट के अवरक्तक्षेत्र में लिए थे, उन चित्रों की वृहस्पति के सामान्य विधि से लिए गए फोटो चित्रों से तुलना करने पर जो विशेष अंतर अथवा विभिन्नता दृष्टिगोचर हुई उससे उन पिंडों के धरातल एवं वायुमंडल के बारे में महत्वपूर्ण जानकारियाँ प्राप्त हुई। सूर्य के डिब्बे (सौर कलंक, sun spots), सौर वर्णपट इत्यादि के चित्रों का अध्ययन करने पर उन कलंकों में चुंबकीय क्षेत्रों का अस्तित्व तथा सूर्य में होलियम, सोडियम आदि तत्वों की प्रचुरता का पता चला है।\n\nसामान्यतया फोटोग्राफ किए जानेवाले अकाशीय पिंड दो प्रकार के होते हैं। तारों या नक्षत्रों सदृश बिंदुवत्‌ तथा ग्रहों, चंद्रमा, सूर्य अथवा नीहारिकाओं (nebulae) सदृश विस्तृत। विशद ज्योतिषीय अध्ययन के लिये खगोलीय पिंडों से आने वाले प्रकाश के वर्णचित्र (spectrum) का भी फोटो लेना पड़ता है। इन सब फोटोग्राफों से निम्नलिखित महत्वपूर्ण जानकारियाँ प्राप्त होती हैं:\n\n(1) लक्ष्य अकाशीय पिंडों के धरातल तथा वायुमंडल आदि की रचना और उन पिंडों के रूप एवं उनकी भौतिक दशाएँ तथा\n\n(2) विभिन्न पिंडों के ज्योति एवं दीप्तिमानों की तुलनात्मक जानकारी।\n\nखगोलीय फोटोग्राफी की प्रक्रिया सामान्य फोटोग्राफी से बहुत कुछ भिन्न होती है, क्योंकि इसे कुछ ऐसी समस्याओं का समाधान करना पड़ता है जो सामान्य फोटोग्राफी द्वारा नहीं हो सकतीं। इनमें से कुछ ये है:\n\n(1) आकाशीय पिंडों की दूरी बहुत ही विशाल होती है और पृथ्वी के समीपस्थ तारों को छोड़कर शेष कोरी आँखों से नहीं दिखलाई पड़ते। इस कारण उन तारों के चित्र सामान्य कैमरों से नहीं खींचे जा सकते।\n\n(2) बहुत से तारे हमसे अपरिमित दूरी पर होने के कारण परस्पर अत्यंत पास पास अथवा सटे सटे से दिखलाई पड़ते हैं, यद्यपि उनके बीच की दूरी अरबों, खरबों मील से भी कहीं अधिक होती है। इसके अतिरिक्त द्विदैहिक या युग्मक तारों (binaries) की भी अत्यधिक संख्या आकाश में छिटकी पड़ी है। सामान्य कैमरे से उन्हें पृथक्‌ कर सकना संभव नहीं होता, क्योंकि इन कैमरों के लेंसों की विभेदनक्षमता (solving power) अत्यंत सीमित होती है।\n\n(3) सुदूरस्थ तारों की मंदता के कारण पर्याप्त दीर्घकालिक उद्भासन (exposure) देना पड़ता है, जो कभी कभी कई घंटों तक का होता है। पृथ्वी के दैनिक घूर्णन के कारण अकाशीय पिंड पूर्व से पश्चिम की ओर चलते हुए दिखलाई पड़ते हैं। इसलिये इनका फोटोचित्र लेने के लिये आवश्यक है कि कैमरे का अभिदृश्यक (objective) भी उन्हीं की गति से उसी दिशा में घूमता रहे।\n\nइन समस्याओं का समाधान करने के हेतु खगोलीय फोटोग्राफी में व्यवहृत होनेवाले कैमरे में एक दूरदर्शी लगा होता है, जो अकाशीय पिंडों से आनेवाली प्रकाशरश्मियों को फोटोपट्टिका पर अभिसृत करता है। यह फोटो प्लेट दूरदर्शी के नेत्रक (eye-piece) के स्थान पर और अभिदृश्यक के फोकस-तल (focal plane) पर लगा होता है। ऐसे दूरदर्शी के लिए अभिदृश्य का चयन पूर्त्य उद्देश्य को ध्यान में रखकर किया जाता है। अकाशीय पिंडों की धूमिलता के कारण द्रुत कैमरे का ही प्रयोग किया जाता है। किसी बिंदुवत्‌ वस्तु का फोटो लेनेवाले कैमरे की क्षिप्रता (speed) अभिदृश्यक के द्वारक या छिद्रद्वार (aperture) पर निर्भर करती है, किंतु विस्तृत वस्तु के लिए क्षिप्रता अभिदृश्यक के छिद्रांक (aperture number) अर्थात, ताल के संगमांतर (focal length) और छिद्र की निष्पत्ति पर निर्भर करती है। बिंब के उच्च विभेदन (high resolution) के लिये अधिक नाभ्यंतरवाले अभिदृश्यक की आवश्यकता पड़ती है। इस कारण कैमरे की क्षिप्रता एवं दूरदर्शी के आकार में उचित सानुपातिक संबंध को ध्यान में रखना पड़ता है।\n\nतारों की स्थितियों एवं गतियों का मापन करने के हेतु दीर्घ नाभिवर्तक (long focus refractors) या खगोल रेखाचित्रक (astrographs) का प्रयोग किया जाता है, जो उत्तम बिंब उत्पन्न कर सकते हैं। इन वर्तकों के दूरदर्शियों द्वारा आवृत दृष्टिक्षेत्र (field of vision) साधारणतया कम होता है, अर्थात्‌ उनमें आकाश के केवल छोटे से भाग का ही स्पष्ट बिंब बन सकता है। इसके अतिरिक्त, लेंस द्वारा बनानेवाला बिंब चपटा अर्थात्‌ पट्टिका पर सर्वत्र एक सी तीव्रता वाला नहीं होता वरन्‌ उसकी तीव्रता दृष्टिक्षेत्र के केंद्र पर सर्वाधिक होती है तथा उससे परे क्रमश:द्रुत गति से घटती जाती है। खगोलीय फोटोग्राफी में यह विपथन (aberration) गंभीर त्रुटि का कारण हो सकता है। इन सब कठिनाइयों का परिहार करने के लिये अभिदृश्यक युक्त कैमरे को विस्तृतक्षेत्र कैमरा (wide-Field camera) कहते हैं। हैंबर्ग वेधशाला के वैज्ञानिक बर्दहार्ड श्मिट ने सन्‌ 1930 में ऐसे कैमरे का सर्वप्रथम निर्माण किया और रूस के डी0 डी0 माक्सुतोव (D. D. Maksntov) तथा हालैंड के ए. बॉवर्स (A. Bouwers) द्वारा सन्‌ 1940 में स्वतंत्र रूप से उसमें कुछ सुधार किए गए। साधारण तौर पर मास्कुतोव प्रणाली दीर्घ संगमांतरों के लिये तथा श्मिट प्रणाली लघु संगमांतरों के लिये उपयुक्त है। इन कैमरों का दृष्टिक्षेत्र 600 या इससे भी कुछ अधिक होता है और इनसे एक साथ ही आकाश के काफी विस्तृत भाग का पर्यवेक्षण किया जा सकता है। श्मिट प्रणाली का सर्वोत्कृष्ट व्यावहारिक रूप बेकर-नन कैमरा (Baker-Nunn) है, जो कृत्रिम ग्रहों, उपग्रहों तथा उल्काओं (meteors) के पंथों को अंकित करने के लिए बनाया गया है। इसमें प्रकाश एकत्र करने की क्षमता बहुत अधिक होती है, जिसके कारण अत्यंत अल्पावधिक उद्भासन से लगभग 55 दृष्टिक्षेत्र का अत्यंत स्पष्ट चित्र प्राप्त होता है।\n\nपृथ्वी के घूर्णन के कारण गतिमान प्रतीत होनेवाले आकाशीय पिंडों का चित्र लेने के लिए कैमरे के दूरदर्शी को इस प्रकार आरोपित करते हैं कि वह घटीयंत्र (clock work) की सहायता से पिंडों की आभासी गति की दशा में चलता रहे, जिससे उद्भासन काल में वस्तु से आनेवाली किरणें फोटो पर बिंब के स्थान पर ही पड़ती रहें और इस प्रकार बिंब पट्टिका पर जमा रहे। इसके लिए कैमरे को एक विशेष विधि से आरोपित कर देते हैं जिसे विषुवत्‌ आरोपण (equatorial mounting) कहते हैं। इसमें दो परस्पर लंबवत्‌ घूर्णाक्ष (axes of rotation) होते हैं---एक तो पृथ्वी के अक्ष के समांतर, जिसे ध्रुवीय अक्ष कहते हैं और दूसरा इसके लंवबत्‌ जिसे दिक्‌पात अक्ष (declination axis) कहते हैं। सर्वप्रथम दूरदर्शी को किसी विद्युन्मोटर द्वारा खगोलीय विषुवत्‌ वृत्त (celestial equator) के उत्तर या दक्षिण की ओर लक्ष्य तारे के दिक्‌ पात के बराबर घुमाते हैं और क्रांति कोण यंत्र को इस प्रकार क्लैंप (शिकंजे) में कस देते हैं कि वह उत्तर या दक्षिण की ओर हट बढ़ न सके। इस कारण अब दूरदर्शी केवल विषुवत्‌वृत्त के ही समांतर घूम सकता है। यही वह रेखा होगी जिसपर वह तारा चलता हुआ आभासित होगा। कैमरे से संबद्ध घटीयंत्र दूरदर्शी को ध्रुवीय अक्ष के चारों ओर इस गति से घुमाता है कि उसका एक चक्कर एक नाक्षत्र दिवस (sidereal day) में पूरा होता है। चूंकि पृथ्वी के घूर्णन के कारण आकाशीय पिंड पूर्व से पश्चिम की ओर गतिमान्‌ प्रतीत होते हैं, इसलिये दूरदर्शी की भी गति उसी दिशा में होती है। ध्रुवीय अक्ष से लगे हुए एक अंशांकित वृत्त पर दूरदर्शी का घुमाव पढ़कर यह ज्ञात किया जा सकता है कि दूरदर्शी किसी क्षण अकाश में किस दिशा की ओर संकेत कर रहा है।\n\nइतनी सारी व्यवस्था करने पर भी एक अत्यंत महत्वपूर्ण समस्या का समाधान शेष रह जाता है। कोई तारा ज्यों ज्यों क्षितिज की ओर पड़ता है, उसके प्रकाश की किरणों को दूरदर्शी तक पहुँचने के लिये क्रमश: अधिकाधिक वायुमंडलीय दूरी पार करनी पड़ती है। चित्र 3. में देखने से यह स्पष्ट होगा कि जब कोई तारा त1 स्थिति में होता है तो पृथ्वी तल पर द स्थान पर स्थित दूरदर्शी तक उसकी प्रकाशरश्मियाँ वायु में अ द दूरी पार करके पहुँचती हैं, किंतु जब वह तारा त2 स्थिति में आता है तो प्रकाशरश्मियों को वायु में ब द दूरी पार करनी पड़ती है, जो अपेक्षाकृत अधिक है। इसलिए वायु द्वारा प्रकाश की किरणों में होनेवाले वर्तन (refraction) की मात्रा निरंतर बदलती रहती है। इस कारण किरणों के पथविचलन के लिये संशोधन करने की कोई यांत्रिक अथवा स्वचालित व्यवस्था संभव नहीं हो सकती। इसलिए प्रेक्षक को एक अन्य दूरदर्शी से तारे को देखते रहना पड़ता है और उसकी सहायता से कैमरे के दूरदर्शी को हाथ से घुमाकर इस प्रकार समयोजित करना पड़ता है कि किरणें फोटो पट्टिका पर बिंब के स्थान पर ही एकत्र होती रहें।\n\n\n", "id": "384574", "title": "खगोलीय फोटोग्राफी"}
{"url": "https://hi.wikipedia.org/wiki?curid=384575", "text": "अर्थक्रिया\n\nअर्थक्रिया वह क्रिया है जिसके द्वारा किसी प्रयोजन (अर्थ) की सिद्धि हो। माधवाचार्य ने 'सर्वदर्शनसंग्रह' में बौद्धदर्शन के प्रसंग में अर्थक्रिया के सिद्धांत का विस्तृत विवेचन किया है।\n\nबौद्धों का मान्य सिद्धांत है - 'अर्थक्रियाकारित्वं सत्तवम्‌' अर्थात्‌ वही पदार्थ या द्रव्य सत्व कहा जा सकता है जो हमारे किसी प्रयोजन की सिद्धि करता है। घट को हम पदार्थ इसीलिए कहते हैं कि उसके द्वारा पानी लाने का हमारा तात्पर्य सिद्ध होता है। उस प्रयोजन के सिद्ध होते ही वह द्रव्य नष्ट हो जाता है। इसलिए बौद्ध लोग क्षणिकवाद को अर्थात्‌ 'सब पदार्थ क्षणिक हैं' इस सिद्धांत को प्रामाणिक मानते हैं। इसके लिए उन्होंने बड़ी युक्तियाँ दी हैं (द्रष्टव्य : सर्वदर्शन संग्रह का पूर्वनिर्दिष्ट प्रसंग)। न्याय भी इसके रूप को मानता है। प्रामाण्यवाद के अवसर पर इसकी चर्चा न्यायग्रंथों में है। न्यायमत में प्रामाण्य 'परत:' माना जाता है और इसके लिए अर्थक्रिया का सिद्धांत प्रधान हेतु स्वीकार किया गया है। घड़ा पानी को लाकर हमारी प्यास बुझाने में समर्थ होता है, इसलिए वह निश्चित रूप से घड़ा ही सिद्ध होता है। परंतु न्यायमत में इस सिद्धांत के मानने पर भी क्षणिकवाद की सिद्धि नहीं होती।\n\n\n", "id": "384575", "title": "अर्थक्रिया"}
{"url": "https://hi.wikipedia.org/wiki?curid=384576", "text": "अर्थवाद\n\nअर्थवाद भारतीय पूर्वमीमांसा दर्शन का विशेष पारिभाषिक शब्द, जिसका अर्थ है प्रशंसा, स्तुति अथवा किसी कार्यात्मक उद्देश्य को सिद्ध कराने के लिए॰इधर उधर की बातें जो कार्य सम्पन्न करने में प्रेरक हों। पूर्वसीमांसा दर्शन में वेदों के-जिनको वह अपौरुषेय, अनादि और नित्य मानता है- सभी वाक्यों का समन्वय करने का प्रयत्न किया गया है और समस्त वेदवाक्यों का मुख्य प्रयोजन मनुष्य को यज्ञादि धार्मिक क्रियाओं में प्रवृत्त कराने का साधन मात्र माना है; किसी विशेष, वास्तविक वस्तु का वर्णन नहीं माना। विधि, निषेध, मन्त्र, नामध्येय—\" disabled=\"—\" disabled=\"-----क्रियात्मक वाक्यों को छोड़कर और सब वाक्य अर्थवाद के अन्तर्गत है। यज्ञ से, जो वेदों का मुख्य विधान हैं, उनका केवल इतना ही संबंध है कि वे बच्चों की लिखी हई सत्यासत्यनिरपेक्ष कहानियों की नाईं मनुष्यों को यज्ञ करने की प्रेरणा करते हैं तथा न करने से हानि का संकेत करते हैं। \n\nसमस्त अर्थवादात्मक वाक्य तीन प्रकार के हैं: \n\n\n\n\nमीमांसकों के अनुसार वेदवाङ्‌मय में आए हुए ब्रह्म, ईश्वर, जीव, देवता, लोक और परलोक आदि संबंधी सभी वर्णन अर्थवाद मात्र हैं। उनका उद्देश्य हमको इन वस्तुओं का ज्ञान देना नहीं है, केवल क्रिया (यज्ञ) में प्रवृत्त कराना है। इस सिद्धांत का उत्तरमीमांसा (वेदांत) के आचार्यो ने, विशेषत: श्री शकराचार्य ने, खंडन किया है। साधारण बोलचाल में अर्थवाद का अभिप्राय झूठी सच्ची बातें कहकर अपना मतलब सिद्ध करना हो गया है।\n\n", "id": "384576", "title": "अर्थवाद"}
{"url": "https://hi.wikipedia.org/wiki?curid=384577", "text": "अर्थापत्ति\n\nमीमांसा दर्शन में अर्थापत्ति एक प्रमाण माना गया है। यदि कोई व्यक्ति जीवित है किंतु घर में नहीं है तो अर्थापत्ति के द्वारा ही यह ज्ञात होता है कि वह बाहर है। प्रभाकर के अनुसार अर्थापत्ति से तभी ज्ञान संभव है जब घर में अनुपस्थित व्यक्ति के संबंध में संदेह हो। कुमारिल के मत में उस व्यक्ति के जीवन के बारे में निश्चय तथा घर में अनुपस्थिति दोनों का मिलाकर ही उस व्यक्ति के बाहर होने का ज्ञान होता है। न्यायशास्त्र के अनुसार अर्थापत्ति अनुमान के अंतर्गत है।\n\n\n", "id": "384577", "title": "अर्थापत्ति"}
{"url": "https://hi.wikipedia.org/wiki?curid=384578", "text": "मॅसिये वस्तुएँ\n\nमॅसिये वस्तुएँ उन खगोलीय वस्तुओं को कहा जाता है जिन्हें फ़्रांसिसी खगोलशास्त्री शार्ल मॅसिये ने सन् १७७१ में प्रकाशित अपनी सूची में सम्मिलित किया था। शार्ल मॅसिये धूमकेतुओं का अध्ययन करते थे और ऐसी वस्तुओं से परेशान थे जो धूमकेतु नहीं थी लेकिन धूमकेतुओं जैसी लगती थीं। उन्होंने अपने सहायक प्येर मेशैं की सहायता से ऐसी वस्तुओं की सूची बनाई।\n\nअंग्रेज़ी में \"मॅसिये वस्तुओं\" को \"मॅसिये ऑबजक्ट्स\" (Messier objects) कहा जाता है। फ़्रांसिसी और अंग्रेज़ी में \"शार्ल मॅसिये\" का नाम \"Charles Messier\" लिखा जाता है लेकिन सही उच्चारण \"शार्ल मॅसिये\" ही है।\n\n", "id": "384578", "title": "मॅसिये वस्तुएँ"}
{"url": "https://hi.wikipedia.org/wiki?curid=384581", "text": "चार्ल्स लूसियन बोनापार्ट\n\nचार्ल्स लूसीएन (कार्लो) जूल्स लॉरेंट बोनापार्ट, केनिनो तथा मुसीग्नानो के द्वितीय राजकुमार (मई 24, 1803 – जुलाई 1857), एक फ्रांसीसी प्रकृतिवादी तथा पक्षिविज्ञानी थे।\n\nबोनापार्ट, लूसियन बोनापार्ट तथा अलेक्ज़ेंडरिन डी ब्लेश्चेम्प के पुत्र तथा सम्राट नेपोलियन के भतीजे थे। वे ईटली में पले बढ़े थे। दिनांक 29 जून 1822 को उन्होंने ब्रसेल्स में अपनी चचेरी बहन जेनईदा से विवाह किया। शादी के तुरन्त बाद नव दंपत्ति फिलाडेल्फिया में जेनईदा के पिता जोसफ बोनापार्ट के साथ रहने के लिए चले गए। ईटली छोड़ने से पहले ही कार्लो ने एक गाना गाने वाली चिड़िया (मूंछवाली वार्बलर) की खोज कर ली थी जिसके बारे में विज्ञान को अभी तक पता नहीं था, तथा यात्रा के दौरान उन्होंने एक नई स्टोर्म-पेटरेल (एक प्रकार की चिड़िया) के नमूने एकत्रित किये। अमेरिका में आगमन पर, उन्होंने इस नई चिड़िया पर एक शोध-पत्र प्रस्तुत किया, जिसका बाद में अलेक्ज़ेंडर विल्सन के नाम पर नामकरण किया गया।\n\nतबसे बोनापार्ट ने अमेरिका के पक्षीविज्ञान के अध्ययन तथा विल्सन की पुस्तक \"अमेरिकन ओर्निथोलोजी\" को अद्धतन करने का बीड़ा उठाया, जिसका संशोधित संस्करण 1825 एवं 1833 के बीच प्रकाशित किया गया। 1824 में बोनापार्ट ने जॉन जेम्स औदूबोन (जो उस समय मशहूर नहीं थे) को प्राकृतिक विज्ञान अकादमी से मान्यता दिलवाने का प्रयत्न किया, परन्तु पक्षीविज्ञानी जॉर्ज ऑर्ड द्वारा इसका विरोध किया गया। \n\nसन 1826 के अंत में, बोनापार्ट अपने परिवार सहित यूरोप वापस आ गए। वे जर्मनी गए जहां उनकी मुलाक़ात फिलिप जेकब क्रेशामर से हुई, तथा इंग्लैंड की भी यात्रा की जहां ब्रिटिश संग्रहालय में उनकी मुलाकात जॉन एडवर्ड ग्रे से हुई, तथा एक बार फिर से वे औदूबोन के संपर्क में आये। सन 1828 में उनका परिवार रोम में बस गया। ईटली में वे कई विज्ञान सम्मेलनों के सूत्रधार रहे, तथा अमेरिकन एवं यूरोपियन पक्षीविज्ञान तथा प्राकृतिक इतिहास की अन्य शाखाओं पर व्याख्यान देने के अतिरिक्त व्यापक तौर पर लेखन कार्य भी किया। सन 1832 एवं 1841 के बीच बोनापार्ट ने ईटली के पशुओं पर अपनी एक कृति \"इकोनोग्राफिया देल्ला फ़ौना ईटालिका (Iconografia della Fauna Italica)\" प्रकाशित की। उन्होंने \"स्पेच्चिओ कोम्पेरटिव डेल्ले ओर्निथोलोगी डी रोमा ए डी फिलाडेल्फिया (Specchio Comparativo delle Ornithologie di Roma e di Filadelfia)\" (पीसा, 1827) भी प्रकाशित की जिसमें फिलाडेल्फिया तथा इटालियन प्रजातियों के पक्षियों की तुलना प्रस्तुत की गई है।\n\nसन 1849 में उन्हें रोमन एसेम्बली के लिए निर्वाचित किया गया तथा रोमन गणराज्य के निर्माण में भाग लिया। जैसपर रिडली के अनुसार, जब एसेम्बली की बैठक पहली बार हुई: \"जब कार्लो बोनापार्ट, जो की विटेर्बो के सदस्य थे, का नाम बुलाया गया, तो उसके प्रतिउत्तर में उन्होंने कहा, \"गणराज्य जिंदाबाद!\"\" (\"वीवा ला रिपब्लिका!\"). उन्होंने अपने चचेरे भाई लुईस नेपोलियन द्वारा भेजी गई 40000 फ्रेंच सैनिकों की सेना के विरुद्ध रोम के बचाव में भी भाग लिया। रिपब्लिकन सेना की जुलाई 1849 में हार के पश्चात उन्होंने रोम छोड़ दिया. वे मार्सिलेस पहुंचे लेकिन लुईस नेपोलियन द्वारा उन्हें देश से निकलने का आदेश दे दिया गया। अगले ही वर्ष उन्होंने विल्सन की बर्ड ऑफ़ पैराड़ाइज (\"सिसिनारा रेस्पब्लिका\") का नामकरण गणराज्य के विचार के सम्मान में करके अपनी राजनीतिक आस्थाओं की पुनः पुष्टि कर दी.\n\nबर्मिंघम में ब्रिटिश संघ की बैठक में भाग लेने के लिए उन्होंने इंग्लैंड की यात्रा की. उसके बाद उन्होंने दक्षिण स्कॉटलैंड में सर विलियम जार्डाइन से मुलाकात की. तत्पश्चात, चार्ल्स ने पूरी दुनिया के पक्षियों का सुव्यवस्थित वर्गीकरण तैयार करने का काम शुरू किया और विभिन्न संग्रहों के अध्यन हेतु उन्होंने पूरे यूरोप के संग्रहालयों का दौरा किया। सन 1850 में, उन्हें फ़्रांस वापस आने की अनुमति दी गई तथा अपनी शेष जिंदगी उन्होंने पेरिस में ही बितायी. सन 1854 में, वे जार्डाइन देस प्लान्तेस के निदेशक बने. सन 1855 में, उन्हें रॉयल स्वीडिश एकादमी ऑफ़ साइन्सेज़ का विदेशी सदस्य बनाया गया। मृत्यु से पूर्व, उन्होंने अपनी \"कोंस्पेक्टस जेनेरम एविअम\" का प्रथम खंड प्रकाशित किया, जबकि द्वितीय खंड का संपादन हर्मन श्लेगेल द्वारा किया गया।\n\nलुसियन तथा उनकी पत्नी के कार्डिनल लूसियन बोनापार्ट सहित 12 बच्चे थे।\n\n\nएम. डी पोआंस के साथ संयोजन में, उन्होंने कबूतरों तथा तोतों की एक विस्तृत वर्णात्मक सूची तैयार की जिसे उनकी मृत्यु के पश्चात प्रकाशित किया गया।\n\nउनके प्रकाशित शोध-कार्यों में शामिल हैं:\n\n", "id": "384581", "title": "चार्ल्स लूसियन बोनापार्ट"}
{"url": "https://hi.wikipedia.org/wiki?curid=384582", "text": "स्पिन गेंदबाजी\n\nस्पिन गेंदबाजी क्रिकेट के खेल में गेंदबाजी के लिए प्रयोग की जाने वाली एक तकनीक है। इस तकनीक के माहिरों को \"स्पिन गेंदबाज\" या \"स्पिनर\" कहा जाता है।\n\nस्पिन गेंदबाजी का मुख्य उद्देश्य गेंद को तेज़ घुमाव (रोटेशन) के साथ फेंकना होता है, ताकि पिच पर टप्पा खाने के बाद गेंद दिशा परिवर्तन करे और बल्लेबाज को उसे खेलने में कठिनाई हो. इस विधा में गेंद की गति महत्वपूर्ण नहीं है, तथा तेज़ गेंदबाजी के मुकाबले में यह काफी कम होती है। आम तौर पर स्पिन गेंद की गति 70- 90 कि॰मी॰ प्र. घ.(45 -55 मील प्र. घ.) रहती है।\n\nगेंदबाज के हाथ के इस्तेमाल को देखते हुए स्पिन गेंदबाजी को चार अलग अलग श्रेणियों में बांटा गया है। हालाँकि अंगुली और कलाई के इस्तेमाल वाली दो मूल बायोमेकेनिकल विधाओं में कोई भी समानता नहीं है।\n\n\nहर तकनीक में स्पिनर कलाई या अंगुली का प्रयोग करके एक क्षैतिज पंक्ति के इर्द-गिर्द गेंद को घुमाता है। यह पंक्ति पिच के लम्बाई से एक कोण पर होती है। इस विधा में मेग्नस प्रभाव के कारण गेंद टप्पा खाने से पहले भी हवा में दिशा परिवर्तन कर सकती है। इस तरह के दिशा- परिवर्तन को \"ड्रिफ्ट\" कहा जाता है। स्पिन तथा ड्रिफ्ट का मेल गेंद की चाल को अति क्लिष्ट बना देता है और वो टप्पा खाने के बाद दिशा परिवर्तन भी करती है।\n\nएक स्पिन गेंदबाज के द्वारा प्राप्त स्पिन, दिशा-परिवर्तन व घुमाव से अनुभवहीन बल्लेबाजों को काफी उलझन हो सकती है।\n\nस्पिन गेंदबाजों को आम तौर पर एक पुरानी गेंद के साथ गेंदबाजी करने का कार्य दिया जाता है। नई गेंद तेज़ गेंदबाजी के लिए तथा पुरानी घिसी हुई गेंद स्पिन गेंदबाजी के लिए अनुकूल होती है। पुरानी घिसी हुई गेंद पिच को बेहतर पकड़ कर अधिक स्पिन प्राप्त करती है। पिच के सूखने व दरारें पड़ने से मैच के के बाद के हिस्से में स्पिनर अधिक प्रभावशाली हो जाते हैं। इस समय स्पिनर को पिच अधिक मदद करती है और गेंद बेहतर स्पिन होती है।\n\nउंगली स्पिन और कलाई स्पिन गेंदबाज, दोनों स्पिन के विभिन्न कोणों का उपयोग करके बल्लेबाज को भ्रमित और आउट करते हैं। इन भिन्न विधाओं में आपस में कई प्रत्यक्ष समकक्ष है, लेकिन हर विधा में नाम अलग हो सकता है।\n\nहाल के वर्षों में स्पिन गेंदबाजी की कला में भारतीय उपमहाद्वीप के गेंदबाजों का वर्चस्व रहा है। इसके लिए प्राथमिक कारण यह है कि उप महाद्वीप में पिच स्पिन गेंदबाजों को अधिक मदद प्रदान करती है। पिच जितना शीघ्र टूटे, स्पिनर उतना जल्दी प्रभावी होता है। आस्ट्रेलिया और दक्षिण अफ्रीका के विकेट आमतौर पर बहुत सख्त और उछाल वाले हैं जहाँ तेज गेंदबाज को अधिक मदद मिलती है। वे टेस्ट मैच की पूरी अवधि के दौरान ज्यादा नहीं टूटते. लेकिन उप महाद्वीप में पिचें उतनी सख्त नहीं हैं। उनमें आम तौर पर बंधे रखने के लिए अधिक घास नहीं होती है। इसलिए यहाँ पिचें जल्दी टूट जाती हैं तथा स्पिन के लिए अनुकूल होती जाती हैं। स्पिन की सभी कलाओं में लेग स्पिन सबसे कठिन कला है, परन्तु विकेट लेने की सफलता भी इसी में सर्वाधिक है।\n\n\n\n", "id": "384582", "title": "स्पिन गेंदबाजी"}
{"url": "https://hi.wikipedia.org/wiki?curid=384584", "text": "पुलिस कमिश्नर\n\nयेह कमिश्नैइ व्यवस्था में सर्वोच्ह्च्ह पद है। जो महानगरो में होति है।", "id": "384584", "title": "पुलिस कमिश्नर"}
{"url": "https://hi.wikipedia.org/wiki?curid=384585", "text": "घटना क्षितिज\n\nभौतिकी के सामान्य सापेक्षता सिद्धांत में, घटना क्षितिज दिक्-काल में एक ऐसी सीमा होती है जिसके पार होने वाली घटनाएँ उसकी सीमा के बाहर के ब्रह्माण्ड पर कोई असर नहीं कर सकती और न ही उसकी सीमा के बाहर बैठे किसी दर्शक या श्रोता को यह कभी भी ज्ञात हो सकता है के इस क्षितिज के पार क्या हो रहा है। आम भाषा में इसे \"वापसी असंभव\" की सीमा कह सकते हैं, यानि इसके पार गुरुत्वाकर्षण इतना भयंकर हो जाता है के कोई भी चीज़, चाहे वस्तु हो या प्रकाश, यहाँ से बहार नहीं निकल सकता। इसकी सब से अधिक दी जाने वाली मिसाल \"काला छिद्र\" (ब्लैक होल) है। काले छिद्रों के घटना क्षितिजों के अन्दर अगर किसी वस्तु से प्रकाश उत्पन्न होता है तो वह हमेशा के लिए घटना क्षितिज सीमा के अन्दर ही रहता है - उस से बाहर वाला उसे कभी नहीं देख सकता। यही वजह है के काले छिद्र काले लगते हैं - उनसे कोई रोशनी नहीं निकलती।\n\nजब कोई चीज़ काले छिद्र की गुरुत्वाकर्षक चपेड़ में आकर उसकी तरफ़ गिरने लगती है तो जैसे-जैसे वह घटना क्षितिज की सीमा के क़रीब आने लगती है वैसे-वैसे गुरुत्वाकर्षण के भयंकर प्रकोप से सापेक्षता सिद्धांत के अद्भुत प्रभाव दिखने लगते हैं। दूर से देखने वालों को ऐसा लगता है के उस वस्तु की काले छिद्र के तरफ़ गिरने की गति धीमी होती जा रही है और उसकी छवि में लालिमा बढ़ती जा रही है। दर्शक कभी भी नहीं देख पाते की वस्तु घटना चक्र को पार ही कर जाए। लेकिन उस वस्तु को ऐसा कोई प्रभाव महसूस नहीं होता - उसे लगता है के वह तेज़ी से काले छिद्र की तरफ़ गिरकर घटना क्षितिज पार कर जाती है। सापेक्षता की वजह से देखने वाले और उस वस्तु की समय की गतियाँ बहुत ही भिन्न हो जाती हैं।\n\n\"घटना क्षितिज\" को अंग्रेज़ी में \"ईवॅन्ट होराएज़न\" (event horizon) कहते हैं।\n\n", "id": "384585", "title": "घटना क्षितिज"}
{"url": "https://hi.wikipedia.org/wiki?curid=384591", "text": "गुरुत्वाकर्षक स्थिरांक\n\nगुरुत्वाकर्षक स्थिरांक एक भौतिक नियतांक है जिसे 'G' के चिन्ह से दर्शाया जाता है। इसका प्रयोग दो वस्तुओं के बीच में गुरुत्वाकर्षक बल का मान निकालने के लिए किया जाता है। \n\nयदि एक वस्तु का द्रव्यमान (मास) m किलोग्राम है और दूसरी वस्तु का m किलोग्राम है तथा उन दोनों में दूरी r मीटर है, तो उनके बीच में गुरुत्वाकर्षक बल F का मान निम्नलिखित सूत्र से निकाला जाता है -\nयहाँ G गुरुत्वाकर्षक स्थिरांक है। इसका मान इस प्रकार है -\n\n", "id": "384591", "title": "गुरुत्वाकर्षक स्थिरांक"}
{"url": "https://hi.wikipedia.org/wiki?curid=384595", "text": "राजा जयसिंह के नाम शिवाजी का पत्र\n\nभारतीय इतिहास में दो ऐसे पत्र मिलते हैं जिन्हें दो विख्यात महापुरुषों ने दो कुख्यात व्यक्तिओं को लिखे थे। इनमे पहिला पत्र \"जफरनामा\" कहलाता है जिसे श्री गुरु गोविन्द सिंह ने औरंगजेब को भाई दया सिंह के हाथों भेजा था। यह दशम ग्रन्थ में शामिल है जिसमे कुल 130 पद हैं। दूसरा पत्र छ्त्रपति शिवाजी ने आमेर के राजा जयसिंह को भेजा था जो उसे 3 मार्च 1665 को मिल गया था। इन दोनों पत्रों में यह समानताएं हैं की दोनों फारसी भाषा में शेर के रूप में लिखे गए हैं। दोनों की पृष्टभूमि और विषय एक जैसी है। दोनों में देश और धर्म के प्रति अटूट प्रेम प्रकट किया गया है।\n\nशिवाजी पत्र बरसों तक पटना साहेब के गुरुद्वारे के ग्रंथागार में रखा रहा। बाद में उसे \"बाबू जगन्नाथ रत्नाकर\" ने सन 1909 अप्रैल में काशी में काशी नागरी प्रचारिणी सभा से प्रकाशित किया था। बाद में अमर स्वामी सरस्वती ने उस पत्र का हिन्दी में पद्य और गद्य ने अनुवाद किया था। फिर सन 1985 में अमरज्योति प्रकाशन गाजियाबाद ने पुनः प्रकाशित किया था।\n\nराजा जयसिंह आमेर का राजा था। वह उसी राजा मानसिंह का नाती था, जिसने अपनी बहिन अकबर से ब्याही थी। जयसिंह सन 1627 में गद्दी पर बैठा था और औरंगजेब का मित्र था। औरंगजेब ने उसे 4000 घुड सवारों का सेनापति बना कर \"मिर्जा राजा \"की पदवी दी थी। औरंगजेब पूरे भारत में इस्लामी राज्य फैलाना चाहता था लेकिन शिवाजी के कारण वह सफल नही हो रहा था। औरंगजेब चालाक और मक्कार था। उसने पाहिले तो शिवाजी से से मित्रता करनी चाही। और दोस्ती के बदले शिवाजी से 23 किले मांगे। लेकिन शिवाजी उसका प्रस्ताव ठुकराते हुए 1664 में सूरत पर हमला कर दिया और मुगलों की वह सारी संपत्ति लूट ली जो उनहोंने हिन्दुओं से लूटी थी। फिर औरंगजेब ने अपने मामा शाईश्ता खान को चालीस हजार की फ़ौज लेकर शिवाजी पर हमला करावा दिया और शिवाजी ने पूना के लाल महल में उसकी उंगलियाँ काट दीं और वह भाग गया। फिर औरंगजेब ने जयसिंह को कहा की वह शिवाजी को परास्त कर दे। \n\nजयसिंह खुद को राम का वंशज मानता था। उसने युद्ध में जीत हासिल करने के लिए एक सहस्त्र चंडी यज्ञ भी कराया। शिवाजी को इसकी खबर मिल गयी थी जब उन्हें पता चला की औरंगजेब हिन्दुओं को हिन्दुओं से लड़ाना चाहता है। जिस से दोनों तरफ से हिन्दू ही मरेंगे। तब शिवाजी ने जयसिंह को समझाने के लिए जो पत्र भेजा था। उसके कुछ अंश नीचे दिये हैं -\n\n1 जिगरबंद फर्जानाये रामचंद ज़ि तो गर्दने राजापूतां बुलंद। \n\nहे रामचंद्र के वंशज, तुमसे तो क्षत्रिओं की इज्जत उंची हो रही है। \n\n2 शुनीदम कि बर कस्दे मन आमदी -ब फ़तहे दयारे दकन आमदी। \n\nसुना है तुम दखन कि तरफ हमले के लिए आ रहे हो\n\n3 न दानी मगर कि ईं सियाही शवद कज ईं मुल्को दीं रा तबाही शवद। \n\nतुम क्या यह नही जानते कि इस से देश और धर्म बर्बाद हो जाएगा।\n\n4 बगर चारा साजम ब तेगोतबर दो जानिब रसद हिंदुआं रा जरर\n\nअगर मैं अपनी तलवार का प्रयोग करूंगा तो दोनों तरफ से हिन्दू ही मरेंगे।\n\n5 बि बायद कि बर दुश्मने दीं ज़नी बुनी बेख इस्लाम रा बर कुनी। \n\nउचित तो यह होता कि आप धर्म दे दुश्मन इस्लाम की जड़ उखाड़ देते।\n\n6 बिदानी कि बर हिन्दुआने दीगर न यामद चि अज दस्त आं कीनावर। \n\nआपको पता नहीं कि इस कपटी ने हिन्सुओं पर क्या क्या अत्याचार किये है।\n\n7 ज़ि पासे वफ़ा गर बिदानी सखुन चि कर्दी ब शाहे जहां याद कुन\n\nइस आदमी की वफादारी से क्या फ़ायदा। तुम्हें पता नही कि इसने बाप शाहजहाँ के साथ क्या किया।\n\n8 मिरा ज़हद बायद फरावां नमूद -पये हिन्दियो हिंद दीने हिनूद\n\nहमें मिल कर हिंद देश हिन्दू धर्म और हिन्दुओं के लिए लड़ाना चाहिए।\n\n9 ब शमशीरो तदबीर आबे दहम ब तुर्की बतुर्की जवाबे दहम। \n\nहमें अपनी तलवार और तदबीर से दुश्मन को जैसे को तैसा जवाब देना चाहिए।\n\n10 तराज़ेम राहे सुए काम ख्वेश - फरोज़ेम दर दोजहाँ नाम ख्वेश\n\nअगर आप मेरी सलाह मामेंगे तो आपका लोक परलोक नाम होगा। \n\n", "id": "384595", "title": "राजा जयसिंह के नाम शिवाजी का पत्र"}
{"url": "https://hi.wikipedia.org/wiki?curid=384600", "text": "इसराइल में कृषि\n\nइसराइल में कृषि अत्यन्त विकसित उद्योग के रूप में है। यद्यपि इजराइल की जलवायु एवं भूगोल कृषि के लिये प्राकृतिक रूप से उपयुक्त नहीं है फिर भी इजराइल बहुत से कृषि प्रौद्योगिकियों में विश्व में अग्रणी है। यह ताजे माल का मुख्य निर्यातक है। इसराइल की आधी से अधिक भूमि रेगिस्तान है। पानी की कमी है। ये सब चीजें कृषि के लिये बाधक हैं। फिर भी वर्तमान में सकल घरेलू उत्पाद में कृषि का हिसा लगभग 2.5% है तथा निर्यात का 3.6% है। अपनी जरूरतों का 95% भाग इजराइल स्वयं उत्पादित कर लेता है। \n\n", "id": "384600", "title": "इसराइल में कृषि"}
{"url": "https://hi.wikipedia.org/wiki?curid=384601", "text": "एफेलवीन\n\nएफेल्वीन (जर्मन, \"सेव की वाइन\") साइडर का एक जर्मन संस्करण है। इसे एबेल्वो (Ebbelwoi), एप्प्लर (Äppler), स्टॉफशे (Stöffsche), एफेल्मोस्ट (Apfelmost) (एपल मोस्ट), वीज़ (Viez) (लैटिन शब्द \"वाइस\" (vice) से उत्पन्न, जिसका अर्थ है वाइन का द्वितीयक अथवा स्थानापन्न वाइन), तथा सॉरर मोस्ट (Saurer Most) (आवश्यक रूप से खट्टा). इसमें अल्कोहल की मात्रा 5.5%–7% तथा इसका स्वाद कड़वा, तीखा सा होता है। इसके नाम एप्प्लर, जो मुख्य रूप से बड़े उत्पादकों द्वारा प्रचलित किया गया है, का प्रयोग रेस्तरां अथवा छोटे उत्पादकों द्वारा नहीं किया जाता है, वे इस पेय को स्कॉपेन अथवा स्कॉपे ही कहते हैं तथा जो ग्लास की मात्रा को इंगित करता है।\n\nचूंकि आमतौर पर यह मटमैला सा सा होता है, एफेलवीन को अधिकांशतः लौजेंज अथवा समचतुर्भुज आकर के ग्लास में प्रस्तुत किया जाता है, जिससे कि प्रकाश का अपवर्तन हो.\n\nगेरिप्टेस के ग्लास का आकार आमतौर पर 0.25 लीटर होता है हालांकि इसका बड़ा संस्करण, जिसमें 0.3 लीटर आता है, भी होता है, इसके साथ ही ऐसा ग्लास जिसमें दोगुनी मात्रा 0.5 लीटर आती है, भी प्रचलन में है। अधिकांश प्रेसिंग-हाउसों द्वारा इसे 1-लीटर की बोतल में बेचा जाता है, एफेलवीन को सीधे परोसने के माध्यम से पीना असभ्य तथा अशिष्ट माना जाता है, फिर चाहे यह बोतल में हो अथवा पिचर (बेम्बेल) में.\n\nपरंपरागत एफेलवीन रेस्तरां और उनके आभ्यासिक मेहमान आम तौर पर 0.3-लीटर के मानक का अनुसरण करते हैं। इसलिए 0.25 लीटर के ग्लास को \"बेस्शीज़रग्लास\" (Beschisserglas) (ठग ग्लास) कहा जाता है क्योंकि समान मूल्य में इसमें कम मात्रा में एफेलवीन आती है। एफेलवीन को अन्य प्रकार के ग्लासों में डाल कर (उदाहरण के लिए लाँग ड्रिंक ग्लासों में) प्रस्तुत किया जाना दुर्लभ है। एफेलवीन से भरे किसी \"गेरिपेट्स\" को भी स्कॉपेन कहा जाता है। एफेलवीन के ग्लासों में पायी जाने वाली दांतदार बनावट न सिर्फ प्रकाश के अपवर्तन से प्राप्त सुन्दरता के लिए प्रयोग में लायी जाती है, बल्कि प्राचीन समय में जब व्यक्ति आमतौर पर बिना छुरी-कांटे के भोजन करता था - तब तैलीय हाथों से दांतदार बनावट की तुलना में चिकने ग्लास के फिसलने की अधिक सम्भावना होती थी।\n\nएफेलवीन बेम्बेल (एक विशिष्ट एफेलवीन जग) में भी उपलब्ध होती है, तथा इस रूप में इसको तब मंगाया जाता है जबकि व्यक्ति बहुत प्यासा हो अथवा उसके साथ कई लोग हों. बड़े पेटवाला जार (साल्ट-ग्लेज्ड पत्थरों से बना हुआ) पर आमतौर पर नीले रंग का विवरण के साथ एक मुख्यतः धूसर रंग का होता है। विभिन्न आकारों का नामकरण ग्लास में उनकी मात्रा पर आधारित होता है (उदाहरण के लिए 4अर (\"वीरर\") अथवा 8अर (\"एच्टर\") बेम्बेल, 0.25 लीटर अथवा 0.3 लीटर के ग्लास पीने के लिए उनके स्थान के आधार पर प्रयोग किये जाते हैं। तदनुसार, एक 4अर बेम्बेल में 1 लीटर या 1.2 लीटर एफेलवीन हो सकती है). हन्स्रुक (Hunsrück) के निकट एफिल क्षेत्र में, मोसेल्टल के आसपास तथा ट्रायर में, पीने वाले बर्तन को \"वीज़पोर्ज़\" कहते हैं, तथा यह सफ़ेद पोर्सलीन अथवा पत्थर का बना बर्तन होता है।\n\nगर्म एफेलवीन को सर्दी-ज़ुखाम की घरेलू औषधि के रूप में अथवा सर्द्यों के मौसम में गर्म रखने वाले पेय के रूप में पिया जाता है। ऐसे में एफेलवीन गर्म होती है (परन्तु खौलती हुई नहीं!) तथा इसे दालचीनी की डंडी तथा संभवतः लौंग तथा/अथवा नींबू के टुकड़े के साथ में लिया जाता है।\n\nविदेशी क्षेत्रों के आलोचकों के द्वारा यह दावा किया जाता है कि एफेलवीन एक ऐसा पेय है जो सातवां ग्लास पीने के बाद कुछ-कुछ स्वाद देना प्रारंभ करता है। संभवतः इसी कारण एफेलवीन से बनने वाले कॉकटेल कमोबेश कम प्रचलन में हैं:\n\n\nइसको मिश्रित करना (विशेष रूप से कोला में) अधिकंश एफेलवीन गुणज्ञों द्वारा गलत माना जाता है, हालांकि ऐसा फ्रैंकफर्ट ऐम मेन के अतिरिक्त विशेष रूप से प्रचलन में है भी नहीं (आमतौर पर कोला के साथ 80:20 के अनुपात में मिलाया जाता है).\n\nकुछ होटल मालिक तथा स्थानीय लोग \"सुसगेस्प्राईज़र\" की बिक्री नहीं करते हैं। यदि इन स्थानों पर सुसगेस्प्राईज़र की मांग की जाती है, ग्राहक को एफेलवीन तथा लेमनेड अलग-अलग दे दिए जाते हैं, इसके द्वारा ग्राहक को स्वयं ही इन दोनों को मिलाना होता है तथा प्रतिष्ठान के कर्मचारी इस अरुचिकर कार्य से बच जाते हैं।\n\nएफेलवीन के निर्माण में अक्सर एक छोटे, देशज पेड़, जिसे स्पीरलिंग (Speierling) (\"Sorbus domestica\") अथवा स्पेयेरलिंग के फलों का असंसाधित रस मिलाया जाता है, यह एक विलुप्तप्राय प्रजाति है जिसे आसानी से भूलवश जंगली सेव समझा जा सकता है। हालांकि आम लोगों के लिए इन दोनों के अंतिम उत्पाद में कोई विभेद पा पाना कठिन है, कई हेसियन इस दुर्लभ उत्पाद को पेय की गाथाओं तथा रहस्यात्मकता से जोड़ कर देखते हैं।\n\nएफेलवीन मुख्य रूप से हेसे (Hesse) में उत्पादित तथा प्रयोग किया जाता है (वहां इसे राज्य पेय का दर्जा प्राप्त है), विशेष रूप से फ्रैंकफर्ट, वेत्ट्राऊ तथा औडेंवाल्ड क्षेत्रों में. यह \"मोज़ेलफ्रैन्कें\", मर्ज़िग (सारलैंड) तथा ट्रायर क्षेत्र में भी पाया जाता है; इसके साथ ही यह निचले सार क्षेत्रों तथा लक्ज़ेमबर्ग के सीमावर्ती क्षेत्रों में भी मिलता है। इन क्षेत्रों में कई बड़े निर्माताओं के साथ ही कई छोटे, निजी उत्पादक भी हैं जो पारंपरिक व्यंजन विधि का उपयोग करते हैं। कुछ सर्वाधिक प्रसिद्ध रेस्तरां जिनमें एफेलवीन परोसी जाती है सैकसेनहौज़ेन (फ्रैंकफर्ट ऐम मेन) में हैं। इनमें से कुछ क्षेत्रों में नियमित साइडर प्रतियोगिताएं तथा मेले आयोजित किये जाते हैं, जिनमें छोटे, निजी उत्पादक भाग लेते हैं। इन आयोजनों में साइडर गीतों को रचा तथा गाया जाता है। मर्ज़िग क्षेत्रों में वीज़ क्वीन तथा निचले सार क्षेत्रों में वीज़ किंग का खिताब दिया जाता है।\n\nएक आधिकारिक \"वीज़ मार्ग\" (\"रू डु साइडर\") सारबर्ग को लक्ज़ेमबर्ग की सीमा से जोड़ता है। मर्ज़िग में एक वार्षिक वीज़ उत्सव भी मनाया जाता है। इसकी तिथि आमतौर पर अक्टूबर का दूसरा शनिवार होती है।\n\n", "id": "384601", "title": "एफेलवीन"}
{"url": "https://hi.wikipedia.org/wiki?curid=384603", "text": "पेय-पदार्थ\n\nएक पेय-पदार्थ या पेय, कोई द्रव होता है, जो विशिष्ट रूप से मनुष्य के द्वारा ग्रहण किये जाने के लिये तैयार किया जाता है। मनुष्य की बुनियादी आवश्यकता की पूर्ति करने के अलावा, पेय मानव समाज की संस्कृति के एक भाग का निर्माण भी करते हैं।\n\nइस तथ्य के बावजूद कि सभी पेय-पदार्थों में जल मौजूद होता है, स्वयं जल को पेय के रूप में वर्गीकृत नहीं किया गया है। पारंपरिक रूप से, \"पेय\" शब्द को जल को संदर्भित न करने वाले शब्द के रूप में परिभाषित किया जाता रहा है।\n\nएक मादक पेय-पदार्थ कोई ऐसा पेय होता है, जिसमें इथेनॉल, जिसे आम तौर पर अल्कोहल के नाम से जाना जाता है (हालांकि रसायन-शास्र में \"अल्कोहल\" की परिभाषा में अनेक अन्य घटक भी शामिल होते हैं).\n\nपिछले 8,000 वर्षों से बीयर मानव संस्कृति का एक भाग रही है। जर्मनी, आयरलैंड, यूनाइटेड किंग्डम और अनेक अन्य यूरोपीय देशों में, किसी स्थानीय बार या पब में बीयर (और अन्य मादक पेय-पदार्थ) पीना एक सांस्कृतिक परंपरा रही है।\n\nएशियाई देश (उदा., श्रीलंका और भारत) अनेक प्रकार के मादक पेय-पदार्थों का उत्पादन करते हैं (उदा., ताड़ी).\n\nएक गैर-मादक पेय-पदार्थ वह होता है, जिसमें अल्कोहल की मात्रा बहुत कम या शून्य हो। इस श्रेणी में निम्न-अल्कोहल वाली बीयर, गैर-मादक वाइन और सेब की मदिरा शामिल होते हैं, यदि उनमें अल्कोहल की मात्रा 0.05% से कम हो।\n\n\"हार्ड ड्रिंक\" या \"ड्रिंक\" के विपरीत \"सॉफ्ट-ड्रिंक\" शब्द अल्कोहल की अनुपस्थिति को सूचित करता है। \"ड्रिंक\" नाममात्र के लिये तटस्थ होता है, लेकिन अक्सर यह अल्कोहल की उपस्थिति की ओर संकेत करता है।\n\nसोडा पॉप, स्पार्कलिंग वॉटर, आइस्ड टी, नींबू पानी, स्क्वैश और फ्रुट पंच सबसे आम सॉफ्ट ड्रिंक्स हैं। दूध, हॉट चॉकलेट, चाय, कॉफी, मिल्कशेक और नल के पानी को सॉफ्ट ड्रिंक्स नहीं माना जाता.\n\nकुछ कार्बोनेटेड सॉफ्ट ड्रिंक्स के ऐसे संस्करण भी उपलब्ध हैं, जिनमें मिठास के लिये चीनी के स्थान पर किसी अन्य पदार्थ का प्रयोग किया जाता है।\n\nफलों का रस एक प्राकृतिक उत्पाद है, जिसमें बहुत कम पदार्थ मिलाये जाते हैं या कुछ भी नहीं मिलाया जाता. नींबू वंश के उत्पाद, जैसे संतरे का रस और नारंगी का रस नाश्ते के समय लिये जाने वाले अत्यंत परिचित पेय-पदार्थ हैं। मौसमी का रस, अनानास, सेब, अंगूर, लाइम और नींबू का रस भी परिचित उत्पाद हैं। नारियल पानी एक अत्यधिक पौष्टिक और स्फूर्तिदायक रस है।\n\nअनेक प्रकार के छोटे फलों को निचोड़ा जाता है और उनके रस में पानी मिलाया जाता है तथा कभी-कभी उन्हें मीठा भी बनाया जाता है। रास्पबेरी, ब्लैकबेरी और करंट्स आम तौर पर लोकप्रिय पेय-पदार्थ हैं लेकिन जल का प्रतिशत भी उनके पोषण मूल्य का निर्धारण करता है। जल के अलावा फलों के रस संभवतः मनुष्य के सबसे शुरुआती पेय-पदार्थ थे। अंगूर के रस में जब खमीर उठने दिया गया, तो इससे मादक पेय पदार्थ वाइन का निर्माण हुआ।\n\nफल बहुत जल्दी खराब हो जाने वाले पदार्थ होते हैं और इसलिये रस निकालने और उन्हें संरक्षित रखने की क्षमता अत्यधिक मूल्यवान थी। कुछ फल बहुत अधिक अम्लीय होते हैं और अक्सर उनमें अतिरिक्त पानी और चीनी या शहद मिलाना आवश्यक होता है, ताकि उन्हें रुचिकर बनाया जा सके। प्रारंभ में फलों के रस का संग्रहण करना श्रम-साध्य था, जिसमें फलों को निचोड़ना और परिणामस्वरूप प्राप्त होने वाले रस में चीनी मिलाकर उसे बोतल में बंद करना आवश्यक होता था।\n\nसंतरे का रस और नारियल पानी अभी भी बाज़ार में सबसे ज्यादा लिये जाने वाले रस बने हुए हैं और उनकी लोकप्रियता का कारण उनमें मौजूद मूल्यवान पोषक पदार्थ व जलयोजन क्षमताएं हैं।\n\nएक गर्म-पेय पदार्थ कोई भी ऐसा पेय-पदार्थ होता है, जिसे आम तौर पर गर्म परोसा जाता है। ऐसा किसी गर्म द्रव, जैसे पानी या दूध, को मिलाकर अथवा स्वतः पेय-पदार्थ को ही गर्म करके किया जा सकता है। गर्म पेय पदार्थों के कुछ उदाहरण हैं:\n\nकुछ पदार्थों को भोज्य या पेय-पदार्थ दोनों कहा जा सकता है और इसी के अनुसार उन्हें चम्मच से खाया अथवा पिया जा सकता है, जो कि उनके गाढ़ेपन और विलेयों पर निर्भर होता है।\n\n", "id": "384603", "title": "पेय-पदार्थ"}
{"url": "https://hi.wikipedia.org/wiki?curid=384604", "text": "अपलोडिंग और डाउनलोडिंग\n\nकम्प्यूटर नेटवर्क्स में, \"डाउनलोड\" करने का अर्थ है किसी दूरस्थ सिस्टम से किसी स्थानीय सिस्टम पर डेटा प्राप्त करना या ऐसा कोई डेटा अंतरण प्रारंभ करना। वेबसर्वर, एफटीपी सर्वर (FTP Server), ईमेल सर्वर, या इसी प्रकार के अन्य सिस्टम आदि कुछ ऐसे दूरस्थ सिस्टम हैं जिससे कोई डाउनलोड किया जा सकता है। एक \"डाउनलोड\" का अर्थ डाउनलोडिंग के लिये प्रस्तुत की गई या डाउनलोड की जा चुकी कोई फाइल अथवा इस प्रकार की किसी फाइल को प्राप्त करने की प्रक्रिया हो सकता है।\n\n'डाउनलोडिंग' और 'इन्स्टॉलिंग' के अर्थ को गलत रूप से एक ही मान लेना या उनके अर्थ को लेकर भ्रमित हो जाना अथवा गलत तरीके से उन्हें एक साथ जोड़ देना अधिक आम बनता जा रहा है।\n\nइसकी विपरीत क्रिया, \"अपलोडिंग\", किसी स्थानीय सिस्टम से किसी दूरस्थ सिस्टम, जैसे किसी सर्वर या किसी अन्य क्लाएंट, पर डेटा को भेजने के कार्य को, जिसका उद्देश्य स्थानांतरित किये जा रहे डेटा की एक प्रति उस दूरस्थ सिस्टम पर संचित करना होता है, अथवा इस प्रकार की किसी प्रक्रिया की शुरुआत को संदर्भित कर सकती है।\n\nबुलेटिन बोर्ड सिस्टम (बीबीएस [BBSs]) की बढ़ती हुई लोकप्रियता के साथ ये शब्द कम्प्यूटर प्रयोक्ताओं के बीच पहली बार लोकप्रिय हुए और सन 1970 के दशक में डायल-अप अभिगम का व्यापक वितरण और क्रियान्वयन इसमें सहायक सिद्ध हुआ।\n\nअपलोडिंग और डाउनलोडिंग शब्दावलियों के प्रयोग में अक्सर यह सम्मिलित होता है कि भेजा या प्राप्त किया जा रहा डेटा स्थायी रूप से संचित किया जाना है, अथवा कम से कम अस्थायी से कुछ अधिक रूप में संचित किया जाना है। इसके विपरीत, डाउनलोडिंग शब्द इससे संबंधित \"स्ट्रीमिंग\" की अवधारणा से भिन्न है, जो कि डेटा की ऐसी प्राप्ति को सूचित करता है, जिसका प्रयोग डेटा की प्राप्ति के तुरंत बाद किया जाना है, जबकि अंतरण अभी भी चल रहा होता है और इसे लंबे समय के लिये संचित नहीं किया जाता, जबकि डाउनलोडिंग शब्द के द्वारा वर्णित प्रक्रिया में, यह सम्मिलित होगा कि डेटा का प्रयोग केवल तभी किया जा सकता है, जब इसे पूरी तरह प्राप्त किया जा चुका हो.\n\nस्ट्रीमिंग मीडिया या ब्राउज़र में प्रदर्शित मीडिया प्रस्तुत करने वाली वेबसाइट्स, जैसे यूट्यूब (YouTube), तथा ऐसी वेबसाइट्स, जो प्रयोक्ताओं को इन सामग्रियों को प्राप्त करने के बाद अपने कम्प्यूटर्स पर संचित करने की क्षमता नहीं देतीं, के द्वारा यह कहने का चलन बढ़ता जा रहा है कि \"डाउनलोडिंग\" की अनुमति नहीं है। इस संदर्भ में, \"डाउनलोड\" शब्द में केवल \"प्राप्त करने\" के बजाय विशिष्ट रूप से \"प्राप्त करना व संचित करना\" निहित है। हालांकि, यह याद रखना भी महत्त्वपूर्ण है कि \"डाउनलोडिंग\" और \"अंतरण\" दोनों एक समान नहीं हैं (अर्थात दो स्टोरेज उपकरणों के बीच डेटा भेजना/प्राप्त करना डेटा का अंतरण होगा, लेकिन इंटरनेट से डेटा प्राप्त करने को डेटा को डाउनलोड करना कहा जाएगा).\n\nस्थानीय अंतरणों (एक स्थानीय सिस्टम से दूसरे स्थानीय सिस्टम पर डेटा भेजना) पर लागू किये जाने पर अक्सर यह निर्धारित कर पाना कठिन होता है कि यह एक अपलोड है या डाउनलोड क्योंकि स्रोत व गंतव्य दोनों ही सिस्टम प्रयोक्ता के स्थानीय नियंत्रण में होते हैं। तकनीकी रूप से, अंतरण को प्रारंभ करने के लिये यदि प्रयोक्ता डेटा को प्राप्त करने वाले उपकरण का प्रयोग करता है, तो यह एक डाउनलोड होगा और यदि उन्होंने प्रक्रिया को प्रारंभ करने के लिये डेटा को भेजने वाले उपकरण का प्रयोग किया हो, तो यह एक अपलोड होगा. हालांकि, चूंकि अधिकांश गैर-तकनीकी प्रयोक्ता किसी भी डेटा अंतरण को संदर्भित करने के लिये डाउनलोड शब्द का ही प्रयोग करते हैं, अतः इस संशय को दूर करने के लिये कभी-कभी सभी स्थानीय अंतरणों को सम्मिलित करने के लिये \"साइडलोड\" शब्दावली का प्रयोग किया जाता है।\n\nजब किसी दूरस्थ सिस्टम से किसी अन्य दूरस्थ सिस्टम पर डेटा का अंतरण हो रहा हो, तो इस प्रक्रिया को \"दूरस्थ अपलोडिंग\" कहा जाता है। इसका प्रयोग कुछ ऑनलाइन फाइल होस्टिंग सेवाओं द्वारा किया जाता है।\n\nदूरस्थ अपलोडिंग का प्रयोग उन स्थितियों में भी किया जाता है, जब वे कम्प्यूटर्स जिन्हें डेटा को साझा करने की आवश्यकता है, उच्च गति वाले दूरस्थ लोकल एरिया नेटवर्क पर स्थित हों, तथा दूरस्थ नियंत्रण एक अपेक्षाकृत कम गति वाले डायलअप मॉडेम कनेक्शन द्वारा किया जा रहा हो. \n\nउदाहरणार्थ:\n\nदूरस्थ अपलोडिंग कार्यात्मकता के बिना, प्रयोक्ता को पहले वह फाइल अपने स्थानीय होस्ट पर डाउनलोड करनी पड़ेगी और इसके बाद उसे दूरस्थ फाइल होस्टिंग सर्वर पर पुनः अपलोड करना पड़ेगा.\n\nजहां दूरस्थ कम्प्यूटर के साथ संयोजन एक डायलअप कनेक्शन के माध्यम से हो रहा हो, वहां स्थानीय रूप से डाउनलोड करने और फिर पुनः अपलोड करने में लगने वाला समय सेकंड से लेकर घंटों या दिनों तक बढ़ सकता है।\n\n", "id": "384604", "title": "अपलोडिंग और डाउनलोडिंग"}
{"url": "https://hi.wikipedia.org/wiki?curid=384605", "text": "निक्षेप बीमा और प्रत्यय गारंटी निगम\n\nनिक्षेप बीमा और प्रत्यय गारंटी निगम (निबीप्रगानि / Deposit Insurance and Credit Guarantee Corporation) भारत का एक सार्वजनिक प्राधिकरण है। यह भारतीय रिज़र्व बैंक की सम्पूर्ण स्वामित्व वाला सहयोगी संगठन है। यह परिसमापनाधीन बीमाकृत बैंकों के जमाकर्तांओं के दावों के निपटान से संबंधित कार्यपध्दति में अतिरिक्त आशोधन करता है।\n\nनिगम का प्रधान कार्याल मुंबई में है। एक कार्यपालक निदेशक/मुख्य महाप्रबंधक इसके वरिष्ठ अधिकारियों के समग्र दैनंदिन कार्यों के लिए प्रभारी अधिकारी है। निगम की चार शाखाएं हैं - कोलकाता, चेन्नई, नागपुर और नई दिल्ली। इनमें से कोलकाता, चेन्नई और नागपुर स्थित शाखाएं 30 नवम्बर 2006 से बंद कर दी गयी है चूंकि लगभग सभी बैंकों ने ऋण गारंटी योजना से बाहर निकल गए और कई लंबित दावों का निपटान कर दिया गया। जबकि, इन तीनों शखाओं के प्रमुख कार्य मदों को निगम के मुख्य कार्यालय द्वारा किया जा रहा है कुछ अवशेष कार्य मद निबीप्रगानि के कक्ष के पास हैं जिन्हें विशेष रूप से भारत्यी रिज़र्व बैंक के ग्रामीण आयोजना और ऋण गारंटी निगम के संबंधित केंद्रों में स्थापित किया गया है।\n\nनिबीप्रगानि के कार्य 'निक्षेप बीमा और प्रत्यय गारंटी निगम अधिनियम, 1961' (निबीप्रगानि अधिनियम) और निक्षेप बीमा और प्रत्यय गारंटी निगम सामान्य नियमावली, 1961 के प्रावधानों के जरिए नियंत्रित है जिन्हें उक्त अधिनियम की धारा 50 की उप - धारा (3) द्वारा प्रदत्त अधिकारियों के प्रयोग से रिज़र्व बैंक द्वारा तैयार किया गया है।\n\nनिक्षेप बीमा और प्रत्यय गारंटी निगम अधिनियम, 1961 की प्रस्तावना में यह उल्लिखित है कि यह ऐसा अधिनियम है जिसे किसी निगम के प्रतिष्ठान को ज़माराशियों के बीमा और ऋण सुविधाओं के बीमा तथा तत्संबधी अन्य मामलों या उसके प्रासंगिक के लिए उपलब्ध कराया गया है।\n\nनिगम का प्राधिकृत पूंजी 50 करोड़ है जो पूर्णत: भारतीय रिज़र्व बैंक (भारिबैं) द्वारा जारी और अभिदत्त है। निगम का प्रबंधन निदेशक बोर्ड के पास है जिसमें भारिबैं का उप गवर्नर अध्यक्ष है। निबीप्रगानि अधिनियम के अनुसार बोर्ड में अध्यक्ष के अलावा निम्न शामिल होने चाहिए- \n\ni) भारिबैं का एक अधिकारी (सामान्यत: कार्यपालक निदेशक के स्तर का) \n\nii) केंद्र सरकारा का एक अधिकरी \n\niii) भारिबैं के परामर्श से केंद्र सरकार द्वारा नामित पांच निदेशक जिनमें से तीन ऐसे जो वाणिज्य बैंकिंग, बीमा, वाणिज्य, उद्योग, वित्त की विशेष जानकार हों और दो सहकारी बैंकिंग या सहकारी आंदोलन की विशेष जानकार या अनुभवी हो और कोई भी केंद्र सरकार या भारिबैं के कर्मचारी या निगम या किसी बैंकिंग कंपनी या सहकारी बैंक के कर्मचारी हों अथवा अन्यथा किसी बैंकिंग कंपनी या सहकारी बैंक के साथ सक्रिय रूप से संबद्ध हो और \n\niv) भारिबैं के परामर्श से केंद्र सरकार द्वारा नामित चार निदेशक जो लेखा, कृषि और ग्रामीण अर्थव्यवस्था, बैंकिंग, सहकारिता, अर्थ शास्त्र, वित्त, विधि या लषु उद्योग या कोई अन्य मामला जिसे निगम के लिए उपयोगी समझा जाए के जानकर हों। \n\n1948 में बंगाल में बैंकिंग संकट के बाद पहली बार बैंक में रखी गयी जमाराशियों का बीमा कराने की संकल्पना पर विशेष ध्यान दिया गया। 1949 में इस विषय पर पुनः विचार किया गया परंतु बैंकों का निरीक्षण करने हेतु रिज़र्व बैंक द्वारा पर्याप्त व्यवस्थाएं सुनिश्चित करने तक इसे आस्थगित रखा गया। बाद में 1950 में ग्रामीण बैंकिंग जांच समिति ने भी इस संकल्पना का समर्थन किया। तथापि, 1960 में पलाइ सेंट्रल बैंक लिमि. और लक्ष्मी बैंक लिमि. के विफल हो जाने के बाद रिज़र्व बैंक और केंद्र सरकार द्वारा जमाराशियों का बीमा करने के संबंध में गंभीरतापूर्वक विचार किया गया। 21 अगस्त 1961 को संसद में निक्षेप बीमा निगम (डीआइसी) बिल प्रस्तुत किया गया। संसद द्वारा इसे पारित किये जाने के बाद 7 दिसम्बर 1961 में इस बिल को राष्ट्रपति की सहमति प्राप्त हुई और 1 जनवरी 1962 से निक्षेप बीमा अधिनियम, 1961 लागू हुआ।\n\nप्रारंभ में जमा बीमा स्कीम मात्र कार्यकारी वाणिज्य बैंकों तक ही लागू की गयी। इसमें भारतीय स्टेट बैंक तथा इसके सहायक बैंक और अन्य वाणिज्य बैंक एवं भारत में कार्यरत विदेशी बैंकों की शाखाएं सम्मिलित थीं।\n\nनिक्षेप बीमा निगम (संशोधन) अधिनियम, 1968 के अधिनियमन के बाद निगम से यह अपेक्षित था कि वह अधिनियम की धारा 13ए के प्रावधानों के अंतर्गत ' पात्र सहकारी बैंकों ' को बीमाकृत बैंकों के रूप में पंजीकृत करें। ऐसे राज्य में जहां पात्र सहकारी बैंक वह है (चाहे वह राज्य सहकारी बैंक हो या मध्यवर्ती सहकारी बैंक हो), निबीप्रगानि अधिनियम, 1961 की अपेक्षानुसार अपने सहकारी समिति अधिनियम में इस आशय से संशोधित करते हुए समर्थकारी कानून पारित किया है ¹ˆÅ राज्य सरकार रिज़र्व बैंक को यह अधिकार दे सके कि राज्यों /संघ शासित क्षेत्रों की समितियों के रजिस्ट्रार को वह यह आदेश दे सके कि किसी सहकारी बैंक का समापन कर दे अथवा इसके प्रबंध समिति को अधिक्रमित करे और रजिस्ट्रार से अपेक्षित है कि वह रिज़र्व बैंक से लिखित पूर्व स्वीकृति के बिना किसी सहकारी बैंक के समापन, समामेलन या पुनर्निमाण के लिए कोई कार्रवाई न करें।\n\nइसके अतिरिक्त भारत सरकर ने रिज़र्व बैंक के परामर्श से जुलाई 1960 में एक ऋण गारंटी योजना तैयार की। भारतीय रिज़र्व बैंक अधिनियम, 1934 की धारा 17(11ए) (ए) के अंतर्गत केंद्र सरकार के एजेंट के रूप में स्कीम का संचालन रिज़र्व बैंक को सौपा गया तथा बैंकों और अन्य ऋण संस्थाओं द्वारा लघु उद्योगों को स्वीकृत अग्रिमों को गारंटी प्रदान करने हेतु ऋण गारंटी संगठन (सीजीओ) के रूप में प्राधिकृत किया गया। रिज़र्व बैंक ने 31 मार्च 1981 तक स्कीम का परिचालन किया।\n\nरिज़र्व बैंक ने 14 जनवरी 1971 को भारतीय ऋण गारंटी निगम (सीजीआइसी) नामक एक पब्लिक लिमि., कंपनी भी प्रारंभ किया। भारतीय ऋण गारंटी निगम लिमि., द्वारा प्रारंभ की गयी ऋण गारंटी स्कीमों का प्रधान उद्देश्य था प्राथमिकताप्राप्त क्षेत्र के अंतर्गत शामिल लघु और जरूरतमंद उधारकर्ताओं को ऋण संस्थाओं द्वारा स्वीकृत ऋणों और अग्रिमों को गारंटी सुरक्षा प्रदान कर, अब तक उपेक्षित क्षेत्रों विशेषकर, उद्योगेतर क्रियाकलापों से संबध्द समाज के कमजोर वर्गें की ऋण आवश्यकताओं को पूरा (प्रदान) करने हेतु प्रोत्साहित करना। जमा बीमा और ऋण गारंटी के कार्यों को समेकित करने के उद्देश्य से उपर्युक्त दोनों संगठनों (डीआइसी और सीजीसीआइ) के विलय से 15 जुलाई 1978 के निक्षेप बीमा और प्रत्यय गारंटी निगम अस्तित्व में आया। इसके परिणामस्वरूप जमा बीमा अधिनियम, 1961 का नाम बदलकर \"निक्षेप बीमा और प्रत्यय गारंटी निगम अधिनियम, 1961\" कर दिया गया।\n\n1 अप्रैल 1981 से निगम ने भारत सरकार की ऋण गारंटी स्कीम के रद्द हो जाने के बाद लघु उद्योगों को स्वीकृत ऋण को भी गारंटी प्रदान की। भार्तीय रिजर्व बैंक की परिभाषा के अनुसार 1 अप्रैल 1989 से समग्र प्राथमिकताप्राप्त क्षेत्र को भी गारंटी सुरक्षा प्रदान की जाने लगी। दिनांक 1 अप्रैल 1995 से सभी आवास ऋणों को निगम की गारंटी सुरक्षा की परिधि से निकाल दिया गया।\n\n", "id": "384605", "title": "निक्षेप बीमा और प्रत्यय गारंटी निगम"}
{"url": "https://hi.wikipedia.org/wiki?curid=384606", "text": "प्राकृतिक रबर\n\nप्राकृतिक रबर पेड़ों और लताओं के रस, या रबरक्षीर (latex) से बनता है। यूफॉर्बिएसिई (Euphorbiaceae) कुल तथा अर्टिकेसिई (Urticaceae), एपोसाइनेसिई (Apocynaceae) कुल तथा कंपोज़िटी कुल की ग्वायुले (Guayule) इत्यादि के बड़े बड़े वृक्षों, कुछ लताओं और झाड़ियों के रबरक्षीर से रबर प्राप्त होता है। सबसे अधिक रबर हैविया ब्राजीलिएन्सिस (Hevea braziliensis) से प्राप्त होता है। यह अमरीका के आमेज़न नदी के जंगलों में उगता था और अब भारत के त्रावणकोर, कोचीन, मैसूर, मलाबार, कुर्ग, सलेम और श्रीलंका में उगाया जाता है। पाँच वर्ष के हो जाने पर पेड़ से रबरक्षीर निकलना शुरू होता है और लगभग 40 वर्षों तक निकलता रहता है। एक एकड़ में लगभग 150 पेड़ लगाए जाते हैं और उनसे 150 से 500 पाउंड तक रबर प्राप्त होता है। एक पेड़ से प्रति वर्ष प्राय: 6 पाउंड तक रबर प्राप्त होता है। एक दूसरा पेड़ फाइकस इलैस्टिका (ficus elastica), रबर वट, है, जो पूर्व एशिया में उपजता है। इसी पेड़ से असम, म्याँमार, मलाया और अन्य निकटवर्ती द्वीपों में रबर प्राप्त होता है। इनके अतिरिक्त मैन्होटि ग्लाज़ियोवी (Manhoti Glaziovie) से अमेज़न घाटियों और टैगेनिका में, कैस्टिला अलेइ (Castilla ulei) से अमेज़न, मेक्सिको और मध्य अमरीका में, फिक्सिया इलैस्टिका (Kiksia elastica) से कैमेरून्स में और लैडोल्फिया (Landolphia) से कांगों में रबर प्राप्त होता है। इनके अतिरिक्त अन्य कई पेड़ों और लताओं से भी रबर प्राप्त होता है। या हो सकता है।\n\nपेड़ों के धड़ के छेवने, या काटने, से रवरक्षीर निकलता है। रबरक्षीर को इकट्ठा करते हैं। रबरक्षीर में शुष्क रबर की मात्रा लगभग 32 प्रतिशत रहती है। रबरक्षीर पानी से हल्का हाता है। इसका विशिष्ट घनत्व 0.978 से 0.987 होता है। रबरक्षीर में रबर के अतिरिक्त रेज़िन, शर्करा, प्रोटीन, खनिज लवण और एंज़ाइम रहते हैं। पेड़ से निकलने के बाद रबरक्षीर का परीक्षण आवश्यक है, अन्यथा रबरक्षीर का स्कंदन होने से जो रबर प्राप्त होता है वह उत्कृष्ट कोटि का नहीं होता। परिरक्षण के लिए 0.5 से 1.0 प्रतिशत अमोनिया, फॉर्मेलिन तथा सोडियम, या पोटैशियम हाइड्राक्साइड का प्रयोग होता है। इनमें अमोनिया सर्वश्रेष्ठ होता है। रबरक्षीर कोलॉयड सा व्यवहार करता है। इसका पीएच 7 होता है और अमोनिया से 8 से 11 हो जाता है।\n\nरबर प्राप्ति के लिए रबरक्षीर का स्कंदन होता है। स्कंदन की पुरानी रीति है रबरक्षीर को मिट्टी के गड्ढे में गाड़ देना। पानी बहकर मिट्टी में मिल जाता है और ठोस रबर गड्ढे में रह जाता है। दूसरी रति है पेड़ के धड़ पर ही रबरक्षीर को स्कंदन के लिए छोड़ देना। पानी सूखकर निकल जाता है और रबर रह जाता है। तीसरी रति है धुआँ से रबरक्षीर का स्कंदन करना। काठ के पात्र में रबरक्षीर को रखकर धुएँ के घर में रख देते हैं। रबरक्षीर पीला और दृढ़ हो जाता है। उसपर दूसरा स्तर जमाकर 'पारा रबर' प्राप्त कर सकते हैं। आधुनिक रीति में स्कंदन के लिए रसायनक, अम्ल, अम्लीय लवण, सामान्य लवण, ऐल्कोहॉल इत्यादि उपयुक्त होते हैं। ऐसीटिक अम्ल, फॉर्मिक अम्ल और हाइड्रोफ्लोरिक अम्ल उत्तम पाए गए हैं। अपकेंद्रित्र से भी स्कंदन होता है। विद्युत्‌ प्रवाह भी स्कंदन करता है।\n\nशुद्ध रबर में न गंध होती है और न रंग। यह प्रत्यास्थ और पारदर्शक होता है। इसका घनत्व 0.915 से 0.930 के बीच होता है। इसका अपवर्तनांक 1.5219 है। बैक्टीरियों की क्रिया के कारण रंग पीला हो जाता और नीले धब्बे पड़ जाते हैं। दहन की ऊष्मा प्रति ग्राम 10,700 कैलार है। इसकी चालकता बड़ी कम, 0.00032 है। इसका वैद्युत्‌ गुण उत्तम होता है। वल्कनीकरण और जीर्णन से यह गुण घट जाता है। शुद्ध रबर कठिनता से प्राप्त हाता है। यह जल्द ऑक्सीकृत होकर जीर्ण हो जाता है। अनेक कार्बनिक विलायकों, नैफ्थ, बेंज़ीन, टॉलूईन, कार्बन बाइसल्फाइड, कार्बन टेट्राक्लोराइड, क्लारोफार्म, पेट्रोलियम तथा ईथर में घुल जाता है। ईथर में घुलकर 'जेल रबर' बनता है। इसका विलयन बड़ा श्यान (viscous) होता है। गरम करने पर 120° सें. पर यह कोमल होने लगता है। ऊँचे ताप पर यह विघटित होता है। भंजक आसवन से यह पेट्रोल सा द्रव बनाता है। रबर ओज़ोन से बड़ी जल्दी आक्रांत होकर जीर्ण हो जाता है।\n\nकच्चे रबर में भौतिक या यांत्रिक बल नहीं हाता। प्रकाश और ऊच्च ताप से इसका ह्रास हाता है। रबर को अधिक उपयोगी बनाने के लिए उसमें कुछ मिलाना आवश्यक होता है। रबर में कोमलकारक, सुनम्यकार, पूरक (filler), वर्णक (pigments), त्वरक (accelerators), अतिऑक्सीकारक, (anti-oxidant), गंधक इत्यादि मिलाए जो हैं। कोमलकारकों के रूप में विटुमिन, पाइनकोलतार, मोम, स्टियरिक अम्ल और खनिज पैराफिन, क्युमेरोन, रेज़िन इत्यादि, पूरकों के रूप में जिंक ऑक्साइड, लौह ऑक्साइड, लिथोफोन, बेरियम सल्फेट, कीज़लगर, कैल्सियम कार्बोनेट, टाल्क, मैग्नीशियम कार्बोनेट, काजल इत्यादि प्रयुक्त होते हैं। वर्णकों के रूप में खनिज वर्णक और कार्बनिक रंजक दोनों प्रयुक्त हो सकते हैं।\n\nरबर का वल्कनीकरण महत्व का प्रक्रम है। इससे शुद्ध रबर के अनेक दोषों का निराकरण हो जाता है, जिससे रबर को उपयोगिता बढ़ जाती है। वल्कनीकरण के लिए कच्चे रबर को गंधक के साथ लगभग 140° सें. पर तीन से चार घंटे तक गरम करते हैं। गंधक के साथ त्वरक को मिला देने से वल्कनीकरण शीघ्र संपन्न हो जाता और रबर में कुछ अधिक उपयोगी गुण भी आ जाते हैं। त्वरक की अत्यंत अल्प मात्रा लगती है। कुछ त्वरकों से तो सामान्य ताप पर ही वल्कनीकरण हो जाता है। वल्कनीकरण से भौतिक गुणों के साथ साथ रबर के रासायनिक गुणों में भी परिवर्तन हो जाता है। वल्कनीकरण में 0.15 प्रतिशत से 32 प्रतिशत गंधक इस्तेमाल हो सकता है। वल्कनीकृत रबर का गुण वल्कनीकरण के ढंग पर बहुत कुछ निर्भर करता है। वल्कनीकृत रबर पर पानी का कोई असर नहीं होता। यह चिपचिपा नहीं होता। वितानक्षपता और दैर्ध्य बढ़ जाता है। विलायकों, ऊष्मा, विदरण और अपघर्षण के प्रति प्रतिरोध बढ़ जाता है। वैद्युत गुण बहुत कुछ बदल जाता है। वल्कनीकरण प्रेस में, या भाप की उपस्थिति में, या शुष्क ताप पर संपन्न हाता है। वल्कनीकरण में गंधक रबर के साथ रसायनत: संयुक्त होता है।\n\n\nइतिहास\n\n\nसंघ\n\nअन्य\n", "id": "384606", "title": "प्राकृतिक रबर"}
{"url": "https://hi.wikipedia.org/wiki?curid=384607", "text": "कृत्रिम रबर\n\nरसायनशालाओं में अनुसंधान के फलस्वरूप आज कृत्रिम रबर (Synthetic rubber) भी बनने लगा है। कुछ गुणों में कृत्रिम रबर प्राकृतिक रबर से उत्कृष्ट होता है। यदि कृत्रिम रबर का उत्पादन मूल्य अधिक न होता तो इसमें कोई संदेह नहीं कि प्राकृतिक रबर का आज नामोनिशान न रहता। अनेक देश आज कृत्रिम रबर तैयार कर रहे हैं। भारत में भी कृत्रिम रबर तैयार करने के कारखाने इसलिए खोल रखे हैं कि युद्धकाल में यदि उन्हें प्राकृतिक रबर न मिलेगा, तो कृत्रिम रबर ही तैयार कर अपना काम चलाएँगे। कुछ विशेष कामों के लिए तो कृत्रिम रबर प्राकृतिक रबर से अधिक उपयोगी सिद्ध हुए हैं।\n\nकृत्रिम रबर का निर्माण अपेक्षया आधुनिक है। प्रथम विश्वयुद्ध के समय ही जर्मनी में पहले पहल इसका निर्माण बड़े पैमाने पर शुरू हुआ था। कृत्रिम रबर एलास्टमोर (Elastmore), इलास्टिन (Elastin), इथेनॉयड (Ethanoid), थायोप्लास्ट (Thioplast), इलास्टोप्लास्ट (Elastoplast) इत्यादि नामों से जाने जाते हैं। इनके निर्माण में अनेक असंतृप्त हाइड्रोकार्बन आइसोप्रीन, व्यूटाडीन, क्लोरोप्रीन, पिपरिलीन, साइक्लोपेंटाडीन, स्टाइरिन, तथा अन्य असंतृप्त हाइड्रोकार्बन आइसोप्रीन, व्यूटाडीन, क्लोरोप्रीन, पिपरिलीन, साइक्लोपेंटाडीन, स्टाइरिन, तथा अन्य असंतृप्त यौगिक मेथाक्रिलिक अम्ल, मेथाइल मेथाक्रिलेट विशेष उल्लेखनीय हैं। ये रसायनक अनेक स्रोतों से प्राप्त हुए हैं। कुछ रसायनक पेट्रोलियम से भी प्राप्त हुए हैं। रबर बनाने में इनका बहुलकीकरण होता है। बहुलकीकरण की अनेक रीतियाँ मालूम हैं और उनका उपयोग हो रहा है। कृत्रिम रबर का भी प्राकृतिक रबर सा ही वल्क्नीकरण होता है। व्यूटाडीन से प्राप्त कृत्रिम रबर व्यूना-एस, परव्यूनान और परव्यूनानएक्स्ट्रा कहे जाते हैं। व्यूना-एस का बना टायर पर्याप्त टिकाऊ होता है।\n\n", "id": "384607", "title": "कृत्रिम रबर"}
{"url": "https://hi.wikipedia.org/wiki?curid=384608", "text": "वल्कनीकरण\n\nवल्कनीकरण (Vulcanization या vulcanisation) एक रासायनिक प्रक्रिया है जिसमें गंधक या इसी प्रकार का कोई दूसरा पदार्थ मिला देने से रबर या संबंधित बहुलकों को अपेक्षाकृत अधिक टिकाऊ पदार्थ में बदल दिया जाता है। इन पदार्थों के मिलाने से रबर में मौजूद बहुलक शृंखलाएं परस्पर 'क्रॉसलिंकित' (क्रॉसलिंक्ड) हो जाती हैं। वल्कित पदार्थ कम चिपचिपा होता है एवं इसके यांत्रिक गुण अधिक श्रेष्ठ होते हैं। टायर, जूतों के 'सोल', होज पाइप, हॉकी पक एवं अनेकों सामान वल्कित रबर के ही बनते हैं। 'वल्कन' नाम रोम के 'आग के देवता' का नाम है।\n\nरबर का वल्कनीकरण महत्व का प्रक्रम है। इससे शुद्ध रबर के अनेक दोषों का निराकरण हो जाता है, जिससे रबर को उपयोगिता बढ़ जाती है। वल्कनीकरण के लिए कच्चे रबर को गंधक के साथ लगभग १४०° सें. पर तीन से चार घंटे तक गरम करते हैं। गंधक के साथ त्वरक को मिला देने से वल्कनीकरण शीघ्र संपन्न हो जाता और रबर में कुछ अधिक उपयोगी गुण भी आ जाते हैं। त्वरक की अत्यंत अल्प मात्रा लगती है। कुछ त्वरकों से तो सामान्य ताप पर ही वल्कनीकरण हो जाता है। वल्कनीकरण से भौतिक गुणों के साथ साथ रबर के रासायनिक गुणों में भी परिवर्तन हो जाता है। वल्कनीकरण में ०.१५ प्रतिशत से ३२ प्रतिशत गंधक इस्तेमाल हो सकता है। वल्कनीकृत रबर का गुण वल्कनीकरण के ढंग पर बहुत कुछ निर्भर करता है। वल्कनीकृत रबर पर पानी का कोई असर नहीं होता। यह चिपचिपा नहीं होता। वितानक्षमता और दैर्ध्य बढ़ जाता है। विलायकों, ऊष्मा, विदरण और अपघर्षण के प्रति प्रतिरोध बढ़ जाता है। वैद्युत गुण बहुत कुछ बदल जाता है। वल्कनीकरण प्रेस में, या भाप की उपस्थिति में, या शुष्क ताप पर संपन्न हाता है। वल्कनीकरण में गंधक, रबर के साथ रसायनत: संयुक्त होता है।\n\nउन्नीसवीं सदी के शुरुआती दौर में अनेक वैज्ञानिक ऐसी रबर तैयार करने की कोशिश में लगे थे, जिसे लंबे समय तक इस्तेमाल किया जा सके और जो मौसम या तापमान से ज्यादा प्रभावित न हो। अमेरिकी विज्ञानी चार्ल्स गुडइयर भी इन्हीं वैज्ञानिकों में से एक थे, जो सालों से इस दिशा में प्रयोग कर रहे थे।\n\nवर्ष 1839 में रबर व सल्फर के मिश्रण के साथ ऐसे ही एक प्रयोग के दौरान उनका यह मिश्रण गर्म स्टोव पर गिर गया, लेकिन यह देखकर उनके आश्चर्य का कोई ठिकाना न रहा कि स्टोव की गर्मी से पिघलने के बजाय मिश्रण चमड़े जैसा सख्त हो गया और इसका लचीलापन भी बरकरार था। बाद के प्रयोगों से साबित हो गया कि रबर के इस नए पॉलीमर को भीषण ठंड में रखा जाए, तब भी इसका लचीलापन नहीं जाता। इस तरह यह वल्कित रबर (वल्कनाइज्ड रबर) अस्तित्व में आई, जिसका टायर-ट्यूब, रबर बैंड, वाटरप्रूफ कोट व फुटवियर तथा गुब्बारे इत्यादि बनाने में व्यापक इस्तेमाल होता है।\n", "id": "384608", "title": "वल्कनीकरण"}
{"url": "https://hi.wikipedia.org/wiki?curid=384609", "text": "बीमा का इतिहास\n\nबीमा की उत्पत्ति का कोई प्रामाणिक उल्ले ख या इतिहास नहीं मिलता है परन्तु विभिन्न वर्णनों से यह निष्कर्ष निकाला जा सकता है कि बीमा की उत्पति अति प्राचीन काल में सभ्यता के विकास के साथ हुई। पहले संयुक्त परिवार प्रथा भी बीमा का ही एक स्वरूप था यदि परिवार में कोई मर जाता, अपंग हो जाता, बेरोजगार हो जा उस व्यक्ति को उसकी पत्नी व बच्चों की देखभाल परिवार के अन्य लोग करते, परन्तु वर्तमान में यह व्यवस्था विघटित होने से बीमे की आवश्यकता उत्पन्न होने लगी।\n\nजीवन बीमा का प्रादुर्भाव भी ईसा पूर्व माना जाता है। रोम के लोग जीवन बीमा से परिचित थे परन्तु आधुनिक स्वरूप का प्रारम्भ 1583 को ही हुआ जबकि लन्दन के श्री विलियम गिब्बन्स के जीवन का एक वर्ष का बीमा किया गया। कहा जाता है कि मेसोपोटामिया व बेबीलोन नें 3000 वर्ष पूर्व में प्रथम बार बीमा प्रारम्भ किया गया। \n\nआधुनिक बीमा का विकास 13वीं शताब्दी में हुआ माना जाता है। प्राचीनकाल में विदेशों के साथ माल का आवागमन अधिकांश समुद्री मार्ग से ही होता था, जो अनेक जोखिम से भरपूर था। इन जोखिमों से बचाव हेतु व्यापारी एक समझौता कर लेते थे कि मार्ग में होने वाली हानि को व्यापारी हितों के अनुसार बांट लेंगे इसी प्रकार ऋण देने की प्रथा भी थी जिसे बौटमरी बॉण्ड कहा जाता है।\n\nइस प्रकार सर्वप्रथम सामुद्रिक बीमा व फिर अग्नि बीमा का विकास हुआ। एडर्क्ड लायड नामक काफी विक्रेता ने लंदन में समुद्री बीमा को आधुनिक रूप प्रदान किया। 1666 में हुए लंदन के महान अग्निकाण्ड में जिसमें 13000 घर जलकर स्वाहा हो गये थे, ने बीमा को बढ़ावा दिया और 1680 में 'फायर आफिस’ नामक पहली अग्नि बीमा कम्पनी का श्री गणेश हुआ। \n\nभारत में समुद्री एवं अग्नि बीमा का वर्तमान स्वरूप इंग्लैण्ड से आया है। भारत में जीवन बीमा का शुभारम्भ 1818 में कलकत्ता में 'ओरिएन्टल लाइफ इन्श्योयोरेन्स कम्पनी’ की स्थापना के साथ हुआ। 1823, 1829, 1847 में भी अन्य कम्पनियां स्थापित हुई। सन् 1850 में कलकत्ता में साधारण बीमा व्यवसाय हेतु ट्रिटोन इन्श्योरेन्स कम्पनी लि. स्थापित की गयी। 1871 में \"बॉम्बे म्युचुअल लाइफ एश्योरेन्स सोसाइटी” नामक भारतीय संस्था की स्थापना की गई जो सामान्य प्रीमियम दरों पर भारतीयों का बीमा करने लगी। बाद में भी 1912, 1928 में भी अन्य अधिनियम बनाये गये। परन्तु 1938 में सभी अधिनियमों को एकीकृत करके बीमा नियमन हेतु एक बीमा अधिनियम बनाया गया\n\n1907 में इण्डियन मर्केन्टाइल इन्श्योरेन्स कम्पनी लि. मुम्बई में स्थापित की गयी जिसने सर्वप्रथम अग्नि बीमा करना प्रारम्भ किया। फिर इस क्षेत्र में कई भारतीय व विदेशी संस्थानों ने कार्य करना प्रारम्भ किया। इन संस्थाओं की कार्यप्रणाली का नियमन एवं नियन्त्रण करने हेतु भारत में \"बीमा अधिनियम 1 938\" बनाया गया। इसी प्रकार सन् 1956 में \"इण्डिया रिइन्श्योरेन्स कार्पोंरेशन लि.\" की स्थापना की गई जिसने देश की बड़ी बीमा कम्पनियों का बहुत बड़ी सीमा तक पुनर्बीमा करना प्रारम्भ कर दिया। 1956 में जीवन बीमा व्यवसाय का भी राष्ट्रीयकरण कर दिया गया व व्यवसाय संचालन हेतु भारतीय जीवन बीमा निगम (LIC) की स्थापना की गई व 245 देशी विदेशी बीमा कर्ताओं के व्यवसाय का अधिग्रहण कर जीवन बीमा निगम को सौंपा गया।\n\nसन् 1971 में भारत के साधारण बीमा व्यवसाय का राष्ट्रीयकरण कर दिया गया। समुद्री, अग्नि व विविध बीमा करने वाली 107 कम्पनियों को अधिगृहित कर भारतीय साधारण बीमा निगम व इसकी चार सहायक कम्पनियों को सौंप दिया। भारत में बीमाक्षेत्र में उदारीकरण की प्रक्रिया का प्रारम्भ व 1993 में मल्होत्रा समिति के गठन के साथ ही हो गया था परन्तु विधिवत रूप से 1 दिसम्बर 1999 में लोकसभा में एक 31 विधेयक पारित कर निजीकरण की प्रक्रिया को प्रारम्भ किया गया जब \"बीमा नियमन व विकास प्राधिकरण अधिनियम 1999\" को बनाया गया। \n\nमार्च 2003 से साधारण बीमा निगम की चारों सहायक कम्पनियों को भी इससे पृथक कर दिया गया। अब ये स्वतन्त्र कम्पनियों के रूप में बीमा व्यवसाय कर रही है। बीमा नियामक एवं विकास प्राधिकरण (IRDA) ने भारतीय साधारण बीमा निगम को भारतीय पुनर्बीमाकर्ता के रूप में अधिकृत कर दिया गया है। अब सामान्य बीमा जीवन बीमा के क्षेत्र में कई निजी कम्पनियां कार्य कर रही है\n\nबीमा सिद्धान्त का इतिहास समुद्र व्यापार के प्रारंभ से ही संबंधित है। अपने आदि रूप में क्षतिपूर्ति का बीमा सिद्धांत सहकारिता के सिद्धांत पर आधारित था जिसे \"जेनरल एवेरेज\" कहा जाता था। समुद्र में तूफान के समय अथवा अन्य खतरों के समय कभी कभी यह आवश्यक हो जाता था कि जहाज़ तथा अन्य सामान की रक्षा के लिए कुछ सामान समुद्र में फेंक कर ज़हाज को हल्का कर लिया जाए। इस प्रकार होनेवाली हानि उस व्यापार योजना में भाग लेनेवाले सभी हित आनुपातिक रूप से वहन कर लेते थे। यही सहकारिता का सिद्धांत क्रमशः बीमा के रूप में पनपा।\n\nसमुद्र बीमा अनुबंध में केवल एक खतरे के विरुद्ध बीमा नहीं किया जाता वरन् उसमें उन सभी खतरों का उल्लेख होता है जो समुद्रयात्रा में संभाव्य हैं। ध्यान रहे कि बीमा करने के उपयुक्त वही खतरे माने जाते हैं जो संभाव्य हैं। ऐसी यात्रा में जो हानियाँ निश्चित हैं, जैसे पशु आदि का बीमार हो जाना अथवा फल आदि का सड़ जाना इत्यादि उनका बीमा नहीं किया जाता।\n\nसमुद्र बीमा की एक शर्त यह भी है कि उक्त अनुबंध लिखित हो अर्थात् बीमापत्र उक्त बीमा अनुबंध का पूर्ण प्रमाण माना जाता हैं। समुद्र बीमा चूँकि क्षतिपूर्ति का अनुबंध है अत: बीमा करानेवाले के वक्तव्य वस्तुत: सत्य होने चाहिए। साथ ही यदि बीमा करानेवाले ने यह तथ्य प्रगट नहीं किया हैं कि पहले उक्त बीमा करने से किसी ने इनकार कर दिया था तो भी उसका उस अनुबंध की वैधता पर कोई प्रभाव नहीं पड़ता। अन्य प्रकार के बीमा संबंधों में पहले की अस्वीकृतियाँ छिपाना उस अनुबंध को अवैध करार देने के लिए पर्याप्त है।\n\nक्षतिपूर्ति के बीमा तथा अन्य प्रकार के बीमा अनुबंध का एक और अंतर ध्यान देने योग्य है। जीवन बीमा में बीमा हित का अस्तित्व बीमा कराने के समय होना आवश्यक है, भले ही बीमें में वर्णित घटना घटित होने के समय वह हित रहे या न रहे। उदाहरणार्थ क अपनी पुत्री के विवाह के लिए यदि पंद्रह वर्ष की अवधि का बीमा करा रहा है तो \"क\" की पुत्री का अस्तित्व बीमा कराने के समय आवश्यक है। उस 15 वर्ष की अवधि के पूर्व ही क की पुत्री की मृत्यु भले ही हो चुकी हो, किंतु वह धनराशि क को प्राप्त हो जाएगी। लेकिन अगर क की पुत्री का जन्म नहीं हुआ है तो उक्त प्रकार के बीमा अनुबंध के लिए आवश्यक बीमा हित वर्तमान न होने से क उक्त प्रकार का बीमा नहीं करा सकता। इसके विपरीत क्षतिपूर्ति के बीमा अनुबंध पर बीमा हित बीमा कराने के समय वर्तमान हो या न हो लेकिन उक्त क्षति घटित होने के समय धनराशि चाहनेवाले में उक्त बीमा हित व्यस्त होना आवश्यक है। उदाहरण के लिए क ने अपने मकान का अग्नि बीमा कराया और उस बीमे के चालू रहते हुए वह मकान ब को बेच दिया। बिक्री होने के दूसरे दिन उस मकान में आग लग गई। ऐसी स्थिति में क द्वारा कराया गया बीमा यद्यपि चालू है, फिर भी उस मकान में क का बीमा हित न रहने के कारण उक्त बीमा अनुबंध के आधार पर क्षतिपूर्ति का दावा ब नहीं कर सकता है क्योंकि क्षति होने के समय मकान के साथ साथ मकान का बीमा हित भी ब में व्यक्त हो चुका है। इसी सिद्धांत का एक निष्कर्ष यह भी है कि जो वस्तु क्षतिग्रस्त हुई है उसका मूल्यांकन बीमा कराए जाने के समय के मूल्य पर नहीं वरन् क्षति घटित होने के समय के मूल्य के आधार पर ही किया जाता है।\n\nआधुनिक युग में बीमा का क्षेत्र अत्यन्त व्यापक हो गया है। बीमा के अनेक प्रकार हैं परन्तु मुख्य रूप से वर्गीकरण इस प्रकार है :-\n\nजीवन बीमा में बीमाकर्ता एक निश्चित प्रतिफल (प्रीमियम) के बदले एक निश्चित अवधि के बाद बीमित को अथवा बीमित की मृत्यु होने पर उस के उत्तराधिकारियों को एक निश्चित राशि देने का वचन देता है। प्रीमियम की राशि निश्चित समय तक, निश्चित अन्तराल से अथवा एक मुश्त भी जमा करवायी जा सकती है। यदि बीमित की मृत्यु बीमा अवधि में ही हो जाती है तो बीमा प्रीमियम आगे नही चुकाना पड़ता है व उत्तराधिकारियों को दावा राशि प्राप्त दो जाती है इसमें आर्थिक सुरक्षा के साथ -साथ बचत व विनियोग का लाभ भी प्राप्त होता है।\n\nअग्नि बीमा में बीमाकर्ता बीमित को एक निश्चित प्रीमियम के बदले निश्चित समयावधि में बीमित विषयवस्तु को अग्नि से होने वाली क्षति की पूर्ति करने का वचन देता है , यह सामान्यतः एक वर्ष की अवधि का ही कराया जाता है।\n\nसामुद्रिक बीमा में एक निश्चित प्रतिफल के बदले बीमाकर्ता बीमित को कुछ विशिष्ट संकटों एवं सामुद्रिक जोखिमों से हानि की रक्षा का वचन देता है। समुद्री बीमा जहाज, जहाज में लादे जाने वाले माल, जहाज के भाड़े व मार्ग में होने वाली समुद्रों जोखिमों जैसे जहाज का किसी अन्य जहाज या चट्टान से टकराने , समुद्री तू फान आदि का किया जाता है।\n\nसामाजिक बीमा वह व्यवस्था है जिसमें श्रमिकों, सेवायोजकों तथा सरकार के सहयोग से बेरोजगारी, बीमारी, दुर्घटना, मृत्यु आदि अनेक जोखिमों का बीमा करवाया जा सकता है ताकि ये जोखिमें उत्पन्न होने पर भी वे निश्चित होकर जीवन यापन कर सकें। सामाजिक बीमों में प्राय: निम्न प्रकार के बीमा सम्मिलित किये जाते है - \n\n\n\n\n\nसमुद्री , अग्नि के अतिरिक्त भी कुछ अन्य जोखिमें भी है जिनका बीमा करवाने का व्यक्ति प्रयास करता है , व कुछ बीमों को कराना अनिवार्य भी होता है विविध बीमे के कुछ उदाहरण इस प्रकार है -\n\n\n\n\n\n\n\n\n\n\n\n", "id": "384609", "title": "बीमा का इतिहास"}
{"url": "https://hi.wikipedia.org/wiki?curid=384610", "text": "ख़रगोश तारामंडल\n\nख़रगोश या लीपस (अंग्रेज़ी: Lepus) तारामंडल खगोलीय मध्य रेखा और शिकारी तारामंडल से बिलकुल दक्षिण में स्थित एक तारामंडल है। दूसरी शताब्दी ईसवी में टॉलमी ने जिन ४८ तारामंडलों की सूची बनाई थी यह उनमें से एक है और अंतर्राष्ट्रीय खगोलीय संघ द्वारा जारी की गई ८८ तारामंडलों की सूची में भी यह शामिल है। पुरानी खगोलशास्त्रिय पुस्तकों में इसे अक्सर एक ख़रगोश के रूप में दर्शाया जाता था जिसका पीछा पड़ौसी शिकारी तारामंडल की काल्पनिक शिकारी की आकृति कर रही था।\n\nख़रगोश तारामंडल में आठ मुख्य तारे हैं, हालांकि वैसे इसमें दर्ज़नों तारे स्थित हैं। इसके चार तारे (α लॅप, β लॅप, γ लॅप और δ लॅप) एक चकोर आकृति बनाते हैं जिसे \"अर्श अल-जऔज़ा\" (यानि \"जऔज़ा का सिंहासन\") या \"कुरसी अल-जऔज़ा अल-मुअक्ख़र\" (यानि \"जऔज़ा की आख़री कुरसी\") बुलाया जाता है। α लॅप तारा, जिसे आरनॅब भी कहते हैं, इस तारामंडल का सब से रोशन सितारा है। ख़रगोश तारामंडल में एक ऍम७९ नाम की मॅसिये वस्तु भी स्थित है, जो एक धुंधला-सा गोल तारागुच्छ (ग्लॉब्यूलर क्लस्टर) है।\n\n", "id": "384610", "title": "ख़रगोश तारामंडल"}
{"url": "https://hi.wikipedia.org/wiki?curid=384613", "text": "तारिक अनवर\n\nतरिक अनवर (जन्म-१५-१२-१९८४) वर्तमान लोकसभा (१६ मई २०१४ से) में वे बिहार राज्य की कटिहार लोकसभा सीट से सांसद हैं। \n", "id": "384613", "title": "तारिक अनवर"}
{"url": "https://hi.wikipedia.org/wiki?curid=384615", "text": "महावृत्त\n\nकिसी गोले का महावृत्त या ग्रेट सर्कल (अंग्रेज़ी: great circle) उस गोले के और उस गोले के केंद्र से गुजरने वाले किसी समधरातल (प्लेन) के प्रतिच्छेदन (इन्टरसॅक्शन) से बनने वाले वक्र (कर्व) को कहते हैं। अगर गोले को किसी भी महावृत्त पर काट दिया जाए तो वह दो बिलकुल बराबर के अर्धगोलों में बट जाएगा। महावृत्तों के बारे में दो चीज़ें ध्यान देने योग्य हैं -\n\nअगर काग़ज़ पर पृथ्वी का नक़्शा देखा जाए और एक स्थान से दुसरे स्थान के बीच एक सीधी लक़ीर खींच दी जाए तो लगता है के उड़ कर जाने के लिए यही रास्ता सबसे छोटा पड़ेगा। लेकिन गोले की ज्यामिति की वजह से ऐसा नहीं है। पृथ्वी पर दो स्थानों के बीच उड़ान भरने का सबसे छोटा रास्ता वह होता है जो उन दोनों जगहों से गुजरने वाले महावृत्त पर हो। यही महावृत्त मार्ग और \"सीधे मार्ग\" को काग़ज़ पर देखा जाए तो \"सीधा मार्ग\" छोटा लगता है, लेकिन अगर गोले पर देखे तो महावृत्त मार्ग छोटा होता है। ऐसा इसलिए हैं के पृथ्वी की सतह एक गोले पर है और जहाज़ को उसके साथ-साथ चलना होता है - वह ज़मीन के अन्दर घुसकर एक स्थान से दुसरे स्थान नहीं जा सकता।\n\nखगोलशास्त्र में खगोलीय क्षितिज, खगोलीय मध्य रेखा और सूर्यपथ तीनों खगोलीय गोले पर बने महावृत्त होते हैं।\n\n", "id": "384615", "title": "महावृत्त"}
{"url": "https://hi.wikipedia.org/wiki?curid=384617", "text": "खगोलीय गोला\n\nखगोलशास्त्र में खगोलीय गोला पृथ्वी के इर्द-गिर्द एक काल्पनिक गोला है जो पृथ्वी के गोले के साथ संकेन्द्रीय (कॉन्सॅन्ट्रिक) होता है। इसके व्यास (डायामीटर) को पृथ्वी के व्यास से अधिक कुछ भी माना जा सकता है। पृथ्वी पर बैठकर आसमान में देख रहे किसी दर्शक के लिए कल्पना करना मुश्किल नहीं है के सारी खगोलीय वस्तुओं की छवियाँ इसी खगोलीय गोले की अंदरूनी सतह पर दिखाई जा रही हैं। अगर हम पृथ्वी की भू-मध्य रेखा के ऊपर ही खगोलीय मध्य रेखा और पृथ्वी के ध्रुवों के ऊपर ही खगोलीय ध्रुवों को मान कर चलें, तो खगोलीय वस्तुओं के स्थानों के बारे में बताना आसान हो जाता है। उदहारण के लिए हम कह सकते हैं के ख़रगोश तारामंडल खगोलीय मध्य रेखा के ठीक दक्षिण में है।\n\n\"खगोलीय गोले\" को अंग्रेज़ी में \"सॅलॅस्टियल स्फ़ेयर\" (celestial sphere), फ़ारसी में \"करा-ए-आसमान\" () और बंगाली में \"ख-गोलोक\" (খ-গোলক) कहते हैं।\n\n", "id": "384617", "title": "खगोलीय गोला"}
{"url": "https://hi.wikipedia.org/wiki?curid=384619", "text": "पल्सर\n\nअत्यधिक चुम्बकीय, बहुत तेज घूर्णन करने वाले न्यूट्रॉन तारे हैं, जो की विद्युतचुम्बकीय विकरण उतपन्न करते हैं। इनका विकरण तभी आभासित होता है जब विकरण पैदा होने की दिशा प्रथ्वी की ओर हो। क्योंकि इनके द्वारा उतपन्न विकरण निश्चित अंतराल के बाद ही पृथ्वी पर आता है (यानी इनका सिग्नल निरंतर ना आकर रुक रुक कर आता है), इसलिए इन्हें प्रकाशस्तंभ प्रभाव देने वाले तारों की संज्ञा भी दी जाती है। चूँकि न्यूट्रॉन तारे बहुत ही घने निकाय होते हैं, उसकी घूर्णन अवधि और इसी तरह उनकी पल्स (धड़कन) के बीच का अंतराल बहुत ही नियमित होता है। कुछ पल्सर की धड़कन की नियमितता सटीक रूप में एक परमाणु घड़ी जैसी होती है। उनके पल्स विस्तार की प्रेक्षित अवधि १.४ मिली सेकण्ड से लेकर ८.५ मिली सेकण्ड है। \n", "id": "384619", "title": "पल्सर"}
{"url": "https://hi.wikipedia.org/wiki?curid=384621", "text": "न्यूट्रॉन तारा\n\nन्यूट्रॉन तारा किसी भारी तारे के महानोवा (सुपरनोवा) घटना (प्रकार- २, 1b एवं 1c) के बाद उसके गुरुत्वीय पतन से बना हुआ अवशेष होता है। यह तारे केवल न्यूट्रॉन के बने होते हैं। इनका आकार बहुत छोटा मगर द्रव्यमान बहुत ज्यादा होता है।\n\n", "id": "384621", "title": "न्यूट्रॉन तारा"}
{"url": "https://hi.wikipedia.org/wiki?curid=384622", "text": "ग्रह विज्ञान\n\nग्रह विज्ञान यानी ग्रहों, उपग्रहों एवं सौर मंडल का वैज्ञानिक अध्ययन| इस विज्ञान में इन पिंडों की उत्पत्ति, भौतिक एवं रासायनिक संरचना, उनकी गति, आपसी निर्भरता और उनसे जुड़े हुए अन्य सभी पहलुओं का अध्ययन शामिल है। \n", "id": "384622", "title": "ग्रह विज्ञान"}
{"url": "https://hi.wikipedia.org/wiki?curid=384623", "text": "चुम्बकीय गोला\n\nचुम्बकीय गोला तब बनता है, जब आवेशित कणों का प्रवाह (जैसे की सौर वायु) किसी ग्रह या उसी तरह के किसी पिंड की आतंरिक चुम्बकीय क्षेत्र से टकराता है।\n", "id": "384623", "title": "चुम्बकीय गोला"}
{"url": "https://hi.wikipedia.org/wiki?curid=384626", "text": "खगोलीय मध्य रेखा\n\nखगोलशास्त्र में खगोलीय मध्य रेखा पृथ्वी की भूमध्य रेखा के ठीक ऊपर आसमान में काल्पनिक खगोलीय गोले पर बना हुआ एक काल्पनिक महावृत्त (ग्रेट सर्कल) है।\n\nपृथ्वी के उत्तरी भाग (यानि उत्तरी गोलार्ध या हॅमिस्फ़ेयर) में रहने वाले अगर खगोलीय मध्य रेखा की तरफ़ देखना चाहें तो आसमान में दक्षिण की दिशा में देखेंगे। उसी तरह पृथ्वी के दक्षिणी गोलार्ध में रहने वाले खगोलीय मध्य रेखा की तरफ़ देखने के लिए आकाश में उत्तर की तरफ़ देखेंगे। पृथ्वी के भूमध्य में रहने वाले खगोलीय मध्य रेखा की ओर देखने के लिए ठीक अपने सिर के ऊपर देखेंगे। खगोलीय मध्य रेखा से खगोलीय वस्तुओं के स्थानों के बारे में बताना आसान हो जाता है। उदहारण के लिए हम कह सकते हैं के ख़रगोश तारामंडल खगोलीय मध्य रेखा के ठीक दक्षिण में है।\n\n\"खगोलीय मध्य रेखा\" को अंग्रेज़ी में \"सॅलॅस्टियल इक्वेटर\" (celestial equator) कहते हैं। \"खगोलीय गोले\" को अंग्रेज़ी में \"सॅलॅस्टियल स्फ़ेयर\" (celestial sphere), फ़ारसी में \"करा-ए-आसमान\" () और बंगाली में \"ख-गोलोक\" (খ-গোলক) कहते हैं।\n\nक्योंकि अपने कक्षा में सूरज की परिक्रमा करती हुई पृथ्वी का अक्ष (ऐक्सिस) २३.४° के कोण (ऐंगल) पर है इसलिए यही कोण सूर्यपथ (ऍक्लिप्टिक) और खगोलीय मध्य रेखा में भी है।\n\n", "id": "384626", "title": "खगोलीय मध्य रेखा"}
{"url": "https://hi.wikipedia.org/wiki?curid=384627", "text": "प्रवाली\n\nप्रवाली, बलुई भित्ति या बलुआ भित्ति (अंग्रेजी: Cay) किसी प्रवाल भित्ति की सतह पर निर्मित एक छोटा, कम ऊंचाई वाला रेतीला द्वीप होता है। प्रवालियां प्रशांत, अटलांटिक और हिंद महासागरों के उष्णकटिबंधीय पर्यावरण वाले संपूर्ण क्षेत्रों में पायी जाती हैं, जहां ये हजारों लोगों को रहने और कृषि के लिए योग्य भूमि उपलब्ध कराती हैं। इनके आसपास का शैल पारिस्थितिकी तंत्र भी द्वीप निवासियों को भोजन और निर्माण सामग्री उपलब्ध कराता है।\n", "id": "384627", "title": "प्रवाली"}
{"url": "https://hi.wikipedia.org/wiki?curid=384628", "text": "सूर्यपथ\n\nखगोलशास्त्र में क्रांतिवृत्त या सूर्यपथ या ऍक्लिप्टिक आकाश के खगोलीय गोले पर वह मार्ग है जिसे ज़मीन पर बैठे किसी दर्शक के दृष्टिकोण से सूरज वर्ष भर में लेता है।\n\nआम भाषा में अगर यह कल्पना की जाए के पृथ्वी एक काल्पनिक गोले से घिरी हुई है (जिसे खगोलीय गोला कहा जाता है) और सूरज उसपर स्थित एक रोशनी है, तो अगर सालभर के लिए कोई हर रोज़ दोपहर के बराह बजे सूरज खगोलीय गोले पर जहाँ स्थित है वहाँ एक काल्पनिक बिंदु बना दे और फिर इन ३६५ बिन्दुओं (वर्ष के हर दिन का एक बिंदु) को जोड़ दे और उस रेखा को दोनों तरफ़ बढ़ाकर क्षितिज की ओर ले जाए तो उसे क्रांतिवृत्त मिल जाएगा. क्रांतिवृत्त खगोलीय गोले पर बना हुआ एक काल्पनिक महावृत्त (ग्रेट सर्कल) होता है। क्योंकि अपने कक्षा में सूरज की परिक्रमा करती हुई पृथ्वी का अक्ष (ऐक्सिस) २३.४° के कोण (ऐंगल) पर है इसलिए यही कोण क्रांतिवृत्त (ऍक्लिप्टिक) और खगोलीय मध्य रेखा (सॅलॅस्टियल इक्वेटर) में भी है।\n\n\"क्रांतिवृत्त\" को अंग्रेज़ी में \"ऍक्लिप्टिक\" (ecliptic) और अरबी-फ़ारसी में \"दायरा अल-बरूज\" () कहते हैं। \"खगोलीय मध्य रेखा\" को अंग्रेज़ी में \"सॅलॅस्टियल इक्वेटर\" (celestial equator) कहते हैं। \"खगोलीय गोले\" को अंग्रेज़ी में \"सॅलॅस्टियल स्फ़ेयर\" (celestial sphere), फ़ारसी में \"करा-ए-आसमान\" () और बंगाली में \"ख-गोलोक\" (খ-গোলক) कहते हैं।\n\nविषुव (इक्विनोक्स) के दिनों में, जो २१ मार्च और २३ सितम्बर को आते हैं, बारह बजे सूरज ठीक पृथ्वी की भूमध्य रेखा के ठीक ऊपर होता है। क्योंकि खगोलीय मध्य रेखा की परिभाषा यही है के वह पृथ्वी के भू मध्य रेखा के ऊपर होती है, इसलिए इन क्रांतिवृत्त और खगोलीय मध्य रेखा इन दो स्थानों में एक दुसरे को काटती हैं। संक्रांति (सॉल्सटिस) के दिनों में (२१ जून और २१ दिसंबर) सूरज पृथ्वी की भूमध्य रेखा से सब से अधिक दूरी पर होता है, जो यही क्रांतिवृत्त की भी खगोलीय मध्य रेखा से चरम दूरियों के दो दिन हैं।\n\n", "id": "384628", "title": "सूर्यपथ"}
{"url": "https://hi.wikipedia.org/wiki?curid=384629", "text": "तुंगुस्का घटना\n\n\"तुंगस्का घटना\" एक बहुत बड़े विस्फोट की घटना है जिसे किसी धूमकेतु या उल्का की वजह से होना माना जाता है। यह घटना poddkamenna (तुंगुस्का नदी) के किनारे जिसे आज-कल Krasnoyarsk Krai से जाना जाता है में ७:१४ KRAT (००. ४ UT ) पर ३० जून १९०८ को हुई। यह विस्फोट जमीन से ५-१० क़ि.मी. (३-६ मील ) की उचाई पे हुआ था जिसे किसी उल्कापिंड के जमीन पे टकराने के बजाय हवा में ही फट जाने के कारण हुआ माना जाता है। अलग-अलग वैज्ञानिक शोध बताते है की इस पिंड का आकर ६० मीटर (२०० फ़ीट ) से १९० मीटर (६२० फ़ीट) के बीच है। यह पृथ्वी के ज्ञात इतिहास में अब तक की सब से बड़ी उल्कापिंडिय घटना है।\n\nइस धमाके की ताकत अनुमानत: ३ से लेकर ३० मेगाटन TNT के बीच बताई जाती है। लेकिन मुख्यत: यह विस्फोट १० से १५ मेगाटन TNT के बराबर रहा होगा जो जापान के हिरोशिमा और नागासाकी में डाले गए परमाणु बमो से १००० गुना (तक़रीबन अमेरिकी \"कैसल ब्रावो\" बम १९५४ के बराबर तथा रूसी \"जार बॉम्बा \" जो की मानव द्वारा आज तक किया सबसे बड़ा परमाणु विस्फोट है के २/५ वे भाग के बराबर था )\n\nयह भी अनुमान लगाया गया है की तुंगस्का विस्फोट से २.१५० वर्ग किलोमीटर (८३० वर्गमील ) में स्तिथ ८ करोड़ पेड़ो का सफाया हो गया था और झटके की लहर (Shock Wave ) तक़रीबन ५. रियेक्टर तीव्रता के भूकम्प के बराबर थी। इस तरह का विस्फोट किसी महानगर का आसानी से विनाश कर सकता है लेकि तुंगुस्का मामले में इस जगह के सुदूर साइबेरिया में होने के कारन किसी के भी मरने की खबर लेखो में नहीं है।\nइस घटना के बाद से उल्कापिंडों को मानव समुदाय ने गंभीरता से लेना सुरु कर दिया तथा इनके द्वारा होने वाले व्यापक विनाश से वैज्ञानिक लोग अवगत हुए।\n", "id": "384629", "title": "तुंगुस्का घटना"}
{"url": "https://hi.wikipedia.org/wiki?curid=384630", "text": "भारतीय विज्ञान शिक्षा एवं अनुसंधान संस्थान, तिरुवनंतपुरम\n\nभारतीय विज्ञान शिक्षा एवं अनुसंधान संस्थान, तिरुवनंतपुरम देश के ५ आई आई एस ई आर में से एक है। यह तिरुवनंतपुरम में स्थित है। इसकी स्थापना सन २००८ में हुई थी। यह संस्थान भारत सरकार के मानव संसाधन मंत्रालय द्वारा प्रायोजित है। यहाँ स्नातक कोर्से में प्रवेश के लिए आई आई टी संयुक्त प्रवेश परीक्षा या किशोर वैज्ञानिक प्रोत्साहन योजना पास करना जरूरी है। \n\nप्रबन्धन\n\nश्रीमान एम एस राव इसके अध्यक्ष तथा प्रोफेसर वी रामकृष्ण एसके निदेशक है।", "id": "384630", "title": "भारतीय विज्ञान शिक्षा एवं अनुसंधान संस्थान, तिरुवनंतपुरम"}
{"url": "https://hi.wikipedia.org/wiki?curid=384638", "text": "किरोड़ी लाल मीणा\n\nडॉ॰ किरोड़ी लाल मीणा (जन्म : 3 नवम्बर १९६१) भारत के एक राजनेता एवं पेशे से चिकित्सक हैं। उन्हें पूर्वी राजस्थान का दमदार नेता माना जाता हैं। उनकी छवि एक किसान नेता की है।\n\nकिरोड़ी लाल मीणा का जन्म राजस्थान के महवा (दौसा) तहसील में १९५३ हुआ था। वे डॉक्टर की पढाई करने के बाद राजनीति में शामिल हो गए। \nइनकी पत्नी गोलमा देवी एक घरेलू महिला थी, पर बाद में राजनितिक में आई और पहली बार में विधायक बनकर अशोक गहलोत सरकार में मंत्री बनीं।\n\nकिरोड़ी लाल मीणा बीजेपी से जुड़कर कई बार विधायक, मंत्री बने। बाद में इससे अलग होकर पी. ए. संगमा की पार्टी राष्ट्रीय जनता पार्टी (राजपा ) में शामिल हो गए लेक़िन राजनैतिक सफलता नही मिली। एक बार दौसा से निर्दलीय सांसद भी चुने गए। \n\nमीणा जी का राजनैतिक जीवन महवा तहसील के साँथा गाँव से माना जाता है।\n\n1. http://www.samacharjagat.com/detail/20153/03-10-2015/DR-Kirodi-Lal-led-by-Meena-Meena-Samaj-showed-strength \n2. http://www.jagran.com/rajasthan/jaipur-9481363.html \n3. http://rajasthanpatrika.patrika.com/story/rajasthan/kirodi-lal-meena-target-raje-cabinet-expansion-404272.html \n4. http://aajtak.intoday.in/story/will-kirodi-lal-meena-damage-congress-and-bjp-1-747387.html \n5. http://rajasthanpatrika.patrika.com/story/rajasthan/coming-days-kirodi-lal-meena-may-rejoin-bjp-361340.html \n6. http://www.bhaskar.com/news/RAJ-KARO-MAT-latest-karauli-news-034057-2891220-NOR.html \n", "id": "384638", "title": "किरोड़ी लाल मीणा"}
{"url": "https://hi.wikipedia.org/wiki?curid=384640", "text": "सादन का बास\n\nसादन का बास\nसादन का बास (मुंडफोडी) महवा तहसील, दौसा जिला (राजस्थान) में बसा हुआ एक छोटा सा गाँव हैँ।\nइसकी जनसंख्या लगभग 496 हैँ।\nसादन का बास पश्चिम में बाण गंगा नदी व पूर्व में अरावली पर्वत माला के बीच में बसा हुआ हैँ।\n\nसादन का बास महवा से 17 किलोमीटर व मेहन्दीपुर बालाजी से 9 किलोमीटर दूर स्थित हैँ।\n\nइस गाँव में मीणा (मीमरोट) समाज के लोग रहते हैंँ। इस समाज की आराध्य देवी चामुण्डा माता व आराध्य देवता बन्जारा बाबा हैँ। महवा-बाँदीकुई रोड इस गाँव के पास से गुजर रहा हैँ।\nइस गाँव के पास घना जंगल एवं पहाड है, इस जंगल में एक बडा सा बाँध हैँ। इन पर्वतो पर सिध्द बाबा का मन्दिर हैँ।\n\nइस गाँव का नाम सादन का बास इसलिए रखा गया हैँ कि यहाँ के अधिकत्म लोग ध्रुमपान नहीं करते हैंँ। यहाँ पर एक प्राचीन प्राथमिक विधालय हैँ जिसमें आस-पास के गाँवो के बच्चे आते हैंँ।", "id": "384640", "title": "सादन का बास"}
{"url": "https://hi.wikipedia.org/wiki?curid=384645", "text": "बायर नामांकन\n\nबायर नामांकन तारों को नाम देने का एक तरीक़ा है जिसमें किसी भी तारामंडल में स्थित तारे को एक यूनानी अक्षर और उसके तारामंडल के यूनानी नाम से बुलाया जाता है। बायर नामों में तारामंडल के यूनानी नाम का सम्बन्ध रूप इस्तेमाल होता है। मिसाल के लिए, पर्णिन अश्व तारामंडल (पॅगासस तारामंडल) के तारों में से तीन तारों के नाम इस प्रकार हैं - α पॅगासाए (α Pegasi), β पॅगासाए (β Pegasi) और γ पॅगासाए (γ Pegasi)।\n\nजर्मन खगोलशास्त्री योहन बायर (Johann Bayer) ने सन् १६०३ में बायर नामांकन शुरू किया। उन्होंने अपनी तरफ़ से पूरी कोशिश की कि तारों का नामांकन उनकी प्रकाश की शक्ति के मुताबिक ही हो, लेकिन उस ज़माने में प्रकाश को माप पाना बहुत कठिन था और बहुत से तारामंडल हैं जिनमें अल्फ़ा नामांकित किया गया तारा उस तारामंडल का सब से रोशन तारा नहीं होता।\n\nयूनानी वर्णमाला में सिर्फ चौबीस अक्षर हैं, जबकि बहुत से तारामंडलों में तो पचास से भी अधिक तारे होते हैं। ऐसे में यूनानी के आखरी अक्षर (ω, ओमेगा) के बाद अंग्रेज़ी वर्णमाला के छोटे अक्षर (a, b, c, वग़ैरह) इस्तेमाल होते हैं। इस विधि में पचासवे तारे का नाम \"z\" होगा। अगर पचास से भी ज़्यादा तारे हों तो फिर इक्यावनवे तारे से अंग्रेज़ी के बड़े अक्षरों (A, B, C, वग़ैरह) का प्रयोग शुरू हो जाता है। इस तरह से पूरे ७६ तारों को नाम दिए जा सकते हैं।\n\n", "id": "384645", "title": "बायर नामांकन"}
{"url": "https://hi.wikipedia.org/wiki?curid=384646", "text": "मिथुन तारामंडल\n\nमिथुन या जॅमिनाई (अंग्रेज़ी: Gemini) तारामंडल राशिचक्र का एक तारामंडल है। पुरानी खगोलशास्त्रिय पुस्तकों में इसे अक्सर दो जुड़वाँ बच्चों के रूप में दर्शाया जाता था।\n\nमिथुन तारामंडल में सत्रह मुख्य तारे हैं, हालांकि वैसे इसमें दर्ज़नों तारे स्थित हैं। कैस्टर और पॉलक्स इसके सबसे रोशन तारे है। शक्तिशाली दूरबीन से देखने पर ज्ञात होता है के कैस्टर वास्तव में छह तारों का मण्डल है। पॉलक्स के इर्द-गिर्द एक बड़ा ग्रह परिक्रमा करता है। इस तारामंडल में एक मक़बूज़ा नाम का तारा भी है, जिसका बायर नाम ज़ेटा जॅमिनोरम (ζ Geminorum) है। मक़बूज़ा का द्रव्यमान हमारे सूरज से दो लाख गुना से भी अधिक है।\n\n", "id": "384646", "title": "मिथुन तारामंडल"}
{"url": "https://hi.wikipedia.org/wiki?curid=384649", "text": "पहलवान तारामंडल\n\nपहलवान या हरक्यूलीज़ (अंग्रेज़ी: Hercules) तारामंडल अंतर्राष्ट्रीय खगोलीय संघ द्वारा घोषित तारामंडलों में से पाँचवा सबसे बड़ा तारामंडल है। दूसरी शताब्दी ईसवी में टॉलमी ने जिन ४८ तारामंडलों की सूची बनाई थी यह उनमें से एक है और अंतर्राष्ट्रीय खगोलीय संघ द्वारा जारी की गई ८८ तारामंडलों की सूची में भी यह शामिल है। इसका नाम प्राचीन यूनानी कथा साहित्य के एक पात्र \"हरक्यूलीज़\" पर रखा गया है और पुरानी खगोलशास्त्रिय पुस्तकों में इसे अक्सर एक पहलवान के रूप में दर्शाया जाता था।\n\nपहलवान तारामंडल में २२ मुख्य तारे हैं, हालांकि वैसे इसमें १०६ ज्ञात तारे स्थित हैं। वैज्ञानिकों का मानना है के इनमें से कम-से-कम १२ के इर्द-गिर्द ग्रह परिक्रमा कर रहे हैं।\n\n", "id": "384649", "title": "पहलवान तारामंडल"}
{"url": "https://hi.wikipedia.org/wiki?curid=384650", "text": "ग़ैर-सौरीय ग्रह\n\nग़ैर-सौरीय ग्रह या बहिर्ग्रह ऐसे ग्रह को कहा जाता है जो हमारे सौर मण्डल से बाहर स्थित हो।\n\nसन् १९९२ तक खगोलशास्त्रियों को एक भी ग़ैर-सौरीय ग्रह के अस्तित्व का ज्ञान नहीं था, लेकिन उसके बाद बहुत से ऐसे ग्रह मिल चुके हैं। २४ मई २०११ तक ५५२ ग़ैर-सौरीय ग्रह ज्ञात हो चुके थे। क्योंकि इनमें से अधिकतर को सीधा देखने के लिए तकनीकें अभी विकसित नहीं हुई हैं, इसलिए सौ प्रतिशत भरोसे से नहीं कहा जा सकता के वास्तव में यह सारे ग्रह मौजूद हैं, लेकिन इनके तारों पर पड़ रहे गुरुत्वाकर्षक प्रभाव और अन्य लक्षणों से वैज्ञानिक इनके अस्तित्व के बारे में विश्वस्त हैं।\n\nअनुमान लगाया जाता है के सूरज की श्रेणी के लगभग १०% तारों के इर्द-गिर्द ग्रह परिक्रमा कर रहे हैं, हालांकि यह संख्या उस से भी अधिक हो सकती है। कॅप्लर अंतरिक्ष क्षोध यान द्वारा एकत्रित जानकारी के बूते पर कुछ वैज्ञानिकों ने अनुमान लगाया है के आकाशगंगा (हमारी गैलेक्सी) में कम-से-कम ५० अरब ग्रहों के होने की सम्भावना है। कैलिफोर्निया इंस्टीट्यूट ऑफ टेक्नोलॉजी के वैज्ञानिकों ने जनवरी २०१३ में अनुमान लगाया कि आकाशगंगा में इस अनुमान से भी दुगने, यानि १०० अरब, ग्रह हो सकते हैं।\n\n\"ग़ैरसौरीय\" को अंग्रेज़ी में \"ऍक्स्ट्रासोलर\" (extrasolar) कहते हैं।\n\n\n", "id": "384650", "title": "ग़ैर-सौरीय ग्रह"}
{"url": "https://hi.wikipedia.org/wiki?curid=384659", "text": "केप्लर अंतरिक्ष यान\n\nकॅप्लर अंतरिक्ष यान (अंग्रेज़ी:Kepler spacecraft) अमेरिकी अंतरिक्ष अनुसन्धान संस्थान, नासा, का एक अंतरिक्ष यान है, जिसका काम सूरज से अलग किंतु उसी तरह अन्य तारों के इर्द-गिर्द ऐसे ग़ैर-सौरीय ग्रहों को ढूंढना है जो पृथ्वी से मिलते-जुलते हों। कॅप्लर को ७ मार्च २००९ में रोकेट के ज़रिये अंतरिक्ष में भेजा गया था, जहाँ यह अब पृथ्वी की परिक्रमा कर रहा है और अन्य तारों पर अपनी नज़रें रखे हुए है। अनुमान है कि यह कम-से-कम ३.५ वर्ष तक अपना कार्य करेगा।\nकेपलर मिशन के अंतर्गत केपलर अंतरिक्ष दूरदर्शी पृथ्वी जैसे दिखने वाले ग्रहों और उनके सौरमण्डल की संभावनाओं का पता लगाता है।\nकेपलर दूरदर्शी ने एक चक्रीय द्विआधारी तारक व्यवस्था (circumbinary star system) की खोज की है। इसके अंतर्गत दो तारे एक दूसरे का चक्कर लगा रहे हैं और एक उपग्रह इन दोनों के चारों ओर चक्कर लगा रहा है। इस सौर मण्डल का नाम केप्लर-१६ बी और दोनों तारों के नाम क्रमशः ३४ बी और ३५ बी है।\n\nकेपलर २२ बी एक सौर मण्डल के बाहर का ग्रह है। इसकी खोज केपलर अंतरिक्ष दूरदर्शी द्वारा की गयी है। यह ग्रह आवासीय क्षेत्र (habitant zone) में पाया गया है। केपलर मिशन के अंतर्गत यह पहला ग्रह है जो अपने सूर्य के आवासीय क्षेत्र में पाया गया है। केपलर २२ बी ग्रह की कुछ प्रमुख विशेषताएँ इस प्रकार हैं-\n\n", "id": "384659", "title": "केप्लर अंतरिक्ष यान"}
{"url": "https://hi.wikipedia.org/wiki?curid=384660", "text": "दक्षिण मीन तारामंडल\n\nदक्षिण मीन या पाइसिस ऑस्ट्राइनस तारामंडल खगोलीय मध्य रेखा से दक्षिण में स्थित एक तारामंडल है। यह मीन तारामंडल के पास है लेकिन उस से दक्षिण में है। दूसरी शताब्दी ईसवी में टॉलमी ने जिन ४८ तारामंडलों की सूची बनाई थी यह उनमें से एक है और अन्तर्राष्ट्रीय खगोलीय संघ द्वारा जारी की गई ८८ तारामंडलों की सूची में भी यह शामिल है। फ़ुमलहौत इसका सब से रोशन तारा है।\n\nदक्षिण मीन तारामंडल में २१ ज्ञात तारे हैं जिनका बायर नामांकन किया जा चूका है। इनमें से ७ तारे मुख्य हैं और ३ तारों के इर्द-गिर्द ग़ैर-सौरीय ग्रह होने की बड़ी सम्भावना है। फ़ुमलहौत की परिक्रमा करता फ़ुमलहौत बी पहला ग़ैरसौरीय ग्रह था जिसकी तस्वीर खींची गयी थी। इससे पहले सारे ग़ैरसौरीय ग्रहों को उनके तारों पर पड़ रहे गुरुत्वाकर्षक प्रभाव और अन्य लक्षणों से ही जाना गया था।\n\n", "id": "384660", "title": "दक्षिण मीन तारामंडल"}
{"url": "https://hi.wikipedia.org/wiki?curid=384670", "text": "दक्षता\n\nदक्षता (Efficiency) का सामान्य अर्थ यह है कि किसी कार्य या उद्देश्य को पूरा करने में लगाया गया समय या श्रम या ऊर्जा कितनी अच्छी तरह काम में आती है। 'दक्षता' का विभिन्न क्षेत्रों एवं विषयों में उपयोग किया जाता है और विभिन्न सन्दर्भों में इसके अर्थ में भी काफी भिन्नता पायी जाती है।\n\nदक्षता एक मापने योग्य राशि है। ऊर्जा के रूपान्तरण की स्थिति में आउटपुट ऊर्जा और इनपुट उर्जा के अनुपात को दक्षता कहते हैं। \n\nकोई ट्रांसफॉर्मर १००० किलोवाट विद्युत ऊर्जा लेकर अपने आउटपुट में जुड़े लोड को ९८० किलोवाट विद्युत ऊर्जा देता है, तो इसकी दक्षता \n", "id": "384670", "title": "दक्षता"}
