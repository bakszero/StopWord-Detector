{"url": "https://hi.wikipedia.org/wiki?curid=184374", "text": "सूरजकुण्ड हस्तशिल्प मेला\n\nसूरजकुंड हस्तशिल्प मेला, भारत की एवं शिल्पियों की हस्तकला का १५ दिन चलने वाला मेला लोगों को ग्रामीण माहौल और ग्रामीण संस्कृति का परिचय देता है। यह मेला हरियाणा राज्य के फरीदाबाद शहर के दिल्ली के निकटवर्ती सीमा से लगे सूरजकुंड क्षेत्र में प्रतिवर्ष लगता है। यह मेला लगभग ढाई दशक से आयोजित होता आ रहा है। वर्तमान में इस मेले में हस्तशिल्पी और हथकरघा कारीगरों के अलावा विविध अंचलों की वस्त्र परंपरा, लोक कला, लोक व्यंजनों के अतिरिक्त लोक संगीत और लोक नृत्यों का भी संगम होता है।\n\nइस मेले में हर वर्ष किसी एक राज्य को थीम बना कर उसकी कला, संस्कृति, सामाजिक परिवेश और परंपराओं को प्रदर्शित किया जाता है। वर्ष २०१० में राजस्थान थीम राज्य है। इसे दूसरी बार यह गौरव प्राप्त हुआ है। मेले में लगे स्टॉल हर क्षेत्र की कला से परिचित कराते हैं। सार्क देशों एवं थाईलैंड, तजाकिस्तान और मिस्र के कलाशिल्पी भी यहां आते हैं। \n\nपश्चिम बंगाल और असम के बांस और बेंत की वस्तुएं, पूर्वोत्तर राज्यों के वस्त्र, छत्तीसगढ़ और आंध्र प्रदेश से लोहे व अन्य धातु की वस्तुएं, उड़ीसा एवं तमिलनाडु के अनोखे हस्तशिल्प, मध्य प्रदेश, गुजरात, पंजाब और कश्मीर के आकर्षक परिधान और शिल्प, सिक्किम की थंका चित्रकला, मुरादाबाद के पीतल के बर्तन और शो पीस, दक्षिण भारत के रोजवुड और चंदन की लकड़ी के हस्तशिल्प भी यहां प्रदर्शित हैं।\n\nयहां अनेक राज्यों के खास व्यंजनों के साथ ही विदेशी खानपान का स्वाद भी मिलता है। मेला परिसर में चौपाल और नाट्यशाला नामक खुले मंच पर सारे दिन विभिन्न राज्यों के लोक कलाकार अपनी अनूठी प्रस्तुतियों से समा बांधते हैं। शाम के समय विशेष सांस्कृतिक कार्यक्रम होते हैं। दर्शक भगोरिया डांस, बीन डांस, बिहू, भांगड़ा, चरकुला डांस, कालबेलिया नृत्य, पंथी नृत्य, संबलपुरी नृत्य और सिद्घी गोमा नृत्य आदि का आनंद लेते हैं। विदेशों की सांस्कृतिक मंडलियां भी प्रस्तुति देती हैं।\n\n२४वां सूरजकुंड मेला १ से १५ फरवरी, २०१० तक होगा। मेले का उद्घाटन उपराष्ट्रपति मोहम्मद हामिद अंसारी करेंगे। इस मेले का थीम राज्य राजस्थान है। इस राज्य को दूसरी बार ये अवसर मिला है। इससे पूर्व २००९ में थीम र्ज्य मध्य प्रदेश रहा था। राजस्थान के ५० से अधिक भागीदार अपनी कला का यहां प्रदर्शन करेंगे। इनके अलावा देश भर से ३५० से अधिक हस्तशिल्पी और हरकरघा कारीगर यहां आये, जिनमें पुरस्कार प्राप्त शिल्पकार भी शामिल होते हैं। राजस्थान के शेखावाटी क्षेत्र की प्रसिद्घ हवेली परंपरा का प्रतीक शेखावाटी स्वरूप का प्रवेशद्वार पर्यटकों के स्वागत के लिये बना है। वहां के लघु चित्र, सांगानेरी बांधनी वस्त्र, जोधपुरी जूतियां, उदयपुर की कठपुतलियां आदि के अलावा पारंपरिक खानपान में दाल बाटी, चूरमा, जोधपुर की मावा कचौड़ी, पुष्कर का मालपुआ, बीकानेरी नमकीन और मिठाई भी हैं। \n\nइनके अलावा यहां सार्क देशों के हस्तशिल्प, विदेशी खाद्य हैं। स्वयं हस्तशिल्प बनाने के लिए खास वर्कशॉप आयोजित होंगीं। पतंग बनाने एवं उड़ाने की स्पर्धाएं भी होंगी। बच्चों के लिए पेंटिंग, फेस पेंटिंग स्पर्धाएं, ऊंट सफारी एवं अन्य कई मनोरंजक गतिविधियां जैसे मेले में जादू के शो आदि भी आयोजित होंगे। मेले का समय प्रात: ९:३० से रात ८:०० बजे तक होता है।\n\nये राज्य रहे अब तक के थीम स्टेट--\n\n", "id": "184374", "title": "सूरजकुण्ड हस्तशिल्प मेला"}
{"url": "https://hi.wikipedia.org/wiki?curid=184384", "text": "बद्रीनाथ मन्दिर\n\nBadrinath \n\nबदरीनाथ मंदिर , जिसे बदरीनारायण मंदिर भी कहते हैं, अलकनंदा नदी के किनारे उत्तराखंड राज्य में स्थित है। यह मंदिर भगवान विष्णु के रूप बदरीनाथ को समर्पित है। यह हिन्दुओं के चार धाम में से एक धाम भी है। ऋषिकेश से यह २९४ किलोमीटर की दूरी पर उत्तर दिशा में स्थित है।\n\nये पंच-बदरी में से एक बद्री हैं। उत्तराखंड में पंच बदरी, पंच केदार तथा पंच प्रयाग पौराणिक दृष्टि से तथा हिन्दू धर्म की दृष्टि से महत्वपूर्ण हैं।\n\nबदरीनाथ उत्तर दिशा में हिमालय की उपत्यका में अवस्थित हिन्दुओं का मुख्य यात्राधाम माना जाता है। मन्दिर में नर-नारायण विग्रह की पूजा होती है और अखण्ड दीप जलता है, जो कि अचल ज्ञानज्योति का प्रतीक है। यह भारत के चार धामों में प्रमुख तीर्थ-स्थल है। प्रत्येक हिन्दू की यह कामना होती है कि वह बदरीनाथ का दर्शन एक बार अवश्य ही करे। यहाँ पर शीत के कारण अलकनन्दा में स्नान करना अत्यन्त ही कठिन है। अलकनन्दा के तो दर्शन ही किये जाते हैं। यात्री तप्तकुण्ड में स्नान करते हैं। यहाँ वनतुलसी की माला, चने की कच्ची दाल, गिरी का गोला और मिश्री आदि का प्रसाद चढ़ाया जाता है।\n\nबदरीनाथ की मूर्ति शालग्रामशिला से बनी हुई, चतुर्भुज ध्यानमुद्रा में है। कहा जाता है कि यह मूर्ति देवताओं ने नारदकुण्ड से निकालकर स्थापित की थी। सिद्ध, ऋषि, मुनि इसके प्रधान अर्चक थे। जब बौद्धों का प्राबल्य हुआ तब उन्होंने इसे बुद्ध की मूर्ति मानकर पूजा आरम्भ की। शंकराचार्य की प्रचार-यात्रा के समय बौद्ध तिब्बत भागते हुए मूर्ति को अलकनन्दा में फेंक गए। शंकराचार्य ने अलकनन्दा से पुन: बाहर निकालकर उसकी स्थापना की। तदनन्तर मूर्ति पुन: स्थानान्तरित हो गयी और तीसरी बार तप्तकुण्ड से निकालकर रामानुजाचार्य ने इसकी स्थापना की।\n\nपौराणिक मान्यताओं के अनुसार, जब गंगा नदी धरती पर अवतरित हुई, तो यह 12 धाराओं में बंट गई। इस स्थान पर मौजूद धारा अलकनंदा के नाम से विख्यात हुई और यह स्थान बदरीनाथ, भगवान विष्णु का वास बना। भगवान विष्णु की प्रतिमा वाला वर्तमान मंदिर 3,133 मीटर की ऊँचाई पर स्थित है और माना जाता है कि आदि शंकराचार्य, आठवीं शताब्दी के दार्शनिक संत ने इसका निर्माण कराया था। इसके पश्चिम में 27 किलोमीटर की दूरी पर स्थित बदरीनाथ शिखर कि ऊँचाई 7,138 मीटर है। बदरीनाथ में एक मंदिर है, जिसमें बदरीनाथ या विष्णु की वेदी है। यह 2,000 वर्ष से भी अधिक समय से एक प्रसिद्ध तीर्थ स्थान रहा है।\n\nपौराणिक कथाओं और यहाँ की लोक कथाओं के अनुसार यहाँ नीलकंठ पर्वत के समीप भगवान विष्णु ने बाल रूप में अवतरण किया। यह स्थान पहले शिव भूमि (केदार भूमि) के रूप में व्यवस्थित था। भगवान विष्णुजी अपने ध्यानयोग हेतु स्थान खोज रहे थे और उन्हें अलकनंदा नदी के समीप यह स्थान बहुत भा गया। उन्होंने वर्तमान चरणपादुका स्थल पर (नीलकंठ पर्वत के समीप) ऋषि गंगा और अलकनंदा नदी के संगम के समीप बाल रूप में अवतरण किया और क्रंदन करने लगे। उनका रुदन सुन कर माता पार्वती का हृदय द्रवित हो उठा। फिर माता पार्वती और शिवजी स्वयं उस बालक के समीप उपस्थित हो गए। माता ने पूछा कि बालक तुम्हें क्या चहिये? तो बालक ने ध्यानयोग करने हेतु वह स्थान मांग लिया। इस तरह से रूप बदल कर भगवान विष्णु ने शिव-पार्वती से यह स्थान अपने ध्यानयोग हेतु प्राप्त कर लिया। यही पवित्र स्थान आज बदरीविशाल के नाम से सर्वविदित है।\n\nजब भगवान विष्णु योगध्यान मुद्रा में तपस्या में लीन थे तो बहुत अधिक हिमपात होने लगा। भगवान विष्णु हिम में पूरी तरह डूब चुके थे। \nउनकी इस दशा को देख कर माता लक्ष्मी का हृदय द्रवित हो उठा और उन्होंने स्वयं भगवान विष्णु के समीप खड़े हो कर एक बेर (बदरी) के वृक्ष का रूप ले लिया और समस्त हिम को अपने ऊपर सहने लगीं। माता लक्ष्मीजी भगवान विष्णु को धूप, वर्षा और हिम से बचाने की कठोर तपस्या में जुट गयीं। कई वर्षों बाद जब भगवान विष्णु ने अपना तप पूर्ण किया तो देखा कि लक्ष्मीजी हिम से ढकी पड़ी हैं। तो उन्होंने माता लक्ष्मी के तप को देख कर कहा कि हे देवी! तुमने भी मेरे ही बराबर तप किया है सो आज से इस धाम पर मुझे तुम्हारे ही साथ पूजा जायेगा और क्योंकि तुमने मेरी रक्षा बदरी वृक्ष के रूप में की है सो आज से मुझे बदरी के नाथ-बदरीनाथ के नाम से जाना जायेगा। इस तरह से भगवान विष्णु का नाम बदरीनाथ पड़ा।\n\nजहाँ भगवान बदरीनाथ ने तप किया था, वही पवित्र-स्थल आज तप्त-कुण्ड के नाम से विश्व-विख्यात है और उनके तप के रूप में आज भी उस कुण्ड में हर मौसम में गर्म पानी उपलब्ध रहता है।\n\nबदरीनाथ में तथा इसके समीप अन्य दर्शनीय स्थल हैं-\n\nएक विचित्र सी बात है।.. जब भी आप बदरीनाथ जी के दर्शन करें तो उस पर्वत (नारायण पर्वत) की चोटी की और देखेंगे तो पाएंगे की मंदिर के ऊपर पर्वत की चोटी शेषनाग के रूप में अवस्थित है। शेष नाग के प्राकृतिक फन स्पष्ट देखे जा सकते हैं।\n\n", "id": "184384", "title": "बद्रीनाथ मन्दिर"}
{"url": "https://hi.wikipedia.org/wiki?curid=184404", "text": "पॉल ढालके\n\nजिन लोगों ने न केवल बौद्ध साहित्य द्वारा बल्कि बौद्ध जीवन द्वारा जर्मन निवासियों को बौद्ध धर्म के प्रेमी तथा प्रशंसक बनाया, उनमें डॉ॰ पॉल ढालके (Paul Dahlke) का नाम प्रमुख है। यूरोपीय देशों में बौद्ध साहित्य का सबसे अधिक प्रचार जर्मनी में है।\n\nसन् 1865 के जनवरी मास की 25 तारीख को पूर्व एशिया के ओस्टेड-रोड नगर में पॉल नामक एक बालक का जन्म हुआ। विद्यार्थी जीवन में पॉल की गिनती श्रेष्ठ विद्यार्थियों में न थी। शिक्षक को संतुष्ट रखने के लिये वह थोड़ी देर पढ़ता और फिर बस। बाकी समय में उसे अपने निजी काम बहुत थे- सिक्के, पक्षी, अंडे, मेंढक आदि इकट्ठे करना।\n\n18 वर्ष की उम्र में स्कूली शिक्षा समाप्त कर पॉल ढॉलके ने डॉक्टरी पढ़ना आरंभ किया। उस समय वह सबसे बढ़कर परिश्रमी विद्यार्थी माना जाता था। उसके लिए हुए प्रोफैसरों के व्याख्यानों के नोट सबके काम आते।\n\nशिक्षा समाप्त कर होम्योपैथिक चिकित्सा करते डॉ॰ ढालके को बहुत दिन नहीं हुए थे कि उनी प्रैंक्टिस चमक उठी। 33 वर्ष की ही उम्र में उनके पास इतना पैसा हो गया था कि वे संसार की यात्रा के लिये निकल सकें। उस समय तक उन्हें बौद्ध धर्म का कुछ भी परिचय न था। संभव है, इस यात्रा में ही उन्हें कहीं कुछ परिचय मिला हो।\n\nकुछ समय बाद अवकाश मिलने पर उन्होंने फिर यात्रा आरंभ की। इस बार उद्देश्य स्पष्ट था, बौद्ध धर्म और भारत की विस्तृत जानकारी प्राप्त करना। आपने अपने इस प्रवासकाल में सिंहल और वर्मा में रहकर पालि भाषा के अध्ययन तथा बौद्ध भिक्षुओं के निकट संपर्क में रहकर जो ज्ञान प्राप्त किया, अपने स्वतंत्र अध्ययन और मनन से आपने उसपर मौलिकता की छाप लगा दी। जर्मन भाषा में आपने बौद्ध धर्म संबंधी अनेक ग्रंथ लिखे। उनमें से कई जापानी तथा अंग्रेजी आदि विदेशी भाषाओं में भी अनुवादित हो चुके हैं। उनके द्वारा लिखी गई बौद्धधर्म और विज्ञान तथा बौद्धधर्म और मनुष्य के जीवन में उसका स्थान ये दो अंतिम ग्रंथ तो बड़े ही अद्भूत हैं। उनके पढ़ने से प्रतीत होता है कि शॉपनहार के बाद जर्मनी ने जा विचारक पैदा किए, उनमें डॉ॰ ढालके का स्थान किसी से कम नहीं।\n\nआपने अपने घर का नाम रखा था - 'बौद्धगृह', जो सचमुच ही बौद्धगृह जैसा था। इसके द्वार बौद्ध शिल्पकला के अद्वितीय नमूने थे, प्रसिद्ध साँची द्वारों की नकल। सीढ़ियाँ तक विशेष आशय को लेकर बनाई गई थीं। आठ सीढ़ियों का मतलब है बौद्धो का आर्य अष्टांगिक मार्ग तथा 12 सीढ़िययों का मतलब द्वादशांग प्रतीत्य समुत्पाद (= प्रत्यय से उत्पत्ति का सिद्धान्त) आगे की रेत की पहाड़ी पर बने बहुत से कमरे, योगाभ्यसियों के रहने तथा ध्यान आदि के लिये थे। मध्य का बड़ा कमरा बुद्धमंदिर था जिसकी एक दीवार पर तीन शिलाशिल्पी बीच में भगवान बुद्ध की सुंदर मूर्ति और दोनों ओर जर्मन भाषा में भगवान बुद्ध के सुंदर उपदेश उत्कीर्ण थे।\n\nअपने उस बौद्धगृह को यूरोप में बौद्ध संस्कृति के प्रसार का एक महान केंद्र बनाने के लिये डॉ॰ ढालके से जो कुछ बन पड़ा, सब कुछ किया। अपनी होम्योपैथिक की प्रैक्टिस से वे जितना कमाते थे, सब इसी केंद्र की उन्नति में खर्च कर देते थे। उनकी बहनें भी इस कार्य में उनकी बड़ी सहायक थीं।\n", "id": "184404", "title": "पॉल ढालके"}
{"url": "https://hi.wikipedia.org/wiki?curid=184405", "text": "डोम्सडे पुस्तक\n\nडोम्सडे पुस्तक, इंग्लैड का भूसर्वेक्षण संबंधी विवरण देनेवाली पुस्तक। यह सर्वेक्षण सन् 1086 में विजेता विलियम के आदेश से उसके अफ्सरों द्वारा कराया गया था। इसका उद्देश्य भूमिकर तथा अन्य कर लगाने के इरादे से आवश्यक जानकारी एवं तथ्य एकत्र करना था। राजसत्ता के अधीन जमीन जायदाद का मूल्यांकन भी इसका लक्ष्य था। इसकी सहायता से विलियम को अपने सामंतों की धनसंपत्ति का तथा उनकी शक्ति का भी पता लग सकता था। यह दो खंडों में तैयार की गई थी। पहले खंड में अधिकांश इंग्लैंड की भूमियों, संपत्तियों, कृषकों, आदि का विवरण दिया गया है और दूसरे में केवल इसेक्स, सफोक तथा नारफोक नामक काउंटियों का ब्योरा है। कंबरलैंड, नार्दबर लैड तथा लंदन संबंधी विवरण छोड़ दिए गए हैं। उत्तर आंग्ल सैक्सन काल तथा नार्मन विजय के प्रारंभिक काल की भूमि संबंधी तथ्य प्राप्त करने के लिये यह विवरिणी सर्वाधिक महत्वपूर्ण साधन है।\n\n", "id": "184405", "title": "डोम्सडे पुस्तक"}
{"url": "https://hi.wikipedia.org/wiki?curid=184407", "text": "हरिदास ठाकुर\n\nहरिदास ठाकुर (जन्म 1451 या 1450) महान वैष्णव सन्त थे। उन्होने हरे कृष्ण आन्दोलन के आरम्भिक प्रसार में महती भूमिका अदा की। रूप गोस्वामी तथा सनातन गोस्वामी के अतिरिक्त वे चैतन्य महाप्रभु के वे प्रमुख शिष्य थे।\n\nहरिदास ठाकुर का जन्म खुलना जिले (सम्प्रति बंगलादेश में) के बूढ़न ग्राम में सं0 1507 में एक ब्राह्मण कुल में हुआ। इनके पिता का नाम सुमति तथा माता का गौरी था। ये छह महीने के थे तभी पिता की मृत्यु हुई और माता सती हो गई। मरने के पहले बालक को पिता ने एक कुटुंबी को सौंप दिया था जो कारणवश मुसलमान हो गया था पर उसने सच्चाई से इनकी धर्मरक्षा करते हुए पालन किया और कुछ बड़े होते ही पिता का अंतिम संदेश सुनाकर इन्हें विदा कर दिया। तदनुसार इन्होंने नामजप का व्रत लिया और एकांत सेवन करने लगे। इनकी ख्याति बढ़ी जिससे एक दुष्ट धनी ने एक वेश्या को परीक्षार्थ इनके पास भेजा पर फल उलटा हुआ। वह स्वयं भक्त हो गई। ये यहाँ से अन्यत्र चले गए पर वहाँ के नवाब ने एक यवन को हिंदू धर्मानुसार आचरण करते सुनकर पकड़ मँगवाया और बेंत मारते-मारते प्राण लेने का दंड दिया, पर ये समाधि में रत थे अत: बच गए। इस पर नवाब ने क्षमायाचना की। यहाँ से ये फुलिया जाकर कुछ दिन रहे और फिर बलराम आचार्य के पास चाँदपुर गए। यहीं श्री रघुनाथदास ने इनके सत्संग से लाभ उठाया था। यहाँ से यह श्री अद्वैताचार्य के पास शांतिपुर गए और वहाँ से श्री गौरांग के बुलाने पर नदिया पहुँचे। श्री नित्यानंद के साथ ये हरि-नाम-प्रचार में लग गए। यहाँ से ये जगदीशपुरी गए। ये तीन लाख नामजप के व्रती थे और उसे अंत तक निबाहा। सं0 1582 में यहीं इनका शरीर छूटा। समुद्र के किनारे इनका पक्का गोल समाधिमंदिर है, जिसके कुएँ का पानी मीठा है।\n\n", "id": "184407", "title": "हरिदास ठाकुर"}
{"url": "https://hi.wikipedia.org/wiki?curid=184412", "text": "टकसाल\n\nटकसाल (Mint) उस कारखाने को कहते हैं जहाँ देश की सरकार द्वारा, या उसके दिए अधिकार से, मुद्राओं का निर्माण होता है। भारत में टकसालें कलकत्ता, मुंबई, हैदराबाद और नोएडा, उ॰प्र॰ में हैं।\n\nमुद्राओं का सर्वप्रथम निर्माण संभवत: ईसा पूर्व आठवीं शताब्दी में लघु एशिया के लिडिया प्रदेश में हुआ। लगभग इसी काल में इनका चलन चीन में आरंभ हुआ और वहाँ से इनकी प्रथा जापान और कोरिया में फैली। निश्चित रूप से कहना कठिन है कि भारत में इनका निर्माण कब प्रारंभ हुआ, किंतु चौथी शताब्दी ईसा पूर्व में अवश्य हो गया था।\n\nअति प्राचीन काल से मुद्राएँ धातु की बनती आई हैं। इस कार्य के लिए इलेक्ट्रम (एक धातु जिसमें सोना और चाँदी प्राकृतिक रूप से मिले रहते हैं), सोना, चाँदी ताँबा ओर काँसे (ब्रांज / bronze) का प्रयोग होता आया है। इनके सिवाय सीसा, लोहा, एल्यूमिनियम तथा निकल का भी आधुनिक काल में प्रयोग हुआ है।\n\nपहले शुद्ध सोने या चाँदी की मुद्रा बनाने को महत्व दिया जाता था, क्योंकि व्यापार में अन्य देशों के लोग ऐसी मुद्राओं को सहर्ष स्वीकार कर लेते थे, किंतु यह देखा गया कि सोना या चाँदी में ताँबे का योग देने से न केवल धातु का मूल्य कम पड़ता है वरन् उसमें कठोरता आ जाने के कारण मुद्राएँ शीघ्र घिसती नहीं ओर चलन में अधिक दिन रह पाती हैं। पर क्षय होना जंग या मुर्चा लगने के कारण भी हो सकता है और ताँबे की अधिक मात्रा की उपस्थिति यह दोष उत्पन्न कर देती है। अत: यह आवश्यक है कि ताँबे की मिलावट इतनी ही की जाए कि संक्षरण न होने पाए।\n\nग्रीक देश में सर्व प्रथम सोने और चाँदी के सिक्के शुद्ध धातु के बनाए जाते थे, किंतु रोम सम्राटों के काल में इनमें ताँबा मिलाया जाने लगा। रोम साम्राज्य के अंतिम काल के सिक्कों में दो प्रतिशत, या इससे भी कम, सोने का अंश होता था। मध्यकाल के पश्चिमी यूरोप में फिर शुद्ध धातुओं का व्यवहार होने लगा। इंग्लैंड में 22 कैरेट के (11/12 शुद्ध) सोने का व्यवहार सन् 1526 से आरंभ हुआ। सैक्सन काल के इंग्लेंड में सिक्कों की चाँदी के 40 भाग में 3 भाग मिश्रधातु रहती थी, किंतु बाद में अधिक खोट मिलाने लगे। सन् 1920 में चाँदी का अंश आधा बांध दिया गया। फ्रांस में तथा अन्य अनेक देशों के सोने और चाँदी, दोनों प्रकार, के सिक्कों के दस अंश में नौ अंश शुद्ध धातु रहती है। भारत में सन् 1941 तक इन्हीं दोनों धातुओं के सिक्कों के 12 अंश में 11 अंश शुद्ध धातु रहती थी, पर इस वर्ष के पश्चात् चाँदी के सिक्कों में चाँदी का भाग आधा कर दिया गया।\n\nसंयुक्त राज्य अमरीका, में सन् 1934 से दस भाग में से नौ अंश शुद्ध तथा भार में 15 5/21 ग्रेन सोने के डॉलर का प्रचलन आरंभ हुआ। द्वितीय विश्वयुद्ध के मध्य, सन् 1942 से पाँच सेंट की मुद्राएँ 25 प्रतिशत चाँदी, 56 प्रतिशत ताँबा तथा 9 प्रतिशत मैंगनीज की बनने लगीं, किंतु सन् 1945 से इस मिश्रधातु के स्थान पर 75 प्रतिशत ताँबा 25 प्रतिशत निकल की मिश्रधातु का प्रयोग आरंभ किया गया। 1946 ई0 से पूर्व इस देश के चाँदी के सिक्कों में 90 प्रतिशत चाँदी और 10 प्रतिशत ताँबा रहता था।\n\nछोटी मुद्राओं के लिए फ्रांस ने 95 प्रतिशत ताँबा, 4 प्रतिशत टिन और 1 प्रतिशत जस्ते का प्रयोग आरंभ किया और इसकी देखा-देखी प्राय: अन्य सब देश भी यही करने लगे। सन् 1861 में चाँदी के स्थान पर बेल्जियम में एक ताम्रनिकल (क्यूप्रो निकेल) धातु का, जिसमें 75 प्रतिशत ताँबा और 25 प्रतिशत निकल रहता है, प्रयोग आरंभ हुआ। 1947 से मुद्राओं में चाँदी के स्थान पर इसी धातु का प्रयोग इंग्लैंड में आरंभ हुआ और शीघ्र ही अन्य देशों में भी होने लगा। निकल-पीतल के सिक्के भी, जिसमें 79 प्रति शत ताँबा, 20 प्रति शत जस्ता तथा 1 प्रति शत निकल रहता है, अनेक देशों में बनते हैं। संयुक्त राज्य अमरीका, के एक सेंट की मुद्राएँ काँसे के स्थान पर फरवरी 1943 से जस्ते की तह चढ़े हुए इस्पात की बनाई जाने लगीं, किंतु दस महीने बाद इनका बनाना बंद कर दिया गया।\n\nप्राचीन काल में मुद्राएँ उत्कीर्णित ठप्पों के बीच रखकर और हथौड़े की चोट देकर बनाई जाती थीं। भारत के देशी राज्यों में यह रीति 19वीं शती तक प्रचलित थी। कहीं-कहीं सिक्के ढाले भी जाते थे। आधुनिक टकसालों में निर्माणकार्य मुख्यत: मशीनों द्वारा संपादित होता है। यह आठ पदों में पूरा किया जात है-\n\n(1) मुद्रानिर्माण के लिए धातु का शोधन - इस कार्य के लिये विद्युत अपघटन (electrolysis) विधि अपनाई जाती है; \n\n(2) शुद्ध धातुओं के मिश्रण को गलाकर सिलों में ढालना, \n\n(3) सिलों को बेलकर पट्टियाँ (fillets or strips) बनाना - यह कार्य ढाली हुई सिलों, या पासों, को बारबार कई बेलनों के बीच से निकालकर पूरा किया जाता है। अंतिम बेलन सबसे कम व्यास के होते हैं। जब वांछित मोटाई की पट्टियाँ प्राप्त हो जाती हैं तब इनमें से एक या दो चकतियाँ काटकर तौली जाती हैं। यदि ये अधिक भारी हुई तो पट्टी को फिर बेलकर पतला करते हैं;\n\n(4) निरंक चकतियों को मशीनों द्वारा काटना ;\n\n(5) चकतियों का तापानुशीतन तथा सफाई - चकतिया को भट्ठियों में गरमकर ठंढा करते हैं, जिससे वे कुछ कोमल हो जाती हैं। इस क्रिया के पश्चात् उनका रंग काला सा हो जाता है। तब ये गरम तनु सल्फ्यूरिक अम्ल तथा बाइक्रोमेट के मिश्रण में डाल दी जाती हैं। इसमें से ये स्वच्छ होकर निकलती हैं। धोने से अम्ल दूर हो जाता है और तब ये सुखा ली जाती हैं।\n\n(6) चकतियों का स्थूलन (upsetting) - बेलन द्वारा उनके किनारों को उठा हुआ बनाया जाता है। यह इसलिए कि व्यवहार में आने पर तैयार मुद्रा के अंकादि घिसे नहीं। इसी समय किनारों पर अक्षर, या कोई डिजाइन, डाल दी जाती है। ऐसे कुछ भारतीय सिक्कों पर खड़ी धारियाँ या दाँत रहते हैं।\n\n(7) भार की परीक्षा - चकतियों को तौलकर अधिक या कम भारवालों को अलग करते हैं। सदोष चकतियों को निकालकर फिर से गला डालते हैं।\n\n(8) चकतियों को ठप्पों के बीच में दबाकर मुद्रा बनाना - प्रत्येक चकती नीचेवाले ठप्पे पर रखी जाती है और ऊपरवाला ठप्पा उसपर जोर से आकर गिरता है। दवाब से कोमल धातु, श्यान ठोस की भाँति, ठप्पों के स्थानों को भर देती है, किंतु चोट पड़ने के समय चकती को एक कंठा घेरे रहता है, जिसके कारण चकती चौड़ाई की ओर नहीं बढ़ पाती। यह सब काम अब यंत्र से होता है। ठप्पे कठोर कार्बन इस्पात के बने होते हैं। इनमें से प्रत्येक लगभग 50,000 मुद्राएँ बनाने के पश्चात् काम का नहीं रहता।\n\nअंत में प्रत्येक मुद्रा को देखकर तथा तौलकर उसकी परीक्षा की जाती है। देखने वाले के सम्मुख ये मुद्राएँ चलपट्टों पर रखी इस प्रकार आती हैं कि पारी पारी से उनका चित और पट्ट भाग ऊपर आ जाता है। कम मूल्य की मुद्राओं को छोड़कर, अन्य की तौल भी जाँची जाती है। यह कार्य स्वयंचालित तराजुओं से लिया जाता है। पूर्वोक्त परीक्षाओं में सच्ची उतरने पर ही मुद्राएँ टकसाल से बाहर चलन में आती हैं।\n\nवह विधि है जिसके द्वारा यह जाँच की जाती है कि सिक्कों की मिश्रधातुओं में भिन्न भिन्न धातुओं का अनुपात निर्धारित सीमा के अनुसार है या नहीं। दो या अधिक धातुओं की मिश्रधातु से साधारणतया सिक्कों का निर्माण होता है। मिश्रधातु की अवयव धातुओं का अनुपात निश्चित रूप से निर्धारित रहता है। मिश्रधातु की अवयव धातुओं का अनुपात निश्चित रूप से निर्धारित रहता है। सिक्का बनाने के पूर्व, मिश्रधातु की अवस्था में ही, आमापन अधिक महत्वपूर्ण होता है। सिक्का बन जाने के बाद आमापन बतौर जाँच के हो सकता है। सिक्के में यदि एक ही धातु हो तो धातु और सिक्का दोनों का आमापन समान रूप से आवश्यक है, जिससे धातु में ऐसे हानिकारक अपद्रव्य न प्रविष्ट हो जाएँ जिनसे सिक्का निर्माण की अनेक अवस्थाओं में धातु की कार्यकारिता और गुणों पर गंभीर कुप्रभाव पड़े, या प्रचलित हो जाने पर सिक्के के गुणों में अंतर हो जाए।\n\nकाँसा, ताँबा-निकल, निकल-पितल और रजत की मिश्रधातु से भारत में सिक्के बनते रहे हैं। शुद्ध निकल का प्रयोग 1946 ई. में, जब सिक्कों में चाँदी का प्रयोग धीरे धीरे समाप्त किया जाने लगा, प्रारंभ हुआ। काँसे के सिक्के में ताँबा, टिन और जस्ते का, ताँबा, निकल सिक्के में ताँबा और निकल का, निकल-पीतल सिक्के में ताँबा, निकल और जस्ते का, तथा रजतमिश्र धातु के सिक्के में साधारणतया केवल चाँदी का आमापन किया जाता है। शुद्ध निकल के सिक्कों में निकल और हानिकारक अपद्रव्य के रूप में कार्वन, गंधक आदि का आमापन होता है। धातुओं के आमापन की विधियों का संक्षिप्त वर्णन नीचे दिया जा रहा है।\n\nताँबे के आगणन की दो विधियाँ हैं, आयतनमितीय विधि और भारमितीय विधि।\n\nइसमें तापन द्वारा मिश्रधातु या सिक्के के तुले हुए भाग को तनु नाइट्रिक अम्ल में विलीन किया जाता है। अभिक्रिया की समाप्ति और सिक्के के टुकड़े के पूर्णत: विलीन होने पर विलयन को वाष्म्पीकरण द्वारा लगभग सुखा लेते हैं। काँसे का सिक्का होन पर, उत्मुक्त टिन आँक्साइड को छानकर, जल से भली प्रकार धो लेते हैं और विलयन या छनित में इतना ऐमोनियम हाइड्रोक्साइड मिलाते हैं कि वह अल्प एमोनियामय हो जाय। इसके बाद इस विलयन में ठोस पोटासियम आयोडाइड, या उसका सांद्र विलयन मिलाते हैं, जिससे आयोडोन उन्मुक्त होता है। स्टार्च विलयन को सूचक (indicator) बनाकर उन्मुक्त आयोडीन के साथ मानक सोडियम थायोसल्फेट से अनुमापन (titration) करते हैं। इसी विधि से शुद्ध विद्युद्विश्लेषित ताँबे के प्रति आंमापन करके सोडियम थायोसल्फेट का मानकीकरण करते हैं।\n\nइसमें सिक्के या मिश्रधातु के तुले हुए परिमाण को तनु सल्फूरिक और नाइट्रिक अम्ल के मिश्रण में विलीन करते हैं। यदि आवश्यक हो तो मिश्रधातु के पूर्णत: विलीन होने पर विलयन को छान लेते है और उसका तनूकरण करके, उसके अंदर तुला हुआ प्लैटिनम गाँज़ ओर प्लैटिनम तार रखकर, बैटरी के ऋण तथा धन ध्रुवों से जोड़कर विलयन का विद्युत अपघटन करते हैं। विलयन का ताँबा गाँज़ पर संचित होता है। संचयक्रिया पूर्ण होने पर गाँज को पानी और ऐलकोहल से धोने के बाद सूखाकर तौलते हैं। गाँज के भार में वद्धि से, आमापन के लिये लिए हुए सिक्के या मिश्रधातु के तुले हुए परिमाण में ताँबे की मात्रा ज्ञात होती है, जिससे ताँबे की प्रतिशतता की गणना की जाती है।\n\nइसमें मिश्रधातु या सिक्के के तुले हुए परिमाण को तनु नाइट्रिक अम्ल में, आवश्यक हुआ तो तापन द्वारा, विलीन करते हैं। मिश्रधातु के पूर्णतया विलीन होने पर विलयन को गरम धातु पट्ट पर रखकर, कुछ सांद्र करके एवं पुन- तनु करके, फिर से उसे गरम धातु पट्ट पर रख देते हैं, ताकि उत्मुक्त टिन आँक्साइड नीचे बैठ जाए। टिन ऑक्सइड में फिल्टरपत्र की थोड़ी सी लुगदी मिलाकर छानते हैं और छनित को ताँबे से मुक्त होने तक एक प्रतिशत नाइट्रिक अम्ल से अच्छी तरह घोते हैं। अवक्षेप को सुखाने के बाद, पोर्सिलेन की तुली हुई मूषा (crucible) में प्रज्वलित करके ठंढा कर तौलते हैं। इस प्र्रकार प्राप्त टिन ऑक्सइड के भार से सिक्के या मिश्रधातु में टिन का प्रतिशत मालूम हो जाता है।\n\nयदि सिक्के या मिश्रधातु में ताँबा और टिन हो, तो उसे अलग करने के बाद अवशिष्ट विलयन में उपस्थित निकल का भारमितीय आगणन मिम्नलिखित प्रकार से किया जाता हैं।\n\n(क) डाइ-मेथिल ग्लाइ ऑक्सिम लवण के रूप में, सिक्के या मिश्रधातु को उपयुक्त रीति से अम्ल में विलीन किया जाता है। विलयन की उचित मात्रा को तनु करके तनु ऐमोनियम हाइड्रॉक्साइड के मिश्रण से हल्का क्षारीय बनाते हैं। विलयन को गरम करते हैं और गरम विलयन में डाइ-मेथिल-ग्लाइ-ऑक्सिम का ऐलकोहली विलयन अधिकता के साथ मिलाते हैं, जिससे निकल लाल यौगिक के रूप में अवक्षिप्त हो जाता है। इसके बाद विलयन को ऐमोनियम हाइड्रॉक्साइड द्वारा स्पष्ट क्षारीय बनाकर, गरम धातुपट्ट पर जमने के लिये रख छोड़ते हैं। इसके बाद लाल योगिक को तौली हुई छिद्रित मूषा में छानकर और धोकर, भार के स्थिर होने तक 1200-1250 सें. तक गरम करते हैं। इस प्रकार प्राप्त लाल योगिक के भार से सिक्के या मिश्रधातु में निकल के प्रतिशत की गणना करते हैं। निकल मुद्रा में निकल कम से कम 99 प्रतिशत रहना चाहिए। अपद्रव्यों में लोहा 0.2 प्रतिशत, कार्बन 0.6 प्रतिशत और गंधक 0.004 प्रतिशत क्षम्य हैं।\n\n(ख) विद्युत अपघटन आगणन - ताँबे के समान निकल का भी वैद्युत आगणन किया जा सकता है। सिक्के या मिश्रधातु के तुले हुए अंश से, यदि हो तो ताँबा और टिन अलग करके और विलयन को तीव्र ऐमोनियामय करके, उसमें एमोनियम सल्फेट मिलाते हैं। जैसा ताँबे के विद्युद्विश्लेषिक निर्धारण के अंतर्गत वणित है, सेल के ऋणाग्र प्लैटिनम गाँज पर इस विलयन का सारा निकल संचित होता है। इस प्रकार संचित निकल के भार से मिश्रधातु में निकल के प्रतिशत की गणना की जाती है।\n\nमिश्रधातु या सिक्के से ताँबा, निकल आदि अन्य धातुओं को अलग करने के बाद उसे जस्ते के लिए आमापित करते हैं। अन्य धातुओं को अलग करने के बाद विलयन की आवश्यक मात्रा को उदासीन करके उसमें इतना सल्फयूरिक अम्ल मिलाते हैं कि विलयन की अंतिम अम्लीय सांद्रता 0.1 नार्मल हो जाय। विलयन में हाइड्रोजन सल्फाइड गैस की तीव्र धारा प्रवाहित करते हैं, जिससे जिंक सल्फाइड अवक्षिप्त हो जाता है। अवक्षेपण पूरा होने पर विलयन को थोड़ी देर के लिए रख छोड़ते हैं और फिर उसे छानकर अवक्षेप को पानी से अच्छी तरह धोते हैं। अवक्षेप को सुखाने के बाद तुली हुई पोर्सिलेन मूषा में सावधानी के साथ जलाते हैं, जिससे सल्फाइड ऑक्साइड में बदल जाता है। प्राप्त जिंक ऑक्सइड के भार से मिश्रधातु, या सिक्के, में जस्ते के प्रतिशत की गणना कर लेते हैं।\n\nयद्यपि अब भारतीय सिक्कों में चाँदी का प्रयोग पूर्णत: समाप्त हो गया है और सन् 1946 के पूर्व जिन सिक्कों में मुख्य धातु चाँदी होती थी उनमें चाँदी का स्थान शुद्ध निकल ने ले लिया है, फिर भी भारतीय टकसालों में प्रयुक्त चाँदी के आमापन की विधि का उल्लेख कर देना आवश्यक है।\n\n1851 ई0 में कलकत्ते की टकसाल में चाँदी के आमापन की भारतीय विधि का आविष्कार हुआ। सिक्कों और धातु मुद्राओं में चाँदी का आमापन करने के लिये शताधिक वर्षों तक इस विधि का प्रयोग हुआ। अन्य सभी देशों की टकसालें चाँदी के आमापन के लिये एक मात्र एक मात्र गे-लूसाक (Gay-lussac) की विधि का प्रयोग करती है, जबकि भारत में देशी विधि का प्रयोग होता था और इस दावे के साथ कि भारतीय विधि गे-लूसाक विधि से अधिक न सही, उसके बराबर परिशुद्ध परिणाम अवश्य देती है। इस विधि का संक्षिप्त वर्णन निम्नलिखित है :\n\nधातुमुद्रा या सिक्के की निश्चित मात्रा लेकर उसके चाँदी को रजत क्लोराइड के रूप में अवक्षिप्त कर लिया जाता है। रजत क्लोराइड के भार से सिक्के या धातुमुद्रा की शुद्धता सीधे ही ज्ञात हो जाती है। आमापन के लिये धातुमुद्रा का परिमाण 18.821 ग्रेन निश्चित है और यदि यह धातुमुद्रा शुद्धरजत की बनी हो तो 25 ग्रेन रजत क्लोराइड प्राप्त होता है। धातुमुद्रा को खास आकार प्रकार की, घिसे कांच की, डाटदार बोतल में तनु नाइट्रिक अम्ल में विलीन करते हैं। विलयन पूर्ण होने पर उसे और भी तनु करके, उसमें तनु हाइड्रोक्लोरिक अम्ल मिलाकर चाँदी को क्लोराइड के रूप में अवक्षिप्त कर लेते हैं। हलोर यंत्र (shaking machine) में हलोरने से क्लोराइड आसानी से बैठ जाता है। अत: यंत्र में हलोरकर और फिर बोतल में पानी भरकर एक ओर रख छोड़ते हैं। इसके बाद साइफन से अधिपृष्ठ (supernatant) द्रव सावधानी से निकालते हैं, जिससे कि रजत क्लोराइड न निकल जाए और बोतल में फिर पानी भरते हैं। इसके बाद जलपूरित द्रोणी (trough) में स्थित वेजकाठ (wedgewood) प्याले में, बोतल का मुँह नीचे करके, सारा क्लोराइड एक साथ उलट देते हैं। फिर प्याले के अतिरिक्त जल को गिराकर, काँच की छड़ से थपकाकर, क्लोराइड को तोड़कर सुखा लेते हैं। अच्छी तरह सुखाने पर सारा रजत क्लोराइड एक टिकिया बन जाता है। इसे गरम रहते ही चिमटी से उठाकर आमापन तुला के अपनेय (removable) पलड़े पर रखकर तौलने के लिये प्लैटिनमइरीडियम के बाटों का, जो भारतीय टकसालों के लिये ही बने होते हैं, प्रयोग होता है। इनमें \"1000\" अंकित बाट का भार 25 ग्रेन और छोटे बाट अनुपात में कम भार के होते हैं। इस प्रकार मिश्रधातु का संघटन, अर्थात् धातुमुद्रा में चाँदी की शुद्धता, बिना गणना के मालूम हो जाती है। \n\n", "id": "184412", "title": "टकसाल"}
{"url": "https://hi.wikipedia.org/wiki?curid=184413", "text": "डॅनवर\n\nडॅनवर (\"Denver\") संयुक्त राज्य अमेरिका के कोलोरैडो राज्य की राजधानी और सबसे बड़ा नगर है। यह रॉकी पर्वत की तलहटी में दक्षिणी प्लैट नदी तट बसा हुआ है। इस नगर के लिए एक उपनाम है \"द माइल हाई सिटी\" अर्थात मील ऊँचा नगर, क्योंकि यह समुद्र तल से बहुत ऊँचाई पर बसा हुआ है। डेनवर के राज्य राजधानी भवन पर स्थित एक बिन्दू पर यह ५,२८० फीट (१,६०९ मीटर) ऊँचा है। डेनवर, डेनवर ब्रोंकोस फुटबॉल टीम का गृह नगर है, यह खेल अमेरिका में बहुत लोकप्रिय है।\n\nडेनवर नगर की स्थापना नवंबर १८५८ में एक खनन कस्बे के रूप में \"पाइक्स पीक गोल्ड रश\" या 'स्वर्ण दौड़' के दौरान पश्चिमी कैंसास प्रदेश में की गई थी। उस वर्ष की गर्मियों में, स्वर्ण खोजकों के एक समूह ने जो ल्वेरेन्स, कैंसास से आए थे यहाँ पहुँचे और दक्षिणी प्लैट नदी के तट पर मोन्टाना नगर की स्थापना की। यह उस नगर का प्रथम अवस्थापन था जो बाद में वर्तमान डेनवर बना। यद्यपि बहुत शीघ्र ही यह स्थान मन्द पड़ने लगा और इसे १८५९ की गर्मियों में औरारिया और संत चार्ल्स नगर के लिए छोड़ दिया गया।\n\nडेनवर फ्रन्ट रेन्ज अर्बन कॉरिडोर के केन्द्र में स्थित है, पश्चिम में रॉकी पर्वतों और पूर्व में उच्च मौदानोण से घिरा हुआ। संयुक्त राज्य जनगणना ब्यूरो के अनुसार, इस नगर का कुल क्षेत्रफल ४०१.३ किमी² है, जिसमें से ४.१ किमी² (१.०३%) जलक्षेत्र है। डेनवर नगर और काउन्टी केवल तीन अन्य काउन्टियों से घिरे हुए हैं: एडम्स काउन्टी उत्तर और पूर्व में, आरापाहो काउन्टी (\"Arapahoe\") दक्षिण और पूर्व में और जेफ़रसन काउन्टी पश्चिम में।\n\nडेनवर का औसत तापमान १०.१ °से है और औसत वार्षिक अवक्षेपण १५.८१ इन्च है। मौसम का पहला हिमपात सामान्यतः १९ अक्टूबर के आसपास और अन्तिम हिमपात २७ अप्रैल के आसपास होता है और प्रत्येक मौसम में लगभग ६१.४ इन्च तक हिम-जमाव हो जाता है।\n\nडेनवर की सर्दियां मृदु से शीत तक परिवर्तित होती रहती हैं। डेनवर में आजतक का सबसे कम तापमान ९ जनवरी को -३३.९ °से दर्ज किया गया था और अन्तिम बार -२९ °से से कम तापमान फरवरी २००७ में दर्ज किया गया था जब तापमान -३० °से था। यद्यपि एतिहासिक रूप से जनवरी का महीना डेनवर में सर्वाधिक ठंडा रहा है लेकिन हाल के वर्षों में दिसंबर के महीने में अधिकतम औसत तापमान अधिक कम रहता है।\n\n", "id": "184413", "title": "डॅनवर"}
{"url": "https://hi.wikipedia.org/wiki?curid=184415", "text": "टैंटेलम\n\nटैंटेलम (Tantalum) आवर्त सारणी के पंचम संक्रमण समूह का तत्व है। इसका केवल एक स्थिर समस्थानिक, द्रवमानसंख्या 181, प्राप्त है। इसके चार कृत्रिम रेडियधर्मी समस्थानिक भी ज्ञात हैं, जिनकी द्रव्यमान संख्या 176, 177, 180 और 182 है। इस तत्व की खोज 1872 ई. में एकबर्ग (Ekeberg) नामक वैज्ञानिक ने की थी।\n\nटैंटेलम सदैव नियोबियम के साथ मिश्रित पाया जाता है। टैंटेलाइट, [Fe (Ta O3)2], इस तत्व का मुख्य खनिज है। यह कोलंबाइट, Fe (Nb O3)2 के साथ मिश्रित रहता है। यह आस्ट्रेलिया, संयुक्त राज्य अमरीका, ब्राजिल एवं कांगो में मुख्य रूप से पाया जाता है।\n\nटैंटेलम तत्व को नियोबियम से अलग करने की विधि डी मौरिग्नैक (De Morignac) ने सन् 1866 में पूरी की। अब भी यही विधि इस कार्य के लिये उपयोग में आती है। इस विधि में अयस्क को सर्वप्रथम सोडियम हाइड्रॉक्साइड के साथ गलाते हैं। इसे जल से धोकर गरम हाइड्रोक्लोरिक अम्ल से पाचित करने पर, ट्रैंटेलिक एवं नियोबिक अम्ल का मिश्रण मिलता है। इसे हाइड्रोफ्लोरिक अम्ल, (H F), में घुलाकर पोटासियम क्लोराइड के साथ मिश्रित करने पर टैंटेलम नियोबियम की डाइफ्लोराइड, (K2 Ta F7. K2 Nb O F5 H2 O), बनेगी। इस मिश्रण के संतृप्त विलयन से मणिभीकरण करने पर टैंटेलम लवण के मणिभ अलग जो जाते हैं और नियोबियम का यौगिक विलयन में रहता है। टैंटेलम के डाइफ्लोराइड को सोडियम धातु के साथ निर्वात नलिका में गरम करने पर टैंटेलम धातु बच जाती है। नई विधि के अनुसार द्रवित डाइफ्लोराइड का लौह के बरतन में कार्बन धनाग्र (anode) द्वारा विद्युद्विच्छेदन करते हैं। इससे चूर्ण अवस्था में टैंटेलम धातु मिलती है। चूर्ण को उच्च ताप पर दबाव के साथ गरम कर धातु के तार बनाए जाते हैं।\n\nटैंटेलम श्वेत-रंग की धातु है। उसके कुछ भैतिक गुणधर्म ये हैं: संकेत (Ta), परमाणुसंख्या 73, परमाणुभार 180.95, परमाणुव्यास 2.94 ऐंग्स्ट्रॉम, गलनांक 2,995 डिग्री सें0, घनत्व 16.6 ग्राम प्रति घन सेंमी0। टैंटेलम सामान्यत: अम्ल तथा अन्य संक्षारक यौगिकों से प्रभावित नहीं होता। केबल भास्विकाम्ल (H F), सांद्र सलफ्यूरिक अम्ल और गरम फॉस्फोरिक अम्ल इससे किया करते हैं।\n\nटैंटेलम प्राय: पंचसंयोजी यौगिक बनाता है, परंतु 2, 3 और 4 संयोजकता के भी यौगिक ज्ञात हैं। टैंटेलम पञ्चजारेय (पञ्चॉक्साइड), (Ta2O5); सहिकाम्ल (टैंटलिक अम्ल), (HTaO3 H2O); टैंटेलम पञ्चफ्लोराइड, (Ta F5); टैंटेलम नीरेय (क्लोराइड), (Ta Cl5); और टैंटेलम प्राएय (कार्बाइड) (Ta C), इसके कुछ प्रमुख यौगिक हैं।\n\nटैंटेलम धातु यदि अम्ल विलयन में डाली जाय, तो वह केवल एक ही ओर विद्युत को प्रवाहित करेगी। इसलिये इसका उपयोग विद्युद्विश्लेषक ऋजुकारी (electrolyte rectifier) बनाने में हुआ है। टैंटेलम धातु के उपकरण संक्षारण प्रतिरोधक होने के कारण अनेक रासायनिक क्रियाओं में काम आते हैं। इस धातु का शारीरिक क्रिया पर न्यून प्रभाव पड़ता है, अतएव शल्य चिकित्सा में यह उपयोगी सिद्ध हुआ है। \n\n", "id": "184415", "title": "टैंटेलम"}
{"url": "https://hi.wikipedia.org/wiki?curid=184419", "text": "बाहुधरन\n\nउस धरन (बीम), प्लेट या ट्रस-संरचना को टोड़ा या बाहुधरन या कैंटीलीवर (Cantilever) कहते हैं जिसका एक सिरा पूर्णतया आबद्ध हो और शेष बाहर निकला हुआ आलंबरहित भाग का भार सँभाले हो। (बाहु = भुजा ; धरन = बीम) ईंट या पत्थर की चिनाई में जो ईंटें या पत्थर दीवार के आर पार, या सामने से बहुत दूर अंदर तक जाते हैं और जिनकी चौड़ाई की ओर वाली सतह सामने दिखाई देती है, वे भी टोड़ा (या सेरू) कहलाते हैं। किंतु बाहुधरन के अर्थ में टोड़ा शब्द का प्रयोग व्यापक है।\n\nनिर्माणविज्ञान में टोड़ा बहुत महत्वपूर्ण अंग माना जाता है और अति प्राचीन काल से वास्तुकार इसके अलंकरण पर विशेष बल देते रहे हैं। हिंदू और बौद्ध स्थापत्य में तथा मुगल कालीन इमारतों में कलात्मक टोड़ों और टुड़ियों के छोटे बड़े हजारों नमूने देखने में आते हैं। उनकी नकल आधुनिक इमारतों में भी सजावट का साधन बनी है।\n\nघरों में दीपक आदि रखने के लिये किसी ईंट या पत्थर का टुकड़ा दीवार से कुछ बाहर निकाल कर टुड़िया बनाई जाती है। कच्चे घरों में यह बहुधा मिट्टी से ही बना ली जाती है। कच्ची दीवारों को वर्षा से बचाने के लिये उनपर फूस की छानी रखते हैं। छानी का अगला भाग लकड़ी के टोड़ों पर, जो दीवार से दो तीन फुट बाहर निकले रहते हैं, रखा रहता है।\n\nआजकल प्रबलित कंक्रीट (reinforced concrete) का प्रचलन बढ़ जाने से छज्जों के नीचे टुड़िए बहुत कम लगाए जाते हैं। इनके बजाय छज्जों का अभिकल्प ही बाहुधरन के सिद्धान्त पर होता है। बाहुधरन, चाहे धरन हो या स्लैब, भार के कारण मुक्त सिरे की ओर नीचे झुकने की प्रवृत्ति दर्शाती है, अर्थात साधारण धरन के नमन का उल्टा नमन इसमें होता है। इसे ऋणात्मक नमन कहते हैं, जिसके फलस्वरूप ऊपर के तल में तनाव और नीचे के तल में दबाव हुआ करता है।\n\nटोड़ा का महत्वपूर्ण उपयोग क्रेनों में होता है। क्रेनों की लंबी लंबी भुजाएँ लोहे के कारखानों और रेल, जहाज आदि के मालगोदामों में दूर-दूर तक का सामान हटाने और धरने उठाने के लिये अनिवार्य होती हैं। दूसरा महत्वपूर्ण उपयोग बड़े पुलों के लिये होता है। स्कॉटेलैड की फोर्थ नदी के बाहुधरन पुल का पाट लगभग एक तिहाई मील है। कलकत्ता में हुगली नदी का पुल भी संसार के बड़े पुलों में है। इसका पाट 1,500 फुट है, जिसमें दोनों और अंत्याधारों से 468 फुट लंबी बाहुधरनें निकली हुई हैं और बीच का 564 फुट का भाग, उन बाहुधरणों के सिरों पर रखे हुए कैंचीदार गर्डरों से पटा है। बाहुधरनों को साधने के लिये अंत्याधारों से पीछे की ओर 325 फुट लंबी लंगर बाहुएँ हैं, जिनके सिरों पर लटकते हुए भारी लंगर संतुलन बनाए रखते हैं। इस प्रकार पुल की कुल लंबाई 2,150 फुट है।\n\n", "id": "184419", "title": "बाहुधरन"}
{"url": "https://hi.wikipedia.org/wiki?curid=184426", "text": "ईकोटूरिज़्म\n\nपर्यावरण प्रेमी पर्यटक (अंग्रेज़ी:\"ईकोट्रैवलर\") वे पर्यटक होते हैं, जो अपनी यात्राओं के दौरान कुछ बातों का ध्याण रखकर पर्यावरण को बचाने में अपना सहयोग देते हैं। इस प्रकार के पर्यटन को ही ईकोटूरिज़्म कहते हैं। पर्यावरण पर बढ़ते दुष्प्रभावों को देखते हुए सभी देशों में पर्यावरण-प्रेमी जीवनशैली अपनाए जाने पर जोर दिया जा रहा है। ऐसी जीवनशैली जो घर तक ही सीमित न हो। लोग अपने व्यवसाय और नौकरी के काम से अथवा मौज-मस्ती के लिए कहीं बाहर घूमने जा रहे हों, तो भी ईको-ट्रैवलर बनकर जाएं। यह ध्यान योग्य है कि यात्रा के दौरान गतिविधियां कार्बन फुटप्रिंट को कम करने में सहायक हो। इसके लिए सबसे आवश्यक होगा अपनी गतिविधियों पर नियंत्रण रखना और पर्यावरण-प्रेमी बातें अपनाने में आगे रहना। \n\nविश्व भर में कई ऐसे होटल हैं, जो अपने यहां ग्रीन होटल्स अभ्यास अपना रहे हैं। उनकी ऐसी गतिविधियों के लिए होटल प्रबंधक और कर्मचारियों के प्रयासों की प्रशंसा करना न भूलें। जहां तक संभव हो सीधी उड़ान लें। हर साल की जाने वाली वायु यात्राओं की संख्या में भी कमी ला सकते हैं यानी कम यात्रा, पर लंबी यात्रा की योजना बना सकते हैं। इस तरह अपनी यात्राओं से उत्सजिर्त होने वाली कार्बन मात्र को कम कर सकते हैं। इकोनॉमी क्लास में यात्रा करें। एक फ्लाइट में जितने अधिक लोग होंगे, प्रति व्यक्ति कार्बन फुटप्रिंट की संख्या उतनी ही कम होगी। यदि होटल में ठहरे हैं, तो बाहर निकलते समय कमरे की प्रकाश व्यवस्था, रेडियो, टीवी और एसी आदि बंद करना न भूलें। डिस्पोजेबल कप व अन्य बर्तनों की जगह दोबारा इस्तेमाल किए जा सकने वाले बर्तनों का इस्तेमाल करें। अतिरिक्त पैकेजिंग, प्लास्टिक बैग, बोतल, व्यर्थ सामान अथवा प्रदूषण फैलाने वाली क्रियाओं पर नियंत्रण बनाएं। सामान का अधिकतम उपयोग करें। यदि वस्तु को दोबारा इस्तेमाल में ला सकते हैं तो अवश्य यूज करें। कागज पर दोनों ओर लिखें। ऐसे सामान की खरीदारी करें, जो पुनर्प्रयोगनीय पदार्थ से बने हों। यदि किसी पहाड़ी इलाके में घूमने गए हैं, तो वहां की सुंदरता को बनाए रखने में अपना पूरा योगदान दें। खाने-पीने के सामान को यहां-वहां न फैंके। यदि किसी जगह पर कूड़ेदान की व्यवस्था नहीं है, तो अपने पास एक पॉलीथीन रखें और बेकार सामान को उसमें एकत्र करें।\n", "id": "184426", "title": "ईकोटूरिज़्म"}
{"url": "https://hi.wikipedia.org/wiki?curid=184433", "text": "पंचचूली पर्वत\n\nपंचचूली पर्वत भारत के उत्तराखंड राज्य के उत्तरी कुमाऊं क्षेत्र में एक हिमशिखर शृंखला है। वास्तव में यह शिखर पांच पर्वत चोटियों का समूह है। समुद्रतल से इनकी ऊंचाई ६,३१२ मीटर से ६,९०४ मीटर तक है। इन पांचों शिखरों को पंचचूली-१ से पंचचूली-५ तक नाम दिये गये हैं। पंचचूली के पूर्व में सोना हिमनद और मे ओला हिमनद स्थित हैं तथा पश्चिम में उत्तरी बालटी हिमनद एवं उसका पठार है। पंचचूली शिखर पर चढ़ाई के लिए पर्वतारोही पहले पिथौरागढ़ पहुंचते हैं। वहां से मुन्स्यारी और धारचूला होकर सोबला नामक स्थान पर जाना पड़ता है। पंचचूली शिखर पिथौरागढ़ में कुमाऊं के चौकोड़ी एवं मुन्स्यारी जैसे छोटे से पर्वतीय स्थलों से दिखाई देते हैं। वहां से नजर आती पर्वतों की कतार में इसे पहचानने में सरलता होती है।\nइन पर्वतों के पंचचूली नाम का पौराणिक आधार है। महाभारत युद्घ के उपरांत कई वर्षों तक पांडवों ने सुचारू रूप से राज्य संभाला। वृद्घ होने पर उन्होंने स्वर्गारोहण के लिए हिमालय की ओर प्रस्थान किया। मान्यता है कि हिमालय में विचरण करते हुए इस पर्वत पर उन्होंने अंतिम बार अपना भोजन बनाया था। इसके पांच उच्चतम बिंदुओं पर पांचों पांडवों ने पांच चूल्ही अर्थात छोटे चूल्हे बनाये थे, इसलिए यह स्थान पंचचूली कहलाया। धार्मिक ग्रन्थों में इसे पंचशिरा कहते हैं। कुछ ग्रमीण लोगों की यह मान्यता है कि पाँचों पर्वत शिखर युधिष्ठिर, अर्जुन, भीम, नकुल और सहदेव-पाँचों पांडवों के प्रतीक हैं। शौका लोगों का यह पर्वत बहुत चहेता है, इसलिए इनके लोकगीतों में इसे दरमान्योली के नाम से पुकारा जाता है।\n\nपंचचूली पर्वत की उत्तर-पश्चिम में अक्षांश 30°13'12\" और रेखांश 80°25'12\" की चोटी पंचचूली-१ कहलाती है। यह चोटी समुद्रतल से ६,३५५ मीटर ऊंची है। पंचचूली प्रथम पर पहली बार १९७२ में आरोहण हुआ था। यह सफल अन्वेषण भारत के भारतीय तिब्बत सीमा पुलिस के जवानों ने पूरा किया था, जिसका नेतृत्व हुकुमसिंह द्वारा किया गया था। उन्होंने इसके लिए उत्तरी बालटी ग्लेशियर की दिशा का मार्ग अपनाया था। पंचचूली पर्वत के पांच शिखरों में अक्षांश 30°12'51\" और रेखांश 80°25'39\" पर पंचचूली-२ सर्वोच्च शिखर है। यह शिखर सागरतल से ६,९०४ मीटर ऊंचा है। इस शिखर पर भी पहला सफल अभियान भारतीय तिब्बत सीमा पुलिस ने १९७३ में किया था। महेन्द्रसिंह के नेतृत्व में यह अभियान बालटी पठार की ओर से शुरू किया गया था। अक्षांश 30°12'00\" एवं रेखांश 80°26'24\" पर सागरतल से ६,३१२ मीटर ऊंची पंचचूली-३ पर २००१ में दक्षिणपूर्व रिज की ओर से विजय पाई गई थी, जबकि अक्षांश 30°11'24\" और रेखांश 80°27'00\" पर स्थित पंचचूली-४ पर १९९५ में न्यूजीलैंड के पर्वतारोहियों ने पहली बार विजय प्राप्त की। इसकी ऊंचाई ६,३३४ मीटर है। दक्षिणपूर्व में अक्षांश 30°10'48\" और रेखांश 80°28'12\" पर स्थित शिखर पंचचूली-५ है। ६,४३७ मीटर ऊंचे इस शिखर पर १९९२ में इंडोब्रिटिश टीम ने दक्षिण रिज की ओर से पहली बार पांव रखा था। इतने ऊंचे पहाड़ों पर अनेक बार बर्फीले तूफान आते हैं। तूफान के साथ कई बार हिमस्खलन (एवलांच) भी आ जाते हैं। सितम्बर २००३ में भारतीय तिब्बत सीमा पुलिस के ९ सदस्य ऐसे ही एक एवलांच में फंस गये थे।\n", "id": "184433", "title": "पंचचूली पर्वत"}
{"url": "https://hi.wikipedia.org/wiki?curid=184434", "text": "भारत तिब्बत सीमा पुलिस\n\nभारतीय तिब्बत सीमा पुलिस (Indo-Tibetan Border Police) भारतीय अर्ध-सैनिक बल है। इसकी स्थापना २४ अक्टूबर १९६२ में भारत-तिब्बत सीमा की चीन के तिब्बत स्वायत्त क्षेत्र से रक्षा हेतु की गई थी। ये बल इस सीमा पर काराकोरम दर्रा से लिपुलेख दर्रा और भारत-नेपाल-चीन त्रिसंगम तक २११५ कि॰मी॰ की लंबाई पर फैली सीमा की रक्षा करता है। आरंभ में इसकी मात्र चार बटालियन की अनुमत थीं, जिन्हें बाद में १९७६ में बल की कार्य-सीमा बढ़ाने पर १९७८ में बढोत्तरी की गई।\n\nभारत-चीन संघर्ष के उपरांत देश की उत्तरी सीमाओं को सुरक्षा प्रदान करने के लिए 24 अक्टूबर 1962 को भारत-तिब्बत सीमा पुलिस बल (आईटीबीपीएफ) का गठन किया गया। आईटीबीपी की शुरुआत केवल चार पलटनों के एक छोटे से दल के रूप में हुई जो अब 45 सेवा पलटनों और चार विशेषीकृत पलटनों का वृहत रूप ले चुका है। इस महीने यह बल अपने गठन के स्वर्ण जयंती वर्ष में प्रवेश कर रहा है। आईटीबीपी का मुख्य कार्य भारत-तिब्बत सीमा की सुरक्षा और रखवाली करना, सीमा की जनता को सुरक्षा की भावना प्रदान करना, महत्वपूर्ण व्यक्तियों की सुरक्षा और आंतरिक सुरक्षा कर्तव्यों का निर्वहन और आपदा प्रबंधन आदि करना है।\n\n9000 से 18700 फीट की ऊंचाई के बीच घटते बढ़ते 3488 कि॰मी॰ लंबे पर्वत क्षेत्र, शून्य से भी 45 डिग्री नीचे के पारे में चिलचिलाती सर्दीली जगहों, अथाह घाटियों, दुर्गम गड्ढों, अंधियारी नदियों, खतरनाक ग्लेशियरों, पथरीली ढालों और अदृश्य प्राकृतिक खतरों के बीच आईटीबीपी के जवान और अधिकारी अपने सेवा काल का एक बड़ा हिस्सा बिताते हैं। यह काराकोरम दर्रे (जम्मू कश्मीर में तिब्बत तक व्यापार का पुराना मार्ग) से अरुणाचल प्रदेश में दिफू ला तक विस्तृत है।\n\nआईटीबीपीएफ के चिन्ह में संक्षिप्तता से इसके लोकाचार का वर्णन है यानि, 'बहादुरी और निष्ठापूर्ण प्रतिबद्धता'। एक आटीबीपी जवान अपने नमक के प्रति वफादार, अपने कर्तव्य के प्रति निष्ठावान और इंसानी या प्राकृतिक, किसी भी तरह की कठिन परिस्थिति में अडिग रहता है। वह चीजों में सुधार और उपलब्ध संसाधनों के अधिकाधिक इस्तेमाल के पथ पर चलता है।\n\nइस सेना ने 1965 में भारत पाक संघर्ष में हिस्सा लिया। दुश्मनों से लडकर इसने उन्हें युद्ध क्षेत्र से बाहर भगा दिया, पाकिस्तानी घुसपैठियों और सैनिक बलों को समाप्त करने के लिए तलाशी अभियान को अंजाम दिया और प्रमुख प्रतिष्ठानों को सुरक्षा प्रदान की। 1971 के युद्ध में इसकी दो पलटनों ने श्रीनगर और पुंछ क्षेत्र में घुसपैठियों के ठिकानों के अनेक क्षेत्रों की पहचान/पता लगाने और उन्हें नष्ट करने के विशेष कार्य को अंजाम दिया, इस अभियान के लिए इनकी काफी सराहना हुई।\n\n1978 में राष्ट्रीय आदेशों ने बलों की भूमिका को पुनः परिभाषित किया जिससे इसके मूल स्वभाव में परिवर्तन किया गया। एक बहुआयामी बल बनाने के लिए इसे विविध कार्य सौंपे गए।\n\nअपने दायित्व क्षेत्र में आईटीबीपी आईबी को संरक्षण प्रदान करती है। आईबी के साथ मिलकर यह सीमा पार से होने वाले अपराध और गुप्त सूचनाओं के संकलन, तस्करों और घुसपैठियों से पूछताछ और अंतर्राष्ट्रीय सीमा/एलएसी पर संयुक्त रूप से गश्त भी करती है। संवेदनशील क्षेत्रों में आईटीबीपीएफ सेना के साथ मिलकर काम करती है। शांति काल में यह अपने आप को पेशेवर तौर पर और अधिक तैयार और निपुण बनाती है ताकि समय आने पर वास्तविक चुनौतियों से निपटा जा सके।\n\n2003 में मंत्री समूह की संस्तुति यानि ‘एक सीमा एक बल’ को अंजाम देने के लिए आईटीबीपी को असम और अरुणाचल प्रदेश में भारत-चीन के पूर्वी क्षेत्र का उत्तरदायित्व सौंपा गया था और फलस्वरुप पूर्वोत्तर में युगांतरकारी रूप से आईटीबीपी प्रविष्ट हुई।\n\nदुर्गम सड़क संपर्क के कारण पूर्वोत्तर क्षेत्र में सीमा की रखवाली पश्चिम और मध्य क्षेत्र की रखवाली से कहीं अधिक कठिन है। सीमा की रखवाली के अतिरिक्त यह बल पूर्वोत्तर राज्यों में आंतरिक सुरक्षा कर्तव्यों का भी निर्वहन करती है। ऊंचाई वाले क्षेत्रों में आईटीबीपी की ऊंची चौकिया अन्य बलों से कहीं आगे हैं। आईटीबीपी के जवानों को हिम-तूफानों, हिम-स्खलनों और भू-स्खलनों का लगातार सामना करना पड़ता है।\n\n1982 तक इस सेना की गतिविधियां हिमालय तक ही सीमित थीं, लेकिन समय के बदलाव के साथ, इस बल के कर्मियों को अन्य चुनौतियों का सामना करने के लिए भी प्रशिक्षित किया गया। 1982 में आयोजित एशियाड के दौरान आईटीबीपीएफ के जवानों ने बेहद नाज़ुक और साथ ही जोखिम भरे सुरक्षा कर्तव्यों का प्रदर्शन किया। जहां इसके जवानों को विभिन्न स्टेडियमों, अलग-अलग देशों के दल, खेल गांव परिसर और विभिन्न अति विशिष्ट व्यक्तियों की चाक-चौबंद सुरक्षा का ज़िम्मा सौंपा गया था।\n\nप्रारंभिक चरणों में इस बल को सौंपे गए कार्य के कारण इसकी भूमिका वन्य और हिमालय के प्राकृतिक क्षेत्रों तक ही सीमित थी। जवानों को दिए जाने वाले उपयुक्त प्रशिक्षण के कारण सीमा पार से होने वाली विरोधी गतिविधियों से निपटना इतना दुष्कर नहीं था लेकिन ऐसे दुर्गम क्षेत्रों में स्वंय के अस्तित्व को बनाए रखना सबसे अधिक चुनौतिपूर्ण है।\n\nइसी कारण हिमालय के ऊंचाई वाले क्षेत्रों में तैनाती से पहले बल के जवानों को पहाड़ो की चढ़ाई, पर्वतारोहरण और पर्वत पर युद्ध के तरीकों से संबंधित प्रशिक्षण दिया जाता है। उन्हें अच्छा सिपाही बनाने के लिए गुरिल्ला युद्ध का अभ्यास कराया जाता है।\n\nसीमा के लोगों को सुरक्षा की भावना प्रदान करने और वहां के लोगों का दिल और दिमाग जीतने के लिए आईटीबीपी के जवान दूरस्थ सीमा क्षेत्रों में सड़कों और पुलों के निर्माण / मरम्मत के साथ ही प्राकृतिक आपदा के समय उनकी मदद, चिकित्सा और पशु चिकित्सा के लिए शिविरों का आयोजन करते हैं। एक उदार बल के रूप में आईटीबीपी स्थानीय सीमा जनता के साथ सौहार्दपूर्ण संबंध बनाए रखता है।\n\nभारत-चीन सीमा पर दूरस्थ और दुर्गम गांवो के विकास और वहां ज़रुरी विकासात्मक गतिविधियों तथा बुनियादी चिकित्सा सुविधा प्रदान करने के लिए आईटीबीपी ने एक व्यापक कार्यक्रम शुरू किया है। श्रमदान और स्थानीय अधिकारियों की सहायता से आईटीबीपी विभिन्न क्षेत्रों जैसे सार्वजनिक स्वच्छता और सफाई, प्रौढ़ और बच्चो की शिक्षा, आवधिक चिकित्सा शिविरों के संचालन, पेयजल, विद्युतिकरण और बुनियादी तंत्र के निर्माण के लिए सक्रिय है।\n\nआईटीबीपी ने लद्दाख में बहुत से ग्रामीण टेलिफोन एक्सचेंजों को खोला है और इसकी बहुत से ऊंचाई वाली चौकी उपग्रह टेलीफोन से जुडी है। आईटीबीपी के जवान और स्थानीय लोग नाममात्र की दर पर इस सुविधा का प्रयोग कर सकते हैं। लेह में पिछले वर्ष हुए भू-स्खलन और बादल फटने के दौरान आईटीबीपी के जवान प्रभावित इलाकों में राहत और पुनर्वास कार्य में सबसे पहले आगे आए थे। इन्होंने राहत शिविरों की स्थापना की और संकंट में घिरे लोगों को राहत देने के लिए चिकित्सा शिविर भी लगाया। आईटीबीपी के इन कार्यों के लिए बल को स्थानीय लोगों की सराहना प्राप्त हुई।\n\nआईटीबीपी के जवानों ने विभिन्न खेलों में भी उत्कृष्ट प्रदर्शन किया है। अंतर्राष्ट्रीय पर्वतारोहण में इसने अपनी मिसाल स्थापित की है। ऐवरेस्ट (5 बार) और कंचनजंघा की चोटियों सहित इस बल ने 165 से भी अधिक विश्वस्तरीय चोटियों पर तिरंगा लहराया है। भारत का सर्वोच्च शिखर नंदा देवी, हिमालय में माउंट कामेत और ईरान और अमेरिका की पर्वत चोटियां भी इस सूची में शामिल है। इस बल के लिए वह बेहद गर्व का क्षण था जब 10 और 12 मई 1992 को एक महिला पुलिस अधिकारी समेत आठ पर्वतारोहिओं ने माउंट एवरेस्ट के ऊपर चढ़ाई कर इतिहास बनाया।\n\nस्कीइंग इसकी विशिष्टता है। वर्षों से इस खेल में राष्ट्रीय चैंपियन रहे आईटीबीपी ने 1981 में कामेत की चोटी से नीचे की ओर सर्वप्रथम स्कीइंग दर्ज की। पूर्व में आईटीबीपी के स्की खिलाडियों ने मई 1997 में त्रूशूर (23360 फीट) और अप्रैल 1978 में केदार की चोटी (24410 फीट) से नीचे की ओर स्कीइंग की। स्कीइंग में राष्ट्रीय चैंपियन आईटीबीपी ने कई बार अपने इस खिताब को बचाया है और शीतकालीन ओलंपिक खेलों ओर एशियाई शीतकालीन खेलों में दो बार भारत का प्रतिनिधित्व किया है।\n\nरिवर राफ्टिंग एक अन्य क्षेत्र है जहां आईटीबीपी के जवानों ने अपनी विशिष्ट पहचान अंकित की है। 1991 में अरुणाचल प्रदेश के जैलिंग से बांगलादेश की सीमा तक ब्रह्मपुत्र नदी की धाराओं में इसने 1100 कि॰मी॰ लंबा सफर तय किया। पिछले 200 वर्षों में कोई अन्य इस उपलब्धि को हासिल करने का साहस नहीं कर पाया है। इसके जवानों को अंटार्कटिका के वैज्ञानिक अभियान का हिस्सा बनने की दुर्लभ विशिष्टता भी प्राप्त है। हर वर्ष आईटीबीपी अंटार्कटिका के वैज्ञानिक अभियान के हर सदस्य को प्रशिक्षण देता हैं।\n\n", "id": "184434", "title": "भारत तिब्बत सीमा पुलिस"}
{"url": "https://hi.wikipedia.org/wiki?curid=184437", "text": "वर्चुअल मेमोरी (आभासी स्मृति)\n\nवर्चुअल मेमोरी एक प्रकार की कंप्यूटर प्रणाली तकनीक है जो एक कंप्यूटर (ऐप्लीकेशन) प्रोग्राम को यह धारणा प्रदान करता है कि इसके पास एक सन्निहित कार्य क्षमता वाली मेमोरी (एक ऐड्रेस स्पेस) है। जबकि वास्तव में इसे प्राकृतिक रूप से विभिन्न हिस्सों में विभाजित किया जा सकता है और डिस्क स्टोरेज में बहुत अधिक मात्रा में हो सकता है। जो प्रणालियां इस तकनीक का प्रयोग करती हैं वे बड़े ऐप्लीकेशन वाले प्रोग्रामिंग को अधिक सरल बनाती हैं और बिना वर्चुअल मेमोरी वाले ऐप्लीकेशन की अपेक्षा वास्तविक भौतिक स्मृति (जैसे RAM) का अधिक कुशलतापूर्वक उपयोग करती है। वर्चुअल मेमोरी स्मृति के आभासीकरण से इस अर्थ में भिन्न है कि वर्चुअल मेमोरी संसाधनों को एक विशेष प्रणाली के लिए आभासीकृत करने देती है। इसके विपरीत मेमोरी का एक बड़ा पूल विभिन्न प्रणालियों के लिए छोटे पूलों में आभासीकृत होता है। \nध्यान दें कि \"वर्चुअल मेमोरी\" \"डिस्क स्थान का उपयोग भौतिक स्मृति (मेमोरी) का आकार बढाने\" से अधिक कुछ करता है - अर्थात हार्ड डिस्क ड्राइव को शामिल करने के लिए सिर्फ मेमोरी पदानुक्रम का विस्तार. डिस्क के मेमोरी का विस्तार वर्चुअल मेमोरी तकनीक के उपयोग करने का एक स्वाभाविक परिणाम है, लेकिन इसे अन्य साधनों जैसे कि उपरिशायी (overlays) या गमागमन (swapping) प्रोग्रामों और उनके निष्क्रिय आंकड़ों (डाटा) को डिस्क से पूरी तरह से बाहर कर किया जा सकता है। \"वर्चुअल मेमोरी\" की परिभाषा प्रोग्राम को चिंतन में बदलने के लिए ऐड्रेस स्पेस के \"सन्निहित वर्चुअल मेमोरी ऐड्रेसों\" के रूप में पुनर्परिभाषित करने पर आधारित है कि वे \"सन्निहित\" ऐड्रेसों के बड़े ब्लॉकों का उपयोग कर रहे हैं।\nआधुनिक सामान्य उद्देश्य वाले कंप्यूटर ऑपरेटिंग सिस्टम आम तौर पर वर्चुअल मेमोरी तकनीकों का प्रयोग सामान्य ऐप्लीकेशन्स जैसी कि वर्ड प्रोसेसर, स्प्रेडशीट, मल्टीमीडिया प्लेयर, लेखांकन, आदि के रूप में करते हैं सिवाय जहां आवश्यक हार्डवेयर सहायता (मेमोरी संरक्षण) अनुपलब्ध हो. पुराने ऑपरेटिंग सिस्टम जैसे कि 1980 के दशकों के DOS, 1960 के दशकों मेनफ्रेमों में आम तौर पर वर्चुअल मेमोरी संबंधी कोई व्यावहारिकता नहीं थी -इसके उल्लेखनीय अपवाद एटलस, B5000 और एप्पल कंप्यूटर लिसा थे।\nसन्निहित प्रणालियां और अन्य विशेष उद्देश्य वाली कंप्यूटर प्रणालियां जिनके लिए बहुत तेज और/या बहुत अनुकूल प्रतिक्रिया समय की आवश्यकता होती है वे घटे हुए निर्धारण के कारण वर्चुअल मेमोरी का उपयोग नहीं करना चाह सकती हैं।\n\nसन् 1940 और 1950 के दशक में, एक वर्चुअल मेमोरी के विकास से पहले, सभी बड़े प्रोग्रामों में द्वि-स्तरीय स्टोरेज (प्राथमिक और द्वितीयक, आज कल की) के प्रबंधन के लिए तर्क शामिल होता था, जैसे कि उपरिशायी (अधिचित्र) तकनीकें. अधिचित्रों को द्वितीयक स्टोरेज से प्राथमिक स्टोरेज में आगे पीछे करने के लिए प्रोग्राम जिम्मेदार था।\nइसलिए वर्चुअल मेमोरी शुरू करने का मुख्य कारण न केवल प्राथमिक मेमोरी (स्मृति) का विस्तार करना था, बल्कि ऐसे विस्तारण को प्रोग्रामरों के उपयोग हेतु यथासंभव सरल बनाना था।\nकई प्रणालियों में पहले से ही मेमोरी को विविध प्रोग्रामों में विभाजित करने की क्षमता थी (बहु क्रमादेशन और बहु प्रक्रमण के लिए आवश्यक), जिसे वर्चुअल मेमोरी प्रदान किये बिना उदाहरण के लिए \"बेस एंड बाउंड रजिस्टर\" के द्वारा PDP-10 के आरंभिक मॉडलों के लिए प्रदान किया जाता था। उसने प्रत्येक ऐप्लीकेशन को एक एक निजी ऐड्रेसस्थान प्रदान किया जो 0 के एक पते पर प्रारंभ होता था। इसके साथ निजी ऐड्रेस स्थान में किसी ऐड्रेस की बाउंड रजिस्टर यह सुनिश्चित करने के लिए जांच की जाती थी कि यह ऐप्लीकेशन के लिए आबंटित मेमोरी खंड के भीतर है और, यदि ऐसा है, तो किसी ऐड्रेस को मुख्य मेमोरी में रखने के लिए संगत बेस रजिस्टर की अंतर्वस्तु इसमें जोड़ी गई है। यह बिना वर्चुअल मेमोरी वाली विभाजन का एक सरल रूप है।\nवर्चुअल मेमोरी लगभग 1959-1962 में एटलस कंप्यूटर के मैनचेस्टर विश्वविद्यालय में विकसित किया गया और इसे 1962 में पूरा किया गया। हालांकि, जर्मनी के अग्रणी कंप्यूटर वैज्ञानिकों में से एक, फ्रिट्ज-रुडोल्फ गुन्त्स्च और बाद में टेलिफूंकेन TR 440 मेनफ्रेम के डेवलपर के बारे में यह दावा किया जाता है कि उन्होंने उनकी डॉक्टरेट शोध प्रबंध \"\"Logischer Entwurf{ eines Rechengerätes mit mehreren asynchron laufenden Trommeln und automatischem Schnellspeicherbetrieb{/1} (एकाधिक अतुल्यकालिक ड्रम स्टोरेज और स्वचालित फास्ट मेमोरी विधि के साथ एक डिजिटल कम्प्यूटिंग उपकरण की तर्क संकल्पना) की अवधारणा का आविष्कार किया\" \" . \n1961 में, बरोज़ (Burroughs) ने वर्चुअल मेमोरी युक्त प्रथम व्यावसायिक कंप्यूटर B5000 का विमोचन किया। इसने पृष्ठन की बजाय विभाजन का प्रयोग किया।\nकंप्यूटिंग के इतिहास में कई तकनीकों की तरह, वर्चुअल मेमोरी को बिना चुनौती के स्वीकार नहीं किया गया। मुख्यधारा के ऑपरेटिंग सिस्टम में लागू किये जा सकने के पहले, विभिन्न समस्याओं पर काबू पाने के लिए कई मॉडलों, प्रयोगों और सिद्धांतों का विकास किया जाना था। गतिक ऐड्रेस रूपांतरण के लिए एक विशेषीकृत, महंगी और निर्माण करने में कठिन हार्डवेयर की आवश्यकता थी। इसके अलावा शुरू में इसने मेमोरी के ऐक्सेस को थोड़ा धीमा कर दिया. इस बात की भी चिंताएं थी कि द्वितीयक स्टोरेज का उपयोग करने वाली नयी प्रणाली - व्यापक कलनविधि पहले उपयोग कि गयी ऐप्लीकेशन-विशेष विधि कि अपेक्षा बहुत कम प्रभावकारी होगी.\n1969 तक व्यावसायिक कंप्यूटर के लिए वर्चुअल मेमोरी के संबंध में बहस समाप्त हो गयी थी। डेविड सायरे के नेतृत्व में IBM के एक शोध दल ने यह दिखाया कि वर्चुअल मेमोरी उपरिशायी (अधिचित्र) प्रणाली ने सर्वश्रेष्ठ हस्त नियंत्रित प्रणालियों की तुलना में निरंतर बेहतर काम किया।\nसंभवतः वर्चुअल मेमोरी व्यवहार में लाने वाला पहला मिनी कंप्यूटर नार्वे का NORD-1 था। 1970 के दशक के दौरान, अन्य मिनी कम्प्यूटरों ने वर्चुअल मेमोरी, विशेष रूप से VMS पर चलने वाले VAX मॉडलों को लागू किया।\nवर्चुअल मेमोरी को इंटेल 80286 प्रोसेसर के सुरक्षित मोड के साथ x86 संरचना के साथ व्यवहार में लाया गया। शुरू में इसे खंड गमागमन के साथ किया गया, जो अधिक बड़े खण्डों के साथ बेकार साबित हुआ। इंटेल 80386 ने मौजूदा विभाजन परत के नीचे पृष्ठन के लिए सहारे की शुरुआत की. बिना दोहरे दोष उत्पन्न किये पृष्ठ दोष अपवाद को अन्य अपवाद के साथ श्रृंखलित जा सकता है।\n\nवर्चुअल मेमोरी के प्राय: सभी कार्यान्वयन किसी ऐप्लीकेशन प्रोग्राम के वर्चुअल ऐड्रेस स्पेस को पेजों में विभाजित करते हैं; पेज संलग्न वर्चुअल मेमोरी ऐड्रेसों का एक ब्लॉक होता है। पेजों के आकार आम तौर पर कम से कम 4K बाइट होते हैं और बड़े वर्चुअल मेमोरी ऐड्रेसों वाली प्रणालियां या वास्तविक मेमोरी के बहुत बड़े परिमाण (जैसे RAM) आम तौर पर बड़े आकार के पेजों का उपयोग करते हैं। \n\nलगभग सभी कार्यान्वयन ऐप्लीकेशन प्रोग्राम के द्वारा देखे गये वर्चुअल ऐड्रेसों को भौतिक ऐड्रेसों (जिन्हें \"वास्तविक ऐड्रेस\" भी कहा जाता है) में रूपान्तरित करने के लिए पृष्ठ सारणी का प्रयोग करते हैं जिनका उपयोग हार्डवेयर के द्वारा निर्देशों को संसाधित करने के लिए किया जाता है। पृष्ठ सारणी में प्रत्येक प्रविष्टि या तो वर्चुअल पेज के लिए वास्तविक मेमोरी ऐड्रेस, जहां पेज को संचित किया जाता है, या एक सूचक कि पेज को वर्तमान में एक डिस्क फ़ाइल में रखा गया है, में एक मानचित्रण शामिल होता हैं। (हालांकि अधिकांश प्रणालियां ऐसा कराती हैं, कुछ प्रणालियां वर्चुअल मेमोरी के लिए एक डिस्क फ़ाइल के उपयोग का साथ नहीं देती हैं।)\nप्रणालियों (सिस्टमों) में पूरी प्रणाली (सिस्टम) के लिए एक पृष्ठ वाली सारणी या प्रत्येक ऐप्लीकेशन के लिए अलग-अलग पृष्ठ सारणी हो सकती है। यदि ऐसा केवल एक ही होता है, तो एक ही समय में चलने वाले विभिन्न ऐप्लीकेशन एक ही वर्चुअल ऐड्रेस स्पेस का साथ-साथ प्रयोग करती हैं, अर्थात वे एक ही अनुक्रम वाले वर्चुअल एड्रेसों के विभिन्न भागों का प्रयोग करते हैं। जो प्रणालियां (सिस्टम) एकाधिक पृष्ठ सारणियों का उपयोग करती हैं वे एकाधिक वर्चुअल ऐड्रेस स्पेस प्रदान करती हैं - समवर्ती ऐप्लीकेशन का सोचना है कि वे सामान अनुक्रम वाले वर्चुअल ऐड्रेसों का उपयोग कर रहे हैं, लेकिन उनके अलग- अलग पृष्ठ सारणी विभिन्न वास्तविक ऐड्रेसों की तरफ अनुप्रेषित क्लाराते हैं।\n\nयदि, किसी निर्देश को निष्पादित करने के समय, एक CPU एक ख़ास वर्चुअल ऐड्रेस में स्थित एक निर्देश प्राप्त करता है, एक विशिष्ट वर्चुअल ऐड्रेस से आंकड़ा प्राप्त करता है या किसी ख़ास वर्चुअल ऐड्रेस में आंकड़ा (डाटा) संग्रह करता है, तो वर्चुअल ऐड्रेस को सांगत भौतिक ऐड्रेस में रूपांतरित किया जाना चाहिए. इसे एक हार्डवेयर अवयव के द्वारा किया जाता है, जिसे कभी-कभी एक मेमोरी प्रबंधन इकाई कहा जाता है। यह वर्चुअल ऐड्रेस के संगत वास्तविक ऐड्रेस (पृष्ठ सारणी से) की खोज करता है और और वास्तविक ऐड्रेस को CPU के भागों में भेज देता है जो निर्देशों पर अमल करते हैं। यदि पृष्ठ सारणी यह सूचित करता है कि वर्चुअल मेमोरी पेज वर्तमान में वास्तविक मेमोरी में नहीं है, तो हार्डवेयर एक पृष्ठ दोष अपवाद (विशेष आंतरिक संकेत) उत्पन्न करता है जो ऑपरेटिंग सिस्टम के पृष्ठन पर्यवेक्षक घटक शुरू करता है (नीचे देखें).\n\nऑपरेटिंग सिस्टम का यह भाग पृष्ठ सारणी को तैयार करता है और उसका प्रबंधन करता है। यदि गतिशील ऐड्रेस रूपांतरण हार्डवेयर एक पृष्ठ दोष अपवाद उत्पन्न करता है, तो आवश्यक वर्चुअल ऐड्रेस वाले पेज के द्वितीयक स्टोरेज में पेज स्पेस कि खोज करता है, इसे वास्तविक भौतिक स्मृति में पढ़ता है, वर्चुअल ऐड्रेस के नए स्थान को दर्शाने के लिए पृष्ठ सारणी का नवीनीकरण करता है और अंत में गतिक ऐड्रेस रूपांतरण को पुन: खोज शुरू करने के लिए कहता है। आमतौर पर सभी वास्तविक भौतिक मेमोरी पहले से ही उपयोग में रहते हैं और पृष्ठन पर्यवेक्षक को सबसे पहले वास्तविक भौतिक मेमोरी के एक हिस्से को डिस्क में अवश्य ही सेव करें और पृष्ठ सारणी का नवीनीकरण करें ताकि यह बताया जा सके कि संबंधित वर्चुअल ऐड्रेस अब वास्तविक भौतिक मेमोरी में नहीं है बल्कि डिस्क में सेव किये गए हैं। पृष्ठन पर्यवेक्षक आम तौर पर वास्तविक भौतिक मेमोरी वाले उन हिस्सों को सेव करते हैं और उनका अधिलेखन करते हैं जिनका हाल ही में उपयोग किया जा चुका है, क्योंकि संभवतः ये वैसे क्षेत्र हैं जिनका अक्सर कम से कम उपयोग किया जाता है। इसलिए हर बार गतिक ऐड्रेस रूपांतरण हार्डवेयर का एक वास्तविक भौतिक मेमोरी वाले ऐड्रेस के साथ सुमेलन होने पर, इसे उस वर्चुअल ऐड्रेस के लिए पृष्ठ तालिका (सारणी) प्रविष्टि में समय का एक मुहर लगाना चाहिए.\n\nसभी वर्चुअल मेमोरी सिस्टमों में मेमोरी वाले क्षेत्र होते हैं जो \"जकडे हुए\" होते हैं, अर्थात् उन्हें द्वितीयक स्टोरेज में स्थानांतरित नहीं किया जा सकता है, उदाहरण के लिए:\n\nMVS, z/OS और इसी तरह के OSes में, सिस्टम मेमोरी के कुछ हिस्सों का प्रबंधन वर्चुअल = वास्तविक विधि में किया जाता है, जहां प्रत्येक वर्चुअल एड्रेस एक वास्तविक एड्रेस के संगत होता है। वे हैं: \n\nआईबीएम (IBM) के आरंभिक वर्चुअल मेमोरी सिस्टम वर्चुअल = वास्तविक मोड पेजों को जकड़ने का एक मात्र तरिका था। Z/OS में 3 मोड होते हैं, V = V (वर्चुअल = वर्चुअल; पूर्ण रूप से पृष्ठांकन योग्य), V=R और V=F (वर्चुअल = फिक्स्ड, अर्थात \"जकड़ा हुआ\" लेकिन DAT ऑपरेटिंग के साथ).\n\nकुछ प्रणालियां (सिस्टम), जैसे की बर्रोज लार्ज सिस्टम, वर्चुअल मेमोरी के कार्यान्वयन के लिए पृष्ठन (पेजिंग) का प्रयोग नहीं करते हैं। इसके बजाय, वे विभाजन का उपयोग करते हैं, ताकि किसी ऐप्लीकेशन के वर्चुअल ऐड्रेस स्पेस को चर लंबाई के खंडों में विभाजित किया जा सके. एक वर्चुअल ऐड्रेस में एक खंड संख्या और खंड के भीतर एक ऑफसेट होता है।\nमेमोरी को अब भी एक ही संख्या (जिसे \"पूर्ण\" या \"रैखिक\" ऐड्रेस कहा जाता है) के द्वारा भौतिक रूप से व्यक्त किया जाता है। इसे प्राप्त करने के लिए, एक खंड विवरणक की खोज करने के लिए प्रोसेसर खंड सारणी में खंड संख्या की खोज करता है। खंड विवरणक में एक चिन्हक होता है जो यह सूचित करता है कि क्या खंड मुख्य मेमोरी में उपस्थित है और, यदि ऐसा है, तो खंड के शुरू में मुख्य मेमोरी में ऐड्रेस (खंड का \"आधार\" ऐड्रेस) और खंड की लंबाई सूचित करता है। यह जांच करता है कि खंड के भीतर ऑफसेट कि लंबाई खंड कि लंबाई से कम है या नहीं और, यदि ऐसा नहीं है, तो क्या कोई अवरोध उत्पन्न होता है। यदि कोई खंड मुख्य मेमोरी में मौजूद नहीं रहता है, तो ऑपरेटिंग सिस्टम में हार्डवेयर संबंधी एक अवरोध उत्पन्न उत्पन्न किया जाता है, जो मुख्य मेमोरी में खंड को पढ़ने या कार्यान्वयन के दौरान पृष्ठांकित आंकड़ों के सेट को सहायक स्टोरेज से वास्तविक स्टोरेज में \"स्थानांतरित\" करने (Swap in) की कोशिश कर सकता है। खंड को पढ़े जाने के लिए मुख्य मेमोरी में जगह बनाने हेतु ऑपरेटिंग सिस्टम को मुख्य मेमोरी में से अन्य \"खण्डों को हटाना\" (Swap out) पद सकता है।\nविशेष रूप से, इंटेल 80286 ने एक विकल्प के रूप में इसी प्रकार की एक विभाजन योजना का समर्थन किया, लेकिन अधिकांश ऑपरेटिंग सिस्टमों द्वारा इसका उपयोग नहीं किया गया।\nविभाजन और पृष्ठन का सम्मिश्रण करना, आमतौर पर प्रत्येक खण्डों को पृष्ठों में विभाजित करना संभव है। जो सिस्टम उन्हें सम्मिश्रित करते हैं, जैसे कि Multics और IBM System/38 और IBM System i मशीन में, वर्चुअल मेमोरी को आमतौर पर पृष्ठन के साथ लागू किया जाता है, जिसमें विभाजन का प्रयोग मेमोरी को सुरक्षा प्रदान करने के लिए किया जाता है। इंटेल 80386 और बाद में IA-32 प्रोसेसरों के साथ, खंड एक 32-bit वाले रैखिक पृष्ठन वाले ऐडरेस स्पेस में स्थित रहते हैं। इसलिए खण्डों को उस रैखिक पृष्ठन वाले ऐडरेस स्पेस के भीतर और बाहर किया जा सकता है। इससे वर्चुअल मेमोरी के दो स्टार मिलते हैं; हालांकि बहुत कम ही ऑपरेटिंग सिस्टम ऐसा करते हैं। इसके बजाय, वे केवल पृष्ठन का उपयोग करते हैं।\nपृष्ठों और खण्डों का उपयोग कर वर्चुअल मेमोरी के कार्यान्वयन में अंतर न केवल क्रमश: निश्चित और चर आकारों के द्वारा मेमोरी के विभाजन से संबंधित है। कुछ प्रणालियों (सिस्टमों) में, जैसे कि मल्टिक्स (Multics), या बाद में सिस्टम/38 (System/38) और प्राईम मशीन्स में, एक मेमोरी मॉडल के अर्थ विज्ञान के रूप में, विभाजन वास्तव में उपयोगकर्ता प्रक्रियाओं में दिखाई देता था। दूसरे शब्दों में, उस एक प्रक्रिया के बदले में जिसमें एक मेमोरी होता था जो बाइट्स या शब्दों के एक बड़े वेक्टर के जैसा दिखाई देता था। यह अधिक संरचित था। यह पृष्ठों के प्रयोग करने से भिन्न है, जो प्रक्रिया में दिखाई देने वाले मॉडल को नहीं बदलता है। इसके महत्वपूर्ण परिणाम हुए.\nखंड न केवल \"चर लंबाई वाला एक पृष्ठ\", या ऐडरेस स्पेस की लंबाई को बढ़ाने का एक एक सीधा तरिका नहीं था (जैसा कि इंटेल 80286 में). मल्टिक्स में, विभाजन एक बहुत शक्तिशाली तंत्र था जिसका उपयोग एक एक-स्तरीय वर्चुअल मेमोरी मॉडल प्रदान करने के लिए किया जाता था, जिसमें \"प्रोसेस मेमोरी\" और \"फाइल सिस्टम\" के बिच कोई अंतर नहीं था - एक 'प्रप्रोसेस एक्टिव ऐड्रेस स्पेस में केवल खण्डों (फाइलों) कि एक सूचि होती थी जिन्हें इसके संभावित ऐड्रेस, कोड और डेटा (आंकड़े), दोनों में प्रतिचित्रित किया जाता था।\nयह यूनिक्स (Unix) में बाद के mmap क्रियाविधि के समान नहीं था, क्योंकि अर्द्ध - स्वेच्छ स्थानों में फाइलों को प्रतिचित्रित करने के समय अंतर फ़ाइल पॉइंटर (सूचक) संकेत काम नहीं करते हैं। मल्टिक्स (Multics) में अधिकाँश निर्देशों में निर्मित ऐसे पताभिगमन मोड थे। दूसरे शब्दों में, यह पुनर्स्थापित अंतर खंड संदर्भ क्रियान्वित कर पूरी तरह से एक लिंकर की जरूरत को समाप्त कर सकता था। यह उस समय भी काम करता था जब विभिन्न प्रक्रियाएं एक ही फाइल को विभिन्न स्थानों में उनके निजी ऐड्रेस स्पेसों में प्रतिचित्रित करता था। \n\nसभी implementations के लिए एक समस्या बुलाया \"ताड़ना\", जहां कंप्यूटर भी ज्यादा समय बिताता है असली स्मृति और डिस्क के बीच आभासी स्मृति के ब्लॉक फेरबदल और इसलिए धीरे काम लगता है बचने की जरूरत है। अनुप्रयोग प्रोग्राम कर सकते हैं मदद के बेहतर डिजाइन, लेकिन अंत में ही इलाज के लिए और अधिक वास्तविक स्मृति स्थापित है। अधिक जानकारी के लिए पृष्ठन देखते हैं।\n\n\n\n", "id": "184437", "title": "वर्चुअल मेमोरी (आभासी स्मृति)"}
{"url": "https://hi.wikipedia.org/wiki?curid=184438", "text": "चिटकुना\n\nत्वरित पठन एवं तैयारी के लिये बनायी गयी अति-संक्षिप्त नोट को चिटकुना या चीटशीट (Cheat sheet) कहते हैं। कुछ लोग इसका दुरुपयोग परीक्षाओं में नकल करने के लिये भी करते हैं। \n\n", "id": "184438", "title": "चिटकुना"}
{"url": "https://hi.wikipedia.org/wiki?curid=184439", "text": "साख पत्र (Letter of credit)\n\nमानक वाणिज्यिक साख पत्र एक ऐसा दस्तावेज है जो किसी वित्तीय संस्थान द्वारा जारी किया जाता है, जिसका उपयोग मुख्यतः व्यापारिक वित्त (trade finance) में हुआ करता है जो कि आम तौर पर अपरिवर्तनीय भुगतान मुहैया करता है। \nसाख पत्र किसी लेनदेन में भुगतान का भी स्रोत हो सकता है, मतलब यह कि साख पत्र के बदले में किसी निर्यातक को भुगतान मिल सकता है। साख पत्र का उपयोग मुख्यतः खास किस्म के अंतर्राष्ट्रीय व्यापार लेनदेन में हुआ करता है, ऐसे सौदों में जिनमें आपूर्तिकर्त्ता एक देश में बैठा हो और उसका ग्राहक किसी अन्य देश में. इनका उपयोग भूमि विकास प्रक्रियाओं के लिए भी होता है ताकि मंजूर हो चुकीं जन-सुविधाओं (सड़कें, फुटपाथ, बरसाती तालाब आदि) के निर्माण कार्य पूरे हो सकें. साख पत्र से जुड़ी पार्टियों में आम तौर पर एक लाभार्थी होता है जो रकम प्राप्त करता है, एक जारीकर्त्ता बैंक होता है आवेदक जिसका ग्राहक है और परामर्शदाता बैंक होता है लाभार्थी जिसका ग्राहक है। लगभग सभी साख पत्र अपरिवर्तनीय या अटल होते हैं, मतलब यह कि लाभग्राही, जारीकर्ता बैंक और तसदीक करने वाले बैंक के बीच पूर्व करार के बिना ना ही इसमें कोई संशोधन किया जा सकता है न ही इसे रद्द नहीं किया जा सकता है। किसी लेनदेन को संपन्न करने में गिरो (ऋण अंतरण-निपटान प्रणाली) और यात्री चेक के कार्य साख पत्र में भी निहित होते हैं। विशेष रूप से, वाणिज्यिक बीजक (कमर्शियल इनवॉयस), बिल्टी (बिल ऑफ लैडिंग) और जहाज पर लदाई के संक्रमण के दौरान खोने या नुकसान होने से बचाने के लिए किये गए बीमा से संबंधित दस्तावेज भुगतान प्राप्त करने के समय लाभार्थी को पेश करने पड़ते हैं। बहरहाल, दस्तावेजों की सूची और प्रारूप में कल्पना और समझौते की गुंजाइश होती है और हो सकता है उसमें एक तटस्थ तीसरे पक्ष द्वारा जहाज में लादे गए माल की गुणवत्ता या उसके मूल स्थान को प्रमाणित करने वाले दस्तावेज को पेश करने की जरुरत भी शामिल हो सकती है। \n\nअंग्रेजी नाम 'लेटर ऑफ़ क्रेडिट' फ्रांसीसी शब्द 'अक्रेडिटेशन' (\"accreditation”) से आया है, जिसका अर्थ कुछ करने की क्षमता है, जिसकी व्युत्पत्ति लैटिन शब्द 'अक्रेडिटिवस' (“accreditivus”) से हुई है, जिसका अर्थ है - भरोसा. S.'बिक्री के पूर्वाधिकार अनुबंध से संबंधित किसी बचाव में इसका प्रयोग होता है। एक हद तक विक्रेता जब अपने कर्तव्यों का पालन करता है तभी साख पत्र में निहित अपेक्षाएं पूरी होती हैं। \n\nABC बैंक के जरिये लेन-देन करने वाली ब्लिस (BLISS) नामक कंपनी से समय-समय पर माल आयात करने वाली इन्कॉस्मैटिका (InCosmetika) नाम की एक कंपनी हैं। इन्कॉस्मैटिका का कॉमनवेल्थ बैंक में खाता है। इन्कॉस्मैटिका ब्लिस से पांच लाख डॉलर के माल का आयात करना चाहती है, जो उसे 60 दिनों की मोहलत पर इस शर्त पर माल देने को राजी हो जाती है कि वह उसे पूरी रकम के लिए 90 दिनों का साख पत्र देगी. निम्नलिखित तरीके से साख पत्र हासिल किया जा सकेगा:\n\n\nचूंकि साख पत्र जारीकर्ता बैंक का अपरिवर्तनीय वचन है इसलिए आगम उपलब्ध होता है, लाभार्थी को उसके सौदे की रकम मिल जाती है, बशर्तें साख पत्र की शर्तों का कड़ाई से पालन हुआ हो, UCP 600 तथा दूसरे अंतर्राष्ट्रीय मानक बैंकिंग प्रथा के मुताबिक दूसरे अनुबद्ध दस्तावेज जारीकर्ता बैंक को दिए गये हों, तब :\n\nया फिर हुंडियों का भुगतान स्वीकार कर लिया गया हो मगर परिपक्व होने पर भी अदाकर्ता बैंक उसका भुगतान न किया हो. \n\n\n\n\n\n\n\n\n\nदस्तावेजी साख की एक खासियत यह होती है कि जिस लेनदेन या अन्य करार के लिए यह जारी होती है उससे इसके कारण मिलने वाले भुगतान की जिम्मेदारी बिलकुल अलग और स्वतंत्र होती है। इस तरह बैंक की जिम्मेदारी सिर्फ साख के नियम और शर्तों से परिभाषित होती है और बिक्री का करार यहाँ अप्रासंगिक है। बिक्री के करार से हट कर खरीदार को मिलने वाली सुरक्षा से बैंक को कोई मतलब नहीं होता और न ही उसका उसके दायित्व पर ही कोई असर पड़ता है। अनुच्छेद 4(a) UCP में इस सिद्धांत का साफ़ तौर पर खुलासा है। अनुच्छेद 5 में UCP आगे कहता है कि बैंक को सिर्फ दस्तावेजों से मतलब हैं, माल (तथ्यों) से उसका कोई सरोकार नहीं. तदनुसार यदि लाभार्थी या उसके एजेंट द्वारा दस्तावेजों को नियम के मुताबिक पेश किया गया हों तो साधारणतः बैंक बिना किसी और शर्तों के भुगतान करने को बाध्य है। \nअमूर्त सिद्धांत को अंगीकृत करने के पीछे जो नीतियां हैं वे पूरी तरह से व्यावसायिक हैं और पक्षों की अपेक्षाओं को दर्शाती हैं: सबसे पहले, यदि पेश किए गए दस्तावेजों की वैधता की जिम्मेदारी बैंकों पर डाल दी जाए तो यह उन पर हरेक सौदे में अंतर्निहित तथ्यों की जांच का बोझ डालना होगा और इससे वे दस्तावेजी साख जारी करने में कम इच्छुक होंगे, ऐसे में सौदे में बड़ा जोखिम और असुविधा पेश आएगी. दूसरे, साख के तहत जिन दस्तावेजों की जरुरत होती है, कुछ परिस्थियों में वे बिक्री के लेनदेन से भिन्न हो सकती हैं; ऐसी स्थिति में साख के करार को वापस देखने की जरुरत पड़ जाएगी और बैंक दुविधा में पड़ जाएगा कि वह किस नियम का अनुसरण करे. तीसरे, यह तथ्य कि जब तक वह दस्तावेजी कर्तव्यों का पालन करता है साख का बुनियादी कार्य विक्रेता को भुगतान मिल जाने का भरोसा दिलाना है, यह सुझाव देता है कि खरीदार द्वारा गलत कार्यवाही (misfeasance) के आरोप के बावजूद बैंकों को अपने दायित्व का निर्वाह करना चाहिए.आख़िरकार, अदालतों ने इस बात पर जोर दिया है कि ग्राहकों के पास बिक्री के करार पर कार्यवाही का उपाय हमेशा रहता है और ऐसे में यदि विक्रेता और ग्राहक के बीच हुए करार के उल्लंघन के लिए बैंक को उसकी जांच करने की जरुरत पड़ जाए तो यह व्यापार जगत के लिए आफ़त का सबब बन जाएगा.\n\"कड़ाई से अनुपालन के सिद्धांत\" का भी उद्देश्य यह है कि दस्तावेजों के आधार पर बैंकों के भुगतान करने के दायित्व को सरल, कार्यकुशल और तत्पर बनाया जाए. इस कारण साख की भाषा से अगर पेश किये गये दस्तावेज अलग हों तो बैंक को भुगतान रोकने का अधिकार है, भले ही विचलन विशुद्ध रूप से पारिभाषिक हो. सामान्य कानूनी कहावत (मैक्सिम) \"डि मिनिमिस नॉन क्यूरैट लेक्स\" (कानून अपने आपमें किसी तुच्छ काम से वास्ता नहीं रखता) का दस्तावेजी साखों के मामले में कोई स्थान नहीं है। \n\nसभी साखपत्रों के निर्गमन करने के सारे खर्च, दस्तावेजों के समझौते, रकम की अदायगी और डाक खर्च जैसे दूसरे खर्च का वहन आवेदक को करना पड़ता है अथवा साखपत्र के नियम और शर्तों के अनुसार जैसा भी तय हो. यदि साखपत्र में इस बारे में कुछ उल्लेख न हो तो सारा खर्च आवेदक को उठाना पड़ता है। साखपत्र के फील्ड नं. 71B में खर्चों का विस्तृत ब्यौरा और उनका वहन कौन करेगा, इस बारे में जानकारी दी जायेगी.\n\nहालांकि एकबार लाभार्थी को दे दिए जाने के बाद तमाम दस्तावेजी साख लागू होने को बाध्य हो जाते हैं, लेकिन दस्तावेजों को जमा करने के पहले लाभार्थी द्वारा बैंकर से किसी भी तरह के क्षतिपूर्ति की आशा करना मुश्किल है। ऐसे लेनदेन में लाभार्थी द्वारा आवेदक को माल पंहुंचाने का वचन देना बैंक के वादे के लिए पर्याप्त नहीं है क्योंकि बिक्री का करार साख जारी होने के पहले ही हो चुका होता है, इसलिए इन परिस्थितियों में सोच-विचार बीती बात है। साथ ही, एक करार के तहत वर्तमान काम का प्रदर्शन बैंक द्वारा किसी नए वादे के लिए एक उचित कारण नहीं हो सकता:माल की सुपुर्दगी बिक्री के मौलिक करार को बल प्रदान करने के लिए वजह हो सकती है, लेकिन इसका इस्तेमाल पहले की तरह दूसरी बार बैंक-लाभार्थी प्रवर्तनीय संबंध स्थापित करने के लिए नहीं किया जा सकता. \nकानूनी लेखकों ने हर क़ानूनी पहलू के हर संभव सिद्धांत का विश्लेषण किया है और बैंक द्वारा किये गए वादे के साथ संतोषजनक सामंजस्य स्थापित करने में सफल नहीं हो सके. इन सिद्धांतों में अन्तर्निहित प्रतिज्ञा, सौंपे गए काम का सिद्धांत, नवीनता का सिद्धांत, निर्भरता का सिद्धांत, अधिकरण सिद्धांत, विबंधन तथा भरोसे का सिद्धांत, अग्रिम सिद्धांत और प्रतिभू (गारंटी) सिद्धांत शामिल हैं। डेविस, ट्रीटल, गूड़े, फिंकेल्स्टाइन और एलिंगर सभी ने माना कि दस्तावेजी साख का विश्लेषण करार के सिद्धांतों के कानूनी ढांचे के बाहर होना चाहिए, जिनमें प्रतिफल की मौजूदगी की आवश्यकता होती है। तदनुसार, दस्तावेजी साख को चाहे एक वादे, एक दायित्व, कार्यवाही का चुनाव, एक नियुक्ति या करार का नाम दिया जाए, अंग्रेजी न्यायशास्त्र में यह बतौर अनुबंध ही स्वीकार्य है, बावजूद इस तथ्य कि इसके अपने अलग लक्षण होते हैं जो इसे अपने ही तरह का अनूठा (सुई जेनेरिस) बनाते हैं। \nअमेरिका सहित कुछ देशों ने (यूनिफ़ॉर्म कमर्शियल कोड या UCC का अनुच्छेद 5 देखें) साख पत्र के संचालन संबंधी कानून बना लिए हैं। UCP तथा ISP98 सहित अभ्यास के नियमों के साथ काम करने के लिए ये कानून बनाए गए हैं। अभ्यास के इन नियमों को पक्षों की सहमति द्वारा साख पत्र के लेनदेन में शामिल किया जाता है। UCP का नवीनतम संस्करण UCP600 है जो 1 जुलाई 2007 से प्रभावी है। पिछ्ला संशोधन UCP500 था जो 1 जनवरी 1994 को प्रभावी हुआ था। चूंकि UCP कानून नहीं होते, इसलिए पक्षों को अपनी व्यवस्था में इन्हें सामान्य समझौतों के प्रावधान के तौर पर शामिल करना पड़ता है।\n\nइसमें ग्राहक पहले पैसे दे देता है और विक्रेता द्वारा माल भेजे जाने का इंतजार करता है।\n\nयह ICC के UCP600 के अधीन है, जिसमें बैंक (ग्राहक की ओर से और आवेदक के अनुरोध पर) माल भेजने वाले (लाभार्थी) को कुछ दस्तावेज पेश करने और दिये गये नियमों और शर्तों का कड़ाई से पालन करने पर भेजे गये माल की कीमत चुकाने की जिम्मेदारी लेता है।\nयहां ग्राहक निश्चिंत हो सकता है कि जिस माल की वह उम्मीद कर रहा है उसे वही माल मिलेगा क्योंकि ये दस्तावेजों की सूरत में इस बात का सबूत होगा कि ख़ास नियम और शर्तों को पूरा किया गया है, जबकि माल का आपूर्तिकर्ता निश्चिंत हो सकता है कि यदि वह शर्तें पूरी करता है तो भेजे गये माल की कीमत मिलना बैंक द्वारा गारंटीशुदा है जो लेनदेन के इस अनुबंध के पक्षों से बिलकुल स्वतंत्र है। \n\nदर्शन और मुद्दत ICC के URC 525 के अधीन है, भुगतान या ड्राफ्ट स्वीकार हो जाने के बाद भेजे गए माल के दस्तावेज ग्राहक को दे दिये जाते हैं, जिसमें भुगतान/स्वीकृति के संकलन के एवज में दस्तावेज देने के लिए, पहले माल भेजा जाता है, उसके बाद उससे स्वत्वाधिकार से संबंधित तमाम दस्तावेज विक्रेता के बैंक [प्रेषक बैंक] के द्वारा ग्राहक के बैंक [संग्रहक बैंक] के पास भेज दिये जाते हैं। \n\nजहां आपूर्तिकर्ता माल की लदाई कर देता है और खुले खाते की शर्तों के तहत बिल के प्रेषण की कार्यवाही के लिए ग्राहक का इंतजार करता है।\nसाखपत्र के लेन-देन में जोखिम की परिस्थितियां\nआम जोखिम \n\nधोखे के जोखिम \n\nसार्वभौम तथा नियामक जोखिम \n\nकानूनी जोखिम \n\nअपरिहार्य महासंकट (फ़ोर्स मेज्यूर) और करार का निष्फ़लन \n\nआवेदनकर्ता के जोखिम \n\nजारीकर्ता बैंक के जोखिम \n\nभुगतानकर्ता बैंक के जोखिम \n\nलाभार्थी के जोखिम \n\nपरामशर्दाता बैंक के जोखिम \n\nनामित बैंक के जोखिम \n\nपुष्टिकर्ता बैंक के जोखिम \n\n\n\n", "id": "184439", "title": "साख पत्र (Letter of credit)"}
{"url": "https://hi.wikipedia.org/wiki?curid=184440", "text": "प्रतिविष\n\nप्रतिविष (Antivenom / एंटी वेनम) एक दवा (औषधि) है, जिसका उपयोग सर्पदंश का इलाज करने के लिए होता है।\n", "id": "184440", "title": "प्रतिविष"}
{"url": "https://hi.wikipedia.org/wiki?curid=184442", "text": "घूस\n\nजब किसी व्यक्ति को धन या कोई उपहारिसलिये दिया जाता है कि किसी मामले में धन प्राप्त करने वाले का व्यवहार अपने पक्ष में हो जाय तो इसे घूस (Bribe) कहते हैं। यह एक आर्थिक अपराध है। \n\n\n", "id": "184442", "title": "घूस"}
{"url": "https://hi.wikipedia.org/wiki?curid=184445", "text": "ओपेरा (गीतिनाटक)\n\nगान नाट्य (गीतिनाटक) को ओपेरा (Opera) कहते हैं। ओपेरा का उद्भव 1594 ई. में इटली के फ़्लोरेंस नगर में \"ला दाफ़्ने\" नामक ओपेरा के प्रदर्शन से हुआ था, यद्यपि इस ओपेरा के प्रस्तुतकर्ता स्वयं यह नहीं जानते थे कि वे अनजाने किस महत्वपूर्ण कला की विधा को जन्म दे रहे हैं। गत चार शताब्दियों में ओपेरा की अनेक व्याख्याएँ प्रस्तुत की गई। लेकिन परंपरा और अनुभव के आधार पर यही माना जाता है कि ओपेरा गानबद्ध नाटक होता है, जिसमें वार्तालाप के स्थान पर गाया जाता है। इसका ऐतिहासिक कारण यह है कि 16वीं सदी तक यह माना जाता था कि नाटक पद्य में होना चाहिए। नाटक के लिए पद्य यदि अनिवार्य है तो संगीत के लिए भूमि स्वत: तैयार हो जाती है। क्योंकि काव्य और संगीत पूरक कलाएँ हैं, दोनों ही अमूर्त भावनाओं तथा कल्पनालोकों से अधिक संबंधित हैं। इसलिए जब तक नाटक काव्य में लिखे जाते रहे तब तक विशेष कठिनाई नहीं हुई, लेकिन कालांतर में नाटक की विधा ने गद्य का रूप लिया तथा यथार्थोन्मुख हुई। तभी से ओपेराकारों के लिए कठिनाइयाँ बढ़ती गई। चूँकि ओपेरा का जन्म इटली में हुआ था इसलिए उसके सारे अंगों पर इटली का प्रभुत्व स्वाभाविक था। लेकिन फ्रांस तथा जर्मनी की भी प्रतिभा ओपेरा को सुषमित तथा विकसित करने में लगी थी, इसलिए ओपेरा कालांतर में अनेक प्रशाखाओं में पल्लवित हुआ।\n\nइटली में ओपेरा पाँच अंकों का होता था लेकिन फ्रांस में वह तीन अंकों का ही होता था। इटली में उसका संगीत पक्ष अधिक पुष्ट था, फ्रांस में उसकी विषयवस्तु पर अधिक ध्यान दिया जाता था। लेकिन ओपेरा के इतिहास पर इटली और जर्मनी की ही प्रतिभाओं ने दिशाकारी प्रभाव डाला। नाटक के प्रमुख भेद कामदी (कामेडी) और त्रासदी (ट्रैजेडी) दोनों ही ओपेरा में संनिहित हैं। इटली के ओपेराकार नाटकीय त्रिसंधियों को नहीं स्वीकारते थे। इटली के ओपेराकार संगीत तथा भव्य मंचसज्जा पर ज्यादा ध्यान देते रहे हैं, जबकि अन्य ओपेराकार ओपेरा के नाट्यलेख अर्थात् \"लिबरेत्तो\" पर केंद्रित रहे हैं। आपेरा में आज तक पाठ (रेसीटेशन) को लेकर काफी कठिनाइयाँ हुई हैं। प्राचीन एकालापों (सालीलॉकीज़) को तो किसी तरह संगीत में निबद्ध किया जाता था लेकिन आज की नाटकीय विधा में एकालापों का कोई स्थान नहीं है। आज वार्तालापों में जो यथार्थता तथा दैनिक अकाव्यात्मकता आ गई है उसे ओपेराकार किस प्रकार संगीत में निबद्ध करें, यह आज के ओपेरा की समस्या है।\n\nनाटकों की भाँति ही ओपेरा की कथा वस्तु भी आरंभ में धार्मिक आख्यानों से ली जाती थी। मध्ययुग में यही आधार ऐतिहासिक वीरगाथाएँ हो गया। इसका अर्थ हुआ कि ओपेरा ग्रीस से चलकर रोम आया। इस कारण उस काल के ओपेरों में दो ही भावनाएँ प्रमुख हैं, महत्वाकांक्षा और कामना। आज नाटक जीवन के बीच खड़ा हुआ है इसलिए ओपेरा को भी वहीं आना पड़ा है और यह यात्रा 400 वर्षो की है। कथावस्तु के साथ-साथ संगीत के तालमेल में भी परिवर्तन हुआ है। आरंभ में ओपेरा में नाट्यलेख प्रमुख होता और संगीत गौण, लेकिन क्रमश: नाटय्लेख गौण होता गया और संगीत ने प्राधान्य ले लिया। पहले कथावस्तु को मनोरंजक बनाने के लिए गान, सहगान तथा समूहगान की व्यवस्था की। इसके बाद अनवरत संगीत के सिद्धांत ने संपूर्ण ओपेरा को ही संगीतमय कर दिया। अब वातावरण, चित्रण, भावदशा आदि सभी के लिए संगीत की योजना होने लगी। इसीलिए ओपेरा में संगीत लेखक का जितना महत्व है उतना नाट्यलेखक का नहीं।\n\nसभी कलाओं के आश्रयदाता एक समय में राजा, सामंत हुआ करते थे। इटली में भी तत्कालीन सामंत तथा रईस इस कला के पोषक थे। इसीलिए एक समय तक ओपेरा के अर्थ ही विशाल मंच, भव्य साजसज्जा, विराट् दृश्यांकन आदि थे। पेरिस के किसी ओपेरागृह में प्रवेश करते ही बाक्सों और बाल्कनियों तथा उत्कीर्ण बारजों और छज्जों की दीर्घाओंवाले हॉल के दर्शन होते हैं। ये ओपेरागृह 18वीं और 19वीं सदियों के स्मारक हैं। यहीं बैठकर सामंतवर्ग तथा भद्रलोक ग्लक और मोज़ार्ट, बिथूवेन और वेबर, वैग्नर और वर्दी के महान संगीतमय ओपेरों को देखते रहे हैं। इटली, फ़्रांस और जर्मनी के ओपेरागृहों में ही इन महान ओपेराकारों को अपनी सफलताओं तथा असफलताओं का सामना करना पड़ा है। इटली, 16वीं सदी के आसपास सारी यूरोपीय कला, साहित्य और संस्कृति का केंद्र था। सर्वप्रथम फ़्लोरेंस में ओपेरा खेला गया था। आज जिसकी लिपि उपलब्ध है, वह ओपेरा भी वहीं खेला गया था– \"यूरिडिस\", सन् 1600 ई में। इसके बाद वेनिस नगर ओपेरा का सबसे बड़ा केंद्र हो गया। सारे यूरोप के कलाप्रिय इस नगर की यात्रा करते और महान ओपेरों को देखकर कृतकृत्य होते थे। सन् 1637 में वेनिस में एक सार्वजनिक ओपेरागृह की स्थापना हुई जिसके कारण ओपेरा पर क्रमश: व्यावसायिकता का प्रभाव हुआ। अब ओपेरा केवल शौक की विधा न रहकर आय का साधन बना। ओपेरा के लिए जिस उन्नत ओपेरागृह की अपेक्षा हुआ करती थी उसके कारण तत्कालीन मंचशिल्प के विकास में नाटकों से कहीं अधिक श्रेय ओपेरों को है। उन दिनों चक्रित मंच (रिवाल्विंग स्टेज) तो आविष्कृत हुए नहीं थे, इसलिए ओपेरा के विशेष काल्पनिक मंचांकनों को मूर्त कर सकना काफी कठिन काम था। चक्रित मंच की समस्या जापान द्वारा 18वीं सदी में दूर हुई।\n\nओपेरा धीरे-धीरे यूरोप के दूसरे देशों में भी लोकप्रिय होता जा रहा था। अब आस्ट्रिया, फ्रांस, तथा जर्मनी भी इसके केंद्र बन चले थे। सदियों तक इटली के संगीतज्ञों, कलाकारों, नाट्यलेखकों तथा अभिनेताओं का प्राधान्य सारे यूरोप के ओपेरागृहों में रहा। ओपेरा, इटली का राष्ट्रीय कलात्मक उद्योग रहा है। वेनिसीय संगीत, साज सज्जा, अभिनय आदि ही प्रमाण माने जाते थे। फ्रांस के मंच पर भी इतालवी भव्य साज सज्जा में ही जर्मन संगीतज्ञों द्वारा कला की यह अदृभुत विधा मंचित होती रही। ओपेरा की भाषा आरंभ में इतालवी फ्रेंच रही। कालांतर में फ्रांस की भाषा भी प्रचलित हुई। लेकिन अन्य देशों में ओपेरा की भाषा इतालवी ही बनी रही। इस क्षेत्र में इटली का प्रभाव यहाँ तक था कि अनेक बार इतालीयेतर ओपेराकार भी अपना नाम इतालीय रख लिया करते थे।\n\nवैसे तो फ्रांस के संगीतज्ञों का भी इसमें योग रहा है। रोमियों ही संभवत: एक ऐसा फ्रांसीसी नाम है जो जन्मना फ्रांसीसी भी है और प्रतिभाशाली संगीतज्ञ भी। अन्यथा न फ्रांसीसी कभी संगीत में श्रेष्ठ रहे हैं और न इतालीय कभी नाट्यलेख में। फ्रांस में ओपेरा की नीवं डालनेवाला जेवान्नी बतिस्ता लुली भी इतालीय था, जो लुई 14वें के शासनकाल में लाया गया था। रोमियो ही संभवत: पहला ओपेराकार है जिसने वाद्यवृंद का उपयोग आँधी, समुद्रादि के वर्णनों के लिए किया। यद्यपि लुली यह प्रयोग कर चुका था, तथापि इसे व्यवस्था रोमियो ने दी। जर्मन ओपेराकारों की सबसे अधिक तथा महत्वपूर्ण देन दार्शनिकता रही है। पहला जर्मन ओपेराकार ग्लक है, जो ओपेरा का सुधारक कहलाता है। आज 200 वर्षों के बाद भी उसकी रचनाओं को सुनना कलात्मक अनुभव है। ग्लक ने संगीत के दार्शनिक पक्ष को पुष्ट बनाया और ओपेरा में उसे अभिव्यक्त किया।\n\nओपेराकारों में दूसरा महत्वपूर्ण नाम मोज़ार्ट का है। मोज़ार्ट ने वैसे तो आठ बरस की उम्र में ही एक ओपेरा की रचना कर डाली थी लेकिन जो ओपेरा के इतिहास में महत्वपूर्ण है उसकी रचना उसने 24 वर्ष की अवस्था में की और वह था \"इडोमोनिया\" (सन् 1781 ई.)। मोज़ार्ट अद्वितीय निष्णात ओपेराकार माना जाता है। ओपेरा के इतिहास में जिन क्लासिकीय ओपेरों की गणना है उनमें \"मैजिक फ़्यूट\" का अन्यतम स्थान है। इस ओपेरा को भविष्य के जर्मन ओपेरों का आधार माना जाता है। इस ओपेरा में उसे दिव्यता प्राप्त हुई थी। बिथूवेन के नाम के साथ विद्रोह की भावना मूर्त हो जाती है। ओपेरा के इतिहास में वह शैली या बायरन के समान है। उसका विद्रोही संगीत हमारे अधिक निकट है।\n\nजर्मन रोमांटिक आंदोलन का अभूतपूर्व ओपेराकार वेबर है। बच्चों के लिए भी उसका एक प्रसिद्ध ओपेरा है। ओपेरों द्वारा उसने रोमांटिक ओपेरों को वही गौरव दिलवाया जो राजसभावाओंवाले ओपेरों को प्राप्त था। \"यूरोआंते\" में कोई वार्तालाप नहीं, बल्कि अनवरत संगीत ही है। सब जर्मन ओपेराकार गायकों से अधिक वाद्यवृंद पर जोर देते रहे हैं।\n\nओपेराकारों में वेबर जहाँ सुंदर था वहाँ रिचर्ड वैग्नर (1813-1883) कुरूप, नाटा, बड़े सिर का, घमंडी और स्वार्थी था। लेकिन 19वीं सदी के कलात्मक जीवन का वही प्रमुख स्तंभ भी था। यही एकमात्र ओपेराकार था जो स्वत: नाट्यलेख भी लिखता था। इसके ओपेरा का नाम है \"द रिंग\" जो अत्यंत महत्वपूर्ण है। वैग्नर के विचारों को मंचसज्जा के तत्कालीन ओपेरागृह मूर्त नहीं कर पाते थे इसलिए बेरुथ नामक कस्बे में उसने ओपेरागृह खोला जो आगे चलकर ओपेरा के इतिहास में सांस्कृतिक केंद्र के रूप में स्वीकार किया गया। वैग्नर का ही समकालीन इतालीय ओपेराकार था वर्डी (1813-1901) जो बड़ी विषम परिस्थितियों में इटली के ओपेरा के क्षेत्र में आया था। रासिनी ने मंच से अवकाश ले लिया था। बेलिनी की मृत्यु हो चुकी थी और दानीज़ेत्ती पागल हो गया था। वर्डी के सामने भी समकालीन शासकों ने अवरोध खड़े कर रखे थे। \"स्वाधीनता\" का उच्चारण ही कठिन हो गया था। वर्डी ने पहली बार समकालीन जीवन पर ओपेरा में त्रासदी प्रस्तुत की। अभी तक दर्शक आधुनिक भूषा में त्रासदी देखने के अभ्यस्त नहीं थे। स्वेज़ नहर के उद्घाटन के अवसर पर वर्डी ने काहिरा में एक ओपेरा प्रस्तुत किया था। चूँकि वह वैग्नर का समकालीन था, इसलिए प्राय: इतिहासज्ञ वर्डी के प्रति अन्याय कर जाते हैं।\n\nपिछले दिनों में पूर्वी यूरोप में सोवियत के अतिरिक्त यूगोस्लाविया में भी ओपेरा को संजीवित और विकसित करने के प्रयत्न हुए हैं। संसारप्रसिद्ध ओपेरा गायिका मिरियाना रादेव ज़ाग्रेब की ही हैं और वहाँ के राष्ट्रीय ओपेरागृह की प्रधान तारिका हैं।\n\nपूर्वी देशों में ओपेरा के क्षेत्र में चीन ने बड़ा महत्वपूर्ण योगदान दिया है। वस्तुत: चीनी ओपेरा संसार के प्राचीनतम ओपेरों में है और यद्यपि पश्चिमी मंचसमीक्षकों ने उसका उल्लेख नहीं किया है, चीनी ओपेरा अनेक दृष्टियों से अपने कृतित्व एवं प्रदर्शनों में अपना सानी नहीं रखता। भारत में भी इधर ओपेरा लिखने और ओपेरागृह संगठित करने के कुछ प्रयास होने लगे हैं।\n\n", "id": "184445", "title": "ओपेरा (गीतिनाटक)"}
{"url": "https://hi.wikipedia.org/wiki?curid=184446", "text": "ओपेलाइका\n\nओपेलाइका (Opelika) संयुक्त राज्य अमरीका के पूर्वी ऐलाबैमा राज्य में एक औद्योगिक तथा व्यापारिक केंद्र है तथा संघीय राजपथ पर बसा हुआ है। सन् 1773 ई. में इसकी स्थापना हुई थी। यह नगर सेंट्रल जार्जिया रेलवे तथा वेस्टर्न ऐलाबैमा रेलवे द्वारा जुड़ा हुआ है।\n\n", "id": "184446", "title": "ओपेलाइका"}
{"url": "https://hi.wikipedia.org/wiki?curid=184447", "text": "ओलिम्पिया\n\nओलिंपिया नगर (Olympia) प्राचीन काल में ओलिंपिक खेलों का स्थल था। यह यूनान देश के पश्चिमी मोरिया में रूफ़िया नदी के उत्तरी किनारे पर आधुनिक पिरगोस नगर से 11 मील पूर्व स्थित है।\n\nयूनान के इतिहास में इस नगर का धार्मिक और राजनीतिक महत्व रहा है। हीरा का मंदिर प्राचीनतम विद्यमान भवन है जिसका निर्माण, अपने मौलिक रूप में, संभवत: ईसा से 1,000 वर्ष पूर्व हुआ था। यहाँ खेलों की उत्पत्ति के संबंध में विभिन्न धारणाएँ हैं। एक मत के अनुसार पहली दौड़ पेलौप्स और आयनोमौस के बीच हुई थी, किंतु द्वितीय मतानुसार यहाँ सर्वप्रथम हेराकिल्स द्वारा खेलकूदों का उत्सव मनाया गया था। 11वीं शताब्दी के यूनानी लेखक सेड़ीनस के अनुसार ओलिंपिक उत्सव 393 ई. तक ही मनाए गए।\n\nओलिंपिया अथवा ओलिंबिया का वर्तमान गाँव क्लादियस नदी के दूसरे तट पर स्थित है। यहाँ एक संग्रहालय भी है। \n\n", "id": "184447", "title": "ओलिम्पिया"}
{"url": "https://hi.wikipedia.org/wiki?curid=184449", "text": "पोदी-बारबी\n\nपोदी-बारबी अरुणाचल प्रदेश के बोकर जनजाति का एक प्रमुख पर्व है, जो हर वर्ष ५ दिसम्बर को मनाया जाता है। मान्यता है फसल के देवता 'पोदी' और 'बारबी' इस अवसर पर स्वर्ग से धरती पर आकर उर्वरता, अच्छी फसल और समृद्धि का आशीर्वाद देते हैं। बोकर अरुणाचल की एक प्रमुख जनजाति है जो मंगोलियन मूल की है। यह वर्त्तमान में पं॰ सियांग जिले के मेंचुका सब-डिविजन के मनिगोंग, पिदी और टातो क्षेत्र में फैली हुई है। आधुनिकता और धार्मिक ने पर्व की मूल छवि को प्रभावित तो किया है, मगर लोगों के प्रकृति के प्रति अपने लगाव को प्रदर्शित करने का एक माध्यम तो है ही - 'पोदी - बारबी'।\n", "id": "184449", "title": "पोदी-बारबी"}
{"url": "https://hi.wikipedia.org/wiki?curid=184450", "text": "अभिप्रेरण\n\nअभिप्रेरण (Motivation) का अर्थ किसी व्यक्ति के लक्ष्योन्मुख (goal-oriented) व्यवहार को सक्रिय या उर्जान्वित करना है। मोटिवेशन दो तरह का होता है - आन्तरिक (intrinsic) या वाह्य (extrinsic)। अभिप्रेरण के बहुत से सिद्धान्त हैं। अभिप्रेरण के मूल में शारीरिक कष्टों को न्यूनतमीकरण तथा आनन्द को अधिकतम् करने की मूल आवश्यकता हो सकती है; या इसके पीछे विशिष्त आवश्यकताएँ, जैसे खाना, आराम करना या वांछित वस्तुएँ, रूचि (हॉबी), लक्ष्य, आदर्श आदि हो सकते हैं। अभिप्रेरण की जड़ में कुछ अल्प-स्पष्ट कारण, जैसे - स्वार्थ, नैतिकता/अनैतिकता आदि भी हो सकते हैं।\n\nप्रेरणा के प्रमुख 4 स्रोत होते हैं- आवश्यकताएं, चालक, उद्दीपन, प्रेरक।\n\nप्रत्येक प्राणी की कुछ मौलिक आवश्यकताएं होती है। जिसके बिना उसका अस्तित्व सम्भव नहीं है जैसे भोजन, पानी, हवा इत्यादि। इन आवश्यकताओ की तृप्ति पर ही व्यक्ति का जीवन निर्भर करता है।\n\nप्राराणी की आवश्यकता से चालक का जन्म होता है। चालक, शक्ति का वह स्रोत है जो प्राणी को क्रियाशील करता है। जैसे भोजन की आवश्यकता से भूख-चालक की उत्पत्ति होती है। भूख चालक उसे भोजन की खोज करने के लिए प्रेरित करता है।\n\nपर्यावरण की वे वस्तुएं जिसके द्वारा प्राणी के चालकों की तृप्ति होती है, उद्दीपन कहलाती हैं। भूख एक चालक है, और भूख चालक को भोजन-व्यंजन संतुष्ट करता है। अतः भूख चालक के लिए भोजन व्यंजन उद्दीपन है। आवश्यकता, चालक व उद्दीपन तीनों मे सम्बन्ध होता है।\n\nआवश्यकता, चालक को जन्म देती है। चालक बढे़ हुये तनाव की दशा है जो कार्य और प्रारम्भिक व्यवहार की ओर अग्रसर करता है। उद्दीपन बाहरी वातावरण की कोई भी वस्तु होती है जो आवश्यकता की सन्तुष्टि करती है और इस प्रकार क्रिया के द्वारा चालक को कम करती है।\n\nप्रेरक शब्द व्यापक है। प्रेरकों को आवश्यकता, इच्छा, तनाव, स्वभाविक स्थितियाँ, निर्धारित प्रवृतियाँ, रूचि, स्थायी उद्दीपक आदि से जाना जाता है। यह किसी विशेष उद्देश्य की ओर व्यक्ति को ले जाते हैं।\n\n\n\nप्रेरणा, विचारों और व्यवहार को प्रभावित करती है। इसे एक चक्र के रूप में देखा जा सकता है। प्रत्येक व्यक्ति के अनुभवों कि प्रेरणा दूसरे को प्रभावित करती है। जो व्यवहार, विश्वासों, इरादों, और प्रयासों से बनता है।\n\n", "id": "184450", "title": "अभिप्रेरण"}
{"url": "https://hi.wikipedia.org/wiki?curid=184457", "text": "भूपेन्द्रनाथ बोस\n\nभूपेन्द्रनाथ बोस (1859 - 1924) अविभाजित बंगाल के कृष्णनगर में एक कायस्थ परिवार में जन्में थे। भूपेन्द्रनाथ की शिक्षा कृष्णनगर और कोलकाता में हुई थी। वे संस्कृत और फारसी के विद्वान थे। छात्र जीवन में ही वे इंग्लैंड और यूरोप की यात्राएं कर चुके थे। कोलकाता से उन्होंने 1881 में एम.ए. और 1883 में वकालत परीक्षा पास की। कोलकाता में वकील के रूप में काम करने के दौरान वे राजनीतिक आन्दोलन की ओर मुड़ गए।\n\n1905 के बंग-भंग के आदेश को रद्द कराने के लिए भूपेन्द्रनाथ बोस 1907 में प्रतिनिधि के रूप में इंग्लैंड गए। 1904 से 1910 तक बंगाल लेजिस्लेटिव कौंसिल के सदस्य के नाते उन्होंने आजादी के लिए आवाज उठाई और राष्ट्रीय आन्दोलन के काम में पूरी तरह जुट गए। वे अखबारों की स्वतंत्रता के पक्षधर थे। 1910 में बने प्रेस एक्ट को स्वीकृति मिलने पर उसका विरोध किया था।\n\nसुरेन्द्रनाथ बनर्जी, बिपिनचन्द्र पाल, बाल गंगाधर तिलक और अब्दुल रसूल उनके समकालीन राजनीतिज्ञ थे, परन्तु वे दादाभाई नौरोजी से सर्वाधिक प्रभावित रहे। उन्होंने 1922 में जिनेवा के अंतरराष्ट्रीय श्रम सम्मेलन में प्रतिनिधि के रूप में हिस्सा लिया।\n\n1923 में वे बंगाल के राज्यपाल की एक्जीक्यूटिव कौंसिल के सदस्य बने। वे शिक्षा के मसलों से करीब से जुड़े रहे और उन्हें राष्ट्रीय संदर्भों में अधिक विकसित और सक्षम बनाने पर बल दिया। 1924 में अवसान के वक्त वे कलकत्ता विश्वविद्यालय के कुलपति के पद पर काम कर रहे थे।\n", "id": "184457", "title": "भूपेन्द्रनाथ बोस"}
{"url": "https://hi.wikipedia.org/wiki?curid=184459", "text": "टर्बोचार्जर\n\nटर्बोचार्जर एक युक्ति है जिसके उपयोग से इंजन की दक्षता (एफिसिएन्सी) बढती है। टर्बोचार्जर एक गैस कम्प्रेसर की मदद से इंजन के सिलिण्डर में घुसने वाली हवा का घनत्व बढा देता है। इससे इंजन की कार्यक्षमता बढ़ जाती है। इसमें टरबाइन के द्वारा संचालित कंप्रेसर का प्रयोग किया जाता है। टरबाइन इंजन से निकासित एक्स्हौस्त गैस से चलता है।\n\n\nABB Turbosystem\n", "id": "184459", "title": "टर्बोचार्जर"}
{"url": "https://hi.wikipedia.org/wiki?curid=184461", "text": "आर्थिक विचारों का इतिहास\n\nइस लेख में आर्थिक विचारों के विकास का वर्णन किया जायेगा।\n\n\n", "id": "184461", "title": "आर्थिक विचारों का इतिहास"}
{"url": "https://hi.wikipedia.org/wiki?curid=184463", "text": "अमरवा बुजुर्ग\n\nयह गाव भारत के उत्तर प्रदेश राज्य के कुशीनगर जिला मे तमकुहीराज तहसील् मे स्थित है\n", "id": "184463", "title": "अमरवा बुजुर्ग"}
{"url": "https://hi.wikipedia.org/wiki?curid=184464", "text": "मंडरायल\n\n'मंडरायल' (Mandrayal) राजस्थान (भारत,) राज्य के करौली जिले का एक क़स्बा है। यहाँ की जनसँख्या 23,000 है। मंडरायल के पास के शहरों में सबलगढ़, ग्वालियर, करौली मुख्य रूप से हैं। यहाँ हिन्दी भाषा बोली जाती है।\nइन्हें भी देखे----- करौली \n\nमंडरायल करौली जिले में मुख्य शहर है। यह राजस्थान और मध्य प्रदेश की सीमा पर स्थित है। ऐतिहासिक दृष्टि से यह नगर बहुत प्रसिद्ध है। एम्बर के राजा पूरनमल ने १५३४ में मुगलों के पक्ष में मंडरायल के युद्ध में लड़ाई लड़ी में थी। अगले साल, गुजरात के बहादुर शाह चित्तूर के किले को घेर लिया जिस पर हुमायूं ने खुद उसके खिलाफ लड़ाई की थी। रानी कर्मावती, राणा सांगा की विधवा राज्य-संरक्षक के रूप में चित्तौडगढ़ की शासक थी। उसने मुगलों से दोस्ती करने की हुमायूं को राखी भेजी थी। \n\nभारमल के ज्येष्ठ भाई राजा पूरनमल हुमायूं का बयाना के किले पर अधिकार बनाने में सहायता करते हुए 1534 में मंडरायल की लड़ाई में मारे गए। उसका सूरजमल या सूजा नाम का बेटा था। लेकिन उसे राजा नहीं बनने दिया और उसके छोटे भाई राजा भीम सिंह को एम्बर का सिंहासन दे दिया गया। भीम सिंह के बाद उसके बेटे राजा रतन सिंह और राजा भारमल को राजा सन 1548, में राजा बना दिया गया था।\n\nमुख्य धार्मिक त्यौहार दीपावली, होली, गणगौर, तीज, गोगाजी, मकर संक्रान्ति और जन्माष्टमी है। हिंदू धर्म यहाँ के लोगों का मुख्य धर्म है।\n\nमंडरायल तहसील में कुल 23 ग्राम पंचायते है जो की निम्न है \n\nमंडरायल, रोधई, रानीपुरा, धोरेटा, ओंड, पंचौली, कसेड, राहिर, करनपुर, नानपुर, महाराजपुर, बहादरपुर, भांकरी, गुरदेह, वाट्दा, मोंगेपुरा, चंदेलीपुरा, टोडा, लांगरा, गढ़ी का गाँव, बुगडार, नीदर, दरगमा\n\n\nचम्बल घाट, मंडरायल कस्बे से 5 किलोलीटर की दूरी पर स्थित है। यह घाट चम्बल नदी पर है जो राजस्थान और मध्यप्रदेश की सीमा बनाती है। इस पर बना लकड़ी के पुल दोनों राज्यों को जोड़ता है।बारिश के दिनों में चम्बल नदी उफान पर होती है तो वहाँ का नजारा देखने लायक होता है जिसे देखने के लिए काफी दूर दूर के पर्यटक आते हैं।\n\nरहू घाट मंडरायल कस्बे से 7-8 किलोमीटर दूर रान्चोली गाँव के पास चम्बल नदी के बींचो बींच एक झरने के आकार के रूप में चम्बल नदी पत्थरो के बीच से बह रही है जो नजारा देखने लायक है तथा पिकनिक स्पॉट के रूप में बहुत लोग लुफ्त उठाने यहाँ आते है\n\nमंडरायल का किला मंडरायल कस्बे के बीच में एक आयताकार पहाड़ी पर बना हुआ है जो की काफी सदियों पुराना है किले की मुख्य विशेषता किले के सूरज पोल पर सूर्य की किरण सूर्योदय से लेकर सूर्यास्त तक रहती है | कस्बे में प्राचीन समय से हिन्दू तथा मुसलमान संप्रदाय के लोग निवास करते है जो यह प्रतीत होता है की यहा के राजा महाराजो के द्वारा सभी धर्मो का सम्मान किया जाता था |\n\nकिले में कुंड होने से प्रतीत होता है की प्राचीन समय में जलाशयों की उत्तम व्यवस्था थी और यहा प्राचीन शिव लिंग का मंदिर भी है जिससे प्रतीत होता है की समय समय पर धर्म को लेकर भी यहा विशेष कार्यक्रम हुए होगे |\n\nआज भी मंडरायल के लोग प्राचीन परंपरा को निभाते हुए किले में बने हुए शिव मंदिर की पूजा अर्चना करते है | प्रत्येक सोमवार को किले में पूजा करने वालो की काफी भीड़ लगी रहती है\n12 राजकीय माध्यमिक विधालय , बुगदार\nफैक्ट फाइल \nस्वीकृति- वर्ष २००४\nकार्य शुरू- ३ अक्टूबर २००५\nकार्य समाप्ति- २ अक्टूबर २००८\nसमया बढ़ाया- अब तक सात बार\nफर्म पर पैनल्टी- १७.३७ करोड़\nपरियोजना में शामिल गांव- ९२६\nसवाईमाधोपुर- ४१६ गांव \nकरौली- ५१० गांव \nवित्तीय स्वीकृति- ५६७ करोड़\nसवाईमाधोपुर व करौली जिले के ९२६ गांवों को चम्बल का पानी उपलब्ध कराने के लिए चम्बल-सवाईमाधोपुर-नादौती पेयजल परियोजना को वर्ष२००४ में स्वीकृति मिली।\nचम्बल सवाई माधोपुर नदोती पेयजल परियोजना करौली जिले के मंडरायल तहसील में चम्बल नदी के पानी को लिफ्ट परियोजना के द्वारा पानी पीने योग्य हेतु मंडरायल घाटी के नीचे इस परियोजना की आधार शिला रखी गई थी | जिससे की करौली जिले के गाँवो के साथ साथ सवाई माधोपुर जिले के बहुत गाँव लाभान्वित होगे |\nनादौतीतहसील के पेयजल समस्या से जूझ रहे 61 गांवों में नादौती-सवाई माधोपुर पेयजल परियोजना के तहत पेयजल सप्लाई शुरू हो जाएगी।\n\n\n मंडरायल के नजदीकी एअरपोर्ट \n\nमध्य प्रदेश द्वारा गठित सीमा चंबल नदी मंडरायल से 5 किमी दूर है।\n\nयहाँ के लोगो में मुख्य रूप से हिन्दू तथा मुसलमान दोनों सम्प्रदायों के लोग निवास करते है जो यहाँ के लोगो में समानता और भाईचारे को दोनों संप्रदाय के लोगो द्वारा पाला पोसा जा रहा है जो सदियों से एक मिशाल है यहा के लोगो की हिंदी प्रमुख भाषा है यहाँ ब्रज भाषा का मिला जुला रूप देखने को मिलता है एवं यहाँ से \n\n\n", "id": "184464", "title": "मंडरायल"}
{"url": "https://hi.wikipedia.org/wiki?curid=184465", "text": "चंबल नदी\n\nचंबल नदी (हिन्दी-चम्बल) मध्य भारत में यमुना नदी की सहायक नदी है| यह नदी भारत में उत्तर तथा उत्तर-मध्य भाग में राजस्थान तथा मध्य प्रदेश से होकर बहती है| यह नदी दक्षिण मोड़ को उत्तर प्रदेश राज्य में यमुना में शामिल होने के पहले राजस्थान और मध्य प्रदेश के बीच सीमा बनाती है |\n\nयह एक बारहमासी नदी है| इसका उद्गम स्थल मानपुर इंदौर मध्यप्रदेश है | यह दक्षिण महू शहर के, इंदौर के पास, विंध्य रेंज के मध्य प्रदेश में दक्षिण ढलान से होकर गुजरती है | चंबल और उसकी सहायक नदियां उत्तर पश्चिमी मध्य प्रदेश के मालवा क्षेत्र के नाले, जबकि इसकी सहायक नदी, बनास, जो अरावली पर्वतों से शुरू होती है इसमें मिल जाती है| चंबल, कावेरी, यमुना, सिन्धु, पहुज भरेह के पास पचनदा में, उत्तर प्रदेश राज्य में भिंड और इटावा जिले की सीमा पर शामिल पांच नदियों के संगम समाप्त होता है|\n", "id": "184465", "title": "चंबल नदी"}
{"url": "https://hi.wikipedia.org/wiki?curid=184473", "text": "कंघा\n\nकंघा या कंघी (comb) वह युक्ति है जिससे बाल एवं अन्य रेशों की सफाई की जाती है या उन्हें सीधा किया जाता है। पुरातत्वविदों द्वारा पाये गये सबसे पुराने सामानों में कंघा भी एक है। फारस के उत्खननों में कोई ५००० वर्ष पुराने एवं अत्यन्त उन्नत (refined) कंघे मिले हैं।\n\n", "id": "184473", "title": "कंघा"}
{"url": "https://hi.wikipedia.org/wiki?curid=184480", "text": "गणितीय तर्कशास्त्र\n\nगणितीय तर्कशास्त्र (Mathematical logic) गणित की शाखा है किसका संगणक विज्ञान एवं दार्शनिक तर्कशास्त्र से निकट का सम्बन्ध है। तर्कशास्त्र का गणितीय अध्ययन तथा गणित के अन्य विधाओं में तर्कशास्त्र (formal logic) के अनुप्रयोग दोनो ही इसके अंतर्गत आते हैं।\n\nप्राय: गणितीय तर्कशास्त्र को समुच्चय सिद्धान्त, मॉडल सिद्धान्त (model theory), रिकर्सन सिद्धान्त (recursion theory) तथा सिद्धि सिद्धान्त (proof theory) नामक क्षेत्रों में विभक्त किया जाता है।\n\nगणितीय तर्कशास्त्र अपने आरम्भकाल से ही गणित के आधारशिलाओं (foundations of mathematics) के अध्ययन में सहायक सिद्ध हुआ है तथा उससे प्रेरणा पाता रहा है। इसका अध्ययन १९वीं शताब्दी के अन्तिम दिनों में आरम्भ हुआ। सबसे पहले इसके लिये ज्यामिति, अंकगणित और विश्लेषण के स्वयंसिद्धों (axioms) का विकास हुआ। २०वीं शती के आरम्भिक दिनों में डेविड हिल्बर्ट ने इसे गति प्रदान की। उन्होने 'फाउण्डेशनल सिद्धान्तों की समग्रता' (consistency of foundational theories) को सिद्ध करने का प्रोग्राम चलाया। कुर्ट गोडेल (Kurt Gödel), गरहर्ड जेन्तजेन (Gerhard Gentzen) एवं अन्य लोगों ने इस कार्य को और आगे बढ़ाया। समुच्चय सिद्धान्त के क्षेत्र में और कार्य हुए जिससे यह प्रदर्शित हुआ कि लगभग सम्पूर्ण सामान्य गणित को समुच्चयों के रूप में 'फॉर्मलाइज' किया जा सकता है।\n\n", "id": "184480", "title": "गणितीय तर्कशास्त्र"}
{"url": "https://hi.wikipedia.org/wiki?curid=184481", "text": "हिन्दू स्वयंसेवक संघ\n\nराष्ट्रीय स्वयंसेवक संघ (RSS) के विश्व भारत के अतिरिक्त अन्य देशों में काम हेतु हिन्दू स्वयंसेवक संघ नाम से संगठन काम कर रहे हैं। राष्ट्रीय स्वयंसेवक संघ एक हिंदू राष्ट्रवादी संघटन है जिसके सिद्धांत हिंदुत्व में निहित और आधारित हैं। यह राष्ट्रीय स्वयंसेवक संघ की अपेक्षा संघ या आर एस एस नाम से अधिक प्रसिद्ध है। इसकी शुरुआत 1925 में डा. केशव हेडगेवार द्वारा की गयी थी। बीबीसी के अनुसार, संघ विश्व का सबसे बड़ा स्वयंसेवी संस्थान है। 1925 के बाद से धीरे-धीरे इस संस्थान का राजनैतिक महत्व बढता गया और इसकी परिणति भाजपा जैसे राजनैतिक दल के रूप में हुई जिसे आमतौर पर संघ की राजनैतिक शाखा के रूप में देखा जाता है जो भारत के केन्द्रीय सत्ता पर अन्तत: सन 2000 में आसीन हुई।\n\n", "id": "184481", "title": "हिन्दू स्वयंसेवक संघ"}
