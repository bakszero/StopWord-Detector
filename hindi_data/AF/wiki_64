{"url": "https://hi.wikipedia.org/wiki?curid=183042", "text": "लेथ मशीन\n\nलेथ मशीन या खराद एक मशीनी औजार है जो अक्ष के सममित (सिमेट्रिक) रचना वाले सामान बनाने के काम आती है। इसमें धातु का पिण्ड एक अक्ष पर घूर्णन करता रहता है और काटने, छेद करने एवं अन्य क्रियाएँ करने वाले औजार इस पर आवश्यकतानुसार लगाकर इसे उचित रूप दिया जाता है। खराद (Lathe) एक ऐसा यंत्र है जिस पर गोल अंशों को तैयार किया जाता है।\n\nहाथ के किसी उपकरण (औजार) से किसी चीज को इच्छित गोल रूप में नहीं लाया जा सकता। इसलिए इसको खराद में बाँधा जाता है, जो इस चीज को घुमाता रहता है। तब औजार से इस पर काम किया जाता है। जिस मशीन से यह सब काम लिया जाता है उसी को खराद कहते हैं। \n\nचित्र में एक सरल खराद दिखाया गया है। खराद के बाईं ओर इसका शिरोदंड (Head stock) है, जो तैयार होनेवाले अंग को पकड़ने और घुमाने का काम करता है। शिरोदंड में एक खोखला तकला (Spindle) है जो दो धारुकों (Bearings) पर घूमता है। दोनों धारुकों के बीच में तकले पर एक पद घिरनी (Steps pulley) होती है, जिसपर प्राय: तीन पद (steps) होते हैं, इन्हीं पदों से शिरोदंड की ईषा (shaft) की गति को बढ़ाया और घटाया जा सकता है। इसी प्रकार की एक घिरनी उस धुरी पर भी होती है जिससे मोटर द्वारा इस खराद को चलाया जाता है। घिरनी के ऊपर के पट्टे को घिरनी के एक पद से सरकाकर दूसरे पद पर लाने से खराद की गति बदली जाती है। तकले के बाएँ किनारे पर दाँतोंवाले चक्र होते हैं, जिनको दंतिचक्र (Gears) कहा जाता है। इनके द्वारा खराद की नेतृभ्रमि (Leading screw) चलाई जाती है। किसी अंग पर चूडियाँ काटने के लिये नेतृभ्रमि का उपयोग आवश्यक है। और इसी से उपकरण स्तंभ (Tool post) अपने आप चलता है। जिस प्रकार की चूड़ी काटनी होगी उसी प्रकार का उपकरण प्रयोग में लाया जाएगा, परंतु प्रति इंच में चूड़ियों की संख्या दंतिचक्रों द्वारा व्यवस्थित की जाएगी। तकले के दाहिने किनारे पर खराद का चक (Chuck) होता है। इससे उस चीज को पकड़ते हैं जिसपर काम करना होता है।\n\nचक प्राय: दो प्रकार के होते हैं:\n\n\nशिरोदंड के पश्चात्‌ का उपकरण स्तंभ है। यह स्तंभ उपकरणों को पकड़ने और उनको ठीक स्थिति में रखने के काम आता है। इसमें दो चक्र होते हैं, जो हाथ से चलाए जाते हैं। एक चक्र से स्तंभ को खराद की लंबाई में चलाया जाता है और दूसरे चक्र से उपकरण को खराद की चौड़ाई में आगे पीछे किया जाता है। इसलिए बड़े चक्र से उपकरण की काट (cutting) की गति और छोटे चक्र से काट की गहराई को स्थिर किया जाता है। अत: उपकरण स्तंभ का काम किसी वस्तु पर ठीक प्रकार की काट लगाना है।\n\nखराद के दाहिने किनारे पर पुच्छदंड (Tail stock) होता है, जिसका काम शिरोदंड की सहायता करना है; जैसे, यदि किसी लंबी वस्तु पर काम करना है और उसको केवल चक में ही पकड़ा जाय तो बल पड़ने पर वस्तु झुक जायगी। इसलिए ऐसी वस्तु के दूसरे किनारे के बीच छेद बनाकर पुच्छदंड के केंद्र से जमा देते हैं, तब यह वस्तु इस केंद्र पर भी घूमती रहती है। इसके कारण इसके झुकने का डर नहीं होता।\n\nकिसी खराद का आकार उसपर काम करनेवाले अंगों के नाम से माना जाता है। यदि हम कहें कि खराद का आकार १२ x ६० इंच है, तो इसका मतलब हुआ कि इस खराद पर सबसे बड़ा कृत्यक (job) १२ इंच व्यास का और ६० इंच लंबाई का बाँधा जा सकता है। इस प्रकार की खराद को फलकी खराद (Bench Lathe) कहा जाता है। यदि शिरोदंड के चक के नीचे खराद में अधिक स्थान छोड़ दिया जाए, जिसके कारण खराद के आकार से बड़े काम को उस पर बाँधा जा सके, तो उसको अंतराल खराद (Gap Lathe) कहा जायगा।\n\nखराद पर किसी वस्तु (कृत्यक) को बाँधने की तीन रीतियाँ हैं:\n\n(१) चक और पुच्छदंड के केंद्रों पर वस्तु को बांधना वस्तु के दोनों किनारों के व्यास के बीच छेद बनाकर, दोनों दंडों के केंद्रों पर चढ़ाकर कस दिया जाता है। यह कसाव पुच्छदंड के चक्र को घुमाने से होता है। काम की लंबाई के अनुसार पुच्छदंड को आगे पीछे किया जा सकता है।\n\n(२) काम को चक में बाँधना और\n\n(३) मुखपट्ट पर काम को बाँधना।\n\nजैसा काम होता है, वैसी ही रीति का उपयोग होता है। शिरोदंड का तकला खोखला होने के कारण लंबी छड़ों को पकड़ने में सुविधा होती है। पुच्छदंड का काम केवल काम को संभाले रखना ही नहीं, बल्कि छेद करना और भीतर के व्यास को बड़ा करना भी है।\n\nखराद पर कई प्रकार के काम किए जाते हैं। किसी वस्तु को गोल करना और उसको एक विशेष व्यास का बनाना, चूड़ी काटना, किसी वस्तु पर ढलाव बनाना, छोटे छेदों को बड़ा करना, भीतर के व्यास को बढ़ाना तथा इसी प्रकार के अन्य दूसरे काम किए जाते हैं।\n\nवस्तु पर पहले गहरी काट (cut) लेकर उसको नाप से कुछ ही ज्यादा रख लिया जाता है। इसके पश्चात कम काट लेकर काम को उसके ठीक नाप पर लाया जाता है। हर प्रकार की काट के लिए अलग-अलग उपकरण होते हैं। जिस प्रकार का काम करना हो उसी प्रकार के उपकरण को खरीद में लगाना पड़ता है। चूड़ियाँ काटने के लिए उपकरण उसी रूप का बनाया जाता है जिस रूप की चूड़ी होती है।\n\nखरादें कई प्रकार की होती हैं जिनको यहाँ बतलाना कठिन है, परंतु हर खराद के काम करने का नियम वही है जो ऊपर बतलाया गया है। खराद पर काम करने से पहले कुछ बातों को ध्यान में रखना बहुत आवश्यक है। खराद को चलाने से पहले उसको साफ करना और उसके सब अंगों को तेल देना लाभदायक तथा आवश्यक है। तेल देने से खराद का हर भाग अच्छा काम करता है। जिस वस्तु पर काम हो रहा है वह काट लगने से गरम हो जाती है। यदि इसको ठंढा नहीं किया गया तो उपकरण भी गरम हो जायगा और उसकी धार नष्ट हो जाएगी। इससे धातु को काटने में कठिनाई होगी और धातु भी ठीक नहीं कट पाएगी। इसलिए धातु काटने के साथ-साथ उस पर तेल भी दिया जाता है। एक तो यह तेल उपकरण के काम में सुविधा करता है और दूसरे धातु को ठंढा रखता है। यह तेल खास तौर से इसी काम के लिये बनाया जाता है। इस कार्य के लिए साबुन को पानी में घोलकर भी कम में लाया जाता है।\n\nयह भी देखा गया है कि खराद पर काम करने वाले का कोई कपड़ा खराद के किसी चलनेवाले भाग में फँस गया और इसके कारण दुर्घटना हो गई। इसलिए ढीले कपड़े पहनकर खराद पर काम करना ठीक नहीं है। खराद के चलनेवाले सब अंगों पर भी कोई रोक लगाना आवश्यक होता है। धातु काटनेवाले सब उपकरणों को तेज करते रहने से अच्छा काम होता है। कम गहरे और छोटी काट लेने से काम का रूपक अच्छा होता है।\n\nकुछ कारखानों में खरादों को चलाने के लिए ऊपर की ओर एक धुरी लगाई जाती थी, जिसको इंजन से चलाया जाता था। इस धुरी पर कई घिरनियाँ लगाई जाती थीं और हर घिरनी से एक खराद चलती थी। इस प्रणाली के उपयोग से कई कठिनाइयाँ होती थीं, एक तो यह कि यदि एक या दो खरादें चलाना हो तो भी उसी शक्ति का इंजन चलाना पड़ता था जो सब खरादों को एक साथ चलाने के लिए प्रयुक्त होता। इससे खरादों को चलाने में अधिक लागत आती थी। दूसरे, यदि इंजन में कोई खराबी आ गई तो सब खरादों का काम रुक जाता था। तीसरे, इससे दुर्घटनाएँ भी अधिक होती थीं। इसलिए आजकल इस प्रणाली का प्रयोग नहीं किया जाता। अब हर खराद के साथ उसकी अपनी मोटर आती है, जिसको जब भी आवश्यक होता है चला लिया जाता है। इस प्रकार हर खराद की शक्ति उसके साथ अलग रहती है।\n\n", "id": "183042", "title": "लेथ मशीन"}
{"url": "https://hi.wikipedia.org/wiki?curid=183050", "text": "संयुक्त राष्ट्र मुख्यालय\n\nसंयुक्त राष्ट्र संगठन का मुख्यालय [अमेरिका के न्युयॉर्क शहर में स्थित है। इसका भवन आधिकारिक रूप से 9 जनवरी 1951 को खुला। इस भवन का निर्माण 1949-1950 में हुआ। इसके लिए विलियम जेकेंडॉफ से नदी के पूर्वी किनारे पर 17 एकड़ जमीन खरीदी गई। इस सौदे में नेल्सन रॉकफेलर की अहम भूमिका थी।\n", "id": "183050", "title": "संयुक्त राष्ट्र मुख्यालय"}
{"url": "https://hi.wikipedia.org/wiki?curid=183052", "text": "प्रौद्योगिकी का इतिहास\n\nप्रौद्योगिकी का इतिहास वस्तुत: उपयोगी वस्तुतों का निर्माण करने में प्रयुक्त उपकरणों एवं तकनीकों (tools and techniques) के खोज का इतिहास है। यह मानवता के इतिहास से कई अर्थों में समान है। प्रौद्योगिकी के इतिहास और विज्ञान के इतिहास में घनिष्ट सम्बन्ध है। प्रौद्योगिकी ने वैज्ञानिक शोधों (विशेषकर आधुनिक युग में) के लिये मार्ग बनाया है तो वैज्ञानिक जानकारियों ने नयी प्रौद्योगिकी के विकास का रास्ता साफ किया है।\n\nएक तरफ प्रौद्योगिकीय वस्तुएँ (Technological artifacts) अर्थव्यवस्था की उपज हैं तो दूसरी तरफ वे आर्थिक प्रगति के साधन (कारक) भी हैं। प्रौद्योगिक नवाचार समाज के सांस्कृतिक परम्पराओं से प्रभावित होता है और इसे प्रभावित भी करता है। वैज्ञानिक नवाचार से सैनिक शक्ति के विकास में मदद मिलती है।\n\n\n\n\n\n\n", "id": "183052", "title": "प्रौद्योगिकी का इतिहास"}
{"url": "https://hi.wikipedia.org/wiki?curid=183054", "text": "अभिकलन का इतिहास\n\nअभिकलन के इतिहास में केवल अभिकलन का हार्डवेयर या आधुनिक अभिकलन प्रौद्योगिकी ही नहीं है बल्कि इसके अतिरिक्त भी बहुत कुछ है। अभिकलन के इतिहास में अन्य बातों के अतिरिक्त कलम और कागज या चाक और स्लेट पर अभिकलन करने की विधियाँ (पहाड़ा की सहायता से या बिना पहाड़ा के) भी शामिल हैं। \n\n\n", "id": "183054", "title": "अभिकलन का इतिहास"}
{"url": "https://hi.wikipedia.org/wiki?curid=183056", "text": "एनिग्मा (मशीन)\n\nएनिग्मा (Enigma) विद्युत-यांत्रिक रोटर मशीनों के एक परिवार का नाम है जो जर्मन सेना द्वारा द्वितीय विश्वयुद्ध के समय गुप्त सन्देशों के कूटलेखन या कूटलेखों के पठन के लिये प्रयुक्त हुई थी। प्रथम एनिग्मा मशीन जर्मनी के इंजीनियर आर्थर सर्बिअस (Arthur Scherbius) द्वारा प्रथम विश्वयुद्ध के समय विकसित की गयी थी। 'एनिग्मा', यूनानी भाषा का शब्द है जिसका अर्थ 'पहेली' (रिडिल) होता है। \n\n", "id": "183056", "title": "एनिग्मा (मशीन)"}
{"url": "https://hi.wikipedia.org/wiki?curid=183126", "text": "फ़रीदाबाद\n\nफ़रीदाबाद शहर, दक्षिणी पूर्वी हरियाणा राज्य, पश्चिमोत्तर भारत में स्थित है। सरकार ने इसे राष्ट्रीय राजधानी क्षेत्र घोषित कर दिया है। 15 अगस्त 1979 में यह हरियाणा का 12वां ज़िला बना। आज फ़रीदाबाद अपने उद्योगों के लिए प्रसिद्ध है। समय के साथ यहाँ की आबादी बढ़ती गई और इसका औद्योगिकरण होता गया। अब यहाँ पर अनेक औद्योगिक इकाईयों की स्थापना हो चुकी है। हरियाणा की आय का 60 प्रतिशत हिस्सा फरीदाबाद से ही आता है। यह दिल्ली से मात्र 10 किलोमीटर की दूरी पर स्थित है। सरकार ने इसे राष्ट्रीय राजधानी क्षेत्र घोषित कर दिया है।\n\nफ़रीदाबाद की स्थापना सन 1607 ई. में शेख़ फ़रीद, जहांगीर के खजांची ने बनवाया था। उनका मक़्सद यहाँ से गुजरने वाले राजमार्ग की रक्षा करना था। यह दिल्ली से 25 किलोमीटर दक्षिण में स्थित है। फ़रीद ने यहाँ एक क़िला, एक तालाब तथा एक मस्जिद बनवाई। बाद में यह बल्लभगढ़ के शासक के पास उसकी जागीर के तौर पर रहा। यहाँ के शासकों ने सन 1857 के प्रथम स्वतन्त्रता संग्राम में महत्त्वपूर्ण भाग लिया, जिस कारण से अंग्रेज़ों ने फ़रीदाबाद को अपने अधिकार में ले लिया। सन 1947 में स्वतन्त्रता प्राप्ति के समय फ़रीदाबाद अविकसित क्षेत्र था। देश के विभाजन के बाद पश्चिमी पंजाब व उत्तरी पश्चिमी सीमा प्रांत से विस्थापित परिवार फ़रीदाबाद में आकर बस गए। इन लोगों ने इस नगर में व्यापक स्तर पर उद्योग- धन्धे स्थापित करके इसे औद्योगिक नगरी का गौरव प्रदान किया।\n\nगेहूँ यहाँ की सबसे महत्त्वपूर्ण फ़सल है। अन्य फ़सलों में ज्वार, बाजरा, तिलहन, गन्ना और दलहन शामिल है।\n\nफ़रीदाबाद हरियाणा का सबसे बड़ा शहर और देश का दसवाँ बड़ा औद्योगिक परिसर है। यहाँ के उद्योगों में मशीनी औज़ार, ट्रैक्टर, मोटरसाइकिल, इस्पात ट्यूब, विद्युत चालित करघे से बने उत्पाद और र्सायन व औषधि उत्पाद शामिल हैं।\n\nयह सड़क और रेलमार्ग से दिल्ली से जुड़ा हुआ है। राष्ट्रीय राजमार्ग 2 से पर्यटक आसानी से फरीदाबाद तक पहुंच सकते हैं। सड़क मार्ग के अलावा रेल मार्ग से भी आसानी से फरीदाबाद तक पहुंचा जा सकता है। दिल्ली-मथुरा रेल लाइन पर फरीदाबाद में रेलवे स्टेशन भी बनाया गया है।\n\nफ़रीदाबाद में अग्रवाल कॉलेज, कॅरियर इंस्टिट्यूट ऑफ़ टेक्नोलॉजी ऐंड मैनेजमेंट और नेशनल इंस्टिट्यूट ऑफ़ फ़ाइनेंशियल मैनेजमेंट समेत कई महाविद्यालय हैं।\n\nफ़रीदाबाद पर्यटन का आकर्षक स्थल है। यहाँ आने वाले पर्यटक कहीं भी नीरसता या बोरियत महसूस नहीं करते। वह यहाँ पर शानदार छुट्टियाँ मना सकते हैं और अनेक पर्यटक स्थलों की यात्रा भी कर सकते हैं।\n\n2001 की जनगणना के अनुसार इस शहर की जनसंख्या 10,54,981 है। ज़िले की कुल जनसंख्या 21,93,276 है।\n", "id": "183126", "title": "फ़रीदाबाद"}
{"url": "https://hi.wikipedia.org/wiki?curid=183140", "text": "निम्न घनत्व कोलेस्ट्रॉल\n\nकोलेस्ट्रॉल रक्त में घुलनशील नहीं होता है। उसका कोशिकाओं तक एवं उनसे वापस परिवहन लिपोप्रोटींस नामक वाहकों द्वारा किया जाता है। निम्न-घनत्व लिपोप्रोटीन या एलडीएल, बुरे कोलेस्ट्रॉल के नाम से जाना जाता है। उच्च-घनत्व लिपोप्रोटीन या एचडीएल, अच्छे कोलेस्ट्रॉल के नाम से जाना जाता है। ट्राइग्लीसिराइड्स एवं Lp (a) कोलेस्ट्रॉल के साथ ये दो प्रकार के लिपिड, कुल कोलेस्ट्रॉल की मात्रा बनाते हैं, जिसे रक्त परीक्षण के द्वारा ज्ञात किया जा सकता है।\n\nन्यूनघनत्व लिपोप्रोटीन (\"लो डेनसिटी लिपोप्रोटीन्स\") कोलेस्ट्रॉल को सबसे ज्यादा नुकसानदायक माना जाता है। इसका उत्पादन लिवर द्वारा होता है, जो वसा को लिवर से शरीर के अन्य भागों मांसपेशियों, ऊतकों, इंद्रियों और हृदय तक पहुंचाता है। यह बहुत आवश्यक है कि एल डी एल कोलेस्ट्रॉल की मात्रा कम रहे, क्योंकि इससे यह पता चलता है कि रक्त के प्रवाह में कोलेस्ट्रॉल की मात्रा आवश्यकता से अधिक हो गई है। ऐसे में यह रक्तनली की दीवारों पर यह जमना शुरू हो जाता है और कभी-कभी नली के छिद्र बंद हो जाते हैं। परिणामस्वरूप हार्टअटैक की संभावना बढ़ जाती है। राष्ट्रीय कोलेस्ट्रॉल नियंत्रण कार्यक्रम के अनुसार शरीर में एल डी एल कोलेस्ट्रॉल का स्तर १०० मिली ग्राम/डीएल से कम होना चाहिए। एलडीएल (बुरा) कोलेस्ट्रॉल अत्यधिक होता है, तो यह धीरे-धीरे हृदय तथा मस्तिष्क को रक्त प्रवाह करने वाली धमनियों की भीतरी दीवारों में जमा होता जाता है। यदि एक थक्का (क्लॉट) जमकर संकरी हो चुकी धमनी में रुकावट डाल देता है, तो इसके परिणामस्वरूप हृदयाघात या स्ट्रोक हो सकता है।\n", "id": "183140", "title": "निम्न घनत्व कोलेस्ट्रॉल"}
{"url": "https://hi.wikipedia.org/wiki?curid=183142", "text": "उच्च घनत्व कोलेस्ट्रॉल\n\nकोलेस्ट्रॉल रक्त में घुलनशील नहीं होता है। उसका कोशिकाओं तक एवं उनसे वापस परिवहन लिपोप्रोटींस नामक वाहकों द्वारा किया जाता है। निम्न-घनत्व लिपोप्रोटीन या एलडीएल, बुरे कोलेस्ट्रॉल के नाम से जाना जाता है। उच्च-घनत्व लिपोप्रोटीन या एचडीएल, अच्छे कोलेस्ट्रॉल के नाम से जाना जाता है। ट्राइग्लीसिराइड्स एवं Lp (a) कोलेस्ट्रॉल के साथ ये दो प्रकार के लिपिड, कुल कोलेस्ट्रॉल की मात्रा बनाते हैं, जिसे रक्त परीक्षण के द्वारा ज्ञात किया जा सकता है।\n\nउच्च घनत्व लिपोप्रोटीन (\"हाई डेनसिटी लिपोप्रोटीन्स\") को अच्छा कोलेस्ट्रॉल माना जाता है। इसका उत्पादन भी यकृत ही से होता है, जो कोलेस्ट्रॉल और पित्त को ऊतकों और इंद्रियों से पुनष्चक्रित करने के बाद वापस लिवर में पहुंचाता है। एच डी एल कोलेस्ट्रॉल की मात्रा का अधिक होना एक अच्छा संकेत है, क्योंकि इससे हृदय के स्वस्थ होने का पता चलता है। राष्ट्रीय कोलेस्ट्रॉल नियंत्रण कार्यक्रम के अनुसार शरीर में एच डी एल कोलेस्ट्रॉल का स्तर ६० मिली ग्राम/डीएल से अधिक नहीं होनी चाहिए। अच्छे कोलेस्ट्रॉल भोजन में शामिल हैं मछली का तेल, सोयाबीन उत्पाद, एवं हरी पत्तेदार सब्ज़ियां। सप्ताह में पांच दिन, एवं प्रत्येक बार लगभग ३० मिनट के लिए ऐरोबिक व्यायाम (पैदल चलना, दौड़ना, सीढ़ी चढ़ना आदि) करें तो केवल दो महीनों में एचडीएल ५ प्रतिशत से बढ़ा सकते हैं। धूम्रपान कम या बंद करने भर से एचडीएल १० प्रतिशत से बढ़ सकता है। वज़न कम करना भी अच्छे कोलेस्ट्रॉल को बढ़ाने का अन्य तरीका है। शरीर का वज़न प्रत्येक छ: पाउण्ड कम करने पर शरीर में अच्छा कोलेस्ट्रॉल १ मिली ग्राम/डेसि.लि. से बढ़ा सकते हैं। \n", "id": "183142", "title": "उच्च घनत्व कोलेस्ट्रॉल"}
{"url": "https://hi.wikipedia.org/wiki?curid=183144", "text": "अत्यधिक निम्न घनत्व कोलेस्ट्रॉल\n\nकोलेस्ट्रॉल रक्त में घुलनशील नहीं होता है। उसका कोशिकाओं तक एवं उनसे वापस परिवहन लिपोप्रोटींस नामक वाहकों द्वारा किया जाता है। निम्न-घनत्व लिपोप्रोटीन या एलडीएल, बुरे कोलेस्ट्रॉल के नाम से जाना जाता है। उच्च-घनत्व लिपोप्रोटीन या एचडीएल, अच्छे कोलेस्ट्रॉल के नाम से जाना जाता है। ट्राइग्लीसिराइड्स एवं Lp (a) कोलेस्ट्रॉल के साथ ये दो प्रकार के लिपिड, कुल कोलेस्ट्रॉल की मात्रा बनाते हैं, जिसे रक्त परीक्षण के द्वारा ज्ञात किया जा सकता है।\n\nअतिन्यून घनत्व लिपोप्रोटीन (\"वेरी लो डेनसिटी लिपोप्रोटीन्स\") शरीर में लिवर से ऊतकों और इंद्रियों के बीच कोलेस्ट्रॉल को ले जाता है। वी एल डी एल कोलेस्ट्रॉल, एल डी एल कोलेस्ट्रॉल से ज्यादा हानिकारक होता है। यह हृदय रोगों का कारण बनता है।\n", "id": "183144", "title": "अत्यधिक निम्न घनत्व कोलेस्ट्रॉल"}
{"url": "https://hi.wikipedia.org/wiki?curid=183156", "text": "बरनावा\n\nबरनावा या वारणावत मेरठ से ३५ किलोमीटर दूर और सरधना से १७ कि.मी बागपत जिला में स्थित एक तहसील है। इसकी स्थापना राजा अहिरबारन तोमर ने बहुत समय पूर्व की थी। यहां महाभारत कालीन लाक्षाग्रह चिन्हित है। लाक्षाग्रह नामक इमारत के अवशेष यहां आज एक टीले के रूप में दिखाई देते हैं। महाभारत में कौरव भाइयों ने पांडवों को इस महल में ठहराया था और फिर जलाकर मारने की योजना बनायी थी। किन्तु पांडवों के शुभचिंतकों ने उन्हें गुप्त रूप से सूचित कर दिया और वे निकल भागे। वे यहां से गुप्त सुरंग द्वारा निकले थे। ये सुरंग आज भी निकलती है, जो हिंडन नदी के किनारे पर खुलती है। इतिहास अनुसार पांडव इसी सुरंग के रास्ते जलते महल से सुरक्षित बाहर निकल गए थे। जनपद में बागपत व बरनावा तक पहुंचने वाली कृष्णा नदी का यहां हिंडन में मिलन होता है।\n\nउल्लेखनीय है कि पांडवों ने जो पाँच गाँव दुर्योधन से माँगे थे वह गाँव पानीपत, सोनीपत, बागपत, तिलपत, वरुपत (बरनावा) यानि पत नाम से जाने जाते हैं। जब श्रीकृष्ण जी संधि का प्रस्ताव लेकर दुर्योधन के पास आए थे तो दुर्योधन ने कृष्ण का यह कहकर अपमान कर दिया था कि \"युद्ध के बिना सुई की नोक के बराबर भी जमीन नहीं मिलेगी।\" इस अपमान की वजह से कृष्ण ने दुर्योधन के यहाँ खाना भी नहीं खाया था। वे गए थे महामुनि विदुर के आश्रम में। विदुर का आश्रम आज गंगा के उस पार बिजनौर जिले में पड़ता है। वहां पर विदुर जी ने कृष्ण को बथुवे का साग खिलाया था। आज भी इस क्षेत्र में बथुवा बहुतायत से उगता है। \n\nमहाभारत कालीन लाक्षाग्रह चिन्हित है। लाक्षाग्रह नामक इमारत के अवशेष यहां आज एक टीले के रूप में दिखाई देते हैं। महाभारत में कौरव भाइयों ने पांडवों को इस महल में ठहराया था और फिर जलाकर मारने की योजना बनायी थी। किन्तु पांडवों के शुभचिंतकों ने उन्हें गुप्त रूप से सूचित कर दिया और वे निकल भागे। वे यहां से गुप्त सुरंग द्वारा निकले थे। ये सुरंग आज भी निकलती है, जो हिंडन नदी के किनारे पर खुलती है। इतिहास अनुसार पांडव इसी सुरंग के रास्ते जलते महल से सुरक्षित बाहर निकल गए थे।\n\nबरनावा जाने के लिए मेरठ से शामली रोड होते हुए बरनावा रोड द्वारा रास्ता है। यहां के लिये उत्तर प्रदेश राज्य सड़क परिवहन निगम की बसें चलती हैं।\n", "id": "183156", "title": "बरनावा"}
{"url": "https://hi.wikipedia.org/wiki?curid=183177", "text": "महामाया मंदिर, मोदीनगर\n\nउत्तर प्रदेश के गाजियाबाद जिला के मोदीनगर कस्बे में सीकरी खुर्द ग्राम में स्थित है। इस मंदिर की स्थानीय लोगों में बहुत मान्यता है। सीकरी गांव स्थित देवी माता का मंदिर काफी प्रसिद्ध है। यहां प्रत्येक वर्ष नवरात्रों में माता का भव्य दरबार लगता है। इस मंदिर में सभी देवी-देवताओं की मूर्तियां लगी हुई हैं।\n", "id": "183177", "title": "महामाया मंदिर, मोदीनगर"}
{"url": "https://hi.wikipedia.org/wiki?curid=183181", "text": "यूरोपीय उत्सर्जन मानक\n\nयूरोपीय उत्सर्जन मानक (अंग्रेज़ी:\"यूरोपियन एमिशन स्टेंडर्ड\") प्रदूषण संबंधी नियामक हैं जो यूरोप में सभी वाहनों पर लागू किए जाते हैं। यूरोपियन एमिशन स्टेंडर्डस सभी यूरोपियन देशों में एक समान लागू हैं। वर्तमान समय में नाइट्रोजन ऑक्साइड, सभी हाइड्रोकार्बन, गैर-मीथेन हाइड्रोकार्बन, कार्बन मोनोऑक्साइड और पार्टिकुलेट मैटर संबंधी उत्सर्जन पर कारों, ट्रेनों, ट्रैक्टरों, लॉरियों और इनसे संबंधित मशीनरी पर यह कड़े नियामक लागू होते हैं। इनके विपरीत, समुद्री जहाजों और हवाई जहाजों को इन नियामकों से अलग रखा गया है। प्रत्येक वाहन पर नियामक उसके आकार के अनुसार ही तय किए जाते हैं, अतएव मानकों पर खरे न उतरने वाले वाहनों की बिक्री पर कड़ा निषेध लगा है।\n\nनए वाहन वाले मॉडलों को कड़ाई से वर्तमान नियामकों पर खरा उतरना आवश्यक होता है। किन्तु पुराने इंजन वाले और पिछले उत्सर्जन संबंधी नियामकों पर उतारे गए वाहनों में साधारण से सुधारों के बाद उनकी बिक्री पर छूट है। यूरोपीय संघ में कुल कार्बन उत्सर्जन का २० प्रतिशत सड़क यातायात से निकलता है। क्योटो प्रोटोकॉल के अंतर्गत उद्योग जगत के सभी हलकों से ८ प्रतिशत उत्सर्जन की कमी का लक्ष्य निर्धारित किया गया था। लेकिन हाल के कुछ वर्षो में यातायात से उत्सर्जन की मात्र में काफी तेज वृद्धि हुई है। अब हाल ये है कि यूरोपीय संघ से पूरे विश्व में यातायात संबंधी कार्बन उत्सर्जन ३.५ प्रतिशत होता है। यूरोपीय उत्सर्जन मानक का यूरो-ककक १ जनवरी, २००६ को लागू किया गया था।\n\nभारत सरकार ने भी हाल में की गई एक घोषणा में कहा था कि वह वाहन संबंधित नए नियामक शीघ्र लागू करेगी। फिल्हाल भारत में भारतीय मानक लागू हैं, जिनमेम भारत स्टैन्डर्ड- १,२ व ३ हैं।\n\n\n", "id": "183181", "title": "यूरोपीय उत्सर्जन मानक"}
{"url": "https://hi.wikipedia.org/wiki?curid=183183", "text": "बीरबानी\n\nबीरबानी शब्द का प्रयोग प्राय: हरियाणा और पश्चिमी उत्तर प्रदेश में महिलाओं के लिए किया जाता हैं।\n", "id": "183183", "title": "बीरबानी"}
{"url": "https://hi.wikipedia.org/wiki?curid=183192", "text": "CAS संख्या\n\nCAS (कैस) पंजीकरण संख्या, रासायनिक तत्वों, यौगिकों, पॉलिमरों, जैविक अनुक्रमों, मिश्रणों और मिश्र धातुओं के लिए एक अद्वितीय संख्यात्मक पहचान है। इसे कैस संख्या, CAS RNs या CAS #s भी कहा जाता है।\n\nकैमिकल एबस्ट्रैक्ट्स सर्विस (Chemical Abstracts Service-CAS) (हिन्दी अनुवादः रासायनिक सार सेवा), अमेरिकन कैमिकल सोसायटी का एक प्रभाग है जो हर ज्ञात रसायन को एक अद्वितीय पहचान संख्या प्रदान करती है। इस पूरी कवायद का उद्देश्य डाटाबेस खोजों को और अधिक सुविधाजनक बनाना है, क्योंकि अक्सर एक रसायन के कई नाम होते है। लगभग सारे अणु डाटाबेस आज कैस संख्या के द्वारा खोज की अनुमति देते हैं।\n\nसितम्बर 2009 तक, कैस रजिस्ट्री में 5 करोड़ से अधिक कार्बनिक और अकार्बनिक पदार्थ और 6.1 करोड़ से अधिक अनुक्रम थे और जिसमें प्रत्येक सप्ताह लगभग 50,000 नई संख्याओं की वृद्धि हो रही है। कैस इन रसायनों के डाटाबेस कैस रजिस्ट्री, का अनुरक्षण और विक्रय भी करता है।\n", "id": "183192", "title": "CAS संख्या"}
{"url": "https://hi.wikipedia.org/wiki?curid=183194", "text": "स्टोरेज एरिया नेटवर्क\n\nएक स्टोरेज एरिया नेटवर्क (SAN) एक ढांचा है जो कि रिमोट कंप्यूटर उपकरणों (जैसे डिस्क सारिणी, टेप लाईब्रेरी तथा ऑप्टिकल ज्यूक बॉक्स) को सर्वर से इस ढंग से जोड़ता है कि सिस्टम स्थानीय ऑपरेटिंग सिस्टम से जुड़ा प्रतीत होता है। हालांकि SAN की लागत और जटिलता कम हो रही है, लेकिन वे बड़े उद्यमों के बाहर सामान्य रूप से नहीं पाए जाते हैं।\n\nऐतिहासिक रूप से, डाटा केंद्र पहले \"SCSI डिस्क सारिणी को द्वीप बना कर प्रत्यक्ष रूप से जुड़े हुए संग्रहण (DAS) के रूप में बदलते हैं, जिनमें से प्रत्येक एक एप्लीकेशन को समर्पित होता है और 'आभासी हार्ड ड्राइव' की एक संख्या (अथार्त LUNs) के रूप में दिखाई देता है। मूलतः, SAN ऐसे संग्रहण द्वीपों को एक उच्च गति नेटवर्क का उपयोग कर के जोड़ता है।\n\nआपरेटिंग सिस्टम एक समर्पित बिना शेयरिंग के - LUNS का प्रयोग कर के अपना फाइल सिस्टम बनाते हैं जैसे कि वे स्थानीय रूप से स्वयं के लिए करते हैं। यदि एक से अधिक सिस्टम LUN को शेयर करने का प्रयास करेंगे तो वे एक दूसरे के काम में हस्तक्षेप करेंगे तथा डाटा खराब कर देंगे। LUN पर कम्प्यूटरों के बीच डाटा शेयर करने की किसी भी योजना के लिए एक उन्नत समाधान की आवश्यकता है जैसे कि SAN फाइल सिस्टम या क्लसटर्ड कम्प्यूटिंग/गणना.\n\nइन मुद्दों के बावजूद, SAN संग्रहण क्षमता का उपयोग बढ़ाने में मदद करता है चूंकि एक से अधिक सर्वर अपने निजी संग्रहण स्थान को डिस्क सारिणी के रूप में इकठ्ठा करते हैं।\n\nSAN के सामान्य उपयोगों में व्यवहारिक डाटा का प्रावधान भी है जिसके लिए हार्ड डिस्क तक उच्च गति ब्लॉक स्तर तक पहुँच आवश्यक है जैसे कि ईमेल सर्वर, डाटाबेस और अत्याधिक प्रयोग होने वाले फ़ाइल सर्वर.\n\nSAN के विपरीत, नेटवर्क संलग्न संग्रहण(NAS) फ़ाईल आधारित प्रोटोकॉल जैसे कि NFS या SMB/CIFS का प्रयोग करता है जिसमे यह स्पष्ट है कि संग्रहण रिमोट स्थान पर है और कम्प्यूटर डिस्क ब्लाक के बजाए फ़ाईल कस एक हिस्से का अनुरोध करता है। हाल ही में, NAS हेड्स ने SAN संग्रहण का NAS में रूपांतरण सरल बना दिया है। ह्\n\nNAS और SAN के बीच अंतर होने के बावजूद, ऐसे समाधान बनाना संभव है जिसमें दोनों तकनीकें शामिल हों, जैसा कि चित्र में दिखाया गया है।\n\nसंग्रहण को शेयर करने से स्टोर प्रबंधन सरल और लचीला होता है क्योंकि एक सर्वर से दूसरे सर्वर पर संग्रहण स्थानांतरित करने के लिए तारों तथा संग्रहण उपकरणों के स्थान में परिवर्तन नहीं करना पड़ता.\n\nअन्य लाभों में सर्वर को SAN से बूट करने की क्षमता शामिल है। इससे खराब सर्वर को तेजी तथा आसानी से बदला जा सकता है चूंकि SAN को दोबारा व्यवस्थित किया जा सकता है अतः परिवर्तित सर्वर खरं सर्वर का LUN उपयोग कर सकता है। इस प्रक्रिया में आधे घंटे का समय लगता है तथा नये डाटा केन्द्रों में तेजी से लागू किया जा रहा है। इसे सुविधाजनक बनाने तथा इस गति को और बढ़ाने के लिए कई उभरते हुए उत्पाद डिजाईन किये जा रहे हैं। उदाहरण के लिए, ब्रोकेड, एक रिसोर्स मैनेजर नामक एक एप्लीकेशन प्रस्तुत करता है जिसमें स्वचालित ढंग से सर्वर को बूट ऑफ करने का प्रावधान है तथा जिसमें विशिष्ट मामले में लोड समय मिनट में मापा जाता है। यद्यपि प्रौद्योगिकी का यह क्षेत्र अभी नया है कई लोग इसे उद्यम डाटा केंद्र के भविष्य के रूप में देखते हैं।\n\nSAN अत्याधिक प्रभावी ढंग से आपदा प्रबंधन प्रक्रिया को सक्षम करते हैं। SAN एक अवधि में दूर स्थान पर स्थित दूसरी संग्रहण सारिणी तक पहुँच सकता है। यह संग्रहण में बदलाव को संभव बनाता है चाहे इसे डिस्क सारिणी नियंत्रक, सर्वर सोफ्टवेयर या विशेषज्ञ SAN उपकरण द्वारा कार्यान्वित किया जाये. चूंकि लम्बी दूरी के संचार के लिए IP WAN सबसे सस्ती विधि है, अतः IP (FCIP) और iSCSI प्रोटोकॉल को फाइबर चैनल पर विकसित किया गया ताकि IP नेटवर्क पर SAN का विस्तार हो सके। पारंपरिक भौतिक SCSI परत केवल कुछ ही मीटर की दूरी पर काम कर सकती थी जो एक आपदा में कारोबार बरकरार रखने के लिए पर्याप्त नहीं था। संयुक्त राज्य अमेरिका में 11 सितम्बर के हमले के बाद इस SAN एप्लीकेशन की मांग नाटकीय रूप से बढ़ गयी है और सर्बानेस ओक्स्ले और समान कानून से जुड़े विनियामक बनाने की मांग तेजी से बढ़ रही है।\n\nडिस्क सारिणियों के आर्थिक जुड़ाव ने कई सुविधाओं के विकास को त्वरित किया है जिसमें I/O कैशिंग, स्नैपशौटिंग और वॉल्यूम क्लोनिंग (बिजनेस कोंटीन्युअंस वोल्यूम अथवा BCVs) शामिल हैं।\n\nज्यादातर संग्रहण नेटवर्क सर्वर तथा डिस्क ड्राइव उपकरणों के बीच संचार के लिए SCSI प्रोटोकॉल का प्रयोग करते हैं। वे भौतिक निम्न स्तर के SCSI का प्रयोग नहीं करते, इसके बजाए नये संग्रहण नेटवर्क iSCSI का प्रयोग करते हैं। नेटवर्क बनाने के लिए अन्य निम्न स्तर प्रोटोकॉल के लिए एक मैपिंग परत का प्रयोग किया जाता है:\n\n\nSAN अक्सर एक फाइबर चैनल फैब्रिक टोपोलॉजी का उपयोग करता है - जो संग्रहण सम्बंधित संचार के लिए एक विशेष रूप से तैयार किया गया बुनियादी ढांचा है। यह NAS में प्रयुक्त उच्च स्तर प्रोटोकॉल की अपेक्षा अधिक तेज तथा विश्वसनीय पहुँच प्रदान करता है। कपड़ा लोकल एरिया नेटवर्क में प्रयुक्त होने वाले नेटवर्क सेगमेंट के समान होता है। एक विशेष फाइबर चैनल SAN कपड़ा कई फाइबर चैनल स्विचों की संख्या से मिल कर बनता है। \nआजकल, सभी प्रमुख SAN उपकरण बेचने वाले भी फाइबर चैनल रूटिंग समाधान के कुछ प्रकार प्रस्तुत कर रहे हैं और ये समाधान डाटा को कपड़े की विभिन्न परतों में बिना मिलाये, गुजरने की अनुमति दे कर SAN को अत्यधिक लाभदायक बना रहे हैं। ये समाधान मूल प्रोटोकॉल तत्त्वों का प्रयोग करते हैं तथा उच्च स्तर पर प्रदर्शित ढांचे बिल्कुल भिन्न हैं। \nवे अक्सर आईपी या SONET/SDH पर फाइबर चैनल ट्रैफिक की मैपिंग को सक्षम बनाते हैं।\n\nSAN फाइबर चैनल के साथ शुरूआती समस्याओं में एक समस्या यह थी कि विभिन्न निर्माताओं द्वारा निर्मित स्विच और अन्य हार्डवेयर पूरी तरह से अनुकूल नहीं थे। यद्यपि मूल संग्रहण प्रोटोकॉल FCP हमेशा ही काफी अच्छी गुणवत्ता के थे, उच्च स्तर के कुछ प्रोग्रामों ने अच्छी तरह से काम नहीं किया। इसी तरह, कई होस्ट ऑपरेटिंग सिस्टम दूसरे ऑपरेटिंग सिस्टम के साथ एक ही कपड़े के बंटवारे पर खराब प्रतिक्रिया करेंगे। मानकों को अंतिम रूप देने से पहले कई समाधान बाज़ार में उतारे गये और इसके बाद विक्रेताओं ने कई मानकों का अविष्कार किया है।\n\nबड़ी डिस्क सारिणियों का नेटवर्क होने के कारण SAN का मुख्य रूप से बड़े पैमाने पर, उच्च प्रदर्शन वाले उद्यमों में संग्रहण के कार्यों में इस्तेमाल किया जाता है। SAN उपकरण अपेक्षाकृत महंगा है और इतने फाइबर चैनल होस्ट बस अडाप्टर डेस्कटॉप कंप्यूटर में दुर्लभ हैं। ISCSI SAN प्रौद्योगिकी के द्वारा अंततः सस्ते SAN उत्पादन की उम्मीदें हैं, लेकिन ऐसा नहीं लगता कि इस प्रौद्योगिकी का प्रयोग उद्यम डाटा केंद्र के बाहर किया जाएगा. डेस्कटॉप ग्राहकों द्वारा NAS प्रोटोकॉल जैसे कि SMB तथा NFS का प्रयोग जारी रखने की उम्मीद की जाती है। इसका अपवाद रिमोट संग्रहण प्रतिकृति को माना जा सकता है।\n\nवीडियो संपादन कार्य समूहों में अत्यधिक डाटा स्थानान्तरण दर की आवश्यकता होती है। उद्यम बाजार के बाहर, यह एक ऐसा क्षेत्र है जिसे SAN से अत्यधिक लाभ मिला है।\n\nप्रति नोड बैंडविड्थ के उपयोग पर नियंत्रण, जिसे कभी कभी सेवा की गुणवत्ता(QoS) के रूप में निर्दिष्ट किया जाता है, वीडियो कार्य समूहों में विशेष रूप से महत्वपूर्ण है क्योंकि अगर अपर्याप्त खुली बैंडविड्थ हो तो यह पूरे नेटवर्क में साफ़ और प्राथमिकता के आधार पर बैंडविड्थ का उपयोग सुनिश्चित करता है। एविड यूनिटी, एप्पल का XSAN और टाइगर प्रौद्योगिकी मेटाSAN विशेष रूप से वीडियो नेटवर्क के लिए डिजाइन किए हैं और यह सुविधा प्रदान करते हैं।\n\nएक ऐसी प्रक्रिया जिसमें तार्किक संग्रहण को भौतिक संग्रहण से अलग किया जाता है, संग्रहण आभासीकरण कहते हैं। भौतिक संग्रहण संसाधनों को संग्रहण पूल में एकत्रित किया जाता है, जिससे तार्किक संग्रहण बनाया गया है। यह उपयोगकर्ता के डाटा के भंडारण के लिए एक तार्किक जगह प्रदान करती है और वास्तविक भौतिक स्थान पर मैपिंग की प्रक्रिया को पारदर्शी ढंग से सम्भालती है। इसका उपयोग विक्रेता के स्वामित्व वाले समाधान का उपयोग कर के आधुनिक डिस्क सारीणियों में किया जाता है। हालांकि, इसका लक्ष्य विभिन्न विक्रेताओं के नेटवर्क पर बिखरी हुई कई डिस्क सारिणियों को एक एकाकी संग्रहण उपकरण में आभासी रूप से इकठ्ठा करना है जिसका प्रबंधन समान रूप से किया जा सके।\n\n\n", "id": "183194", "title": "स्टोरेज एरिया नेटवर्क"}
{"url": "https://hi.wikipedia.org/wiki?curid=183206", "text": "प्रेमचंद सहजवाला\n\nप्रेमचंद सहजवाला का जन्म १८ दिसम्बर १९४५ को सिंध के सिजावल जिले में हुआ। विभाजन के बाद ब्भारत आ कर विभाजन का दर्द और गरीबी सही और अपनी संवेदनशीलता के होते एक दिन कथाकार बन गए। उन्होंने एम्. एस. सी गणित तक शिक्षा पाई तथा ३५ वर्ष भारत मौसम विज्ञानं विभाग में नौकरी करते रहे। अपना प्रथम विवाह खुद अपने ही अहम से तोड़ डालने का दुःख इन को हमेशा सालता है पर इस के बावजूद अपने दुसरे वैवाहिक जीवन को वे बखूबी निभाते आए हैं। पहले विवाह से एक बेटी है जिस से वे जी जान से प्यार करते हैं तथा यदा कदा उस के संपर्क में भी रहते हैं। उन क सहित्यिक परिचय निम्न्लिखित है: 1. हिंदी के चर्चित कथाकार. हिंदी की सभी प्रमुख पत्रिकाओं 'धर्मयुग', 'साप्ताहिक हिंदुस्तान' 'सारिका' 'कहानी' 'रविवार' आदि में कहानियां व एक लघु उपन्यास प्रकाशित. तीन कहानी संग्रह, जिन में से एक 'कैसे कैसे मंज़र' पर 'केंद्रीय हिंदी निदेशालय' का पुरस्कार. पिछले कुछ वर्षों से ग़ज़ल लेखन में भी सक्रिय.\n\n2. अंग्रेज़ी में 7500 प्रश्नोत्तर के रूप में एक Encyclopedia 'India Through Questions and Answers (2 vol.) में प्रकशित जिस में कई महत्वपूर्ण भाषण यथा स्वामी विवेकानंद के सन् '93 में शिकागो (अमेरीका) की धर्म संसद में किये गए भाषण व शेख अब्दुल्लाह का '48 में कश्मीर पर संयुक्त राष्ट्र में किया गया भाषण आदि संकलित. \nअंग्रेज़ी की websites यथा www.merinews.com, www.youthejournalist.com, www.sulekha.com आदि पर Citizen Journalist के रूप में राजनीती व इतिहास सम्बन्धी कई लेख प्रकाशित. \n3. सिन्धी में भी छुटपुट लेखन.", "id": "183206", "title": "प्रेमचंद सहजवाला"}
{"url": "https://hi.wikipedia.org/wiki?curid=183287", "text": "बिशुनपुर ग्राम\n\nबिशुनपुर जौनपुर जनपद क़ा गाँव जौनपुर इलाहबाद मार्ग पर जौनपुर से १० किलोमीटर की दूरी पर सई\nनदी के पूरब और सड़क के दक्षिण क़ा गाँव है, यह गाँव कृषि प्रधान के साथ साथ पशु पालन और नौकरी पेशे में अधिकांस शिक्षण प्रसिक्षण से जुड़ा गाँव है, देश बिदेश में भी कुछ एक क़ा जाना आना है सामाजिक सरोकारों से जुड़ा थोड़ी थोड़ी सबकी आबादी वाला गाँव जिसमे दलित, पिछड़े ज्यादा है थोड़े से बामन और एकाध घर ठाकुरों के भी है, गाँव की ज्यादा महिलाएं अपढ़ है पर कर्मठ और मेहनती है, पर आज गाँव में एक प्राइमरी स्कूल है | नदी के किनारे क़ा गाँव होने के नाते वर्षा ऋतू में बाढ़ क़ा खतरा बना रहता है, पर बाग बगीचे हरे भरे फलदार बने होते है |\n", "id": "183287", "title": "बिशुनपुर ग्राम"}
{"url": "https://hi.wikipedia.org/wiki?curid=183288", "text": "महापरियोजना\n\nऐसी परियोजना को महापरियोजना या मेगाप्रोजेक्ट (megaproject) कहते हैं जिसमें अत्यन्त बड़े स्तर निवेश (investment) करने की जरूरत पड़ती है। प्राय: एक बिलियन अमेरिकी डालर से भी अधिक खर्च वाले परियोजनाओं को महापरियोजना की श्रेणी में रखा जाता है। इन पर जनता का बहुत ध्यान भी आकर्षित होता है क्योंकि इनका आम जनता, पर्यावरण एवं देश की अर्थव्यवस्था पर बड़ा असर पड़ने की सम्भावना रहती है। दूसरे शब्दों में महापरियोजना उस पहल (इनिशिएटिव) को कहते हैं जिनमें कुछ भौतिक चीज बनने वाली हो, जो बहुत खर्चीली हो और जो सार्वजनिक हो। \n\nपुल, सुरंग, राजमार्ग, रेलपथ, हवाई अड्डे, समुद्री पत्तन, उर्जा संयंत्र, बांध, विशेष आर्थिक क्षेत्र (SEZ), तेल एवं प्राकृतिक गैस निकालना, वायु-अन्तरिक्ष परियोजना, अस्त्र-प्रणाली परियोजना आदि महापरियोजना की श्रेणी में आ सकतीं हैं।\n\nनीचे महापरियोजनाओं के प्रमुख उदाहरण दिये गये हैं-\n\n\n\n\n\n\n\n\n\n\n\n\n\n\n\n\n\n", "id": "183288", "title": "महापरियोजना"}
{"url": "https://hi.wikipedia.org/wiki?curid=183290", "text": "२०१० हाइती भूकम्प\n\n२०१० हाइती भूकम्प कैरीबियाई देश हाइती में मंगलवार १२ जनवरी, २०१० (भारत में तिथि १३ जनवरी, २०१०) को आया जबर्दस्त भूकम्प था। इसकी रिक्टर पैमाने पर तीव्रता ७.३ आंकी गई थी। इस शक्तिशाली भूकम्प में हज़ारों लोग मारे गए। भूकम्प से राजधानी पोर्ट-ऑ-प्रिंस के कई भवन ध्वस्त हो गए और कई स्थानीय निवासी उसके नीचे दब गए। आंकड़ों के अनुसार पिछले २०० वर्षों में हाइती में यह सबसे शक्तिशाली भूकम्प था।\n\nसंयुक्त राज्य भूगर्भ सर्वेक्षण विभाग के अनुसार इस भूकम्प की तीव्रता रिक्टर पैमाने पर ७ मापी गई है। इस भूकम्प का केन्द्र राजधानी से मात्र १६ किलोमीटर दूर तथा धरती से केवल १० किलोमीटर नीचे था। इस भीषण भूकम्प से भारी संख्या में भवन ढह गए जिससे कई लाख लोग मारे गए। अमेरिकी भूगर्भ सर्वेक्षण ने बताया कि भूकम्प स्थानीय समयानुसार लगभग ४ बज कर ५३ मिनट पर आया। भूकम्प के शक्तिशाली झटकों के बाद ५.९, ५.५ और ५.१ तीव्रता के तीन और पश्चातवर्ती झटके महसूस किए गए। इन शक्तिशाली झटकों के कारण हाइती में संचार व्यवस्था बाधित हो गई। मलबे के कारण सड़कों पर आवागमन रूक गया।\n\nइस जबर्दस्त भूकम्प के बाद पूरी दुनिया से राहत और बचात सामग्री पहुँचना आरम्भ हो गया। भारत सरकार द्वारा भी हाइती में भूकम्प हताहतों की सहायता के लिए ५० लाख डॉलर (लगभग २५ करोड़ रुपये) की सहायता दी गई।\n\nवैसे कैरीबियाई जोन में भूकम्प अधिक नहीं आते हैं, फिर भी यहां आए भूकम्प का कारण स्ट्राइक स्लिप फॉल्ट है। इसमें पृथ्वी के क्रस्ट के दो बड़े खण्ड आपस में एक दूसरे को आगे-पीछे धकेलते हैं। इस कारण कई बार फिसलने के कारण पृथ्वी का कोई एक क्रस्ट ऊपर की ओर हो जाता है। \n\nभूकम्प की तीव्रता का अनुमान उसके केंद्र से दूर उससे आहत हुए लोगों पर पड़े प्रभाव से लगाया जाता है। हाइती में आए भूकम्प में यह पोर्ट ऑ प्रिंस के उत्तर-पश्चिम से दस मील (१५ कि॰मी॰) था और पृथ्वी की सतह से सवा छः मील (लगभग १० किलोमीटर) था। हाइती में इस भूकम्प की गहराई उथली थी यानी भूकम्प में जो ऊर्जा बाहर निकली वह सतह के बहुत निकट थी जिसने क्षति बहुत बढ़ा दी। वहीं जो भूकम्प गहरे होते हैं वह धरती को अधिक नहीं हिलाते। इसके साथ-२ हाइती की खस्ताहाली ने आग में घी का काम किया। यहां के भवन मानकों के अनुरूप नहीं है और यहां जनसंख्या घनत्व अधिक है।\n\n", "id": "183290", "title": "२०१० हाइती भूकम्प"}
{"url": "https://hi.wikipedia.org/wiki?curid=183300", "text": "पूर्णागिरी मेला\n\nनैनीताल जनपद के पड़ोस में और चंपावत जनपद में अवस्थित पूर्णागिरी का मंदिर अन्नपूर्णा शिखर पर ५५०० फुट की ऊँचाई पर है। कहा जाता है कि दक्ष प्रजापति की कन्या और शिव की अर्धांगिनी सती की नाभि का भाग यहाँ पर विष्णु चक्र से कट कर गिरा था। प्रतिवर्ष इस शक्ति पीठ की यात्रा करने आस्थावान श्रद्धालु कष्ट सहकर भी यहाँ आते हैं। यह स्थान टनकपुर से मात्र १७ कि॰मी॰ की दूरी पर है। अन्तिम १७ कि॰मी॰ का रास्ता श्रद्धालु अपूर्व आस्था के साथ पार करते हैं।\n\nलेकिन शरद ॠतु की नवरात्रियों के स्थान पर मेले का आनंद चैत्र की नवरात्रियों में ही अधिक लिया जा सकता है क्योंकि वीरान रास्ता व इसमें पड़ने वाले छोटे-छोटे गधेरे मार्ग की जगह-जगह दुरुह बना देते हैं। चैत्र की नवरात्रियों में लाखों की संख्या में भक्त अपनी मनोकामना लेकर यहाँ आते हैं। अपूर्व भीड़ के कारण यहाँ दर्शनार्थियों का ऐसा ताँता लगता है कि दर्शन करने के लिए भी प्रतीक्षा करनी पड़ती है। मेला बैसाख माह के अन्त तक चलता है।\n\nऊँची चोटी पर गाढ़े गये त्रिशुल आदि ही शक्ति के उस स्थान को इंगित करते हैं जहाँ सती का नाभि प्रवेश गिरा था।\n\nपूर्णगिरी क्षेत्र की महिमा और उसके सौन्दर्य से एटकिन्सन भी बहुत अधिक प्रभावित था उसने लिखा है -\n\n\"पूर्णागिरी के मनोरम दृष्यों की विविधता एवं प्राकृतिक सौन्दर्य की महिमा अवर्णनीय है, प्रकृति ने जिस सर्व व्यापी वर सम्पदा के अधिर्वक्य में इस पर्वत शिखर पर स्वयं को अभिव्यक्त किया है, उत्तरी और दक्षिणी अमेरिका का कोई भी क्षेत्र शायद ही इसकी समता कर सके किन्तु केवल मान्यता व आस्था के बल पर ही लोग इस दुर्गम घने जंगल में अपना पथ आलोकित कर सके हैं।\" \n\nयह स्थान महाकाली की पीठ माना जाता है, नेपाल इसके बगल में है। जिस चोटी पर सती का नाभि प्रदेश गिरा था उस क्षेत्र के वृक्ष नहीं काटे जाते। टनकपुर के बाद ठुलीगाढ़ तक बस से तथा उसके बाद घासी की चढ़ाई चढ़ने के उपरान्त ही दर्शनार्थी यहाँ पहुँचते हैं। रास्ता अत्यन्त दुरुह और खतरनाक है। क्षणिक लापरवाही अनन्त गहराई में धकेलकर जीवन समाप्त कर सकती है। नीचे काली नदी का कल-कल करता रौख स्थान की दुरुहता से हृदय में कम्पन पैदा कर देता है। रास्ते में टुन्नास नामक स्थान पर देवराज इन्द्र ने तपस्या की, ऐसी भी जनश्रुती है। \n\nमेले के लिए विशेष बसों की व्यवस्था की जाती है जो टनकपुर से ठुलीगाढ़ तक निसपद पहुँचा देती है। भैरव पहाड़ और रामबाड़ा जैसे रमणीक स्थलों से गुजरने के बाद पैदल यात्री अपने विश्राम स्थल टुन्नास पर पहुँचते हैं जहाँ भोजन पानी इत्यादि की व्यवस्थायों हैं। यहाँ के बाद बाँस की चढ़ाई प्रारम्भ होती है जो अब सीढियाँ बनने तथा लोहे के पाइप लगने से सुगम हो गयी है। मार्ग में पड़ने वाले सिद्ध बाबा मंदिर के दर्शन जरुरी हैं।\n\nरास्ते में चाय इत्यादि के खोमचे मेले के दिनों में लग जाते हैं। नागा साधु भी स्थान-स्थान पर डेरा जमाये मिलते हैं। झूठा मंदिर के नाम से ताँबे का एक विशाल मंदिर भी मार्ग में कोतूहल पैदा करता है।\n\nप्राचीन बह्मादेवी मंदिर, भीम द्वारा रोपित चीड़ वृक्ष, पांडव रसोई आदि भी नजदीक ही हैं। ठूलीगाड़ पूर्णागिरी यात्रा का पहला पड़ाव है।\n\nझूठे मंदिर से कुछ आगे चलकर काली देवी तथा महाकाल भैंरों वाला का प्राचीन स्थान है जिसकी स्थापना पूर्व कूमार्ंचल नरेश राजा ज्ञानचंद के विद्वान दरबारी पंडित चंद्र त्रिपाठी ने की थी। मंदिर की पूजा का कार्य बिल्हागाँव के बल्हेडिया तथा तिहारी गाँव के त्रिपाठी सम्भालते हैं।\n\nवास्तव में पूर्णागिरी की यात्रा अपूर्व आस्था और रमणीक सौन्दर्य के कारण ही बार-बार श्रद्धालुओं और पर्यटकों को भी इस ओर आने को उत्साहित सा करती है। इस नैसर्गिक सौन्दर्य को जो एक बार देश लेता है वह अविस्मरणीय आनंद से विभोर होकर ही वापस जाता है। कुमाऊँ क्षेत्र के कुमैंये, पूरब निवासी पुरबिये, थरुवाट के थारु, नेपाल के गौरखे, गाँव शहर के दंभ छोड़े निष्कपट यात्रा करने वाले श्रद्धालु मेले की आभी को चतुर्दिक फैलायो रहते हैं\n", "id": "183300", "title": "पूर्णागिरी मेला"}
{"url": "https://hi.wikipedia.org/wiki?curid=183303", "text": "जलवायु परिवर्तन सम्मेलन-रियो,क्योटो,बाली\n\nकोपेनहेगेन सम्मेलन, रियो डि जेनेरियो में धरती की सेहत पर शुरू हुई गंभीर विचार-विमर्श की प्रकिया में ही, एक ताज़ा पहल है। ब्राज़ील में 1992 में हुए रियो पृथ्वी सम्मेलन में पर्यावरण की रक्षा के लिए एक संधि पर सहमति बनी जिसे 'युनाइटेड नेशन्स फ़्रेमवर्क कन्वेन्शन ऑन क्लाइमेट चेंज' या यूएनएफ़सीसीसी कहते हैं। कोपेनहेगेन सम्मेलन का औपचारिक नाम है- यूएनएफ़सीसीसी में शामिल पक्षों का 15वाँ सम्मेलन, या संक्षेप में- कॉप15। रियो और कोपेनहेगेन के बीच दो महत्वपूर्ण पड़ाव थे-\n1997 में जापान के क्योटो और 2007 में इंडोनेशिया के बाली में आयोजित जलवायु सम्मेलन। क्योटो और बाली में भी रियो में बनी सहमित के अनुरूप कदम उठाने की कोशिशें की गईं। विचार-विर्मश के पश्चात रियो में यह सहमति बनी कि ग्लोबल वार्मिंग के लिए ज़िम्मेवार गैसों गैसों की मात्रा को इस हद तक सीमित की जाए कि जलवायु परिवर्तन मानव नियंत्रण से पूरी तरह बाहर नहीं हो जाय।\n\nग्लोबल वार्मिंग के लिए ज़िम्मेवार बाने जाने वाले गैसों को हरितगृह गैस कहते हैं। इनमें मुख्य रूप से चार गैस- कार्बन डाइऑक्साइड, मीथेन, नाइट्रस ऑक्साइड और सल्फ़र हेक्साफ़्लोराइड, तथा दो गैस-समूह- हाइड्रोफ़्लोरोकार्बन और परफ़्लोरोकार्बन शामिल हैं। हालाँकि मुख्य चिंता कार्बन डाइऑक्साइड गैस या कार्बन को लेकर है क्योंकि इसकी तुलना में अन्य हरितगृह गैसों की मात्रा बहुत ही कम है।\n\nक्योटो से आगे का रास्ता\nदो साल पहले बाली सम्मेलन में तय हुआ था कि ग्लोबल वार्मिंग के ख़िलाफ़ प्रभावी और दीर्घकालिक उपायों पर सहमति बनाई जाएगी। इसके लिए दिया गया वक़्त कोपेनहेगेन सम्मेलन के साथ ही ख़त्म होने वाला है। कोपेनहेगेन सम्मेलन का एक तात्कालिक उद्देश्य भी है- क्योटो जलवायु संधि के बाद की संधि पर सहमति बनाना। क्योंकि क्योटो संधि की अवधि 2012 में ख़त्म हो रही है। क्योटो में 1997 में हुई संधि की मुख्य बात ये थी, कि औद्योगीकृत देश ग्रीनहाउस गैसों के उत्सर्जन को 1990 के स्तर से ५.२ प्रतिशत कम करेंगे। क्योटो संधि बाध्यकारी नहीं थी और अमरीका ने इस पर हस्ताक्षर भी नहीं किए थे। इसलिए इससे ज़्यादा उम्मीदें लगाई भी नहीं गई थीं। फिर भी अधिकतर औद्योगीकृत देशों ने क्योटो संधि की मूल भावना के अनुरूप कुछ-न-कुछ क़दम ज़रूर उठाए। यानि क्योटो संधि कारगर भले ही न हुई हो, जलवायु परिवर्तन पर अंतरराष्ट्रीय आम सहमति बनाने की दिशा में वो एक महत्वपूर्ण पड़ाव ज़रूर साबित हुई है। कोपेनहेगेन के जलवायु परिवर्तन सम्मेलन में कोशिश, क्योटो संधि से कहीं ज़्यादा महत्वाकांक्षी संधि पर सहमति बनाने की है जो कि क़ानूनन बाध्यकारी भी हो।\n", "id": "183303", "title": "जलवायु परिवर्तन सम्मेलन-रियो,क्योटो,बाली"}
{"url": "https://hi.wikipedia.org/wiki?curid=183305", "text": "भूकम्पों की सूची\n", "id": "183305", "title": "भूकम्पों की सूची"}
{"url": "https://hi.wikipedia.org/wiki?curid=183310", "text": "नार्को परीक्षण\n\nनार्को परीक्षण का प्रयोग किसी व्यक्ति से जानकारी प्राप्त करने के लिए दिया जाता है जो या तो उस जानकारी को प्रदान करने में असमर्थ होता है या फिर वो उसे उपलब्ध कराने को तैयार नहीं होता दूसरे शब्दों में यह किसी व्यक्ति के मन से सत्य निकलवाने लिए किया प्रयोग जाता है। अधिकतर आपराधिक मामलों में ही नार्को परीक्षण का प्रयोग किया जाता है। हालांकि बहुत कम किन्तु यह भी संभव है कि नार्को टेस्ट के दौरान भी व्यक्ति सच न बोले। इस टेस्ट में व्यक्ति को ट्रुथ सीरम इंजेक्शन के द्वारा दिया जाता है जिससे व्यक्ति स्वाभविक रूप से बोलता है। नार्को विश्लेषण एक फोरेंसिक परीक्षण होता है, जिसे जाँच अधिकारी, मनोवैज्ञानिक, चिकित्सक और फोरेंसिक विशेषज्ञ की उपस्थिति में किया जाता है। भारत में हाल के कुछ वर्षों से ही ये परीक्षण आरंभ हुए हैं, किन्तु बहुत से विकसित देशों में वर्ष १९२२ में मुख्यधारा का भाग बन गए थे, जब राबर्ट हाउस नामक टेक्सास के डॉक्टर ने स्कोपोलामिन नामक ड्रग का दो कैदियों पर प्रयोग किया था।\n\nनार्को विशलेषण शब्द नार्क से लिया गया है, जिसका अर्थ है नार्कोटिक। हॉर्सले ने पहली बार नार्को शब्द का प्रयोग किया था। १९२२ में नार्को एनालिसिस शब्द मुख्यधारा में आया जब १९२२ में रॉबर्ट हाऊस, टेक्सास में एक ऑब्सेट्रेशियन ने स्कोपोलेमाइन ड्रग का प्रयोग दो कैदियों पर किया था। नार्को परीक्षण करने के लिए सोडियम पेंटोथॉल, सोडियम एमेटल, इथेनॉल, बार्बिचेरेट्स, स्कोपोल-अमाइन, टेपाज़ेमैन आदि को आसुत जल में मिलाया जाता है। परीक्षण के दौरान व्यक्ति को सोडियम पेंटोथॉल का इंजेक्शन लगाया जाता है। व्यक्ति को दवा की मात्रा उसकी आयु, लिंग, स्वास्थ्य और शारीरिक परिस्थिति के आधार पर दी जाती है। यदि परीक्षण के दौरान अधिक मात्रा दे दी जाये तो वह कोमा में भी जा सकता है या उसकी मृत्यु भी हो सकती है।\n\nपरीक्षण में प्रश्नों के उत्तर देते हुए पूरी तरह से व्यक्ति होश में नहीं होता है और इसी कारण से वह प्रश्नों के सही उत्तर देता है क्योंकि वह उत्तरों को घुमा-फिरा पाने की स्थिति में नहीं होता है। इस ड्रग के प्रभाव में न केवल वह अर्ध बेहोशी की हालत में चला जाता है बल्कि उसकी तर्क बुद्धि (रिजिनिंग) भी कार्यशील नहीं रहती है। वह व्यक्ति जो एक तरह से सम्मोहन अवस्था में चला गया होता है, वह अपनी तरफ़ से अधिक कुछ बोलने की स्थिति में नहीं होता बल्कि पूछे गए कुछ सवालों के बारे में ही कुछ बता सकता है। यह भी माना जाता है कि नार्को टेस्ट में व्यक्ति हमेशा सच ही उगलता है, जबकि बहुत कम किन्तु फिर भी उस अवस्था में भी वह झूठ बोल सकता है, एवं विशेषज्ञों को गुमराह कर सकता है।\n\nजहाँ विकसित विश्व के बहुत से देशों ने ऐसे परीक्षणों को अन्वेषण से मुख्य रूप से पृथक कर दिया हो, अधिकतर गणतांत्रिक विश्व जिनमे अमेरिका और ब्रिटेन भी शामिल हैं, वहाँ ऐसे परीक्षण कुछ समय से प्राय: लुप्त हो गए हैं। भारत में इसका प्रयोग आरंभ होने के बाद किसी अपराध के संदिग्ध को पकड़ते ही लोग उसके नार्को परीक्षण की मांग करने लगते हैं। उनका ये मानना होता है कि इस परीक्षण के बाद सच्चाई सामने निश्चित ही आ जायेगी, जबकि इसके पूरे प्रतिशत नहीं होते हैं। भारतीय संविधान का एक प्रमुख तत्त्व है धारा २०, अनु.३। इसके तहत \"किसी व्यक्ति को जिस पर कोई आरोप लगे हैं, उसे अपने विरुद्ध गवाह के रूप में प्रयोग नहीं किया जाएगा।\" यदि नार्को परीक्षण की मूल अंतर्वस्तु को समझाने की कोशिश करेंगे तो इसके द्वारा व्यक्ति को किसी रूप में स्वयं के विरुद्ध ही गवाह के रूप में प्रयोग किए जाने की संभावना बनी रहती है। लेकिन विगत कुछ निर्णयों में माननीय न्यायालयों के द्वारा परीक्षण के पक्ष में मत दिया गया है। भारत के मानसिक स्वास्थ्य संस्थान नेशनल इंस्टिटयूट ऑफ मेण्टल हेल्थ एण्ड न्यूरो साइंसेस (निम्हैन्स) के निदेशक की अध्यक्षता में बनी विभिन्न विषयों के विशेषज्ञों की समिति कमेटी ने ब्रेन मैपिंग आदि परीक्षणों के बरे में कहा है कि ये परीक्षण अवैज्ञानिक हैं और उन्हें जांच के उपकरण के रूप में प्रयोग करने पर तत्काल रोक भी लगानी चाहिए। \nनार्को परीक्षण के अलावा सच उगलवाने के लिए पॉलीग्राफ, लाईडिटेक्टर टेस्ट और ब्रेन मैपिंग टेस्ट किया जाता है।\n\n५ मई २०१० को दिये अपने एक निर्णय में भारत के उच्चतम न्यायालय ने बिना सहमति के कराये गये नार्को, ब्रेन मैपिंग और पॉलीग्राफ आदि परीक्षणों को अवैधानिक या अवैध करार दिया है। न्यायालय ने व्याख्या दी है कि ऐसा करना व्यक्ति की व्यक्तिगत स्वतंत्रता का हनन है।\n", "id": "183310", "title": "नार्को परीक्षण"}
{"url": "https://hi.wikipedia.org/wiki?curid=183311", "text": "पॉलीग्राफ\n\nपॉलीग्राफ एक प्रकार का सत्य परीक्षण होता है। इसका प्रयोग आपराधिक मामलों की जांच हेतु किया जाता है।\n\n", "id": "183311", "title": "पॉलीग्राफ"}
{"url": "https://hi.wikipedia.org/wiki?curid=183312", "text": "लाईडिटेक्टर टेस्ट\n\nलाईडिटेक्टर टेस्ट एक प्रकार का सत्य परीक्षण होता है। इसका प्रयोग आपराधिक मामलों की जांच हेतु किया जाता है।\n", "id": "183312", "title": "लाईडिटेक्टर टेस्ट"}
{"url": "https://hi.wikipedia.org/wiki?curid=183313", "text": "ब्रेन मैपिंग टेस्ट\n\nब्रेन मैपिंग टेस्ट एक प्रकार का सत्य परीक्षण होता है। इसका प्रयोग आपराधिक मामलों की जांच हेतु किया जाता है।\n", "id": "183313", "title": "ब्रेन मैपिंग टेस्ट"}
{"url": "https://hi.wikipedia.org/wiki?curid=183319", "text": "राष्ट्रीय मानसिक जाँच एवं तंत्रिका विज्ञान संस्थान\n\nराष्ट्रीय मानसिक जाँच एवं स्नायु विज्ञान संस्थान(अंग्रेज़ी:नेशनल इंस्टिटयूट ऑफ मेण्टल हेल्थ एण्ड न्यूरो साइंसेस) बंगलुरु स्थित एशिया के सम्मानित मानसिक संस्थानों में से एक है। नेशनल मेंटल हेल्थ एंड न्यूरो (निमहांस), मानसिक स्वास्थ्य और तंत्रिका तंत्र के क्षेत्र में एक बहुकषेत्रीय संस्थान है। दिनांक २७ दिसंबर, १९७४ को पूर्व मानसिक अस्पताल और अखिल भारतीय मानसिक स्वास्थ्य संस्थान के एकीकरण का परिणाम यह संसथान था।\n\n१४ नवंबर, १९९४ को संस्थान को विश्वविद्यालय अनुदान आयोग की धारा-३ १९५६ के तहत, मानित विश्वविद्यालय का स्तर प्राप्त हुआ था।\n\n", "id": "183319", "title": "राष्ट्रीय मानसिक जाँच एवं तंत्रिका विज्ञान संस्थान"}
{"url": "https://hi.wikipedia.org/wiki?curid=183324", "text": "गैर-मीथेनहाइड्रोकार्बन\n\nमीथेन से अलग अन्य सभी हाइड्रोकार्बन गैर-मीथेनहाइड्रोकार्बन कहलाते हैं।\n", "id": "183324", "title": "गैर-मीथेनहाइड्रोकार्बन"}
{"url": "https://hi.wikipedia.org/wiki?curid=183326", "text": "दारूल उलूम देवबन्द\n\nइस्लामी दुनिया में दारूल उलूम देवबन्द का एक विशेष स्थान है जिसने पूरे क्षेत्र को ही नहीं, पूरी दुनिया क वहाबी मुसलमानों को प्रभावित किया है। दारूल उलूम देवबन्द केवल इस्लामी विश्वविद्यालय ही नहीं एक वहाबी विचाराधारा है,! इसलिए मुसलमानों में इस विखराधारा से प्रभावित मुसलमानों को ‘‘देवबन्दी‘‘ कहा जाता है।\nदेवबन्द उत्तर प्रदेश के महत्वपूर्ण नगरों में गिना जाता है जो आबादी के लिहाज़ से तो एक लाख से कुछ ज्यादा आबादी का एक छोटा सा नगर है। लेकिन दारूल उलूम ने इस नगर को बडे-बडे नगरों से भारी व सम्मानजनक बना दिया है, जो ना केवल अपने गर्भ में ऐतिहासिक पृष्ठभूमि रखता है, अपितु आज भी साम्प्रदायिक सौहार्दद धर्मनिरपेक्षता एवं देश-प्रेम का एक अजीब नमूना प्रस्तुत करता है। \nदेवबन्द वहाबी इस्लामी शिक्षा व दर्शन के प्रचार के व प्रसार के लिए संपूर्ण संसार में प्रसिद्ध है। भारतीय संस्कृति व इस्लामी शिक्षा एवं संस्कृति में जो समन्वय आज हिन्दुस्तान में देखने को मिलता है उसका सीधा-साधा श्रेय देवबन्द दारूल उलूम को जाता है। यह मदरसा मुख्य रूप से उच्च अरबी व वहाबी इस्लामी शिक्षा का केन्द्र बिन्दु है। दारूल उलूम ने न केवल इस्लामिक शोध व साहित्य के संबंध में विशेष भूमिका निभायी है, बल्कि भारतीय पर्यावरण में इस्लामिक सोच व संस्कृति को नवीन आयाम तथा अनुकूलन दिया है।\nदारूल उलूम देवबन्द की आधारशिला 30 मई 1866 में हाजी आबिद हुसैन व मौलाना कासिम नानोतवी द्वारा रखी गई थी। वह समय भारतक के इतिहास में राजनैतिक उथल-पुथल व तनाव का समय था, उस समय अंग्रेजों के विरूद्ध लडे गए प्रथम स्वतंत्रता संग्राम (1857 ई.) की असफलता के बादल छंट भी ना पाये थे और अंग्रजों का भारतीयों के प्रति दमनचक्र तेज कर दिया गया था, चारों ओर हा-हा-कार मची थी। अंग्रजों ने अपने संपूर्ण शक्ति से स्वतंत्रता आंदोलन (1857) को कुचल कर रख दिया था। अधिकांश आंदोलनकारी शहीद कर दिये गए थे, (देवबन्द जैसी छोटी बस्ती में 44 लोगों को फांसी पर लटका दिया गया था) और शेष को गिरफ्तार कर लिया गया था, ऐसे सुलगते माहौल में देशभक्त और स्वतंत्रता सेनानियों पर निराशाओं के पृहार होने लगे थे। चारों ओर खलबली मची हुई थी। एक प्रश्न चिन्ह सामने था कि किस प्रकार भारत के बिखरे हुए समुदायों को एकजुट किया जासे, किस प्रकार भारतीय संस्कृति और शिक्ष जो टूटती और बिखरती जा रही थी, की सुरक्ष की जाए। उस समय के नेतृत्व में यह अहसास जागा कि भारतीय जीर्ण व खंडित समाज एस समय तक विशाल एवं जालिम ब्रिटिश साम्राज्य के मुकाबले नहीं टिक सकता, जब तक सभी वर्गों, धर्मों व समुदायों के लोगों को देश प्रेम और देश भक्त के जल में स्नान कराकर एक सूत्र में न पिरो दिया जाए। इस कार्य के लिए न केवल कुशल व देशभक्त नेतृत्व की आवशयकता थी, बल्कि उन लोगों व संस्थाओं की आवशयकता थी जो धर्म व जाति से उपर उठकर देश के लिए बलिदान कर सकें।\nइन्हीं उददेश्यों की पूर्ति के लिए जिन महान स्वतंत्रता सेनानियों व संस्थानों ने धर्मनिरपेक्षता व देशभक्ति का पाठ पढाया उनमें दारूल उलूम देवब्नद के कार्यों व सेवाओं को भुलाया नहीं जा सकता। स्वर्गीय मौलाना महमूद हसन (विख्यात अध्यापक व संरक्षक दारूल उलूम देवबन्द) उन सैनानियों में से एक थे जिनके कलम, ज्ञान, आचार व व्यवहार से एक बडा समुदाय प्रभावित था, इन्हीं विशेषताओं के कारण इन्हें शेखुल हिन्द (भारतीय विद्वान) की उपाधि से विभेषित किया गया था, उन्हों ने न केवल भारत में वरन विदेशों (अफगानिस्तान, ईरान, तुर्की, सऊदी अरब व मिश्र) में जाकर भारत व ब्रिटिश साम्राज्य की भ्रत्‍सना की और भारतीयों पर हो रहे अत्याचारों के विरूद्ध जी खोलकर अंग्रेजी शासक वर्ग की मुखालफत की। बल्कि शेखुल हिन्द ने अफगानिस्तान व ईरान की हकूमतों को भारतीय स्वतंत्रता आंदोलन के कार्यक्रमों में सहयोग देने के लिए तैयार करने में एक विशेष भूमिका निभाई। उदाहरणतयः यह कि उन्होंने अफगानिस्तान व ईरान को इस बात पर राजी कर लिया कि यदि तुर्की की सेना भारत में ब्रिटिश साम्राजय के विरूद्ध लडने पर तैयार हो तो जमीन के रास्ते तुर्की की सेना को आक्रमण के लिए आने देंगे।\nशेखुल हिन्द ने अपने सुप्रिम शिष्यों व प्रभावित व्यक्तियों के माध्यम से अंग्रेज के विरूद्ध प्रचार आरंभ किया और हजारों मुस्लिम आंदोलनकारियों को ब्रिटिश साम्राज्य के विरूद्ध चल रहे राष्टीय आंदोलन में शामिल कर दिया। इनके प्रमुख शिष्य मौलाना हुसैन अहमद मदनी, मौलाना उबैदुल्ला सिंधी थे जो जीवन पर्यन्त अपने गुरू की शिक्षाओं पर चलते रहे और अपने देशप्रमी भावनाओं व नीतियों के कारण ही भारत के मुसलमान स्वतंत्रता सेनानियों व आंदोलनकारियों में एक भारी स्तम्भ के रूप में जाने जाते हैं।\nसन 1914 ई. में मौलाना उबैदुल्ला सिंधी ने अफगानिस्तात जाकर अंग्रजों के विरूद्ध अभियान चलाया और काबुल में रहते हुए भारत की सर्वप्रथम स्वतंत्रत सरकार स्थापित की जिसका राष्ट्रपति राजा महेन्द्र प्रताप को बना दिया। यहीं पर रहकर उन्होंने इंडियन नेशनल कांगेस की एक शाखा कायम की जो बाद में (1922 ई.) में मूल कांग्रेस संगठन इंडियन नेशनल कांग्रेस में विलय कर दी गई। शेखुल हिन्द 1915 ई. में हिजाज (सउदी अरब का पहला नाम था) चले गए, उन्होंने वहाँ रहते हुए अपने साथियों द्वारा तुर्की से संपर्क बना कर सैनिक सहायता की मांग की।\nसन 1916 ई. में इसी संबंध में शेखुल हिन्द इस्तम्बूल जाना चाहते थे। मदीने में उस समय तुर्की का गवर्नर ग़ालिब तैनात था शेखुल हिन्द को इस्तम्बूल के बजाये तुर्की जाने के लिए कहा परन्तु उसी समय तुर्की के युद्ध मंत्री अनवर पाशा हिजाज पहुँच गए। शेखुल हिन्द ने उनसे मुलाकात की और अपने आंदोलन के बारे में बताया। अनवर पाशा ने भारतीयों के प्रति सहानुभूति प्रकट की और अंग्रेज साम्राज्य के विरूद्ध युद्ध करने की एक गुप्त योजना तैयार की। हिजाज से यह गुप्त योजना, गुप्त रूप से शेखुल हिन्द ने अपने शिष्य मौलाना उबैदुल्ला सिंधी को अफगानिसतान भेजा, मौलाना सिंधी ने इसका उत्तर एक रेशमी रूमाल पर लिखकर भेजा, इसी प्रकार रूमालों पर पत्र व्यवहार रहा। यह गुप्त सिलसिला ‘‘तहरीक ए रेशमी रूमाल‘‘ के नाम से इतिहास में प्रसिद्ध है। इसके सम्बंध में सर रोलेट ने लिखा है कि ‘‘ब्रिटिश सरकार इन गतिविधियों पर हक्का बक्‍का थी‘‘।\nदारूल उलूम देवबंद के पास आज अपने कई बड़े बड़े भवन हैं जिनमें कई मस्जिदें भी हैं लेकिन दारूल उलूम देवबंद के पास शुरू में अपना कोई भवन न था बल्कि इसकी शुरूआत ‘छत्ते वाली मस्जिद‘ से हुई। इसके आंगन में एक अनार का पेड़ था। इसके नीचे एक उस्ताद ने एक शागिर्द को पढ़ाने से इस मदरसे की शुरूआत की। वह अनार का पेड़ सौ साल से भी ज़्यादा अर्सा बीत जाने के बावजूद फल देता रहा जो कि एक आश्चर्य का विषय था।\nयह मस्जिद आज भी दारूल उलूम देवबंद के मुख्य भवन के मुख्य दरवाज़े के पास स्थित है और इसमें आज भी पांचों समय पाबंदी से नमाज़ अदा की जाती है। इस मस्जिद में कुछ कमरे भी बने हुए हैं। दारूल उलूम से जुड़ी हुई अहम शख्सियतें अक्सर यहाँ क़ियाम करती हैं।", "id": "183326", "title": "दारूल उलूम देवबन्द"}
{"url": "https://hi.wikipedia.org/wiki?curid=183327", "text": "तवी नदी\n\nतवी नदी उत्तर भारत के जम्मू और कश्मीर राज्य में बहने वाली एक नदी है, जिसे जम्मू प्रांत की जीवन रेखा समझी जाती है। यह नदी चिनाब नदी की सहायक नदी है। यह नदी का उद्गम कैलास कुंड ग्लेशियर के आसपास के इलाके से होता है और पाकिस्तान में जाकर चिनाब नदी में मिल जाती है।\n", "id": "183327", "title": "तवी नदी"}
{"url": "https://hi.wikipedia.org/wiki?curid=183329", "text": "सौर शक्ति\n\n\"यह लेख सौर ऊर्जा का उपयोग करते हुए विद्युत के उत्पादन के बारे में है। सौर ऊर्जा के अन्य उपयोगों के लिये सौर ऊर्जा देखें।\"\n\nसौर ऊर्जा सूर्य से प्राप्त शक्ति को कहते हैं। इस ऊर्जा को ऊष्मा या विद्युत में बदल कर अन्य प्रयोगों में लाया जाता है। उस रूप को ही सौर ऊर्जा कहते हैं। घरों, कारों और वायुयानों में सौर ऊर्जा का प्रयोग होता है। ऊर्जा का यह रूप साफ और प्रदूषण रहित होता है। सूर्य से ऊर्जा प्राप्त कर उसे प्रयोग करने के लिए सोलर पैनलों की आवश्यकता होती है। सोलर पैनलों में सोलर सेल होते हैं जो सूर्य की ऊर्जा को प्रयोग करने लायक बनाते हैं। यह कई तरह के होते हैं। जैसे पानी गर्म करने वाले सोलर पैनल बिजली पहुंचाने वाले सोलर पैनलों से भिन्न होते हैं। \n\nसौर ऊर्जा को दो तरीकों से प्रयोग हेतु बदला जाता है। \n\nकुछ वर्ष पूर्व तक सौर ऊर्जा का प्रयोग पुराने ढंग से बनी इमारतों में किया जाता रहा है। कुछ विकसित देशों में जीवाश्म ईंधन की कमी के कारण सौर ऊर्जा की तरफ विशेषज्ञों ने अनुसंधान किये हैं। अनेक उद्योगों में सौर ऊर्जा को अपनाने के प्रयास किए जा रहे हैं। कई विषम क्षेत्रों में सौर ऊर्जा का प्रयोग जारी है जहां अन्य ऊर्जा स्त्रोतों की पहुंच कम है।\nसौर बैटरी या सौर सेल फोटोवोल्टाइक प्रभाव के द्वारा सूर्य या प्रकाश के किसी अन्य स्रोत से ऊर्जा प्राप्त करता है। अधिकांश उपकरणों के साथ सौर बैटरी इस तरह से जोड़ी जाती है कि वह उस उपकरण का हिस्सा ही बन जाती जाती है और उससे अलग नहीं की जा सकती। सूर्य की रोशनी से एक या दो घंटे में यह पूरी तरह चार्ज हो जाती है। सौर बैटरी में लगे सेल प्रकाश को समाहित कर अर्धचालकों के इलेक्ट्रॉन को उस धातु के साथ क्रिया करने को प्रेरित करता है।एक बार यह क्रिया होने के बाद इलेक्ट्रॉन में उपस्थित ऊर्जा या तो बैटरी में भंडार हो जाती है या फिर सीधे प्रयोग में आती है। ऊर्जा के भंडारण होने के बाद सौर बैटरी अपने निश्चित समय पर डिस्चार्ज होती है। ये उपकरण में लगे हुए स्वचालित तरीके से पुनः चालू होती है, या उसे कोई व्यक्ति ऑन करता है।\nसॉर सेल को आप घर में भी वना सकते हैं\nआज मै आपको एक साधारण सा सोलर सेल बनाने के बारे में बताऊंगा यह मात्र एक मोडल है जिससे आप सॉर उर्जा के बारे में कुछ बेहतर जन सकेंगे।\nआप इस मोडल से LED बल्ब ब्गेरह चला सकते हैं।\nचीज़ें जो आपको चाहिए ::.\nआपको तांबे के तार ,\nतांबे की शीट ,\nएक प्लास्टिक की बोतल ,\nनमक ,\nगर्म पानी की जरूरत है।\nयह लेख कैसे घर पर एक सौर सेल बनाने के लिए आपको बता देगा, और यह करने के बाद आप एक घड़ी, रेडियो जेसे अपने छोटे उपकरणों को चला सकते हैं।\nविधि::-\n1 एक ताम्र पत्र लो और बराबर भागों में काटो। काटने के बाद आपके पास एक ही आकार के 2 टुकड़े बनेगें।\n2 ताम्बे की एक शीट को गर्म करो लगभग 20-30 MIN. तक फिर उसे बिना छेड़े ठंडा होने दो।\n3 इसके साथ ताम्बे की एक टार जोड़ दो।\nउस जगह को साफ कर लो झा टार जोड़ना है\n4 दूसरी शीट लो और उसे भी टार से जोड़ दो।\n5 एक प्लास्टिक बोतल लो और उसे बीच से कट दो अब इसकी तली मे नमक और पानी का घोल बना लो।\n6 अब गर्म की हुए ताम्बे की शीट को इस घोल में डालो मगर ध्यान रहे की सिर्फ शीट ही पानी को छुए न की तार।\n7 उलटी दिशा में दूसरी शीट भी डाल दो।\nआपका सोलर सेल तेयार हो गया है। ।।।\nTIPS::-\n1 नमक का उपयोग करें घोल बनाने के लिए।\n2 सेल को अछी धुप में रखें जेसे पानी गर्म होने लगेगा आपका सेल कम करने लगेगा।\n3 पानी को 2-3 दिन बाद बदल दें।\n\nसौर ऊर्जा की कई परेशानियां भी होती हैं। व्यापक पैमाने पर बिजली निर्माण के लिए पैनलों पर भारी निवेश करना पड़ता है। दूसरा, दुनिया में अनेक स्थानों पर सूर्य की रोशनी कम आती है, इसलिए वहां सोलर पैनल कारगर नहीं हैं। तीसरा, सोलर पैनल बरसात के मौसम में ज्यादा बिजली नहीं बना पाते। फिर भी विशेषज्ञों का मत है कि भविष्य में सौर ऊर्जा का अधिकाधिक प्रयोग होगा। भारत के प्रधानमंत्री ने हाल में सिलिकॉन वैली की तरह भारत में सोलर वैली बनाने की इच्छा जताई है।\n\n\n", "id": "183329", "title": "सौर शक्ति"}
{"url": "https://hi.wikipedia.org/wiki?curid=183334", "text": "सौर वाहन\n\nसौर ऊर्जा से चलने वाले वाहन सौर वाहन (solar vehicle) कहलाते हैं।\n", "id": "183334", "title": "सौर वाहन"}
{"url": "https://hi.wikipedia.org/wiki?curid=183338", "text": "राजभाषा विभाग\n\nराजभाषा विभाग भारत सरकार के गृह मन्त्रालय के अधीन एक विभाग है। राजभाषा के बारे में संवैधानिक और विधिक प्रावधानों के अनुपालन तथा संघ के कार्यालयीन प्रयोजनों के लिए हिन्दी के प्रयोग को बढावा देने के लिए जून १९७५ में, गृह मंत्रालय के एक स्वतन्त्र विभाग के रूप में राजभाषा विभाग की स्थापना की गयी थी। तभी से यह विभाग संघ के कार्यालयीन प्रयोजनों हेतु हिन्दी के प्रगामी प्रयोग के लिए प्रयासरत है।\n\nभारत सरकार (कार्य व्यवहार आबन्टन) नियम १९६१ के अनुरूप: इस विभाग को निम्नलिखित कार्यों का दायित्व सौंपा गया है।\n\n\nराजभाषा विभाग द्वारा हिंदी में कंप्यूटर प्रशिक्षण सत्र चलाए जा रहे हैं। इसका प्रमुख उद्देश्य सरकारी कार्यालयों में कंप्यूटरों पर हिंदी का कार्य बढ़ाया जाना है। केंद्रीय हिंदी प्रशिक्षण संस्थान द्वारा कम्प्युटर पर काम स्व-सीखने हेतु 'हिंदी शब्द संसाधन' पुस्‍तक तैयार की गई है। यह पुस्तक वेबसाइट पर भी उपलब्‍ध है। सी डैक ने राजभाषा विभाग की वैबसाइट पर भाषा प्रशिक्षण पर आधारित लीला सॉफ्टवेयर को अंग्रेजी के अलावा 14 अन्‍य भारतीय भाषाओं में भी उपलब्‍ध करा दिया है। हिंदी भाषा के 16 प्रशिक्षण केंद्रों पर कंप्‍यूटर के माध्‍यम से ऑनलाइन प्रशिक्षण देने की व्‍यवस्‍था की जा रही है।\n\n", "id": "183338", "title": "राजभाषा विभाग"}
{"url": "https://hi.wikipedia.org/wiki?curid=183339", "text": "सी-डैक के कार्य\n\nप्रगत संगणन विकास केन्द्र (सी-डैक), संचार एवं सूचना प्रौद्योगिकी मंत्रालय, सूचना प्रौद्योगिकी विभाग के अधीन एक स्वतंत्र वैज्ञानिक समिति है। यह मूलतः एक अनुसन्धान और विकास संस्था है जो उन्नत आई टी समाधानों के डिजाइन, विकास और परिनियोजन में संलग्न है।\n\nसी-डैक के प्रमुख कार्यकलाप हैं:\n\nप्रायोगिक कृत्रिम मेधा (ए.ए.आई) समूह\n\nसी-डैक के प्रमुख ज्ञान - आधारित कृत्रिम मेधा (ए आई) कार्यकलापों में शामिल हैं:\n", "id": "183339", "title": "सी-डैक के कार्य"}
{"url": "https://hi.wikipedia.org/wiki?curid=183344", "text": "पनचक्की\n\nपनचक्की (water wheel) वह यांत्रिक युक्ति है जो बहते हुए या गिरते हुए जल की उर्जा से घूमकर किसी दूसरी युक्ति को चलाती है जिससे उपयोगी काम होता है। मध्ययुग में पनचक्कियाँ विभिन्न देशों में कारखानों में बहुत से काम करतीं थीं। (इनके अतिरिक्त पवनचक्कियाँ, जानवरों की शक्ति एवं मानवशक्ति से काम होता था)। इन पनचक्कियों का सर्वाधिक उपयोग अनाज पीसकर आटा बनाने में होता था।\n\n", "id": "183344", "title": "पनचक्की"}
{"url": "https://hi.wikipedia.org/wiki?curid=183401", "text": "दावानल\n\nदावानल या वन की आग उस दुर्घटना को कहते हैं जब किसी वन के एक भाग में या पूरे वन में ही आग लग जाती है और उस वन के सभी पेड़-पौधे, जीव-जन्तु इत्यादि जलने लगते हैं। दावानल के लिए स्थिति तब उत्पन्न होती है जब वनस्पतियां और मिट्टी सूख जाते हैं और आद्रता भी बहुत कम होती है। आग प्राकृतिक कारणों जैसे आकाशीय बिजली गिरने से या प्राकृतिक रूप से वन में उत्पन्न घर्षण से लग सकती है या यह मानव निर्मित भी हो सकती जैसे कोई लापरवाही से सूखे वन में सुलगती हुई सिगरेट या माचिस की तीली फैंक दे। एक बार चिंगारी भड़कने के बाद आग हवा के प्रभाव में तेज़ी से फैलती है, विशेषकर तब जबकी आग सूखे झाडफूस को पकड़ लेती है। \n\nदावानल अन्य अग्नियों से भिन्न होता है, जिसके कारण हैं इसका विशाल आकार, इसके उद्गम स्थान से आगे फैलने की गति एवं इसकी दिशा बदलने व रिक्त स्थानों जैसे सड़कों, नदियों आदि से आगे बढ़ जाने की क्षमता।\n\nदावानल से निबटने हेतु अग्निशमन में एक विशेष पाठ्यक्रम होता है और जो अग्निशमन कर्मी इसमें दक्ष होतें है उन्हें वाहनों, वायुयानों, हेलीकॉप्टरों इत्यादि में अग्निशमन के लिए रखा जाता है।\n\nदावानल की समस्या मुख्यतः ग्रीष्म ऋतु में होती है और विश्व के बहुत से भागों में यह समस्या बहुत आम है जैसे यूरोप में २००७ का यूनानी दावानल, ऑस्ट्रेलिया का २००९ का दावानल, अमेरिका के कैलीफोर्निया का दावानल और भारत में भी उत्तरी राज्यों में यह समस्या हैं।\n\nविभिन्न देशों में पहाड़ी क्षेत्रों में दावानल के आँकड़े निम्नलिखित हैं:\n\n", "id": "183401", "title": "दावानल"}
{"url": "https://hi.wikipedia.org/wiki?curid=183405", "text": "नेक्सस वन\n\nनेक्सस वन गूगल का पहला मोबाइल फ़ोन है जो बाज़ार में जारी किया जाना है।\n\n\"'गूगल का पहला मोबाइल फ़ोन\"\n\nइंटरनेट सर्च कंपनी गूगल ने अपना पहला मोबाइल फ़ोन नेक्सस वन बाज़ार में उतारने की घोषणा की है।\n\nनेक्सस वन टचस्क्रीन फ़ोन है जिसे ताइवान की कंपनी एचटीसी के साथ मिलकर तैयार किया गया है। यही कंपनी गूगल के एनड्रॉएड ऑपरेटिंग सिस्टम को भी चलाती है।\n\nनेक्सस वन फ़ोन गूगल वेबसाइट के ज़रिए बेचा जाएगा और शुरुआत में ये अमरीका में टी-मोबाइल नेटवर्क और यूरोप में वोडाफ़ोन पर उपलब्ध होगा.\n\nगूगल से सीधे खरीदने पर इसकी क़ीमत 529 डॉलर होगी और अगर टी-मोबाइल से अनुबंध है तो कीमत 179 डॉलर होगी.\n\nगूगल में प्रोडक्ट मैनेजमेंट के उपाध्यक्ष मारियो क्वीरोज़ ने नए फ़ोन के लॉन्च को एनड्रॉएड के विकास में अगला क़दम बताया है।\n\nउन्होंने कहा कि अब 48 देशों में विभिन्न नेटवर्कों पर 20 एनड्रॉएड फ़ोन उपलब्ध है।\n\nगूगल फ़ोन\n\nलॉन्च के मौके पर एचटीसी के मुख्य कार्यकारी पीटर चो ने कहा, “ये नया फ़ोन एक माध्यम है जहाँ वेब और फ़ोन का मेल हो रहा है। आज की तारीख़ में फ़ोन पर क्या कुछ संभव है ये फ़ोन इसके नए पैमाने तय करेगा.”\n\nमाना जा रहा है कि नेक्सस वन का लॉन्च ये सुनिश्चित करने का एक तरीका है कि गूगल प्रासंगिक रहे क्योंकि लोग अपने कंप्यूटर पर सर्च करने के बजाए अब अपने मोबाइल फ़ोन पर ज़्यादा सर्च करते हैं।\n\nगूगल की आमदनी का मुख्य ज़रिया है सर्च इंजन में लोगों के सवालों के साथ जुड़े विज्ञापन.\n\nगूगल ने अपना ख़ुद का फ़ोन पोर्टल बनाया है जिसके ज़रिए लोग हैंडसेट ख़रीद सकते हैं- या तो सीधे गूगल से या किसी मोबाइल ऑपरेटर से.\n\nविशेषज्ञ कैरलीना मिलानेसी का मानना है कि यही इसका मुख्य आकर्षण होगा क्योंकि लोग अपनी पसंद से तय कर पाएँगे कि वो किस ऑपरेटर की सेवा लेना चाहते हैं यानी लोग फ़ोन खरीदेंगे और अपनी पसंद का सिम डलवा सकते हैं।\n\nजो लोग अनलॉक्ड फोन खरीदेगें वो किसी भी नेटवर्क पर इसे जीएसएम फ़ोन की तरह इस्तेमाल कर पाएँगे.\n\nवोडाफ़ोन ने बताया कि नेक्सस वन फ़ोन अगले कुछ हफ्तों में गूगल की वेबसाइट पर उपलब्ध होगा.\n\nशोध कंपनी गार्टनर के आँकड़ों के मुताबिक स्मार्टफ़ोन बाज़ार में एनड्रॉएड का हिस्सा 3.5 फ़ीसदी है। नोकिया का 39 फ़ीसदी हिस्सा जबकि ऐपल का 17 फ़ीसदी.\n\nपांच जनवरी को ये बात सामने आई है कि गूगल ने अपना नेक्सस फ़ोन दिसंबर में उद्योग जगत के कुछ लोगों को दिया था ताकि वे इसका जायज़ा ले सकें लेकिन उन्हें कहा गया था कि नए फ़ोन के बारे में किसी से बात न करें.\n\nगूगल ने मोबाइल फ़ोन पर ‘पे एज़ यू गो’ विज्ञापन लॉन्च करने की भी घोषणा की है। ये विज्ञापन वैसे ही होंगे जैसे वेबसाइट पर होते हैं जिन्हें क्लिक करने के लिए पैसा देना पड़ता है। गूगल की ज़्यातादर आमदनी यहीं से होती है।\n\nफोन में फिलहाल हिन्दी आदि भारतीय भाषाओं हेतु समर्थन नहीं है।\n\n", "id": "183405", "title": "नेक्सस वन"}
{"url": "https://hi.wikipedia.org/wiki?curid=183419", "text": "२०१० हरिद्वार महाकुम्भ\n\nमहाकुम्भ भारत का एक प्रमुख उत्सव है जो ज्योतिषियों के अनुसार तब आयोजित किया जाता है जब बृहस्पति कुंभ राशि में प्रवेश करता है। कुम्भ का अर्थ है घड़ा। यह एक पवित्र हिन्दू उत्सव है। यह भारत में चार स्थानो पर आयोजित किया जाता है: प्रयाग (इलाहाबाद), हरिद्वार, उज्जैन और नासिक।\n\n२०१० का कुम्भ मेला हरिद्वार में आयोजित किया जा रहा है। पिछली बार १९९९ में महाकुम्भ का आयोजन यहाँ किया गया था। मकर संक्राति के दिन अर्थात १४ जनवरी, २०१० को इस मेले का शुभारम्भ हो गया है। हरिद्वार में जारी इस मेले में इस बार ७ करोड़ से भी अधिक लोगों के आने का अनुमान है।\n\nपौराणिक आख्यानों के अनुसार समुद्रमंथन के दौरान निकला अमृतकलश १२ स्थानों पर रखा गया था जहां अमृत की बूंदें छलक गई थीं। इन १२ स्थानों में से आठ ब्रह्मांड में माने जाते हैं और चार धरती पर जहां कुंभ लगता है।\n\nहिन्दू धर्म में मान्यता है कि इस मेले में स्नान करने से मोक्ष की प्राप्ति होती है।\n\nपुराणों आदि प्राचीन ग्रन्थों में उपर्युक्त चारों स्थानों पर महाकुंभ लगने के लिए ग्रहों की विशिष्ट स्थितियाँ बतायी गयी हैं। हरिद्वार के लिए यह इस प्रकार वर्णित है-\n\nपद्मिनीनायके मेषे, कुम्भराशिगते गुरौ।\nगंगाद्वारे भवेद्योगः कुम्भनाम्ना तदोत्तमः।।\n\nअर्थात् जब सूर्य मेष राशि में हो, बृहस्पति कुंभ राशि में हो, तब गंगाद्वार (हरिद्वार) में कुंभ नाम का उत्तम योग होता है।\n\nउल्लेखनीय है कि बृहस्पति प्रतिवर्ष राशि बदलता है जबकि सूर्य हर महीने राशि बदलता है। तथा २००९ के १९ दिसंबर को यह कुंभ राशि में प्रवेश कर चुका है। सूर्य मेष राशि में १४ अप्रैल २०१० को आयेगा और तभी इस महाकुंभ का प्रमुख स्नान है (१४ अप्रैल को)।\n\nकुंभ के स्नान पर्व\n\n\n", "id": "183419", "title": "२०१० हरिद्वार महाकुम्भ"}
{"url": "https://hi.wikipedia.org/wiki?curid=183437", "text": "आइआरसी\n\nआइआरसी एक इंस्टैंट मैसेंजिंग प्रोटोकॉल है। यह पुराने समय में काफी प्रचलित था।\n\n", "id": "183437", "title": "आइआरसी"}
{"url": "https://hi.wikipedia.org/wiki?curid=183441", "text": "प्रवासी भारतीय सम्मान\n\nप्रवासी भारतीय सम्मान भारत के प्रवासी भारतीय के मामलों का मंत्रालय द्वारा स्थापित एक पुरस्कार है जो प्रतिवर्ष प्रवासी भारतीय दिवस के अवसर पर भारत के राष्ट्रपति द्वारा प्रदान किया जाता है। यह पुरस्कार प्रवासी भारतीयों को उनके अपने क्षेत्र में किये गये असाधारण योगदान के लिये दिया जाता है। \n\n", "id": "183441", "title": "प्रवासी भारतीय सम्मान"}
{"url": "https://hi.wikipedia.org/wiki?curid=183446", "text": "दान\n\nदान का शाब्दिक अर्थ है - 'देने की क्रिया'। सभी धर्मों में सुपात्र को दान देना परम् कर्तव्य माना गया है। हिन्दू धर्म में दान की बहुत महिमा बतायी गयी है। आधुनिक सन्दर्भों में दान का अर्थ किसी जरूरतमन्द को सहायता के रूप में कुछ देना है। \n\nदान किसी वस्तु पर से अपना अधिकार समाप्त करके दूसरे का अधिकार स्थापित करना दान है। साथ ही यह आवश्यक है कि दान में दी हुई वस्तु के बदले में किसी प्रकार का विनिमय नहीं होना चाहिए। इस दान की पूर्ति तभी कही गई है जबकि दान में दी हुईं वस्तु के ऊपर पाने वाले का अधिकार स्थापित हो जाए। मान लिया जाए कि कोई वस्तु दान में दी गई किंतु उस वस्तु पर पानेवाले का अधिकार होने से पूर्व ही यदि वह वस्तु नष्ट हो गई तो वह दान नहीं कहा जा सकता। ऐसी परिस्थिति में यद्यपि दान देनेवाले को प्रत्यवाय नहीं लगता तथापि दाता को दान के फल की प्राप्ति भी नहीं हो सकती।\n\nसात्विक, राजस और तामस, इन भेदों से दान तीन प्रकार का कहा गया है। जो दान पवित्र स्थान में और उत्तम समय में ऐसे व्यक्ति को दिया जाता है जिसने दाता पर किसी प्रकार का उपकार न किया हो वह सात्विक दान है। अपने ऊपर किए हुए किसी प्रकार के उपकार के बदले में अथवा किसी फल की आकांक्षा से अथवा विवशतावश जो दान दिया जाता है वह राजस दान कहा जाता है। अपवित्र स्थान एवं अनुचित समय में बिना सत्कार के, अवज्ञतार्पूक एवं अयोग्य व्यक्ति को जो दान दिया जात है वह तामस दान कहा गया है।\n\nकायिक, वाचिक और मानसिक इन भेदों से पुन: दान के तीन भेद गिनाए गए हैं। संकल्पपूर्वक जो सूवर्ण, रजत आदि दान दिया जाता है वह कायिक दान है। अपने निकट किसी भयभीत व्यक्ति के आने पर जौ अभय दान दिया जाता है वह वाचिक दान है। जप और ध्यान प्रभृति का जो अर्पण किया जाता है उसे मानसिक दान कहते हैं।\n\n\nजिस व्यक्ति को दान दिया जाता है उसे दान का पात्र कहते हैं। तपस्वी, वेद और शास्त्र को जाननेवाला और शास्त्र में बतलाए हुए मार्गं के अनुसार स्वयं आचरण करनेवाला व्यक्ति दान का उत्तम पात्र है। यहाँ गुरु का प्रथम स्थान है। इसके अनंतर विद्या, गुण एवं वय के अनुपात से पात्रता मानी जाती है। इसके अतिरिक्त जामाता, दौहित्र तथा भागिनेय भी दान के उत्तम पात्र हैं। ब्राह्मण को दिया हुआ दान षड्गुणित, क्षत्रिय को त्रिगुणित, वैश्य का द्विगुणित एवं शूद्र को जो दान दिया जाता है वह सामान्य फल को देनेवाला कहा गया है। उपर्युक्त पात्रता का परिगणन विशेष दान के निमित्त किया गया है। इसके सिवाय यदि अन्न और वस्त्र का दान देना हो तो उसके लिए उपर्युक्त पात्रता देखने की आवश्यकता नहीं है। तदर्थ बुभुक्षित और विवस्त्र होना मात्र ही पर्याप्त पात्रता कही गई है।\n\nदातव्य द्रव्य के तीन भेद गिनाए गए हैं - शुक्ल, मिश्रित और कृष्ण। शास्त्र, तप, योग, परंपरा, पराक्रम और शिष्य से उपलब्ध द्रव्य शुक्ल कहा गया है। कुसीद, कृषि और वाणिज्य से समागत द्रव्य मिश्रित बतलाया गया है। सेवा, द्यूत और चौर्य से प्राप्त द्रव्य को कृष्ण कहा है। शुक्ल द्रव्य के दान से सुख की प्राप्ति होती है। मिश्रित द्रव्य के दान से सुख एवं दु:ख, दोनों को उपलब्धि होती है। कृष्ण द्रव्य का दान दिया जाए तो केवल दु:ख ही मिलता है। द्रव्य की तीन ही परिस्थितियाँ देखी जाती हैं - दान, भोग और नाश। उत्तम कोटि के व्यक्ति अपने द्रव्य का उपयोग दान में करते हैं। मध्यम पुरुष अपने द्रव्य का व्यय उपभोग में करते हैं। इन दोनों से अतिरिक्त व्यक्ति अपने द्रव्य का उपयोग न दान में ही करते हैं न उपभोग में। उनका द्रव्य नाश को प्राप्त होता है। इस प्रकार के व्यक्तियों की गणना अधम कोटि में होती है।\n\nदान के महादान, लघुदान और सामानय दान प्रभृति अनेक भेद गिनाए गए हैं। महादान भी 16 तरह के कहे गए हैं। इनमें तुलादान को प्राथमिकता मिली हैं। इस तुलादान का अनुष्ठान तीन दिनों में संपन्न होता है। प्रथम दिन तुलादान करनेवाला व्यक्ति और उस अनुष्ठान को संपादित करानेवाले विद्वान् लोग दूसरे दिन उपवास और नियमपालन करने का संकल्प करते हैं दूसरे दिन प्रात:काल उठकर अपने आवश्यक दैहिक कृत्य से निवृत्त होकर स्नान और दैनिक आह्निक से छुट्टी पाकर अनुष्ठानमंडप के निकट उपस्थित होते हैं। प्रारंभ में संकल्पपूर्वक महागणपतिपूजन, मातृकापूजन, वसोर्धारापूजन, नांदीश्राद्ध और पुण्याहवाचन होता है। प्रथम शुद्ध की हुई भूमि पर मंडप, कुंड और वेदियों का जो निर्माण हो चुका है उसका संस्कार किया जाता है वस्त्र, अलंकार और पताका से मंडप का प्रसाधन किया जाता है। यजमान के द्वारा अनुष्ठान के निमित्त आचार्य, ब्रह्मा और ऋत्विजों का वरण किया जाता है। सभी विद्वानों का मधुपर्क से अर्चन होता है। इस प्रकार के महादान के अवसर पर चारों वेदों के जानकार विद्वानों की अपेक्षा होती है। आचार्य की जानकारी उसी वेद की होनी चाहिए जो वेद यजमान का हो। यजमान के वेद के अनुसार अनुष्ठान का समस्त कार्य होना चाहिए। अन्य वेदों के जानकार विद्वानों में ऋग्वेदी विद्वान् मंडप के पूर्व द्वार पर, यजुर्वेदी विद्वान् दक्षिण द्वार पर, सामवेदी विद्वान् पश्चिम द्वार पर और अथर्ववेदी विद्वान् उत्तर द्वार पर बैठते हैं। वहीं पर बैठे हुए रक्षा एवं शांति के निमित्त वैदिक मंत्रपाठ करते हैं।\n\nतीसरे दिन वैदिक शांतिपाठपूर्वक कुंड में सविधि अग्निस्थापन होता है। वेदियों पर देवता, दिक्पाल और नवग्रह प्रभृति का स्थापन और पूजन होता है। होतृगण देवता के प्रीत्यर्थ हवन करते हैं। अनंतर दिक्पालों के प्रीत्यर्थ बलिदान करके पूर्वांग कृत्य की समाप्ति होती है।\n\nप्रधान कृत्य के प्रारंभ में यजमान के द्वारा विद्वानों को शय्या \"दान\" में दी जाती है। यहाँ यह भी ज्ञातव्य है कि अन्य विद्वानों को जो दिया जाए उससे आचार्य को द्विगुणित दिया जाना चाहिए। शय्यादान के अनंतर मंगलवाद्य एवं मंगलगीत के साथ प्रधान कृत्य का प्रारंभ होता है। सभी विद्वान् वैदिक मंत्रों का पाठ करते हुए यजमान को मांगलिक स्नान कराते हैं। अनंतर यजमान शुद्ध वस्त्र एवं माला धारण किए हुए अंजलि में पुष्प लेकर तुला की तीन प्रदक्षिणा करता है। अंजलि के पुष्पों को देवता को चढ़ाकर दाहिने हाथ में धर्मराज की और बाएँ हाथ में सूर्य की सुवर्णप्रतिमा लेता है। पूर्व की ओर मुँह किए हुए तुला के उत्तरी भाग में पद्मासन से बैठता है। अपने सम्मुख स्थापित विष्णु की प्रतिमा को देखता रहता है। विद्वान् लोग तुला के दक्षिण भाग पर सुवर्णखंड रखते हैं। ये सुवर्णखंड इतने होने चाहिए जो यजमान के बोझ से कुछ अधिक हों। इस प्रकार कुछ क्षण तुला पर बैठकर यजमान नीचे उतर आता है। तुला पर रखा हुआ स्वर्ण विद्वानों को अर्पित किया जाता है। इस सुवर्ण से अतिरिक्त भूमि, रत्न और दक्षिणा विद्वानों को दी जानी चाहिए। इस प्रकार तुलादान की संक्षिप्त रूपरेखा यहाँ दिखलाई गई हैं। इसके अतिरिक्त सुवर्णाचल, रौप्याचल और धान्याचल प्रभृति महादान एवं सामान्य दान हैं जो दान के विधानों के प्रतिपादक ग्रंथों में देखने चाहिए। \n\nदान (जैन दृष्टि से) जैन ग्रंथों में पात्र, सम और अन्वय के भेद से दान के चार प्रकार बताए गए हैं। पात्रों को दिया हुआ दान पात्र, दीनदुखियों को दिया हुआ दान करुणा, सहधार्मिकों को कराया हुआ प्रीतिभोज आदि सम, तथा अपनी धनसंपत्ति को किसी उत्तराधिकारी को सौंप देने को अन्वय दान कहा है। दोनों में आहार दान, औषधदान, मुनियों को धार्मिक उपकरणों का दान तथा उनके ठहरने के लिए वसतिदान को मुख्य बताया गया है। ज्ञानदान और अभयदान को भी श्रेष्ठ दानों में गिना गया है।\n\nवैदिक ग्रंथों के अनुसार दान करने के समय स्नान करके पहले शुद्ध स्थान को गोबर से लीप ले, फिर उसपर बैठकर दान दे और उसके बाद दक्षिणा दे। जहाँ गंगा आदि तीर्थ हों उन्हीं स्थानों को दान के लिपे उपयुक्त कहा है। इन स्थानों पर गाय, तिल, जमीन और सुवर्ण आदि का दान करना चाहिए। बालकों के लिए खिलौने दान करने से विशेष पुण्य बताया है। ग्रहों की शांति के लिए भी दान विधान है।\n\nश्रद्धा, तुष्टि, भक्ति, ज्ञान अलोभ, क्षमा और सत्य ये सात गुण दाता के लिए आवश्यक है। पड़गाहना करना, उच्च स्थान देना, चरणों का उदक ग्रहण करना, अर्चन करना, प्रणाम करना, मन वचन और काय तथा भोजन की शुद्धि रखना - इन नौ प्रकारों से दान देनेवाला दाता पुण्य का भागी होता है।\n\n", "id": "183446", "title": "दान"}
{"url": "https://hi.wikipedia.org/wiki?curid=183449", "text": "लिंकिन पार्क\n\nलिंकिन पार्क अगौरा हिल्स, कैलिफ़ोर्निया से एक अमेरिकी रॉक बैंड है। 1996 में स्थापित, बैंड ने 60 मिलियन से अधिक एल्बम बेचे हैं और दो ग्रैमी पुरस्कार जीते हैं। उसे अपनी पहली एल्बम, \"हायब्रिड थीयरी\" से ही मुख्य धारा में सफलता हासिल हुई, जो 2005 में आरआईएए (RIAA) द्वारा हीरक के रूप में प्रमाणित की गई। इसके बाद के स्टूडियो एल्बम \"मिटिओरा\" ने बैंड की सफलता को जारी रखा, जो 2003 में बिलबोर्ड 200 एल्बम चार्ट में चोटी पर रही और वे दुनिया भर में व्यापक दौरे और सहायतार्थ प्रदर्शनों के साथ आगे बढ़े। 2003 में, एमटीवी2 ने लिंकिन पार्क को म्यूज़िक वीडियो युग के छठवें स्थान पर सर्वाधिक महान और ओएसिस और कोल्डप्ले के पीछे, नई सदी के सर्वश्रेष्ठ में तीसरे स्थान पर नामित किया।\n\n\"हाइब्रिड थिअरी\" और \"मीटियोरा\" में नु मेटल और रैप रॉक शैलियों को रेडियो के अनुकूल, लेकिन सघन-स्तरित शैली में अपनाने के बाद, बैंड ने अपने अगले स्टूडियो एल्बम \"मिनट्स टू मिडनाइट\" में अन्य शैलियों पर प्रयोग शुरू किया। एल्बम बिलबोर्ड चार्ट में सबसे ऊपर रहा और उस वर्ष के किसी भी एल्बम के लिए, तीसरा सर्वेश्रेष्ठ सप्ताह साबित हुआ।उनका नया अल्बम \"अ थाउज़ंड सन्स\" ८ सितंबर २०१० को रिलीज़ किया गया। उन्होंने कई अन्य कलाकारों के साथ मिल कर, विशेष रूप से रैपर जे-ज़ी के साथ, अपने मैशप एल्बम \"कोलिशन कोर्स\" और कई अन्य कलाकारों के साथ \"रीएनिमेशन\" पर काम किया।\nवे विश्व में सहस्राब्दि के बाद बनी ऐसी संगीत रचनाएं रही हैं, जिनकी दुनिया भर में 50 मिलियन रिकॉर्डों से अधिक की बिक्री हुई है।\n\nमूलतः तीन हाई स्कूल के दोस्तों से बनी लिंकिन पार्क की नींव माइक शिनोडा, ब्रैड डेलसन और रॉब बोर्डन ने मज़बूत की। हाई स्कूल से उपाधि ग्रहण करने के बाद, इन कैलिफ़ोर्निया निवासियों ने, जो हैन, डेव \"फ़ीनिक्स\" फ़ैरेल और मार्क वेकफ़ील्ड को अपने बैंड ज़ीरो में भर्ती करते हुए, अपने संगीत की दिलचस्पी को गंभीरता से लेना शुरू किया। सीमित संसाधनों के बावजूद, बैंड ने 1996 में शिनोडा के कामचलाऊ बेडरूम से गानों की रिकॉर्डिंग और निर्माण शुरू किया। रिकॉर्ड का सौदा विफल होने पर बैंड के भीतर तनाव और हताशा बढ़ने लगी। सफलता के अभाव और प्रगति में गतिरोध ने उस समय बैंड के गायक वेकफ़ील्ड को अन्य परियोजनाओं की तलाश में बैंड छोड़ने पर मजबूर किया। फ़ैरेल भी उन्हें छोड़ कर, टेस्टी स्नैक्स और अन्य बैंड के साथ दौरे पर निकल पड़े।\n\nवेकफ़ील्ड के स्थानापन्न की खोज में काफी समय बिताने के बाद, ज़ीरो ने एरिज़ोना के गायक चेस्टर बेनिंगटन को भर्ती किया। ज़ोंबा संगीत के उपाध्यक्ष जेफ़ ब्लू ने मार्च 1999 में उनको बैंड के पास भेजा था। बेनिंगटन, जो इससे पहले ग्रे डेज़ में थे, अपनी अनूठी गायन शैली के कारण आवेदकों के बीच डटे रहे। बैंड ने अपना नाम ज़ीरो से बदल कर हाइब्रिड थिअरी रख लिया। शिनोडा और बेनिंगटन के बीच नवजात गायन तालमेल ने बैंड को पुनर्जीवित करने में मदद की और उन्हें नई सामग्री पर काम करने के लिए उकसाया। नाम में परिवर्तन के साथ बैंड के पुनर्जागरण का समापन हुआ; हाइब्रिड थिअरी से बैंड का नाम लिंकिन पार्क में परिवर्तित हुआ, जो कि एक नाटक से जुड़ा और सांता मोनिका के लिंकन पार्क को श्रद्धांजलि स्वरूप था। बहरहाल, इन परिवर्तनों के बावजूद, बैंड को एक रिकार्ड का सौदा पक्का करने के लिए संघर्ष करना पड़ा. कई बड़े रिकॉर्ड लेबल से अनेक अस्वीकृतियों का सामना करने के बाद, लिंकिन पार्क ने अतिरिक्त मदद के लिए जेफ़ ब्लू की ओर रुख़ किया। तीन पिछली समीक्षाओं में वार्नर ब्रदर्स रिकॉर्ड्स को पकड़ने में नाकाम, जेफ़ ब्लू ने, जो उस समय वार्नर ब्रदर्स रिकॉर्ड्स के उपाध्यक्ष थे, 1999 में कंपनी के साथ एक सौदे पर हस्ताक्षर करने में बैंड की मदद की. बैंड ने अगले वर्ष, अपना सफल एल्बम \"हायब्रिड थीयरी\" जारी किया।\n\nलिंकिन पार्क ने 24 अक्टूबर 2000 को \"हायब्रिड थीयरी\" जारी किया। एल्बम, जो बैंड के आधे दशक की मेहनत का प्रतिनिधित्व करता है, संगीत निर्माता डॉन गिलमोर द्वारा संपादित हुआ। संगीत प्रेमियों ने \"हाइब्रिड थिअरी\" को ख़ूब पसंद किया; बैंड ने अपने पहले वर्ष के दौरान 4.8 मिलियन से अधिक रिकॉर्ड बेचे, जिसने उन्हें 2001 की सर्वाधिक बिकने वाली एल्बम का दर्जा दिलाया, जबकि \"क्रॉलिंग\" और \"वन स्टेप क्लोज़र\" जैसे एकल ने वर्ष के दौरान ऑल्टरनेटिव रॉक रेडियो प्ले-लिस्ट में ख़ुद को स्टेपल्स के रूप में स्थापित किया। इसके अतिरिक्त, एल्बम के अन्य एकल, \"ड्रैकुला 2000\", \"लिटिल निकी\" और \"वैलेनटाइन\" जैसी फ़िल्मों में भी प्रस्तुत हुए। \"हायब्रिड थीयरी\" तीन ग्रैमी पुरस्कारों के लिए नामित किया गया, जिसमें सर्वश्रेष्ठ नया कलाकार, सर्वश्रेष्ठ रॉक एल्बम और सर्वश्रेष्ठ हार्ड रॉक (\"क्रॉलिंग\" के लिए) शामिल हैं। एमटीवी ने बैंड को \"इन द एंड\" के लिए उनके सर्वश्रेष्ठ रॉक वीडियो और सर्वश्रेष्ठ निर्देशन हेतु पुरस्कारों से सम्मानित किया। सर्वश्रेष्ठ हार्ड रॉक प्रदर्शन के लिए ग्रैमी जीतने पर, \"हायब्रिड थीयरी\" की समग्र सफलता ने बैंड को मुख्यधारा में चोटी पर पहुंचाया।\n\nइस समय, लिंकिन पार्क को कई प्रमुख दौरों और संगीत समारोहों में प्रदर्शन के लिए अनेक निमंत्रण प्राप्त हुए, जिनमें शामिल हैं ओज़फ़ेस्ट, फ़ैमिली वैल्यूज़ टूर और केराको ऑलमोस्ट अकूस्टिक क्रिसमस। बैंड ने ख़ुद अपना दौरे, प्रॉजेक्ट रेवल्यूशन का गठन किया, जिसमें सिप्रेस हिल, अडेमा और स्नूप डॉग जैसे अन्य प्रख्यात कलाकारों ने भी भाग लिया। एक साल के भीतर, लिंकिन पार्क ने 320 से अधिक समारोहों में प्रदर्शन दिया। असामयिक बैंड के अनुभव और प्रदर्शन, नवंबर 2001 में प्रवर्तित उनकी पहली डीवीडी, \"फ़्रेट पार्टी एट द पैनकेक फ़ेस्टिवल\" में प्रलेखित है। अब दुबारा जुड़ने वाले पूर्व बेसवादक फ़ीनिक्स के साथ, बैंड ने \"रीएनिमेशन\" नामक एक रीमिक्स एल्बम पर काम करना शुरू किया, जिसमें \"हाइब्रिड थिअरी\" और \"हायब्रिड थिअरी\" इपी की रचनाएं शामिल की गईं। \"रीएनिमेशन\" पहली बार 30 जुलाई 2002 को सामने आया, जिसमें ब्लैक थॉट, जोनाथन डेविस, आरून लुईस और उनके समान अन्य कई प्रस्तुत हुए। \"रिएनिमेशन\" को बिलबोर्ड 200 में दूसरा स्थान हासिल हुआ और जारी होने पर पहले सप्ताह के दौरान ही उसकी लगभग 270,000 प्रतियां बेची गईं।\n\n\"हायब्रिड थिअरी\" और \"रीएनिमेशन\" की सफलता के बाद, लिंकिन पार्क ने उल्लेखनीय समय संयुक्त राज्य अमेरिका के आस-पास दौरा करते हुए बिताया। बैंड के सदस्यों ने अपने संतृप्त कार्यक्रम के बीच नई सामग्री पर काम करना शुरू किया, जहां वे अपना ख़ाली समय अपने टूर बस के स्टूडियो में काम पर बिताने लगे। बैंड ने आधिकारिक तौर पर दिसम्बर 2002 में यह ख़ुलासा करते हुए एक नए स्टूडियो एल्बम के निर्माण की घोषणा की कि उनकी नई रचना ग्रीस के चट्टानी क्षेत्र मिटिओरा से प्रेरित है, जहां चट्टानों पर अनेक मठ निर्मित किए गए हैं। \"मिटिओरा\" में अभिनव प्रभावों के साथ बैंड की पिछली नु मेटल और रैपकोर शैलियों का मिश्रण सामने आया, जिसमें शाकुहाची (बांस से बनी एक जापानी बांसुरी) और अन्य वाद्य-यंत्रों का समावेश था। लिंकिन पार्क का दूसरा एल्बम 25 मार्च 2003 को प्रवर्तित हुआ और उसने तत्काल दुनिया भर में मान्यता अर्जित की, तथा अमेरिका और ब्रिटेन में #1 और ऑस्ट्रेलिया में #2 स्थान पर जा पहुंचा।\n\n\"मिटिओरा\" की अपने पहले सप्ताह के दौरान 800,000 से अधिक प्रतियां बिकीं और उस समय बिलबोर्ड चार्ट पर इसने सर्वाधिक बिकने वाले एल्बम का दर्जा पाया। एल्बम की एकल रचनाओं ने रेडियो पर उल्लेखनीय रूप से ध्यानाकर्षित किया, जिनमें शामिल हैं \"समवेयर आई बिलॉन्ग\", \"ब्रेकिंग द हैबिट\", \"फ़ेन्ट\" और \"नम्ब\"। अक्टूबर 2003 तक \"मिटिओरा\" की लगभग तीस लाख प्रतियां बिक गईं। एल्बम की सफलता ने लिंकिन को एक और प्रॉजेक्ट रेवल्यूशन के गठन का अवसर दिया, जिसमें अन्य बैंड और मुडवाइन, ब्लाइंडसाइड और एक्ज़िबिट जैसे कलाकार प्रस्तुत हुए। इसके अतिरिक्त, मेटालिका ने ग्रीष्मकालीन सैनिटेरियम टूर 2003 में बजाने के लिए लिंकिन पार्क को आमंत्रित किया, जिसमें लिम्प बिज़किट, मुडवाइन और डेफ़्टोन्स जैसे विख्यात प्रदर्शन शामिल थे। बैंड ने लाइव इन टेक्सास नामक एक एल्बम और डीवीडी जारी किया, जिसमें टेक्सास के दौरे के समय बैंड प्रदर्शन के कुछ ऑडियो और वीडियो ट्रैक शामिल थे। 2004 के प्रारंभ में, लिंकिन पार्क ने \"मीटियोरा विश्व यात्रा\" शीर्षक के साथ दुनिया की सैर शुरू की, जिस दौरे में समर्थन देने वाले बैंड में शामिल थे हूबस्टांक, पी.ओ.डी. और स्टोरी ऑफ़ द इयर।\n\n\"मिटिओरा\" ने बैंड के लिए कई पुरस्कार और सम्मान अर्जित किए। बैंड ने एमटीवी का सर्वश्रेष्ठ रॉक वीडियो पुरस्कार (\"समवेयर आई बिलॉन्ग\") और व्यूअर्स चॉइस पुरस्कार (\"ब्रेकिंग द हैबिट\") जीता। 2004 रेडियो म्यूज़िक अवार्ड के दौरान भी लिंकिन पार्क को महत्वपूर्ण मान्यता मिली, जहां उन्होंने वर्ष के कलाकार और वर्ष का गीत (\"नम्ब\") पुरस्कार जीते। हालांकि \"मीटियोरा\", \"हाइब्रिड थिअरी\" जितना सफल नहीं हुआ, पर 2003 के दौरान यह अमेरिका में तीसरा सर्वाधिक बिकने वाला एल्बम साबित हुआ। बैंड ने 2004 के प्रथम कुछ महीने, दुनिया भर में दौरा करते हुए बिताए, पहले तीसरे प्रॉजेक्ट रेवल्यूशन दौरे के साथ और बाद में कई यूरोपीय संगीत समारोहों में भाग लेते हुए।\n\n\"मिटिओरा\" की सफलता के बाद, बैंड ने अगले कुछ वर्षों के लिए, नए स्टूडियो एल्बम पर काम करना स्थगित कर दिया। इसके बजाय, लिंकिन पार्क ने दौरे जारी रखे और कई पार्श्व परियोजनाओं पर काम करते रहे। बेनिंगटन डीजे लीथल के \"स्टेट ऑफ़ द आर्ट\" में दिखे और डेड बाई सनराइज़ के साथ अन्य काम करते रहे, जबकि शिनोडा ने डेपेशे मोड के साथ काम किया है। 2004 में, बैंड ने एक और रीमिक्स एल्बम \"कोलिशन कोर्स\" का निर्माण करने के लिए जे-ज़ी के साथ काम किया। एल्बम, जिसमें दोनों कलाकारों के पिछले एल्बम से अंतरमिश्रित गीत और बैकग्राउंड ट्रैक शामिल थे, पहली बार नवंबर, 2004 में सामने आया। शिनोडा ने पार्श्व परियोजना के तौर पर एक नए बैंड, फ़ोर्ट माइनर का गठन किया। जे-ज़ी की मदद से, फ़ोर्ट माइनर के साथ अपना पहला एल्बम \"द राइज़िंग टाइड\" जारी किया, जिसे आलोचकों की प्रशंसा मिली। इसी समय, विभिन्न विश्वास और वित्तीय मुद्दों की वजह से वार्नर ब्रदर्स रिकॉर्ड के साथ संबंध तेजी से बिगड़ रहा था। महीनों झगड़ते रहने के बाद, अंततः दिसम्बर 2005 बैंड ने एक समझौते पर बातचीत की।\n\nलिंकिन पार्क ने कई परोपकारी समारोहों में भाग लिया। लिंकिन पार्क ने 2004 में चार्ली तूफ़ान और बाद में 2005 के दौरान कैटरीना तूफ़ान पीड़ितों के लाभार्थ धन जुटाने में मदद की। बैंड ने मार्च 2004 में स्पेशल ऑपरेशन्स वॉरियर फाउंडेशन को $75,000 का दान दिया। उन्होंने 2004 सूनामी पीड़ितों के लिए, कई चैरिटी संगीत समारोहों के मंचन और \"म्यूज़िक फ़ॉर रीलिफ़\" नामक एक अतिरिक्त कोष की स्थापना द्वारा, राहत प्रयासों में मदद की। तथापि, सबसे उल्लेखनीय है कि बैंड ने लाइव 8 में भाग लिया, जो कि वैश्विक जागरूकता बढ़ाने के लिए, लोकोपकारी धर्मार्थ संगीत समारोहों की एक श्रृंखला है। जे-ज़ी के साथ बैंड ने फिलाडेल्फिया, पेनसिल्वेनिया में लाइव 8 के मंच पर वैश्विक दर्शकों को समक्ष प्रदर्शन दिया। बैंड बाद में जे-ज़ी के साथ ग्रैमी पुरस्कार समारोह 2006 के दौरान पुनः जुड़ा, जब उन्होंने सर्वश्रेष्ठ रैप/संग सहयोग के लिए ग्रैमी जीतने से पहले \"नम्ब/एनकोर\" का प्रदर्शन दिया। इसके बाद 2006 के सम्मर सॉनिक संगीत उत्सव में उन्होंने प्रदर्शन दिया, जिसे मेटालिका ने जापान में आयोजित किया था।\n\n2006 में लिंकिन पार्क नई सामग्री पर काम करने के लिए रिकॉर्डिंग स्टूडियो में लौटे। एल्बम के निर्माण के लिए, बैंड ने निर्माता रिक रूबिन को चुना। हालांकि शुरूआत में 2006 के दौरान एल्बम जारी करने की बात चली थी, मगर यह 2007 तक टल गया। बैंड ने अगस्त, 2006 में तीस से पचास गीत रिकॉर्ड किए थे, जब शिनोडा ने एल्बम का काम आधा ख़त्म होने की बात कही थी। बेनिंगटन ने बाद में कहा कि नया एल्बम, अपनी पिछली न्यू मेटल ध्वनि से दूर हटेगा। वार्नर ब्रदर्स रिकॉर्ड्स ने आधिकारिक तौर पर घोषणा की कि \"मिनट्स टू मिडनाइट\" शीर्षक वाला बैंड का तीसरा स्टूडियो एल्बम, संयुक्त राज्य अमेरिका में 15 मई 2007 को जारी होगा। चौदह महीने एल्बम पर काम करते हुए बिताने के बाद, बैंड के सदस्यों ने मूल सत्रह ट्रैक्स में से पांच को निकाल कर, अपने एल्बम को और निखारने का विकल्प चुना। एल्बम के शीर्षक ने, जो डूम्स डे क्लॉक से संदर्भ रखता था, बैंड के नए गीतों के विषय के पूर्वाभास को उद्घाटित किया। \"मिनट्स टू मिडनाइट\" की पहले सप्ताह में ही 600,000 से अधिक प्रतियां बिक गईं, जिसने इसे हाल के वर्षों में सबसे सफल प्रथम सप्ताह एल्बम बनाया। एल्बम ने बिलबोर्ड चार्ट पर भी शीर्ष स्थान ग्रहण किया।\n\nएल्बम का पहला एकल, \"व्हॉट आई हैव डन\" 2 अप्रैल को जारी किया गया और एक ही सप्ताह के अंदर एमटीवी और फ्यूज़ पर प्रीमियर हुआ। यह एकल श्रोताओं द्वारा प्रशंसित था, जो बिलबोर्ड के मॉडर्न रॉक ट्रैक और मुख्यधारा के रॉक ट्रैक चार्ट पर शीर्ष स्थान पाने वाला गीत बना। यह गीत 2007 की एक्शन फ़िल्म, \"ट्राँसफॉर्मर्स‎\" के साउंडट्रैक में भी प्रयुक्त हुआ। वर्ष के दौरान बाद में, बैंड ने अमेरिकी संगीत पुरस्कार में \"पसंदीदा ऑल्टरनेटिव कलाकार\" पुरस्कार जीता। बैंड ने 2007 और 2008 की शुरूआत में जारी, \"ब्लीड इट आउट\", \"शैडो ऑफ़ द डे\", \"गिवन अप\" और \"लीव आउट ऑल द रेस्ट\" जैसे एकलों के साथ भी सफलता अनुभव किया। बैंड ने बस्टा राइम्स के साथ उनके एकल \"वी मेड इट\" पर सहयोग दिया, जो 29 अप्रैल को जारी किया गया।\nअन्य बातों के अलावा, लिंकिन पार्क के दौरों और लाइव शो में 7 जुलाई 2007 को लाइव अर्थ जापान का एक प्रदर्शन और डॉनिंगटन पार्क, इंग्लैंड का डाउनलोड फ़ेस्टिवल और कनाडा में टोरंटो के डाउन्सव्यू पार्क में एड्जफ़ेस्ट भी शामिल है। बैंड ने यूनाइटेड किंगडम के आस-पास, नॉटिंघम, शेफ़ील्ड और मैनचेस्टर के रंगमंचीय दौरे और लंदन के द ओ2 एरिना में दोहरी रात को पूरा करने से पहले, अपनी चौथी प्रॉजेक्ट रेवल्यूशन दौरे को संपन्न किया। बेनिंगटन ने कहा कि लिंकिन पार्क, \"मिनट्स टू मिडनाइट\" का एक अनुवर्ती एल्बम जारी करने की योजना बना रहा है। लेकिन, उन्होंने बताया कि एल्बम के लिए प्रेरणा एकत्रित करने के लिए बैंड पहले संयुक्त राज्य अमेरिका के दौरे की शुरूआत करेगा। \"रोलिंग स्टोन\" के साथ एक साक्षात्कार में, बेनिंगटन ने कहा कि बैंड ने एल्बम के लिए नई सामग्री का लेखन शुरू कर दिया है और शिनोडा ने भी कहा कि एल्बम संभवतः 2009 में जारी किया जा सकता है। माइक शिनोडा ने \"रोड टू रिवोल्यूशन: लाइव एट मिल्टन काय्नेस\" शीर्षक युक्त एक लाइव सीडी/डीवीडी की भी घोषणा की, जो कि 29 जून 2008 को मिल्टन कीनस बाउल में प्रॉजेक्ट रिवल्यूशन की प्रस्तुति से लाइव वीडियो रिकॉर्डिंग है, जिसे 24 नवम्बर 2008 को आधिकारिक तौर पर जारी किया गया।\n\nअक्टूबर 2008 में शिनोडा ने अपने ब्लॉग पर ख़ुलासा किया कि शिनोडा, फ़ीनिक्स और हैन ने, शीघ्र स्टूडियो रिकॉर्डिंग की प्रत्याशा में, हैन के घर पर दो गीतों पर काम करना शुरू कर दिया है। 2008 में, बेनिंगटन ने घोषणा की कि लिंकिन पार्क का चौथा स्टूडियो रीलिज़ एक अवधारणा एल्बम होगा. बैंड ने एल्बम के बारे में कोई विशिष्ट विवरण जारी नहीं किए हैं। नवंबर 2008 में MTV के साथ एक इंटरव्यू में, बेनिंगटन ने कहा, \"यह मेरे लिए थोड़ा निरुत्साहित करने वाला लगता है, इसलिए, मुझे लगता है कि मेरे आत्मविश्वास का स्तर घट जाएगा, लेकिन हमारे इस दोस्त ने जब हमारे समक्ष इसे पेश किया, तो हमें विचार पसंद आया। यह एक प्रेरक विचार था और यह कुछ ऐसा था, जिससे हम ऐसी कई चीज़ों को जोड़ सकते थे, जिनके बारे में हम लिखना चाहेंगे\". उन्होंने यह भी कहा कि बैंड ने दिसम्बर में छह सप्ताह के सत्र के लिए रिकॉर्डिंग शुरू करने की योजना बनाई है। एल्बम 2009 के मध्य तक जारी होने की उम्मीद थी, लेकिन मार्च के अंत में, माइक शिनोडा ने अपने ब्लॉग में लिखा कि \"हम इस पतझड़ तक चेस्टर के डेड बाई सनराइज़ एल्बम और अगले साल की शुरुआत में नए LP एल्बम के जारी होने की उम्मीद कर रहे हैं।\"\n\nदिसम्बर 2008 में, डिजीडिज़ाइन ने बैंड को नए प्रो टूल्स 8 सॉफ़्टवेयर के पूर्वावलोकन का अवसर दिया. यह प्रयोग शिनोडा और बोरडन द्वारा एक वाद्य गीत निष्पादित करने में परिणत हुआ।\n\nअप्रैल 2009 में, शिनोडा ने अपने ब्लॉग पर ख़ुलासा किया कि लिंकिन पार्क सफल फ़िल्म संगीतकार हैन्स ज़िम्मर के साथ \"\" के लिए स्वर-लिपि पर काम करेंगे. 7 मई को, आगे यह भी पुष्टि की गई कि फ़िल्म के लिए रिकॉर्ड किए गए गाने का शीर्षक है \"न्यू डिवाइड\" और यह 18 मई को एकल के रूप में जारी किया गया। \"न्यू डिवाइड\" के लिए म्यूज़िक वीडियो 12 जून 2009 को जारी किया गया और इसे हैन ने निर्देशित किया। 22 जून 2009 को बैंड ने फ़िल्म के प्रीमियर के बाद एक छोटा दृश्य प्रदर्शित किया। संगीत समारोह वेस्टवुड विलेज की सड़क पर आयोजित हुआ। \n\n2009 मई में, लिंकिन पार्क ने घोषणा की कि वे \"शैली-विध्वंस\" के उद्देश्य को लेकर, अपने चौथे एल्बम पर काम कर रहे हैं, जो 2010 में रिलीज़ होगी.\nशिनोडा ने हाल ही में एक साक्षात्कार में भी कहा कि \"मिनट्स टू मिडनाइट\" की तुलना में नए एल्बम में बड़ा \"सामंजस्य का सूत्र\" रहेगा और ज़्यादा प्रयोगात्मक तथा प्रत्याशित रूप से \"अधिक अत्याधुनिक\" होगा.\nइसके अतिरिक्त बेनिंगटन ने पुष्टि की कि रिक रूबिन की नए एल्बम के निर्माता के रूप में वापसी होगी.\n\n\"हाइब्रिड थिअरी\" और \"मीटियोरा\", दोनों ने प्रोग्रामिंग और सिंथसाइज़र्स का उपयोग करते हुए, आल्टरनेटिव मेटल, न्यू मेटल, और रैप रॉक ध्वनियों और हिप-हॉप, आल्टरनेटिव रॉक, तथा इलेक्ट्रॉनिका के प्रभावों और तत्वों का संयोजन किया। \"ऑलम्यूज़िक\" से विलियम रुलमैन ने इसे \"एक जैसी और पहले ही आज़माई गई उबाऊ संगीत शैली\" माना, जबकि \"रोलिंग स्टोन\" ने \"ब्रेकिंग द हैबिट\" को \"अभद्र, सुंदर रचना\" कहा.\n\n\"मिनट्स टू मिडनाइट\" में बैंड ने अपनी स्थापित ध्वनि के साथ प्रयोग किया और और व्यापक और विविध शैलियों और विशिष्टताओं से प्रभाव ग्रहण किया, एक ऐसी प्रक्रिया जिसकी तुलना \"लॉस एंजिल्स टाइम्स\", U2 के काम के एक चरण से करता है। इसमें, केवल दो गानों में रैपिंग है और एल्बम के अधिकांश हिस्से को न्यू मेटल या रैप रॉक की बजाय, आल्टरनेटिव रॉक माना जा सकता है। यह उनका पहला स्टूडियो एल्बम है, जिसमें गिटार एकल शामिल हैं।\n\nसंगीत समारोहों में बैंड ने द क्यूर, डेफ़्टोन्स, गन्स एन्ड रोज़स और नाइन इंच नेल्स जैसे विविध कलाकारों के गीतों को शामिल किया है।\n\nलिंकिन पार्क द्वारा दो अलग गायकों का इस्तेमाल उनके संगीत का एक बड़ा हिस्सा बन गया है। चेस्टर बेनिंगटन, मेटल और हार्डकोर के विभिन्न रूपों में आम तौर पर प्रयुक्त चिल्ला कर गाने वाली शैली के इस्तेमाल के लिए जाने जाते हैं, जबकि साथ में वे मधुर गायन का भी उपयोग करते हैं और वे \"हेवी मेटल्स ऑल-टाइम टॉप 100 वोकलिस्ट\" के हिट परेडर्स की सूची में 46वें स्थान पर रखे गए।\n\nमाइक शिनोडा समूह के MC हैं और वे सभी रैपिंग करते हैं। माइक ने सभी लाइव पार्श्व स्वर भी किया है और उनके नवीनतम एल्बम \"मिनट्स टू मिडनाइट\" में उन्होंने \"इन बिट्वीन\", \"हैन्ड्स हेल्ड हाई\" और B-साइड की \"नो रोड लेफ़्ट\" में प्रमुख स्वर दिया है। शिनोडा को भी \"हेवी मेटल्स ऑल-टाइम टॉप 100 वोकलिस्ट\" के हिट परेडर्स की सूची में 72वें स्थान पर रखा गया है। \n\n\n\n\n", "id": "183449", "title": "लिंकिन पार्क"}
{"url": "https://hi.wikipedia.org/wiki?curid=183467", "text": "पाम ओऍस\n\nपाम ओऍस हैंडहैल्ड डिवाइस तथा स्मार्टफोन के लिये एक प्रचालन तन्त्र है जो कि पाम द्वारा बनाये गये डिवाइसों में प्रयुक्त होता है।\n", "id": "183467", "title": "पाम ओऍस"}
{"url": "https://hi.wikipedia.org/wiki?curid=183469", "text": "स्लोवेने भाषा\n\nस्लोवेने या स्लोवेनियाई दुनियाभर में लगभग २४ लाख लोगों द्वारा बोली जाने वाली एक दक्षिण स्लाव भाषा है, जिसमें से अधिकांश स्लोवेनिया में रहते हैं। स्लोवेने यूरोपीय संघ की 23 आधिकारिक भाषाओं में से एक है।\n\nमानक स्लोवेने राष्ट्रीय भाषा है, जो 18 वीं सदी में केन्द्रीय स्लोवेने बोलियों से विकसित हुई और 19 वीं और 20 वीं सदी में और समेकित हुई। हालाँकि पुराने क्षेत्रीय ग्रामीण बोलियों से इतर विविधताएं अभी भी मौजूद हैं, लेकिन लेखनी और बोलचाल में भाषा एक और मानक है। हालाँकि इस भाषा पर विलुप्त होने का आसन्न संकट नहीं है, लेकिन पिछली शताब्दियों में इस तरह की बोलियां लगातार हास की ओर अग्रसर हैं, भले ही इन पर पर्याप्त शोध किया गया हो और उनके इस्तेमाल के लिए स्थानीय सरकार द्वारा प्रोत्साहन दिया जाता हो।\n", "id": "183469", "title": "स्लोवेने भाषा"}
{"url": "https://hi.wikipedia.org/wiki?curid=183470", "text": "आघूर्ण परिमाण मापक्रम\n\nआघूर्ण परिमाण मापक्रम (\"Moment magnitude scale\") भूकम्पज्ञों द्वारा उपयोग में लाया जाने वाला मापक्रम (स्केल) है जो किसी भूकंप की तीव्रता को नापने के लिए प्रयुक्त किया जाता है। इसमें भूकंप को उसके द्वारा छोड़ी गई ऊर्जा के संबंध में मापा जाता है।\n\nइसका विकास थॉमस सी हैंक्स और हिरो कानामोरी द्वारा सत्तर के दशक के अंत में रिक्टर परिमाप के अद्यतन स्वरूप किया गया था जो की तीस के दशक में भूकम्पों को मापने के लिए विकसित किया गया था।\n\nरिक्टर पैमाने ही समान यह भी लघुगणकीय परिमाप है, अर्थात प्रति एक इकाई की वृद्धि वाला भूकम्प पिछली इकाई के भूकम्प से √१००० या ३१.६ गुणा अधिक शक्तिशाली होता है: उदाहरणार्थ, ५ की तीव्रता वाला भूकम्प ४ की तीव्रता वाले भूकम्प से तीस गुणा अधिक शक्तिशाली होगा और ६ की तीव्रता वाला ४ वाले से लगभग १००० (३१.६x३१.६) गुणा अधिक शक्ति शाली होगा और ७ की तीव्रता वाला भूकम्प तो ४ वाले से ३१,५५५ (३१.६x३१.६x३१.६) गुणा अधिक शक्तिशाली होगा।\n\nआघूर्ण परिमाण मापक्रम एक विमाहीन संख्या है। गणितकीय रूप से इसकी परिभाषा यह है-\nformula_1\n\n\"M\" भूकम्पीय गतिविधि है।\n\nआघूर्ण परिमाण मापक्रम को M से दर्शाया जाता है।\n\n\n", "id": "183470", "title": "आघूर्ण परिमाण मापक्रम"}
