{"url": "https://hi.wikipedia.org/wiki?curid=179161", "text": "एर्न्स्ट हेक्केल\n\nएर्न्स्ट हाइनरिख हेकेल, (Ernst Heinrich Haeckel, १६ फ़रवरी १८३४ - ९ अगस्त १९१९), जर्मन प्राणिविज्ञानी, प्राध्यापक, कलाकर तथा दार्शनिक थे। इन्होने हजारों जीवजन्तुओं को खोजा, उनका वर्न किया एवं उनका नामकरण किया। हेक्केल ने डार्विन के सिद्धान्तों को जर्मनी में प्रचारित-प्रसारित किया। \n\nएर्न्स्ट हेक्केल का जन्म प्रशिया के पॉट्सडैम नगर में हुआ था। इन्होंने बर्लिन, वर्ट् सबुर्ख (Wurzburg) तथा विएना में फ़िख़ों (Virchone), कलिकर (Kolliker) तथा जोहैनीज़ मुलर (Johannes Muller) के अधीन अध्ययन कर चिकित्साशास्त्र के स्नातक की उपाधि सन् 1857 में प्राप्त की।\n\nकुछ समय तक चिकित्सक का काम करने के पश्चात् आप जेना विश्वविद्यालय में प्राणिविज्ञान के प्रवक्ता तथा सन् 1865 में प्रोफेसर नियुक्त हुए।\n\nडार्विन के सिद्धांत से बहुत प्रभावित होकर आपने \"सामान्य आकारिक\" पर महत्वपूर्ण ग्रंथ सन् 1866 में, दो वर्ष बाद \"सृजन का प्रकृतिविज्ञान\" तथा सन् 1874 में \"मानवोद्भवविज्ञान\" शीर्षक ग्रंथ लिखे। प्राणियों के विकास में पुनरावर्ती क्रमों का इन्होंने प्रतिपादन किया तथा जंतुओं के आपसी सबंधों का दिग्दर्शन कराने के लिए एक आनुवंशिक सारणी तैयार की। रेडियोलेरिया, गहन सागरीय मेड्युसाओं तथा सेराटोसाओं और साइफॉनोफोराओं पर अत्युत्तम प्रबंध लिखने के अतिरिक्त हेकेल ने व्यवस्थित जातिवृक्ष नामक एक बड़ा ग्रंथ भी लिखा। इनके कुछ अन्य वैज्ञानिक ग्रंथ बड़े लोकप्रिय हुए।\n\nविकास सिद्धांत (Evolution theory) के दार्शनिक पहलू का भी अपने गंभीर अध्ययन किया तथा धर्म के स्थान पर एक वैज्ञानिक अद्वैतवाद का प्रचार किया। हेकेल के अद्वैतवाद में प्रकृति का कोई उद्देश्य या अभिकल्पना, नैतिक व्यवस्था, मानवीय स्वतंत्रता अथवा वैयक्तिक ईश्वर को कोई स्थान नहीं है। हेकेल ने अपने समय के बुद्धिजीवियों में स्वतंत्र विचार करने की एक लहर उत्पन्न कर दी तथा प्रायोगिक जीवविज्ञान के विकास में महत्वपूर्ण योगदान दिया।\n\n", "id": "179161", "title": "एर्न्स्ट हेक्केल"}
{"url": "https://hi.wikipedia.org/wiki?curid=179162", "text": "बिहार के महत्वपूर्ण लोगों की सूची\n\nबिहार के महत्वपूर्ण लोगों की सूची\n\n\n\n\n\n\n\n\n\n\n\n\n\n\n", "id": "179162", "title": "बिहार के महत्वपूर्ण लोगों की सूची"}
{"url": "https://hi.wikipedia.org/wiki?curid=179163", "text": "आर एल फ्रांसिस\n\nआर एल फ्रांसिस, निर्धन ईसाई मुक्ति आन्दोलन (Poor Chrischian Liberationa Movement) के राष्ट्रीय अध्यक्ष हैं। वे भारत की ईसाई मिशनरियों के बीच व्याप्त भेदभाव और कटुता के खिलाफ लगातार अपनी आवाज बुलंद किये हुए हैं\n\nनिर्धन ईसाई मुक्ति आन्दोलन का विचार है कि चर्च का ध्यान सिर्फ संख्या मे इजाफा करने मे है, लोगो के जीवन स्तर सुधारने मे नही। इसका सबसे महत्वपूर्ण उदाहरण है जो पैसा विदेशो से आता है उसका उपयोग अच्छे जगह पर जमीन खरीदने मे या अच्छी जिन्दगी जीने मे खर्च कर देते है। इसका यह भी मत है कि दलितो और वनवासियों का धर्म-परिवर्तन रोका जाय। धर्म का परिवर्तन करके किसी भी समाज से घट रही बुराईयों को नहीं हटाया जा सकता है। इसके लिए पैसे खर्च होते है वह गरीब ईसाईयों के जीवन स्तर को ऊपर उठाने के लिए खर्च किया जाय।\n\nइनका आरोप है कि कुछ लोगो का चर्चों के कार्यकलापों पर अधिकार है बाकी सिर्फ नाम मात्र के ही है। यदि चर्च को भारत ने गरीबी दूर करने के उतनी ही फिक्र है तो जो गरीब ईसाई है उनको वह छात्रवृत्ति क्यों नहीं देती।\n\n", "id": "179163", "title": "आर एल फ्रांसिस"}
{"url": "https://hi.wikipedia.org/wiki?curid=179165", "text": "पसमांदा मुसलिम महाज\n\nपसमांदा मुसलिम महाज (हिन्दी में, दलित मुस्लिम फ्राँट) भारत के मुसलमानों की संस्था है जो 'अछूत मुसलमानों' के उद्धार के उद्देश्य से गठित की गयी है। इसकी स्थापना पटना में अली अनवर ने की थी। अनवर स्वयं 'अंसारी' जाति के 'अछूत मुसलमान' हैं। \n\n", "id": "179165", "title": "पसमांदा मुसलिम महाज"}
{"url": "https://hi.wikipedia.org/wiki?curid=179166", "text": "हेतु\n\nहेतु, तर्कशास्त्र का पारिभाषिक शब्द है। धुएँ को देखकर आग का अनुमान होता है। इस अनुमान में धुएँ को हेतु कहते हैं।\n\nधूम और अग्नि में अविनाभाव संबंध होना चाहिए। साध्य (अग्नि) का पक्ष में (पर्वत, गाँव आदि जहाँ धूम दिखाई पड़ता हो) अस्तित्व तभी ज्ञात हो सकता है जब हेतु या लिंग ऐसा हो जो सर्वदा साध्य के साथ वर्तमान देखा गया हो। अनुमान की मानसिक प्रक्रिया को जब दूसरे के लिए शब्दों में व्यक्त करते हैं तो हम न्यायशास्त्र के अनुसार पाँच अवयवों के वाक्यों का तथा बौद्ध एवं पाश्चात्य तर्कशास्त्र के अनुसार तीन अवयवों के वाक्यों का प्रयोग करते हैं। पाँच अवयवोंवाले वाक्य में दूसरा अवयव हेतु कहलाता है। जैसे :\n\n1. पर्वत में आग है (प्रतिज्ञा)।\n\n2. क्योंकि उसमें धुआँ है (हेतु)।\n\n3. जहाँ जहाँ धूम होता है वहाँ वहाँ आग रहती है, जैसे रसोई में (उदाहरण)।\n\n4. इस पर्वत में जो धूम है वह आग के साथ व्याप्त है (उपनय)।\n\n5. अत: पर्वत में धूम है। (निगमन)।\n\nइसी अनुमान को तीन अवयवोंवाले वाक्य में इस तरह कहा जाएगा :\n\n1. जहाँ जहाँ धुआँ है वहाँ आग होती है।\n\n2. पर्वत में धुआँ है।\n\n3. अत: पर्वत में आग है।\n\nइन तीन अवयवोंवाले वाक्य में हेतु के लिए कोई अलग वाक्यावयव नहीं आता, हेतु का प्रयोग केवल पद के रूप में होता है।\n\nहेतु के लिए पाँच बातों का होना अवश्यक माना गया है -\n\n1. इसे पक्ष में वर्तमान रहना चाहिए,\n\n2. इसे उन स्थानों पर होना चाहिए जहाँ साध्य वर्तमान रहता है,\n\n3. इसे वहाँ नहीं रहना चाहिए जहाँ साध्य नहीं रहता,\n\n4. इसे अबाधित होना चाहिए अर्थात् इसे पक्ष के विरुद्ध नहीं होना चाहिए और\n\n5. इसे इसके विरोधी तत्वों से रहित होना चाहिए।\n\nहेतु तीन प्रकार के होते हैं :\n\n1. अन्वयतिरेकी' वह हेतु है जो साध्य के साथ रहता है और साध्य के अभाव में नहीं रहता - जैसे धूम और आगे।\n\n2. केवलान्वयी हेतु सर्वदा साध्य के साथ रहता है - उनका अभाव संभव नहीं है; जैसे ज्ञेय और प्रमेय।\n\n3. केवलव्यतिरेकी हेतु अपने अभाव के साथ ही साध्य से संबद्ध होता है - जैसे-गंध और पृथ्वी से इतर द्रव्य।\n\nदूषित अनुमानों में हेतु वास्तव में हेतु नहीं होता अत: उसको हेत्वाभास कहते हैं।\n", "id": "179166", "title": "हेतु"}
{"url": "https://hi.wikipedia.org/wiki?curid=179167", "text": "राजा लक्ष्मण सिंह\n\nराजा लक्ष्मण सिंह (9 अक्टूबर 1826 ई. - 14 जुलाई 1896 ई.), भारतेंदु हरिश्चंद्र युग से पूर्व की हिन्दी गद्यशैली के प्रमुख विधायक थे। इन्होने हिन्दी को हिन्दी संस्कृति के अनुकूल संस्कृतनिष्ठ बनाने की चेष्टा की। इन्होने आगरा से प्रजा-हितैषी पत्र निकाला और कालिदास के अभिज्ञान शाकुन्तलम, रघुवंश एवं मेघदूतम् का हिन्दी में अनुवाद किया।\n\nलक्ष्मण सिंह का जन्म आगरा के वजीरपुरा नामक स्थान में 9 अक्टूबर 1826 ई. को हुआ था। 13 वर्ष की अवस्था तक आप घर पर ही संस्कृत और उर्दू की शिक्षा ग्रहण करते रहे और सन् 1839 में अंग्रेजी पढ़ने के लिए आगरा कालेज में प्रविष्ट हुए। कालेज की शिक्षा समाप्त करते ही पश्चिमोत्तर प्रदेश के लेफ्टिनेंट गर्वनर के कार्यालय में अनुवादक के पद पर नियुक्त हुए। आपने बड़ी योग्यतापूर्वक कार्य किया और 1855 में इटावा के तहसीलदार नियुक्त हुए। सन् 1857 के विद्रोह में आपने अंग्रेजों की भरपूर सहायता की और अंग्रेजों ने उन्हें पुरस्कारस्वरूप डिप्टीकलक्टरी का पद प्रदान किया। 1870 ई. में राजभक्ति के परिणामस्वरूप लक्ष्मण सिंह जी को \"राजा\" की उपाधि से सम्मानित किया। \n\nअंग्रेज सरकार की सेवा में रहते हुए भी लक्ष्मण सिंह का साहित्यानुराग जीवित रहा। सन् 1861 में इन्होंने आगरा से \"प्रजाहितैषी\" नामक पत्र निकाला। सन् 1863 में महाकवि कालिदास की अमर कृति \"अभिज्ञान शाकुंतलम्\" का हिंदी अनुवाद \"शंकुतला नाटक\" के नाम से प्रकाशित हुआ। इसमें हिंदी की खड़ी बोली का जो नमूना आपने प्रस्तुत किया उसे देखकर लोग चकित रह गए। राजा शिवप्रसाद सितारेहिंद ने अपनी \"गुटका\" में इस रचना को स्थान दिया। उस समय के प्रसिद्ध हिंदी प्रेमी फ्रेडरिक पिन्काट उनकी भाषा और शैली से बहुत प्रभावित हुए और 1875 में इसे इंग्लैंड में प्रकाशित कराया। इस कृति से लक्ष्मण सिंह को पर्याप्त ख्याति मिली और इसे इंडियन सिविल सर्विस की परीक्षा में पाठ्यपुस्तक के रूप में स्वीकार किया गया। इससे लेखक को धन और सम्मान दोनों मिले। इस सम्मान से राजा साहब को अधिक प्रोत्साहन मिला और उन्होंने 1877 में कालिदास के \"रघुवंश\" महाकाव्य का हिंदी अनुवाद किया और इसकी भूमिका में अपनी भाषासंबंधी नीति को स्पष्ट करते हुए कहा-\n\nसन् 1881 ई. में आपका \"मेघदूत\" के पूर्वार्ध और 1883 ई. में उत्तरार्ध का पद्यानुवाद प्रकाशित हुआ जिसमें - चौपाई, दोहा, सोरठा, शिखरिणी, सवैया, छप्पय, कुंडलिया और धनाक्षरी छंदों का प्रयोग किया गया है। इस पुस्तक में अवधी और ब्रजभाषा, दोनों के शब्द प्रयुक्त हुए हैं। यह अपने ढंग का अनूठा प्रयोग है।\n\nआप कलकत्ता विश्वविद्यालय के \"फेलो\" और \"रायल एशियाटिक सोसाइटी\" के सदस्य रहे। सन् 1888 ई. में सरकार की सेवा से मुक्त होने पर आप आगरा की चुंगी के बाइस चेयरमैन हुए और आजीवन इस पद पर बने रहे।\n\nअनुवादक के रूप में राजा लक्ष्मण सिंह को सर्वाधिक सफलता मिली। आप शब्द-प्रतिशब्द के अनुवाद को उचित मानते थे, यहाँ तक कि विभक्ति प्रयोग और पदविन्यास भी संस्कृत की पद्धति पर ही रहते थे। राजा साहब के अनुवादों की सफलता का रहस्य भाषा की सरलता और भावव्यंजना की स्पष्टता है। उनकी टकसाली भाषा का प्रभाव उस समय के सभी लोगों पर पड़ा और तत्कालीन सभी विद्वान् उनके अनुवाद से प्रभावित हुए। \n\n", "id": "179167", "title": "राजा लक्ष्मण सिंह"}
{"url": "https://hi.wikipedia.org/wiki?curid=179169", "text": "अजवायन\n\nअजवायन (Thyme) एक झाड़ीनुमा वनस्पति है जो मसाला एवं औषधि के रूप में प्रयुक्त होती है।\n\nअजवायन के बहुत से गुण हैं। इसे अपने साथ यात्रा में भी रखा जा सकता है। इसका प्रयोग रोगों के अनुसार कई प्रकार से होता है। यह मसाला, चूर्ण, काढ़ा, क्वाथ और अर्क के रूप में भी काम में लायी जाती है। इसका चूर्ण बनाकर व आठवाँ हिस्सा सेंधा नमक मिलाकर 2 ग्राम की मात्रा में जल के साथ सेवन किया जाये तो पेट में दर्द, मन्दाग्नि, अपच, अफरा, अजीर्ण तथा दस्त में लाभकारी होती है। इसका सेवन दिन में तीन बार करना चाहिए।\n\nअजवायन को रात में चबाकर गरम पानी पीने से सवेरे पेट साफ हो जाता है। अजवायन का चूर्ण बच्चों को 2 से 4 रत्ती और बड़ों को दो ग्राम, गुड़ में मिलाकर दिन में तीन-चार बार दिया जाये तो पेट के कीड़े बाहर निकल जाते हैं। रात को पेशाब आने पर भी इसके सेवन से लाभ होता है। अजवायन के फूल को शक्कर के साथ तीन- चार बार पानी से लेने से पित्ती की बीमारी ठीक होती है।\n\nअजवायन को सेंक कर चूर्ण बनाकर शरीर की गर्मी कम होने या पसीना आने पर पैर के तलवों और शरीर पर मालिश करने से उष्णता आती है। हैजे या सन्निपात में शरीर की मालिश करने से उष्णता आती है। अजवायन के 4 रत्ती फूल, 4 रत्ती गिलोय सत्व के साथ मिलाकर चर्म रोगों में ऊँगलियों के काम न करने पर, वायु के दर्द, रक्तचाप और ब्लडप्रेशर में लाभप्रद सिद्ध होता है। अजवायन के फूल को शहद में मिलाकर ले तो कफ आना रुकता है। खाँसी या कफ की दुर्गन्ध खत्म होती है। इसका एक छटॉक अर्क पुरानी खॉसी, बड़ी खॉसी तथा कफ में लाभकारी होता है। इसका अर्क या तेल 10-15 बूँद बराबर लेते रहने से दस्त बंद होते हैं। इसका चूर्ण दो-दो ग्राम की मात्रा में दिन में तीन बार लेने से ठंड का बुखार शान्त होता है। अजवाइन मोटापे कम करने में भी उपयोगी होती है। रात में एक चम्मच अजवाइन को एक गिलास पानी में भिगो दें। सुबह छान कर एक चम्मच शहद के साथ मिलाकर पीने से लाभ होता है। इसके नियमित सेवन से मोटापा कम होता है।\n\n100 तोले पानी में अजवायन के फूल का चूर्ण मिलाकर उस घोल से धोने पर घाव, दाद, खुजली, फुंसियाँ आदि चर्मरोग नष्ट होते हैं। अजवायन वायु को नष्ट करने और बल को बढ़ाने में सहायक है। इसके तेल की मालिश से शरीर दर्द रहीत होता है। इसका चूर्ण गरम पानी के साथ लेने से या अर्क को गुनगुना करके पीने से इसका प्रकोप शान्त होता है। इसका प्रयोग प्रसव के बाद अग्नि की प्रदिप्त करने और भोजन को पचाने, वायु एवं गर्भाशय को शुद्ध करने के निमित्त किया जाता है। इसका प्रयोग करपे समय चूर्ण 2 से 4 ग्राम, तेल हो तो 4 ग्राम बूंद, फूल हो तो 1 रत्ती और अर्क हो तो 50 ग्राम तक मात्रा रखनी चाहिये।\n\nअजवायन का मिश्रण- अजवायन एक तोला, छोटी हरड़ का चूर्ण आधा तोला, सेंधा नमक पाव तोला, हींग पाव तोला का चूर्ण बनाकर रखें और 3-3 ग्राम की मात्रा में जल के साथ लें तो पेट दर्द, जलन, अफरा और मलमूत्र की रूकावट दूर होती है। अजवाय, सोंठ, काली मिर्च तथा छोटी इलायची का समान मात्रा में चूर्ण बनाकर सुबह शाम तीन-चार बार लेने से पाचन प्रिया ठीक होती है और पेट का दर्द भी ठीक होता है। नई अजवायन का एक छटॉक, नीबूं का रस एक छटॉक, पाँचो नमक 2 तोला, इन्हें मिलाकर किसी बरतन में रखकर कपड़े से उसका मुख बन्द कर दें और दिन में धूप में सेंके। सूखने पर उसे 2 से 4 ग्राम लेने से पेट के सभी रोग नष्ट होते हैं।\n\n", "id": "179169", "title": "अजवायन"}
{"url": "https://hi.wikipedia.org/wiki?curid=179172", "text": "नंददुलारे वाजपेयी\n\nनन्ददुलारे वाजपेयी (१९०६ - २१ अगस्त, १९६७ उज्जैन) हिन्दी के साहित्यकार, पत्रकार, संपादक, समीक्षक और अंत में प्रशासक भी रहे। इनको छायावादी कविता के शीर्षस्थ आलोचक के रूप में मान्यता प्राप्त है। हिंदी साहित्य: बींसवीं शताब्दी, जयशंकर प्रसाद, प्रेमचन्द, आधुनिक साहित्य, नया साहित्य: नये प्रश्न इनकी प्रमुख आलोचना पुस्तकें हैं। वे शुक्लोत्तर युग के प्रख्यात समीक्षक थे।\n\nनंददुलारे वाजपेयी का जन्म उन्नाव जिले के मगरायल नामक ग्राम में सन् 1906 ई. में हुआ था। उनके पिता का नाम गोवर्धन लाल वाजपेयी तथा माता का नाम जनकदुलारी था। उनकी प्रारंभिक शिक्षा हजारीबाग में संपन्न हुई। उन्होंने विश्वविद्यालय परीक्षा काशी हिंदू विश्वविद्यालय से उत्तीर्ण की।\n\nउनका विवाह श्रीमती सावित्री देवी से 1925 के जनवरी महा में हुआ था। उस समय वाजपेयी जी लगभग 18 वर्ष के थे। सन 1936 में उनके प्रथम पुत्र का जन्म हुआ। इसके बाद 1941 में पुत्री व 1945 पुर्ण दुसरे पुत्र का जन्म हुआ।\n\n\nवे कुछ समय तक \"भारत\", के संपादक रहे। उन्होंने काशी नागरीप्रचारिणी सभा में \"सूरसागर\" का तथा बाद में गीता प्रेस, गोरखपुर में रामचरितमानस का संपादन किया। वाजपेयी जी कुछ समय तक काशी हिंदू विश्वविद्यालय के हिंदीविभाग में अध्यापक तथा कई वर्षों तक सागर विश्वविद्यालय के हिंदीविभाग के अध्यक्ष रहे। मृत्यु के समय वे विक्रम विश्वविद्यालय, उज्जैन के उपकुलपति थे। 21 अगस्त 1967 को उज्जैन में हिंदी के वरिष्ठ आलोचक आचार्य वाजपेयी जी का अचानक निधन हो गया जिससे हिंदी संसार की दुर्भाग्यपूर्ण क्षति हुई।\n\nशुक्लोत्तर समीक्षा को नया संबल देनेवाले स्वच्छंदतावादी समीक्षक आचार्य वाजपेयी का आगमन छायावाद के उन्नायक के रूप में हुआ था। उन्होंने छायावाद द्वारा हिंदीकाव्य में आए नवोन्मेष का, नवीन सौंदर्य का स्वागत एवं सहृदय मूल्याकंन किया। अपने गुरु आचार्य शुक्ल से बहुत दूर तक प्रभावित होते हुए भी उन्होंने भारतीय काव्यशास्त्र की आधारभूत मान्यताओं के माध्यम से युग की संवेदनाओं को ग्रहण करते हुए, कवियों, लेखकों या कृतियों की वस्तुपरक आलोचनाएँ प्रस्तुत कीं। वे भाषा को साध्य न मानकर साधन मानते थे।\n\nवाजपेयी जी ने अनेक आलोचनात्मक ग्रंथों की रचना की है जिनमें प्रमुख हैं -\n\n\nइसके अतिरिक्त उन्होंने अनेक ग्रंथों का संपादन किया है। इन संपादित ग्रंथों की भूमिका मात्र से उनकी सूक्ष्म एवं तार्किक दृष्टि का सहज ही ज्ञान प्राप्त हो जाता है। समग्रत: छायावाद युग आचार्य वाजपेयी के समग्र व्यक्तित्व की संश्लिष्टि है, उसमें उनकी क्रांतदर्शी प्रज्ञा तथा अतलभेदिनी अंतर्दृष्टि विद्यमान है।\n", "id": "179172", "title": "नंददुलारे वाजपेयी"}
{"url": "https://hi.wikipedia.org/wiki?curid=179175", "text": "पिपरमिंट\n\nपिपरमिंट (Peppermint; वैज्ञानिक नाम - मेंथा-पिपरिता) एक शंकर प्रजाति का 'मिंट' है जो 'मेंथा एक्वेटिका' और 'मेंथा स्पिकाटा\" का शंकर करके बना है। यह यूरोपीय पौधा है जो अब विश्व के अनेक देशों में पैदा किया जाता है। भारत पिपरमिंट का प्रमुख उत्पादक देश बन गया है।\n\n", "id": "179175", "title": "पिपरमिंट"}
{"url": "https://hi.wikipedia.org/wiki?curid=179178", "text": "जड़ी-बूटी चिकित्सा\n\nजड़ी-बूटी चिकित्सा (Herbalism) एक पारम्परिक चिकित्सा पद्धति या 'लोक चिकित्सापद्धति' है जिसमें पौधों एवं उनके रसादि का चिकित्सा के लिये उपयोग किया जाता है।\n\nपुरातात्विक साक्ष्य औषधीय पौधों के उपयोग कम से कम करने के लिए तारीखें इंगित करता है कि पाषाण काल, लगभग 60,000 साल पहले। हर्बल उपचार के लिखित साक्ष्य पौधों की सूचियाँ बनाई जो सुमेर निवासी, करने के लिए, वापस 5,000 से अधिक वर्षों के लिए तारीखें बनाई। प्राचीन संस्कृतियों की एक संख्या पौधों और उनकी चिकित्सा का उपयोग करता है पर लिखा था। प्राचीन मिस्र में, जड़ी बूटियों में उल्लेख कर रहे मिस्र के चिकित्सा papyri , या जड़ी बूटियों की मात्रा का पता लगाने युक्त चिकित्सा जार में पाया दुर्लभ अवसरों पर कब्र चित्र में दिखाया गया।\n\n\n\n\n\n", "id": "179178", "title": "जड़ी-बूटी चिकित्सा"}
{"url": "https://hi.wikipedia.org/wiki?curid=179179", "text": "विश्वसनीयता इंजीनियरी\n\nविश्वसनीयता इंजीनियरी (Reliability engineering), इंजीनियरी की वह शाखा है जो निकायों या उनके घटकों द्वारा निर्धारित स्थितियों में, अपना निर्धारित कार्य, निर्धारित समय तक, करने की क्षमता का विवेचन करती है। किसी तंत्र की विश्वसनीयता को हमेशा एक प्रायिकता के रूप में व्यक्त किया जाता है। \n\n", "id": "179179", "title": "विश्वसनीयता इंजीनियरी"}
{"url": "https://hi.wikipedia.org/wiki?curid=179181", "text": "निकाय\n\nनिकाय का निम्नलिखित अर्थों में प्रयोग होता है-\n\n", "id": "179181", "title": "निकाय"}
{"url": "https://hi.wikipedia.org/wiki?curid=179182", "text": "ध्वनि संचालित एक्स्चेंज\n\nध्वनिसंचालित एक्स्चेंज (अंग्रेज़ी: \"वॉयस ऑपरेटेड एक्सचेंज\", लघुरूप: वीओएक्स या वॉक्स) एक इलेक्ट्रॉनिक उपकरण होता है, एक वॉकी-टॉकी जैसा होता है। इस प्रणाली द्वारा बहुत हल्की सी ध्वनि या मानव वार्तालाप को पकड़कर स्पीकर में संवर्धित कर सुनाया जा सकता है। ये ध्वनि संकेत मिलते ही स्वतः ही कार्य चालू कर देता है। जब उपभोक्ता इसमें बोलता है, सिर्फ उतनी देर तक ही ट्रांसमीटर चालू रहता है और बोलना रूकते ही यह भी स्वतः ही बंद हो जाता है। यह प्रयोग किए जाने वाले पी.टी.टी (प्रेस टू टॉक) बटन से कहीं बेहतर होता है। इसके साथ ही इसे मैनुअल तरीके से भी प्रयोग किया जा सकता है। मोबाइल फोन उपकरणों में वी.ओ.एक्स का प्रयोग बैटरी चार्ज बचाने के किये किया जाता है। कुछ मोबाइल फोन, टू वे रेडियो, फोन रिकॉर्डर और टेप रिकॉर्डर आदि में भी वीओएक्स का विकल्प होता है। \n\nवीओएक्स में एक ट्रांसमीटर लगा होता है, जो कि सूचनाओं को ग्रहण करता है। इसका ध्वनि पकड़ने वाला माइक्रोफोन जिसे ईयरपीस भी कहते हैं, ये सिर के पास होता है और सेंसर चेहरे के पास, ताकि आवाज की जसा सी भी फुसफुसाहट को भी सुना जा सकें। ध्वनि के समाप्त होने के कुछ अंतराल तक इसका सर्किट सक्रिय रहता है, इस निश्चित अंतराल में कोई ध्वनि न मिलने की दशा में स्वत: ही बंद हो जाता है। दोबारा थोड़ी सी भी आवाज होते ही यह स्वतः ही सक्रिय हो जाता है। \n\nइसका प्रणाली का प्रयोग हाल ही में २६ नवम्बर २००८ मुंबई में श्रेणीबद्ध गोलीबारी में राष्ट्रीय सुरक्षा समूह की टीम ने किया था। नासा के अभियानों में भी दौरान वीओएक्स का प्रयोग बहुत हुआ था, जिसने इस तकनीक को चलन में ला दिया। बम कांड या गोलीबारी आदि की स्थिति में इस स्विच के लिए एक बड़ी समस्या होती है। भीषण गोलाबारी और फायरिंग के समय यह स्विच उसकी आवाज से भी सक्रिय हो जाता है, जो इस उपकरण की प्रमुख कमी है।\n\n", "id": "179182", "title": "ध्वनि संचालित एक्स्चेंज"}
{"url": "https://hi.wikipedia.org/wiki?curid=179184", "text": "वॉक्स\n", "id": "179184", "title": "वॉक्स"}
{"url": "https://hi.wikipedia.org/wiki?curid=179188", "text": "वॉयेजर द्वितीय\n\nवायेजर द्वितीय एक अमरीकी मानव रहित अंतरग्रहीय शोध यान था जिसे वायेजर १ से पहले २० अगस्त १९७७ को अमरीकी अंतरिक्ष एजेंसी नासा द्वारा प्रक्षेपित किया गया था। यह काफी कुछ अपने पूर्व संस्करण यान वायेजर १ के समान ही था, किन्तु उससे अलग इसका यात्रा पथ कुछ धीमा है। इसे धीमा रखने का कारण था इसका पथ युरेनस और नेपचून तक पहुंचने के लिये अनुकूल बनाना। इसके पथ में जब शनि ग्रह आया, तब उसके गुरुत्वाकर्षण के कारण यह युरेनस की ओर अग्रसर हुआ था और इस कारण यह भी वायेजर १ के समान ही बृहस्पति के चन्द्रमा टाईटन का अवलोकन नहीं कर पाया था। किन्तु फिर भी यह युरेनस और नेपच्युन तक पहुंचने वाला प्रथम यान था। इसकी यात्रा में एक विशेष ग्रहीय परिस्थिति का लाभ उठाया गया था जिसमे सभी ग्रह एक सरल रेखा मे आ जाते है। यह विशेष स्थिति प्रत्येक १७६ वर्ष पश्चात ही आती है। इस कारण इसकी ऊर्जा में बड़ी बचत हुई और इसने ग्रहों के गुरुत्व का प्रयोग किया था। \n\nवॉयेजर द्वितीय ने अपनी यात्रा में चार ग्रहों और उनके अनेक चंद्रमाओं का अवलोकन और अध्ययन किया तथा अपने शक्तिशाली कैमरों और उपकरणो से चित्र भी लिये। इसके साथ ही इसकी विशेषता ये भी है कि इसपर हुआ व्यय अन्य विशेष शोध यानों जैसे गैलेलीयो या कासीनी-हायगेन्स की तुलना मे काफी कम रहा है। यह यान मूलतः मैरीनर कार्यक्रम के यान मैरीनर १२ के रूप मे बनाया गया था। इसे २० अगस्त १९७७ को केप केनेवरल फ्लोरिडा से टाईटन तृतीय ई सेन्टॉर राकेट से प्रक्षेपित किया गया था।\n\nवॉयेजर द्वितीय बृहस्पति ग्रह से निकटतम दूरी ५७०,००० किमी पर ९ जुलाई १९७९ रहा था। इस यान ने गुरू के कुछ वलयो की खोज भी की थी। इसके द्वारा गुरू के चन्द्रमा आयो के चित्र और वहां एक सक्रिय ज्वालामुखी का ज्ञान भी लिया गया था। इस तरह सर्वप्रथम किसी अंतरिक्ष पिंड पर ज्वालामुखी के बारे में ज्ञान हुआ था। खगोलशास्त्री गुरु ग्रह को आंखो से और दूरबीन से शताब्दियों से देखते रहे हैं, किन्तु वायेजर २ से इसके आश्चर्यजनक चित्र मिले हैं। यहां स्थित विशाल लाल धब्बा एक महाकाय तूफान है जो वामावर्त दिशा मे घूम रहा है। और कई छोटे तूफानों का भी पता चला है। आयो चन्द्रमा का सक्रिय ज्वालामुखी सबसे ज्यादा अनपेक्षित खोज थी। इससे उत्सर्जित लावा और धुआं सतह से ३०० किमी तक अधिकतम गति १ कि.मी प्रति सेकंड तक जाता है। इस ज्वालामुखी से उत्सर्जीत पदार्थ गंधक(सल्फर), आक्सीजन, सोडियम गुरू से लाखो किमी दूर तक पाये गये हैं।\n\nवायेजर १ द्वारा लिये गए युरोपा चंद्रमा के चित्रों परस्पर काटती रेखाओ जैसी संरचनाओ का पता चला था। गीनीमेड सौरमंडल का सबसे बड़ा चन्द्रमा है, जिसका व्यास ५,२७६ किमी है। इसकी सतह पर दो तरह के मैदान दिखायी दिये है एक क्रेटर से भरा हुआ है दूसरा पहाड़ो से। गुरू के वलय और चन्द्रमा गुरू के चुंबकीय प्रभाव के जाल मे फंसे एक घने इलेक्ट्रान और आयन के एक बड़े विकीरण पट्टे के मध्य है। \n\nवॉयेजर द्वितीय २५ अगस्त १९८१ को शनि ग्रह के निकटतम दूरी पर रहा था। शनि के पीछे रहते हुये वायेजर २ ने शनि के बाहरी वातावरण के तापमान और घनत्व को मापा जो (७ किलो पास्कल) पर तापमान ७० केल्विन (-२०३ डिग्री सेल्सियस) और अंदरूनी तह पर (१२० किलो पास्कल) पर १४३(-१२० डिग्री सेल्सियस) केल्विन तापमान पाया। उत्तरी ध्रुव पर तापमान १० केल्विन कम था, जो की मैसम के अनुसार बदल सकता है। इसके मुख्य चंद्रमाओं में आयपेट्स, एन्सेलडस, टाईटन आदि हैं। \nइसके बाद यान युरेनस ग्रह को अग्रसर हुआ था।\n\nवॉयेजर द्वितीय २४ जनवरी १९८६ को युरेनस ग्रह के निकट ८१,५०० किमी की दूरी पर पहुंचा। इसने युरेनस के १० नये चन्द्रमा खोजे थे, साथ ही यहां के वातावरण और इसके वलयों का अध्ययन किया और उसकी ९७.७७ डिग्री झुके अक्ष का मापन भी किया। युरेनस सौरमंडल का तीसरा सबसे बड़ा ग्रह है। यह सूर्य की परिक्रमा २.८ करोड़ किमी की दूरी से ८४ वर्षो मे करता है। युरेनस पर एक दिन १७ घंटे अ४ मिनिट का होता है। सबसे आश्चर्यजनक खोजों में युरेनस का चुम्बकिय अक्ष है, जो इसके घुर्णन अक्ष से ६० डिग्री के झुकाव पर है। यहां के युरेनस पर चुम्बकीय क्षेत्र का पूर्व ज्ञाण वैज्ञानिकों को नहीं था। इस अभियान उपरांट ही यह ज्ञात हुआ कि यह क्षेत्र भी पृथ्वी के समाण ही होता है, तथा यहां की विकीरण की पट्टी भी शनि के समान ही पायी गयी। \n\nवायेजर द्वारा खोजे गये नए १० चन्द्रमाओं के साथ युरेनस के कुल चन्द्रमाओ की संख्या १५ हो गयी। अधिकतर नये चन्द्रमा छोटे है, जिसमे से सबसे बड़े का व्यास १५० किमी है। पांच बड़े चन्द्रमाओं मे से सबसे अंदरूनी मिरांडा नामक चन्द्रमा पर २० किमी गहरी नहरें पायी गयी हैं जो भूगर्भीय हलचलो से बनी हैं। युरेनस के अन्य चन्द्रमाओं में एरीयल, टाईटेनीया, कैन्यान्स, ओबेरान और अम्ब्रीयल हैं। यान ने युरेनस के नौ वलय सूचित किये हैं और ये वलय शनि और गुरू के वलय से भिन्न हैं। ये वलय किसी चन्द्रमा के टूट जाने से बने है।\n\nयुरेनस ग्रह के बाद वॉयेजर द्वितीय २५ अगस्त १९८९ को नेपच्युन के पास पहुंचा। इसने नेपच्युन के चन्द्रमा ट्राइटन का भी अवलोकन किया। यान ने नेपच्युन पर बृहस्पति के विशाल लाल धब्बे के जैस विशाल गहरा धब्बा देखा। पहले इसे एक बादल समझा जाता था, लेकिन असल मे यह बादलो मे एक बड़ा छेद है। नेप्च्यून के उपरांत यान सुदूर अंतरिक्ष में चला।\n\nवायेजर द्वितीय का ग्रहीय अभियान नेपच्युन के साथ पूर्ण हुआ था। इसके बाद यह यान सौर मंडल के बाहर अंतरखगोल अभियान में बदल गया। वायेजर अभी भी हीलीयोस्फीयर के अंदर है। इस यान पर वायेजर १ के समान एक सोने की ध्वनि व चित्र वाली डिस्क है, जिसमें किसी संभावी बुद्धिमान सभ्यता के लिये पृथ्वीवासीयो का संदेश है। इस डिस्क पर पृथ्बी और उसके जीवो के चित्र हैं। इस पर पृथ्वी पर की विभिन्न ध्वनियां जैसे व्हेल की आवाज, बच्चे के रोने की आवाज, समुद्र के लहरो की आवाज है। \n\n५ सितंबर २००६ को वायेजर सूर्य से ८० खगोलीय इकाई की दूरी पर था। इसकी गति एक वर्ष मे ३.३ खगोलीय ईकाई है। वर्तमान स्थिति अनुसार यह प्लूटो से सूर्य की दूरी के दूगनी दूरी पर प्लूटो से आगे सौर मंडल के बाहर की ओर स्थित है और सेडना से भी बाहर है किन्तु एरीस क्षुद्र ग्रह के पथ के अंदर ही है। यान २०२० तक पृथ्वी तक संकेत भेजता रहेगा।\n\nवॉयेजर द्वितीय के जीवन काल वर्धन हेतु उर्जा की बचत के लिये वैज्ञानिकों ने इसके उपकरण क्रमवार रूप से बंद करने का निर्णय लिया है। पिछले वर्षों में बंद हुए उपकरणों में कुछ मुख्य उपकरण इस प्रकार से हैं:\n\n\"वॉयेजर द्वितीय\" की ताजा स्थिति, १ नवम्बर २००९ के अनुसार -५४.५९° झुकाव एवं १९.७३३ घंटे दायां आरोहण थी, जिसे पृथ्वी से देखने पर टेलीस्कोपियम नामक नक्षत्र में देखा जा सकता है। वॉयेजर द्वितीय से लागातार हुए टेलीमेट्री संचार वार्तालापों के बारे में जानकारी वॉयेजर साप्ताहिक रिपोर्ट पर देखी जा सकती है। यान की वर्तमान स्थिति के बारे में जानाकारी हेतु हैवन्स अबव देखें।\n", "id": "179188", "title": "वॉयेजर द्वितीय"}
{"url": "https://hi.wikipedia.org/wiki?curid=179191", "text": "टेलीस्कोपियम\n\nटेलीस्कोपियम एक तारामंडल है।\n", "id": "179191", "title": "टेलीस्कोपियम"}
{"url": "https://hi.wikipedia.org/wiki?curid=179192", "text": "दिक्पात\n\nखगोलशास्त्र में, दिक्पात (अंग्रेज़ी: डेक्लिनेशन, लघुरूप. dec या δ) भूमध्यीय निर्देशांक प्रणाली के दो निर्देशांकों में से एक होता है। दूसरा निर्देशांक दायां आरोहण या घंटा कोण होता है। झुकाव की तुलना अक्षांश से की जा सकती है। इसका मापन डिग्री उत्तर या दक्षिण में किया जाता है। खगोलीय भूमध्य रेखा के उत्तर के बिन्दु घनात्मक झुकाव व उसके दक्षिण वाले बिन्दु ऋणात्मक झुकाव पर होते हैं।\n\n", "id": "179192", "title": "दिक्पात"}
{"url": "https://hi.wikipedia.org/wiki?curid=179194", "text": "दायाँ आरोहण\n\nदायां आरोहण (अंग्रेज़ी:राइट असेंशन, लघुरूप RA; चिह्नα) एक खगोलीय माप होता है, जो भूमध्यीय निर्देशांक प्रणाली के दो निर्देशांकों में से एक है। दूसरा निर्देशांक झुकाव (खगोलीय) होता है।\n", "id": "179194", "title": "दायाँ आरोहण"}
{"url": "https://hi.wikipedia.org/wiki?curid=179195", "text": "भूमध्यीय निर्देशांक प्रणाली\n\nभूमध्यीय निर्देशांक प्रणाली एक बहुप्रचलित प्रणाली है, जिसके प्रयोग से खगोलीय पिंडों या बिन्दुओं का मापन किया जाता है। इसमें पृथ्वी की भूमध्य रेखा, ध्रुवओं को आगे खगोलीय वृत्त में प्रोजेक्ट कर माप किया जाता है। इसके दो निर्देशांक होते हैं:\n", "id": "179195", "title": "भूमध्यीय निर्देशांक प्रणाली"}
{"url": "https://hi.wikipedia.org/wiki?curid=179199", "text": "गोंद\n\nगोंद पौधा का एक उत्सर्जी पदार्थ है जो कोशिका भित्ति के सेलूलोज के अपघटन के फलस्वरूप बनता है। सूखे हुए अवस्था में यह रवा के रूप में पाया जाता है, किन्तु पानी में डालने पर यह फूलकर चिपचिपा बन जाता है। इसका उपयोग कागज आदि विभिन्न पदार्थों के चिपकाने में होता है। अकेशिया सेनीगल से हमें सबसे अच्छा गोंद मिलता है। बबूल, आम और नीम आदि पौधों से भी गोंद निकलता है इसका उपयोग दवा बनाने एवं विभिन्न उद्योग धंधों में होता है।\n", "id": "179199", "title": "गोंद"}
{"url": "https://hi.wikipedia.org/wiki?curid=179206", "text": "ओबरा\n\nओबरा भारतिय राज्य उत्तर-प्रदेश के सोनभद्र जिले में स्थित एक छोटा सा शहर है। ये शहर रेणुका नदी के किनारे बसा है और यहाँ पर स्थापित तपिय तथा जल विद्युत ईकाइयों के कारण प्रख्यात है। रेणुक नदी पर बने बान्ध की सहायता से यहाँ पर ५० मेगा वाट कि ५, १०० मेगा वाट की ३ तथा २०० मेगा वाट की ५ तापीय ईकाइय के साथ - साथ ३३ मेगा वाट की ३ जल ईकाइया भी है, जो इस परियोजना (ओबरा परियोजना) को एक देश में महत्वपुर्ण स्थान देता है।\nओबरा शहर अपने आप में बहुत मशहूर है !यहॉ आस पास 50 किमी. तक के शहर एवं गाँव में से एक इसे वहॉ रहने वाले लोग. छोटी मुम्बई के नाम से भी पुकारते हैं! यथावत \nयहॉ पर पॉवर प्लांट, सीमेंट फैक्टरी, सोन नदी एवं पत्थरों के खदान के वजह से काफी विख्यात है!\n", "id": "179206", "title": "ओबरा"}
{"url": "https://hi.wikipedia.org/wiki?curid=179212", "text": "टाइटन (चंद्रमा)\n\nटाइटन (, या ), या शनि शष्टम, शनि ग्रह का सबसे बड़ा चंद्रमा है। यह वातावरण सहित एकमात्र ज्ञातचंद्रमा है, और पृथ्वी के अलावा एकमात्र ऐसा खगोलीय पिंड है जिसके सतही तरल स्थानों, जैसे नहरों, सागरों आदि के ठोस प्रमाण उपलब्ध हों।\n\nयूरोपीय-अमेरिकी के कासीनी अंतरिक्ष यान के साथ गया उसका अवतरण यान हायगन्स, १६ जनवरी २००४ को, टाइटन के धरातल पर उतरा जहां उसने भूरे-नारंगी रंग में रंगे टाईटन के नदियों-पहाडों और झीलों-तालाबों वाले जो चित्र भेजे। टाइटन के बहुत ही घने वायुमंडल के कारण इससे पहले उसकी ऊपरी सतह को देख या उसके चित्र ले पाना संभव ही नहीं था।\n\n२००८ अगस्त के मध्य में ब्राज़ील की राजधानी रियो दी जनेरो में अंतरराष्ट्रीय खगोल विज्ञान संघ के सम्मेलन में ऐसे चित्र दिखाये गये और दो ऐसे शोधपत्र प्रस्तुत किये गये, जिनसे पृथ्वी के साथ टाइटन की समानता स्पष्ट होती है। ये चित्र और अध्ययन भी मुख्यतः कासीनी और होयगन्स से मिले आंकड़ों पर ही आधारित थे। \n\nयान के यहां उतरते समय चारो तरफ काफ़ी धुंध थी पर वह इतनी पारदर्शी थी कि होयगन्स के कैमरे ४० किलोमीटर की ऊंचाई पर से ही नीचे के दृश्य के फ़ोटो लेने में सक्षम हो पाये। वह कई परतों वाले वायुमंडल से गुज़रता हुआ एक ऊबड़- खाबड़ जगह पर उतरा था। वायुमंडल में उसे बिजली कौंधने के संकेत भी मिले थे। होयगन्स अभियान प्रबंधक जौं पियेर लेब्रेतां के अनुसार इस का मतलब है कि टाइटन का वायुमंडल बहुत चंचल है। वहां उस समय तेज़ हवाएं चल रही थीं। पैराशूट के सहारे उतरना काफी झूलेदार रहा होगा। होयगन्स में रखे विश्लेषण उपकरणों ने टाइटन की हवा में तैरने वाले तत्वों का जो विश्लेषण किया, उससे पता चला कि उसके बादल मुख्यतः ईथेन और मीथेन गैसों के बने होते हैं। इन बादलों से मुख्यतः तरल मीथेन की बरसात होती है। होयगन्स को अपनी यात्रा के दौरान ऐसी कोई बरसात नहीं मिली। इस तरल मीथेन गैस वर्षा से उसके गैस बनने और बरसने का चक्र पृथ्वी पर पानी की बरसात के समान ही होता है। यान के नीचे की जमीन भीगी हुई रेत जैसी दृढ़ थी, फिर भी यान इस जमीन में लगभग १० सेंटीमीटर धंस गया था और एक तरफ को हल्का सा झुक गया था।\n\nपृथ्वी और शनि ग्रह के इस उपग्रह के बीच और भी कई समानताएं हैं। टाइटन पर ज्वालामुखी जैसी क्रियाएं भी देखने में आती हैं और यहां खाइयां, नदियों के पाट और मुहाने भी दिख्ते हैं, किन्तु बड़े पहाड़ नहीं दिखे। बहुत कम क्रेटर-जैसे गोलाकार गड्ढे हैं और किसी प्रकार का जीवन नहीं है। वातावरण अत्यंत ठंडा है। तरल मीथेन तरल पानी का काम करती है। हवा में प्रतिध्वनि भी होती है, पृथ्वी की तरह तरंगें भी पैदा होती हैं।\n\nवैज्ञानिक जॉनथन लूनिन के अनुसार होयगन्स जहां उतरा, वहां नीची पहाड़ियों और उनके बीच समतल मैदानों वाली दृश्यावली थी। उतरने से पहले वह एक पहाड़ के ऊपर से होता हुआ गुज़रा। उसने नदियों की कटान से ज़मीन पर बनी टाइटन की ऊपरी सतह पर आकृतियां देखीं, जो एक समतल मैदान की तरफ जा रही थीं। इस इलाके को पार करता हुआ वह एक ऐसी जगह उतरा, जहां पहाड़ियों के बीच आस-पास बड़ी-बड़ी चट्टानें बिखरी हुई थीं। वह कंकड़-पत्थर और बर्फ के टुकड़ों वाली एक समतल जगह पर उतरा। ये चीज़ें शायद पास के पहाड़ों पर से बह कर वहां आयी थीं।\n\nयह चंद्रमा पृथ्वी की अपेक्षा बेहद ठंडा है और औसत तापमान शून्य से भी १८० डिग्री सेल्सियस नीचे है, जो साइबेरिया से भी तीन गुना ठंडा है। नदियों और झीलों में पानी के बदले तरल मीथेन गैस बहती है। ज्वालामुखी से बर्फीली अमोनिया निकलती है। वायुमंडल में ९८.४ प्रतिशत नाइट्रोजन गैस है और शेष १.६ प्रतिशत अन्य गैसें हैं जिसमें मीथेन का अनुपात सर्वाधिक है। वायुमंडल बहुत सघन और गुरुत्वाकर्षण बल कम है। टाइटन शनि का सबसे बड़ा उपग्रह है। ५.१५० किलोमीटर व्यास वाला ये चंद्रमा पृथ्वी के चंद्रमा से १.६२४ किलोमीटर बड़ा है। उसका घना वायुमंडल पृथ्वी के वायुमंडल के विपरीत एक ऐसा विलोम ग्रीनहाउस प्रभाव पैदा करता है कि सूर्य की किरणें अंतरिक्ष में परावर्तित हो जाती हैं। इस कारण उसे जितना ठंडा होना चाहिये, उससे कहीं अधिक ठंडा है। \n", "id": "179212", "title": "टाइटन (चंद्रमा)"}
{"url": "https://hi.wikipedia.org/wiki?curid=179216", "text": "टाइटन\n", "id": "179216", "title": "टाइटन"}
{"url": "https://hi.wikipedia.org/wiki?curid=179217", "text": "टाइटन (यूनानी चरित्र)\n\nटाइटन नाम यूनान के पौराणिक साहित्य से लिया गया है। देवी ज़ी यानि पृथ्वी ने अपने पुत्र यूरेनस, एक आकाशीय देवता से छ: पुत्र और छ: पुत्रियों को सबसे पहले जन्म दिया। वे सभी बड़े ही बलवान और विशालकाय थे। इन सभी को टाइटन कहा गया। हेसियड की थियोगोनी के अनुसार टाइटन बारह ही थे लेकिन कुछ प्राचीन यूनानी ग्रन्थों में अन्य टाइटनों का उल्लेख भी मिलता है।\n\nटाइटनों में सबसे छोटा क्रोनोस था जो सबसे अधिक शक्तिशाली भी था। यूरेनस के अत्याचारों से तंग आकर ज़ी ने अपने इस पुत्र को उसके विरुद्ध उकसाया और क्रोनोस भी यूरेनस के बढ़ते अत्याचारों से दु:खी था। उसने अपने पिता को अपद्स्थ करके टाइटनों के राज-सिंहासन पर अधिकार कर लिया और यूरेनस को नपुंसक बनाकर छोड़ दिया गया। क्रोनोस ने अपनी बहन रिआ को अपनी पत्नी और महारानी बनाया, जिसे धरती और उत्पादकता की देवी माना जाता है। क्रोनोस अपनी संतानों को खा जाया करता था, \n\nलेकिन रिआ ने अपने पुत्र जियूस के स्थान पर क्रोनोस को कपड़े में लपेट कर पत्थर का टुकड़ा दे दिया जिसे वह निगल गया और इस प्रकार जियूस बच गया जिसने आगे चलकर अपने अत्याचारी हो चुके पिता को प्रसिद्ध टाइटनों और ओलम्पियनों के युद्ध में हराया। इस युद्ध के बाद क्रोनोस का साथ देने वाले टाइटनों को तारतारस (पाताल लोक या नरक) में बन्दी बनाकर भेज दिया गया। आयु में सबसे बड़े टाइटन ओशियनस ने अपनी बहन टेथीज को पत्नी बनाया और पूरी पृथ्वी के जल, झरनों, नदियों और समुद्र का स्वामी बना। टेथीज को धरती पर जल का समान वितरण करने वाली देवी माना जाता है। इसने झरनों और नदियों को जन्म दिया। इसी प्रकार अन्य टाइटन भाई बहनों ने भी आपस में विवाह किए और पति-पत्नी बने।\n\n", "id": "179217", "title": "टाइटन (यूनानी चरित्र)"}
{"url": "https://hi.wikipedia.org/wiki?curid=179218", "text": "बहुलकीकरण\n\nकार्बनिक रसायन में प्रारंभ से ही उस विधि को जिसमें यौगिक पदार्थ के दो या अधिक अणु मिलकर एक दूसरा ऐसा अणु या बहुलक (polymer) बनाएँ जिसका प्रतिशत संगठन वही हो जो मूल पदार्थ एकलक (monomer) का था, तथा उसका अणुभार एकलक के अणुभार का बहुगुण हो, बहुलकीकरण (Polymerisation) कहते हैं।\n\nअनेक द्विबंध या त्रिबंधवाले कार्बनिक यौगिक में गरम करने या केवल रखने पर ही योगशील बहुलकीकरण (addition polymerisation) हो जाता है। इस प्रक्रिया द्वारा मूल वाष्पशील पदार्थ कम वाष्पशील द्रव या ठोस के रूप में बदले जा सकते हैं। कुछ बहुलकों में एकलक के केवल दो या तीन ही अणु होते हैं, परंतु अधिकांश में इनकी संख्या बहुत अधिक होती है। कुछ एकलक एक से अधिक प्रकार के बहुलक बनाते हैं तथा कुछ बहुलक गरम करने पर एकलकों में परिवर्तित हो जाते हैं।\n\nएथिलीन तथा उसके व्युत्पन्नों का बहुलकीकरण योगश्ल बहुलकीकरण (additive polymerization) का उदाहरण है तथा बहुत ही प्राविधिक महत्व रखता है। एथिलीन एक गैस है पर इसके अनेक अणुओं के संयुक्त होने से पॉलिएथिलीन (polyethylene) नामक बहुलक प्राप्त होता है, जो एक बहुत ही उपयोगी पदार्थ है। इसी प्रकार स्टाइरीन (styrene) एक रंगहीन तीव्र गंधवाला द्रव है। कुछ दिन रखने या 100 डिग्री सें. तक गरम करने पर, इसका बहुलकीकरण हो जाता है। पहले एक गाढ़ा द्रव प्राप्त होता है और अंत में एक स्वच्छ गंधहीन, चमकदार, ठोस पदार्थ प्राप्त हो जाता है, जिसे पॉलीस्टाइरीन (polystyrene) कहते हैं। इसे [CHCH=CH)] सूत्र द्वारा प्रदर्शित कर सकते हैं, जहाँ पर n की संख्या हजारों में है। कुछ ऐसे पदार्थ हाते हैं जिनकी उपस्थिति में बहुलकीकरण क्रिया केवल कुछ मिनटों में ही संपन्न हो जाती है। ऐसे पदार्थों को प्रारंभक (initiator) कहते हैं। इस प्रकार स्टाइरीन के बहुलकीकरण में एक प्रतिशत से भी कम मात्रा में बेंज्यायल परॉक्साइड (benzoyl peroxide) मिला देने से कुछ मिनटों के अंदर ही पॉलीस्टाइरीन प्राप्त हो सकता है। इस प्रकार की अभिक्रियाएँ शृंखला अभिक्रियायों (chain reactions) द्वारा संपन्न होती हैं और इनमें मुक्त मूलक (free radical), जो प्रारंभक के विघटन से बनते हैं, क्रिया को पूरा करते हैं। इस प्रकार यदि प्रारंभक के विघटन से (R) मुक्त मूलक बने, तो वह द्विबंध से योग करके एक बड़ा अणु बनाता है, जिसमें भी स्वतंत्र बंध होते हैं।\n\nयह क्रिया फिर आगे चलती है और अणु का आकार क्रमशः बढ़ता जाता है।\n\nयदि दो एकलकों का बहुलकीकरण एक साथ मिला कर किया जाए, तो बहुलक के प्रत्येक अणु में दोनों एकलक भी उपस्थित हो सकते हैं। इस प्रकार से प्राप्त बहुलक को सहबहुलक (copolymer) कहते हैं। बहुलकीकरण उद्योग से प्राप्त अधिकांश बहुलक सहबहुलक ही होते हैं।\n\nआइसोप्रीन (isoprene), आइसोब्यूटिलीन (isobutylene), मैथिलमेथैक्रिलेट (methylmethacrylate), विनिल क्लोराइड (vinyl chloride), विनिल ऐसीटेट (vinyl acetate), ऐकाइलो नाइट्राइल (acrylonitrile) आदि एकलक, अनेक प्रकार के कपड़े, रबर आदि बनाने में काम आते हैं।\n\nसंघनन बहुलकीकरण (condensation polymerisation) विधि द्वारा भी उच्च अणुभारवाले बहुलक बनाए जाते हैं, जिनके बनने की क्रिया में जल, या अन्य साधारण अणु, निकलते भी हैं। इस विधि द्वारा पॉलिएस्टर (polyester), या पॉलिऐमाइड (polyamide) प्रकार के बहुलक बनते हैं जिनमें (-CO-O), या (-CONH-) की पुनरावर्तित इकाइयाँ (repeating units) होती है। इस प्रकार एडिपिक अम्ल (adipic acid) तथा हेक्सामेथिलीन टेट्राऐमीन (hexamethylene tetramine) को 200 सें. तक गरम करने से नाइलोन (nylon) बहुलक बनता है जिसमें -CO-(CH)-CO-NH(CH)-NH- की पुनरावर्तित इकाइयाँ रहती हैं।\n\n\n", "id": "179218", "title": "बहुलकीकरण"}
{"url": "https://hi.wikipedia.org/wiki?curid=179223", "text": "टाइटन 3ई\n\nटाइटन तृतीय ई या टाइटन ३ई, जिसे टाइटन III-सेन्टॉर भी कहा जाता है, एक अमरीकी एक्स्पेन्डेबल लॉन्च प्रणाली थी, जिसे १९७४ से १९७७ के बीच सात बार लॉन्च किया गया था। इसके द्वारा नासा की उच्च-प्रोफ़ाइल अभियानों को यात्रा करायी गयी थी, जिसमें वॉयेजर, वाइकिंग ग्रहीय अन्वेषण प्रोब और संयुक्त जर्मन-अमरीकी हेलियोस प्रोब अंतरिक्ष यान प्रमुख रहे हैं।\n", "id": "179223", "title": "टाइटन 3ई"}
{"url": "https://hi.wikipedia.org/wiki?curid=179228", "text": "ईसबगोल\n\nईसबगोल (Plantago ovata) एक एक झाड़ीनुमा पौधा है जिसके बीज का छिलका कब्ज, अतिसार आदि अनेक प्रकार के रोगों की आयुर्वेदिक औषधि है। संस्कृत में इसे ' स्निग्धबीजम् ' कहा जाता है। ईसबगोल का उपयोग रंग-रोगन, आइस्क्रीम और अन्य चिकने पदार्थों के निर्माण में भी किया जाता है\n\n'इसबगोल' नाम एक फारसी शब्द से निकला है जिसका अर्थ है 'घोड़े का कान', क्योंकि इसकी पत्तियाँ कुछ उसी आकृति की होती हैं।\n\nइसबगोल के पौधे एक मीटर तक ऊँचे होते हैं, जिनमें लंबे किंतु कम चौड़े, धान के पत्तों के समान, पत्ते लगते हैं। डालियाँ पतली होती हैं और इनके सिरों पर गेहूँ के समान बालियाँ लगती हैं, जिनमें बीज होते हैं। इस पौधे की एक अन्य जाति भी होती है, जिसे लैटिन में 'प्लैंटेगो ऐंप्लेक्सि कैनलिस' कहते हैं। पहले प्रकार के पौधे में जो बीज लगते हैं उन पर श्वेत झिल्ली होती है, जिससे वे सफेद इसबगोल कहलाते हैं। दूसरे प्रकार के पौधे के बीज भूरे होते हैं। श्वेत बीज औषधि के विचार से अधिक अच्छे समझे जाते हैं। एक अन्य जाति के बीज काले होते हैं, किन्तु उनका व्यवहार औषध में नहीं होता।\n\nइस पौधे का उत्पत्तिस्थान मिस्र तथा ईरान है। अब यह पंजाब, मालवा और सिंध में भी लगाया जाने लगा है। विदेशी होने के कारण प्राचीन आयुर्वेदिक ग्रंथों में इसका उल्लेख नहीं मिलता। आधुनिक ग्रंथों में ये बीज मृदु, पौष्टिक, कसैले, लुआबदार, आँतों को सिकोड़नेवाले तथा कफ, पित्त और अतिसार में उपयोगी कहे गए हैं।\n\nयूनानी पद्धति के अरबी और फारसी विद्वानों ने इसकी बड़ी प्रशंसा की है और जीर्ण आमरक्तातिसार (अमीबिक डिसेंट्री), पुरानी कोष्ठबद्धता इत्यादि में इसे उपयोगी कहा है। इसबगोल की भूसी बाजार में अलग से मिलती है। सोने के पहले आधा या एक तोला भूसी फाँककर पानी पीने पर सबेरे पेट स्वच्छ हो जाता है। यह रेचक (पतले दस्त लानेवाला) नहीं होता, बल्कि आँतों को स्निग्ध और लसीला बनाकर उनमें से बद्ध मल को सरलता से बाहर कर देता है। इस प्रकार कोष्ठबद्धता दूर होने से यह बवासीर में भी लाभ पहुँचाता है। रासायनिक विश्लेषण से बीजों में ऐसा अनुमान किया जाता है कि इससे उत्पन्न होनेवाला लुआब और न पचनेवाली भूसी, दोनों, पेट में एकत्रित मल को अपने साथ बाहर निकाल लाते हैं।\n\n", "id": "179228", "title": "ईसबगोल"}
{"url": "https://hi.wikipedia.org/wiki?curid=179235", "text": "वॉयेजर\n", "id": "179235", "title": "वॉयेजर"}
{"url": "https://hi.wikipedia.org/wiki?curid=179241", "text": "घुन (गेहूँ का)\n\nगेहूँ का घुन (Wheat weevils) एक सामान्य कीट है जो विश्व के सभी भागों में पाया जाता है। ये भण्डारित गेहूँ पर लगते हैं और बड़ी तेजी से बहुत अधिक क्षति कर सकते हैं। इसकी मादा बहुत से अण्डे देती है तथा इसका लार्वा अनाज का भीतरी भाग खाकर उसको खोखला कर देता है। \n\nGranary and Rice Weevils\n\nCalPhotos: Sitophilus granarius\n\nITIS Standard Report Page: Sitophilus granarius\n", "id": "179241", "title": "घुन (गेहूँ का)"}
{"url": "https://hi.wikipedia.org/wiki?curid=179243", "text": "पायोनियर १०\n\nपायोनियर १० एक २५८ किलोग्राम का अमेरिकी अंतरिक्ष यान है। इसे २ मार्च १९७२ को अमेरिकी अंतरिक्ष अनुसन्धान संस्था नासा ने एक ऐटलस-सेंटौर रॉकेट के ज़रिये अंतरिक्ष में छोड़ा। १५ जुलाई १९७२ से १५ फ़रवरी १९७३ के काल में यह हमारे सौर मंडल के क्षुद्रग्रह घेरे (ऐस्टरौएड बॅल्ट) को पार करने वाला पहला मानव-कृत यान बना। ६ नवम्बर १९७३ को इसने बृहस्पति ग्रह की तस्वीरें लेना शुर किया और ४ दिसम्बर १९७३ को बृहस्पति से केवल १,३२,२५२ किमी की दूरी पर पहुँचकर फिर उस से आगे निकल गया। चलते-चलते यह हमारे सौर मंडल के बाहरी क्षेत्रों में जा पहुँचा है। कम ऊर्जा के कारण २३ जनवरी २००३ के बाद इस यान का पृथ्वी से संपर्क टूट गया। उस समय यह पृथ्वी से १२ अरब किमी (८० खगोलीय ईकाईयों) की दूरी पर था।\n\n", "id": "179243", "title": "पायोनियर १०"}
{"url": "https://hi.wikipedia.org/wiki?curid=179244", "text": "युलिसेस अंतरिक्ष यान\n\nयुलिसेस अंतरिक्ष यान बृहस्पति ग्रह का एक अन्वेषण अंतरिक्ष यान है। यह फ्लाइबाय प्रकार का है।\n", "id": "179244", "title": "युलिसेस अंतरिक्ष यान"}
{"url": "https://hi.wikipedia.org/wiki?curid=179245", "text": "कैसिनी हायजेन्स\n\nकैसिनी हायजेन्स बृहस्पति ग्रह का एक अन्वेषण अंतरिक्ष यान है। यह फ्लाइबाय प्रकार का है।\n", "id": "179245", "title": "कैसिनी हायजेन्स"}
{"url": "https://hi.wikipedia.org/wiki?curid=179246", "text": "न्यू हॉरिज़न्स\n\nन्यू हॉरिज़न्स बृहस्पति ग्रह का एक अन्वेषण अंतरिक्ष यान है। यह फ्लाइबाय प्रकार का है।\n", "id": "179246", "title": "न्यू हॉरिज़न्स"}
{"url": "https://hi.wikipedia.org/wiki?curid=179247", "text": "पायोनियर ११\n\nपायोनियर ११ एक २५९ किलोग्राम का अमेरिकी अंतरिक्ष यान है। इसे ६ अप्रैल १९७३ को अमेरिकी अंतरिक्ष अनुसन्धान संस्था नासा ने एक रॉकेट के ज़रिये अंतरिक्ष में छोड़ा। हमारे सौर मंडल के क्षुद्रग्रह घेरे (ऐस्टरौएड बॅल्ट) और बृहस्पति ग्रह से गुजरने वाला यह दूसरा मानव-कृत यान था। २ दिसम्बर १९७४ में यह बृहस्पति से केवल ४३,००० किमी की दूरी से निकला। १९७९ में यह पहला यान बना जिसने शनि ग्रह के समीप जाकर उसपर अनुसन्धान किया और उसकी तस्वीरें वापस पृथ्वी भेजीं। चलते-चलते यह हमारे सौर मंडल के बाहरी क्षेत्रों में जा पहुँचा है। कम ऊर्जा के कारण ३० नवम्बर १९९५ के बाद इस यान का पृथ्वी से संपर्क टूट गया।\n\n", "id": "179247", "title": "पायोनियर ११"}
{"url": "https://hi.wikipedia.org/wiki?curid=179248", "text": "गैलीलियो अंतरिक्ष यान\n\nगैलीलियो अंतरिक्ष यान बृहस्पति ग्रह का एक अन्वेषण अंतरिक्ष यान है।\n\nगैलिलेयो (Galileo) अमेरिकी अंतरिक्ष अनुसन्धान संस्था नासा का एक अंतरिक्ष यान था जो हमारे सौर मंडल के सबसे बड़े ग्रह बृहस्पति और उसके प्राकृतिक उपग्रहों का अध्ययन करने के लिए भेजा गया था। १८ अक्टूबर १९८९ को पृथ्वी से रॉकेट के ज़रिये छोड़ा गया यह यान यह परिक्रमा करता ऑर्बिटर प्रकार का था और ७ दिसम्बर १९९५ को बृहस्पति पहुँच गया। इसने बृहस्पति के वायुमंडल का अध्ययन करने के लिए उसमें एक छोटा यान छोड़ा और बृहस्पति के साथ-साथ उसके चंद्रमाओं का अध्ययन किया। गैलिलेयो का वज़न २,३८० किलोग्राम था। इसके द्वारा वायुमंडल में छोड़ा गया यान पैराशूट के प्रयोग से १५३ किलोमीटर तक उतरा, जहाँ उसने ४५० प्रति-घंटा तक की रफ़्तार की आंधियाँ झेलीं और तस्वीरें भेजीं और फिर निचले वायुमंडल की अत्यंत गर्मी से पिघलकर ख़त्म हो गया।\n\nगैलिलेयो ने बृहस्पति पर अमोनिया के बादल देखे, आयो पर ज्वालामुखी देखे, गैनिमीड और कलिस्टो पर सतह के नीचे खारे समुद्रों के मौजूद होने के संकेत पाए और युरोपा पर भी ऐसे समुद्र के ताज़ा प्रमाण पाए। इस यान के कार्यकाल के दौरान बृहस्पति पर शूमेकर-लेवी ९ नामक धूमकेतु गिरा और इस घटना का आँखों-देखा हाल उसने पृथ्वी को प्रसारित किया। उसने बृहस्पति के इर्द-गिर्द के हलके उपग्रही छल्लों को परखकर वैज्ञानिकों को यह अंदाज़ा लगाने में मदद की कि यह शायद विभिन्न चंद्रमाओं से उभरती हुई धुल से बने हैं। २१ सितम्बर २००३ को इसका कार्यकाल समाप्त घोषित किया गया। क्योंकि बृहस्पति के चंद्रमाओं में समुद्र और जीवन होने की संभावना है जिनके लिए इस यान पर मौजूद पृथ्वी से आये कीटाणु ख़तरनाक हो सकते थे इसलिए इस यान को ज़बरदस्ती बृहस्पति के वायुमंडल में तेज़ी से घुसाकर जलाकर ध्वस्त कर दिया गया।\n", "id": "179248", "title": "गैलीलियो अंतरिक्ष यान"}
{"url": "https://hi.wikipedia.org/wiki?curid=179249", "text": "गैलीलियो प्रोब\n\nगैलीलियो प्रोब बृहस्पति ग्रह का एक अन्वेषण अंतरिक्ष यान है। यह डिसेन्ट प्रोब प्रकार का है।\n", "id": "179249", "title": "गैलीलियो प्रोब"}
{"url": "https://hi.wikipedia.org/wiki?curid=179250", "text": "जूनो (अंतरिक्ष यान)\n\nजूनो (अंग्रेज़ी: Juno) अमेरिकी अंतरिक्ष अनुसन्धान परिषद्, नासा, द्वारा हमारे सौर मंडल के पाँचवे ग्रह, बृहस्पति, पर अध्ययन करने के लिए पृथ्वी से ५ अगस्त २०११ को छोड़ा गया एक अंतरिक्ष शोध यान है। लगभग ५ वर्ष लंबी यात्रा के बाद ५ जुलाई २०१६ को यह बृहस्पति तक पहुँचने में सफल रहा। इस अभियान पर लगभग १.१ अरब डॉलर की लागत का अनुमान है।\n\nइसे पृथ्वी से बृहस्पति पहुँचने में लगभग ५ साल लगे और ५ जुलाई २०१६ में बृहस्पति के इर्द-गिर्द ऐसी परिक्रमा कक्षा में स्थान ले लिया जो इसे उस ग्रह के ध्रुवों के ऊपर से ले जाया करेगी। वैज्ञानिक इसे बृहस्पति के ३७ चक्कर लगवाएँगे, जिन्हें पूरा करने में इसे फ़रवरी २०१८ तक का समय लग जाएगा। इस समय में यह यान उस ग्रह की बनावट, चुम्बकीय क्षेत्र और (कुछ हद तक) मौसम के बारे में जानकारी बटोरकर पृथ्वी की ओर प्रसारित करता रहेगा। बृहस्पति एक गैस दानव ग्रह है और जूनो यान यह पता लगाने की कोशिश करेगा की उस हज़ारों मील मोटी गैस की परत के नीचे कोई पत्थरीला केंद्र है भी कि नहीं। वातावरण में आक्सीजन और हाइड्रोजन की मात्राओं का अध्ययन करके पानी की मात्रा का भी अंदाज़ा लगाने का प्रयास किया जाएगा। फरवरी २०१८ में, ग्रह की ३७ परिक्रमाएँ पूरी होने पर इस यान को धीमा कर के बृहस्पति के वायुमंडल में घुसाकर ध्वस्त कर दिया जाएगा।\n\nबृहस्पति सूरज से दूर है और वहाँ सूरज की रोशनी बहुत मंद दिखती है, जिस से वहाँ पर पहुँचे हुए यानों में सौर उर्जा का प्रयोग संभव नहीं रहा है। उसकी बजाये सारे यानों ने परमाणु ऊर्जा इस्तेमाल की जाती रही है। लेकिन सौर प्रौद्योगिकी में तरक्की होने से अब ऐसे उपकरण बन गएँ हैं जो इस धीमी रोशनी में भी बिजली बना सकते हैं। जूनो बृहस्पति जाने वाला पहला यान होगा जो सौर ऊर्जा का प्रयोग करेगा। इस पर बड़े-बड़े सौर पैनल लगे हुए हैं जिनका कुल क्षेत्रफल ६५० वर्ग फ़ुट से भी अधिक है और जो हर समय लगभग ४५० वाट बिजली पैदा करेंगे।\n\nइस यान का नामकरण यूनानी किंवदंतियों की एक देवी जूनो के नाम पर किया गया है जो कि बृहस्पति की पत्नी थी। बृहस्पति का मुख धुंध व बादलों से आच्छादित था। अतः कोई उसे देख नहीं पाता था। जूनो ने पहली बार धुंध को हटाकर बृहस्पति का चेहरा देखा था। गौरतलब है कि इस उपग्रह से भी यही अपेक्षित है कि बृहस्पति ग्रह के गैसीय वातावरण को भेदकर उसकी भौगोलिक संरचना का पता लगाया जा सके।\n\n", "id": "179250", "title": "जूनो (अंतरिक्ष यान)"}
{"url": "https://hi.wikipedia.org/wiki?curid=179251", "text": "यूरोपा जुपिटर प्रणाली अभियान\n\nयूरोपा जुपिटर प्रणाली अभियान बृहस्पति ग्रह का एक अन्वेषण अंतरिक्ष यान है। यह भविष्य में भेजा जायेगा।\n", "id": "179251", "title": "यूरोपा जुपिटर प्रणाली अभियान"}
{"url": "https://hi.wikipedia.org/wiki?curid=179252", "text": "जुपिटर आइसी मून ऑर्बिटर\n\nजुपिटर आसी मून ऑर्बिटर बृहस्पति ग्रह का एक अन्वेषण अंतरिक्ष यान अभियान था। यह अभियान रद्द हो चुका है।\n", "id": "179252", "title": "जुपिटर आइसी मून ऑर्बिटर"}
{"url": "https://hi.wikipedia.org/wiki?curid=179253", "text": "यूरोपा ऑर्बिटर\n\nयूरोपा ऑर्बिटर बृहस्पति ग्रह का एक अन्वेषण अंतरिक्ष यान अभियान था। यह अभियान रद्द हो चुका है।\n", "id": "179253", "title": "यूरोपा ऑर्बिटर"}
{"url": "https://hi.wikipedia.org/wiki?curid=179254", "text": "पायोनियर एच\n\nपायोनियर एच बृहस्पति ग्रह का एक अन्वेषण अंतरिक्ष यान अभियान था। यह अभियान रद्द हो चुका है।\n", "id": "179254", "title": "पायोनियर एच"}
{"url": "https://hi.wikipedia.org/wiki?curid=179260", "text": "अंतर्राष्ट्रीय मोबाइल उपकरण पहचान\n\nअंतर्राष्ट्रीय मोबाइल उपकरण पहचान संख्या (अंग्रेज़ी:\"इंटरनेशनल मोबाइल इक्वेपमेंट आईडेंटिटी,\" लघुरूप: आई। एम.ई.आई) मोबाइल फोन उपकरण में पहचान हेतु एक उपकरण पहचान संख्या होती है। प्रत्येक मोबाइल उपकरण में एक आई। एम.ई.आई नंबर होता है, जो अन्य किसी भी उपकरण से भिन्न होता है। जीएसएम, सीडीएमए और आईडीईएन तथा कुछ सेटेलाइट फोन में भी ये संख्या मिलती हैं। यह संख्या १५ अंकों की होती है, जिसमें मोबाइल फोन उपकरण के मॉडल, मूल और युक्ति (डिवाइस) के सीरियल नंबर के बारे में लिखा होता है। आरंभिक ८ अंकों में ओरिजन और मॉडल के बारे में सूचना होती है। ये संख्या मोबाइल फोन की कंप्लायंस प्लेट में अंकित होती है और इसे देखने के लिए चालू मोबाइल उपकरण में *#06# डायल करना होता है। बंद मोबाइल उपकरण में बैटरी निकालने पर अंदर स्टीकर पर अंकित होता है।\n\nजीएसएम नेटवर्क आईएमईआई संख्या के प्रयोग द्वारा चुराए गए फोन उपकरण के बारे में पता कर सकते हैं। इसके द्वारा निर्माता, मॉडल, निर्माण तिथि आदि का भी पता लगा सकते हैं। किसी व्यक्ति का मोबाइल उपकरण चोरी या गुम हो जाने की स्थिति में सेवा प्रदाता कंपनी को फोन कर सूचना देनी होती है और चोरी गए मोबाइल उपकरण का प्रयोग बंद यानि ब्लॉक भी कराया जा सकता है। जब भी चोरी हुआ उपकरण चालू होगा व नेटवर्क पर जुड़ेगा, तभी उपकरण पहचान पंजिका (\"इक्विपमेंट आइडेंटिटी रजिस्टर\" या ईआईआर) के डाटाबेस के द्वारा उसकी सूचना व स्थिति कंपनी को ज्ञात हो जाती है व उसे पकड़ा या ढूंढा भी जा सकता है।\n\nसीडीएमए के इलेक्ट्रॉनिक क्रम संख्या \"इलेक्ट्रॉनिक सीरियल नंबर\" एमईआईडी की तरह ही आईएमईआई का प्रयोग चोरी या गुम हो चुके मोबाइल को पता करने के लिये होता है। विभिन्न देशों में आईएमईआई को लेकर अलग-अलग कानून बने हैं। ब्रिटेन में किसी मोबाइल फोन का आईएमईआई नंबर बदलना बड़ा अपराध माना जाता है। आंकड़ों के अनुसार भारत में लगभग २ करोड़ ५० लाख लोग बिना आईएमईआई नंबर का मोबाइल फोन प्रयोग करते आ रहे थे। ३० नवंबर २००९ की रात से बिना या फर्जी आईएमईआई वाले मोबाइल फोन नंबर बंद कर दिये गए हैं।\n\nआई। एम.ई.आई संख्या (१४ दशमलव अंक + १ चेक संख्या) या आई। एम.ई.आई। एस.वी (१६ अंक) में मोबाइल उपकरण के मूल, प्रतिरूप तथा क्रम संख्या सुरक्षित रहती है। आई। एम.ई.आई। एस.वी के संख्या स्ट्रक्चर को 3GPP TS 23.003 यहां देखा जा सकता है। संख्या में प्रतिरूप या मॉडल तथा मूल के आरंभिक ८-अंक होते हैं, जिसे टाइप एलोकेशन कोड (टीएसी) कहा जाता है। शेष संख्या में निर्माता के अनुसार क्रम संख्या होती है, जिसके अंत में एक चेक संख्या होती है। निर्मातागण क्रम संक्याओं को के अनुसार बनाते हैं।\n\nआईएमईआई संख्य का स्वरूप \"AA-BBBBBB-CCCCCC-D\" रूप में होता है, हालांकि कुछ मामलों में ये ऐसी नहीम भि हो सकती है। आई। एम.ई.आई। एस.वी में अंतिम चेक अंक के स्थान पर एक और अंक जोड़कर सॉफ्टवेयर संस्करण संख्या (SVN) के दो अंक होते हैं, जिससे इसका स्वरूप \"AA-BBBBBB-CCCCCC-EE\" जैसा हो जाता है।\nउदाहरण के लिए, किसी मोबाइल उपकरण का आई। एम.ई.आई कूट 35-209900-176148-1 IMEISV कूट 35-209900-176148-23 हो, तब उसमें संचित सूचना इस प्रकार से होगी: \nTAC: 352099 यानि उपकरण को (ब्रिटिश दूरसंचार अनुमोदन बोर्ड) ने जारी किया और जारी संख्या 2099 है\nFAC: 00 यानि इसे पुराने से नये फ‘ओर्मैट के अंतरण के समय जारी किया गया था।\nSNR: 176148 – इस प्रतिरूप की एक इकाई का अभिन्न पहचान \nCD: 1 यानि यह एक जीएसएम चरण २ या उच्च चरण का उपकरण है \nSVN: 23 – इसका सॉफ्टवेयर संस्करण संख्या \" जिसके द्वारा इसमें स्थापित सॉफ्टवेयर के संस्करण का ज्ञान हो सकता है। यहां 99 आरक्षित है\nचेक अंक नेटवर्क को भेजते हुए सदा ही शून्य रहता है, यानि \"0\"।\nचेक अंक सत्यापन तीन चरणों में होता है:\nदूसरी प्रकार, आईएमईआई ऐसा छांटें कि उसका चेक अंक १० से विभाज्य हो। उदाहरण के लिए IMEI 49015420323751?,\n\nयोग को १० से विभाज्य बनाने हेतु,? = ८ रखें, तब IMEI होगा 490154203237518।\n\n", "id": "179260", "title": "अंतर्राष्ट्रीय मोबाइल उपकरण पहचान"}
{"url": "https://hi.wikipedia.org/wiki?curid=179262", "text": "उच्च-वोल्टता डीसी पारेषण\n\nउच्च-वोल्टता डीसी पारेषण (high-voltage, direct current transmission) बड़ी मात्रा में विद्युत शक्ति के पारेषण की विधि है जिसमें विद्युत शक्ति परम्परागत एसी के बजाय डीसी रूप में भेजी जाती है। इसके कुछ विशिष्ट लाभ हैं; जैसे - लम्बी दूरी तक विद्युत शक्ति भेजने के लिये यह विधि सस्ती पड़ती है; इसमें उर्जा का क्षय कम होता है; कई लाइनों को आपस में जोड़ना आसान है (सिन्क्रोनाइजेशन की समस्या नहीं होती) आदि।\n\nआधुनिक समय में प्रयुक्त एचवीडीसी पारेषण में १९३० के दशक में स्वीडेन के ASEA द्वारा विकसित तकनीक काम में आती है। इस तकनीक से विद्युत शक्ति भेजने वाली सबसे पुरानी लाइने सन् १९५१ में सोवियत संघ में मास्को और कसिरा के बीच, स्वीडेन और गोटलैण्ड के बीच १०-२० मेगावाट की सन् १९५४ में बनी लाइने आदि हैं। इस समय इस तरह की सबसे लम्बी पारेषण लाइन इंगा-सबा (Inga-Shaba) है जो १७०० किमी लम्बी है। यह कांगो के इंगा बांध से लेकर सबा कॉपर खान तक ६०० मेगावाट बिजली भेजती है।\n\n", "id": "179262", "title": "उच्च-वोल्टता डीसी पारेषण"}
{"url": "https://hi.wikipedia.org/wiki?curid=179265", "text": "विद्युतशक्ति का प्रेषण\n\nविद्युत्शक्ति को जनित्रस्थल से उपयोगस्थल तक ले जाना प्रेषण (Transmission) कहलाता है। अधिकांश स्थानों में विद्युत्शक्ति का उत्पादन उसके उपयोगस्थलों से दूर होता है। वैसे तो जनित्रस्थल से उपयोगस्थल तक विद्युत्शक्ति को ले जाना ही प्रेषण कहलाता है, परंतु इस शब्द क व्यावहारिक अर्थ बहुधा दूरी तथा उच्च बोल्टता से संबंधित है। प्रेषण लाइनें पोल अथवा मीनारों पर आरोपित, ऊपरी लाइनों के रूप में भी तथा भूमिगत केबिलों के रूप में भी होती हैं। ऊपरी लाइनें साधारणतया ताँबे के तार की होती हैं, परंतु ऐलुमिनियम तथा इस्पात और ऐलुमिनियम के संयुक्त चालक भी विस्तृत रूप से प्रयुक्त किए जाते हैं।\n\nअधिकांश स्थानों में विद्युत्शक्ति का उत्पादन उसके उपयोगस्थलों से दूर होता है। जनित्रस्थलों की स्थापना, वस्तुत:, साधनों की उपलब्धि तथा आर्थिक औचित्य के आधार पर की जाती है। जलविद्युत्घरों को किसी विशिष्ट स्थान पर बना देने का प्रश्न ही नहीं उठता, क्योकि उनका स्थान तो प्राकृतिक साधनों पर निर्भर करता है जो साधारणतया घनी आबादीवाले क्षेत्रों से दूर होते हैं। तापीय बिजलीघरों की स्थापना भी भारकेंद्र (load centre) के साथ-साथ कोयले की उपलब्धि तथा इसके परिवहन की समस्या पर निर्भर करती है। अत: बहुधा जनित्रस्थलों की दूरी भार से कई सौ मील भी हो सकती है और ऐसी दशाओं में प्रेषण लाइनों द्वारा शक्ति को भार तक पहुँचाना होता है। अतएव प्रेषण भी विद्युत् उद्योग का उतना ही मुख्य और महत्वपूर्ण अंग है जितना स्वयं विद्युत्शक्ति का उत्पादन।\n\nवैसे तो जनित्रस्थल से उपयोगस्थल तक विद्युत्शक्ति को ले जाना ही प्रेषण कहलाता है, परंतु इस शब्द का व्यावहारिक अर्थ बहुधा दूरी तथा उच्च बोल्टता से संबंधित है। प्रेषण लाइनें पोल अथवा मीनारों पर आरोपित, ऊपरी लाइनों के रूप में भी तथा भूमिगत केबिलों के रूप में भी होती हैं। ऊपरी लाइनें साधारणतया ताँबे के तार की होती हैं, परंतु ऐलुमिनियम तथा इस्पात और ऐलुमिनियम के संयुक्त चालक भी विस्तृत रूप से प्रयुक्त किए जाते हैं। ऊपरी लाइनें भूमिगत से कम से कम 20 फुट की ऊँचाई पर होनी चाहिए और इनका कोई भी भाग इससे कम ऊँचाई पर नहीं होना चाहिए। भूमि से इनकी ऊँचाई, उच्च वोल्टता की दशा में और भी अधिक होती है। अतएव ये लाइनें पोलों पर ले जाई जाती हैं और पॉर्सिलेन के विद्युतरोधियों (insulators) पर आरोपित होती हैं। अधिक शक्ति प्रेषण करनेवाले, मोटे चालकों की लाइनें पोल के स्थान पर बड़ी बड़ी मीनारों पर ले जाई जाती हैं, जो चालक संख्या तथा उनपर लगनेवाले बलों के अनुसार विभिन्न आकृति की बनी होती है। विद्युतरोधी भी विभिन्न प्ररूपों के होते हैं और मुख्यत: अपनी स्थिति तथा वोल्टता के अनुसार विभिन्न वर्गों के होते हैं। इस प्रकार विद्युतरोधी 440 वोल्ट की अल्प वोल्टता से लेकर 11 किलोवोल्ट, 33 किलोवोल्ट, 66 किलोवोल्ट इत्यादि वर्गों के होते हैं और स्थिति के अनुसार विद्युतरोधी शैकल (shackle), पिन (pin), डिस्क (disk) तथा निलंबन (suspension) प्ररूप के होते हैं, जो विभिन्न स्थितियों में प्रयुक्त किए जाते हैं। विद्युतरोधी साधारणतया पोल पर कैंची (cross arm) में लगे होते हैं और इस प्रकार विन्यसित होते हैं कि किसी भी दशा में चालक झूलकर, दूसरे चालक से, अथवा पोल, अथवा उसके किसी भी संरचना अंशक से न छू जाएँ। इनकी आकृति एवं रचना भी इस प्रकार की होती है कि किसी भी परिस्थिति में चालक तथा पोल के किसी संरचना अंशक के बीच चालक का संधारण कर सकें।\n\nकेबिल, वस्तुत:, किसी भी विद्युतरोधी चालक को कहा जा सकता है, परंतु विद्युत् के प्रेषण में प्रयुक्त होनेवाले केबिल का उपयोग मुख्यत: भूमि के अंदर होता है। अत: केबिलों की रचना भी ऐसी होती है कि वे भूमि के अंदर पड़नेवाले प्रभावों से सुरक्षित रह सकें। सामान्यत: प्रेषण केबिल त्रिकलीये (triphase) होते हैं। अत: उनमे कम से कम तीन क्रोड (core) हाते हैं, जो अलग अलग विद्युतरुद्ध हाते हैं और फिर ऊपर से भी उनपर दूसरा विद्युत्रोधी लपेट दिया जाता है। यह विद्युत्रोधी, साधारणतया, व्याप्त कागज (impregnsted paper), अथवा रुई की टेप (cotton tape) का होता है, जो केबिल की कार्यकारी वोल्टता के वर्ग पर निर्भर करता है। विद्युत्रोधी खराब न हो जाए, इसलिए चालक क्रोड तथा अचालक सीसे की नली में, जो नमी को अंदर नहीं जाने देती, समावृत होते हैं। इस नली को यांत्रिक हानि से बचान के लिए जूट का फीता (braid) दिया जाता है और ऊपर से लोहे की पत्ती का कवच चढ़ा दिया जाता। इस कारण इन्हें कवचित केबिल (Armoured Cable) भी कहते हैं।\n\nअति उच्च वोल्टता प्रेषण के केबिल, तेल से भरे केबिल भी होते हैं। तेल, वस्तुत:, उत्तम अचालक माध्यम है। परंतु ऐसे केबिलों की बनावट काफी जटिल होती है और इनकी देखभाल भी कठिन होती है। इसके कारण इनका उपयोग सीमित है।\n\nविद्युत्प्रेषण की मितव्ययिता बहुत सीमा तक चालक के आकार पर निर्भर करती है। चालक का आकार मुख्यत: वहन की जानेवाली धारा पर निर्भर करता है। किसी निर्धारित शक्ति के लिए वहन की जानेवाली धारा, मुख्यत: वोल्टता पर निर्भर करती है। अत: प्रेषण के लिए उच्चतम वोल्टता प्रयोग करना ही उपयुक्त है, जिससे उस शक्ति के लिए वहन की जनेवाली धारा कम हो सके और छोटे आकार के चालक प्रयुक्त किए जा सकें। परंतु उच्चतम वोल्टता की भी अपनी सीमाएँ हैं। 36 किलोमीटर से अधिक वोल्टताओं पर चालक का आकार धारा के परिमाण पर ही नहीं, वस्तुत:, कोराना (corona) के प्रभाव पर निर्भर करता है। कोरोना उच्च वोल्टताओं पर चालक के आसपास की वायु के अयनित (ionized) होने का प्रभाव होता है। इसके कारण हिम् हिम् की ध्वनि तथा चमक उत्पन्न होती है और यह अंतत: शक्ति हानि के रूप में प्रकट होती है। इस कारण चालक के आकार का अभिकल्प इस शक्ति हानि तथा उसके प्रभावों को दृष्टि में रखते हुए करना होता है। उच्चतम वोल्टताओं पर प्रेषण लाइनों का संचार लाइनों (communication lines) से व्यतिकरण दूसरी महत्वपूर्ण समस्या है। उच्च वोल्टता प्रेषण करने वाली लाइनें समीपस्थ संचार लाइनों में एक व्यतिकरण वोल्टता प्रेरित कर देती हैं, जिसके कारण संचार में गड़बड़ी होती है, पर यह व्यतिकरण, संचार लाइनों की विद्युत् लाइनों से दूर रखकर, कम किया जा सकता है तथा दूसरे भी बहुत से उपचार किए जा सकते हैं।\n\nतीसरी कठिनाई उच्च वोल्टता अचालकों तथा मीनारों की उचित संरचना की है, जिससे दोषी स्थितियाँ उत्पन्न न हो सकें। साथ ही साथ उनकी उचित देखभाल भी एक समस्या बन जाती है। इनके अतिरिक्त उच्चतम वोल्टताओं पर शक्ति स्थायित्व (power stability) महत्वपूर्ण समस्या है। अति उच्च वोल्टता की लंबी लाइनों में, शक्तिप्रवाह, वस्तुत:, शक्ति स्थायित्व द्वारा सीमित होता है। इस कारण निर्धारित शक्ति केवल किसी विशिष्ट वोल्टता पर विशिष्ट दूरी तक ही प्रेषित की जा सकती है। साथ ही साथ प्रेषित शक्ति तथा दूरी के अनुसार एक विशिष्ट वोल्टता पर प्रेषण ही सबसे अधिक मितव्ययी हो सकता है। ये समस्याएँ बड़ी बड़ी योजनाओं में बहुत महत्वपूर्ण होती है और प्रेषणतंत्र का अभिकल्प योजना का एक मुख्य अंग होता है।\n\nप्रेषणतंत्र की योजना का आधार भार सर्वेक्षण (load survey) होता है। सबसे पहले विभिन्न स्थानों में प्रस्तावित भार का परिकलन कर लिया जाता है और तब उनके अनुसार उपकेंद्रों (substations) की स्थिति निश्चित की जाती है। भार तथा दूरी के अनुसार प्रेषण की वोल्टता तथा परिपथ की संख्या निश्चित की जाती है और प्रस्तावित लाइनों का पथ निश्चित किया जाता है। लाइन अभिकल्प के प्ररूप एवं अभिकल्प, विद्युतरोधियों का प्ररूप और उनको लगाने का यंत्रविन्यास तथा संरक्षणतंत्रा किसी भी योजना के लिए आर्थिक पहलू सबसे महत्वपूर्ण होता है। प्रेषणतंत्र का सफल अभिकल्प भी आर्थिक पहलू सबसे महत्वपूर्ण होता है। प्रेषणतंत्र का सफल अभिकल्प भी आर्थिक कसौटी पर निर्भर करता है। किसी निर्धारित शक्ति के प्रेषण के तीन मुख्य संघटक है : शक्ति, दूरी तथा वोल्टता। किसी भी प्रेषणतंत्र की योजना का सफल अभिकल्प इन तीनों संघटकों के उपयुक्त समन्वय पर निर्भर करता है। लाइन अभिकल्प की दिशा में महत्वपूर्ण शोध हो रहे हैं, जिनके परिणामस्वरूप अब विद्युतरोधों के स्तर को उतना ऊँचा नहीं रखा जाता जितना 10 वर्ष पहले रखा जाता था। इस प्रकार लाइनों के मूल्य में भारी बचत संभव हो सकी है।\n\nअत्युच्च वोल्टता (110 किवो. से अधिक) का प्रेषण, साधारणतया, 100 मील से अधिक की दूरी के लिए ही किया जाता है। बहुधा प्रेषण के दो क्रमों में करना पड़ता है। अत्युच्च वोल्टता पर प्रेषण साधारणतया बिजलीघर के उपकेंद्र से उपयोगक्षेत्र के भर केंद्र के निकटस्थ उपकेद्रों तक किया जाता है, जहाँ से किसी मध्यम वोल्टता पर (उदाहरणतया 33 किवो. अथवा 11 किवो. पर) उपयोगस्थल के उपकेंद्र तक शक्ति कर प्रेषण किया जाता है। इस प्रकार इसे प्राथमिक एवं द्वितीयक प्रेषण के नाम से पुकारा जाता है। अंतिम उपकेंद्र से भार तक वितरक अथवा संभरण (feeder) लाइनें ले जाई जाती हैं, जहाँ से व्यक्तिगत भारों का संभरण किया जाता है।\n\nसाधारणतया जनित वोल्टता को प्रेषण करने के लिए अति उच्च वोल्टताओं में रूपातरित करना होता है। अतएव परिणामित भी प्रेषणतंत्र के महत्वपूर्ण अंग होते हैं। इनके साथ ही बहुत से संरक्षण युक्तियाँ तथा परिपथ त्रोटक (breaker) भी तंत्र का विशिष्ट अंशक हैं। परिणामित्र के दोनों ओर तेल परिपथ त्रोट (oil circuit breakers) की व्यवस्था रहती है, जिससे परिणामित्र के दोनों ओर का परिपथ खोला जा सके। इसी प्रकार किसी लाइन अथवा उसके प्रभाग को निष्क्रिय कर सकने का प्रावधान होता है, जिससे दोष की स्थिति में लाइन की मंरमत की जा सके। वस्तुत: संरक्षण युक्तियाँ दोष की स्थिति में दोषी प्रभाग को अपने आप खोलकर अलग कर देती है। लाइन संरक्षण के लिए उपकेंद्र में बहुत प्रकार के रिले प्रयुक्त किए जाते हैं। बसे सामान्य रिले अतिभार रिले (over current relay) और भूमि क्षारण रिले (earth leakage relay) हैं। अतिभार रिले, अतिभार की अवस्था में, परिपथ त्रोटक का प्रवर्तित कर परिपथ को खोल देते हैं और इस प्रकार लाइन तथा उससे संबंधित साजसज्जा को अतिभार से होनेवाली क्षति अथवा हानिकारक प्रभावों से बचाते हैं। भूमि क्षरण रिले भूमिदोष की अवस्था में कार्य करते हैं और दोषी लाइन को योजित कर देते हैं। और भी बहुत से भिन्न भिन्न प्रकार के रिले प्रयुक्त किए जाते हैं। बहुत से रिले दोष की दूरी का व्यवस्था के आधार पर कार्य करते हैं और बहुत से एक पाइलट तार (pilot wire) का प्रयोग करते हैं, तथापि आधुनिकतम संरक्षण तंत्र कैरियर संरक्षण तंत्र है। कैरियर (carrier), वस्तुत:, एक उच्च आवृत्ति की तरंग को कहते हैं, जो पाइलट तारों पर शक्ति आवृत्ति के साथ ही अध्यारोपित (superimpose) कर दी जाती है। दोष की स्थिति में उससे संयोजित रिले तत्क्षण कार्य कर, लाइन को वियोजित कर देते हैं। कैरियर संरक्षण तंत्र दूसरे तंत्रों की अपेक्षा अधिक द्रुतगामी है और अधिक विश्वसनीय भी है। परंतु यह केवल उच्च वोल्टता लाइनों के लिए ही आर्थिक रूप से उचित हो सकता है।\n\nप्रेषण लाइनों के अभिकल्प में तड़ित् संरक्षण का प्रावधान करना भी अत्यंत महत्वपूर्ण होता है। तड़ित् लाइन पर गिरकर उसे तथा उससे संयोजित सभी साजसज्जा को नष्ट कर सकती है। इससे बचाव के लिए बहुत सी युक्तियाँ प्रयुक्त की जाती है, जिनमें मुख्यत: भूमि तार तथा तड़ितनिरोधक (lightning arrestors) का प्रावधान है। भूमि तार सामान्य रूप से लाइन को तड़ित् के हानिकारक प्रभावों से बचाता है और तड़ित् को लाइन पर यथासंभव गिरने से रोकता है। तड़ितनिरोधक उपकेंद्र अथवा अंत संरचनाओं पर लगाए जाते हैं और तड़ित् के लाइन पर गिर जाने पर उस सीधे ही भूयोजित (earthed) कर देते हैं, जिससे लाइन अथवा साजसज्जा को क्षति नहीं पहुँचने पाती। सभी मीनार ठीक से भूयोजित होते हैं और उनका भूमिरोध विविध प्रकार की व्यवस्थाएँ करके अत्यंत कम रखा जाता है। तड़ित्संरक्षण के दृष्टिकोण से अधिक वर्ग के अचालकों का भी प्रयोग करना पड़ता है, परंतु आजकल तड़ितनिरोधक पर शोध के फलस्वरूप अचालक का स्तर ऊँचा रखने की आवश्यकता नहीं रहती।\n\nप्रेषणतंत्रों को बहुधा ग्रिड के रूप में अन्तर्बंधित कर देते हैं, जिससे ग्रिड के अंदर शक्ति का स्वतंत्रतापूर्वक प्रवाह हो सके। ऐसे ग्रिड अति उच्च वोल्टताओं पर कार्य करते हैं और संपूर्ण तंत्र की वोल्टता तथा आवृत्ति एक ही होती है। इसमें नियंत्रण की कठिनाइयाँ तो अवश्य ही बढ़ जाती हैं, परंतु तंत्र में किसी भी स्थान की फालतू शक्ति दूसरे स्थानों पर, जहाँ उसकी आवश्यकता हो, प्रयुक्त की जा सकती है। इस प्रकार बिजलीघरों में अतिरिक्त स्थापित शक्ति का रखना आवश्यक नहीं रह जाता। वस्तुत:, बड़े ग्रिडों में किसी एक बिजलीघर, अथवा मशीन, की शक्ति संपूर्ण तंत्र की शक्ति की तुलना में नगण्य होती है और संपूर्ण तंत्र के कार्य को विशेष रूप से प्रभावित नहीं कर पाती। भारत में भी ऐसे बहुत से ग्रिड हैं, जैसे भाखड़ा ग्रिड, गंगा जलविद्युत् ग्रिड, शारदा ग्रिड, डी.वी.सी.ग्रिड, हीराकुंड ग्रिड, मद्रास ग्रिड, बंबई ग्रिड आदि। सभी बड़ी बड़ी योजनाएँ ग्रिड के रूप में हैं। अब तो इन सब ग्रिडों को अंतबंधित कर अखिल भारत ग्रिड की रूपरेखा बनाई जा रही है, जो शायद 350 किवो. अथवा इससे भी ऊँची वोल्टता पर कार्य करेगी।\n\nअल्प वोल्टता से उच्च वोल्टता में तथा उच्च से अल्प वोल्टता में परिणामित्रों द्वारा रूपांतरण की सुविधा के कारण लगभग सभी विद्युत् प्रेषण प्रत्यावर्ती धारा पर ही होते हैं। परंतु हाल में ही इस विचारधारा में एक गहन परिवर्तन आ रहा है और अति उच्च वोल्टताओं पर दिष्ट धारा प्रेषण व्यावहारिक तथा प्राविधिक दोनों रूपों से अधिक उपयुक्त समझा जाने लगा है। ऐसे तंत्र में जनन तथा उपभोग दोनों ही प्र.धा. में होते हैं और केवल प्रेषण के लिए ही दिष्ट धारा का प्रयोग किया जाता है। जनन की गई प्र.धा. शक्ति को दिष्टकारियों (rectifiers) के द्वारा उच्च वोल्टता दि.धा. में परिवर्तित किया जाता है और प्रेषण दि.धा. में होता है। लाइन के दूसरी ओर फिर दि.धा. को उपयोग के लिए प्र.धा. कारियों (invertors) द्वारा प्र.धा. में परिणत करना होता है। दि.धा. प्रेषण के कुछ विशिष्ट लाभ है जैसे इसमें लाइन विद्युतरोधी उसी वोल्टता की प्र.धा. लाइन की अपेक्षा कम वर्ग का प्रयुक्त किया जा सकता है, जिससे लाइन के मूल्य में भारी बचत संभव हो सकती है। दूसरा महत्वपूर्ण लाभ यह है कि इसमें शक्ति स्थायित्व की समस्या नहीं रहती, जो प्र.धा. प्रेषण तंत्रों में मुख्य सीमाकारक है। इसी प्रकार और भी बहुत से लाभ है, परंतु दिष्टकारियों तथा प्र.धा. कारियों का विश्वसनीय कार्य के लिए अभिकल्प, उनकी मुख्य समस्या है। इस दिशा में संतोषजनक प्रगति होने के कारण ही दि.धा. कारियों का विश्वसनीय कार्य के लिए अभिकल्प, उनकी मुख्य समस्या है। इस दिशा में संतोषजनक प्रगति होने के कारण ही दि.धा. प्रेषण को व्यावहारिक रूप देना संभव हो सका है। स्वीडन में, गोटलैंड योजना में, सबसे पहले दि.धा. प्रेषण का प्रयोग किया गया है। वहाँ पर और भी दि.धा. प्रेषण लाइनों की योजनाएँ बनाई जा रही है। रूस में मॉस्कों से कशीरा तक लगभग 75 मील लंबी 200 किवो. की भूमिगत केविल लाइन है तथा 400 किवो. की केबिल लाइन कुइबीशेव तथा मॉस्को के बीच हैं। इसके अतिरिक्त, 750 मेगावाट की लगभग 340 मील लंबी, 800 किवो. दि.धा. प्रेषण लाइन की योजना पर कार्य किया जा रहा। अमरीका में भी इस दिशा में तीव्रता से प्रगति हो रही है। 750 किवो. की एक प्रायोगिक लाइन पिट्सफील्ड के निकट बनाई जा रही है, जिसकी सफलता के आधार पर एक वृहत् ग्रिड की योजना भी बनाई जा रही है। \n\n\n", "id": "179265", "title": "विद्युतशक्ति का प्रेषण"}
{"url": "https://hi.wikipedia.org/wiki?curid=179267", "text": "विद्युत उत्पादन\n\nउर्जा के अन्य स्रोतों से विद्युत शक्ति का निर्माण विद्युत उत्पादन कहलाता है। व्यावहारिक रूप में विद्युत् शक्ति का उत्पादन, विद्युत् जनित्रों (generators) द्वारा किया जाता है। विद्युत उत्पादन के मूलभूत सिद्धान्त की खोज अंग्रेज वैज्ञानिक माइकेल फैराडे ने १९२० के दशक के दौरान एवं १९३० के दशक के आरम्भिक काल में किया था। तार की एक कुण्डली को किसी चुम्बकीय क्षेत्र में घुमाकर विद्युत उत्पन्न करने की माइकेल फैराडे की मूल विधि आज भी उसी रूप में प्रयुक्त होती है। \n\nविद्युत का उत्पादन जहाँ किया जाता है उसे बिजलीघर कहते हैं। बिजलीघरों में विद्युत-यांत्रिक जनित्रों के द्वारा बिजली पैदा की जाती है जिसे किसी किसी अन्य युक्ति से घुमाया जाता है, इसे मुख्यघूर्णक या प्रधान चालक (प्राइम मूवर) कहते हैं। प्राइम मूवर के लिये जल टर्बाइन, वाष्प टर्बाइन या गैस टर्बाइन हो सकती है। विद्युत शक्ति, जल से, कोयले आदि की उष्मा से, नाभिकीय अभिक्रियाओं से, पवन शक्ति से एवं अन्य कई विधियों से पैदा की जाती है।\n\nविद्युत् शक्ति के लिए, वस्तुत:, तीन संघटक आवश्यक हैं : \n\n(1) चालक, जो व्यावहारिक रूप में एक निर्धारित व्यवस्था के अनुसार योजित संवाहक समूह होता है, \n\n(2) चुंबकीय क्षेत्र, व्यावहारिक रूप में एक कुंडली में विद्युत् धारा प्रवाहित करके प्राप्त किया जाता है और \n\n(3) चालक समूह को चुंबकीय क्षेत्र में घुमाने की व्यवस्था, जिसका तात्पर्य है यांत्रिक ऊर्जा का प्रावधान। \n\nवस्तुत:, यही यांत्रिक ऊर्जा, विद्युत् ऊर्जा के रूप में परिवर्तित होती है और ऊर्जा अविनाशिता नियम का प्रतिपादन करती है।\n\nउपर्युक्त विवेचन के आधार पर किसी भी विद्युत् जनित्र के तीन मुख्य अवयव होते हैं :\n\n1. चालकों को धारण करनेवाले आर्मेचर (armature) की, जो सामन्यत: नरम लोहे के पटलित स्तरों का बना होता है, परिधि के चारों ओर खाँचे बने होते हैं, जिनमें चालन कुंडलियाँ रखी जाती हैं। चालकों को एक निश्चित व्यवस्था के अनुसार योजित किया जाता है, जिसे आर्मेचर कुंडलन (Armature winding) कहते हैं।\n\n2. क्षेत्र कुंडली - इसमें धारा के प्रवाहित होने पर चुंबकीय क्षेत्र की उत्पत्ति होती है।\n\n3. यांत्रिक शक्ति का संभारक - यह साधारणतया एक प्रधान चालक होता है। यह जल का टरबाइन, भाप का टरबाइन, भाप का इंजन, अथवा डीजल इंजन में से कोई भी हो सकता है।\n\nधारा के प्ररूप के अनुसार विद्युत् जनित्र, मुख्यत:, दो प्ररूप के होते हैं : दिष्ट धारा जनित्र (D.C. generator) और प्रत्यावर्ती धारा जनित्र (A.C. generator)। यद्यपि मूलत: दोनों के मूल सिद्धांत एक ही होते हैं, परंतु बनावट के दृष्टिकोण से उनमें काफी अंतर होता है। दिष्ट धारा जनित्र में चुंबकीय क्षेत्र अचल क्षेत्र कुंडलियों द्वारा उत्पन्न किया जाता है और आर्मेचर पर आरोपित चालक तंत्र घूर्णन करता है। इस प्रकार, चुंबकीय अभिवाह को काटने से उसमें एक वोल्टता जनित होती है। वस्तुत:, वोल्टता के जनन के लिए यह आवश्यक नहीं कि चालक में ही गति हो। यह भी हो सकता है कि चालकतंत्र स्थिर हो और चुंबकीय अभिवा उनको काटता हुआ जाएगा इसका तात्पर्य यह है कि चुंबकीय क्षेत्र गतिशील हो और चालक अपने स्थान पर ही रहे। किसी भी प्रकार से चालक तथा चुंबकीय क्षेत्र में आपेक्षिक गति होना आवश्यक है, जिससे चालक में वोल्टता जनित हो सके। वस्तुत:, दोनों विधियाँ ही व्यावहारिक है और प्रत्यावर्ती धरा जनित्रों में, जिन्हें प्रत्यावर्तित्र (Alternator) भी कहते हैं, चालक समूह अचल होता है और उसे स्टैटर (Stator) कहते हैं। चुंबकीय क्षेत्र उत्पन्न करनेवाले ध्रुव और कुंडली घूर्णी भाग होते हैं और उन्हें रोटर (Rotor) कहते हैं। आर्मेचर को अचल रखने का मुख्य लाभ यह है कि इस प्रकार सापेक्षतया उच्चतर वोल्टता जनित की जा सकती है। उच्च वोल्टता जनन के लिए या तो चालक की संख्या बढ़ानी पड़ती है, अथवा घूर्णनवेग, या दोनों ही। चालक की संख्या बढ़ाने से आर्मेचर का आकार बहुत बढ़ जाता है और उसके घूर्णी भाग होने के कारण अपकेंद्री बल इतना बढ़ जाएगा कि संरचना के दृष्टिकोण से चालकों को अपने स्थानों पर स्थिर रखना भी एक समस्या हो जाएगी। बड़े आकार के घूर्णी भाग बनावट के दृष्टिकोण से उपयुक्त नहीं होते और न उनका वेग ही बहुत अधिक बढ़ाया जा सकता है। अत:, घूर्णी आर्मेचर वाले जनित्रों में उच्च वोल्टता जनित करना परिसीमित हो जाता है, परंतु यदि अचल हो, तो उसका आकार भी बड़ा बनाया जा सकता है और अपकेंद्री बल का भी प्रश्न नही उठता। साथ ही जनित धारा को स्थिर संस्पर्शकों (contacts) से ले जाना होता है, जो बहुत सुगम हो जाता है। घूर्णी आर्मेचरों में जनित धारा को कूर्चो द्वारा ही बाहरी परिपथ में ले जाया जा सकता है। क्षेत्र के रोटर होने में समस्या इतनी जटिल नहीं होती, क्योंकि उसमें प्रवाहित होनेवाली उत्तेजक धारा (exciting current), सापेक्षतया, बहुत कम होती है। उत्तेजन केवल दिष्ट धारा से ही संभव है और प्रत्यावर्ती धारा जनित्रों में क्षेत्र उत्तेजन के लिए दिष्ट धारा संभारक का होना आवश्यक है, जो सामान्यत: इसी शैफ़्ट (shaft) पर आरोपित एक छोटे से दिष्ट धारा जनित्र द्वारा, जिसे उत्तेजक (exciter) कहते हैं, प्रावधान किया जाता है।\n\nआर्मेचर चालकों में चुंबकीय क्षेत्र के सापेक्ष, आपेक्षिक गति के कारण जनित होनेवाली वोल्टता, वस्तुत: प्रत्यावर्ती प्ररूप की होती है। किसी भी क्षण पर इसका परिमाण चुंबकीय क्षेत्र के चालकों की सापेक्ष स्थिति पर निर्भर करता है। दिष्ट धारा जनित्र के आर्मेचर में भी इसी प्रकार की वोल्टता प्रेरित होती है, पर एक दिक्परिवर्तक (commutator) द्वारा उसे बाहरी परिपथ में अदिष्ट धारा के रूप में प्राप्त किया जाता है। दिक् परिवर्तक आर्मेचर के साथ उसी ईषा (shaft), पर आरोपित होता है और आर्मेचर चालक निश्चित व्यवस्था के अनुसार उसके ताम्र खंडों (copper segments) से योजित होते हैं। धारा के दिक्परिवर्तक से बाहरी परिपथ में ले जाने के लिए बुरुशों (brushes) का प्रावधान होता है, जो साधारणतया कार्बन के होते हैं और बुरुश धारक (brush holder) में लगे होते हैं।\n\nजहाँ तक यांत्रिक शक्ति का प्रश्न है, वह चाहे तो किसी टरबाइन से अथवा इंजन से प्राप्त की जा सकती है, या नदी के बहते हुए पानी से, जिसमें असीम शक्ति का भंडार निहित है। प्रयत्न तो किया जा रहा है कि समुद्र के ज्वार भाटे में निहित ऊर्जा को तथा ज्वालामुखी पर्वतों में छिपी हुई असमी शक्ति के भंडारों को भी काम में लाया जाए। परमाण्वीय शक्ति का उपयोग तो विद्युत् उत्पादन के लिए शीघ्रता से बढ़ रहा है और बहुत से बड़े बड़े परमाण्वीय बिजलीघर बनाए गए हैं, परंतु अभी तक, मुख्यत:, तीन प्रकार के बिजली घर ही सामान्य हैं : पन, भाप एवं डीज़ल इंजन चालित।\n\nपनबिजलीघर ऐसे स्थानों में बनाए जाते हैं जहाँ किसी नदी में सुगमतापूर्वक बाँध बाँधकर पर्याप्त जल एकत्रित किया जा सके और उसे आवश्यकतानुसार ऊँचाई से नलों द्वारा गिराकर जल टरबाइन चलाए जा सकें। ये टरबाइन, विद्युत जनित्रों के प्रधान चालक होते हैं। पर्वतो से बहनेवाली नदियों में असीम जलशक्ति निहित होती है। ऐसे बिजलीघर बनाने के लिए पहले सारे क्षेत्र का सर्वेक्षण किया जाता है और सबसे उपयुक्त ऐसा स्थान खोजा जाता है जहाँ न्यूनतम परिश्रम और लागत से यथासंभव बड़ा बाँध बनाया जा सके। ऐसे बिजलीघरों की लागत बहुत अधिक होती है, पर उनका प्रचालन व्यय (operating cost) बहुत कम होता है। ऐसे बिजलीघरों की स्थापना, मुख्यत:, उपयुक्त स्थान पर निर्भर करती है। यह हो सकता है कि ये बिजलीघर उद्योग स्थल से बहुत दूर हों। ऐसी दशा में बहुत लंबी संचरण लाइनें भी बनानी पड़ सकती हैं। अतएव ऐसे बिजलीघरों के निर्माण का अर्थऔचित्य सिद्ध करने के लिए संचरण दूरी तथा उसकी सज्जा का विचार रखना भी आवश्यक है।\n\nभाप चालित बिजलीघरों में भाप से चलनेवाले टरबाइन होते हैं। भाप इंजनों का उपयोग तो अब व्यावहारिक रूप में पुरानी बात हो गई है। भाप टरबाइन, साधारणतया, उच्च वेग पर चालन करते हैं और संतत प्रचालन के लिए बनाए जाते हैं। अधिकांश टरबाइनों में उच्च दबाव पर भाप प्रयुक्त की जाती है, जिसके लिए उच्च दबाव के वाष्पित्र (boilers) की आवश्यकता होती है। 600 पाउंड प्रति वर्ग इंच का दबाव अब सामान्य हो गया है और आधुनिक टरबाइन तो इससे भी अधिक दबाव पर प्रचालन करने के लिए बनाए जा रहे हैं। टरबाइन भी अब इस क्षेत्र में सफलतापूर्वक प्रयुक्त होने लगे हैं। टरबाइन की रचना में नित्य नए शोध हो रहे हैं जिससे भाप चालित बिजलीघरों की दक्षता और भी अधिक बढ़ाई जा सके।\n\nआजकल परमाण्वीय बिजलीघरों की स्थापना में अधिक ध्यान दिया जा रहा है। परमाण्वीय बिजलीघर बहुत से देशों में बनाए गए हैं और उनकी बड़ी बड़ी योजनाएँ बनाई जा रही हैं। ब्रिटेन, अमरीका तथा रूस में पिछले 10 वर्षों में बहुत बड़े बड़े परमाण्वीय बिजलीघर बनाए गए हैं और बहुत से बनाए जा रहे हैं। इनका मुख्य लाभ यह है कि ये भार केंद्रो के सन्निकट बनाए जा सकते हैं, जिससे लंबी संचरण लाइनों की आवश्यकता नहीं रहती। इसके अतिरिक्त, ईंधन की मात्रा अत्यंत कम होने के कारण, परिवहन व्यय तथा उसकी समस्या नहीं रहती। परंतु इनका प्रतिष्ठापन व्यय सापेक्षतया अधिक होता है और फिर इनकी प्रचालन प्रणाली अभी तक शोध का विषय है। प्रणालियों में नित्य नए अनुसंधान के कारण इनकी स्थापना का निश्चय बहुत ही विवादास्पद है। जो प्रणाली आज से पाँच साल पहले अपनाई जाती थी, वह अब गई बीती बात हो चुकी है। दूसरे, इन्हें केवल बड़े रूप में बनाना ही आर्थिक तथा प्राविधिक रूप से उचित हो सकता है। उत्पादित की गई सारी शक्ति का उपयोग उसी स्थल पर हो जाना साधारणतया संभव नहीं होता। यह अवश्य महत्वपूर्ण है कि शक्ति के दूसरे स्रोत निरंतर समाप्त होते जा रहे हैं, अथवा कहा जा सकता है कि उनमें से अधिकांश अंतत: समाप्त होने को हैं। अनुमान के अनुसार यदि संसार में कोयले की खपत इसी प्रकार होती रही, तो वर्तमान कोयले की खानें संसार को अधिकतम 200 वर्ष तक कोयला देती रह सकती हैं। इसी प्रकार तेल की उत्पत्ति के विषय में भी कहा जा सकता है। जलविद्युत् भंडार अवय ही समाप्त होनेवाला नहीं है, परंतु ये भंडार सामान्यत: उपयोग स्थलों से बहुत दूर हैं। उदाहरणत:, ब्रह्मपुत्र नदी के जल में, भारत की सीमा में प्रवेश करने के स्थल पर, लगभग 35 लाख किवा. शक्ति की क्षमता है। पर प्रथम तो वहाँ बिजलीघर की स्थापना करना इतना सुगम नहीं और दूसरे यह स्थान उपयोग स्थलों से लगभग 500 मील दूर है। भारत में लगभग 40व्109 टन कोयला होने का अनुमान है और जलविद्युत् शक्ति, जिसका उपलब्ध होना संभव है, लगभग 40व्106 किवा. है। ये आँकड़े काफी आशापद प्रतीत होते हैं, परंतु यदि हमारा स्तर भी अमरीका तथा दूसरे गतिशील देशों के समान हो और प्रति मनुष्य उतन ही विद्युत् की खपत हो, तो इतनी शक्ति भी हमारे लिए बहुत अपर्याप्त होगी। ऐसी दशा में यह स्वाभाविक है कि परमाण्वीय शक्ति का उपयोग किया जाए।\n\nछोटे नगरों, अथवा छोटे उद्योगों के वैयक्तिक संभरणों, के लिए डीज़ल इंजनों का भी उपयोग किया जाता है। ये सेट अधिकतर कम क्षमता के होते हैं। ये पनबिजलीघरों एवं तापीय बिजलीघरों (कोयले का प्रयोग करनेवाले) की तरह बड़े आकारों में नहीं बनाए जा सकते तथा इनसे उत्पादित विद्युत् शक्ति का प्रति यूनिट मूल्य भी सापेक्षतया कहीं अधिक होता है, परंतु छोटे संभरणों के लिए वे बहुत ही उपयोगी होते हैं। इन्हें आसानी से चलाया जा सकता है और कुछ ही मिनटों में भार लेने के अनुकूल हो जाते हैं। इस कारण ये अतिरिक्त (standby) संचायक के रूप में बहुत उपयोगी होते हैं। डीज़ल चालित बिजलीघरों को भी, जो आर्थिक रूप से मँहगे होने के कारण बंद कर दिए गए हैं, अतिरिक्त संचायक के रूप में प्रयुक्त किया जा रहा है।\n\nडीज़ल इंजन का स्थान आजकल गैस टरबाइन ले रहा है। गैस टरबाइन की दक्षता इनकी अपेक्षा कहीं अधिक होती है और वे बड़े आकारों में भी निर्मित किए जा सकते हैं, परंतु वे बहुत अधिक ताप एवं दबाव पर प्रचालन करते हैं। अधिक दक्षता के लिए और भी ऊँचे ताप पर प्रचालन करना आवश्यक है और अभी ऐसे पदार्थों का निर्माण संभव नहीं हो पाया है जिनका उपयोग गैस टरबाइनों के निर्माण में व्यावहारिक रूप से किया जा सके। अत: गैस टरबाइन विद्युत्शक्ति के उत्पादन में बहुत सामान्य नहीं हो पाया है।\n\nप्रकृति में विद्युत्शक्ति के असीम साधन विद्यमान हैं। उपर्युक्त जाने माने साधनों के अतिरिक्त, कुछ ऐसे साधन भी हैं जिनकी ओर पिछले ५० वर्षों में ही मनुष्य का ध्यान आकर्षित हुआ है। समुद्र के ज्वार-भाटे में अपरिमित शक्ति विद्यमान है। फ्रांस एवं ब्रिटेन में इस शक्ति का भी विद्युत् उत्पादन के लिए उपयोग किया गया है। समुद्री ज्वार के समय नदी के मुहाने की ओर बढ़ते हुए पानी को एक ओर खुलनेवाले बाँध द्वारा घिरे जलाशय में भर लिया जाता है। ज्वार के समय जलाशय में पानी भर जाने के बाद, भाटे के समय, वह समुद्र में वापस नहीं जाने दिया जाता। फिर तो इस जलाशय के पानी का कम ऊँचे शीर्षवाले बिजलीघर की भाँति ही जलविद्युत् जनन के लिए उपयोग किया जा सकता है। ऐसे बिजलीघरों में नलिकाएँ एवं टरबाइन का रनर ऐसी धातु, सामान्यत: काँसा (bronze), का होना चाहिए जिसपर समुद्र का खारा पानी रासायनिक प्रतिक्रिया न कर सके। भारत में भी ज्वार भाटा बिजलीघर बनाने की योजना बनाई जा रही है और अगले 20 वर्षों में ऐसे बिजलीघरों के सामान्य हो जाने का सहल ही अनुमान किया जा सकता है।\n\nभूतापीय उर्जा: शक्ति का दूसरा असीम साधन ज्वालामुखी पर्वतों के अंतस्तल में निहित भयंकर ताप है। यदि इस अंतस्तल को छेदकर उसकी गरम गैस का बिजलीघर के वाष्पित्रों में प्रयुक्त किया जा सके, तो सहज ही अपरिमित शक्ति का भंडार खुल जाएगा। न्यूज़ीलैंड में ऐसे बिजलीघर को क्रियात्मक रूप दिया गया है। वहाँ 30 ग्.ज़्. का एक बिजलीघर ज्वालामुखी की शक्ति का उपयोग कर रहा है। इटली एवं जापान में भी ऐसे बिजलीघरों की योजना बनाई जा रही है और इस प्रकार अभी तक जो ज्वालामुखी अपनी भयंकरता के लिए ही प्रसिद्ध थे, अब उपयोगिता के क्षेत्र में भी अग्रगण्य हो जाएँगे।\n\nसौर उर्जा: सूर्य भी विद्युत्शक्ति का असीम साधन है। अभीतक तो केवल प्रयोगात्मक रूप में ही इसे विद्युत्शक्ति के उत्पादन के लिए प्रयोग किया गया है, परंतु सहारा एवं अरब के रेगिस्तानों की चिलचिलाती धूप में सौर बिजलीघर बनाने की योजनाएँ बनाई जा रही है और आशा की जा सकती है कि यह भविष्य में सबसे महत्वपूर्ण साधन बन जाएँगे।\n\nपवन उर्जा: हवा का उपयोग अभी तक केवल चक्की चलाने एवं कुएँ से पानी निकालने के लिए ही हुआ है। परंतु जर्मनी एवं हॉलैंड के कुछ दूरस्थ इलाको में इसका उपयोग छोटे जनित्र का चलाने के लिए भी किया गया है, जिससे विद्युत्शक्ति उत्पन्न हो सकती है। हवा के बहने की अनिश्चितता के कारण, इसका उपयोग सामान्य नहीं हो पाया है, परंतु दूरस्थ इलाको के लिए हवा से चलनेवाले छोटे सयंत्र उपयोगी हो सकते हैं।\n\nवस्तुत: बिजली की माँग दिनो दिन बढ़ती जा रही है और मनुष्य को नित्य नए साधनों की खोज है, जिससे इस बढ़ती हुई माँग का पूरा किया जा सके।\n\n\n", "id": "179267", "title": "विद्युत उत्पादन"}
{"url": "https://hi.wikipedia.org/wiki?curid=179275", "text": "मार्क ज्यर्गंसमेयेर\n\nमार्क ज्यर्गंसमेयेर समाजशास्त्र और वैश्विक अध्ययन के प्रोफेसर हैं, धार्मिक अध्ययन के संबद्ध प्रोफेसर हैं और कैलीफोर्निया यूनीवर्सिटी, सांता बारबरा में वैश्विक और अंतर्राष्ट्रीय अध्ययन केंद्र के निदेशक हैं। उनकी प्राथमिक शोध रुचि के विषय हैं धर्म, धार्मिक आतंकवाद, राष्ट्रवाद और सामाजिक नैतिकता. इनकी प्रकाशित पुस्तकों में 'दि ऑक्सफोर्ड हैंडबुक ऑफ ग्लोबल रिलीजियंस' शामिल है, भिंडरांवाले टू बिन लादेन : दि राईज़ ऑफ रिलीजियस वायलेंस, गांधीज़ वे: अ हैंड बुक ऑफ कंफ्लिक्ट रेज़ोल्यूशन, टेरर इन दि माइंड ऑफ गॉड: दि ग्लोबल राईज़ ऑफ रिलीजियस वायलेंस, दि न्यू कोल्ड वॉर? रिलीजियस नेशनलिज़्म कंफ्रंट्स दि सेक्युलर स्टेट, वायलेंस एंड दि सेक्रेड इन दि मॉडर्न वर्ल्ड. इन्हें भारत के पंजाब प्रांत में दलितों और अछूतों के संदर्भ में हिंदू समाज के ताने-बाने पर शोध के लिए भी जाना जाता है।. राधा स्वामी मत सहित नए धार्मिक आंदोलनों के शोध के लिए ये स्वयं डेविड सी. लेन के साथ भारत आए थे और बाबा फकीर चंद का साक्षात्कार लिया था। इस साक्षात्कार ने फकीर की अंतर्दृष्टि को उजागर किया। इस साक्षात्कार ने संतमत के दर्शन की पुनर्रचना की और इसे फकीर की आत्मकथा का एक भाग बनाया गया। इसमें होशियारपुर में स्थापित मानवता मंदिर का कुछ इतिहास भी है।. एक समाजशास्त्री के तौर पर इनके द्वारा भारत के पंजाब राज्य में कभी फैले आतंकवाद पर किए गए कार्य के लिए भी जाना जाता है।\n\n", "id": "179275", "title": "मार्क ज्यर्गंसमेयेर"}
{"url": "https://hi.wikipedia.org/wiki?curid=179280", "text": "स्कैनर\n\n\"स्कैनर\" एक मशीन होती है जिसके द्वारा किसी छपी हुई सामग्री यथा चित्र आदि को डिजिटल रूप में बदला जाता है। छपी हुई सामग्री को स्कैनर के ऊपर रखने पर उसका डिजिटल चित्र् स्कैन करके कम्प्यूटर में आ जाता है जिसे आवश्यकतानुसार सम्पादित किया जा सकता है।\n\n", "id": "179280", "title": "स्कैनर"}
{"url": "https://hi.wikipedia.org/wiki?curid=179281", "text": "ई-पुस्तक\n\nई-पुस्तक (इलैक्ट्रॉनिक पुस्तक) का अर्थ है डिजिटल रूप में पुस्तक। ई-पुस्तकें कागज की बजाय डिजिटल संचिका के रूप में होती हैं जिन्हें कम्प्यूटर, मोबाइल एवं अन्य डिजिटल यंत्रों पर पढ़ा जा सकता है। इन्हें इण्टरनेट पर भी छापा, बाँटा या पढ़ा जा सकता है। ये पुस्तकें कई फाइल फॉर्मेट में होती हैं जिनमें पी॰डी॰ऍफ॰ (पोर्टेबल डॉक्यूमेण्ट फॉर्मेट), ऍक्सपीऍस आदि शामिल हैं, इनमें पी॰डी॰ऍफ॰ सर्वाधिक प्रचलित फॉर्मेट है। जल्द ही पारंपरिक किताबों और पुस्तकालयों के स्थान पर सुप्रसिद्ध उपन्यासों और पुस्तकों के नए रूप जैसे ऑडियो पुस्तकें, मोबाइल टेलीफोन पुस्तकें, ई-पुस्तकें आदि उपलब्ध होंगी।।\n\nई-पुस्तको को पढ़ने के लिए कम्प्यूटर (अथवा मोबाइल) पर एक सॉफ्टवेयर की आवश्यकता होती है जिसे ई-पुस्तक पाठक \"(eBook Reader\") कहते हैं। पीडीऍफ ई-पुस्तकों के लिए ऍडॉब रीडर तथा फॉक्सिट रीडर नामक दो प्रसिद्ध पाठक हैं। इनमें से ऍडॉब तो पी॰डी॰ऍफ॰ फॉर्मेट की निर्माता कम्पनी ऍ़डॉब वालों का है, ये आकार में काफी बड़ा है तथा पुराने सिस्टमों पर काफी धीमा चलता है, फॉक्सिट रीडर इसका एक मुफ्त एवं हल्का-फुल्का विकल्प है।\n\nई-पुस्तकों को पढ़ने हेतु अब कुछ हार्डवेयर उपकरण अलग से भी उपलब्ध हैं। इनमें अमेजन.कॉम का तथा \"ऍप्पल इंक\" का आइपैड शामिल है। \n\n\"पाइ\" ऐसा एक अन्य उपकरण है। आकार में यह १८८ मि.मी. ऊंचा और ११८ मि.मी. चौड़ा होता है। \n\nइसमें एसडी कॉर्ड और मिनी यू॰एस॰बी॰ स्लॉट भी उपलब्ध होते है। इसकी मैमोरी ५१२ एमबी के लगभग होती है व इसमें ४ जीबी एसडी कार्ड लग सकता है। रैम मैमोरी ६४ एमबी। इसके अतिरिक्त इसमें कंप्यूटर गेम्स की भी सुविधा हो सकती है। बहुत सी नवीन पुस्तकों सहित कई अन्य पुरानी किताबें भी इसमें ऑनलाइन माध्यम से स्टोर कर सकते हैं। इसमें कई भाषाओं में पढ़ने की सुविधा भी उपलब्ध होती है। मोबाइल के लिए ऍडॉब रीडर लाइट नामक पाठक उपलब्ध है।\n\nयह युक्ति प्रयोग में अत्यंत सरल व भार में १८० ग्राम की कई पत्रिकाओं से भी हल्की होती है। इसका छह इंच ई-इंक विजप्लैक्स स्क्रीन होता है। इसमें टाइपफेस का आकार भी चुना जा सकता है, जिससे चार विभिन्न आकारों के फॉन्ट पढ़ने के लिए प्रयोग में ला सकते हैं। कोई पंक्ति बीच में से खोजने के लिए भी सुविधा है और बुकमार्क भी भी होते हैं, जिनसे पेज आसानी से उलटने-पलटने की सुविधा रहती है। इसकी बैटरी लाइफ भी अच्छी होती है जिससे बिना रीचार्ज किए कुछ दिनों तक पढ़ना जारी रख सकते हैं। सामान्यतः इसे चार घंटे तक चार्ज करना होता है।\n\nई-पुस्तक बनाने के दो तरीके हैं।\n\nई-पुस्तक हेतु सर्वाधिक लोकप्रिय एवं प्रचलित फॉर्मेट पीडीऍफ फाइल है। पीडीऍफ फाइल बनाने सम्बंधी जानकारी यहाँ देखें।\n\n", "id": "179281", "title": "ई-पुस्तक"}
{"url": "https://hi.wikipedia.org/wiki?curid=179315", "text": "ऑपेरा मिनी\n\nऑपेरा मिनी ऑपेरा सॉफ्टवेयर का मोबाइल फोन के लिए जावा आधारित मुफ्त वेब ब्राउजर है। यह काफी हल्का-फुल्का एवं छोटे आकार का बेहतरीन ब्राउजर है। मोबाइल फोन पर हिन्दी साइटें एवं चिट्ठे पढ़ने के लिए यह सर्वश्रेष्ठ ब्राउजर है। इसका नवीनतम संस्करण ५ है।\n\n\nदो तरीके हैं:-\nपहला तरीका अधिक सुविधाजनक रहता है।\n\nआंशिक हिन्दी समर्थन वाले फोन में ऑपेरा मिनी द्वारा हिन्दी साइटें सही रूप से देखने हेतु ट्रिक:\n\n\nअब ऑपेरा मिनी में हिन्दी भाषी साइटों को देखा जा सकता है। इस विकल्प का प्रयोग करने पर ऑपेरा मिनी वैबपेज को सर्वर साइड पर प्रोसैस करके हिन्दी (तथा अन्य इण्डिक) टैक्स्ट को इमेज रूप में फोन के ब्राउजर में भेजता है जिससे हिन्दी सही दिखती है। लेकिन एक तो इसमें थोड़ा समय लगता है दूसरा टैक्स्ट को कॉपी-पेस्ट नहीं किया जा सकता। इसलिये यदि आपके स्मार्टफोन में हिन्दी आंशिक रूप से दिखती है (बिखरी हुयी) तो ऑपेरा मोबाइल प्रयोग करें वह हिन्दी सही रूप से दिखाता है। परन्तु यदि फोन में हिन्दी बिलकुल न दिखती हो या फोन केवल जावा सॉफ्टवेयर ही इंस्टाल करता हो तो यही एकमात्र उपाय है।\n\n\n", "id": "179315", "title": "ऑपेरा मिनी"}
{"url": "https://hi.wikipedia.org/wiki?curid=179318", "text": "श्रुतलेखन सॉफ्टवेयर\n\nश्रुतलेखन सॉफ्टवेयर एक ऐसा सॉफ्टवेयर होता है जो कि श्रुतलेखन द्वारा वाक को पाठ में बदलता है अर्थात कम्प्यूटर पर माइक में बोले गई ध्वनि को टैक्स्ट रूप में बदलता है। इसे \"स्पीट टू टैक्स्ट सॉफ्टवेयर\" भी कहते हैं। यह स्पीच रिकॉग्नीशन तकनीक पर कार्य करता है।\n\nअंग्रेजी के लिए ड्रैगन नैचुरली स्पीकिंग नामक प्रसिद्ध श्रुतलेखन सॉफ्टवेयर है। इसके अतिरिक्त यह सुविधा ऑफिस ऍक्सपी, ऑफिस २००३ में उपलब्ध है। नई विंडोज़ विस्ता तथा विंडोज़ ७ में यह सुविधा अन्तर्निमित है।\n\nहिन्दी के लिए अभी तक केवल एक श्रुतलेखन सॉफ्टवेयर है - श्रुतलेखन-राजभाषा। एक अन्य सॉफ्टवेयर वाचान्तर-राजभाषा है जो कि अंग्रेजी स्पीच को इनपुट के तौर पर लेता है तथा मशीनी अनुवाद करके उसे हिन्दी टैक्स्ट में बदलता है।\n\nये भारतीय भाषी कम्प्यूटिंग कम्पनी सी-डैक तथा अन्तराष्ट्रीय कम्प्यूटर कम्पनी आइ०बी०ऍम० के द्वारा संयुक्त रूप से विकसित किया गये हैं। इसका मूल्य लगभग ५००० रुपये है।\n\nएक अन्य हिन्दी एऍसआर नामक प्रोग्राम सोर्सफोज.नेट पर विकास के चरण में है।\n\nऐसा माना जाता है कि भविष्य में श्रुतलेखन कम्प्यूटर में हिन्दी टैक्स्ट इनपुट के लिये सर्वाधिक उपयुक्त प्रणाली होगी। इसका कारण है कि हिन्दी एवं अन्य भारतीय भाषाएँ स्वभाव से ध्वन्यात्मक हैं अर्थात इनमें जैसा बोला जाता है वैसे ही लिखा जाता है।\n\n\n", "id": "179318", "title": "श्रुतलेखन सॉफ्टवेयर"}
{"url": "https://hi.wikipedia.org/wiki?curid=179321", "text": "ध्वन्यात्मक लिप्यन्तरण\n\nध्वन्यात्मक लिप्यन्तरण (फोनेटिक ट्राँसलिट्रेशन) मशीनी लिप्यन्तरण की एक विधि है। यह एक लिप्यन्तरण विधि है जिससे कि हिन्दी आदि भारतीय लिपियों को आपस में तथा रोमन में बदला जाता है। \n\nध्वन्यात्मक लिप्यन्तरण का एक मुख्य प्रयोग इण्डिक टाइपिंग विधि के रूप में है। प्रयोक्ता हिन्दी (अथवा कोई इण्डिक) टैक्स्ट को रोमन लिपि में टाइप करता है तथा यह रियल टाइम में समकक्ष देवनागरी (अथवा इण्डिक लिपि) में ध्वन्यात्मक रूप से परिवर्तित हो जाता है। इस प्रकार का स्वचालित परिवर्तन ध्वन्यात्मक टैक्स्ट ऍटीटर, वर्ड प्रोसैसर तथा सॉफ्टवेयर प्लगइन के द्वारा किया जाता है। परन्तु सर्वश्रेष्ठ तरीका फोनेटिक आइऍमई का प्रयोग है जिसकी सहायता से टैक्स्ट किसी भी ऍप्लीकेशन में सीधे ही लिखा जा सकता है।\n\nफोनेटिक ट्राँसिलिट्रेशन आधारित आइऍमई के उदाहरण हैं बरह आइऍमई, इण्डिक आइऍमई, गूगल इण्डिक लिप्यन्तरण आदि।\n\nये मुख्य रूप से दो प्रकार के होते हैं:-\n\nइस प्रकार के औजार एक निश्चित लिप्यन्तरण स्कीम के आधार पर टैक्स्ट को भारतीय लिपि में बदलते है।\n\nइस प्रकार के टाइपिंग औजारों के उदाहरण हैं:- इण्डिक आइऍमई, बरह आइऍमई आदि।\n\nइस तरह के औजार पहले रोमन में टाइप किये गये शब्द को एक शब्दकोश के साथ तुलना करते हैं और फिर उसे समकक्ष हिन्दी (इण्डिक) शब्द में बदलते हैं। ऐसे औजार कृत्रिम बुद्धिमता से युक्त होते हैं तथा सबसे उपयुक्त शब्द को खुद ही चुन लेते हैं। किसी विशेष स्कीम से बंधे न होने के कारण ये रोमनागरी के अभ्यस्तों के लिये तथा जो कि पहली बार अथवा शुरु में हिन्दी टाइप कर रहे हों, सर्वाधिक सरल एवं उपयुक्त होते हैं। शब्दकोश आधारित पहला ध्वन्यात्मक लिप्यन्तरण औजार क्विलपैड द्वारा बनाया गया था, बाद में गूगल तथा माइक्रोसॉफ्ट ने भी इस प्रकार के औजार बनाये।\n\nइस प्रकार के टाइपिंग औजारों के उदाहरण हैं:- \n\n", "id": "179321", "title": "ध्वन्यात्मक लिप्यन्तरण"}
{"url": "https://hi.wikipedia.org/wiki?curid=179326", "text": "सी-डैक\n\nप्रगत संगणन विकास केन्द्र ( अथवा सी-डैक) भारत की एक अर्धसरकारी सॉफ्टवेयर कम्पनी है। सी-डैक का शुरुआत में मुख्य उद्देश्य स्वदेशी महासंगणक बनाना था। वर्तमान में यह सॉफ्टवेयर एवं इलैक्ट्रॉनिक्स के क्षेत्र में एक नामी कम्पनी है। हिन्दीजगत में यह मुख्य रूप से भाषाई कम्प्यूटिंग सम्बंधी विकास कार्यों के लिये जानी जाती है।\n\n\nC-DAC की प्रमुख शाखाएँ और प्रशिक्षण केन्द्र ये हैं:\n\n\n", "id": "179326", "title": "सी-डैक"}
{"url": "https://hi.wikipedia.org/wiki?curid=179335", "text": "भारत ऑपरेटिंग सिस्टम सॉल्यूशन्स\n\nभारत ऑपरेटिंग सिस्टम सोल्यूशन्स (बॉस) एक लिनक्स वितरण है, जो सी-डैक द्वारा विकसित किया गया है। यह सॉफ्टवेयर बॉस ग्नू/लिनक्स या बॉस लिनक्स के नाम से भी जाना जाता है। इसका नवीनतम संस्करण बॉस ग्नू/लिनक्स संस्करण ३.० है जो कि सितम्बर २००८ में जारी किया गया था।\n\nइस सॉफ्टवेयर पैकेज का उल्लेख \"भारत के अपने पर्सनल कम्प्यूटर ऑपरेटिंग सिस्टम\" तथा \"भारतीय सॉफ्टवेयर इंडस्ट्री से निकले सर्वाधिक सारगर्भित उत्पाद\"के तौर पर किया गया है।\nभारत सरकार द्वारा राष्ट्रीय स्तर पर अभिग्रहण और क्रियान्वयन के लिए इस सॉफ्टवेयर का समर्थन किया गया है।\nबॉस ग्नू/लिनक्स एक \"एल.एस.बी. प्रमाणित\" लिनक्स वितरण है, जिसे लिनक्स मानक आधार में वर्णित मानकों के साथ अनुपालित होने के कारण लिनक्स फाउंडेशन द्वारा प्रमाणित किया जा चुका है।\nबॉस ग्नू/लिनक्स, डेबियन से व्युत्पन्न है। डेबियन, लिनक्स कर्नेल (एक प्रचालन तंत्र का मुख्य घटक) का प्रयोग करता है, लेकिन डेबियन के अधिकांश मूलभूत प्रचालन तंत्र उपकरण ग्नू परियोजना से आए हैं; इस तरह से \"ग्नू/लिनक्स\" से \"डेबियन\" और \"बॉस\" जुड़े हुए हैं। डेबियन ग्नू/लिनक्स एक सामान्य प्रचालन तंत्र (ओ.एस.) की तुलना में ज्यादा सुविधाएं प्रदान करता है। यह लगभग 18733 पैकेजों से ज्यादा में उपलब्ध है।\n\nबॉस ग्नू/लिनक्स में लगभग सभी पैकेज शामिल हैं। \nएक उत्पाद इस अर्थ में एक मुक्त सॉफ्टवेयर होता है, क्योंकि इसका प्रयोग मुक्त सॉफ्टवेयर फाउंडेशन द्वारा किया जाता है और इसका वितरण ग्नू जनरल पब्लिक लाइसेंस के तहत किया जाता है।\n\nवर्तमान समय में बॉस ग्नू/लिनक्स के नवीनतम डेस्कटॉप संस्करण को अठारह भारतीय भाषाओं में लोकलाइज किया जा चुका है।\n\nअक्टूबर २००८ बॉस ग्नू/लिनक्स के तक चार मुख्य संस्करण जारी हुए हैं।\n\n\nदिवाकर मणि [Diwakar Mani] १०:४२, ५ जनवरी २०११ (UTC)\n", "id": "179335", "title": "भारत ऑपरेटिंग सिस्टम सॉल्यूशन्स"}
