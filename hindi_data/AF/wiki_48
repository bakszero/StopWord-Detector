{"url": "https://hi.wikipedia.org/wiki?curid=180978", "text": "ओमप्रकाश वाल्‍मीकि\n\nओमप्रकाश वाल्मीकि (30 जून 1950 - 17 नवम्बर 2013) वर्तमान दलित साहित्य के प्रतिनिधि रचनाकारों में से एक हैं। हिंदी में दलित साहित्य के विकास में ओमप्रकाश वाल्मीकि की महत्त्वपूर्ण भूमिका रही है।\n\n\"ओमप्रकाश वाल्मीकि\" का जन्‍म 30 जून 1950 को मुजफ्फरनगर (उत्तर प्रदेश) जिले के बरला गांव में एक अछूत वाल्‍मीकि परिवार में हुआ। उन्‍होंने अपनी शिक्षा अपने गांव और देहरादून से प्राप्‍त की। उनका बचपन सामाजिक एवं आर्थिक कठिनाइयों में बीता। आरंभिक जीवन में उन्हें जो आर्थिक, सामाजिक और मानसिक कष्ट झेलने पड़े उसकी उनके साहित्य में मुखर अभिव्यक्ति हुई है। वाल्मीकि कुछ समय तक महाराष्ट्र में रहे। वहाँ वे दलित लेखकों के संपर्क में आए और उनकी प्रेरणा से डॉ॰ भीमराव अंबेडकर की रचनाओं का अध्ययन किया। इससे उनकी रचना-दृष्टि में बुनियादी परिवर्तन हुआ। वे देहरादून स्थित आर्डिनेंस फॅक्टरी में एक अधिकारी के रूप में काम करते हुए अपने पद से सेवानिवृत्‍त हो गए।\n\nवाल्मीकि के अनुसार दलितों द्वारा लिखा जाने वाला साहित्य ही दलित साहित्य है। उनकी मान्यतानुसार दलित ही दलित की पीडा़ को बेहतर ढंग से समझ सकता है और वही उस अनुभव की प्रामाणिक अभिव्यक्ति कर सकता है। इस आशय की पुष्टि के तौर पर रचित अपनी आत्मकथा जूठन में उन्होंने वंचित वर्ग की समस्याओं पर ध्यान आकृष्ट किया है।\n\nओमप्रकाश वाल्मीकि ने अस्सी के दशक से लिखना शुरू किया, लेकिन साहित्य के क्षेत्र में वे चर्चित और स्थापित हुए 1997 में प्रकाशित अपनी आत्मकथा ‘जूठन’ से। इस आत्मकथा से पता चलता है कि किस तरह वीभत्स उत्पीड़न के बीच एक दलित रचनाकार की चेतना का निर्माण और विकास होता है। किस तरह लंबे समय से भारतीय समाज-व्यवस्था में सबसे निचले पायदान पर खड़ी ‘चूहड़ा’ जाति का एक बालक ओमप्रकाश सवर्णों से मिली चोटों-कचोटों के बीच परिस्थितियों से संघर्ष करता हुआ दलित आंदोलन का क्रांतिकारी योद्धा ओमप्रकाश वाल्मीकि बनता है। दरअसल, यह दलित चेतना के निर्माण का दहकता हुआ दस्तावेज है।\nदलित साहित्य: अनुभव, संघर्ष एवं यथार्थ (२०१३) राधाकृष्ण प्रकाशन, नई दिल्ली\n\nउन्हें सन् 1993 में डॉ॰ अंबेडकर राष्ट्रीय पुरस्कार, सन् 1995 में परिवेश सम्मान, न्यू इंडिया बुक पुरस्कार 2004, कथाक्रम सम्मान 2001, 8वां विश्व हिंदी सम्मलेन 2006 न्यूयोर्क, अमेरिका सम्मान और साहित्यभूषण पुरस्कार (2008-2009) से अलंकृत किया जा चुका है।\n\nसमता का पैरोकार (ओमप्रकाश वाल्‍मीकि के निधन पर \"जनसत्‍ता\" में गंगा सहाय मीणा का आलेख)\n\nबिरसा मुण्डा सम्मान\n\nHINDI\n\nजूठन भारतीय साहित्‍य संग्रह पर.\n\nकविता कोश पर ओमप्रकाश वाल्‍मीकि\n", "id": "180978", "title": "ओमप्रकाश वाल्‍मीकि"}
{"url": "https://hi.wikipedia.org/wiki?curid=180979", "text": "आगा खान पैलेस\n\nआगा खान पैलेस पुणे के येरावाड़ा मे स्थित एक एतिहासिक भवन है। सुल्तान मुहम्मद शाह आगा खान द्वितीय ने १८९२ मे बनवाया था। इस भवन मे महात्मा गाँधी को उनके अन्य सहयोगीयो से साथ सन १९४० मे बंदी बना कर रखा गया था। कस्तूरबा गांधी का निधन इसी भवन मे हुआ था। उनकी समाधी भी यहॉ स्थित है। अब यह भवन एक संग्राहलय है। \n\nयह स्मारक ६.५ हेक्टेयर में फैला हुआ है। १८९२ में शाह आगा खां तृतीय ने इसे बनवाया था। १९५६ तक यह भवन उनका महल रहा। १९६९ में, आगा खां चतुर्थ ने इसे भारत सरकार को दान दे दिया था। महात्मा गांधी की पत्नी कस्तूरबा गांधी और महात्मा जी के सचिव महादेवभाई देसाई 2 साल तक यहां रहे और इसी प्रवास के दौरान उनकी मृत्यु हुई थी। उनकी अस्थियां स्मारक के बागीचे में रखी गई हैं। गांधी जी के जीवन पर एक फोटो-प्रदर्शनी और उनकी व्यक्तिगत उपयोग की वस्तुएं जैसे उनकी चप्पलें और चश्मे यहां रखे गए हैं।\n", "id": "180979", "title": "आगा खान पैलेस"}
{"url": "https://hi.wikipedia.org/wiki?curid=180980", "text": "ऍल पचिनो\n\nअल्फ्रेडो जेम्स \"ऍल\" पचिनो (जन्म 25 अप्रैल 1940) एक अमरीकी फिल्म और रंगमंच अभिनेता और निर्देशक हैं। \nफिल्म \"द गॉडफादर\" ट्रिलोजी में माइकल कोरलीओनी, \"डॉग डे आफ्टरनून\" में सोनी वॉटजिक, \" स्कारफेस\" में टोनी मोंटाना, 1993 फिल्म में बनी फ़िल्म \"कार्लितोज वे\" में कार्लितो ब्रिगंते, \"सर्पिको\" में फ्रैंक सर्पिको, \"सेंट ऑफ़ अ वूमन\" में लेफ्टिनेंट कर्नल फ्रैंक स्लेड और \"एंजेल्स इन अमरीका\" में रॉय कोहन की भूमिकाओं के लिए वे खास तौर पर जाने जाते हैं। पूर्ववर्ती सात बार नामांकनों के बाद उन्होंने 1992 में \"सेंट ऑफ़ अ वूमन\" में अभिनय के लिए सर्वश्रेष्ठ अभिनेता का एकेडमी अवार्ड जीता. \n\nपचिनो का जन्म ईस्ट हार्लेम, मैनहटन में इतालवी-अमरीकी माता पिता रोज (शादी के पहले गेरार्डी) और सलवातोर ऍल्फ्रेड पचिनोके यहां हुआ था, जिनके बीच उस समय तलाक हो गया था जब वे दो साल के थे। सलवातोरजिसके बाद उनकी मां अपने माता-पिता केट और जेम्स गेरार्डी के साथ रहने के लिए साउथ ब्रोंक्स चली गयीं थीं, जो आरम्भ में कोरलीओनी, सिसिली के रहने वाले थे।उनके पिता कॉविना, कैलिफोर्निया चले गये जहां वे एक बीमा विक्रेता के तौर पर काम करने लगे और एक रेस्तरां के मालिक भी बने, जिसे \"पचिनोलाउंज\" कहा जाता था, जो 1992 में बंद हो गया। पचिनो ने एक स्कूल में पढ़ना शुरू किया जिसका आधिकारिक तौर पर नाम है हाई स्कूल ऑफ़ परफॉरमिंग आर्ट्स, यह फिओरेलों एच.ला गार्डिया संगीत के हाई स्कूल ऑफ़ म्यूज़िक एंड आर्ट्स, न्यूयॉर्क सिटी की एक इकाई है, जिसके मुख्य स्कूल में \"गॉडफादर II\" कोस्टर रॉबर्ट डि नीरो ने पढ़ाई की थी। पचिनो के अंग्रेजी के अलावा लगभग सभी विषयों में अनुत्तीर्ण हो गये और 17 वर्ष की आयु में स्कूल जाना बंद कर दिया.उनकी मां उनके निर्णय से सहमत नहीं थी, जिसे लेकर उनके बीच बहस हुई और उन्होंने घर छोड़ दिया. उनका बहुत कम पारिश्रमिक पर काम करने का सिलसिला शुरू हुआ जिसमें मैसेंजर बॉय, बस बॉय, चौकीदार, डाक क्लर्क आदि का काम भी शामिल था, जिससे वे अपने अभिनय की पढ़ायी का ख़र्च वहन कर सके.\nउन्होंने न्यूयॉर्क के तलकक्ष में होने वाले नाटकों में अभिनय किया और फिर हरबर्ट बर्गोफ स्टूडियो (HB स्टूडियो) में दाखिला लिया, जहां वे एक्टिंग के शिक्षक चार्ली लॉटन से मिले, जो उनके संरक्षक और सबसे अच्छे दोस्त बन गये। इस अवधि में वे अक्सर बेरोजगार और बेघर हो जाते थे और कभी-कभी सड़क, थिएटर अथवा मित्रों के घर सोना पड़ता था। \n1962 में उनकी मां का 43 वर्ष की आयु में निधन हो गया। अगले वर्ष उनके नाना जेम्स गेरार्डी की भी मृत्यु हो गयी, जिनका उनके जीवन पर सबसे अधिक प्रभाव पड़ा.\n\n1966 में पिछले कई असफल प्रयासों के बाद उन्होंने द एक्टर्स स्टूडियो में ऑडिशन दिया और चुन लिये गये। उन्होंने महान अभिनय कोच ली स्ट्रासबर्ग के अधीन अध्ययन किया (जो बाद में 1974 की फिल्म \"द गॉडफादर पार्ट II\" में पचिनो के साथ सह अभिनेता थे). बाद के साक्षात्कारों के दौरान उन्होंने स्ट्रासबर्ग की चर्चा की है और अपने करियर पर स्टूडियो के प्रभाव का ज़िक्र किया है। \n\nआज पचिनो एलेन बर्सटिन और हार्वे किटेल के साथ एक्टिंग स्टूडियो के उपाध्यक्ष हैं।\nपचिनो को अभिनय से सुखद एहसास होता है और वे इसे अपने लिए एक उपहार मानते हैं। तथापि, इसके कारण उन्हें दशक के अंत तक वित्तीय परेशानियों में रहना पड़ा.1967 में पचिनो ने बोस्टन के चार्ल्स प्लेहाउस में एक मौसम गुजारा था, जहां उन्होंने क्लिफर्ड के प्राचीनतम नाटक \"अवेक एंड सिंग!\" में अभिनय किया था। (उनका पहला बड़ा पे चेक: 125 डॉलर प्रति सप्ताह); और ज्यां- क्लाड वैन इटालिया के \"अमरीका, हुर्रे\" में जहां वे अभिनेत्री जिल क्लेबर्ग से इस नाटक में अभिनय के दौरान मिले थे। उनके बीच पांच साल तक रोमांस चला.1967 के अंत में वे एक साथ न्यूयॉर्क सिटी वापस लौटे.\n1968 में इसराइल होरोविट्ज पचिनो के एस्टर प्लेस थिएटर में \"द इंडियन वांट्स द ब्रोंक्स\" में एक सड़कछाप गुंडे मर्फ का अभिनय किया। नाटक 17 जनवरी 1968 को शुरू हुआ और उसके 177 प्रदर्शन हुए. यह नाटक दोहरे मंचन वाला था जिसमें होरोविट्ज का \"इट्स कॉल्ड द सुगर पाम\" का नाटक भी था, जिसमें क्लेबर्ग ने भी अभिनय किया। पचिनो ने अपनी भूमिका के लिए सर्वश्रेष्ठ अभिनेता का ओबी अवार्ड जीता, जॉन काज़ले को सर्वश्रेष्ठ सहायक अभिनेता का अवार्ड मिला और होरोविट्ज को सर्वश्रेष्ठ नये नाटक का अवार्ड प्रदान किया गया। मार्टिन ब्रैगमैन ने नाटक देखा और पचिनोका प्रबंधक बनने की पेशकश की, यह साझेदारी आने वाले सालों में उपयोगी साबित हुई.पचिनो और उनका यह नाटक \"द इंडियन वांट्स द ब्रोंक्स\" इटली के स्पोलेटो में आयोजित फेस्टिवल द डिओ मोंडी में प्रदर्शन के लिए गया। पचिनो की यह पहली इटली यात्रा थी। बाद में उसे याद करते हुए वे कहते हैं \"इतालवी दर्शकों के लिए यह प्रदर्शन करना एक अद्भुत अनुभव था।\"\nपचिनो और क्लेबर्ग को ABC टेलीविजन सीरिज \"N.Y.P.D.\" के \"डेडली सर्कल ऑफ़ वायलेंस\" के एक एपीसोड में भूमिका मिली, जिसका प्रीमियर 12 नवम्बर 1968 को हुआ। उस समय क्ले बर्ग भी सोप ओपेरा \"सर्च फॉर टुमॉरो\" में ग्रेस बोल्टन की भूमिका में दिखायी देती थी। उसके पिता मदद के लिए हर महीने कुछ पैसे भेजा करते थे।\n25 फ़रवरी 1969 को पचिनो ने अपना ब्रॉडवे थिएटर बनाया और डॉन पीटर्सन का \"डज़ अ टाइगर वीयर अ नेकटाई?\" और उसका मंचन बेलास्को थिएटर में किया गया। हालांकि 39 प्रदर्शनों के बाद इसका मंचन 29 मार्च 1969 को बंद कर दिया है, लेकिन पचिनो को इस प्रदर्शन की दुर्लभ समीक्षाएं हासिल हुईं और 20 अप्रैल 1969 को टोनी अवार्ड दिया गया।\nउसी साल उन्होंने अपनी पहली फ़िल्म बनायी \"मी, नेटली\", जिसमें वे स्वयं भी एक संक्षिप्त भूमिका में स्क्रीन पर प्रकट हुए. यह एक स्वतंत्र फिल्म थी जिसमें पैटी ड्यूक ने अभिनय किया था। यह फिल्म जुलाई 1969 में रिलीज हुई.1970 में पचिनोने एक प्रतिभा एजेंसी क्रिएटिव मैनेजमेंट एसोसिएट्स (CMA) के साथ हस्ताक्षर किये.\n\nयह 1971 की फिल्म \"द पैनिक इन नीडल पार्क\" थी, जिसमें पचिनो ने हेरोइन के नशे के आदी एक व्यक्ति की भूमिका अदा की थी, जिसने निर्देशक फ्रांसिस फोर्ड कोपोला का ध्यान अपनी ओर खींचा था, जिन्होंने उन्हें 1972 में माफिया पर आधारित एक अतिकामयाब फिल्म \"द गॉडफादर\" में माइकल कोरलीओनी की भूमिका दी. हालांकि रॉबर्ट रेडफोर्ड, वॉरेन बेट-ई जैसे कई स्थापित अभिनेताओं से लेकर ऍल्पज्ञात रॉबर्ट डि नीरो तक माइकल कोरलीओनी की भूमिका पाने की होड़ में थे लेकिन कोपोला ने अपेक्षाकृत अज्ञात पचिनो का चयन किया, जिससे स्टूडियो के कई अधिकारियों में भी खलबली मच गयी थी।पचिनो का अभिनय रंग लाया और उन्हें एक एकेडमी अवार्ड के लिए नामांकित किया गया और यह उनकी अभिनय शैली को प्रमुखता के साथ पेश करने वाला उदाहरण बना, जिसे हेल-ई-वेल फिल्म गाइड ने \"तीव्र\" और \" भरपूर पकड़वाला\" कहकर वर्णित किया है।\n1973 में पचिनो ने लोकप्रिय फिल्म \"सर्पिको\" में अभिनय किया, जो न्यूयॉर्क सिटी के पुलिसकर्मी फ्रैंक सर्पिको की सच्ची कहानी पर आधारित थी, जो मुखौटे लगाकर अपने सहकर्मी अधिकारियों के भ्रष्टाचार का पर्दाफाश करता है। उसी साल उन्होंने जीन हैकमैन के साथ सह अभिनेता के रूप में \"स्केयरक्रो\" में अभिनय किया और कान फिल्म समारोह में पाम-डी-ओर अवार्ड पाया। 1974 में पचिनो ने माइकल कोरलीओनी के सफल सिक्वल \"द गॉडफादर पार्ट II\" में अपने अभिनय के नये रंग दिखाये और यह फिल्म मौलिक फिल्म के बराबर सराही गयी। 1975 में उन्होंने \"डॉग डे आफ्टरनून\" की रिलीज के बाद उसकी सफलता का मजा लिया। यह फिल्म बैंक डकैती करने वाले जॉन वोज्तोविक्ज़ की सच्ची कहानी पर आधारित है।इसका निर्देशन सिडनी लुमेट ने किया है, जिन्होंने उन्हें सर्पिको में भी कुछ साल पहले निर्देशित किया था और दोनों फिल्मों के लिए पचिनो को सर्वश्रेष्ठ अभिनेता के लिए नामांकित किया गया था।\n1977 में पचिनो ने \"बॉबी डीयरफिल्ड\" में एक रेस कार ड्राइवर की भूमिका निभायी है, जिसका निर्देशन सिडनी पो-लाक ने किया है। इसके लिए उन्हें बेस्ट मोशन पिक्चर एक्टर ड्रामा श्रेणी में टाइटल रोल को जीवंत करने के लिए गोल्डन ग्लोब के लिए नामांकित किया गया, हालांकि वह अवार्ड रिचर्ड बर्टन को \"एक्युस\" के लिए दिया गया।\n\n1970 के दशक में पचिनो का नाम चार बार श्रेष्ठ अभिनेता के तौर पर ऑस्कर में नामांकित किया गया, जिनमें \"सर्पिको\", \"द गॉडफादर पार्ट II\", \"डॉग डे आफ्टरनून\" और \"...\" \"ऐंड जस्टिस फॉर ऑल\" फिल्में शामिल हैं। \n\nआलोचकों द्वारा बहुत कम ध्यान दिये जाने के बावजूद उन्होंने मंच पर भी अभिनय जारी रखा और \"द बेसिक ट्रेनिंग ऑफ़ पावलो ह्युमेल\" में अभिनय के लिए द्वितीय टोनी अवार्ड जीता और \"रिचर्ड III\" का टाइटल रोल करके ब्रॉडवे में लम्बे समय तक नाटक मंचन का रिकार्ड बनाया. \n\nपचिनो के कैरियर में 1980 के दशक की शुरुआत में तब ढलान आयी जब वे विवादास्पद फिल्मों में दिखायी दिये जो थी \"क्रुजिंग\" और कॉमेडी-ड्रामा \"ऑथर!\" \"ऑथर!\" आलोचकों द्वारा सिरे से खारिज कर दी गयी। बहरहाल, 1983 में ब्रायन डी पामा द्वारा \"स्कारफेस\" उनके कैरियर को चमकाने वाली और एक निर्णायक भूमिका निभाने वाली साबित हुई.रिलीज के आरंभिक दौर में फिल्म समीक्षकों ने उसे नकार दिया किन्तु बॉक्स ऑफिस पर वह कामयाब साबित हुई और उसने अमरीका के घरेलू बाजार में 45 लाख डॉलर से अधिक का कारोबार किया।पचिनो का नामांकन एक क्यूबा के मादक दवा विक्रेता/मालिक टोनी मोंटाना के रूप में उनकी भूमिका के लिए गोल्डन ग्लोब हेतु नामांकित किया गया। \n1985 में पचिनो ने अपनी बेहद निजी परियोजना पर काम किया जो 1969 के ब्रॉडवे के बाहर के नाटकों के अंग्रेजी लेखक हीथकोट विलियम्स के नाटक \"द लोकल स्टिगमैटिक\" से जुड़ी थी। उन्होंने इस नाटक में अभिनय किया, निर्देशक डेविड व्हीलर और बोस्टन की थिएटर कंपनी को भी इसके 50 मिनट के फिल्म संस्करण से जोड़ा.बाद में यह \"पचिनो: एन एक्टर्स विज़न\" के एक हिस्से के तौर पर 2007 में सिनेमाघरों में रिलीज की गयी।\nउनकी 1985 में बनी फिल्म \"रिवोल्यूशन\" व्यावसायिक तौर आलोचनात्मक स्तर पर विफल जिसके कारण उनके फिल्मों में चार साल का अंतराल आया। इस दौरान पचिनो नाटकों की दुनिया में लौट गये। वे \"क्रिस्टल क्लीयर\", \"नेशनल एंथम\" और अन्य नाटकों की निर्माण कार्यशाला से जुड़े और 1988 में निर्माता यूसुफ पॉप के न्यूयॉर्क शेक्सपियर फेस्टिवल में \"जूलियस सीज़र\" के रूप में दिखायी दिये.पचिनो ने फिल्म से अपने अंतराल पर टिप्पणी की है: \"मुझे पिछले दिन याद आ रहे थे और वो सब कुछ जो उन दिनों हुआ करता था, '74, '75, का दौर जब \"द रेसिस्टीबल राइस ऑफ़ अर्तुरो उई\" मंचित हुआ था और मैं उसका पाठ करता था इसलिए मैं वापस रंगमंच की ओर लौट गया और रंगमंच की ओर मेरी वापसी का एक कारण यह भी है कि मेरे फिल्मी कैरियर में गिरावट आयी थी। हालांकि यह स्वाभावित हो चला है फिर भी जिस तरह थिएटर को लिया जाता है वह दुर्भाग्यपूर्ण है।\" पचिनो 1989 में \"सी ऑफ़ लव\" के साथ फिल्मों में लौटे.\nउनके इस दशक की सबसे बड़ी मंचीय सफलता थी डेविड ममेट्स की \"अमरीकन बफैलो\", जिसके लिए पचिनो को ड्रामा डेस्क अवार्ड हेतु नामांकित किया गया।\n\nपचिनो को बिग बॉय कैपराईस पात्र के जीवंत अभिनय के लिए एक ऑस्कर नामांकन प्राप्त हुआ, जो बॉक्स ऑफिस पर हिट हुई \"डिक ट्रेसी\" (1990) के लिए था, उसके बाद उनके सबसे प्रसिद्ध पात्र माइकल कोरलीओनी की वापसी \"द गॉडफादर पार्ट III\" (1990) में हुई.\n\n1991 में पचिनो को मिशेल फाईफार के साथ \"फ्रैंकी एंड जॉनी\" में अभिनय का मौका मिला जो उनके साथ \"स्कारफेस\" में सह अभिनेता थे। आखिरकार उन्होंने मार्टिन ब्रेस्ट की फिल्म \"सेंट ऑफ़ अ वूमन\" (1992) के लिए सर्वश्रेष्ठ अभिनेता का एकेडमी अवार्ड जीत लिया, जिसमें उन्होंने लेफ्टिनेंट कर्नल फ्रैंक स्लेड का अभिनय किया है। उसी वर्ष उन्हें \"ग्लेनगैरी ग्लेन रॉस\" के लिए सर्वश्रेष्ठ सहायक अभिनेता के तौर पर भी नामांकित किया गया, जिससे पचिनो पहले ऐसे पुरुष अभिनेता बन गये जिसे एक ही वर्ष में दो अलग-अलग फिल्मों के लिए नामांकित किया गया। इसी प्रकार की कामयाबी उन्हें जैमी फाक्सएक्स 2004 में मुख्य भूमिका निभाने के लिए मिली.\n1990 के दशक के दौरान पचिनो ने \"कार्लितोज वे\" (1993), \"डौनी ब्रास्को\" (1997) और ऑस्कर के लिए कई नामांकन वाली फिल्म \"द इनसाइडर\" (1999) जैसी अपराध ड्रामा से जुड़ी फिल्मों में अभिनय किया। 1995 में पचिनो को माइकल मान की फिल्म \"हीट\" में मौका मिला जिसमें वे फिल्म आइकन रॉबर्ट डि नीरो के साथ पहली बार एक साथ परदे पर प्रकट हुए (हालांकि पचिनो और डि नीरो, दोनों ने \"गॉडफादर पार्ट II\" में काम किया था लेकिन वे किसी भी दृश्य में एक साथ नहीं थे). 1996 में पचिनो ने नाटकीयता से भरपूर फिल्म \"लुकिंग फॉर रिचर्ड\" में काम किया और 1997 में अलौकिक रोमांचक फिल्म \"द डेविल्स एडवोकेट\" में उनकी शैतान की भूमिका की प्रशंसा हुई. पचिनो ने 1999 में ओलिवर स्टोन की समीक्षकों द्वारा बहुप्रशंसित फिल्म \"ऐनी गीवेन संडे\" में भी अभिनय किया। \nपचिनो \"सेंट ऑफ़ ए वूमन\" के बाद फिर एकेडमी के लिए नामांकित नहीं किये गये लेकिन पिछले दशक में उन्होंने दो गोल्डन ग्लोब जीता, पहला सेसिल बी. डी मिले अवार्ड 2001 में मोशन पिक्चर्स का लाइफटाइम एचीवमेंट और दूसरा किसी अभिनेता के सर्वश्रेष्ठ अभिनय का उनकी मैक कर्थीएट रॉय कोहन की भूमिका के लिए, जो उन्होंने HBO मिनी सीरिज की 2004 की बहुप्रशंसित फिल्म \"एंजेल्स इन अमरीका\" निभायी थी। पचिनो ने श्रेष्ठ मुख्य अभिनेता का एमी अवार्ड और अपनी भूमिका के लिए श्रेष्ठ अभिनेता का गोल्डन ग्लोब अवार्ड भी जीता.\nपचिनो की इस दौर की मंचीय प्रस्तुति में यूजीन ओ'नील की \"हीउई\" और ऑस्कर वाइल्ड के \"सलोम\" की पुनर्प्रस्तुति शामिल है। \n\nपचिनो ने \"\" में माइकल कोरलीओनी की भूमिका करने का प्रस्ताव ठुकरा दिया क्योंकि जाहिर तौर पर उनकी आवाज में नाटकीय रूप से बदलाव आ गया था और आवाज़ वैसी नहीं रह गयी थी जैसी पहले दो \"गॉडफादर\" फिल्मों में माइकल की भूमिका में थी। नतीजतन पचिनो से मिलती जुलती शक्लसूरत या उनके जैसी इलेक्ट्रॉनिक कलाओं से निकाली गयी आवाज़ की अनुमति भी नहीं दी गयी हालांकि उनका चरित्र फिल्म में आता है। उन्होंने अपनी समानता वाले व्यक्ति को 1983 के स्कारफेस के रिमेक में अनुमति दे दी जिसका नाम \"\" है।\nउभरते निर्देशक क्रिस्टोफर नोलन ने पचिनो के साथ \"इनसोम्निया\" में काम किया, यह नोर्वेजियन फिल्म की उसी नाम से बनी रिमेक फिल्म थी। फिल्म और पचिनो के अभिनय दोनों को समीक्षकों की सराहना मिली और फिल्म बॉक्स ऑफिस पर मामूली तौर पर अच्छी भी रही.पचिनो ने उसके बाद HBO मिनी सीरिज की 2003 में बनी फिल्म \"एंजेल्स इन अमरीका\" में वकील रोय कोहन की भूमिका अदा की, जो टोनी कुशनर के नाटक पर आधारित थी।पचिनो ने अभी भी मंच पर अभिनय जारी रखा था और फिल्म निर्देशन में भी उनकी रुचि थी।फिल्म फेस्टिवल में दिखायी गयी उनकी फिल्म \"चायनीज़ कॉफी\" ने लोगों का काफी ध्यान अपनी ओर आकृष्ट किया।\"AFI के 100 साल...\" \"100 नायकों और खलनायकों\" में वे दो अभिनेताओं में से एक थे जिनका नाम दोनों ही सूची में था: \"नायकों की सूची\" में फ्रैंक सर्पिको और खलनायक सूची में वे \"माइकल कोरलीओनी\" के तौर पर (दूसरे अभिनेता अर्नोल्ड स्वार्जेनेगर थे, टर्मिनेटर में अपनी भूमिकाओ के लिए) शामिल थे। पचिनो ने माइकल रेडफोर्ड की 2004 में बनी फिल्म में शाइलॉक की भूमिका निभाई थी। यह फिल्म \"द मर्चेन्ट ऑफ़ वेनिस\" पर आधारित थी।\n20 अक्टूबर 2006 को अमरीकी फिल्म संस्थान ने पचिनो को अपना 35वां AFI लाइफ अचिवमेंट अवार्ड देने की घोषणा की.22 नवम्बर 2006 को यूनिवर्सिटी फिलोसाफिकल सोसायटी ऑफ़ ट्रिनिटी कॉलेज, डबलिन ने पचिनो को सोसायटी के मानद संरक्षक की उपाधि से सम्मानित किया।\nवे स्टीवन सोडरबर्ग के \"ओसन्स थर्टीन\" में लिए गये जिसमें उनके साथ जॉर्ज क्लूने, ब्रैड पिट, मैट डमोन और एंडी गार्सिया भी थे। इस फिल्म में उन्होंने विली बैंक नाम के खलनायक की भूमिका निभाई थी जो एक कैसीनो टाइकून था और डैनी ओसन और उसके दल के लोगों से बदला लेता है। फिल्म की सामान्यतः अनुकूल समीक्षाएं हुईं. \n19 जून 2007 को पहले प्रदर्शित फिल्मों का सेट \"पचिनो: ऐन एक्टर्स विज़न\" नाम से जारी हुआ जो ऍल पचिनो की तीन दुर्लभ फिल्मों से युक्त था जिसमें \"द लोकल स्टिगमैटिक\", \"लुकिंग फॉर रिचर्ड\" और \"चायनीज़ कॉफी\" के साथ ही साथ एक वृत्तचित्र \"बैबलेओनिया\" भी था। पचिनो ने फिल्मों से युक्त डिस्क के लिए प्रस्तावनाएं और उपसंहार भी तैयार किये थे।\n\"88 मिनट\" की यह फिल्म 18 अप्रैल 2008 को संयुक्त राज्य अमरीका में रिलीज की गयी, जबकि वह कई अन्य देशों में पहले ही 2007 में रिलीज हो चुकी थी। फिल्म को समीक्षकों ने नकार दिया, हालांकि आलोचकों का कहना था कि पचिनो के अभिनय में नहीं फिल्म के प्लाट में गलती थी।पचिनो की सूची की अगली फिल्म \"राइटियस किल\" है, जिसमें पचिनो और फिल्म में सह अभिनेता रॉबर्ट डि नीरो न्यूयॉर्क के एक सीरियल किलर की खोज में जुटे जासूस बने हैं। रैपर 50 सेंट ने भी इसमें अभियन किया है। फिल्म 12 सितंबर 2008 को थिएटरों में रिलीज की गयी।\"रिफिफी\" 1955 में मूल फ्रेंच में बनी फिल्म की रिमेक थी, जो अगस्टे ली ब्रेटन के उपन्यास पर आधारित है। पचिनो ने इसमें पेशेवर चोर का अभिनय किया है जो अभी-अभी जेल से बाहर निकला है और उसे पता चलता है कि उसकी पत्नी ने उसे छोड़ दिया है। वह गुस्से में चोरी की योजना बनाने लगता है।इसके अलावा पचिनो ने फिल्म \"डाली एंड आइ: द सुर्रियल स्टोरी\" में अतियथार्थवादी सल-वा-डोर डाली का अभिनय किया है। पचिनो की बातचीत HBO फिल्म्स बायोपिक की आगामी फिल्म \"यू डोंट नो जैक\" में डॉ॰जैक केवोर्कियन की भूमिका के लिए चल रही है। \n\nहालांकि पचिनो ने कभी शादी नहीं की फिर भी उनके तीन बच्चे हैं। पहली बेटी जूली मैरी (जन्म 1989), जो उनकी ऐक्टिंग कोच जेन टरंट से पैदा हुई. उनकी जुड़वां संतान हैं एंटोन जेम्स और ओलिविया रोज (जन्म 25 जनवरी 2001) जो उनकी पूर्व प्रेमिका बेवर्ली डी एन्जेलो से पैदा हुई, जिसके साथ वे 1996 से 2003 तक डेट पर थे।पचिनो के सम्बंध डिअने केअतों से भी थे, जो गॉडफादर त्रयी में उनकी सह अभिनेत्री थी। उसके साथ उनके सम्बंधों का बनना और टूटना \"द गॉडफादर पार्ट III\" के फिल्मांकन के समय हुआ।\n\n\n, U.S.\n", "id": "180980", "title": "ऍल पचिनो"}
{"url": "https://hi.wikipedia.org/wiki?curid=180982", "text": "कुँवरपाल सिंह\n\nप्रो॰ कुँवरपाल सिंह (१९३८ - ८ नवंबर २००९) हिन्दी के जाने माने विद्वान, संपादक, लेखक और साहित्यकार हैं। उनका जन्म हाथरस जिले के कैलोरा ग्राम के एक किसान परिवार में हुआ। अलीगढ़ मुस्लिम विश्वविद्यालय से १९५९ में बी.ए., १९६१ में एम.ए. (हिंदी) तथा १९६९ में पी-एच.डी. उपाधि प्राप्त करने के उपरांत वे १९६६ में व्याख्याता पद पर नियुक्त हुए। १९७७ में रीडर तथा १९८५ में प्रोफ़ेसर पद पर उनकी प्रोन्नति हुई। अपनी सुदीर्घ सारस्वत-यात्रा के अनेक पड़ावों से गुज़रते हुए प्रो॰ सिंह ने अनेक प्रशासनिक पदों को सुशोभित किया। हिंदी विभाग के अध्यक्ष, कला संकाय के अधिष्ठाता पद के अतिरिक्त वे राजभाषा कार्यान्वयन समिति के उपाध्यक्ष भी रहे। एन.आर.एस.सी. के प्रोवोस्ट, एम्प्लॉयमेंट एवं गाइडेंस सेंटर के ब्यूरो प्रमुख, जनसंपर्क कार्यालय के प्रभारी तथा विश्वविद्यालय प्रसार व्याख्यान के समन्वयक के रूप में उन्होंने अपने दायित्वों का सफल निर्वाह किया। वे विश्वविद्यालय की विधिक संस्थाओं-एकेडेमिक काउंसिल, एक्ज़ीक्यूटिव काउंसिल तथा कोर्ट के सदस्य भी निर्वाचित हुए।\n\nप्रो॰ सिंह इस विभाग से छात्र, शोधार्थी, अध्यापक एवं अध्यक्ष के तौर पर जुड़े रहे। एक अध्यापक के रूप में उन्होंने छात्रों के मन-मस्तिष्क पर अमिट छाप छोड़ी। विभागीय सहयोगियों के बीच उनकी छवि एक उदारमना अहैतुक साथी की थी। हिंदी विभाग के सर्वांगींण शैक्षिक विकास के लिए वे निरंतर सक्रिय रहे और अखिल भारतीय स्तर पर विभाग की छवि का निर्माण करने में उनका महत्वपूर्ण योगदान रहा। साहित्य जगत में मार्क्सवादी आलोचना के विशिष्ट हस्ताक्षर प्रो॰ के.पी. सिंह ने ६ पुस्तकों के लेखन के साथ-साथ पुस्तकों का संपादन भी किया और साहित्य अकादमी के लिए उन पर एक मोनोग्राफ़ भी लिखा। उन्होंने राही मासूम रज़ा ग्रंथावली के संपादन का महत्त्वपूर्ण काम भी किया। अनेक पत्र-पत्रिकाओं का संपादन एवं अतिथि संपादन करते हुए उन्होंने हिंदी के ख्यात साहित्यकारों पर संग्रहणीय विशेषांक निकाले। 'वर्तमान साहित्य' पत्रिका के यशस्वी संपादक तथा 'समय संवाद' स्तंभ के लेखक के रूप में वे सदैव याद किए जाएँगे। \n", "id": "180982", "title": "कुँवरपाल सिंह"}
{"url": "https://hi.wikipedia.org/wiki?curid=180986", "text": "पट्टाभि सीतारमैया\n\nपट्टाभि सीतारमैया (24 नवम्बर सन् 1880 - 1959) भारतीय कांग्रेस के भूतपूर्व अध्यक्ष, गांधीबाद के प्रख्यात आचार्य एवं व्याख्याता, उच्च कोटि के लेखक तथा मध्य प्रदेश के प्रथम राज्यपाल थे। डाक्टर पट्टाभि सीतारमैया का नाम आधुनिक भारत के इतिहास में उल्लेखनीय है। \n\nपट्टाभि सीतारमैया का जन्म आंध्र प्रदेश में 24 नवम्बर सन् 1880 ईसवी को हुआ था। बी.ए. परीक्षा में उत्तीर्ण होकर आपने मेडिकल कालेज में अध्ययन किया। आपने मछलीपट्टम में चिकित्साकार्य आरंभ किया किंतु सन् 1920 में महात्मा गांधी के असहयोग आंदोलन के समय आप उसे छोड़कर स्वाधीनता संग्राम के सैनिक बन गए। राष्ट्रीयता का प्रचार प्रसार करने तथा जनता में देश को स्वतंत्र करने के लिये त्याग की भावना भरने के निमित्त आपने \"जन्मभूमि\" नामक अंग्रेजी साप्ताहिक प्रकाशित किया। सन् 1930 में अपने क्षेत्र में सविनय अवज्ञा आंदोलन के सूत्रधार आप ही थे। आंदोलन में भाग लेने के कारण आपको ढाई वर्ष के कारावास की सजा सुनाई गई। इस समय तक आप देश के प्रमुख कांग्रेस नेताओं की पंक्ति में आ चुके थे। सन् 1929 से अनेक वर्षों तक आप लगातार कांग्रेस कार्यसमिति के सदस्य चुने जाते रहे। सन् 1932-33 में भी आपने जेलयात्रा की। सन् 1942 के भारत छोड़ो आंदोलन में कांग्रेस कार्यसमिति के सदस्यों के साथ आप भी गिरफ्तार कर नजरबंद कर दिए गए।\n\nकांग्रेस संघटन के अतिरिक्त आपने देशी राज्य प्रजापरिषद् की कार्यसमिति में वर्षों रहकर राष्ट्रीय जागरण का कार्य किया। आपकी सेवओं का संमान आपको अध्यक्ष बनाकर किया गया। आपमें जन्मजात नेता तथा महान संघटनकर्ता के गुण थे। यही कारण है कि आपने प्रारंभ में ही आंध्र के सहकारिता आंदोलन में जहाँ भाग लिया वहीं जीवन बीमा व्यवस्था की प्रगति में भी उल्लेखनीय योगदान किया। सन् 1925 में आपने आंध्र इंश्योरेंस कंपनी की स्थापना की और इसके संचालक मंडल के अध्यक्ष बने। इसके बाद आपने आंध्र बैंक, भारत लक्ष्मी इंश्योरेंस कंपनी, हिंदुस्तान म्युच्युएल इंश्योरेंस कंपनी आदि की स्थापना कर आर्थिक एवं औद्योगिक प्रगति के निमित्त ऐतिहासिक कार्य किया।\n\nगाँधी पर अटूट विश्वास तथा उसके अन्यतम व्याख्याता के रूप में आप देश में प्रसिद्ध थे। महात्मा गांधी का आपपर अत्यधिक विश्वास एवं स्नेह था। यही कारण है कि सन् 1939 में जब आप कांग्रेस के राष्ट्रपति पद के चुनाव में श्री सुभाषचंद्र बसु के विरुद्ध खड़े हुए तो महात्मा गांधी ने कहा था कि पट्टाभि सीतारमैया की हार मेरी हार होगी। उस समय तो आप न जीत सके किंतु सन् 1948 ई. में आप जयपुर कांग्रेस अधिवेशन के अध्यक्ष चुने गए। इसी अधिवेशन में भारतीय कांग्रेस का वह ऐतिहासिक प्रस्ताव स्वीकृत हुआ था जिसके अनुसार कांग्रेस को विश्वशांति तथा मैत्री और राजनीतिक, सामाजिक तथा आर्थिक समानता के आधार पर भारतीय राष्ट्र एवं जनता को प्रगतिपथ पर अग्रसर करने का लक्ष्य सुनिश्चित किया गया था। अपनी सुदीर्घ तथा उल्लेख्य राष्ट्रसेवा तथा नेतृत्व के गुणों के कारण 1952 में डाक्टर पट्टाभि सीतारमैया मध्यप्रदेश के राज्यपाल नियुक्त हुए। सन् 1957 में उस प्रदेश के पुनर्गठित होने पर भी आप वहाँ के राज्यपाल बने रहे।\n\nआप सदय एवं सौम्य प्रकृति के अत्यंत प्रतिभाशाली व्यक्ति थे। संघटन की तो आपमें अपूर्व क्षमता थी। पत्रकार तथा लेखक के रूप में भी आपका कृतित्व उल्लेखनीय है। अंग्रेजी पर आपका असाधारण अधिकार था पर आप राष्ट्रभाषा हिंदी के भी भक्त थे। मार्च, 1957 में जब आपकी पुस्तक \"गांधी तथा गांधीवाद\" का प्रकाशन हुआ तो आपने उसकी भूमिका में लिखा - \"हिंदी आज राजभाषा बन चुकी है और वस्तुत: भारत की राष्ट्रभाषा के गौरवमय पद पर प्रतिष्ठित हो चुकी है\"। \n\nआपकी अन्य रचनाओं के नाम इस प्रकार हैं - \n\n(1) आन खद्दर, \n\n(2) इंडियन नेशनल कांग्रेस, \n\n(3) सिक्सटी इयर्स ऑव कांग्रेस \n\n(4) फेदर्स एंड स्टोन्स, \n\n(5) नेशनल एजुकेशन, \n\n(6) इंडियन नेशनलिज्म, \n\n(7) रिडिस्ट्रीब्यूशन ऑव प्राविंसेज आन ए लैंग्वेज बेसिस। \n\nकांग्रेस की स्वर्ण जयंती पर आपने भारतीय कांग्रेस का जो विस्तृत इतिहास लिखा वह आपकी अत्यंत प्रसिद्ध रचना है। इस प्रामाणिक ग्रंथ में घटनाओं का वर्णन एव विश्लेषण निष्पक्ष भाव से किया गया है। इसकी देश में ही नहीं, विदेशों में भी प्रशंसा हुई है और विभिन्न भाषाओं में इसके अनुवाद प्रकाशित हुए हैं।\n\n", "id": "180986", "title": "पट्टाभि सीतारमैया"}
{"url": "https://hi.wikipedia.org/wiki?curid=180988", "text": "विधिक व्यक्तित्व\n\nविधि या कानून जिन एककों को मुकादमा चलाने या जिनपर मुकदमा चलवाने की सुविधा देता है, उन्हें विधिक व्यक्तित्व (Legal personality) प्राप्त होता है। विविध संस्थाओं को बहुत समय पूर्व से ऐसा व्यक्तित्व प्राप्त था। विधिक व्यक्तित्व की प्रथा का उदय प्राचीन रोम में हुआ। वैसे ग्रीस (534 ई. पू.), फिनीशिया (900 ई. पू.) तथा बेवीलोनिया (2200 ई. पू.) में यह प्रचलित थी।\n\nविधिक व्यक्तित्व सब व्यक्तियों को प्राप्त नहीं होता, क्योंकि सब मुकदमा चलाने या चलवाने के योग्य नहीं होते। प्राचीन काल में विदेशियों को ऐसे कोई अधिकार नहीं दिए जाते थे और दासों को तो चल संपत्ति ही माना जाता था। शिशुओं और पागलों का तो अब भी सीमित व्यक्तित्व होता है। न्यूयॉर्क की विधि के अनुसार जन्म कैदवाला कैदी एक प्रकार से मत ही माना जाता है। दूसरी ओर कुछ समाजों में गर्भस्थ शिशु को भी विधिक व्यक्तित्व मिल जाता है। कुछ में मानवसमूह को या फर्म को या मूर्ति जैसे निर्जीव पदार्थ को भी यह व्यक्तित्व प्रदान कर दिया जाता है। मध्य युग तक तो पक्षी और पशु भी यूरोप में अपराधी के रूप में विधि द्वारा दंडित किए जाते थे।\n\nविधिक व्यक्तित्व उस व्यक्ति या संस्था को संसूचित करता है जिसको कानूनन करने या जिस पर मुकदमा चलाने का अधिकार दिया गया हो। कुछ उदाहरण हैं-\n\n\nइंग्लैंड में 13वीं और 14वीं शताब्दी से ही काउंटी, बरो, हंड्रेड, मेनोर, मर्चेंट गिल्ड, ट्रेडिंग गिल्ड, डीन इत्यादि विधिक व्यक्तित्व रूप में विकसित होने लगे। प्रसिद्ध लेखक ब्रेक्टन के समय सामूहिक व्यक्तित्व (कोरपोरेट पर्सनेलिटी। का विचार पूर्णत: स्पष्ट नहीं था, किंतु कुक के समय तक यह निश्चित हो गया था कि एक संस्थान सामान्य विधि (कॉमन लॉ) या संसदीय संविधि, शाही घोषणापत्र अथवा अधिकार भोग (प्रेस्क्रिप्शन) द्वारा स्थापित किया जा सकता है।\n\nइंग्लिश विधि के संस्थाओं को संघात (ऐग्रीगेट) संस्थान तथा एकक (सोल) संस्थान में वर्गीकृत किया है। संघात संस्थान सहजीवी व्यक्तियों द्वारा निर्मित संस्था है और एकक संस्थान, उत्तराधिकारी व्यक्तियों का संयोजित क्रम है। पहले प्रकार के संस्थान का एक उदाहरण जाइंट स्टाक कंपनी है और दूसरे प्रकार का पार्सन। एकक संस्थान की अपेक्षा संघात संस्थान को अधिक अधिकार प्रदान किए गए हैं। एकक संस्थान का संबोध (यूरोप के) महाद्वीपीय विधि में स्थान न पा सका यद्यपि उसके द्वारा अन्य दो प्रकार के संस्थानों को मान्यता दी गई जो एंग्लो सेक्सन विधि द्वारा मान्य नहीं है।\n\nभारत के व्यापारिक संस्थानों के, जिनमें सहकारी समितियों को छोड़कर बैंकिग, बीमा और वित्तीय संस्थान सम्मिलित हैं, संयोजन (इन्कारपॉरेशन), नियामन (रेगुलेशन) और समापन (वाइंडिंग अप) की शक्तियाँ संसद् में निहित हैं। इसी प्रकार अन्य संस्थानों की स्थापना भी जिनका कार्यक्षेत्र एक से अधिक राज्यों में फैला हो, संसद द्वारा ही होती है। उपर्युक्त संस्थानों के अतिरिक्त संस्थानों के अतिरिक्त अन्य संस्थान राज्यों द्वारा भी स्थापित किए जा सकते हैं। राष्ट्रपति और राज्यपाल के अध्यादेशों द्वारा भी संस्थान स्थापित किए जा सते हैं।\n\nविधिक व्यक्तित्व की प्रकृति को स्पष्ट करने के लिए कई दार्शनिक सिद्धांत प्रस्तावित किए गए हैं। सेविनी और सामंड ने कल्पना (फिक्शन) सिद्धांत प्रतिपादित किया। उनका कहना था कि मानव के अतिरिक्त अन्य वस्तुओं में व्यक्तित्व की उपस्थिति कल्पना मात्र है। समूह में अस्तित्व की वास्तविकता होती है किंतु दार्शनिक दृष्टि से उसमें वास्तविक व्यक्तित्व नहीं होता। इस प्रकार केवल कल्पना स्वरूप ही राज्य, संस्थान, संस्थाएँ, प्रतिमाएँ इत्यादि अधिकारभोक्ता बने।\n\nरियायत (कंसेशन) सिद्धांत कल्पना सिद्धांत का ही एक भिन्न रूप है और कल्पना सिद्धांत के कई प्रतिपादर्को ने भी इसका समर्थन किया है। इसकी यह मान्यता है कि विधिक व्यक्तित्व का उदय विधि के माध्यम से ही होता है। इसलिए संस्थान को विधिक व्यक्तित्व राज्य की विधि द्वारा ही प्राप्त होता है, स्वतंत्र रूप से नहीं।\n\nकोष्ठक (ब्रैकेट) सिद्धांत के अनुसार संस्थान के सदस्य अधिकार और कर्तव्य के भोक्ता है, किंतु सुविधा के लिए संस्थान के संदर्भ में ये अधिकार कर्तव्य समझे जाते हैं। इस प्रकार सभी सदस्यों के अधिकर कर्तव्यों के संस्थान \"कोष्ठक\" में रख दिया जाता है। किंतु वस्तुस्थिति के ठीक बोध के लिए यह आवश्यक है कि इस कोष्ठक को हटाया जाए। हिस्सेदारों और कंपनी के सारूप्य को अस्वीकार कर यह सिद्धांत न्यायालयों को समूह का पर्दा हटाकर वास्तविक हितों को देखने की शक्ति प्रदान करता है। स्वेक फॅ मॉर्गन के सिद्धांत के अनुसार भी केवल मानव ही व्यक्तित्व रखते हैं। इस सिद्धांत का समर्थन बेकर और ब्रिज ने भी किया। यह सिद्धांत एक प्रकार से रियासत और कल्पना सिद्धांतों की स्थिति को ही प्रतिपादित करता है। इस सिद्धांत की यह मान्यता है कि व्यक्तित्व किसी समूह के सदस्यों को नहीं दिया जाता वरन् यह किसी उद्देश्य और कार्य को प्राप्त होता है।\n\nयथार्थवादी अथवा आंगिक (आंर्गैनिक) सिद्धांत अन्य सब सिद्धांतों से विचारोत्तेजक है। इसे गियर्के ने प्रवर्तित किया। मेरलेंड इसका समर्थक था। यह सिद्धांत इस बात पर जोर देता है कि सामूहिक व्यक्तित्व भी उतना ही वास्तविक है जितना सामान्य प्राणियों का। सामूहिक व्यक्तित्व न तो कल्पना है और न ही यह राज्यप्रदत रियायत। यह इस बात को भी अस्वीकार करता है कि संस्थान के सदस्य अधिकारकर्तव्यों के वाहक हैं। संस्थान स्वयं में वास्तविक व्यक्ति है। इसकी उत्पत्ति वैयक्तिक अनुबंधों के आधिक्य से नहीं होती वरन् वह विधिक व्यक्तित्व की रचना के निमित्त किए गए सामूहिक एकवाही प्रयास से होती है। यह सामूहिक प्रयास वैयक्तिक इच्छाशक्तियों को संघात स्वरूप प्रदान करता है जिससे सामूहिक व्यक्ति का उदय होता है। इसमें कार्य करने की योग्यता एवं निजी इच्दाशक्ति होती है। इस सारी प्रक्रिया का विश्लेषण करते समय, लगता है गियर्कें रूसो की वैयक्तिक इच्छाशक्ति और सामान्य इच्छाशक्ति के संबंधों से प्रभावित हुआ है। गियर्कें शरीर से समूह की उपमा देते हुए यह स्वीकार करता है कि समूह भी वास्तविक मस्तिष्क, वास्तविक इच्छाशक्ति और राज्य की वास्तविक शक्ति रखता है।\n\nनियो कांटियम केल्सन ने विशुद्ध विधि विज्ञान के सिद्धांतों के आधार पर सामूहिक व्यक्तित्व का सिद्धांत प्रतिपादित किया। केल्सन स्वाभाविक और विधिक व्यक्तित्वों में कोई अंतर नहीं मानता। उसके अनुसार विधिक दृष्टि से व्यक्तित्व समन्वयकों का मानवीकरण है। यह कतिपय अधिकार कर्तव्य संकुलों को एकता प्रदान करनेवाला केंद्र बिंदु है।\n\nइन सिद्धांतों से यह स्पष्ट है कि ये विधिक व्यक्तित्व की केवल दार्शनिक व्याख्या अथवा सामूहिक व्यक्तित्व का राजनीतिक विवेचन मात्र हैं। यही कारण है कि ये सिद्धांत एक व्यक्ति कंपनी संस्थान के शत्रुचरित्र, प्रमुख और सहायक कंपनियों के मध्य के आदान प्रदान की सम्यक् व्याख्या करने में असमर्थ हैं।\n\nराजनीतिक दृष्टि से कल्पना सिद्धांत अबोध और व्यक्तिवादी है। यह व्यक्ति को ही वास्तविक व्यक्तित्व मानता है। प्रोफेसर वॉल्फ की यह मान्यता है कि यह सिद्धांत स्वतंत्र समिति के सिद्धांत के विपरीत है। रियासत सिद्धांत राज्य को समितियों को व्यक्तित्व प्रदान करने या छीन लेने की पूर्ण शक्ति देता हैं। यदि इस सिद्धात का यह अर्थ लिया गया कि समस्त सामूहिक जीवन राज्यप्रदत्त रियासत का परिणाम है तो वह वस्तुस्थिति से भिन्न बात होगी। समूह सदैव रहते आए हैं। भारत में संयुक्त परिवार, रोम की परिवार पद्धति, धार्मिक और आर्थिक संगठन इत्यादि इस बात के पर्याप्त प्रमाण हैं। यथार्थवादी सिद्धांत समूह के अस्तित्व की यथार्थता पर जोर देकर समूह की स्वतंत्रता और उसके अधिकारों के नीतियुक्त स्वीकरण की मांग करता है। संस्थानों को वास्तविक व्यक्ति मानना विधि के लिए उपयुक्त है किंतु यह कहना गलत होगा कि किसी समूह के बनते ही उसे व्यक्तित्व मिल जाता है, क्योंकि विधि किसी भी समूह की विकासशील स्थितियों को नहीं आँक सकता। उसका इस बात पर जोर देना उचित है कि समूह अपना व्यक्तित्व प्राप्त करने के कतिपय औपचारिकताओं को पूरा करे। गियर्कें के विचार हीगल से बहुत मिलते हैं। वह यह कहता है कि राज्य सर्वोच्च संस्थान है जिसकी वास्तविक इच्छाशक्ति और मस्तिष्क है और इसलिये उसे अन्य समूहों और संस्थानों पर निंयत्रण रखना चाहिए। यथार्थवादी सिद्धांत उन समितियों के विधिक व्यक्तित्व को भी स्वीकार करता है जिन्हें विधिक मान्यता भी न मिली हो, यथा रोमन डच विधि जिसने कंपनीज ऐक्ट के लागू होने के पूर्व ही बिल्डिंग सोसायटी को मान्यता दे दी। लेकिन यह कहना कि विधिक व्यक्तित्व वास्तविक है, समाजशास्त्रीय तथ्य नहीं है। फ्रीडमेन ने उचित ही कहा है कि मानव व्यक्तित्व व्यक्तिवादिता और आत्मचेतना की अनुभूति होती है और उसमें एक अनुभव होता है किंतु सामूहिक चेतना और समूह के अनुभव केंद्र की शोध के सभी प्रयास असफल हुए हैं।\n\nप्रोफेसर पेटन का कहना है कि बुद्धिमत्ता से प्रयुक्त न करने पर कोई भी एक सिद्धांत गलत परिणामों की ओर ले जा सकता है। इसलिये इन सिद्धांतों को प्रयुक्त करते समय यह ध्यान में रखा जाए कि ये उसी उद्देश्य के लिए प्रयुक्त हों जिसके लिए इन्हें प्रतिपादित किया गया। दूसरे अर्थों में किसी राजनीतिक दर्शन को समर्थित करने के लिए इन्हें प्रयुक्त न किया जाए।\n\nव्यवहार में न्यायालयों ने किसी भी सिद्धांत का अनुकरण नहीं किया यद्यपि प्रारंभ में संस्थान कदाचित् कल्पना सिद्धांत के कारण अपराध से बचते रहे। अब उस क्षेत्र के लिए भी वे उत्तरदायी है। कर्मचारियों के अपराधों (टोर्ट) के लिए भी इन्हें उत्तरदायी ठहराया जाता है। इस विचार का कि संस्थान उन्हीं व्यक्तियों के कार्यों के लिए उत्तरदायी हैं जो उनके लिए कार्य करते हैं और सोचते हैं, अभी निश्चित निर्णय नहीं हो पाया है। यह अनिश्चित स्थिति कंपनी को उसके हिस्सेदारों के समरूप समझाने की न्यायालयों की नीति की है। भारतीय सर्वोच्च न्यायालय ने हिस्सेदारों को कंपनी के समरूप समझने की बात को एक मामले में अस्वीकार कर दिया जब कि एक हिस्सेदार ने कंपनी के मूलभूत अधिकारां की अवहेलना की शिकायत की।\n", "id": "180988", "title": "विधिक व्यक्तित्व"}
{"url": "https://hi.wikipedia.org/wiki?curid=180989", "text": "फर्नान्दिना (गैलापागोस)\n\nफर्नान्दिना द्वीप (नारबोरॉह) का नाम आरागॉन के राजा फर्डिनेंड द्वितीय, के सम्मान में रखा गया है। फर्डिनेंड द्वितीय ने कोलंबस की यात्रा को प्रायोजित दिया गया था। फर्नान्दिना का क्षेत्रफल 642 वर्ग किलोमीटर (248 वर्ग मील) और अधिकतम ऊंचाई 1,494 मीटर (4,902 फुट) है। यह गैलापागोस द्वीपसमूह का सबसे छोटा और सबसे पश्चिम मे स्थित द्वीप है। 13 मई 2005, को द्वीप पर एक नयी ज्वालामुखी प्रक्रिया शुरू हुई। ज्वालामुखी प्रक्रिया के दौरान ज्वालामुखी से निकली राख और जल वाष्प के बादल हवा में 7 किलोमीटर (4.4 मील) ऊपर तक उठ गये और निकला हुआ लावा ज्वालामुखी की ढलान से समुद्र की ओर बहने लगा। पुंटा एस्पिओनोसा वो संकरी भूमि है जहां सैकड़ों समुद्री गोहें काली लावा चट्टानों पर इकट्ठा होती है। प्रसिद्ध उड़ानरहित जलकाग के साथ इस द्वीप पर गैलापागोस पेंगुइन, पेलिकन और जलसिंह भी बड़ी संख्या में पाये जाते हैं। विभिन्न प्रकार के लावा प्रवाह और सदाबहार वनों को भी यहाँ देखा जा सकता है।\n", "id": "180989", "title": "फर्नान्दिना (गैलापागोस)"}
{"url": "https://hi.wikipedia.org/wiki?curid=180992", "text": "प्राकृतिक न्याय\n\nप्राकृतिक न्याय (Natural justice) न्याय सम्बन्धी एक दर्शन है जो कुछ विधिक मामलों में न्यायपूर्ण (just) या दोषरहित (fair) प्रक्रियाएं निर्धारित करने एवं उन्हे अपनाने के लिये उपयोग की जाती है। यह प्राकृतिक विधि के सिद्धान्त से बहुत नजदीक सम्बन्ध रखती है। \n\nआम कानून में 'प्राकृतिक न्याय' दो विशिष्ट कानूनी सिद्धांतों को संदर्भित करता है-\n\n\n\n", "id": "180992", "title": "प्राकृतिक न्याय"}
{"url": "https://hi.wikipedia.org/wiki?curid=180993", "text": "फ्लोरियाना (गैलापागोस)\n\nफ्लोरियाना द्वीप को इसका यह नाम ईक्वाडोर के पहले राष्ट्रपति जुआन जोस फ्लोरेस के नाम से मिला है जिनके शासनकाल के दौरान गैलापागोस द्वीपसमूह को ईक्वाडोर के अधिकार क्षेत्र में शामिल किया गया था। द्वीप को पहले इंग्लैंड के चार्ल्स द्वितीय के नाम पर चार्ल्स नाम से जाना जाता था। द्वीप को कोलंबस के एक तीव्रगामी पोत (कैरावल) सांता मारिया के नाम पर सांता मारिया द्वीप भी कहा जाता है। फ्लोरियाना द्वीप का क्षेत्रफल 173 वर्ग किलोमीटर (66.8 वर्ग मील) और अधिकतम ऊंचाई 640 मीटर (2,100 फुट) है। फ्लोरियाना द्वीप का मानव इतिहास सबसे दिलचस्प है साथ ही यह उन द्वीपों में से एक है जिन पर मानव ने सबसे पहले रहना शुरु किया। राजहंस और हरे समुद्री कछुओं द्वीप पर अपने घोंसले (दिसंबर से मई) बनाते हैं। एक समुद्री पक्षी \"पटापैगाडा\" या गैलापागोस पितरेल यहाँ पाया जाता है, जो अपने जीवनकाल का अधिकांश भूमि से दूर रहकर बिताता है।\n18 वीं सदी से ही व्हेल शिकारियों नें डाकघर खाड़ी (पोस्ट ऑफिस बे) में, एक लकड़ी का पीपा (बैरल) रखा था जिसका प्रयोग डाकघर के रूप में किया जाता था और यहाँ से डाक को उठाकर उन पोतों के माध्यम जो यूरोप और संयुक्त राज्य अमेरिका को वापस लौट रहे होते थे को यूरोप और संयुक्त राज्य अमेरिका में उसके गंतव्य तक पहुँचाया जाता था। \"डेविल्स् क्राउन\", जो पानी के नीचे एक ज्वालामुखी शंकु है, में प्रवाल संरचनायें पाई जाती हैं।\n", "id": "180993", "title": "फ्लोरियाना (गैलापागोस)"}
{"url": "https://hi.wikipedia.org/wiki?curid=180995", "text": "विधिकार\n\nसामान्य भाषा में विधिकार और विधायक शब्दों का प्रयोग भिन्न अर्थों में किया जाता है। विधिकार (law Givers) के प्रयोग से ऐसे व्यक्ति का अभिप्राय है जो स्वयं विधि का निर्माण करे और विधायक किसी एक अथवा कुछ विधियों का निर्माण कर सकता है लेकिन विधायक विधि संस्थानों - संसद, विधानमंडल आदि - में बैठकर अन्य विधायकों के साथ मिलकर विधि का निर्माता होता है अत: व्यक्तिगत रूप से वह विधि का निर्माण नहीं करता। \n\nविधिकार की परिभाषा देने के पूर्व विधि संबंधी दृष्ष्टिकोण स्पष्ट होना आवश्यक है। विधि के सिलसिले में कानून, सत्य, धर्म, न्याय, राइट, रेस्ट, ड्रायट आदि भिन्न शब्दों का प्रयोग किया जाता है। लैटिन भाषा में लेजिस्लेटर (विधायक) अथवा जूरिसडेटर (न्यायनिर्माता) शब्दों का प्रयोग नहीं मिलता, लेकिन \"लेजेनडेरे\" और \"लेक्स डेट\" में (विधि देने और प्रयुक्त विधि) का उल्लेख मिलता है। जस्टीनियन ऐसे विधिकार को विधायक की संज्ञा दी गई है। यूनानी भाषा में भी विधिकार के संबंध में इसी भांति अस्पष्टता है। \"थेसमोस\" (Thesmos) का अर्थ एक वाक्य, सूत्र अथवा विधि किया जाता है। विधिसंहिता की नोमोस (Nomos) की संज्ञा दी जाती है। सोलोन (Solon) ने थेसमोइ (थेसमोस का बहुवचन) की रचना की जिसे 250 वर्ष बाद अरस्तू (Aristotle) ने विधिकार नाम से संबोधित किया।\n\nविधि संबंधी विभिन्न व्याख्याओं के कारण इस संबंध में भी मतभेद है कि किस व्यक्ति को विधिकार माना जाए और किसको नहीं। ईश्वरप्रदत्त विधि मानने पर भी उनको संसार में लानेवाले माध्यम का महत्व कम नहीं होता अत: हजरत मूसा, ईसा, मुहम्मद, कन्फ्यूशियस, मनु आदि को इस श्रेणी में रखना पड़ेगा। यदि विधि समाज के विवेक और शील का प्रतीक है तो भी विधिरचना में व्यस्त चाहे वह विधानमंडल हो अथवा न्यायाधीश, जो परंपराओं को नवीन स्थितियों में लागू करने के लिए नई व्यवस्थाएँ देते हैं अथवा ऐसे दार्शनिक विचारक जो समाज के विश्लेषणात्मक अध्ययन के उपरांत उसकी आवश्यकताओं के अनुरूप विधि बनाने पर जोर देते हैं अथवा ऐतिहासिक विकासशृंखला के ऐसे नरेश, सत्तासंपन्न व्यक्ति जिन्होंने अपनी शक्ति और निदेश से नए नियमों की रचना की, उन सभी को विधिकार कहा जा सकता है।\n\nअमरीका के प्रसिद्ध विधिशास्त्री डीन रस्को पउंड ने अपनी पुस्तक \"फिलासफी ऑव ला\" की भूमिका में विधि की व्याख्या करते हुए कहा है कि विधि के संबंध में कम से कम 12 विभिन्न प्रकार की व्याख्याएँ की जाती हैं। \n\nविधिकार के लिए यह आवश्यक प्रतीत होता है कि वह दैवी रूप से अनुप्राणित हो। हम्मूराबी (Hammurabi) की संहिता के आरंभ में यह घोषणा की गई है कि देव मरदुक (God Marduk) ने उसे न्याय के सिद्धांतों को जनता को देने का आदेश दिया। सुमेरिया के उरुकगीना (Urukagina) ने निनगिरूस (Ningirusu) से विधि ज्ञान पाया था। हजरत मूसा ने ईश्वर की प्रेरणा से न्याय के दस निदेशों (Ten commandments) की रचना की। एथेना नामक यूनानी देवता ने जैल्युकस (Zaleucus) को स्वप्न में विधि का ज्ञान दिया। कुछ स्थानों में विधिकार स्वयं कोई देवता अथवा देवतुल्य ऋषि माना जाता है। अंग्रेजी भाषा में ईश्वर को ही विधिकार कहा गया है। ईसाई मत के अतिरिक्त अन्य मतों और धर्मों में ईश्वर अथवा सर्वोच्च सत्ता को विधि का मूल स्रोत माना गया है। मिस्र में मैनेस (Manes), रामुस द्वितीय (Ramus II), बोकोरिस (Bocchoris) फराऔह को जिन्हें पितृदेव माना गया है, उन्हें ही विधिकार भी माना गया है।\n\nभारत में धर्म और अन्य का मूल स्रोत \"ऋत्\" माना गया है। वैदिक काल में यह माना जाता था कि ऋत् चराचर जगत् का नियामक है। प्राकृतिक न्याय और सामाजिक न्याय दोनों का मूल स्रोत ऋत् ही है। ऋत् से ही धर्म की उत्पत्ति हाती है। धर्म से राजा और प्रजा दोनों बँधे रहते थे। वेदों और श्रुतियों के बाद गृह्यसूत्र और श्रौतसूत्रों को धर्मसूत्रों की संज्ञा दी जाती है। इनमें व्यवहार और दंड की भी व्यवस्था थी। इस प्रकार भारतीय विधि का आरंभ इन धर्मसूत्रों से माना जाता है। मैक्समूलर और प्रोफेसर हापकिंस के अनुसार 600 ई. पू. से 200 ई. पं॰ तक के काल में याज्ञवल्क्य ने 20 ऋषियों के नामों की सूची विधिकारों के रूप में दी है। डाक्टर बुहलर और डॉ॰ जाली ने गौतम, बोधायन, आपस्तंब और वशिष्ठ के धर्मसूत्रों को प्राचीन विधिपुस्तकें माना है। धर्मसूत्रों के बाद मनु, याज्ञवल्क्य, नारद, वृहस्पति, कात्यायन, पितामह, यम, हरित, अंगिरस, ऋष्यशृंग, प्रजापति, संवर्त, दक्ष, कर्षणाजिनी, पुलस्त्य, लंगाक्षी, विश्वामित्र की स्मृतियों को विधिग्रंथ माना गया है अत: ये लोग भारत के विधिकार माने जाते हैं।\n\nमनु का कालनिर्धारण प्राय: 1500 वर्ष ई. पू. किया गया है। मनु ने विधि के चार स्रोत बतलाए हैं - (१) श्रुति (वेद), (2) स्मृति, (3) परंपराएँ, और (4) प्रत्येक व्यक्ति की आत्मचेतना। उन्होंने यह भी स्पष्ट रूप से कहा है कि श्रुति और स्मृति में मतभेद होने पर श्रुति मान्य होती है और इन दोनों को अन्य दो स्रोतों से श्रेष्ठ माना जाता है। मनुस्मृति अथवा मनुसंहिता इनकी विधिसंहिता मानी जाती है।\n\nयाज्ञवल्क्य को कुछ लोग मनु का समसामयिक मानते हैं और कुछ लोग उनके बाद का मानते हैं। याज्ञवल्क्य स्मृति में वही बातें कही गई हैं जिनका उल्लेख मनुसंहिता में है। याज्ञवल्क्य ने पूरी सामग्री को विभाजित कर उसे फिर से व्यवस्थित किया। याज्ञवल्क्य ने परंपराओं और सामान्य न्याय पर यथेष्ट जोर दिया है। साक्षी आदि प्रश्नों पर याज्ञवल्क्य ने अपनी परिभाषाएँ प्रस्तुत की हैं।\n\nनारद स्मृति की रचना मनुस्मृति के आधार पर की गई, फिर भी उसमें अनेक नई बातों का समावेश है। न्यायालयों में न्याय की कैसी व्यवस्था हो, इसका नारद स्मृति में सविस्तार वर्णन है। नारदस्मृति ने देश के न्यायप्रशासन का वर्गीकरण कर उसको व्यवस्थित किया। मनु और याज्ञवल्क्य ने व्यवहार को 18 भागों में विभाजित किया था, उन्हें नारद ने 132 उपविभागों में विभाजित कर उनका स्पष्टीकरण किया।\n\nवृहस्पतिस्मृति और मनुस्मृति की समानता की लक्ष्य कर कुछ विद्वानों ने उसे \"वार्तिक\" कहा। बृहस्पतिस्मृति में अनेक नियमों की व्याख्या करते हुए उन्हें समयानुकूल बनाने का भी प्रयास किया गया है। बृहस्पतिस्मृति में न्यायप्रशासन और न्यायालय व्यवस्था का नारद स्मृति की भाँति सविस्तार वर्णन किया गया है। इसमें न्यायालय के अधिकारियों की संख्या दस बताई गई है जबकि नारद स्मृति में यह संख्या आठ रखी गई है। अमात्य और पुरोहित भी न्यायालय के अधिकारी बताए गए हैं। बृहस्पतिस्मृति में स्त्रियों को उत्तराधिकार का अधिकारी माना गया है। न्यायालय में प्रार्थनापत्र देने और उसके बाद की कार्रवाइयों का भी उल्लेख है। दीवानी और फौजदारी न्यायव्यवस्था का इसमें अलग अलग उल्लेख है।\n\nकात्यायन स्मृति का कालनिर्धारण 400-600 ई. के बीच में किया जाता है। वृहत्पाराशर, पुलस्त्य, पितामह और हरित स्मृतियों की रचनाएँ 400 स 600 ई. के बीच के समय की बताई जाती हैं। पितामह स्मृति का उल्लेख मिताक्षरा, स्मृतिचंद्रिका और अपरक में मिलता है। कुछ लोग यम को धर्मशास्त्रों का व्याख्याकार मानते हैं और कुछ उन्हें स्मृतिकार कहते हैं। हरित स्मृति में व्यवहार शब्द की परिभाषा देने का प्रयास किया गया है।\n\nस्मृतियों के बाद निबंधों और टीकाओं का स्थान है जिनमें स्मृतियों की व्याख्या करने का प्रयास किया गया। 900 ई. के बाद आधुनिक काल तक किसी नवीन स्मृति की रचना का उल्लेख नहीं मिलता, केवल टीकाओं और निबंधों की रचना हुई। इसके बाद हिंदू कानून उन भागों में बँट गया जिनके नामों से हम आज परिचित हैं। इनमें मिताक्षरा और दायभाग प्रमुख हैं। मिताक्षरा याज्ञवल्क्य स्मृति पर विज्ञानेश्वर की टीका है जिसकी रचना 11वीं शताब्दी में हुई। जीमूतिवाहन ने 13वीं और 15वीं शताब्दी के बीच में दायभाग की रचना की जिसमें सभी स्मृतियों की बातें शामिल हैं। दायभाग कानून केवल बंगाल में चलता है और उसके साथ ही, \"दायतत्व\" और \"दाय-कर्म-संग्रह\" नामक ग्रंथों का प्रचलन है।\n\nमिताक्षरा के बाद उनमें चार उपविभाग हो गए हैं-\n\nहिंदू न्याय और विधि के इतिहास में वैदिक ऋषियों के अतिरिक्त स्मृतिकारों को विधिकार कहा गया है।\n\nभारत में मुसलमानी शासनकाल में अनेक सुलतानों और बादशाहों ने विधिनिर्माण का प्रयास भले ही किया हो लेकिन उन्हें विधिकार नहीं माना जाता।\n\nअंग्रेजी शासनकाल में विधि आयोगों की स्थापना कर उनके माध्यम से विधि-रचना शुरु की गई और बाद में विधानमंडलों द्वारा विविध रचनाएँ की गईं।\n\nभारत के स्वतंत्र होने पर संविधान परिषद ने देश के संविधान की रचना की और उस समय देश के विधिमंत्री डॉ॰ बी. आर. अंवेदकर ने देश के अनेक विधिपंडितों के सहयोग से अपूर्व विधिरचना की लेकिन शास्त्रीय परिभाषा में इन लोगों को विधिकार नहीं कहा जा सकेगा। इसी भांति प्रसिद्ध न्यायाधीश श्री राधाविनोद पाल तथा सर्वोच्च न्यायालय के न्यायाधीशगण विधिविद्या के प्रकांड पंडित हैं और न्याय तथा विधि की व्यवस्थाएँ देते हैं। इनका भी शास्त्रीय परिभाषा में विधिकार नहीं कहा जा सकता।\n\nएक देश, काल में अनेक विधिकार हों इसकी संभावना कम होती है। रोम में डेसेंवीरी (The Decemviri) ने रोम के 12 सूत्रों (twelve tables) की रचना की लेकिन उसे विधिकार नहीं माना जाता है। लेकिन कुछ शासकों ने विशेष प्रकार की विधियों की रचना की, उन्हें विधिकार माना जाता है। इस श्रेणी में जस्टीनियन के कार्पस जूरिस (Corpus juris), नेपोलियन की संहिता (Code Napoleon) को कानून या विधि माना जाता था और उनके निर्माता विधिकार माने जाते हैं। यह आवश्यक नहीं है कि विधिकार को उसके समसामयिक भी विधिकार मानें। ड्राको (Draco) को उसके अपने समय में केवल एक विशेष न्यायाधीश माना जाता था लेकिन उसकी व्यवस्थाओं ने बाद में विधि का रूप ले लिया और उसे विधिकार माना जाने लगा। थिओडोसियस द्वितीय (Theodosius II) ने संहिता की रचना की, उसे भी अब विधिकार माना जाता है।\n\nविधिकार और न्यायाधीश का संबंध भी विचित्र है। पुराने जर्मन विधिकार न्यायाधीश होते थे। विधिकार को न्यायमूर्ति कहा जाता है। हम्मूराबी की संहिता में न्याय देने का उल्लेख है जिसका तात्पर्य यह है कि उस समय के नरेश न्याय देते थे। यूनान का ड्राको (Darco) न्यायाधीश (Themothetes) था। रोम के विधिशास्त्री अपने नरेशों को विधिकार की अपेक्षा विधि का व्याख्याकार अधिक मानते थे। विधिकार और न्यायाधीश दोनों की समानता का यह कारण है कि जर्मन और आंग्ल अमरीकी विधिशास्त्रों में यह स्वीकार किया जाता है कि न्यायाधीश ईश्वरीय प्रेरणा से विधि का निर्माण करता है अत: वह स्वयं विधिकार है।\n\nविधिकारों ने जिन विधियों की रचना की उनमें बहुत अंतर है, चाहे वे विधियाँ हजरत मूसा, हजरत मुहम्मद आदि धार्मिक नेताओं की रचना हों अथवा उनकी रचना रामुलस (Romulus) अथवा लाइकरगस (Lycurgus) जैसे सामरिक नेताओं ने की हो अथवा हम्मुरावी संहिता और ड्राको की व्यवस्था में दंडव्यवस्था के रूप में विधि की रचना हुई हो अथवा मनुसंहिता के रूप में एक आदर्श सिद्धांत की स्थापना की गई हो। आधुनिक शोधों से मिले परिणामों के अनुसार सभी विधिकार अपनी समसामयिक परंपराओं, न्यायाधीशों की व्यवस्थाओं और मान्य अधिनियमों को ही विधियों का रूप प्रदान करते रहे हैं। यह बात हम्मूराबी, संहिता और मूसा के दस सिद्धांतों पर लागू होती है। जस्टीनियन तो स्वयं यह स्वीकार करता है कि समसामयिक अधिनियम और न्यायाधीशों की व्यवस्थाओं के आधार पर उसने विधिरचना की।\n\nमान्य विधिकारों के अतिरिक्त ऐसी अनेक विधिपुस्तकें मिलती हैं जिन्हें विधिशास्त्र की अच्छी रचनाएँ कहा जा सकता है और कुछ लोग ऐसे विधिशास्त्रियों को भी विधिकार की श्रेणी में रखना चाहते हैं।\n\nलगश के सुमेरियाई नरेश \"उरुकगीना\" (Urukagina) (अनुमानत: ई. 2750 ई. पू.), वेबीलोन के शासक नबूनायद (Nabunaid, अनुमानत: 556-539 ई. पू.) अपने समय के महत्वपूर्ण विधिकार माने जाते हैं। बेवीलोन के हम्पूराबी शासक की संहिता का तो सबसे अधिक महत्व है। इसका कालनिर्णय अभी नहीं हो सका है। असीरियाई विधिपुस्तकों और हिटाइट संहिता (Hittite code, अनुमानत: 1350 ई. पू.) की रचना करनेवाले विधिकारों का ठीक पता नहीं चला है। यूनानी लेख डियोडोरस (Diodorus) ने मिस्र के फराओह मैनेस (Pharaohs Menes, अनुमानत: 3400 ई. पू.), रामसेस द्वितीय (Ramses II, 1292-1225 ई. पू.), वोकोरिस (Bocchoris, 718-712 ई. पू.) और अमेसिस (Amesis 569-525 ई. पू.) का उल्लेख किया है। लेकिन इसकी पुष्टि अन्य सूत्रों से नहीं हुई है। हजरत मूसा यहूदी विधि के मुख्य विधिकार हैं लेकिन जितनी बातें उनके नाम से चलती हैं वे सब उन्हीं की लिखी नहीं हैं। इनके अतिरिक्त अनेक मसीहा अथवा ईश्वरीय दूतों का नाम विधिकारों के रूप में लिया जा सकता है। जूडा ला नसी (Juda La nisi) द्वितीय शतब्दी मैगोनिडेस (Maimonides, 1135-1204) और जोसेफ कारो (Joseph Karo, 1488-1575) अपने समय के प्रमुख विधिकार माने जाते हैं।\n\nप्राचीन यूनान में एचियन लोक्रिस के जैल्युकस (Zaleucus 650 ई. पू.), आई ओनियन केटना के चरौंडास (Charondas 650 650 ई. पू.) की विधिकारों में गणना की जाती है। स्पार्टा के लाइकरगस (Lycurgus) प्रसिद्ध ड्राको (Darco 621 ई. पू.) और एथेंस के सौलोन (Solon, 594 ई. पू.) का प्रथम श्रेणी के विधिकारों में स्थान है।\n\nप्राचीन रोम में रोमुलस (Romulus) और नूमा (Numa) को विधिकार कहा जाता है लेकिन जब तक रोम साम्राज्य की स्थापना नहीं हो गई थी और वहाँ विधिसंहिता (condification of law) नहीं बन गई थी उस समय तक किसी को विधिकार की संज्ञा देना उचित नहीं है। थियोडोसियस द्वितीय की संहिता विधि संबंधी सामग्री का संकलन मात्र थी। सन् 527-565 ई. में जस्टीनियन की संक्षिप्त सार (digesta) और संहिता प्रकाशित हुई। उसमें विधि और न्याय संबंधी साहित्य को एकत्र किया गया। जस्टीनियन संहिता में जिन विधिशास्त्रियों की रचनाओं का संग्रह है उनमें जूलियन (Julian, द्वितीय शताब्दी), पैपिनियन (Papinian, 212 ई.) और पाल (Paul) (तीसरी शताब्दी के पूर्वार्द्ध) को विधिरचना में सहायक माना जा सकता है।\n\nचीन और जापान के प्राचीन विधिकारों के संबंध में सामग्री प्राय: अप्राप्य है।\n\nमध्ययुगीन जर्मन विधि में किसी व्यक्ति विशेष को विधिकार नहीं कहा गया। इस काल में जिन अधिनियमों की रचना हुई उनमें उनके बनानेवाले का उल्लेख नहीं है। इस युग में न्यायाधीशों को विधिकारा की संज्ञा दी जाती थी। इस संबंध में कुछ अपवाद भी हैं। गोथा नरेश अलारिक द्वितीय ने (Alaric II, 484-507 ई.), थियोडारिक ने (500 ई.) गोथा के निवासियों के अतिरिक्त वहाँ रहनेवालों के लिए विधिसंहिता की रचना की। पश्चिमी सैक्सन नरेश अल्फ्रेड ने (Alfred, 878-901 ई.) और चार्ल्स पंचम ने (1519-58) \"कांस्टीट्यूशियो किम्रिनलिस करोलिना\" की रचना की।\n\nइस्लाम धर्म में मुहम्मद (570-632 ई.) को विधिकर माना जाता है। उन्होंने \"कुरान\" का संकलन किया। मुहम्मद के बाद इस्लाम में चार प्रमुख संप्रदाय हो गए जिनके अपने अपने विधिकार हैं। अबु हनीफा (699-767 ई.), मलिक (715-95 ई.) अल शफई (767-820 ई.) और इबु हनबाल (780-855 ई.) के नाम पर क्रमश: हनफी, मलिकी, शफई और हनबाली नाम के संप्रदाय चल रहे हैं। भारत के अधिकांश सुन्नी मुसलमान हनफी विधि को मानते हैं। शिया संप्रदाय के मुसलमान हजरत मुहम्मद और हजरत अली को ही अपना विधिकार मानते हैं।\n\nईसाई धर्म की धार्मिक विधि बनानेवालों की भी यदि विधिकार माना जाए तो इनोसेंट तृतीय ने (Innocent 111, 1198-1216) \"कारपस जूरिस कैननिसी\" नामक संहिता की रचना की और ग्रिगरी नवम ने (Gregori IX, 1227-41 में) अनेक विधि संबंधी व्यवस्थाएँ दीं, अत: दोनों को विधिकार की श्रेणी में रखा जा सकता है।\n\nमध्ययुग के बाद तो प्राय: प्रत्येक देश में विधिकार हुए हैं। नेपोलियन संसार का मुख्य विधिकार माना जाता है क्योंकि फ्रांस में नेपोलियन ने जिस विधिसंहिता की रचना करवाई उसका प्रभाव संसार के विधिविकास पर पड़ा है।\n\nआंग्ल-अमरीकी विधिव्यवस्था का विकास जिस ढंग से परंपरा, विधानमंडलों द्वारा विधिरचना और न्यायाधीशों की व्यवस्था के माध्यम से हुआ है उसमें यह कहना कठिन है कि कौन कौन व्यक्ति विधिकारों की श्रेणी में आते हैं। ब्रिटेन में ब्रैक्टन, न्यायाधीश कोक, ब्लैकस्टीन, बैथम, आस्टिन आदि विधि दार्शनिकों का विधिक्षेत्र में महत्वपूर्ण स्थान है।\n\n", "id": "180995", "title": "विधिकार"}
{"url": "https://hi.wikipedia.org/wiki?curid=180997", "text": "विधि शासन\n\nविधि शासन या कानून का शासन (Rule of law) का अर्थ है कि कानून सर्वोपरि है तथा वह सभी लोगों पर समान रूप से लागू होती है। \n\nविधि शासन का प्रमुख सिद्धांत है - कानून के समक्ष सब लोगों की समता। भारत में इसे उसी अर्थ में ग्रहण करते हैं, जिसमें यह अंग्रेजी-अमरीकी विधान में ग्रहण किया गया है। भारतीय संविधान में घोषि किया गया है कि प्रत्येक नागरिक के लिए एक ही कानून होगा जो समान रूप से लागू होगा। जन्म, जाति इत्यादि कारणों से किसी को विशेषाधिकार प्राप्त नहीं होगा (अनुच्छेद 14)। किसी राज्य में यदि किसी वर्ग को विशेषाधिकार प्राप्त है तथा अन्यान्य लोग इससे वंचित हैं, तो वहाँ विधि का शासन नहीं कहा जा सकता। अत: प्राचीन राज्यों में अथवा मध्य युग के सामंत समाज में जहाँ शासक वर्ग एवं जनसाधारण के अधिकारों में अंतर था, वहाँ विधि की समता नहीं थी। उदाहरण के लिए रोम साम्राज्य के विधान में हम पैट्रीशियन (उच्च वर्ग) एवं प्लीबियन (जनसाधारण) तथा रोमन नागरिक एवं पेरेग्रिनस (विजित देश के निवासी) के अधिकारों में अंतर पाते हैं। दासता भी विधि द्वारा समर्थित थी। भारत में प्रत्येक व्यक्ति पर, चाहे वह राजा हो या निर्धन, देश का साधारण कानून समान रूप से लागू होता है और सभी को साधारण न्यायालय में समान रूप से न्याय मिलता है। राजनीतिक एवं अंतरराष्ट्रीय पारस्परिक मर्यादा की दृष्टि से इस नियम के थोड़े से अपवाद हैं। यथा, राष्ट्रपति एवं राज्यपाल देश के साधारण न्यायालय द्वारा दंडित नहीं हो सकते (अनुच्छेद 361 (1)) विदेश के राजा, राष्ट्रपति या राजदूत न्यायालय के अधिकारक्षेत्र से बाहर हैं (अनुच्छेद 51)।\n\nभारतीय संविधान में कानून के संरक्षण की समानता न केवल देश के नागरिकों को, अपितु विदेशियों को भी समान रूप से, जाति, धर्म, वर्ण, जन्मस्थान आदि का भेद भाव किए बिना, दी गई है। पुरुषों और स्त्रियों के अधिकार में भी अंतर नहीं किया गया है (अनुच्छेद 15)। सभी नागरिकों को जीविका अथवा सरकारी नियुक्ति में समान अवसर मिलने का अधिकार मिला है (अनुच्छेद 16)। अस्पृश्यता का पूर्ण रूप से निषेध हुआ है (अनुच्छेद 17)। सैनिक एवं शैक्षणिक उपाधियों के अतिरिक्त राज्य अपने नागरिकों को अन्यान्य उपाधि नहीं दे सकता (अनुच्छेद 18)। कोई नागरिक विधि द्वारा निर्धारित अपराध के लिए ही केवल एक बार दंडित हो सकता है (अनुच्छेद 20)। किसी भी व्यक्ति को मृत्युदंड अथवा कारावास विधिसम्मत रूप में ही दिया जा सकता है (अनुच्छेद 21) किसी की संपत्ति यदि सरकार ले तो उसे उसके लिए क्षतिपूर्ति करनी पड़ेगी (अनुच्छेद 31)। संकटकालीन असाधारण परिस्थिति में ही सरकार बिना मामला चलाए किसी को नजरबंद कर सकती है (अनुच्छेद 19 (2))।\n\nसंविधान द्वारा प्रदत्त अपने मूल अधिकारों के अपहरण पर कोई नागरिक न्यायालय में सरकार के विरुद्ध मामला चला सकता है। संविधान में यह निर्देश दिया गया है कि राज्यों के उच्च न्यायालय तथा देश का सर्वोच्च न्यायालय इन मूल अधिकारों की रक्षा करें। निष्पक्ष तथा निर्भीक न्यायाधीशों द्वारा न्याय का विधान किया गया है। इनके आदेशों का पालन करना शासन का कर्तव्य है। निष्पक्ष एवं स्वतंत्र समाचारपत्र तथा जागरूक जनमत, जनाधिकार के प्रहरी हैं।\n\n", "id": "180997", "title": "विधि शासन"}
{"url": "https://hi.wikipedia.org/wiki?curid=180998", "text": "जेनोवेसा (गैलापागोस)\n\nगैलापागोस द्वीपसमूह के द्वीप जेनोवेसा द्वीप (टावर द्वीप) का नाम इटली के एक शहर जेनोवा पर आधारित है कहते हैं कि इसी स्थान पर कोलंबस का जन्म हुआ था। यह द्वीप एक ढाल ज्वालामुखी है जो पश्चिम प्रशांत महासागर में स्थित है। द्वीप का क्षेत्रफल 14 वर्ग किलोमीटर (5.4 वर्ग मील) और अधिकतम ऊंचाई 76 मीटर (249 फुट) है। द्वीप एक बड़े गर्त का किनारा है जो डूबने से बच गया है। द्वीप का एक उपनाम \"पक्षी द्वीप\" भी है जो यहाँ पाई जाने वाली पक्षियों की विविधता को देखते हुये सही जान पड़ता है।\n\nडार्विन खाड़ी में फ्रिगेट पक्षी और अबाबील-पुच्छ गल जो दुनिया की एकमात्र रात्रिचर गल प्रजाति है, पाये जाते हैं। लाल पैरों वाला बूबी पक्षी, नॉडी टर्न, कबूतर और डार्विन फिन्चेस भी देखे जा सकते हैं। प्रिंस फिलिप्स स्टेप्स एक पक्षी-दर्शन पठार है साथ ही यहाँ एक बड़ा पालो सैंटो वन भी है।\n", "id": "180998", "title": "जेनोवेसा (गैलापागोस)"}
{"url": "https://hi.wikipedia.org/wiki?curid=180999", "text": "विधिक वृत्ति\n\nविधिक वृत्ति (Legal profession) वह वृत्ति (व्यवसाय) है जिससे सम्बन्धित लोग विधि का अध्ययन करते हैं, उसका विकास करते एवं उसे लागू करते हैं। वर्तमान समय में विधिक वृत्ति चुनने के इच्छुक व्यक्ति को पहले विधि में डिग्री प्राप्त करना होता है या कोई अन्य विधिक शिक्षा प्राप्त करनी पड़ती है।\n\nआरंभ में विधिक वृत्ति न्यायालय में विधि के गूढ़ार्थ को स्पष्ट करने के सहायतार्थ थी। आज भी इसका मुख्य कार्य यही है। इसके अतिरिक्त आज अधिवक्ता केवल विधिविशेषज्ञ नहीं, समाज के निर्देशक भी हैं। आधुनिक समाज का स्वरूप एवं प्रगति मुख्यत: विधि द्वारा नियंत्रित होती है और विधानसभाओं द्वारा निर्मित विधि केवल सैद्धांतिक मूल नियम होती है, उसके शब्दजाल को व्यवस्थित कर जो स्वरूप चाहें अधिवक्ता उसे प्रदान करते हैं। अतएव विधि का व्यावहारिक रूप अधिवक्ताओं के हाथों ही निर्मित होता है, जिसके सहारे समाज प्रगति करता है। विधिक वृत्ति आधुनिक समाज का मुख्य आधार स्तंभ है।\n\nविधि का स्वरूप और निर्माण स्वभावतया विधिकारों से संबद्ध और संतुलित होता है। विधि का रूप तभी परिष्कृत एवं परिमार्जित हो पाता है जब उस देश की विधिक वृत्ति पुष्ट और परिष्कृत होती है। प्राचीन आदियुग में समाज की संपूर्ण क्रियाशक्ति मुखिया के हाथ में होती थी। तब विधि का स्वरूप बहुत आदिम था। ज्यों ही न्यायप्रशासन व्यक्ति के हाथ से समुदायों के हाथ में आया कि विधि का रूप निखरने लगा, क्योंकि अब नियम व्यक्तिविशेष की निरंकुश मनोवांछाएँ नहीं, सार्वजनिक सिद्धांत के रूप में होते। विधि के उत्कर्ष में सदा किसी समुदाय की सहायता रही है। मध्य एशिया में सर्वप्रथम न्यायाधीशों, धर्मप्रधान देशों में धर्मपंडितों, मिस्र और मेसोपोटामिया में न्यायाधीशों, ग्रीस में अधिवक्ताओं और पंचों, रोम में न्यायाधीशों, अधिवक्ताओं एवं न्यायविशेषज्ञों, मध्यकालीन ब्रिटेन और फ्रांस में न्यायाधीशों, अधिवक्ताओं एवं एटर्नी तथा भारत में विधिपंडितों ने सर्वप्रथम विधि को समुचित रूप दिया। प्रत्येक देश का क्रम यही रहा है कि विधिनिर्माण क्रमश: धर्माधिकारियों के नियंत्रण से स्वतंत्र होकर विधिकारों के क्षेत्र में आता गया। विधिविशेषज्ञों के शुद्ध बौद्धिक चिंतन के सम्मुख धर्माधिकारियों का अनुशासन क्षीण होता गया। \n\nआरंभ में व्यक्ति न्यायालय में स्वयं पक्षनिवेदन करते थे, किसी विशेष द्वारा पक्षनिवेदन की प्रथा नहीं थी। विधि का रूप ज्यों ज्यों परिष्कृत हुआ उसमें जटिलता और प्राविधिकता आती गई, अत: व्यक्ति के लिए आवश्यक हो गया कि विधि के गूढ़ तत्वों को वह किसी विशेषज्ञ द्वारा समझे तथा न्यायालय में विधिवत् निवेदन करवाए। कभी व्यक्ति की निजी कठिनाइयों के कारण भी यह आवश्यक होता कि वह अपनी अनुपस्थिति में किसी को प्रतिनिधि रूप में न्यायालय में भेज दे। इस प्रकार वैयक्तिक सुविधा और विधि के प्राविधिक स्वरूप ने अधिवक्ताओं (ऐडवोकेट्स) को जन्म दिया। पाश्चात्य एवं पूर्वी दोनों देशों में विधिज्ञाताओं ने सदा से समाज में, विद्वान् होने के कारण, बड़ा समान प्राप्त किया। इनकी ख्याति और प्रतिष्ठा से आकृष्ट होकर समाज के अनेक युवक विधिज्ञान की ओर आकर्षित होने लगे। क्रमश: विधिविशेषज्ञों के शिष्यों की संख्या में वृद्धि होती गई और विधिसम्मति प्रदान करने के अतिरिक्त इनका कार्य विधिदीक्षा भी हो गया। फलस्वरूप इन्हीं के नियंत्रण में विधि-शिक्षा-केंद्र स्थापित हुए। विधि सम्मति देने अथवा न्यायालय में अन्य का प्रतिनिधि बन पक्षनिवेदन करने का यह पारिश्रमिक भी लेते थे। क्रमश: यह एक उपयोगी व्यवसाय बन गया। आरंभ में धर्माधिकारी तथा न्यायालय इस विधिक व्यवसाय को नियंत्रित करते थे किंतु कुछ समय पश्चात् व्यवसाय तनिक पुष्ट हुआ तो इनके अपने संघ बन गए, जिनके नियंत्रण से विधिक वृत्ति शुद्ध रूप में प्रगतिशील हुई। विधिक वृत्ति में सदा दो प्रकार के विशेषज्ञ रहे-एक वह जो अन्य व्यक्ति की ओर से न्यायालय में प्रतिनिधित्व कर पक्षनिवेदन करते, दूसरे वह जो न्यायालय में जाकर अधिवक्तृत्व नहीं करते किंतु अन्य सब प्रकार से दावे का विधि-दायित्व लेते। यही भेद आज के सौलिसिटर तथा ऐडवोकेट में है। विधिक वृत्ति की प्रगति की यह रूपरेखा प्राय सब देशों में रही है।\n\nवैयक्तिक सुविधा और विधि की जटिलता को लक्ष्य कर रोम में विधिविशेषज्ञों से विधिसंमति लेने की प्रथा स्थापित हुई। विधिज्ञाता अपने उच्चतर ज्ञान द्वारा जनसाधारण की सहायता करते। चतुर विधिज्ञाता वादी या प्रतिवादी एक पक्ष को विधि के अनुकूल वक्तव्य रटा देते, वह उन्हीं शब्दों में न्यायालय में अपना पक्ष निवेदन करता। इस सहायता के लिए यह पारिश्रमिक भी लेते। रोमन युवक इस व्यवसाय की ओर आकृष्ट हुए और विधि का अध्ययन करने लगे। 300 ई. पू. के पार्श्वकाल में विधिविशेषज्ञ वादी या प्रतिवादी को वक्तव्य लिखकर देने के स्थान पर उनके प्रतिनिधि बन न्यायालय में उनका पक्ष निवेदित करने लगे। सिसरो इसी प्रकार के एक प्रमुख अधिवक्ता थे। प्रमुख अधिवक्ताओं के संसर्ग में रहनेवाले युवक विधिशिक्षा ग्रहण करते। इन वैयक्तिक शिक्षा केंद्रों में यह विशेषज्ञ सैद्धांतिक और व्यावहारिक दोनों प्रकार की शिक्षा देते अतएव यह अधिवक्तओं के स्रष्टा भी थे। इन वैयक्तिक शिक्षाकेंद्रों के अतिरिक्त यूरोप और मध्य यूरोप में अन्य विधि-शिक्षा-केंद्र स्थापित हुए। एथेंस, एलगजंाड्रिया, कुस्तुनतुनिया तथा बेरूत में 5वीं शताब्दी के पूर्वार्ध में ऐसे केंद्रों का वर्णन मिलता है। शिक्षाकेंद्रों के प्रादुर्भाव के साथ ही यह नियम भी बना कि अधिवक्ता पद ग्रहण करने के लिए इन केंद्रों में निश्चित काल की उपस्थिति एवं प्रमाणपत्र अनिवार्य है। यह अवधि कहीं चार तथा कहीं पाँच वर्ष तक निर्धारित थी। आटोमन साम्राज्य काल की समृद्धि में इटली, वेविया, मिलान इत्यादि में विधिक वृत्ति की शिक्षा होती रही। बारहवीं शताब्दी में रेनासाँ के साथ रोम की विधिशिक्षा की पुनर्जाग्रति हुई तथा समस्त यूरोप में विधिक वृत्ति के शिक्षालय निर्मित हुए।\n\nफ्रांस में भी अधिवक्ता और विधि सहायक दो प्रकार के विधिवृत्तिकार थे। तेरहवीं शताब्दी से अधिवक्ताओं ने प्रतिनिधि रूप में पक्षनिवेदन आरंभ कर दिया था। चौदहवीं शताब्दी में अधिवक्ता इतने लोकप्रिय हो गए थे कि इनको पक्षनिवेदन की विधिवत् स्वीकृति मिल गई और इनके नियंत्रणार्थ राज्य द्वारा एक विधि नियम बना। इसके अनुसार इन्हें सद्व्यवहार की शपथ ग्रहण करनी पड़ती तथा राज्य को कुछ कर देना पड़ता। इन्हें उचित पारिश्रमिक लेने की अनुमति प्राप्त थी। साधरणतया अब सब न्यायालयों में अधिवक्ताओं द्वारा ही पक्षनिवेदन किया जाता। अधिवक्ता संघ भी थे जो कालांतर में इतने शक्तिसंपन्न हुए कि अधिवक्ता वृत्ति का व्यवहार संचालन और नियंत्रण करने लगे। केवल इनके सदस्यों को ही पक्षनिवेदन करने का एकाधिकार प्राप्त था।\n\nइंग्लैंड में तेरहवीं शताब्दी में शुद्ध विधिक वृत्ति का प्रादुर्भाव हुआ। इससे पूर्व विधिक वृत्ति धार्मिक संस्थाओं से संबंधित थी। अधिवक्ता और विधि सहायक का भेद यहाँ भी विद्यमान था। आरंभ में न्यायालय की विशेष अनुमति प्राप्त कर ही अधिवक्ता द्वारा पक्षनिवेदन किया जाता; क्रमश: यह साधारण व्यवहार बन गया। एडवर्ड प्रथम के काल से अधिवक्ता के विरुद्ध पक्ष के प्रति असावधानी तथा धोखे का दावा चल सकता था। कामन लॉ अधिवक्ता तथा धार्मिक संस्थाओं के अधिवक्ताओं में भेद किया गया तथा उन्हें कामन लॉ न्यायालयों में विशेष अवसरों के अतिरिक्त वक्तृत्व का अधिकार नहीं रहा। ईयर बुक के अनुसार तेरहवीं चौदहवीं शताब्दी में ही देश में अधिवक्ता समुदाय समुचित रूप धारण कर चुका था तथा इंग्लैंड की विधिप्रणाली की मुख्य शक्ति था। इसी समय इनके दो भेद हुए, साजेंट तथा अप्रेंटिस। जो राज्य की ओर से दावों में पक्षनिवेदन करते वे सार्जेट (राज्यसेवक) कहलाए, दूसरे अप्रेंटिस माने गए। सार्जेंट को अप्रेंटिस से अधिक सुविधाधिकार प्राप्त थे। ईयर बुक संभवत: इन्हीं की संपादित है। अधिवक्ता और पक्षों के बीच एक समझौता होता, जिसका प्रवर्तन न्यायालय में विधिवत् असावधानी या किसी अन्य दोष के लिए हो सकता था। अधिवक्ता संघ \"इन\" कहलाते। मुख्य के नाम थे, लिंकन इन, ग्रेज़ इन, दिन इनर टेंपल, दि मिडिल टेंपल। इन संघों में इंग्लैंड की विधि की शिक्षा दी जाती जो विश्वविद्यालयों में नहीं मिलती थी। अतएव ये विधि व्यवसाय के शिक्षालय भी थे। इनमें सैद्धांतिक एवं व्यावहारिक दोनों प्रकार की शिक्षा दी जाती। पंद्रहवीं शताब्दी तक ये संघ पुष्ट हो चुके थे। शिष्यों को अधिवक्तृत्व का प्रमाणपत्र देने का इन्हें एकाधिकार प्राप्त था। इन्हीं की आज्ञा से अटर्नी पक्षनिवेदन के अधिकार से वंचित हुए। यह भेद आज के सौलिसिटर तथा अधिवक्ता में विद्यमान है, प्रथम सौलिस्टर तथा दूसरा बैरिस्टर के नाम से प्रचलित है। इंग्लैंड की विधिक वृत्ति का एक विशेष रूप यह है कि जहाँ अन्य यूरोपीय देशों में विधिशिक्षा, शिक्षालयों द्वारा नियंत्रित हुई, यहाँ विधि वृत्ति संघों ने विधिशिक्षा, शिक्षालयों द्वारा नियंत्रित हुई, यहाँ विधि वृत्ति संघों ने विधिशिक्षा का दायित्व ग्रहण कर इसे नियंत्रित किया। अतएव इंग्लैंड में विधि धार्मिक अंकुश से स्वाधीन हो शुद्ध रूप में प्रगतिशील हो पाई।\n\nभारतीय आर्य परंपरा के अनुसार आदिकाल से विधिपूर्ण न्याय की अपेक्षा की जाती थी। न्यायकारी के रूप में राजा सर्वदा विधि-आबद्ध होता। ऋग्वैदिक काल में पुरोहित, विधिज्ञाता, एवं धर्मसूत्रकाल में विधिपंडितों एवं उनकी सभाओं की सहायता से न्यायप्रशासन होता। गौतमसूत्र में इस प्रकार का विधिज्ञाता प्राङ्विवाक के नाम से वर्णित है जिसने संभवत: क्रमश: न्यायाधीश का रूप लिया। बृहस्पति का कथन है कि न्यायालय के समक्ष त्रुटिपूर्ण याचिका अस्वीकृत हो जाती। इससे स्पष्ट है कि विधि का रूप बहुत कुछ प्राविधिक हो चुका था तथा न्याय कार्य में विधिविशेषज्ञों की सहायता आवश्यक थी। किंतु यह विधिसहायक राज्य द्वारा नियुक्त होते तथा समाज में यह एक प्रमुख व्यवसाय था किंतु आधुनिक अधिवक्ता का परिचय इस काल में नहीं मिलता। विधिक प्रतिनिधि द्वारा पक्षनिवेदन की प्रथा नहीं थी। न्यायालयों में राजकीय विधिपंडित, तथा समाज में विधिज्ञाता होते, जिनसे विधिक सहायता लेने की प्रथा अवश्य थी। बहुधा यह पारिश्रमिक भी लेते।\n\nयवनों (विदेशियों) के आगमन के पश्चात् न्यायप्रशासन यवन या मुसलिम प्रथा के अनुसार होने लगा। यवन प्रथा के अनुसार भी स्पेन, तुर्किस्तान, ईरान में इस्लाम राज्य के आरंभ में अधिवक्ता की प्रथा नहीं मिलती। काजी, मुफ्ती, मुज्तहिद विधिज्ञाता होते, जिनकी सहायता से कुरान एवं इज्मा के अनुकूल न्याय किया जाता। सुबुक्तगीन, महमूद गजनी तथा मोहम्मद गोरी ने यही प्रथा भारत में प्रचलित की। इब्नबतूता के कथनानुसार तुगलक काल में वकील का वर्णन मिलता है। अकबर के राज्यकाल में वकील प्रथा थी या नहीं, इसपर मतभेद है। इनका वर्णन जैसे फिखए फीरोजशाही तथा फतवा ए आलमगीरी में है। औरंगजेब के राज्यकाल में वकील प्रथा थी, यह प्रमाणित है। नियम था कि दोनों पक्षों की तथा उनके वकीलों की अनुपस्थिति में दावा अस्वीकृत हो जाता। इतिहासकार बादौनी, राय अरजानी नामक एक हिंदू वकील का वर्णन करता है। सर टामस रो ने भी इस काल में वकील प्रथा होने की बात की पुष्टि की है। ईस्ट इंडिया कंपनी के कई दावों में वकीलों द्वारा पक्षनिवेदन का वर्णन प्राप्त होता है। भारत के अंतिम स्वतंत्र शासक बहादुरशाह के समय में ज्ञात होता है कि एक व्यक्ति को चतुर अधिवक्ता होने के लिए वकालत खाँ की पदवी दी गई थी। औरंगजेब के काल से ही वकील (अधिवक्ता) राजकीय तथा साधारण दोनों प्रकार के होते थे। राजकीय अधिवक्ता वकील-ए-सरकार तथा साधारण अधिवक्ता वकील-ए-शहरा कहलाते थे। वकील-ए-सरकार को एक रुपया प्रति दिन वेतन मिलता था। यह आवश्यक था कि सब अधिवक्ता वकालतनामा लेकर ही पक्षनिवेदन करें।\n\nतत्पश्चात् ईस्ट इंडिया कंपनी के समय में विशेष प्रदेशों में अधिवक्ता संबंधी रेग्यूलेशन धाराएँ बनीं। सर्वप्रथम 1793 ई. में बंगाल, बिहार, उड़ीसा में लार्ड कार्नवालिस के उद्योग से विधिक वृत्ति व्यवस्थित हुई। इस धारा के अनुकूल इनकी शपथप्रणाली, निश्चित पारिश्रामिक, वकालतनामे द्वारा ही पक्षनिवेदन का अधिकार एवं सदर दीवानी अदालत द्वारा अधिवक्तृत्व की सनदप्राप्ति, सब बातें निश्चित हुईं तथा वकील एवं मुख्तार दोनों को अधिवक्तृत्व का अधिकार प्राप्त हुआ। 1803 ई. में उत्तर पश्चिमी सीमांत प्रदेशों में विधिक वृत्ति का नियम बना। 1802 में मद्रास तथा 1802 और 1827 में बंबई प्रांत में इसी प्रकार के रेग्यूलेशन नियम बने। सब प्रदेशों के लिए सार्वजनिक रूप से विधिक वृत्ति का नियंत्रण सर्वप्रथम 1846 ई. में विधिनियम द्वारा हुआ। इसके अनुसार पूर्व नियम के विरुद्ध केवल हिंदू, मुसलमान ही नहीं किसी धर्म का अनुयायी भी अधिवक्ता हो सकता था एवं बैरिस्टरों को सुप्रीम कोर्ट के अतिरिक्त सदर अदालतों में भी पक्षनिवेदन की अनुमति प्राप्त हुई। किंतु यह केवल कंपनी के न्यायालयों से संबंधित था। 1865 ई. में विधिनियम द्वारा प्लीडर, मुख्तार, रेवेन्यू प्रतिनिधि विधिवत् रूप से अधिवक्तृत्व के अधिकारी हुए। 1879 में इसका संशोधन हुआ तथा हाईकोर्ट का अधिवक्ताओं को सनद देने तथा उससे वर्जित करने का अधिकार प्राप्त हुआ। 1923 ई. में स्त्रियों को अधिवक्ता होने का अधिकार स्पष्ट हुआ। अंत में देश के समस्त एवं विभिन्न श्रेणियों के अधिवक्ताओं में समानता लाने के हेतु 1926 में इंडियन बार काउंसिल ऐक्ट पास हुआ। वर्तमान काल में बैरिस्टर सोलिसिटर (एटर्नी), वकील, प्लीडर, मुख्तार, रेवेन्यू एजेंट अधिवक्तृत्व के अधिकारी हैं। इनका नियंत्रण इसके अधिवक्ता संघ, बार काउंसिल, तथा देश के विशेष नियमों एवं अधिनियमों द्वारा होता है। अन्य देशों की भाँति यहाँ भी निजी सुविधा एवं विधि प्राविधिकता के कारण अधिवक्ता का जन्म हुआ। किन्तु यहां तीन प्रेसीडेंसी टाउन के अतिरिक्त सालिसिटर की प्रथा कहीं नहीं मिलती।\n\nभारतीय विधि शिक्षा के पाठ्यक्रम में प्रायः निम्नलिखित विषयों की शिक्षा सम्मिलित होती है-\n\n\n\n", "id": "180999", "title": "विधिक वृत्ति"}
{"url": "https://hi.wikipedia.org/wiki?curid=181016", "text": "गाम्बिया नदी\n\nगाम्बिया नदी, अफ़्रीका की एक प्रमुख नदी है, जो उत्तरी गिनी के फ़ोटा जालोन (\"Fouta Djallon\") पठार से निकलकर १,१३० किमी पश्चिम में बहती हुई अंध महासागर में गिरती है। इस नदी का आधा भाग नौकायन के योग्य है।\n\nयह नदी प्रमुखतः गाम्बिया नामक देश के नाम से जानी जाती है जो अफ़्रीकी मुख्यभूमि पर सबसे छोटा देश है और इस देश में नदी के निचले बहाव का आधा भाग और दो किनारे पड़ते हैं।\n\nफ़ोटा जालोन से आगे बढ़ते हुए यह नदी उत्तर-पश्चिम में बहती हुई सेनेगल के टांबाकौन्डा प्रांत में प्रवेश करती है, जहाँ यह निओकोलो-कोबा राष्ट्रीय उद्यान (\"Parc National du Niokolo Koba\") से बहती हुई निकलती है और फिर नीरी को और कोलोउन्तोउ नदियाँ इसमें मिलती हैं और फिर यह नदी गाम्बिया में फाटोटो नामक स्थान पर प्रवेश करती है। इस बिन्दू के बाद नदी आमतौर पर पश्चिम की ओर ही बहती है, लेकिन घुमावदार मार्ग से होती हुई यह महासागर में मिलने के स्थान पर लगभग १० किमी चौड़ी हो जाती है।\n\nनदी के मुहाने पर जुफुरे नामक स्थान पर स्थित, जेम्स द्वीप, एक यूनेस्को विश्व धरोहर स्थल है। यह स्थान दास-व्यापार के लिए प्रयुक्त किया जाता था।\n\n", "id": "181016", "title": "गाम्बिया नदी"}
{"url": "https://hi.wikipedia.org/wiki?curid=181064", "text": "राष्ट्रीय उपभोक्ता दिवस (भारत)\n\nभारत में २४ दिसम्बर राष्ट्रीय उपभोक्ता दिवस के रूप में मनाया जाता है। सन् १९८६ में इसी दिन उपभोक्ता संरक्षण अधिनियम विधेयक पारित हुआ था। इसके बाद इसअधिनियम में १९९१ तथा १९९३ में संशोधन किये गए। उपभोक्‍ता संरक्षण अधिनियम को अधिकाधिक कार्यरत और प्रयोजनपूर्ण बनाने के लिए दिसम्‍बर २००२ में एक व्‍यापक संशोधन लाया गया और १५ मार्च २००३ से लागू किया गया। परिणामस्‍वरूप उपभोक्‍ता संरक्षण नियम, १९८७ में भी संशोधन किया गया और ५ मार्च २००४ को अधिसूचित किया गया था। भारत सरकार ने २४ दिसम्बर को राष्‍ट्रीय उपभोक्‍ता दिवस घोषित किया है, क्योंकि भारत के राष्‍ट्रपति ने उसी दिन ऐतिहासिक उपभोक्‍ता संरक्षण अधिनियम, १९८६ के अधिनियम को स्वीकारा था। इसके अतिरिक्‍त १५ मार्च को प्रत्‍येक वर्ष विश्‍व उपभोक्‍ता अधिकार दिवस के रूप में मनाया जाता हैं। यह दिन भारतीय ग्राहक आन्दोलन के इतिहास में सुनहरे अक्षरो में लिखा गया है। भारत में यह दिवस पहली बार वर्ष २००० में मनाया गया। और आगे भी प्रत्येक वर्ष मनाया जाता है।\n\nग्राहक संरक्षण कानून से संबंधित महत्वपूर्ण तथ्य यह है की किसी भी शासकीय पक्ष में इस विधेयक को तैयार नहीं किया। अखिल भारतीय ग्राहक पंचायत ने प्रथमत: इस विधेयक का मसौदा तैयार किया। १९७९ में ग्राहक पंचायत के अर्न्तगत एक कानून समिति का गठन हुआ। ग्राहक संरक्षण कानून समिति के अध्यक्ष गोविन्ददास और सचिव सुरेश बहिराट थे। शंकरराव पाध्ये एड. गोविंदराव आठवले, सौ. स्वाति शहाणे इस समिति के सदस्य थे।\n\nपूर्व में ग्राहक पंचायत द्वारा किये गए प्रयास ग्राहक पंचायत की स्थापना १९४७ में हुई। उसी समय से एक बात ध्यान में आने लगी की प्रत्येक क्षेत्र में ग्राहक को ठगा जा रहा है। उसका नुकसान हो रहा है फिर भी उसके पास न्याय मांगने के लिए कोई कानून नहीं था। ग्राहक सहने करने के अलावा कुछ नही कर पा रहा था। सामान्य आर्थिक परिस्थितियों में ग्राहक व्यापारी के अधिक आर्थिक प्रभाव से शोषित होता रहा था। उसकी आवाज़ शासन तक नहीं पहुँचती थी। ग्राहक ने अन्याय के विरुद्ध प्रतिकार किया तो विक्रेता ग्राहक पर लूट मार का आरोप लगाने लगते थे। इस परिस्थिति से उबरने के लिए ग्राहक पंचायत ने ग्राहक संरक्षण के लिए स्वतंत्र कानून की आवश्यकता प्रतिपादित की। १९७७ में लोणावाला में ग्राहक पंचायत के कार्यकर्ताओं ने बैठक में एक प्रस्ताव पारित करके ऐसे कानून की मांग की। १९७८ में ग्राहक पंचायत ने एक मांग पत्र प्रकाशित किया। ग्राहक संरक्षण कानून, ग्राहक मंत्रालय और ग्राहक न्यालय में ये मांगे रखी। पंचायत ने स्वयं इस पर कानून का प्रारूप तैयार करके १९८० में कानून का मसौदा तैयार करना प्रारंभ किया। दिनांक ९ अप्रैल १९८० को कानून समिति की पहली बैठक में कानून का प्रारूप समिति के सामने रखा गया। समिति की चर्चा के बाद व्यवस्थित मौसोदा अनेक कानून विशेषज्ञों के पास भेजा गया। राज्य सरकार के पदस्थ सचिव एवं उच्च न्यालय के पदस्थ न्यायधीश से चर्चा की। देश के अनेक कानून विशेषज्ञों ने अपनी प्रतिक्रिया प्रेषित कर समिति को अमूल्य योगदान दिया। १९८० में महाराष्ट्र राज्य विधान परिषद् के सदस्य बाबुराव वैद्य ने विधेयक रखने का उत्तरदायित्व स्वीकारा। तब जाकर वर्तमान ग्राहक कानून अस्तित्त्व में आया था।\n\n", "id": "181064", "title": "राष्ट्रीय उपभोक्ता दिवस (भारत)"}
{"url": "https://hi.wikipedia.org/wiki?curid=181066", "text": "अखिल भारतीय ग्राहक पंचायत\n\nअखिल भारतीय ग्राहक पंचायत की स्थापना 1974 में पुना में हुई। इस संगठन का मूल उध्देश्य ग्राहक को अपने अधिकारों के प्रति जागरूक करना एवं उसे उचित मूल्य पर अच्छी गुणवत्ता, सही नाप, विक्रय उपरांत सेवा एवं अच्छा व्यवहार दिलवाना है। इस संगठन की सबसे बड़ी उपलब्धि उपभोक्ता संरक्षण अधिनियम, 1986 लागू करवाना रही है।\n\nअन्य क्षेत्रों जैसे पेट्रोलियम पदार्थो में कम मात्रा मिलना, मिलावट, अधिक पैसा लेना, समय पर ग्राहक को सुविधा उपलब्ध न करवाना इसी तरह टेलीफोन, मोबाईल, इंटरनेट उपभोक्ताओं से मनमाना शुल्क वसूलने एवं उचित सेवा प्रदान न करने के मामले, बिजली उपभोक्ताओं का शोषण इन विषयों पर सेमिनार आयोजित किये गये एवं इसके सुपरिणाम ग्राहकों के हित में आये। अब बस, ऑटो में यात्रियों से दुर्व्यवहार, किराना व्यापारियों द्वारा चिल्लहर के स्थान पर चॉकलेट या अन्य उत्पाद देना, दवा व्यवसायियों द्वारा कम स्टैंडर्ड की दवाईयां बेचना इन विषयों को लेकर संगठन उपभोक्ताओं को जागरूक करने के लिए जनजागरण अभियान छत्तीसगढ़ में भी प्रारंभ करने जा रहा है।\n\nहर ग्राहक को सुरक्षा, चयन, सुनवाई, क्षतिपूर्ति प्राप्त करने का अधिकार है। इसके लिए उपभोक्ता अदालतों को गठन किया गया है। 20 लाख तक की खरीददारी पर ग्राहक जिला उपभोक्ता फोरम में शिकायत दर्ज कर सकता है। राज्य स्तरीय उपभोक्ता फोरम में 1 करोड़ तक की खरीददारी पर शिकायत की जा सकती है। इससे अधिक राशि के लिये राष्ट्रीय आयोग का गठन किया गया है।\n\n", "id": "181066", "title": "अखिल भारतीय ग्राहक पंचायत"}
{"url": "https://hi.wikipedia.org/wiki?curid=181067", "text": "भारत की स्वास्थ्य समस्याएँ (2009)\n\nवर्ष 2009 में भारत के लोगों को पोलियो, एचआईवी और मलेरिया जैसी चिरपरिचित बिमारियों के साथ ही स्वाइन फ्लू नामक नई बीमारी का भी सामना करना पडा। इस वर्ष की दस प्रमुख स्वास्थ्य समस्याएँ निम्नलिखित हैं- \n21वीं सदी की यह पहली महामारी वर्ष भर खबरों में रही है। इस बीमारी से देश में पहला संक्रमण हैदराबाद में 16 मई को सामने आया। इस बीमारी से 24,000 से भी अधिक लोग संक्रमित हो चुके हैं। यह बीमारी लगभग 800 लोगों की जानें ले चुकी है। इस बीमारी से बचाव के लिए हाल फिलहाल किसी स्वदेशी टीके के आने का संकेत नहीं है। परिणामस्वरूप इस संक्रामक बीमारी के यहां बने रहने की स्थिति बनी हुई है। भारतीय अधिकारियों तथा विश्व स्वास्थ्य संगठन का भी मानना है कि अभी अगले वर्ष तक इस बीमारी से लोगों का मरना जारी रहेगा। \nइस बीमारी ने लोगों का उतना ध्यान नहीं खींचा है, फिर भी यह बीमारी पूरे वर्ष भर देश के लिए प्रमुख चुनौती बनी रही। मच्छरों के काटने से संक्रमित होने वाले इस बीमारी का वायरस कम से कम 600 लोगों की जानें ले चुका है, खासतौर से उत्तर प्रदेश और बिहार में।\nज्ज्येअक्ज्ज्द\n\n एचआईवी/एड्स के मोर्चे पर भारत के पास एक आश्वस्त करने वाली खबर है। सरकार ने घोषणा की है कि देश में एचआईवी पॉजिटिव लोगों की संख्या में पिछले पांच वर्षो के दौरान 400,000 तक की कमी हुई है। नए संक्रमणों में कम से कम 100,000 प्रति वर्ष की गिरावट हुई है।\nकई टीकाकरण अभियानों के बावजूद पोलियो लगातार बड़ा खतरा बना हुआ है। इस वर्ष सामने आए 672 मामलों में से 544 मामले उत्तर प्रदेश और 111 बिहार से हैं।\nमच्छरों द्वारा पैदा होने वाली यह बीमारी देश भर में हजारों लोगों को अपनी चपेट में ले चुकी है और इस वर्ष भी देश की राजधानी में यह बीमारी अपने उफान पर रही है।\nटीबी देश में लगातार एक घातक बीमारी बनी हुई है। इस बीमारी के कारण प्रति तीन मिनट में कम से कम दो लोगों की मौत हो रही है। इस बीमारी के कारण प्रति दिन लगभग 1,000 लोग मौत के मुंह में समा रहे हैं।\nमच्छर जनित बीमारियां देश में जन स्वास्थ्य के लिए चुनौती बनी हुई हैं। मलेरिया उनमें से एक है। ये बीमारियां देश भर में हजारों लोगों को गिरफ्त में ले रही हैं। उड़ीसा, मध्य प्रदेश, झारखण्ड, असम और देश के उत्तरी इलाके इस बीमारी से बुरी तरह प्रभावित हैं।\nदेश में प्रति वर्ष 20 लाख से अधिक बच्चे अपना पांचवां जन्म दिन नहीं मना पाते हैं। इसके अलावा बड़ी संख्या में बच्चे जन्म लेने के साथ ही मौत के मुंह में समा जाते हैं। स्वास्थ्य मंत्रालय के आंकड़े के अनुसार पैदा होने वाले 1,000 बच्चों में से कम से कम 55 बच्चे मौत के मुंह में समा जाते हैं। इसी तरह प्रसव के दौरान 100,000 महिलाओं में से 254 महिलाएं मौत की शिकार बन जाती हैं।\nदेश में लगभग 46 प्रतिशत बच्चे कुपोषण के शिकार हैं तो लाखों लोग मोटापा की गिरफ्त में हैं।\nआर्थिक समृद्धि के कारण जीवन शैली अस्वस्थ हो जाती है। भारत व्यापक रूप से जीवन शैली जनित बीमारियों की गिरफ्त में ह\n", "id": "181067", "title": "भारत की स्वास्थ्य समस्याएँ (2009)"}
{"url": "https://hi.wikipedia.org/wiki?curid=181071", "text": "सॉस\n\nसॉस (sauce) एक पकवान है जो द्रव-अवस्था में या अर्ध-द्रव अवस्था में होती है तथा दूसरे भोजन के साथ या उसे सजाने के लिये प्रयोग की जाती है। सॉस प्राय: अकेले कभी भी नहीं ग्रहण की जाती है। सॉस के प्रयोग से किसी दूसरे व्यंजन का फ्लेवर, नमी बदली जाती है या इसके प्रयोग से भोजन देखने में सुन्दर/आकर्षक दिखने लगता है।\n\nसॉस फ्रांसीसी भाषा का शब्द है जिसका अर्थ है - नमक मिलाया हुआ या नमकीन। \n\n", "id": "181071", "title": "सॉस"}
{"url": "https://hi.wikipedia.org/wiki?curid=181072", "text": "निशात (बाग़)\n\nकश्मीर में विख्यात उद्यान है।\n", "id": "181072", "title": "निशात (बाग़)"}
{"url": "https://hi.wikipedia.org/wiki?curid=181073", "text": "निशात (फिल्म निर्देशिका)\n\nअपनी पहली फिल्म वुमेन विदआउट मैन से ही चर्चित होने वाली ईरान की फिल्म निर्देशिका जिन्हें इस फिल्म के लिए इस साल विंसी फिल्म महोत्सव में प्रतिष्ठित सिल्वर पुरस्कार प्रदान किया गया। शहरमुश पर्सीपुर के उपन्यास पर आधारित इस फिल्म में निशात ने अपने देश ईरान की राजनीति को फिल्म का विषय बनाया है। यह फिल्म 1953 की ईरान की उन राजनीतिक स्थितियों को प्रदर्शित करती है, जिन्हें ब्रिटेन और अमेरिका ने अपने फायदे के लिए सृजित किया था और जिनकी वजह से ईरान की लोकतांत्रिक ढंग से निर्वाचित सरकार का स्थान राजशाही ने ले लिया था। इस फिल्म ने निशात को गंभीर विषय पर सशक्त फिल्में बनाने वाले निर्देशकों की श्रेणी में शामिल कर दिया है। \n 2009- वुमेन विदआउट मैन के लिए विंसी फिल्म महोत्सव में प्रतिष्ठित सिल्वर पुरस्कार।\n", "id": "181073", "title": "निशात (फिल्म निर्देशिका)"}
{"url": "https://hi.wikipedia.org/wiki?curid=181077", "text": "टी एन शेषन\n\nटी एन शेषन (पूरा नाम, तिरुनेलै नारायण अइयर शेषन), भारत के दसवें मुख्य चुनाव आयुक्त थे। इनका कार्यकाल १२ दिसम्बर १९९० से लेकर ११ दिसम्बर १९११ तक था। इनके कार्यकाल में स्वच्छ एवं निष्पक्ष चुनाव सम्पन्न कराने के लिये नियमों का कड़ाई से पालन किया गया जिसके साथ तत्कालीन केन्द्रीय सरकार एवं ढीठ नेताओं के साथ कई विवाद हुए।\n\nटी एन शेषन का जन्म केरल के पलक्कड़ जिले के तिरुनेलै नामक स्थान में हुआ था। उन्होने मद्रास के क्रिश्चियन कॉलेज से स्नातक परीक्षा उतीर्ण की। वहीं पर कुछ समय के लिये वे व्याख्याता (लेक्चरर) भी रहे। \n\nदेश के इस दसवें मुख्य चुनाव आयुक्त का कार्यकाल 1990 से 96 तक था। शेषन को आजाद भारत के ऐसे नौकरशाह के रूप में याद किया जाएगा, जिसके पास मौलिक सोच थी और जो देश को भ्रष्टाचार और मुक्त करने की दिशा में विवादास्पद होने की हद तक जा सकते थे। उनके आलोचक उन्हें सनकी कहते थे, लेकिन भ्रष्टाचार मिटाने के लिए वह किसी के भी खिलाफ जाने का साहस रखते थे। देश के हर वाजिब वोटर के लिए मतदाता पहचान पत्र उन्हीं की पहल का नतीजा था। पद से मुक्त होने के बाद उन्होंने देशभक्त ट्रस्ट बनाया। वर्ष 1997 में उन्होंने राष्ट्रपति का चुनाव लड़ा, लेकिन के आर नारायणन से हार गए। उसके दो वर्ष बाद कांग्रेस के टिकट पर उन्होंने लालकृष्ण आडवाणी के खिलाफ चुनाव लड़ा, लेकिन उसमें भी पराजित हुए।\n\nवर्ष 1990 में टीएन शेषन के मुख्य चुनाव आयुक्त बनने के पहले तक निर्वाचन आयोग की भूमिका से आम आदमी प्राय: अपरिचित था लेकिन शेषन ने इसे जनता के दरवाजे पर ला खड़ा किया। इससे जनता की उम्मीदें और बढ़ीं। इसे और गतिशील और पारदर्शी बनाने के लिए इसका स्वरूप बदलने की जरूरत महसूस की गई और इसे बदला भी गया। आयोग कई तरह के आरोपों से भी घिरता रहा लेकिन उस समस्या का भी हल ढूंढा गया। \n\nटी एन शेषन ने भारत के भूत एवं भविष्य से सम्बन्धित एक पुस्तक लिखी जो बहुत लोकप्रिय हुई। \n\n", "id": "181077", "title": "टी एन शेषन"}
{"url": "https://hi.wikipedia.org/wiki?curid=181078", "text": "इंद्रा नूई\n\nइंद्रा कृष्णमूर्ति नूई का जन्म [अक्तूबर 28], 1955 में हुआ था, वह पेप्सीको की अध्यक्ष और मुख्य कार्यकारी अधिकारी हैं, जो दुनिया के अग्रणी खाद्य और पेय कंपनियों में से एक है. 14 अगस्त 2006 में, नूई को 1 अक्टूबर 2006 से कंपनी के मुख्य कार्यकारी अधिकारी के रूप में स्टीवन रेनमंड के उत्तराधिकारी के रूप में नामित किया गया. 5 फ़रवरी 2007 को, उन्हें 2 मई 2007 से अध्यक्ष का नाम दिया गया था. \nवह येल निगम उत्तराधिकारी सदस्य हैं. वह न्यूयॉर्क फेडरल रिजर्व के निदेशक बोर्ड की स्तर बी की निर्देशक हैं. वह अंतरराष्ट्रीय बचाव समिति, कैट्लिस्ट, के बोर्ड और लिंकन प्रदर्शन कला केंद्र की एक सदस्य हैं. वह एइसेन्होवेर फैलोशिप के न्यासी बोर्ड की सदस्य भी हैं, और वर्तमान में U.S.-भारत व्यापार परिषद में सभाध्यक्ष के रूप में सेवा करती हैं.\n\nइंद्रा नूई चेन्नई, तमिलनाडु, भारत में पैदा हुई थी. उन्होंने होली एन्जिल्स AIHSS, चेन्नई से अपनी स्कूली शिक्षा पूरी की थी. उन्होंने 1974 में मद्रास क्रिश्चियन कॉलेज से रसायन विज्ञान में स्नातक की डिग्री और कलकत्ता के इंडियन इंस्टिट्यूट ऑफ़ मैनेजमेंट से प्रबंधन में स्नातकोत्तर डिप्लोमा हासिल किया था. भारत में अपने कैरियर की शुरुआत करके, नूई ने जॉनसन एंड जॉनसन और कपडे की फर्म मेट्टुर बिअर्डसेल में उत्पाद प्रबंधक के पद पर काम किया था. 1978 में वह येल स्कूल ऑफ़ मैनेजमेंट में भर्ती हुई और सार्वजनिक और निजी प्रबंधन में मास्टर डिग्री प्राप्त किया था. 1980 में स्नातक होकर, नूई ने बोस्टन कंसल्टिंग ग्रुप (BCJ) में काम किया, और फिर मोटोरोला और असी ब्राउन बोवरी में कार्यनीति पद संभाला.\n\n1994 में नूई, पेप्सीको में शामिल हुईं और 2001 में उन्हें अध्यक्ष और CFO नामित किया गया था. नूई ने दशक से भी अधिक समय कंपनी की वैश्विक कार्यनीति को निर्देशित किया और पेप्सीको के पुनर्गठन का नेतृत्व किया, जिसमें 1997 में रेस्टोरेन्ट का ट्रैकोन में अनावरण शामिल है, जो अब यम! के नाम से जाना जाता है.ब्रांड्स नूई ने 1998 में ट्रॉपिकाना के अधिग्रहण का भी नेतृत्व किया, और कुवॉकर ओ़ट्स कंपनी के साथ विलयन, जो गटोराड को भी पेप्सीको में लाया. 2007 में पेप्सीको के 44 साल के इतिहास में वह पांचवीं CEO बन गई.\n\nव्यापार अधिकारि उनकी दिल और आमोद की भावना को बनाए रखते हुए, गहरी और सख्ती से चलाने की क्षमता के बारे में बेसुध बोलते हैं. बिज़नसवीक के अनुसार, 2000 में CFO के रूप में शुरुआत की, कंपनी के वार्षिक राजस्व 72% से बढ़ी है, जबकि कुल लाभ दोगुने से अधिक हुआ है, 2006 में $560 करोड़.\n\nनूई को वॉल स्ट्रीट जर्नल की 2007 और 2008 में देखी जाने वाली 50 महिलाओं की सूची नामित किया, और 2007 और 2008 में टाइम की 100 अधिकांश प्रभावशाली लोगों की सूचीबद्ध में शामिल थी. 2008 में फोर्ब्स ने उन्हें #3 सबसे ताकतवर औरत का नाम दिया था.\n\n2008 में पेप्सीको की CEO के रूप में, इंद्रा नूई ने $1,49,17,701 का कुल मुआवजा अर्जित किया, जिसमें $13,00,000 का मूल वेतन, $26,00,000 नकद बोनस, $64,28,538 के शेयर, और $43,82,569 के विकल्प शामिल हैं.\n\n2009 फोर्ब्स सर्वेक्षण के अनुसार इंद्रा नूई को दुनिया में तीसरी सबसे ताकतवर महिला का नाम दिया गया है.\n\nफोर्ब्स पत्रिका ने नूई को 2008 और 2009 की दुनिया के 100 सबसे ताकतवर महिलाओं की सूची में तीसरी श्रेणी दी है. फॉर्च्यून पत्रिका ने नूई को 2006, 2007, 2008 और 2009 में कारोबार में सबसे ताकतवर महिलाओं की अपनी वार्षिक रैंकिंग में प्रथम श्रेणी दी है. 2008 में, अमेरिका के समाचार एवं विश्व रिपोर्ट ने नूई को अमेरिका के उत्तम नेताओं में से एक बताया है.\n\n2007 में, उन्हें भारत सरकार द्वारा उद्योग एवं व्यापार के क्षेत्र में पद्म भूषण से सम्मानित किया गया था। 2008 में, वह कला और विज्ञान के अमेरिकन अकादमी की फैलोशिप के लिए चुनी गई थी.\n\nजनवरी 2008 में, नूई को U.S.-भारत व्यापार परिषद (USIBC) में सभाध्यक्ष चुना गया था, एक गैर लाभ वकालत व्यापार संगठन, जो भारत में कारोबार करने वाली दुनिया की 300 से अधिक सबसे बड़ी कंपनियों का प्रतिनिधित्व करती है. नूई USIBC के बोर्ड निदेशकों का नेतृत्व करती है, जो की अमेरिकी उद्योग के प्रतिनिधिक अंश का प्रतिनिधित्व करते 60 से अधिक वरिष्ठ अधिकारियों की एक सभा है.\n\nवैश्विक आपूर्ति श्रृंखला नेताओं के समूह द्वारा इंद्रा नूई वर्ष 2009 के मुख्य कार्यकारी अधिकारी का नाम दिया गया है.\n\n", "id": "181078", "title": "इंद्रा नूई"}
{"url": "https://hi.wikipedia.org/wiki?curid=181079", "text": "अनिवार्य मतदान\n\nअनिवार्य मतदान का अर्थ है कि कानून के अनुसार किसी चुनाव में मतदाता को अपना मत देना या मतदान केन्द्र पर उपस्थित होना अनिवार्य है। यदि कोई वैध मतदाता, मतदान केन्द्र पहुंचकर अपना मत नही देता है तो उसे पहले से घोषित कुछ दण्ड का भागी बनाया जा सकता है।\n\n\n", "id": "181079", "title": "अनिवार्य मतदान"}
{"url": "https://hi.wikipedia.org/wiki?curid=181082", "text": "ज्वालामुख-कुण्ड\n\nकिसी ज्वालामुखी के विस्फोट के परिणाम स्वरूप अस्तित्व में आई एक कुण्ड या पात्र सदृश रचना भूवैज्ञानिक भाषा में ज्वालामुख-कुण्ड कहलाती है। अंग्रेजी और अन्य यूरोपीय भाषायों मे इसे कैल्डेरा (Caldera) कहते हैं, जो एक स्पैनिश शब्द है पर इसका मूल लैटिन भाषा के कैल्डेरिया में निहित है जिसका अर्थ 'खाना पकाने का बर्तन' होता है।।\n", "id": "181082", "title": "ज्वालामुख-कुण्ड"}
{"url": "https://hi.wikipedia.org/wiki?curid=181083", "text": "पूर्वी तटीय रेलवे\n\nपूर्वी तटीय रेलवे (ईस्ट कोस्ट रेलवे), भारतीय रेलवे का एक ब्लू चिप रेलवे जोन है और अपने मौजूदा स्वरूप में 1 अप्रैल 2003 से अस्तित्व में है। तब से इस नई जोनल रेलवे का मुख्यालय भुवनेश्वर में कार्य कर रहा है। इस रेलवे के भौगोलिक अधिकार क्षेत्र का विस्तार तीन राज्यों, पूर्वोत्तर आंध्र प्रदेश के श्रीकाकुलम, विशाखापत्तनम और विजयीनगरम तथा छत्तीसगढ़ राज्य के बस्तर और दंतेवाड़ा जिलों एवं उड़ीसा के लगभग सभी हिस्सों में फैला हुआ है। इस प्रकार, ये एक लंबी तटीय जोन होने के साथ-साथ, इन क्षेत्रों में खनिज और अन्य प्राकृतिक संसाधनों की समृद्धता है जिसके कारण इस क्षेत्र में भारी औद्योगिक विकास होने वाला है।\n\nइस क्षेत्र में कई खनिज आधारित उद्योगों के साथ, बड़ी इस्पात संयंत्र और रासायनिक उर्वरक संयंत्र आने वाले हैं और परिवहन की बढ़ती माँग को पूरा करने के लिए पूर्वी तट रेलवे एक मुख्य भूमिका निभाने के लिए तैयार है। पारादीप, विशाखापत्तनम और गोपालपुर जैसे प्रमुख बंदरगाहों में रेल की क्षमता में वृद्धि करने एवं माल निपटान की सुविधाएं बढ़ाने के लिए कई महत्वाकांक्षी योजनाओं की तैयारियां चल रही हैं। औद्योगिक गतिविधियों के प्रत्याशित विकास की मांग को पूरा करने के लिए, रेल की बुनियादी ढांचे में विकास हेतु वर्तमान विभिन्न परियोजनाओं पर कार्य चल रहा है।\n\n", "id": "181083", "title": "पूर्वी तटीय रेलवे"}
{"url": "https://hi.wikipedia.org/wiki?curid=181084", "text": "इर्टा एले\n\nइर्टा एले इथियोपिया में स्थित अफार क्षेत्र में लगातार सक्रिय एक बेसाल्टिक ढाल ज्वालामुखी है। यह इथियोपिया का सबसे सक्रिय ज्वालामुखी है। इर्टा एले की ऊंचाई 613 मीटर है और इसके शिखर पर दुनिया की पांच लावा झीलों में से एक लावा झील (कई बार दो) स्थित है।\n", "id": "181084", "title": "इर्टा एले"}
{"url": "https://hi.wikipedia.org/wiki?curid=181085", "text": "पिंटा (गैलापागोस)\n\nकोलंबस के एक तीव्रगामी पोत पिंटा के नाम पर नामित यह द्वीप गैलापागोस द्वीपसमूह, ईक्वाडोर का एक भाग है। द्वीप का कुल क्षेत्रफल ६० वर्ग किलोमीटर और अधिकतम ऊँचाई ७७७ मीटर है।\n\nपिंटा गैलापागोस के सबसे प्रसिद्ध कछुए अकेला जॉर्ज का गृह द्वीप है, जो अब सांताक्रूज़ द्वीप के चार्ल्स डार्विन रिसर्च स्टेशन मे रहता है। \nगैलापागोस के ज्वालामुखीय द्वीपों मे पिंटा सबसे उत्तर में स्थित है और एक ढाल ज्वालामुखी है। पिंटा द्वीप अबाबील-पुच्छ गल, समुद्री गोह, गौरैया बाज़ और फर सील का घर है। \n", "id": "181085", "title": "पिंटा (गैलापागोस)"}
{"url": "https://hi.wikipedia.org/wiki?curid=181086", "text": "चुनाव सुधार\n\nचुनाव की प्रणाली में करने योग्य उन परिवर्तनों को चुनाव सुधार कहते हैं जिनके करने से जनता की आकांक्षाएँ चुनाव परिणामों के रूप में अधिकाधिक परिणत होने लगें। चुनाव सुधारों में शामिल कुछ चींजें निम्नवत हैं -\n\n\n\n", "id": "181086", "title": "चुनाव सुधार"}
{"url": "https://hi.wikipedia.org/wiki?curid=181087", "text": "राम बहादुर राय\n\nराम बहादुर राय () हिंदी के प्रसिद्ध पत्रकार एवं इंदिरा गांधी राष्ट्रीय कला केन्द्र के अध्यक्ष हैं। राय दिल्ली से प्रकाशित हिंदी पाक्षिक प्रथम प्रवक्ता के संपादक हैं। वे जनसत्ता समाचार पत्र के संपादक भी रह चुके हैं। राम बहादुर राय ने पूर्व प्रधानमंत्री चंद्रशेखर पर 'रहवरी के सवाल' और पूर्व प्रधानमंत्री विश्वनाथ प्रताप सिंह पर 'मंजिल से ज्यादा सफर' नामक पुस्तकें लिख चुके हैं। \n\nजेपी आंदोलन के संस्थापक संगठनकर्ता राम बहादुर राय ने सत्ता के गलियारों में चक्कर लगाने से साफ इनकार कर दिया। लोकनायक जयप्रकाश नारायण के सहयोगी रह चुके श्री राय ने बिहार में 1974 के छात्र आंदोलन में सक्रिय भूमिका निभायी थी। वे जेपी आंदोलन के ग्यारह सदस्यीय स्थायी समिति से सदस्य थे। राय पहले व्यक्ति थे, जिन्हें 1973 में इंदिरा गांधी सरकार ने आंतरिक सुरक्षा संपोषण अधिनियम ( मीसा) के तहत जेल जाना पड़ा। बाद में उन्हें दूसरी बार अठारह महीनों के लिए जेल जाना पड़ा। राय 1974 में अखिल भारतीय विद्यार्थी परिषद संगठन सचिव थे। श्री राय ने ही हवाला घोटाला को सुर्खियों में लाया था।\n\nरामबहादुर राय को माधव राव सप्रे पुरस्कार से सम्मानित किया गया है। 17 जून, 2010 को भोपाल में आयोजित समारोह में मध्यप्रदेश के पूर्व मुख्यमंत्री कैलाश जोशी ने श्रीराय को ये सम्मान प्रदान किया। हिन्दी पत्रकारिता के क्षेत्र में उल्लेखनीय योगदान के लिए उन्हें ये पुरस्कार दिया गया।\n\n", "id": "181087", "title": "राम बहादुर राय"}
{"url": "https://hi.wikipedia.org/wiki?curid=181089", "text": "जेरेमी बेन्थम\n\nजेरेमी बेन्थम (Jeremy Bentham) (15 फ़रवरी 1748 – 6 जून 1832) इंग्लैण्ड का न्यायविद, दार्शनिक तथा विधिक व सामाजिक सुधारक था। वह उपयोगितावाद का कट्टर समर्थक था। वह प्राकृतिक विधि तथा प्राकृतिक अधिकार के सिद्धान्तों का कट्टर विरोधी था। \n\nसन् १७७६ में उसकी 'शासन पर स्फुट विचार' (Fragment on Government) शीर्षक पुस्तक प्रकाशित हुई। इसमें उसने यह मत व्यक्त किया कि किसी भी कानून की उपयोगिता की कसौटी यह है कि जिन लोगों से उसका संबंध हो, उनके आनंद, हित और सुख की अधिक से अधिक वृद्धि वह करे। उसकी दूसरी पुस्तक 'आचार और विधान के सिद्धांत' (Introduction to Principles of Morals and Legislation) १७८९ में निकली जिसमें उसके उपयोगितावाद का सार मर्म सन्निहित है। उसने इस बात पर बल दिया कि 'अधिकतम व्यक्तियों का अधिकतम सुख' ही प्रत्येक विधान का लक्ष्य होना चाहिए। 'उपयोगिता' का सिद्धांत वह अर्थशास्त्र में भी लागू करना चाहता था। उसका विचार था कि प्रत्येक व्यक्ति को, किसी भी तरह के प्रतिबंध के बिना, अपना हित संपन्न करने की स्वतंत्रता रहनी चाहिए। सूदखोरी के समर्थन में उसने एक पुस्तक 'डिफेंस ऑव यूज़री' (Defence of Usury) सन् १७८७ में लिखी थी। उसने गरीबों संबंधी कानून (पूअर लाँ) में सुधार करने के लिए जो सुझाव दिए, उन्हीं के आधार पर सन् १८३४ में उसमें कई संशोधन किए गए। पार्लियामेंट में सुधार कराने के संबंध में भी उसने एक पुस्तक लिखी थी (१८१७)। इसमें उसने सुझाव दिया था कि मतदान का अधिकार प्रत्येक वयस्क व्यक्ति को मिलना चाहिए और चुनाव प्रति वर्ष किया जाना चाहिए। उसने बंदीगृहों के सुधार पर भी बल दिया। और १८११ में 'दंड और पुरस्कार' (Punishments and Rewards) शीर्षक एक पुस्तक लिखी।\n\n", "id": "181089", "title": "जेरेमी बेन्थम"}
{"url": "https://hi.wikipedia.org/wiki?curid=181090", "text": "तेलंगाना\n\nतेलंगाना (, तॆलंगाणा), भारत के आन्ध्र प्रदेश राज्य से अलग होकर बना भारत का २९वाँ राज्य है। हैदराबाद को दस साल के लिए तेलंगाना और आंध्र प्रदेश की संयुक्त राजधानी बनाया जाएगा। यह परतन्त्र भारत के हैदराबाद नामक राजवाडे के तेलुगूभाषी क्षेत्रों से मिलकर बना है। 'तेलंगाना' शब्द का अर्थ है - 'तेलुगूभाषियों की भूमि'।\n\n5 दिसम्बर 2013 को मंत्रिसमूह द्वारा बनाये गए ड्राफ्ट बिल को कैबिनेट ने मंजूरी दे दी। 18 फ़रवरी 2014 को तेलंगाना बिल लोक सभा से पास हो गया तथा दो दिन पश्चात इसे राज्य सभा से भी मंजूरी मिल गयी। राष्ट्रपति के दस्तखत के साथ तेलंगाना औपचारिक तौर पर भारत का 29वां राज्य बन गया है। हालाँकि लोक सभा से इस विधेयक को पारित कराते समय आशंकित हंगामे के चलते लोकसभा-टेलिविज़न का प्रसारण रोकना पड़ा था।\n\nअभी जिस क्षेत्र को तेलंगाना कहा जाता है, उसमें आंध्र प्रदेश के 23 ज़िलों में से 10 ज़िले आते हैं। ये हैं: हैदराबाद, अदिलाबाद, खम्मम, करीमनगर, महबूबनगर, मेडक, नलगोंडा, निजामाबाद, रंगारेड्डी और वारंगल। इस क्षेत्र से आंध्र प्रदेश की 294 में से तेलंगाना को 119 विधानसभा सीटें और 42 लोकसभा सीटों में से 17 सीटें प्राप्त हुई है।\n\nतेलंगाना को एक अलग राज्य बनाने की बहुत सालों की कोशिशों और आंदोलन के बाद २ जून २०१४ को नया राज्य् स्थापित हुआ है।\n\nतेलंगाना की आबादी 84% हिन्दू, 12.4% मुस्लिम और 3.2% सिक्ख, ईसाई और अन्य धर्म के अनुयायी हैं।\n\nतेलंगाना की 76% लोग तेलगु बोलते हैं। 12% लोग उर्दू तथा 12% लोग अन्य भाषाएं बोलते हैं।तेलंगाना (Listeni/tɛlənˈɡɑːnə /) भारत, दक्षिणी भारत में स्थित में 29 राज्यों में से एक है। जून 2014 में आंध्र प्रदेश, संयुक्त राज्य के उत्तर-पश्चिमी भाग से, भारत में सबसे छोटे राज्य के रूप में गठित तेलंगाना क्षेत्र 112,077 वर्ग किलोमीटर (43,273 वर्ग मील), और 35,193,978 (2011 जनगणना) की आबादी है। [3] यह बारहवें सबसे बड़ा राज्य भारत में है, और बारहवें राज्य भारत में सबसे अधिक आबादी वाले। प्रमुख शहर हैदराबाद, वारंगल, खम्मम, करीमनगर और निजामाबाद शामिल हैं। तेलंगाना में महाराष्ट्र के राज्य छत्तीसगढ़ के उत्तर, पश्चिम के लिए कर्नाटक और आंध्र प्रदेश के पूर्व और दक्षिण के लिए उत्तर और उत्तर पश्चिम, द्वारा bordered है। [4]\n\nतेलंगाना हैदराबाद, हैदराबाद के निज़ाम के शासन का राजसी राज्य के तेलुगू-भाषी क्षेत्र के रूप में एक इतिहास था। [5] यह 1948 में भारतीय संघ में शामिल हो गए। 1956 में हैदराबाद राज्य भंग के रूप में भाषायी आधार पर पुनर्गठन के राज्य और तेलंगाना का हिस्सा प्रपत्र आंध्र प्रदेश के पूर्व आंध्र प्रदेश के साथ विलय हो गया। विभाजन के लिए एक आंदोलन के बाद, तेलंगाना 2 जून 2014 को अलग राज्य का दर्जा से सम्मानित किया गया। हैदराबाद आंध्र प्रदेश और तेलंगाना के लिए अधिक से अधिक दस साल के लिए संयुक्त राजधानी के रूप में सेवा करने के लिए जारी रहेगा। [6]\n1909 में हैदराबाद राज्य\nसामग्री [छुपाने के]\n1 व्युत्पत्ति\n2 इतिहास\n2.1 प्रारंभिक इतिहास\n2.2 काकतीय राजवंश\n2.3 क़ुतुब शाही और आसफ जहि\n2.4 आजादी के बाद\n2.5 तेलंगाना विद्रोह\n2.6 राज्य पुनर्गठन आयोग\n2.7 तेलंगाना आंदोलन\n2.8 2014 में तेलंगाना राज्य के गठन के\n3 भूगोल\n3.1 जलवायु\n3.1.1 पारिस्थितिकी\n3.1.2 राष्ट्रीय उद्यान और अभयारण्य\n4 प्रशासनिक विभाग\n5 सरकार और राजनीति\n6 जनसांख्यिकी\n7 अर्थव्यवस्था\n7.1 कृषि\n7.2 इंडस्ट्रीज\n7.3 पर्यटन\n7.4 पुरस्कार\n8 अवसंरचना\n8.1 शक्ति\n9 परिवहन\n9.1 roadways\n9.2 रेलवे\n9.3 हवाई अड्डों\n10 संस्कृति\n10.1 स्मारक\n10.2 धार्मिक स्थलों\n10.3 तेलुगु सिनेमा\n10.4 झरने\n11 शिक्षा\n12 खेल\n13 यह भी देखें\n14 संदर्भ\n15 आगे पढ़ने\n16 बाह्य लिंक\nव्युत्पत्ति [संपादित करें]\nKingshuk नाग के अनुसार जो लेखक \"लड़ाई का मैदान तेलंगाना\" (2011); तेलंगाना की व्युत्पत्ति अनिश्चित है; यह माना जाता है कि तेलुगु शब्द Telu से छत्तीसगढ़ के आदिवासियों द्वारा बोली जाने वाली गोंडी भाषा-A dialact में ली गई है — (वर्तमान में एक राज्य स्थित के उत्तर तेलंगाना में), और Telu का बहुवचन रूप है Telunga जिसका अर्थ है \"सफेद चमड़ी लोगों\", और इस प्रकार शब्द तेलंगाना बना। [7]\n\nकैंपबेल के अनुसार, अलेक्जेंडर डंकन (1789-१८५७); जो एक पुस्तक 'Teloogoo भाषा का एक व्याकरण' (1816) लेखक का उल्लेख है कि; एक सिद्धांत का सुझाव है कि तेलंगाना का नाम शब्द Trilinga से व्युत्पन्न है (संस्कृत: त्रिलिङ्ग), Trilinga जो \"तीन lingas के देश के लिए\" अनुवाद पीइडीइइइ के रूप में, में। एक हिंदू पौराणिक कथा के अनुसार, शिव के शिवलिंग रूप में तीन पहाड़ों, Kaleshwaram, Srisailam और Draksharama, जो Trilingadesa की सीमाओं के रूप में चिह्नित पर उतरा (संस्कृत: त्रिलिङ्गदेश), बाद में Telinga, Telunga या तेलुगु कहा जाता। [8] [9]\n\nशब्द \"Telinga\" समय के साथ बदल गया 'तेलंगाना' और 'तेलंगाना' नाम करने के लिए मुख्य रूप से तेलुगु भाषी भेद करने के लिए नामित किया गया था के पूर्व हैदराबाद राज्य से इसकी मुख्य रूप से मराठी भाषी क्षेत्र एक, मराठवाडा। बाद आसफ Jahis Seemandhra क्षेत्र ब्रिटिश, तेलुगु क्षेत्र के आराम करने के लिए शासन के आधीन रखे नाम Telingana और अन्य पार्ट्स मद्रास प्रेसीडेंसी के Circars और Ceded कहा जाता था। [10]\n\nतेलंगाना के लिए इसी तरह एक शब्द का जल्द से जल्द का उपयोग करता है में से एक भी मलिक Maqbul (14 वीं सदी CE), जो Tilangani, जो अर्थ है कि वह Tilangana से था बुलाया गया था का एक नाम में देखा जा सकता है। वह वारंगल फोर्ट (Kataka Pāludu) के कमांडर था। [11]\n\nइतिहास [संपादित करें]\nमुख्य लेख: तेलंगाना का इतिहास\nतेलंगाना सातवाहन सहित कई शासकों द्वारा शासित था (220 से 230 BCE CE), काकतीय वंश (1083-1323), Musunuri nayaks से (1326-१३५६) दिल्ली सल्तनत, बहमनी सल्तनत (1347-1512), क़ुतुब शाही राजवंश (1512-१६८७), मुगल साम्राज्य (१६८७-1724) और आसफ जहि राजवंश (1724-1948)।\n\nप्रारंभिक इतिहास [संपादित करें]\nमुख्य लेख: मौर्य साम्राज्य और Satavahana राजवंश\nसातवाहन (220 से 230 BCE CE) इस क्षेत्र में प्रमुख शक्ति बन गया। यह गोदावरी और कृष्णा नदियों के बीच भूमि से उत्पन्न और Amaravathi और Dharanikota पर आधारित था। [12] क्रमाक्रमाने की गिरावट के बाद, विभिन्न सातवाहन, वाकाटक, Vishnukundina, चालुक्य, राष्ट्रकूट और पश्चिमी चालुक्य, जैसे क्षेत्र ने फैसला सुनाया। [13]\n\nकाकतीय राजवंश [संपादित करें]\nमुख्य लेख: काकतीय राजवंश\n\nकरीमनगर जिले में Kalvacherla में Ramagiri किले खंडहर है एक प्राचीन किला शुरू में Sathavahanas द्वारा निर्मित और 16 वीं सदी तक अन्य राजवंशों द्वारा कई बार संशोधित\n\nकोटा Gullu, 12 वीं सदी में निर्मित Ghanpur में Kakatiyas, वारंगल जिले में Mulug द्वारा मंदिर के खंडहर\nतेलंगाना क्षेत्र इसके स्वर्ण युग काकतीय राजवंश, जो शासन करने के लिए 1323 CE 1083 से वर्तमान दिन आंध्र प्रदेश और तेलंगाना के अधिकांश भागों के शासनकाल के दौरान अनुभव किया। [13] Rudrama देवी और Prataparudra द्वितीय काक से प्रमुख शासक थेतेलंगाना आंदोलन के इतिहास के राजनीतिक और सामाजिक स्थितियों जिसके तहत तेलंगाना क्षेत्र में राज्य की स्थिति आंध्र प्रदेश और विलय रिवर्स करने के लिए बाद की मांग करने के लिए एक नए राज्य तेलंगाना के फार्म बनाने के लिए आंध्र के साथ विलय हो गया को संदर्भित करता है।\n\nसामग्री [छुपाने के]\nलोकतंत्र के लिए 1 राजशाही\n2 विलय हैदराबाद राज्य और आंध्र के\n3 1969 तेलंगाना आंदोलन\n4 यह भी देखें\n5 संदर्भ\n6 बाहरी कड़ियाँ\nलोकतंत्र [संपादित करें] राजशाही\nजब 1947 में ब्रिटिश साम्राज्य से भारत स्वतंत्र हुआ, हैदराबाद के निजाम, एक मुस्लिम राजा, हैदराबाद राज्य राजसी राज्यों को दिए गए विशेष प्रावधानों के तहत स्वतंत्र रहने के लिए करना चाहता था। जो इसकी जनसंख्या का 93% के लिए हिसाब हिंदू हैदराबाद राज्य के 'में शामिल होने भारत' आंदोलन देश के बाकी के साथ राज्य के एकीकरण के लिए कुछ मुसलमानों के सहयोग से शुरू किया। राज्य से भारतीय राष्ट्रीय नेताओं के साथ ही आर्य समाज नेता खुद को पूरे दिल से आवाजाही में लाया गया। कम्युनिस्ट पार्टी द्वारा प्रभावित राज्य के किसानों भी निजाम, जो जमींदारों के खिलाफ अपने सशस्त्र संघर्ष को दबाने की कोशिश के खिलाफ विद्रोह कर दिया था। कासिम Razvi निजाम के शासन की निरंतरता के लिए लड़ रहे निजी Razakar मुस्लिम सेना का नेतृत्व किया, लोगों पर अत्याचार के रूपों के सबसे खराब था। [1] [2] [3] भारत सरकार मुक्त और हैदराबाद स्टेट ऑपरेशन पोलो कहा जाता है भारतीय सेना द्वारा एक कार्रवाई में 17 सितम्बर 1948 को ग्रहण कर लेता है।\n\n१९४६, जो 1951 तक चली में तेलंगाना में कम्युनिस्ट नेतृत्व किसान विद्रोह शुरू कर दिया। हैदराबाद राज्य तेलंगाना, गुलबर्गा प्रभाग में कन्नड़ जिलों में 4 & 4 मराठी भाषी जिलों के 9 तेलुगू भाषी जिलों औरंगाबाद डिवीजन में शामिल। रंगारेड्डी जिला 1978 में तेलंगाना के हैदराबाद जिले से बाहर नक़्क़ाशीदार था। अब तेलंगाना 10 जिले हैं। केंद्र सरकार एक सिविल सेवक, एम. के Vellodi, पहले मुख्यमंत्री ने 26 जनवरी 1950 को हैदराबाद राज्य के रूप में नियुक्त किया। उन्होंने नौकरशाहों की मदद से मद्रास राज्य से राज्य और बॉम्बे राज्य प्रशासित। 1952 में, dr. डा. पहले लोकतांत्रिक चुनाव में हैदराबाद राज्य के मुख्यमंत्री निर्वाचित हुए। इस समय के दौरान वहाँ थे वापस नौकरशाहों मद्रास राज्य से भेजने के लिए, और कड़ाई से लागू करने के लिए कुछ Telanganites द्वारा हिंसक चळवळीत ' Mulki-1919 के बाद से हैदराबाद राज्य के कानून का हिस्सा था जो नियम (स्थानीय नौकरियों केवल स्थानीय लोगों के लिए),। [4]\n\n1952 में, तेलुगु बोलने वाले लोगों के बारे में 22 जिलों, हैदराबाद, मद्रास प्रेसीडेंसी (आंध्र क्षेत्र) में 12, और फ्रेंच-नियंत्रित दूर में एक राजसी राज्य के पूर्व निजाम dominions में उनमें से 9 में वितरित किए गए। इस बीच, तेलुगू-भाषी क्षेत्र आंध्र क्षेत्र में Potti श्री रामुलु एवम उसकी राजधानी कुरनूल के साथ 1953 में आंध्र राज्य बनाने के लिए जैसे नेताओं द्वारा तत्कालीन मद्रास राज्य से बाहर खुदी हुई थे। [5] [6] [7]\n\n1952 में, वहाँ एक छात्र आंदोलन गैर Mulkis (mulki अर्थ स्थानीय लोगों) के खिलाफ था। कई नौकरियों से तटीय आंध्र लोगों द्वारा ले जाया गया के बाद आंदोलन पैदा हुई। लोकप्रिय नारे थे गैर-Mulki वापस जाओ और इडली सांभर वापस जाओ। विरोध प्रदर्शन के दौरान पुलिस फायरिंग में सात छात्र मारे गए। कुछ सूत्रों का दावा है कि जहाँ 1927 Mulki आंदोलन शुरू कर दिया। लेखक-Cheekati Mallesh\n\nहैदराबाद राज्य और आंध्र [संपादित करें] का विलय\n1953 दिसम्बर में, राज्य पुनर्गठन आयोग के भाषाई आधार पर राज्यों के निर्माण के लिए तैयार करने के लिए नियुक्त किया गया था। [8] आयोग ने जनता की मांग, कारण विघटन हैदराबाद राज्य की और बॉम्बे राज्य से मराठी भाषी क्षेत्र और कन्नड़ भाषी क्षेत्र मैसूर राज्य के साथ मर्ज करने के लिए सिफारिश की।\nहैदराबाद राज्य में 1956 (में हरे पीले रंग)। 1956 में पुनर्गठन, के बाद रेड और ब्लू लाइनों के पश्चिम राज्य के क्षेत्रों बंबई और मैसूर के साथ राज्यों क्रमश: मर्ज और state(Telangana) के बाकी फार्म आंध्र प्रदेश राज्य के लिए आंध्र राज्य के साथ विलय हो गया\nराज्य पुनर्गठन आयोग (SRC) तेलुगू तेलंगाना क्षेत्र आंध्र राज्य होने के बावजूद अपने सामान्य भाषा के साथ बोल रहा हूँ की एक तत्काल विलय के पक्ष में नहीं था। अनुच्छेद 382 के राज्य पुनर्गठन आयोग रिपोर्ट (SRC) कहा जाता \"है राय आंध्र में भारी बड़ी इकाई के पक्ष में; तेलंगाना में जनता की राय ही crystallise अभी भी करने के लिए है। महत्वपूर्ण नेताओं आंध्र में जनता की राय की खुद सराहना करते हैं कि तेलंगाना आंध्र, हालांकि वांछनीय, के साथ का एकीकरण लोगों का एक स्वैच्छिक और तैयार एसोसिएशन पर आधारित होना चाहिए और है कि यह उनके भविष्य के बारे में निर्णय लेने के लिए तेलंगाना के लोगों के लिए मुख्य रूप से करने के लिए लग रहे हो. \"। तेलंगाना के लोगों की कई चिंता थी। एक कम-विकसित अर्थव्यवस्था आंध्र की तुलना, लेकिन एक बड़ा राजस्व के साथ क्षेत्र था क्योंकि (ज्यादातर यह बजाय निषिद्ध अल्कोहॉल वाले पेय पदार्थों पर कर) आधार, जो लोग तेलंगाना की आशंका आंध्र में उपयोग के लिए बँट किया जा सकता है। भले ही लोगों को तेलंगाना की नदियों का स्रोत नियंत्रित वे नियोजित सिंचाई परियोजनाओं कृष्णा और गोदावरी नदियों पर तेलंगाना अनुपात, लाभ होगा नहीं कि डर था। यह आशंका जताई थी कि आंध्र, के लोगों के जो\n\n", "id": "181090", "title": "तेलंगाना"}
{"url": "https://hi.wikipedia.org/wiki?curid=181094", "text": "सेरीकुन्दा\n\nसेरीकुन्दा, गाम्बिया का सबसे विशाल नगर है, जो राजधानी बांजुल के दक्षिण-पश्चिम में स्थित है। सन २००६ में इस नगर की जनसंख्या ३,३५,७३३ थी। यद्यपि बांजुल राजधानी है लेकिन चूंकि वह एक द्वीप पर बसा हुआ है और इसलिए उसका अधिक फैलाव नहीं हो सकता, इसलिए सेरीकुंदा का ही फैलाव हो रहा है।\n\nसेरीकुन्दा अपने बाज़ार, रेशम कपास वृक्ष और कुश्ती अखाड़े के लिए जाना जाता है। नगर के उपनगरीय क्षेत्र हैं कानिफिंग, लातरीकुन्दा, सुकुटा और लन्दन कोना और यह कस्बा समुद्र किनारे के बाकाउ, फ़ाजरा और कोटू के प्रश्रय-स्थलों (\"रेज़ोर्ट\") तक फैल रहा है।\n\n\n", "id": "181094", "title": "सेरीकुन्दा"}
{"url": "https://hi.wikipedia.org/wiki?curid=181144", "text": "त्रिआयामी चलचित्र\n\nत्रिआयामी चलचित्र (अंग्रेज़ी:\"थ्री-डी फिल्म\") एक चलचित्र होता है, जिसकी छवियां आम चलचित्रों से कुछ भिन्न बनती हैं। चित्रों की छाया अंकित (रिकॉर्ड) करने के लिए विशेष मोशन पिक्चर कैमरे का प्रयोग किया जाता है। त्रि-आयामी चलचित्र १८९० के दौरान भी हुआ करते थे, लेकिन उस समय के इन चलचित्रों को थिएटर पर दिखाया जाना काफी महंगा काम होता था। मुख्यत: १९५० से १९८० के अमेरिकी सिनेमा में ये फिल्में प्रमुखता से दिखने लगी। \n\nसैद्धांतिक त्रि-आयामी चलचित्र (\"थियोरिटिकल थ्री-डी इमेज\") प्रस्तुत करने का आरंभिक तरीका एनाजिफ इमेज होता है। इन तरीकों को इसलिये प्रसिद्धि मिली, क्योंकि इनका निर्माण और प्रदर्शन सरल था। इसके अलावा, \"इकलिप्स मैथड\", \"लेंटीकुलर\" और \"बैरियर स्क्रीन\", इंटरफेरेंस फिल्टर प्रौद्योगिकी और ध्रुवीकरण प्रणाली (\"पोलराइजेशन सिस्टम\") इसकी प्रचलित तकनीक हुआ करती थी। मोशन पिक्चर का स्टीरियोस्कोपिक युग १८९० के दशक के अंतिम दौर में आरंभ हुआ जब ब्रिटिश फिल्मों के पुरोधा विलियम ग्रीन ने त्रि-आयामी प्रक्रिया का पेटेंट फाइल किया। फ्रेडरिक युजीन आइव्स ने स्टीरियो कैमरा रिग का पेटेंट १९०० में कराया। इस कैमरे में दो लैंस लगाये जाते थे जो एक दूसरे से तीन-चौथाई इंच की दूरी पर होते थे। २७ सितंबर, १९२२ को पहली बार दर्शकों को लॉस एंजिल्स के एंबैसेडर थिएटर होटल में द पावर ऑफ लव का प्रदर्शन आयोजित किया गया था। सन १९५२ में प्रथम रंगीन त्रिविम यानि \"कलर स्टीरियोस्कोपिक फीचर\", वान डेविल बनाई गई। इसके लेखक, निर्माता और निर्देशक एम.एल.गुंजबर्ग थे। स्टीरियोस्कोपिक साउंड में बनी पहली थ्री-डी फीचर हाउस ऑफ वैक्स थी। २८ मई, १९५३ से वॉल्ट डिजनी इंका. ने भी निर्माण प्रारंभ किया था।\nचलचित्र में तीसरा आयाम जोड़ने के लिए उसमें अतिरिक्त गहराई जोडने की आवश्यकता पड़ती है। वैसे असल में यह केवल छद्म प्रदर्शन मात्र होता है। त्रि-आयामी फिल्म के फिल्मांकन के लिए प्रायः ९० डिग्री पर स्थित दो कैमरों का एक-साथ प्रयोग कर चित्र उतारे जाते हैं और साथ में दर्पण का भी प्रयोग किया जाता है। दर्शक थ्री-डी चश्मे के साथ दो चित्रों को एक ही महसूस करते हैं और वह उसे त्रि-आयामी लगती है। ऐसी फिल्में देखने के लिए वर्तमान उपलब्ध तकनीक में एक खास तरीके के चश्मे को पहनने की आवश्यकता होती है। इस चश्मे का मूल्य लगभग ४०० रूपए होता है और दर्शकों से इसकी वापसी सुनिश्चित करने के लिए उनसे सौ रूपए जमानत के रूप में वसूले जाते हैं। हाल ही निर्माता-निर्देशक स्टीवन स्पीलर्ब ने एक ऐसी तकनीक का पेटेंट कराया है, जिसमें थ्री-डी फिल्म देखने के लिए चश्मे की कोई जरूरत नहीं रहेगी।\n\nभारत में भी कई त्रि-आयामी चलचित्र निर्मित हो चुके हैं। यहां १९८५ में छोटा चेतन त्रि-आयामी तकनीक के साथ रिलीज हुई थी। उस समय इसकी बहुत चर्चा हुई थी और बच्चों ने इसे बहुत पसंद किया था। रंगीन चश्मे के साथ फिल्म देखने का अनुभव एकदम नया था। आज थ्री-डी तकनीक में जो बदलाव आया है, वह उस समय की अपेक्षा बिल्कुल अलग है। उस समय दर्शक आंखों पर जोर पड़ने व आंखों से पानी बहने की बात करते थे, लेकिन अब यह बहुत साफ और गहराई से दिखाई देती है। वैसे इससे पूर्व भी १९८५ में शिवा का इन्साफ बन चुकी थी। त्रिआयामी चलचित्र में लोगों की बढ़ती रुचि को देखते हुए रिलायंस मीडियावर्क्स ने पुराने द्विआयामी चलचित्रों को त्रिआयामी में बदलने वाली कंपनी इन-थ्री के साथ करार किया है। भारत में रिलायंस मीडियवर्क्स और इन-थ्री मिलकर विश्व की सबसे बड़ी द्विआयामी फिल्मों को त्रिआयाम में बदलने वाली इकाई स्थापित करेंगे। इस करार के तहत साल में २०-२५ नये और पुराने चलचित्रों को त्रिआयामी में बदला जायेगा। इन-थ्री ने कुछ समय पूर्व ही डिजनी की जी-फोर्स नामक फिल्म को थ्री डी में बदला था, जो काफी कामयाब रही थी।\n\nद्वि-आयामी फिल्मों के दर्शक जहां लगातार कम होते जा रहे हैं, वहीं त्रि-आयामी फिल्मों में लोगों की रुचि दिनोंदिन बढ़ती ही जा रही है। मुंबई के आंकड़ों के अनुसार जब एक ही फिल्म द्वि-आयामी और त्रि-आयामी स्क्रीन पर एक साथ रिलीज की जाती है, तो त्रि-आयामी स्क्रीन पर मिलने वाला लां प्रतिशत द्वि-आयामी स्क्रीन की अपेक्षा ४० प्रतिशत अधिक होता है। इसके साथ ही प्रति शो दर्शकों की संख्या भी २० प्रतिशत अधिक होती है। इस कारण ही इस नई तकनीक में लोगों की रुचि को देखते हुए मल्टीप्लेक्स सिनेमा स्वामी अब त्रि-आयामी स्क्रीन्स पर बडा निवेश कर रहे हैं। \n", "id": "181144", "title": "त्रिआयामी चलचित्र"}
{"url": "https://hi.wikipedia.org/wiki?curid=181147", "text": "शो डा विश्वास\n\nशो डा विश्वास (पुर्तगाली में उद्भव \"Show da Fé\") है टीवी कार्यक्रम है का ब्राजील प्रस्तुत द्वारा आर आर स्मिथ.\n", "id": "181147", "title": "शो डा विश्वास"}
{"url": "https://hi.wikipedia.org/wiki?curid=181150", "text": "जी-फोर्स त्रिआयामी चलचित्र\n\nजी-फोर्स एक त्रिआयामी चलचित्र है, जिसका निर्माण वॉल्ट डिज़्नी इंका. ने किया था। कुछ समय पूर्व इन-थ्री ने इसे त्रि-आयामी चलचित्र में बदला था। मूल फिल्म द्वि-आयामी थी।\n", "id": "181150", "title": "जी-फोर्स त्रिआयामी चलचित्र"}
{"url": "https://hi.wikipedia.org/wiki?curid=181155", "text": "विलियम फ्रीस ग्रीन\n\nविलियम फ़्रीस-ग्रीन (७ सितम्बर १८५५- ५ मई १९२१) (जन्म नाम: विलियम एडवर्ड ग्रीन) एक चित्रकार, फोटोग्राफर और सर्जनात्मकता आविष्कारक थे।\n", "id": "181155", "title": "विलियम फ्रीस ग्रीन"}
