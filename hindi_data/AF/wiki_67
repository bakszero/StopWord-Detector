{"url": "https://hi.wikipedia.org/wiki?curid=184041", "text": "केदार शर्मा\n\nकेदार शर्मा ( संवत् 1954 - संवत् 2023) चित्रकार एवं हिन्दी साहित्यकार थे। \n\nकेदार शर्मा का जन्म मार्गशीर्ष शुक्ल त्रयोदशी सं. 1954 में भागलपुर जिले के साहबगंज में हुआ था। इनकी प्रारंभिक शिक्षा वहीं हुई किंतु बाद में ये काशी चले आए। इन्होंने प्रयाग के इंडियन प्रेस में जर्मन कलाकार लुई जोमर के सान्निध्य में चित्रकला की साधना की। इनका घर का नाम नारायण था किंतु कलाजगत् में चित्रकार केदार के नाम से प्रसिद्ध हुए।\n\nकलम और कूची के समान रूप से धनी थे। बनारस, बनारसी रंग और जीवन इनकी कला और साहित्य में विशेष: व्यंजित हुए। रंग और रेखाओं के अंकन में बड़े सिद्ध थे। 1920 में केदार जी ने अपनी व्यंग्य और हास्यमूलक अनुभूतियों को आकार देना शुरु किया और 1925 तक पौराणिक, साहित्यिक और राजनीतिक संदर्भों में अनेक व्यंग्य चित्र प्रस्तुत किए। कलाक्षेत्र में ये प्रथम चित्रकार थे जिन्होंने सांस्कृतिक विषयों का लेकर हास्य चित्र बनाए। इन्होंने व्यंग्य चित्रों की कई सीरीज चलाई थी। इनमें व्यंग्य करने की अद्भुत क्षमता थी। बिहारी सतसई के दोहों पर अनेक व्यंग्य चित्र बनाए जो प्रयाग की प्रसिद्ध पत्रिका \"सरस्वती\" में प्रकाशित हुए। इन चित्रों की विशेषता यह रही है कि आकृतियों में मूल प्रकृति और भावना का हनन नहीं हुआ। इनके राजनीतिक कार्टूनों में बड़ा तीखापन था। इन्होंने 'मंडूक मिश्र' के नाम से दैनिक \"आज\" में धारावाहिक रूप से व्यंग्य चित्र प्रस्तुत किए। व्यक्तिचित्र, रेखाचित्र और व्यंग्यचित्रों में इनकी समान गति थी। ये यथार्थवादी शैली के चित्रकार थे। भारतेंदु और निराला जैसे साहित्यकारों पर इन्होंने प्रतीकात्मक चित्र बनाए थे। दो युगों तक हिंदीजगत् में एकमात्र पुस्तक-चित्रकार थे। इनके भावचित्र बड़े मार्मिक होते थे। \n\nलेखक के रूप में इनके व्यक्तिव्यंजक निबंधों को हिंदी संसार में मान्यता मिली। इनके आरंभिक निबंध \"खिलौना\", \"बालसखा\", \"चाँद\" और माधुरी\" में और व्यक्तिव्यंजक निबंध \"आज\" के रविवारी अंकों में प्रकाशित हुए जिनके लिए चित्रों की डिजाइन भी ये स्वय बना देते थे। कुछ वर्षों तक \"आज\" और \"तरंगिनी\" में व्यंग्य चित्रकार के रूप में काम किया।\n\nसंगीत में गहरी अभिरुचि थी। स्वयं सुरीले बाँसुरी वादक थे और हारमोनियम भी अच्छा बजाते थे। इनके शिष्य कलाजगत् में बहुविधि कलाकार के रूप में प्रतिष्ठित हैं। भाद्रपद शुक्ल चतुर्थी सं. 2023 वि. काशी में स्वर्गवास हुआ।\n", "id": "184041", "title": "केदार शर्मा"}
{"url": "https://hi.wikipedia.org/wiki?curid=184042", "text": "सूडानी पाउंड\n\nसूडानी पाउंड सूडान की मुद्रा है। सूडानी सिक्के में केवल अरबी नाम होते हैं, जबकि बैंक नोट में अरबी और अंग्रेजी भाषा होती है। सूडान में पहले पहल मिस्री पाउंड जारी किया गया। मोहम्मद इब्न अब्दुल्ला (मेहदी) और अब्दुल्लाही इब्न मोहम्मद (खलिफा) द्वारा जारी किए गए सिक्के मिस्री मुद्रा के साथ-साथ चलते रहे। 1956 में सूडान द्वारा स्वयं की मुद्रा जारी किए जाने के साथ ही मिस्री पाउंड का चलन बंद हुआ। पाउंड सौ क्विर्स से समविभाजित है। मेहदी और खलिफा के समय क्विर्स 40 पारा से समविभाजित था। 1916 से मिस्री क्विर्स 10 मिलिम से समविभाजित था, जो 1956 में सूडान में लागू किया गया। 1992 में पाउंड का स्थान दीनार ने ले लिया। उत्तरी सूडान में जहां दीनार प्रचलन में हैं, वहीं दक्षिणी सूडान में पाउंड में ही सौदा होता है, जबकि रूम्बेक और येई क्षेत्रों में किनीयाई शिलिंग का इस्तेमाल होता है। सरकार और सूडान पीपुल्स लिबरेशन मूवमेंट के बीच हुए समझौते के तहत जनवरी 2007 में दूसरा पाउंड जारी किया गया, जो जुलाई 2007 तक एकमात्र वैधानिक मुद्रा बन गया। इसने 1 पाउंड = 100 दीनार के विनिमय मूल्य पर दीनार का और 1 पाउंड (एसडीजी) = 1000 पाउंड (एसडीपी) पाउंड का स्थान लिया।\n", "id": "184042", "title": "सूडानी पाउंड"}
{"url": "https://hi.wikipedia.org/wiki?curid=184043", "text": "शलाका\n\nशलाका, अक्षक्रिया या द्यूतकर्म भारत का बहुत प्राचीन व्यसन है। वैदिक काल में और उसके बाद महाभारत के युग में बहुत प्रचलित था। यह अक्ष या शलाका (पासा) से खेला जाता था। इन शलाकाओं पर अंक लिखे होते थे जिनकी गणना को दावें कहा जाता था। इनसे खेलते समय कभी-कभी अप्सराओं का आवाहन किया जाता था जो अपने प्रभाव से अनुकूल दावें लाती थीं। दावों पर छोटी या बड़ी धनराशियाँ लगाई जाती थीं। पांडवों ने तो द्रौपदी को भी दावें पर लगा दिया था। खेलनेवाले पक्षों को अपनी विजय की बड़ी चिंता रहती थी और जब कुशलता से काम नहीं बनता दीखता था तो मंत्र का प्रयोग किया जाता था। इसलिए शलाकाओं को अभिमंत्रित करके खेल खेला जाता था।\n", "id": "184043", "title": "शलाका"}
{"url": "https://hi.wikipedia.org/wiki?curid=184044", "text": "शांडिल्य\n\nशांडिल्य नाम गोत्रसूची में है, अत: पुराणादि में शांडिल्य नाम से जो कथाएँ मिलती हैं, वे सब एक व्यक्ति की नहीं हो सकतीं। छांदोग्य और बृहदारण्यक उपनिषद् में शांडिल्य का प्रसंग है। पंचरात्र की परंपरा में शांडिल्य आचार्य प्रामाणिक पुरुष माने जाते हैं। शांडिल्यसंहिता प्रचलित है; शांडिल्य भक्तिसूत्र भी प्रचलित है। इसी प्रकार शांडिल्योपनिषद् नाम का एक ग्रंथ भी है, जो बहुत प्राचीन ज्ञात नहीं होता।\n\nयुधिष्ठिर की सभा में विद्यमान ऋषियों में शांडिल्य का नाम है। राजा सुमंतु ने इनको प्रचुर दान दिया था, यह अनुशासन पर्व (137। 22) से जाना जाता है। अनुशासन 65.19 से जाना जाता है कि इसी ऋषि ने बैलगाड़ी के दान को श्रेष्ठ दान कहा था।\n\nशांडिल्य नामक आचार्य अन्य शास्त्रों में भी स्मृत हुए हैं। हेमाद्रि के लक्षणप्रकाश में शांडिल्य को आयुर्वेदाचार्य कहा गया है। विभिन्न व्याख्यान ग्रंथों से पता चलता है कि इनके नाम से एक गृह्यसूत्र एवं एक स्मृतिग्रंथ भी था।\n\nशाण्डिल्य ऋषि के १२ पुत्र थे जो इन १२ गाँवो में प्रभुत्व रखते थे \n\n१ सांडी \n२ सोहगौरा \n३ संरयाँ \n४ श्रीजन \n५ धतूरा \n६ भगराइच \n७ बलुआ \n८ हरदी \n९ झूड़ीयाँ \n१० उनवलियाँ \n११ लोनापार \n१२ कटियारी \n\nइन्हे आज बरगाव ब्राम्हण के नाम से भी जाना जाता है \n\nउपरोक्त बारह गाँव के चारो तरफ इनका विकास हुआ है ! ये कान्यकुब्ज ब्राम्हण है! इनका गोत्र श्री मुख शाण्डिल्य - त्रि - प्रवर है, श्री मुख शाण्डिल्य में घरानो का प्रचलन है, जिसमे राम घराना, कृष्ण घराना, मणि घराना है ! इन चारो का उदय सोहगौरा, गोरखपुर से है, जहा आज भी इन चारो का अस्तित्व कायम है\n\nयही विश्व के सर्वोत्तम श्रेष्ठ उच्च कुलीन ब्राम्हण कहलाते है इनके वंशज समय के साथ भारत के विकास के लिए लोगो को शिक्षित करने ज्ञान बाटने के उद्देश्य से भारत के विभिन्न क्षेत्रो में जा कर बस गए और वर्तमान में भारत के विभिन्न क्षेत्रो में निवास करते है\n\nइनमे से धतूरा ब्राम्हण के वंशज छत्तीसगढ़ के रायपुर जिले के तिल्दा तहसील के ताराशिव नामक ग्राम में निवास करते है जिनमे\nस्वर्गीय पंडित हीरालाल तिवारी जी के सुपुत्र स्वर्गीय पंडित श्री लखनलाल तिवारी जी हुए एवं उनके सुपुत्र श्री तेजेन्द्र प्रसाद तिवारी एवं उनके सुपुत्र श्री हितेन्द्र तिवारी जी है जिनकी ख्याति चारो ओर है \n\nचूकि ये ऋषि धतूरा के वंशज है एवं धतुरिया ग्राम के वासी थे अतः इन्हे धतुरिया तिवारी भी कहते है। धतूरा ब्राह्मणों के वंशज पलामू जिले के तोलरा गांव में भी हैं। यहां तिवारी श्री बीसा राम जी के वंशज हैं जिनके आराध्य शोखा सोमनाथ हैं.", "id": "184044", "title": "शांडिल्य"}
{"url": "https://hi.wikipedia.org/wiki?curid=184046", "text": "स्पेलिंग सोसायटी\n\nस्पेलिंग सोसायटी (The Spelling Society) यूके में स्थित एक अन्तरराष्त्रीय संस्था है जो अंग्रेजी की वर्तनी (स्पेलिंग) की अनियमितता के प्रति लोगों को जागरूक करने एवं सरलीकृतेवं नियमित स्पेलिंग अपनाने का सुझाव देती है। इसकी स्थापना सन् १९०८ में की गयी थी। \n\n", "id": "184046", "title": "स्पेलिंग सोसायटी"}
{"url": "https://hi.wikipedia.org/wiki?curid=184052", "text": "पवन कुमार वर्मा\n\nपवन कुमार वर्मा लेखक एवं राजनीतिज्ञ हैं। वो भूटान में भारत के राजदूत और भारतीय सांस्कृतिक सम्बन्ध परिषद के निदेशक रह चुके हैं।\n\nश्री पवन कुमार वर्मा १९७६ बैच के भारतीय विदेश सेवा () के अधिकारी हैं। इसके पहले वे भारत के राष्ट्रपति के प्रेस सचिव, साइप्रस के उच्चायुक्त, विदेश मंत्रालय के प्रवक्ता आदि पदों पर काम कर चुके हैं।\n\n", "id": "184052", "title": "पवन कुमार वर्मा"}
{"url": "https://hi.wikipedia.org/wiki?curid=184053", "text": "दलित पँथर\n\nदलित पँथर यह संघटन दलितों का प्रतिनिधित्व कर दलितों ओर पिछडों में प्रबोधन के रूप में स्थापित हुई। इस संस्था का उगम मुबंई में १९७१ इसवी में हुआ।", "id": "184053", "title": "दलित पँथर"}
{"url": "https://hi.wikipedia.org/wiki?curid=184054", "text": "नामांतर आंदोलन\n\nमराठवाडा विद्यापीठ नामांतर आंदोलन यह महाराष्ट्र में १९७६ इसवी में दलित आंदोलन के रूप में उभरा था। इस आंदोलन से मराठवाडा विश्वविद्यालय का ‘डॉ. बाबासाहेब आंबेडकर मराठवाडा विश्वविद्यालय, औरंगबाद ऐसा नामकरण हुआ।\n\nनामांतर आंदोलन के इतिहास की आयु 35 वर्ष है। 27 जुलाई 1978 में विधानमंडल के दोनों सभागृह में मराठवाडा विद्यापीठ को डॉ॰ भीमराव आंबेडकर जी नाम देणे का निर्णय लिया गया।\n\nसोळा वर्षाच्या लढाईनंतर औरंगाबादेतील मराठवाडा विद्यापीठाला १४ जानेवारी १९९४ रोजी \"डॉ. भीमराव आंबेडकर मराठवाडा विद्यापीठ' असे नाव देण्यात आले.नामांतराची अधिकृत घोषणा तत्कालीन मुख्यमंत्री शरद पवार यांनी केली. \n", "id": "184054", "title": "नामांतर आंदोलन"}
{"url": "https://hi.wikipedia.org/wiki?curid=184060", "text": "जय हिन्द\n\nजय हिन्द विशेषरुप से भारत में प्रचलित एक देशभक्तिपूर्ण नारा है जो कि भाषणों में तथा संवाद में भारत के प्रति देशभक्ति प्रकट करने के लिये प्रयोग किया जाता है। इसका शाब्दिक अर्थ \"भारत की विजय\" है। यह नारा भारतीय क्रान्तिकारी आबिद हसन सफ़रानी द्वारा दिया गया था । तत्पश्चात यह भारतीयों में प्रचलित हो गया एवं नेता जी सुभाषचन्द्र बोस द्वारा आज़ाद हिन्द फ़ौज के युद्ध घोष के रूप में प्रचलित किया गया।\n\nसुभाषचन्द्र बोस के अनुयायी तथा नौजवान स्वतन्त्रता सेनानी ग्वालर (वर्तमान नाम ग्वालियर), मध्य भारत के रामचन्द्र मोरेश्वर करकरे ने तथ्यों पर आधारित एक देशभक्तिपूर्ण नाटक \"जय हिन्द\" लिखा तथा \"जय हिन्द\" नामक एक हिन्दी पुस्तक प्रकाशित की। कुछ वर्षों पश्चात रामचन्द्र करकरे केन्द्रीय भारतीय प्रोविंस के काँग्रेस अध्यक्ष बने। उन्होंने प्रसिद्ध क्रान्तिकारी चन्द्रशेखर आजाद के साथ स्वतन्त्रता संग्राम में हिस्सा लिया।\n\nजय हिन्द' नारे का सीधा सम्बन्ध नेताजी से है, मगर सबसे पहले प्रयोगकर्ता नेताजी सुभाष चन्द्र बोस नहीं थे। आइये देखें यह किसके हृदय में पहले पहल उमड़ा और आम भारतीयों के लिए जय-घोष बन गया।\n\n“जय हिन्द” के नारे की शुरूआत जिनसे होती है, उन क्रांतिकारी 'चेम्बाकरमण पिल्लई' का जन्म 15 सितम्बर 1891 को तिरूवनंतपुरम में हुआ था। गुलामी के आदी हो चुके देशवासियों में आजादी की आकांक्षा के बीज डालने के लिए उन्होने कॉलेज के दौरान “जय हिन्द” को अभिवादन के रूप में प्रयोग करना शुरू किया। 1908 में पिल्लई जर्मनी चले गए। अर्थशास्त्र में पी.एच.डी करने के बाद जर्मनी से ही अंग्रेजो के विरूद्ध क्रांतिकारी गतिविधियाँ शुरू की। प्रथम विश्व युद्ध शुरू हुआ तो उन्होने जर्मन नौ-सेना में जूनियर अफसर का पद सम्भाला।\n\nपिल्लई 1933 में आस्ट्रिया की राजधानी वियना में नेताजी सुभाष से मिले तब “जय हिन्द” से उनका अभिवादन किया। पहली बार सुने ये शब्द नेताजी को प्रभावित कर गए। इधर नेताजी आज़ाद हिन्द फौज की स्थापना करना चाहते थे। द्वितीय विश्व युद्ध के दौरान जर्मनी ने जिन ब्रिटिश सैनिको को कैद किया था, उनमें भारतीय सैनिक भी थे। 1941 में जर्मन की क़ैदियों की छावणी में नेताजी ने इन्हे सम्बोधित किया तथा अंग्रेजो का पक्ष छोड़ आजाद हिन्द फौज में शामिल होने के लिए प्रोत्साहित किया। यह समाचार अखबारों में छपा तो जर्मन में रह रहे भारतीय विद्यार्थी आबिद हुसैन ने अपनी पढ़ाई छोड़ नेताजी के सेक्रेट्री का पद सम्भाल लिया। आजाद हिन्द फौज के सैनिक आपस में अभिवादन किस भारतीय शब्द से करे यह प्रश्न सामने आया तब हुसैन ने”जय हिन्द” का सुझाव दिया।\n\nउसके बाद २ नवम्बर 1941 को “जय-हिन्द” आजाद हिंद फ़ौज का युद्धघोष बन गया। जल्दी ही भारत भर में यह गूँजने लगा, मात्र काँग्रेस पर तब इसका प्रभाव नहीं था। 1946 में एक चुनाव सभा में जब लोग “कॉग्रेस जिन्दाबाद” के नारे लगा रहे थे, नेहरूजी ने लोगो से “जय हिन्द” का नारा लगाने के लिए कहा। अब तक “वन्दे-मातरम” ही काँग्रेस की अहिंसक लड़ाई का नारा रहा था, 15 अगस्त 1947 को नेहरू जी ने आजादी के बाद, लाल किले से अपने पहले भाषण का समापन, “जय हिन्द” से किया। डाकघरों को सुचना भेजी गई कि नए डाक टिकट आने तक, डाक टिकट चाहे अंग्रेज राजा जोर्ज की ही मुखाकृति की उपयोग में आये लेकिन उस पर मुहर “जय हिन्द” की लगाई जाये. यह 31 दिसम्बर 1947 तक यही मुहर चलती रही। केवल जोधपुर के गिर्दीकोट डाकघर ने इसका उपयोग नवम्बर 1955 तक जारी रखा। आज़ाद भारत की पहली डाक टिकट पर भी “जय हिन्द” लिखा हुआ था।\n\n\n", "id": "184060", "title": "जय हिन्द"}
{"url": "https://hi.wikipedia.org/wiki?curid=184062", "text": "सूरीनामी डॉलर\n\nसूरीनामी डॉलर 2004 से सूरीनाम की मुद्रा है। यह 100 सेंट्स से विभाजित है। डॉलर ने एक जनवरी 2004 में सूरीनामी गिल्डर एक हजार सूरीनामी गिल्डर बराबर एक डॉलर के मूल्य पर जारी किया गया। शुरुआती महीने में प्रिंटर की समस्या की वजह से केवल सिक्के ही प्रचलन में थे, फरवरी महीने में बैंक नोट जारी किए गए। पहले की तरह 1, 5, 10, 25, 100 और 250 सेंट के सिक्के प्रचलन में बने हुए हैं। 2004 में सरकार ने 1 और 2½ डॉलर के और सेंट्रल बैंक ऑफ सूरीनाम ने 5, 10, 20, 50 और 100 डॉलर के बैंक नोट जारी किए।\n", "id": "184062", "title": "सूरीनामी डॉलर"}
{"url": "https://hi.wikipedia.org/wiki?curid=184068", "text": "मानव रहित विमान\n\nमानव रहित विमान (अंग्रेजी:Unmanned Aerial Vehicle या ड्रोन) एक प्रकार का विमान है जिसे सैन्य अभियानों में शत्रु क्षेत्र की टोह लेने एवं आवश्यकता पड़ने पर आक्रमण करने के लिये उपयोग मे लाया जाता है। अन्य क्षेत्रों में इनका उपयोग भूमि एवं सागर के उपर उड़ते हुए सर्वेक्षण करने में भी किया जाता है। चूँकि इन विमानों को रिमोट कंट्रोल के द्वारा नियंत्रित किया जाता इन्हें किसी मानव चालक की उपस्थिति की आवश्यकता नहीं होती है। अपनी इस विशेषता के कारण ही यह टोही विमान के रूप अत्याधिक उपयोग मे लाये जाते हैं। इन विमानों को ड्रोन विमान भी कहा जाता है। ड्रोन अंग्रेज़ी का एक शब्द है और इसका अर्थ नर मधुमक्खी होता है।\n\nड्रोन और प्रक्षेपास्त्र दोनो ही रिमोट संचालित होते है पर इन दोनों मे मुख्य अंतर यह है की जहाँ मानव रहित विमान को पुनः उपयोग मे लिया जा सकता है, प्रक्षेपास्त्र केवल एक बार के उपयोग के लिये ही होता है। \n\nडीआरडीओ निशांत एक मानव रहित विमान (यूएवी) है जिसे भारत के वैमानिकी विकास प्रतिष्ठान जो डीआरडीओ की एक शाखा है, ने भारतीय सशस्त्र बलों के लिए विकसित किया है।\n", "id": "184068", "title": "मानव रहित विमान"}
{"url": "https://hi.wikipedia.org/wiki?curid=184071", "text": "भोपाल जंक्शन रेलवे स्टेशन\n\nभोपाल जंक्शन [بهبال جونستون \\ भोपाल जंक्शन] (स्टेशन कोड: BPL) मध्य प्रदेश की राजधानी का मुख्य रेलवे स्थानक है।\n\n[भोपाल]] के मुख्य स्टेशन के रूप में भोपाल जंक्शन 'नाम' है। यह वर्ष 1941 में भारत की आजादी से पहले का निर्माण किया गया था। शहर के दूसरे स्टेशन (हबीबगंज रेलवे स्टेशन) वर्ष 1975 में निर्माण और उसके उद्घाटन भारत के प्रधानमंत्री. इंदिरा गांधी, द्वारा किया तो \nबाद में, [पर [भोपाल | भोपाल के शहर]] मिल 8 नए अन्य स्थानीय रेलवे स्टेशनों के रूप में नाम: \nतो कुल में, भोपाल '13 है' स्थानीय रेलवे स्टेशनों. \n\nमुख्य रेलवे स्टेशन के रूप में के रूप में अच्छी तरह भोपाल Habibganj रेलवे स्टेशन के साथ 47 अन्य रेलवे स्टेशनों का चयन करने के साथ के रूप में उभरनेवर्ल्ड क्लास रेलवे स्टेशन हैं। भोपाल जंक्शन और हबीबगंज रेलवे स्टेशनआईएसओ 9001:2000 प्रमाण पत्र पहले से ही प्राप्त है।\n\nमुख्य रेलवे [के स्टेशन [भोपाल स्थित]] है: \n\nरेलवे स्टेशन 6 प्लेटफार्मों की कुल संख्या मिलकर बनता है। प्लेटफार्म अच्छी तरह से सुसज्जित और जीपीएस सुसज्जित भी हैं जो निम्नलिखित सुविधाएं प्रदान: \nलिफ्ट * \n\nभोपाल जंक्शन रेलवे स्टेशन के मुख्य पर स्थित है दिल्ली - चेन्नई और झांसी [- [इटारसी जंक्शन (मध्य प्रदेश) | इटारसी]] रेलवे ट्रैक जिससे 100 से अधिक दैनिक गाड़ियों, रुकती है एक सप्ताह के भीतर 170 से ज्यादा गाड़ियों का कुल. इसलिए गाड़ियों के लिए लगभग सभी प्रमुख के रूप में छोटे स्थानों के रूप में अच्छी तरह से भारत में बहुत आसानी से उपलब्ध हैं। भोपाल जंक्शन के उत्तर में निहित है बीना है दक्षिण में, जंक्शन इटारसी जंक्शन. एक नज़र जो [के साथ पश्चिम में भोपाल [उज्जैन] जंक्शन कनेक्ट है], रतलाम जंक्शन [और [अहमदाबाद | अहमदाबाद जंक्शन]]. भी [के कुछ हिस्से [इंदौर जंक्शन बड़ी | इंदौर जंक्शन से]] [और [देवास जंक्शन]].\n\nभोपाल जंक्शन जैसे कई मेल, एक्सप्रेस और पैसेंजर गाड़ियों के लिए प्रारंभ बिंदु है: \n\n\nभोपाल जंक्शन रेलवे स्टेशन पर स्थित मुख्य दिल्ली - चेन्नई और झांसी है - इटारसी रेलवे ट्रैक, जो 100 से अधिक दैनिक ट्रेन रुकती है, भारत में लगभग सभी प्रमुख स्थलों के लिए अधिक से अधिक 160 का एक week.Therefore गाड़ियों के भीतर कुल के साथ बहुत हैं बड़ी आसानी से भोपाल जंक्शन से गुजर गाड़ियों available.The हैं: \nइंदौर> - Jammutavi \nJammutavi <- इंदौर \n> हजरत निजामुद्दीन, दुर्ग \nदुर्ग <-हजरत निजामुद्दीन \nवाराणसी> मुंबई सीएसटी \n<मुंबई सीएसटी-वाराणसी \n> नई दिल्ली, चेन्नई \nचेन्नई <, नई दिल्ली \nलखनऊ> मुंबई की \nमुंबई <-लखनऊ \nइलाहाबाद> मुंबई की \nमुंबई <-इलाहाबाद \nJammuTawi>-Manglore \nManglore <-Jammutawi \nचेन्नई> - Jammutavi \nJammutavi <- चेन्नई \nकन्याकुमारी> - Jammutavi \nJammutavi <- कन्याकुमारी \nमदुरै> - Jammutavi \nJammutavi <- मदुरै \nपुणे> - Jammutavi \nJammutavi <- पुणे \nदादर> - अमृतसर \nअमृतसर <- दादर \nनांदेड़> - अमृतसर \nअमृतसर <- नांदेड़ \nकोरबा> - अमृतसर \nअमृतसर <- कोरबा \n> मुंबई सीएसटी - फिरोजपुर छावनी. \n<फिरोजपुर छावनी. - मुंबई सीएसटी \n> चेन्नई - चंडीगढ़ \nचंडीगढ़ <- चेन्नई \nचेन्नई> - देहरादून \nदेहरादून <- चेन्नई \n> नई दिल्ली, हैदराबाद \nहैदराबाद <, नई दिल्ली \nजबलपुर>-सोमनाथ \nसोमनाथ <-जबलपुर \nभोपाल> - नई दिल्ली \n<नई दिल्ली - भोपाल \nचेन्नई> - नई दिल्ली \n<नई दिल्ली - चेन्नई \nबंगलूर> - नई दिल्ली \n<नई दिल्ली - बंगलौर \nसिकंदराबाद> - नई दिल्ली \n<नई दिल्ली - सिकंदराबाद \nहावड़ा> - नई दिल्ली \n<नई दिल्ली - हावड़ा \nजबलपुर> - नई दिल्ली \n<नई दिल्ली - जबलपुर \nचेन्नई> - नई दिल्ली \n<नई दिल्ली - चेन्नई \nतिरुअनन्तपुरम> - नई दिल्ली \n<नई दिल्ली - तिरुअनन्तपुरम \nबंगलूर> - नई दिल्ली \n<नई दिल्ली - बंगलौर \nहैदराबाद> - नई दिल्ली \n<नई दिल्ली - हैदराबाद \nHabibganj> - एच. निजामुद्दीन \n<एच. निजामुद्दीन - Habibganj \nचेन्नई> - एच. निजामुद्दीन \n<एच. निजामुद्दीन - चेन्नई \nकोयम्बटूर> - एच. निजामुद्दीन \n<एच. निजामुद्दीन - कोयम्बटूर \nकन्याकुमारी> - एच. निजामुद्दीन \n<एच. निजामुद्दीन - कन्याकुमारी \nतिरुअनन्तपुरम> - एच. निजामुद्दीन \n<एच. निजामुद्दीन - तिरुअनन्तपुरम \nErnakulum> - एच. निजामुद्दीन \n<एच. निजामुद्दीन - Ernakulum \nमैसूर> - एच. निजामुद्दीन \n<एच. निजामुद्दीन - मैसूर \nभुसावल> - एच. निजामुद्दीन \n<एच. निजामुद्दीन - भुसावल \nकोल्हापुर> - एच. निजामुद्दीन \n<एच. निजामुद्दीन - कोल्हापुर \n> वास्को दा गामा - एच. निजामुद्दीन \n<एच. निजामुद्दीन - वास्को दा गामा \nहैदराबाद> - एच. निजामुद्दीन \n<एच. निजामुद्दीन - हैदराबाद \nविशाखापट्टनम> - एच. निजामुद्दीन \n<एच. निजामुद्दीन - विशाखापट्टनम \nविशाखापट्टनम> - एच. निजामुद्दीन \n<एच. निजामुद्दीन - विशाखापट्टनम \nमदुरै> - एच. निजामुद्दीन \n<एच. निजामुद्दीन - मदुरै \nमदुरै> - एच. निजामुद्दीन \n<एच. निजामुद्दीन - मदुरै \nमैसूर> - हजरत निजामुद्दीन \n<एच. निजामुद्दीन - मैसूर \nतिरुपति> - एच. निजामुद्दीन \n<एच. निजामुद्दीन - तिरुपति \nभोपाल> - लखनऊ \nलखनऊ <- भोपाल \nभोपाल> - लखनऊ \nलखनऊ <- भोपाल \nभोपाल> - लखनऊ \nलखनऊ <- भोपाल \nचेन्नई> - लखनऊ \nलखनऊ <- चेन्नई \nइंदौर> - पटना \nपटना <- इंदौर \nइंदौर> - पटना \nपटना <- इंदौर \n\n\n\n \n", "id": "184071", "title": "भोपाल जंक्शन रेलवे स्टेशन"}
{"url": "https://hi.wikipedia.org/wiki?curid=184072", "text": "विधिक उपचार\n\nविधिक उपचार या न्यायिक उपचार (legal remedy) वह साधन है जिसके द्वारा कोई न्यायालय, दीवानी मामलों में, कोई अधिकार देता है, कोई दण्ड (पेनाल्टी) लगाता है, या कोई अन्य आदेश देता है। राष्ट्रमण्डल देशों में (जिसमें भारत भी है), तथा अन्य सम्बन्धित देशों में (जैसे \nयूएसए) न्यायिक उपचार एवं साम्या उपचार (इक्विटेबल रेमेडी) में अन्तर है। \n\n\n\n", "id": "184072", "title": "विधिक उपचार"}
{"url": "https://hi.wikipedia.org/wiki?curid=184074", "text": "संशयवाद\n\nजैसा श्री शिवादित्य ने सप्तपदार्थी नामक ग्रंथ में लिखा है (\"अनवधारण ज्ञान संशय:\") संशय अनिश्चित ज्ञान या संदिग्ध अनुभव को कहते हैं। तर्कसंग्रह के अनुसार संशय वह ज्ञान है जिसमें एक ही पदार्थ अनेक विरोधी धर्मो या गुणों से युक्त प्रतीत होता है (\"एकस्मिन् धर्मिणी विरुद्धनानाधर्मवैशिष्ट्यावगाहिज्ञानं संशय:\")। उदाहरणार्थ, जब हम अँधेरे में किसी दूरस्थ स्तंभ को देखकर निश्चित रूप से यह नहीं जान पाते कि वह स्तंभ है तो हमारा मन दोलायमान हो जाता है और हम उस एक को पदार्थ में स्तंभत्व एवं मनुष्यत्व दो विभिन्न धर्मों का आरोप करने लगते हैं। न तो हम निश्चयपूर्वक यह कह सकते हैं कि वह पदार्थ स्तंभ है और न यह कि वह मनुष्य है। मन की ऐसी ही विप्रतिपत्तियुक्त, द्विविधाग्रस्त, निश्चयरहित या विकल्पात्मक अवस्था को संशय कहा जाता है। यह अवस्था न केवल ज्ञानाभाव तथा (रज्जु के सर्प के) भ्रम या विपरीत ज्ञान (विपर्यय) से ही किंतु यथार्थ निश्चित्त ज्ञान से भी भिन्न होती है। अत: संशयवाद (Scepticism), नामक सिद्धांत के अनुसार निश्चित्त ज्ञान अथवा उसकी संभावना का निषेध किया जाता है। इस सिद्धांत को पूर्ण रूप से माननेवाले व्यक्तियों के विचारानुसार मानव को कभी भी और किसी भी प्रकार का वास्तविक या निश्चित ज्ञान नहीं हो सकता। संशयवादियों की राय में हमारे मस्तिष्क या मन की बनावट ही ऐसी है कि उसके द्वारा हम कभी भी संसार के या उसके पदार्थों के सही स्वरूप को अवगत कर सकने में समर्थ नहीं हो सकते।\n\nसंशयवाद को आंग्ल भाषा में स्कैप्टिसिज़्म (Scepticism) कहते हैं। स्कैप्टिसिज्म का श्रीगणेश ईसा के पूर्व सन् 440 में यूनान देश के सोफिस्ट (Sofist) कहलानेवाले तर्कप्रधान व्यक्तियों से हुआ बतलाया जाता है। परंतु उनका संशयवाद सामान्य रूप का था। सुव्यवस्थित सिद्धांत के रूप में तो इसका आरंभ ऐलिस (Elis) के पिरो (Pyrrho) नामक प्रख्यात विचारक से, ईसा के तीन सौ वर्ष पूर्व, हुआ। पिरो ने वास्तविक ज्ञान को स्पष्ट शब्दों में असंभव बतलाया है। फिलियस का टाइमन (Timonof Philius 250 B.C.) उसका प्रमुख शिष्य था। पिरो के कुछ अनुयायियों ने तो, जिनमें सेक्सटस ऐंपिरीकस (Sextus Empiricus) का नाम विशेषतया उल्लेखनीय है, संशयवदी विश्वास को इस सीमा तक निभाया कि वे स्वयं इस बाद को भी संशय की दृष्टि से देखने लगे। इन संशयवादियों के अनुसार इच्छाओं और निराशाओं से समुद्भूत हमारे सरे ही दु:खों की उत्पत्ति पदार्थ विषयक हमारे परामर्शो की अप्रामाणिता से ही होती है। मध्यकालीन पाश्चात्य संशयवादियों में पैस्कल (Pascal) तथा आधुनिक संशयवादियों में ह्यूम (David Hume) अधिक प्रसिद्ध है। पैस्कल का कहना था कि संसार संबंधी कोई भी निश्चित या संतोषप्रद सिद्धांत बुद्धि द्वारा स्थापित नहीं किया जा सकता और ह्यूम महोदय ने हमारी जानने की क्षमता को केवल आनुभविक क्षेत्र तक ही सीमित बतलाया है। उनके अनुसार मनुष्य को अपने ऐंद्रिय अनुभव के बाहर की बात जानने या कहने का कोई अधिकार नहीं। कोई कोई विचारसमीक्षक प्रसिद्ध जर्मन दार्शनिक काँट को भी संशयवादियों में शामिल कर लेते हैं; परंतु उन्हें संशयवादी न कहकर अज्ञेयवादी (Agnostic) कहना अधिक उपयुक्त है, क्योंकि उन्होंने वस्तुओं के वास्तविक या पारमार्थिक स्वरूप (Noumena) को अज्ञेय या बुद्धि द्वारा अगम्य बतलाया है, संदेहास्पद नहीं। और कम से कम कार्यजगत् (phenomena) को समझ सकने की क्षमता तो उन्होंने बुद्धि में मानी ही है।\n\nभारतवर्ष के कुछ संशयवादियों का उल्लेख \"श्रामण्यफलसूत्र\" आदि कुछ बौद्ध ग्रंथों में मिलता है। उदाहरणार्थ, अजितकेसकंबली नामक एक विचारक का कहना था कि यथार्थ ज्ञान कभी संभव नहीं और गायकवाड़ ओरिएंटल सीरीज में प्रकाशित \"तत्तवोपल्लवसिंह\" नामक पांडुलिपि के लेखक श्री जयराशि ने किसी भी प्रमाण को, यहाँ तक कि प्रत्यक्ष प्रमाण को भी, असंदिग्ध ज्ञान का साधन नहीं माना। कभी-कभी कुछ लोग \"स्यादस्ति स्यात् नास्ति\" आदि शब्दों द्वारा प्रतिपादित जैन दर्शन के स्याद्वाद का भी संशयवाद समझने लगते हैं। परंतु वस्तुत: स्याद्वाद प्रतिपादित \"स्यात्\" शब्द का प्रयोग तत्तत् वाक्य की संदिग्धता (अथवा असत्यता) का नहीं किंतु उसे सत्य की सापेक्षता का द्योतक है। स्वाद्वाद को परामर्शों या निर्णयो का सत्यत्व, परिस्थिति एवं प्रसंगानुकूल, स्वीकार्य है।\n\nचाहे संशयवादी स्वयं कुछ भी कहें, संशय की मानसिक अवस्था कोई सुख की अवस्था नहीं होती (\"न सुखं संशयात्मन:\" गीता, अ. 4, श्लोक 40)। और पूर्ण रूप से संशयवादी होना अत्यंत कठिन ही नहीं, किंतु असंभव है।\n\nस्वयं संशयवाद की स्वीकृति ही उसकी मान्यता का खंडन कर देती है। यदि किसी भी प्रकार का निश्चित ज्ञान नहीं हो सकता, तो फिर यह निश्चय रूप से कैसे कहा जा सकता है कि किसी भी प्रकार का निश्चित ज्ञान संभव नहीं। या तो संशयवाद की मान्यता असमीचीन है या फिर स्वयं संशयवाद \"वदतोव्याघात दोष\" से दूषित सिद्ध होता है। इसके अतिरिक्त, हमारे व्यावहारिक जीवन का एक एक कार्य तत्संबंधी पदार्थ या व्यक्ति के निश्चित ज्ञान की मान्यता पर निर्भर रहता है। वह संशयवाद को पूर्णतया मान लेने पर चल ही नहीं सकता। इसीलिए तो श्रीमद्भगवद्गीता में \"संशयात्मा विनश्यति\" आदि शब्दों द्वारा संशयवाद को अग्राह्य ठहराया है। परंतु, साथ ही साथ, यह मानने से भी इन्कार नहीं किया जा सकता कि अपरीक्षित परंपरागत मान्यताओं की अंध स्वीकृति भी विचारों के विकास में बाधा डालती है। अत: कभी कभी सामान्य रूप से स्वीकृत तथाकथित सत्यों को संदेह की दृष्टि से देखना भी ज्ञानवृद्धि के लिए आवश्यक हो जाता है जैसा भामतीकार श्री वाचस्पति मिश्र ने कहा है, संशय जिज्ञासा को जन्म देता है (जिज्ञासा संशयस्य कार्यम्) और जिज्ञासा तो ज्ञान के लिए वांछनीय है ही। और काँट महोदय की यह उक्ति कि ह्यूम के \"संशयवाद ने मुझे वैचारिक रूढ़ियों की निद्रा से जगा दिया\", इस सत्य को प्रमाणित करती है। परंतु बुद्धि या मन को संशय रूपी रंग से पूर्णतया रँग लेना और प्रत्येक बात पर संदेह करना ठीक वैसा ही है जैसा हाथों में मैल न होने पर भी किसी पागल द्वारा उनका सतत और निरंतर धोया जाना।\n\n", "id": "184074", "title": "संशयवाद"}
{"url": "https://hi.wikipedia.org/wiki?curid=184075", "text": "न्याय में देरी, अन्याय है\n\nन्याय में देरी, अन्याय है (\"Justice delayed is justice denied\") न्याय के क्षेत्र में प्रयोग किया जाने वाली लोकप्रिय सूक्ति है। इसका भावार्थ यह है कि यदि किसी को न्याय मिल जाता है किन्तु इसमें बहुत अधिक देरी हो गयी हो तो ऐसे 'न्याय' की कोई सार्थकता नहीं होती। यह सिद्धान्त ही 'द्रुत गति से न्याय के अधिकार' का आधार है। यह मुहावरा न्यायिक सुधार के समर्थकों का प्रमुख हथियार है।\n\n", "id": "184075", "title": "न्याय में देरी, अन्याय है"}
{"url": "https://hi.wikipedia.org/wiki?curid=184076", "text": "सक्सीनिक अम्ल\n\nसक्सिनिक अम्ल (Succinic Acid) ऐवर में यह अम्ल तीन से चार प्रतिशत तक पाया जाता है। सक्सिनिक शब्द लैटिन के सक्सिनम (Succinum) से निकला है, जिसका अर्थ होता है ऐबर। इसका IUPAC नाम है ब्यूतेनिडिओइक अम्ल (butanedioic acid)। ऐतिहासिक रूप से इसे 'स्पिरिट ऑफ ऐम्बर (spirit of amber) कहा जाता रहा है। वस्तुत: यह एक डाइकार्बोजिलिक अम्ल (dicarboxylic acid) है। साइट्रिक अम्ल-चक्र में सक्सिनेट एक जैवरासायनिक भूमिका अदा करता है।\n\nअन्य रेज़िनों, लिग्नाइट, काष्टाश्म और अनेक पेड़ों में यह पाया जाता है। अंगूर, चुकंदर, गूजंकेरी तथा रेवंद चीनी के रसों में भी यह रहता है। प्राणी जगत् में भी यह थाइमस ग्रंथि (thymus gland) और प्लीहा (spleen) में पाया जाता है। अनेक पदार्थो से, जैसे अमोनियम टाट्रेंट व कैल्सियम मैलेट के जीवाणु किण्वन से तथा वसा या वसाम्लों के ऑक्सीकरण से भी यह बनता है। एथिलीन गैस से इसका संश्लेषण हुआ है। बेंजीन के ऑक्सीकरण से मैलेइक अम्ल बनता है और मैलेइक अम्ल के ऑक्सीकरण से सक्सिनिक अम्ल प्राप्त हो सकता है।\n\nसक्सिनिक अम्ल द्विक्षारक अम्ल है। इसका संरचनासूत्र निम्नलिखित है :\n\nHOOC. CH2.CH2. COOH\n\nयह संतृप्त ठोस अम्ल है। इसका प्रिज़्म के आकार का रंगहीन क्रिस्टल बनता है, जो 183 डिग्री सें. पर पिघलता है और जिसका द्रव 235 डिग्री सें. पर उबलता है। इसमें बंद श्रृंखला यौगिक बनने की प्रवृति है। इसके वाष्प से जल निकल जाने पर, यह सक्सिनिक ऐनहाइड्राइड बनाता है।\n\nइसके अमोनियम लवण को तपाने से सक्सिनिमाइड प्राप्त होता है।\n\nसविसनिमाइड को जस्ते की धूल के साथ आसुत करने से पाइरोल बनता है। सक्सिनिक अम्ल को फ़ॉस्फ़ोरस ट्राइसल्फाइड के साथ गरम करने से थोयोफ़ोन बनता है।\n\nसक्सिनिक अम्ल जल में विलेय होता है। इसकी क्षारीय धातुओं और क्षारीय मृत्तिका धातुओं के लवण भी जल में विलेय होते हैं। बेरियम लवण ऐल्कोहॉल में अविलेय होता है। लोहे का लवण जल में अविलेय होता है।\n\n", "id": "184076", "title": "सक्सीनिक अम्ल"}
{"url": "https://hi.wikipedia.org/wiki?curid=184077", "text": "सचवान\n\nसचवान (Szechwan) चीन का सबसे बड़ा प्रांत है, जिसका क्षेत्रफल 5,43,890 वर्ग किलोमीटरहै। इस प्रदेश का मध्य भाग लाल बेसिन का पठार कहलाता है। यह प्राय: चारों ओर से पहाड़ों द्वारा घिरा हुआ है। इस प्रांत का अधिकांश भाग पहाड़ी है। चेंगटू मैदान एकमात्र समतल एवं उपजाऊ मैदान है। इस मैदान में मिन नदी की नहरों द्वारा सिंचाई होती है और धान मुख्य उपज है। यहाँ जनसंख्या का घनत्व 2,392 व्यक्ति प्रति वर्ग मील है, जबकि शीकांग (Sikang) प्रांत की सीमा पर यह घनत्व केवल 11 व्यक्ति प्रति वर्ग मील है। सचवान का अर्थ चार नदियों से है। मिन, तो, फू ओर क्याओलिंग नदियों के मिलने से यांग्त्सीक्यांग, बनती है और उत्तर से दक्षिण लाल बेसिन में बहती है।\n\nचारों ओर पर्वतों से घिरे होने के कारण, यहाँ का ताप अधिक नहीं हो पाता। लाल बेसिन के चुंगकिंग नगर का दिसंबर, जनवरी का ताप 9.5 डिग्री सें. एवं जुलाई जगस्त का औसत ताप 20 डिग्री से 28 डिग्री सें. रहता है। वार्षिक वर्षा 40 इंच होती है। सम या मृदु जलवायु के कारण सचवान प्रांत में अनेक प्रकार की कृषि होती है। पहाड़ी ढालों पर, सीढ़ीनुमा खेतों में, साल में दो तीन फसलें उगाई जाती हैं। जाड़े में गेहूँ, जौ, राई, ज्वार, बाजरा, सोयाबीन और मटर तथा गरमी में धान (विशेषकर चेंगटू के निकट मैदानी भाग में), गन्ना, सन, तिल (sesamum), दलहन, मक्का, आलू, तंबाकू, शहतूत और नारंगी की उपज होती है।\n\nयहाँ पाए जानेवाले मुख्य खनिज कोयला, लोहा, ताँबा, सोना, चाँदी, सीसा, नमक एवं ऐंटिमनी हैं, जो प्रांत के विभिन्न भागों में खोदकर निकाले जाते हैं। पेट्रोल एवं प्राकृतिक गैस उद्योग डज़कुंग (Tzekung) या डजल्यूजिंग (Tzeliutsing) में विकसित है। 1937 ई. के चीन जापान युद्ध के काल से ही इस प्रांत का औद्योगिक विकास हो रहा है, लेकिन अधिकांश नए औद्योगिक केंद्रों को गुप्त ही रखा गया है। यहाँ लौह, इस्पात, शराब, वस्त्र, दवा, रंजक, विद्युत् एवं मशीन यंत्र तथा घमन भट्टियों और औद्योगिक मशीन यंत्रों के निर्माण के कारखाने हैं। इस प्रांत से ऊन, चमड़ा, तुंग तेल, रेशम, रैमी (ramie), चाय, तंबाकु और रेवत चीनी (rhubarb) नामक जड़ी का निर्यात होता है। यांग्त्सीक्यांग एवं उसकी सहायक नदियों द्वारा गमनागमन होता है। चुंगकिंग बंदरगाह से चेंगटू नग तक सड़क एवं रेलमार्ग बना हुआ है। सचवान को समीपवर्ती प्रांतों से जोड़ने के लिए हज़ारों मील पक्की सड़कें बनाई गई हैं। \n\n", "id": "184077", "title": "सचवान"}
{"url": "https://hi.wikipedia.org/wiki?curid=184079", "text": "सचोली\n\nसचोली (Tunicata) एक प्रकार के समुद्री जीव है, जो अकेले, या समूह में, संसार के किसी भी महासागर की विभिन्न गहराइयों में पाए जाते हैं। इनके अधिकांश प्रकार स्थानबद्ध (sedentary) होते हैं एवं नाना प्रकार के पदार्थों के साथ जुड़े रहते हैं। इनका शरीर पारदर्शी, पारभासी या अपारदर्शी एवं कई प्रकार के रंगों का होता है। शरीर का आकार अनिश्चित एवं परिमाण एक इंच के सौवें भाग से लेकर एक फुट तक के व्यास का होता है। सारा शरीर एक पतले या मोटे चर्म सदृश आवरण में, जिसे चोल या कंचुक (Tunic or Test) कहते हैं लिपटा रहता है। चोल अधिकांश, ट्यूनिसिन (tunicine) नामक स्रवित पदार्थ का बना होता है। ट्यूनिसिन सेलुलोस के अनुरूप एक पदार्थ है। चोल में दो छिद्र या मार्ग होते हैं। एक मार्ग से जल भीतर प्रवेश करता है तथा दूसरे से बाहर निकल जाता है।\n\nसचोली कशेरुकी (vertebrate) प्राणियों के संबंधी हैं, तथा कॉर्डेटा (Chordata) संघ (phylum) के एक उपविभाग (sub-division) का निर्माण करते हैं। डिंभक अवस्था (larval stage) में एक पूर्ण विकसित पृष्ठरज्जु (notochord) की उपस्थिति इनकी मुख्य विशेषता है। पृष्ठरज्जु मुख्यत: डिंभक के पुच्छ भाग में, जो वयस्क अवस्था में क्रमश: लुप्त हो जाता है, सीमित होता है।\n\nसचोलियों की कई आकृतियाँ विचित्र एवं चित्ताकर्षक होती हैं। जंतुओं में ट्यूनिसिन का बना हुआ चोल (coat) स्रवित करनेवाले ये अकेले जीव हैं। इनका हृदय कुक्कुटों के भ्रूण के हृदय के समान होता है, परंतु हृदय की गति की दिशा समय समय पर बदली जा सकती है, जिससे रुधिर का संचरण विपरीत दिशाओं में भी संभव हो जाता है। रुधिर में श्वसन वर्णक (respiratory pigment) नहीं होते हैं। कुछ स्पीशीजों (species) की रुधिर कोशिकाओं में वैनेडियम एवं सल्फ्यूरि अम्ल अधिक मात्रा में मिलते हैं। मलोत्सर्जन की विचित्रता यह है कि मूत्रजनित त्याज्य पदार्थ ठोस आकारों के ढेर के रूप में शरीर के भीतर एक या अनेक थैलियों में एकत्र होते जाते हैं। दूसरे प्रकार की त्याज्य वस्तुओं का मस्तिष्क, ठोस पृष्ठीय गुच्छिका (ganglion) के रूप में तथा एक तंत्रिका ग्रंथि के साथ मिला हुआ होता है। यह तंत्रिका ग्रंथि केशेरुकी के पीयूष (pituitary body) से समानता रखती है।\n\nसचोली उभयलिंगी (hermaphrodite), अर्थात् वृषण एवं अंडाशय, दोनों प्रकार के अंगोवाले होते हैं। कई जंतुओं में निषेचित अंडों, या फिर वयस्कों के किसी भी भाग के ऊतकों की वृद्धि एवं पुन:रचना (reconstruction) के, द्वारा अंतिम जीव का निर्माण होता है। कुछेक जंतु रात्रि में तीक्ष्ण प्रकाश उत्पन्न करते हैं।\n\nपाइरोसोमा नामक जंतु उष्ण महासागरों के जल मे थपेड़ों में प्रवाहित होते हुए, जलती हुई मोमबत्ती के सदृश दृष्टिगोचर होते हैं।\n\nसर्वप्रथम जगत्प्रसिद्ध दार्शनिक अरस्तू (384-322 ईसा पूर्व) ने एक सामान्य \"ऐसिडियन\" (ascidian) का विवरण प्रस्तुत किया था। अरस्तू के बाद लगभग 2,000 वर्षो तक इन जंतुओं के विषय में लोगों की अल्पज्ञता रही। लिनियस (Linnaeus) तथा उनके बाद के कुछ प्राणिविज्ञानियों ने कई \"ऐसिडियन\" जंतुओं को मस्तकरहित मोलस्का (Mollusca) के साथ एक वर्ग में रखा। लामार्क (1816 ई.) ने इन्हें मोलस्का से पृथक् कर, इनके समूह का नाम ट्यूनिकेटा (Tunicata, सचोली) प्रदान किया। सन् 1886 ई. में कॉवलेफस्कि (Kowalevsky) ने एक सामान्य ऐसिडियन की वृद्धि के विषय में अनुसंधान लेख प्रकाशित कर, यह प्रकट किया कि इसके बैगची डिंभक (tadpole larva) में कॉडेंटा के प्रमुख गुण वर्तमान होते हैं, तथा बैंगची के वयस्क में कायांतरण (metamorphosis) होने के समय, ये गुण क्रमश: लुप्त हो जाते हैं। इस प्रकार के कायांतरण को प्रतिक्रमणी (retrogressive) कायांतरण कहते हैं। इस अनुसंधान ने इस आधुनिक धारणा को जन्म दिया कि सचोली एक प्राचीन कॉडेंटा के विशेष प्रकार के अवशेष हैं, जिनका विकास प्रमुख कॉडेंटा से बहुत ही प्रारभिक अवस्था में हुआ था।\n\nऐसिडियन उभयलिंगी जंतु हैं। अधिकांश जंतु अपने ही अडों को निषेचित कर सकते हैं, परंतु अन्य जंतुओं में यह शक्ति नहीं होती। उनमें परनिषेचन (cross-fertilization) की क्रिया होती है। वृद्धि काल की प्रारंभिक आकृतियाँ प्राचीन कशेरुकी आकृतियों से मिलती जुलती हैं। अंडे, वृद्धि की इन अवस्थाओं के पश्चात्, बैंगची का रूप धारण करते हैं। बैगची आकार में बहुत छोटे होते हैं, एवं उनमें कुछ समय तक तैरते रहने की शक्ति होती है। प्रत्येक बैंगची में तैरने के लिए एक पुच्छ होती है, जिसके मध्य में कोशिकाओं के द्वारा निर्मित एक पृष्ठरज्जु भी होती है। ऐसिडियन के बैंगची की वृद्धि इस अवस्था के पश्चात् रुक जाती है। पृष्ठरज्जु के दोनों पार्श्वो में पेशीतंतु की एक पट्टी होती है, जिनकी तुलना मछलियों के चलन पेशियों (locomotary muscies) से की जा सकती है। पृष्ठरज्जु के ऊपर, उसकी पूरी लंबाई में, एक संकीर्ण, नालाकार मेरुरज्जु (spinal cord) स्थित होती है। सभी कशेरुकी एवं कॉर्डेटों में उपर्युक्त विशेषताएँ मिलती हैं, जो ऐसिडियन एवं अन्य सचोलियों की विकास की मुख्य पंक्ति के साथ संबद्ध करती है। इसी मुख्य पंक्ति के शीर्ष पर स्वयं मनुष्य भी स्थित है।\n\nबैगची में तंत्रिका नाल (nerve-tube) का अग्र भाग विस्तृत होकर, मस्तिष्क के आशय (vesicle) का निर्माण करता है, जिसमें दो प्रकार की ज्ञानेंद्रियाँ होती हैं। ये ज्ञानेंद्रियाँ बैंगची के अभिविन्यास (orientation) को तथा उसे प्रकाश के स्रोत की ओर बढ़ने में सहायता प्रदान करती है।\n\nइस प्रकार के बैगची प्रजापतियों के सुदूर विस्तार और प्रसार में सहायक होते हैं। कुछ समय के पश्चात् बैगची में ह्रासी (degenerative) परिवर्तन प्रारंभ हो जाता है। बैंगची समुद्र तल में डूब जाता है, इसका पुच्छ भा अचल हो जाता है तथा यह किसी ठोस वस्तु से, अपनी नासा के निकट स्थित तीन आसंजक (adhesive) रचनाओं द्वारा, संबद्ध हो जाता है। इस प्रकार बैंगची में कायांतरण की क्रिया प्रारंभ होती है तथा ऐसी अवस्था की वृद्धि होती है जिसमें यह सर्वप्रथम भोजन ग्रहण करने योग्य हो जाता है। इस नवीन अवस्था में इसका शरीर नालाकार हो जाता है, तथा इसके अग्र भाग में ऊपर की ओर स्थित कीप के आकार का मुख होता है, जिसके द्वारा जल एक विस्तृत ग्रसनी में प्रवाहित होता है। ग्रसनी में प्रत्येक ओर गिल छिद्र (gill slits) होते हैं, जिनके द्वारा जल एक दूसरे कोष्ठ (chamber) में पहुँचकर, फिर वहाँ से एक दूसरे कीप के द्वारा बाहर निकल जाता है। ये कीप क्रमश: अंतर्वाही नाल (Inhalent siphon) एवं अपवाही नाल (Exhalent siphon) कहलाते हैं और ये नाल सचोली वर्ग के जीवों के मुख्य लक्षण है।\n\nप्रौढ़ ऐसिडियन में विस्थापित एवं विकसित बैगची के इन आवश्यक गुणों के अतिरिक्त कुछ विशेष लक्षण भी मिलते हैं। इनके अंग अधिक विकसित होते है एवं आकार अधिक विस्तृत हो जाता है और यौन ग्रथियाँ भी निर्मित हो जाती हैं। ये जंतु संबद्ध प्रौढ़ावस्था में ह्रासी जंतुओं एवं प्राचीन प्रकार के जंतुओं का निरूपण करते हैं।\n\nयथार्थत: ऐसिडिन आकृति में एक बृहत् कोशिका जैसा होता है, जिसमें प्रवेशार्थ एक अंतर्वाही नाल होती है। ग्रहण किए जल के छानने की क्रिया कोशिका के प्रत्येक और स्थित असंख्य गिल छिद्रों के द्वारा होती है। जल वहाँ से बाह्य कोष्ठ में पहुँचकर अपवही नाल के द्वारा बाहर निकलता है। आहार नाल का शेष संकीर्ण भाग गिल कोष्ठ (gill chamber) के पश्च भाग से प्रारंभ होता है। इसके मुख्य भाग है, ग्रसिका (oesophagus), आमाशय तथा क्षुद्रांत्र। क्षुद्रांत्र ऊपर की ओर मुड़कर अपवाही नाल के निकट खुलता है। अंतर्वाही नाल के द्वार के निकट, स्पर्शिकाओं की एक वृत्ताकार रचना होती है, जो इस छिद्र में बहुत बड़े वस्तुओं को नहीं प्रविष्ट होने देती है। क्षुद्रात्र के मुड़े भाग के मध्य बहुधा उभयलिंगी यौन ग्रंथियाँ स्थित होती है तथा पार्श्व में एक हृदय होता है। मस्तिष्क दोनों नालों के मध्य में स्थित होता है।\n\nअशन साधन के मुख्यत: दो अंग हैं। एक अंग का कार्य श्लेष्मा (muscus) उत्पन्न करना है, जिसके द्वारा खाद्य पदार्थ के टुकड़े एक साथ श्लेष्मा में लिपटकर एकत्र हो जाते हैं। दूसरे अंग का कार्य जलस्रोत उत्पन्न करना है, जिसके द्वारा खाद्य पदार्थ भीतर प्रविष्ट हो सकें। ये जलस्रोत ग्रसनी की दीवारों में स्थित, असंख्य गिल छिद्रों के पक्ष्माभिका (cilia) अंत:स्तरण (lining) के निर्गामी स्पंदन (outward beating) के द्वारा उत्पन्न होते हैं, एवं अंतर्वाही नाल के द्वारा भीतर प्रविष्ट होते हैं। गिल छिद्रों के द्वारा जल अपवाही नाल के निकट स्थित परिकोष्ठगुहिका (atrial cavity) में एकत्र होता है, तथा पुन: अपवाही नाल के द्वारा, धार के रूप में, प्रबल वेग से कुछ दूर पर जाकर गिरता है, जिससे वह जल मुख के द्वारा पुन: भीतर नहीं प्रविष्ट हो सके। गिल कोष्ठ में प्रविष्ट होनेवाले जल में भोजन योग्य कई प्रकार के सूक्ष्म जीवित पौधे एवं जंतु होते हैं, जो एंडोस्टाइल (endostyle) से स्रवित श्लेष्मा के द्वारा उलझाकर रोक लिए जाते है। भोजन की पाचन क्रिया आमाशय के द्वारा स्रावित पाचक एंजाइमों से होती है। अपचित अवशेष अपवाही नाल के मूल के निकट एकत्र होता है। यहाँ से अपवाही जल के तीव्र स्रोत के द्वारा मलपदार्थ समुचित दूरी पर फेंक दिए जाते हैं।\n\nजनन प्राय: लैगिक होता है, जिसमें एक अवस्था डिंभ की होती है। कुछ जंतु राजीवप्रजक (viviparous) किस्म के भी होते हैं, जिनमें अंडे एक विशिष्ट प्रकार की भ्रूणधानी में कुछ समय के लिए एकत्र होकर बढ़ते और बैगची का रूप धारण करते हैं, एवं इसी रूप में बाहर निकलते हैं। कुछ जातियों में अंकुरण के द्वारा भी जनन क्रिया होती है। कई प्रकार के अचर (non-metile) ऐसिडियनों में पौधों की तरह जेमोद्भवन (gemmation) एवं अलैंगिक जनन की क्रिया भी होती है। अधिचर्म (epidermis) के संकुचि होने के फलस्वरूप, भीतरी ऊतकों के कई खंड हो जाते हैं एवं प्रत्येक खंड अंकुरों में परिवर्तित हो जाते हैं। अंकुर शीत ऋतु में नष्ट नहीं होते एवं वसंत के आते ही पुन: नवीन जीवों की वृद्धि करते हैं। कुछ जंतुओं में अंकुर आंशिक रूप में अपने जनक (parent) से जुड़े रहते हैं। ऐसी अवस्था में दोनों की रुधिरवाहक नलिकाएँ एवं अपवाही नाल संयुक्त होते हैं। इस प्रकार अंकुरण की क्रिया के फलस्वरूप अनेक जंतु (व्यक्तिगत रूप में) वेष्ठन (tunic) के एक ही पुंज में एकत्र होते है, एवं एक जंतुसमूह का निर्माण करते हैं। इन जंतुओं में पुनर्जनन (regeneration) की क्षमता भी असाधारण रूप में होती है। इस प्रकार हम देखते हैं कि कुछ जातियों की वृद्धि एकल वयस्क के रूप में होती हैं, जबकि अन्य जातियों में लैगिक एवं अलैगिक जनन की अवधि एकांतरित रूप में मिलती हैं।\n\nएकल एवं सामूहिक ऐसिडियन कई प्रकार के वासस्थान के अनुकूल परिवर्तित हो गए हैं। साधारणतया एकल ऐसिडियन आकार में कुछ अधिक बड़े होते है तथा उन्हें अधिक स्थान की आवश्यकता होती है। ये मुख्यत: या तो चट्टानों, स्तभों या जहाजों के तल भाग के साथ जुड़े होते हैं, या बालू अथवा कीचड़ के भीतर स्थित होते हैं।\n\nअंकुर उत्पन्न करनेवाले, या संयुक्त ऐसिडियन, उपर्युक्त प्रकार के वातावरण में जीवित नहीं रह सकते। ये अधिकांशत: उन समतल धरातलों के साथ जुड़े होते हैं, जहाँ स्वच्छ जल पर्याप्त मात्रा में, परंतु वेग से नहीं, उपलब्ध होता है। जिन जंतुओं में अंकुरण की क्रिया अधिक सक्रिय होती है, उनका आकार छोटा होता है, परंतु उनकी संख्या अधिक होती है। इस प्रकार के जंतुनिवह (colonics) बहुधा क्षेत्रफल में विस्तृत होते हैं, परंतु इनकी मोटाई अधिक नहीं होती। संयुक्त ऐसिडियन अल्प संख्या में अपेक्षाकृत बड़े आकार के अंडों का निर्माण करते हैं। इन अंडों के बैगचियों की अवस्था में वृद्धि जनक के अलिंद (atrium) या अंडवाहिनी (oviduct) में सुरक्षित रूप में होती है।\n\nसामूहिक ऐसिडियन बहुधा पीले, भूरे, लाल, हरे एव नीले रंगकणों के द्वारा अभिरीजेत होते है तथा समूह का आकार तारा सदृश, (जैसे बोट्रिलस (Botryllus) में), सीढ़ी की तरह पंक्तिबद्ध, (जैसे बोट्रिलायड (Botrylloids) में), या गुच्छ के रूप में, जैसा पोलिक्लिनम (Polyclinum) में, होता है।\n\nसचोलियों का प्रत्यक्ष आर्थिक महत्व बहुत ही कम है। कुछ जीव तो जहाजों के भतर सड़ाँघ भी उत्पन्न करते हैं। सचोलियों के केवल छ: प्रकार प्राच्य देशों के मनुष्यों (orientals) के द्वारा भोजन के रूप में ग्रहण किए जाते हैं।\n\nइनकी लगभग 2,000 जातियाँ ज्ञात हैं, जो निम्नलिखित तीन गणों (orders) में विभाजित हैं :\n\n1. ऐसिडिएशिआ (Ascidiacea) - ये संलग्न (attached) होते हैं। पृष्ठतल पर अपवाही तथा ग्रसनी में पदमाभिकामय (ciliated) गिल छिद्रों की अनुप्रस्थ पंक्तियों की उपस्थिति इनकी मुख्य विशेषता है; उदाहरण: सायोना (Ciona), मोलगुला (Molgula), बोट्रिलस (Botryllus) आदि।\n\n2. थैलिएसिआ (Thaliacea) - ये वेलापवर्ती (pelagic) जीव है। इनमें अंतर्वाही और अपवाही नाल शरीर के विपरीत छोर पर स्थित होते है, तथा इनके गिलछिद्र साधारणतया लबे होते हैं, छोटे और पंक्तिबद्ध नहीं; उदाहरण : पाइरोसोमा (Pyrosoma), डोलाइओलम (Doliolum), सेल्पा (Salpa) आदि।\n\n3. लारवेसिआ (Larvacea) - ये क्षुद्र वेलापवर्ती जीव है। इनकी पुच्छ स्थायी होती है तथा इनकी आंतरिक रचना साधारण होती है; उदाहरण : ऐपेंडिकूलेरिआ (Appendicularia)। \n\n", "id": "184079", "title": "सचोली"}
{"url": "https://hi.wikipedia.org/wiki?curid=184081", "text": "भारतीय ध्वज संहिता\n\nभारतीय ध्वज संहिता भारतीय ध्वज को फहराने व प्रयोग करने के बारे में दिये गए निर्देश हैं। इस संहिता का आविर्भाव २००२ में किया गया था। भारत का राष्ट्रीय झंडा, भारत के लोगों की आशाओं और आकांक्षाओं का प्रतिरूप है। यह राष्ट्रीय गौरव का प्रतीक है। सभी के मार्गदर्शन और हित के लिए भारतीय ध्वज संहिता-२००२ में सभी नियमों, रिवाजों, औपचारिकताओं और निर्देशों को एक साथ लाने का प्रयास किया गया है। ध्वज संहिता-भारत के स्थान पर भारतीय ध्वज संहिता-२००२ को २६ जनवरी २००२ से लागू किया गया है।\n\nभारतीय नागरिक अब रात में भी राष्ट्रीय ध्वज तिरंगा फहरा सकते हैं। इसके लिए शर्त होगी कि झंडे का पोल वास्तव में लंबा हो और झंडा खुद भी चमके। गृह मंत्रालय ने उद्योगपति सांसद नवीन जिंदल द्वारा इस संबंध में रखे गये प्रस्ताव के बाद यह फैसला किया। इससे पहले जिंदल ने हर नागरिक के मूलभूत अधिकार के तौर पर तिरंगा फहराने के लिहाज से अदालती लड़ाई जीती थी। कांग्रेस नेता जिंदल को दिये गये संदेश में मंत्रालय ने कहा कि प्रस्ताव की पड़ताल की गयी है और कई स्थानों पर दिन और रात में राष्ट्रीय ध्वज को फहराने के लिए झंडे के बड़े पोल लगाने पर कोई आपत्ति नहीं है। जिंदल ने जून २००९ में मंत्रालय को दिये गये प्रस्ताव में बड़े आकार के राष्ट्रीय ध्वज को स्मारकों के पोलों पर रात में भी फहराये जाने की अनुमति मांगी थी। जिंदल ने कहा था कि भारत की झंडा संहिता के आधार पर राष्ट्रीय ध्वज जहां तक संभव है सूर्योदय से सूर्यास्त के बीच फहराया जाना चाहिए, लेकिन दुनियाभर में यह सामान्य है कि बड़े राष्ट्रीय ध्वज १०० फुट या इससे उंचे पोल पर स्मारकों पर दिन और रात फहराये गये होते हैं।\n\n", "id": "184081", "title": "भारतीय ध्वज संहिता"}
{"url": "https://hi.wikipedia.org/wiki?curid=184082", "text": "सतसई\n\nसत्सैई\nसतसई], मुक्तक काव्य की एक विशिष्ट विधा है। इसके अंतर्गत कविगण 700 या 700 से अधिक दोहे लिखकर एक ग्रंथ के रूप में संकलित करते रहे हैं। \"सतसई\" शब्द \"सत\" और \"सई\" से बना है, \"सत\" का अर्थ सात और सई का अर्थ \"सौ\" है। इस प्रकार सतसई काव्य वह काव्य है जिसमें सात सौ छंद होते हैं।\n\nसतसई काव्य ने एक विशिष्ट परंपरा के रूप में प्रतिष्ठित होकर अपनी निजी विशेषताएँ विकसित की हैं। सतसई रचना की परंपरा \"हाल\" की गाथासप्तशती से आरंभ हुई। यह प्राकृत का ग्रंथ है तथा इसमें रस से सिक्त और लोकजीवन का सजीव चित्र प्रस्तुत करनेवाली गाथाएँ हैं। इसके बाद गोवर्धनाचार्य की \"आर्यासप्तशती\" संस्कृत में लिखी गई। अमरु कवि के \"अमरुशतक\" में भी शृंगाररस के मनोहारी श्लोक हैं। संख्यापरक इन ग्रंथों के प्रभाव से हिंदी साहित्य में सतसई रचना का चाव बढ़ा परंतु हिंदी साहित्य के प्रांगण में सतसई रचना का सतत विकास अपने निजी ढंग पर हुआ; वह अपने पूर्ववर्ती सतसई साहित्य से प्रभावित है परंतु उसका निर्जीव अनुकरण नहीं है।\n\nहिंदी साहित्य में रीतिकाल के प्रमुख कवि बिहारीलाल की लिखी \"बिहारी सतसई\" ने बड़ी प्रसिद्धि पाई। हिंदी साहित्य में इस ग्रंथ का अत्यंत प्रचार हुआ तथा सतसईरचना के लिए इसने अनेक कवियों को प्रेरित किया। \"बिहारी सतसई\" की बढ़ती हुई लोकप्रियता देखकर अनेक मूर्धन्य कवियों के दोहों को भी बाद में \"सतसई\" का रूप दे दिया गया, जैसे \"तुलसीसतसई\"। मुक्तक काव्य का यह रूप इतना जनप्रिय हुआ कि हिंदी में सतसइयों का एक विशाल भंडार हमें उपलब्ध है। इनमें रहीम सतसई, तुलसी सतसई, बिहारी सतसई, रसनिधि सतसई, मतिराम सतसई, वृंद सतसई, भूपति सतसई, चंदन सतसई, विक्रम सतसई, राम सतसई के नाम प्रमुख हैं और ये सतसइयाँ मध्य युग में लिखी गई। आधुनिक काल में भी अनेक सतसइयाँ मध्य युग में लिखी गईं। आधुनिक काल में भी सतसइयाँ लिखी गईं जैसे हरिऔध कृत हरिऔध सतसई, वियोगी हरि की वीर सतसई भी बड़ी प्रसिद्ध और सामयिक रचनाएँ हैं।\n\n(1) सतसइयों में 700 या 700 से कुछ अधिक छंद होते हैं।\n\n(2) सतसइयों में प्रमुख रूप से \"दोहा\" छंद का प्रयोग होता है; \"दोहा\" के साथ \"सोरठा\" और \"बरवै\" छंद का प्रयोग भी सतसईकार बीच बीच में कर देते हैं।\n\n(3) सतसइयों, में प्रमुख रूप से शृंगाररस की प्रधानता है। शृंगार के अतिरिक्त नीति तथा भक्ति, वैराग्य को भी सतसईकारों ने लिया है। बिहारी सतसई शृंगारप्रधान रचना है, बृंद सतसई नीतिपरक काव्य है तथा तुलसी सतसई में भक्ति, ज्ञान, कर्म और वैराग्य के दोहे हैं। सतसईकारों ने अपनी सतसईयों में प्राय: इन सभी विषयों के दोहे कहे हैं। शृंगारप्रधान सतसईयों में शृंगार के साथ नीति तथा भक्ति और वैराग्य के दोहे भी मिलते हैं, जैसे बिहारी सतसई और मतिराम सतसई में। बृंद सतसई पूर्णत: नीतिसतसई है तथा तुलसी सतसई में भक्ति तया वैराग्य के दोहों के साथ नीति के दोहों की भी प्रधानता है। मुख्य रूप से शृंगार और नीति इन दोनों की प्रधानता सतसइयों में देखने को मिलती है।\n\n(4) शृंगारकाल में भी आधुनिक सतसइयाँ लिखी गई जिनमें यदि एक ओर शृंगार और नीति की प्रधानता है तो दूसरी ओर \"वीररस तथा करुणरस के नए विषयों को भी सतसईकारों ने लिखा है। सूर्यमल्ल मिश्रण की \"वीर सतसई\" तथा वियोगी हरि की वीर सतसई में राष्ट्रीयता को जगाने के लिए वीरोचित उक्तियाँ कही गई हैं और देश की दुर्दशा पर उन्होंने करुणा से युक्त दोहे कहे हैं। सतसई वस्तुत: मुक्तक काव्य की एक विशिष्ट परंपरा है।\n", "id": "184082", "title": "सतसई"}
{"url": "https://hi.wikipedia.org/wiki?curid=184084", "text": "सत्यकाम जाबाल\n\nसत्यकाम जाबाल, महर्षि गौतम के शिष्य थे जिनकी माता जबाला थीं और जिनकी कथा छांदोग्य उपनिषद् में दी गई है। सत्यकाम जब गुरु के पास गए तो नियमानुसार गौतम ने उनसे उनका गोत्र पूछा। सत्यकाम ने स्पष्ट कह दिया कि मुझे अपने गोत्र का पता नहीं, मेरी माता का नाम जबाला और मेरा नाम सत्यकाम है। मेरे पिता युवावस्था में ही मर गए और घर में नित्य अतिथियों के आधिक्य से माता को बहुत काम करना पड़ता था जिससे उन्हें इतना भी समय नहीं मिलता था कि वे पिता जी से उनका गोत्र पूछ सकतीं। गौतम ने शिष्य की इस सीधी सच्ची बात पर विश्वास करके सत्यकाम को ब्राह्मणपुत्र मान लिया और उसे शीघ्र ही पूर्ण ज्ञान की प्राप्ति हो गई।\n\n", "id": "184084", "title": "सत्यकाम जाबाल"}
{"url": "https://hi.wikipedia.org/wiki?curid=184085", "text": "आधा फहराता ध्वज\n\nआधा फहराता ध्वज (अंग्रेज़ी:\"हाफ मास्ट\", \"हाफ स्टाफ\") स्थिति में ध्वज को खम्भे के ठीक आधी ऊंचाई पर फहराया जाता है। वैसे आधी ऊंचाई का अर्थ एक-तिहाई से दो तिहाई के बीच का लगभग ही माना जाता है। ऐसा बहुत से राष्ट्रों में आदर, राष्ट्रीय शोक आदि दर्शाने के लिये किया जाता है।\n\nभारत का ध्वज आधा कई स्थितियों में फहराया जाता है। इस स्थितियों में राष्ट्रपति की मृत्यु, उपराष्ट्रपति की मृत्यु या प्रधान मंत्री की मृत्यु, पर संपूर्ण भारत में किया जाता है। लोक सभा के अध्यक्ष या सर्वोच्च न्यायालय के मुख्य न्यायाधीश के मामले में मात्र दिल्ली में तथा भारत के केन्द्रीय मंत्रिमंडल के मंत्रियों के मामले में दिल्ली व सभी प्रदेशों की राजधानियों में किया जाता है। किसी राज्य के राज्यपाल या उपराज्यपाल या मुख्य मंत्री के मामले में संबंधित राज्य में किया जाता है। \n", "id": "184085", "title": "आधा फहराता ध्वज"}
{"url": "https://hi.wikipedia.org/wiki?curid=184086", "text": "सूर्योदय\n\nक, कक्कन्यग्हझ्ज्मिम्क्ङ्ःतुज.क् शब्द दो शब्दों — सूर्य और उदय की सन्धि से बना है। इसका अर्थ है — सूर्य का उदय होना या निकलना।\n", "id": "184086", "title": "सूर्योदय"}
{"url": "https://hi.wikipedia.org/wiki?curid=184092", "text": "वीडियोकोन डी2एच\n\nवीडियोकोन डी2एच भारत का डीटीएच सेवा प्रदाता है। यह ST 2 सेटेलाइट द्वारा एमपीईजी-४ टैकनौेलौजी का उपयोग करके लगभग ३९५ चैनल्स और ५ रेडियो चैनल्स का संचारण करता है।\n", "id": "184092", "title": "वीडियोकोन डी2एच"}
{"url": "https://hi.wikipedia.org/wiki?curid=184096", "text": "स्वचालित गणक मशीन\n\nस्वचालित गणक मशीन (अंग्रेज़ी:\"आटोमेटिड टैलर मशीन\", लघु:\"एटीएम\") को आटोमेटिक बैंकिंग मशीन, कैश पाइंट, होल इन द वॉल, बैंनकोमैट जैसे नामों से यूरोप, अमेरिका व रूस आदि में जाना जाता है। यह मशीन एक ऐसा दूरसंचार नियंत्रित व कंप्यूटरीकृत उपकरण है जो ग्राहकों को वित्तीय हस्तांतरण से जुड़ी सेवाएं उपलब्ध कराता है। इस हस्तांतरण प्रक्रिया में ग्राहक को कैशियर, क्लर्क या बैंक टैलर की मदद की आवश्यकता नहीं होती है। खुदरा यानि रिटेल बैंकिंग के क्षेत्र में एटीएम बनाने का विचार समांनातर तौर जापान, स्वीडन, अमेरिका और इंग्लैंड में जन्मा और विकसित हुआ। हालांकि सबसे पहले इसका प्रयोग कहां शुरू हुआ यह अभी तय नहीं हो पाया है।\n\nमौटे मौर, लंदन और न्यूयॉर्क में सबसे पहले इससे प्रयोग में लाए जाने के उल्लेख मिलते हैं। 1960 के दशक में इसे बैंकोग्राफ के नाम से जाना जाता था। कुछ दावों के अनुसार सबसे पहले प्रायोगिक तौर पर 1961 में सिटी बैंक ऑफ न्यूयॉर्क ने न्यूयॉर्क शहर में ग्राहकों की सेवा में चालू किया था। वैसे ग्राहकों ने तब इसे अस्वीकृत कर दिया था। इस कारण छह माह के बाद ही इससे हटा लिया गया था। इसके बाद टोक्यो, जापान में 1966 में इसका उपयोग हुआ था। आधुनिक एटीएम की सबसे पहली पीढ़ी का प्रयोग 27 जून, 1967 में लंदन के बार्केले बैंक ने किया था। उस समय तक कुछ ही ग्राहकों को इसकी सेवा का लाभ मिल पाया था। उस समय आज के एटीएम कार्ड के बजाए क्रेडिट कार्ड के जरिए इसकी सेवाओं का उपयोग किया जाता था। इसके पहले ग्राहक कॉमेडी एक्टर रेग वरने बने थे। इंग्लैंड ने प्रयोग में लाई गई मशीन के आविष्कार का श्रेय जॉन शेपर्ड को जाता है। इसके विकास में इंजीनियर डे ला रूई का भी महत्त्वपूर्ण योगदान है। वर्तमान एटीएम मशीनें इंटरबैंक नेटवर्क से जुड़ी होती हैं। यह नेटवर्क पीयूएलएसइ, पीएलयूएस आदि नामों से जाने जाते हैं।\n\nवर्तमान युग में एटीएम का प्रयोग मानव दिनचर्या का महत्त्वपूर्ण अंग बन गया है। अतएव एटीएम प्रयोग करते समय कुछ सावधानियां आवश्यक हैं। इन सावधानियों को ध्यान में न रखने पर बेवजह की कुछ परेशानियों का सामना करना पड़ सकता है।\n\nग्राहकों के लिए बैंकों से रुपयों की निकासी सरल बनाने हेतु एटीएम मशीनों को लागू किया गया था, लेकिन इन एटीएम मशीनों में भी कई समस्याएं आती रहती हैं। इनके कारण ग्राहकों को कई बार परेशानी उठानी पड़ जाती है। मशीन से कभी नकली नोट निकल आते हैं तो कभी बिना नोट निकले ही निकाले गए रुपयों की खाली रसीद बाहर दिखा देती है। इसका संभावित कुछ हद तक कारण बैंकों में चाइनीज कंप्यूटर तकनीक का प्रयोग माना जा रहा है। इसके अलावा हाल की कुछ घटनाओं से एटीएम मशीन को ही चोरी कर ले जाने की घटनाएं सुनाई दी हैं। इनके कारण चोरी या लूट का अलार्म न बजना या मशीन के तार काटे जाने पर स्विच यानी कंट्रोल रूम को खबर भी न लग पाना आदि हैं। \nएटीएम मशीन मरम्मत के लिये खुली होने की स्थिति में स्विच के साथ अपना संपर्क तोड़ देती है। ऐसे समय बैंक अधिकारी या एटीएम वैंडर के सामने मशीन की आवश्यक मरम्मत की जाती है। परंतु एटीएम मशीनों की चेस्ट या तिजोरी खुली होने की दशा में भी ये मशीनें स्विच को झूठा संदेश देते हुए आनलाइन रहती हैं। यानी ऐसा संभव है कि मशीन चोर ले जाएं और स्विच को खबर भी न लगे।\n\nकई बार किसी एटीएम मशीन से नकली नोट निकल पड़ते हैं और बैंक इनकी कोई जिम्मेदारी लेने को तैयार नहीं होता। कई बार जब एटीएम मशीन खाते से रुपये तो निकाले दिखा देती है लेकिन नकदी मशीन से बाहर नहीं आती या कभी कम ही निकालती है। ऐसी शिकायतों के लिये ग्राहक बैंक में पूछताछ करते हैं तो बैंक अपने काल सेंटर का नंबर थमा देते हैं। टोल फ्री नंबर पर चलाए जा रहे इस काल सेंटर की लाइन मिलना ही पहले तो मुश्किल है और मिल भी जाए तो आधे घंटे की बातचीत के बावजूद ग्राहक को राहत नहीं मिल पाती। सामान्यत: काल सेंटर ग्राहकों को बिना मांगे शिकायत संख्या तक उपलब्ध नहीं कराते। ग्राहक शिकायत संख्या लेकर मानसिक तनाव ग्रस्त हो इससे कहीं बेहतर है कि बैंक में जाकर चैक से अपनी राशि निकाले और इन झंझटों से मुक्त रहे।\n\nप्रायः एटीएम कार्ड और इंटरनेट बैंकिंग के आवेदन पर साफ लिखा होता है कि किसी किस्म के नुकसान के लिए बैंक की जवाबदेही नहीं होगी। हैकिंग और पासवर्ड चोरी में बैंककर्मियों की संलिप्तता के मामले भी अब खुलने लगे हैं। ग्राहक अपने खोए हुए एटीएम कार्ड को अपने बैंक में जाकर कैंसिल नहीं करवा सकते। बैंक दावा करता है कि आप किसी भी शाखा से एटीएम कार्ड जारी करवा सकते हैं, लेकिन यही कार्ड खो जाए तो पहले बैंक के काल सेंटर में इसकी शिकायत दर्ज करानी है। शिकायत नंबर लेकर बैंक को सूचित करना है। खोए हुए एटीएम कार्ड से नकदी निकालने के अलावा खरीददारी भी संभव है सो ग्राहक चाहता है कि तुरंत उसे खोए कार्ड से मुक्ति मिलनी चाहिए। एटीएम कार्ड का गलत इस्तेमाल हो तो ग्राहक को पुलिस या कोर्ट कचहरी के चक्कर भी कटवा सकत है।\nयदि आपने किसी दूसरे बैंक का एटीएम कार्ड किसी दूसरे बैंक के एटीएम में इस्तेमाल किया है और राशि नहीं मिली है तो दोगुनी मानसिक परेशानी झेलनी पडी़। सकती है। एटीएम मशीन फेल होने की दशा में बैंक की एकांउटिंग प्रणाली भी फेल हो जाती है। एटीएम कोड के अनुसार राशि का भुगतान हो भी सकता है और नहीं भी हो सकता। मशीन में उपलब्ध 100, 500 व 1000 के डिब्बों से दूसरी करेंसी की आपूर्ति न हो सके इसके लिए न तो कोई मकैनिकल न ही कोई साफ्टवेयर में व्यवस्था है। इस दृष्टि से ये मशीनें बैंकिंग के लिये सुरक्षित नहीं मानी जा सकती। गलत भुगतान की प्रविष्टियों को ठीक करने की व्यवस्था भी कारगर नहीं है।\n\nकभी मशीन आवाज करती रहती है, पैसा बाहर नहीं निकलता और एटीएम हैंग हो जाता है। कभी यह राशि किसी दूसरे ग्राहक को अनायास ही मिल जाती है क्योंकि राशि बीच में अटकी रहती है और एटीएम अचानक काम करना शुरू कर देता है। कभी ग्राहक की यही राशि एटीएम में नकदी, कागज या रिबन फीड करने वाली कम्पनी के लोगों के हाथ भी लग जाती है।\n\nएटीएम मशीनों के मेंटीनैंस के नाम पर एटीएम में नकदी भरना, दो बार दिन में एटीएम परिसर की सफाई, एयरकंडीशन का चालू रहना, एटीएम मशीन का जीरो डाउन होना, सुरक्षा की दृष्टि से दृश्य और अदृश्य कैमरों का चालू रहना, एटीएम से हर प्रचालन की पर्ची निकलना, दरवाजे का बंद रहना ताकि एक समय में एक ग्राहक एटीएम में रहे, रात में पर्याप्त रोशनी की व्यवस्था, सुरक्षा के लिये गार्ड आदि इनके वार्षिक मेटीनैंस के कुछ प्रमुख हिस्से हैं जिनका पालन नहीं होता।\n", "id": "184096", "title": "स्वचालित गणक मशीन"}
{"url": "https://hi.wikipedia.org/wiki?curid=184114", "text": "द पेंगुइन इंग्लिश-हिन्दी/हिन्दी-इंग्लिश थिसॉरस ऍण्ड डिक्शनरी\n\nद पेंगुइन इंग्लिश-हिन्दी/हिन्दी-इंग्लिश थिसॉरस ऍण्ड डिक्शनरी हिन्दी का पहला समान्तर कोश (थिसॉरस) है। इसका निर्माण अरविन्द कुमार एवं उनकी पत्नी कुसुम कुमार ने किया है। इसे 'सदी की सर्वश्रेष्ठ पुस्तक' के खिताब से नवाज़ा गया। \n\n", "id": "184114", "title": "द पेंगुइन इंग्लिश-हिन्दी/हिन्दी-इंग्लिश थिसॉरस ऍण्ड डिक्शनरी"}
{"url": "https://hi.wikipedia.org/wiki?curid=184115", "text": "अंतर्वाह (जलविज्ञान)\n\nजलविज्ञान के संदर्भ में, किसी जलनिकाय में जल का अंतर्वाह या अंत:प्रवाह उस निकाय के जल का स्रोत है। इसे किसी नियत समय या समय इकाई के दौरान जलनिकाय में आने वाले जल की औसत मात्रा (आयतन) के रूप में भी संदर्भित किया जा सकता है। यह बहिर्वाह का विपरीत है।\n\nसभी जलनिकायों में अंतर्वाह के एकाधिक स्रोत होते हैं, लेकिन अक्सर, कोई एक प्रवाह स्रोत अन्य स्रोतों की अपेक्षा अधिक प्रबल होता है, हालाँकि कई मामलों में, कोई एक विशेष प्रवाह स्रोत प्रबल ना होकर कई स्रोत प्रबल होते हैं। किसी झील के लिए, अंतर्वाह का स्रोत एक नदी या जलधारा हो सकती है जो इसी झील मे गिरती हो। अंतर्वाह का एक अन्य स्रोत वर्षण जैसे कि वर्षा भी हो सकता है।\n", "id": "184115", "title": "अंतर्वाह (जलविज्ञान)"}
{"url": "https://hi.wikipedia.org/wiki?curid=184116", "text": "गिरगिट (लिप्यन्तरण)\n\nगिरगिट भारतीय लिपियों के मध्य मशीनी लिप्यन्तरण हेतु आलोक कुमार द्वारा बनायी गयी एक ऑनलाइन सेवा है। यह टैक्स्ट को लिपन्यन्तरित करने के अतिरिक्त सीधे ही वेबपेज को भी लिप्यन्तरित कर सकती है।\n\n२००५ में आरम्भ बनाये गये गिरगिट का पुराना संस्करण जो कि पीऍचपी में बना था, केवल टैक्स्ट को ही लिप्यन्तरित कर सकता था। बाद में भोमियो नामक वेबपेज लिप्यन्तरण सेवा (जो कि बाद में बन्द हो चुकी थी एवं उसका अभाव अनुभव किया जा रहा था क्योंकि तब तक गूगल लिपि परिवर्तक भी नहीं आया था) से प्रेरित होकर आलोक एवं डॉ॰ विपुल जैन ने मिलकर नया संस्करण जावा में तैयार किया जो कि किसी वेबपेज को सीधे ही लिप्यन्तरित कर सकता है। नवम्बर २००९ में गिरगिट का कोड मुक्त स्रोत कर दिया गया।\n\n", "id": "184116", "title": "गिरगिट (लिप्यन्तरण)"}
{"url": "https://hi.wikipedia.org/wiki?curid=184117", "text": "निस्सरण (जलविज्ञान)\n\nजलविज्ञान में निस्सरण किसी दिये गये अनुप्रस्थ-काट क्षेत्र (क्रॉस-सेक्शनल एरिया) के द्वारा प्रवाहित जल जिसमें निलंबित ठोस (जैसे तलछट), घुलित रासायनिक सामग्री (जैसे CaCO) और/या जैविक सामग्री (जैसे द्विअणु) शामिल हों, की परिमाण दर है। निस्सरण को जलाशय प्रणाली के संदर्भ में अक्सर बहिर्वाह, के नाम से भी परिभाषित किया जाता है। \n\nनिस्सरण को व्यक्त करने के लिए m/s (घन मीटर प्रति सेकण्ड) या ft/s (घन फीट प्रति सेकण्ड) या/और एकड़-फुट प्रति दिन जैसी ईकाइयाँ प्रयोग में आती हैं। \n\nकिसी नदी के निस्सरण मापने या उसका अनुमान लगाने के लिए सामान्यत: निरंतरता समीकरण का सरल प्रकार प्रयोग मे लाया जाता है। समीकरण के अनुसार किसी भी असंपीड्य तरल, जैसे कि जल का निस्सरण (Q) धारा के अनुप्रस्थ-काट क्षेत्र (A) और उसके माध्य वेग (formula_1) के गुणनफल के बराबर होता है। इसे निम्नलिखित रूप से व्यक्त किया जा सकता है। \n\nजहाँ\n", "id": "184117", "title": "निस्सरण (जलविज्ञान)"}
{"url": "https://hi.wikipedia.org/wiki?curid=184118", "text": "भोमियो\n\nभोमियो भारतीय लिपियों के मध्य लिप्यन्तरण हेतु एक ऑनलाइन सेवा थी। पीयूष भट्ट द्वारा बनायी गयी यह पहली मशीनी लिप्यन्तरण सेवा थी जो पाठ को कॉपी-पेस्ट करने की बजाय वेबपेजों को सीधे ही एक लिपि से दूसरी लिपि में बदल सकती थी। तब तक गिरगिट का नया वेबपेज लिप्यन्तरण संस्करण एवं गूगल लिपि परिवर्तक भी नहीं आया था।\n\nविभिन्न भारतीय लिपियों के अतिरिक्त भोमियो में उर्दू एवं हिन्दी के मध्य लिप्यन्तरम की भी सुविधा थी। इसके अतिरिक्त विभिन्न लिपियों से आइट्रान्स में भी लिप्यन्तरण की सुविधा थी। \n\nअपनी तरह की पहली सेवा होने के कारण यह हिन्दी चिट्ठाजगत में काफी लोकप्रिय हुयी। परन्तु बाद में अज्ञात कारणों से यह बन्द हो गयी। बाद में इससे प्रेरित होकर आलोक कुमार एवं डॉ॰ विपुल जैन ने मिलकर गिरगिट का नया संस्करण जावा में तैयार किया जो कि किसी वेबपेज को सीधे ही लिप्यन्तरित करने में सक्षम है।\n\n", "id": "184118", "title": "भोमियो"}
{"url": "https://hi.wikipedia.org/wiki?curid=184119", "text": "मराठी चिट्ठाजगत\n\nमराठी चिट्ठाजगत से आशय है मराठी भाषी चिट्ठों का ऑनलाइन समुदाय जो कि बृहतर भारतीय चिट्ठाजगत का एक भाग है।\n\n\n\n", "id": "184119", "title": "मराठी चिट्ठाजगत"}
{"url": "https://hi.wikipedia.org/wiki?curid=184120", "text": "बांग्ला चिट्ठाजगत\n\nबांग्ला चिट्ठाजगत से आशय है बांग्ला भाषी चिट्ठों का ऑनलाइन समुदाय जो कि बृहतर भारतीय चिट्ठाजगत का एक भाग है।\n\n\n\n", "id": "184120", "title": "बांग्ला चिट्ठाजगत"}
{"url": "https://hi.wikipedia.org/wiki?curid=184121", "text": "गुजराती चिट्ठाजगत\n\nगुजराती चिट्ठाजगत से आशय है गुजराती भाषी चिट्ठों का ऑनलाइन समुदाय जो कि बृहतर भारतीय चिट्ठाजगत का एक भाग है।\n\n\n\n", "id": "184121", "title": "गुजराती चिट्ठाजगत"}
{"url": "https://hi.wikipedia.org/wiki?curid=184122", "text": "पंजाबी चिट्ठाजगत\n\nपंजाबी चिट्ठाजगत से आशय है पंजाबी भाषी चिट्ठों का ऑनलाइन समुदाय जो कि बृहतर भारतीय चिट्ठाजगत का एक भाग है।\n\n\n\n", "id": "184122", "title": "पंजाबी चिट्ठाजगत"}
{"url": "https://hi.wikipedia.org/wiki?curid=184133", "text": "राष्ट्रीय आवास बैंक\n\nराष्ट्रीय आवास बैंक भारत में आवासीय वित्त के लिये सर्वोच्च संस्था है। इसकी स्थापना 9 जुलाई 1988 को संसद के एक अधिनियम अर्थात् राष्ट्रीय आवास बैंक अधिनियम, 1987 के अधीन की गई थी जिसका उद्देश्य आवास वित्त संस्थानों के उन्नयन के लिए एक प्रधान एजेंसी के रूप में कार्य करने एवं ऐसे संस्थानों को वित्तीय एवं अन्य सायता प्रदान करना था। अधिनियम, अन्य बातों के साथ-साथ राष्ट्रीय आवास बैंक को निम्नलिखित के लिए प्राधिकृत करता है:-\n\n\nरा०आ० बैंक की स्थापना, निम्न लिखित लक्ष्यों को प्राप्ति करने के लिए की गई है-\n\n\n", "id": "184133", "title": "राष्ट्रीय आवास बैंक"}
{"url": "https://hi.wikipedia.org/wiki?curid=184134", "text": "प्रकाशीय अवयवों का निर्माण एवं परीक्षण\n\nप्रकाशीय अवयवों का निर्माण एवं परीक्षण का क्षेत्र बहुत विस्तृत है। इसमें निर्माण के बहुत सी प्रक्रियाएँ एवं प्रकाशीय परीक्षण आते हैं।\n\nजी. बैटिस्टा डेल पोर्टा (G. Battista dell Porta) ने अपनी प्रसिद्ध पुस्तक मैगिया नेचुरलिस (Magia Naturalis) में काँच को घिसकर लेंस बनाने की विधि लिखी है। थोड़े सुधार के साथ अभी भी वही विधि काम में लाई जाती है। इच्छित काँच के टुकड़े को हथौड़ी, या सँड़सी से चारों तरफ से तोड़कर लेंस के आकार का बना लेते हैं। उत्तल लेंस बनाने के लिए प्याले के आकार का और अवतल लेंस बनाने के लिए गुंबद के आकार का यंत्र लोहे के एक छड़ के ऊपर लगा रहता है, जिसे बिजली के मोटर द्वारा घुमाया जाता है। इस यंत्रों की वक्रता-त्रिज्या लेंस की वांछित वक्रता-त्रिज्या (radius of curvature) के बराबर होती है। काँच के टुकड़े को इसी यंत्र में घिसा जाता है और घिसने के लिए काँच और यंत्र के बीच में रेत का उपयोग करते हैं। आजकल रेत के स्थान पर कार्बोरंडम का चूर्ण उपयोग में आता है। जैसे-जैसे लेंस घिसता है, अधिक शुद्ध यंत्र लगाते जाते हैं और चूर्ण भी पतला प्रयुक्त करते जाते हैं। घिसने के बाद लेंस पर फेरिक-ऑक्साइड की पॉलिश करते हैं। पॉलिश करते समय घिसनेवाले यंत्र पर मोम, या पिच (pitch) की पतली परत जमा देते हैं। लेंस के दोनों सतहों को घिसने के पश्चात् इसके किनारों को घिसकर गोल बना देते हैं।\n\nआजकल हीरे का चूर्ण लगा यंत्र वक्रता पैदा करने के लिए प्रयुक्त होता है। यदि किसी गोलीय सतह पर उसकी वक्रता-त्रिज्या से कम त्रिज्या का वृत्ताकार वलय (ring) रखा जाए तो वलय गोलीय सतह पर ठीक बैठेगा। चक्कर लगाते हुए प्याले के आकार का यंत्र, जिसके किनारों पर हीरे का चूर्ण लगा रहता है इस तरह समंजित (adjust) किया जाता है कि इसका घूर्णन अक्ष (axis of rotation) लेंस के अक्ष को वांछित गोलीय सतह के वक्रताकेंद्र पर काटै। यंत्र इस तरह झुका रहता है कि उसका किनारा बनाए जानेवाले लेंस को बीच में काटता है। जब लेंस और यंत्र अपने अपने अक्ष पर चक्कर लगाते हैं, तब वांछित वक्रता-त्रिज्या का लेंस बनता है।\n\nअच्छी घिसाई एवं पॉलिश के लिए बहुत ही शुद्ध वक्रता-त्रिज्या का यंत्र प्रयुक्त होता है तथा कार्वोरंडम चूर्ण भी बहुत बारीक लिया जाता है। घिसते समय चूर्ण के कण भिन्न भिन्न आकार के कणों में टूट जाते हैं। फिर से चूर्ण का उपयोग करते समय भिन्न-भिन्न आकार के कणों को अलग-अलग कर लेना आवश्यक है, क्योंकि पतले चूर्ण में बड़े आकार के एक कण की उपस्थिति भी लेंस में खँरोंच पैदा कर देगी। भिन्न भिन्न आकार के कण पानी की धारा प्रवाहित कर अलग किए जाते हैं, क्योंकि पानी में प्रवाहित करने पर समान आकार के कण एक स्थान पर एकत्रित होते हैं।\n\nअधिक शुद्ध वक्रता-त्रिज्या के लेंस बनाने के लिए पहले बताए ढंग से घिसे लेंसों को लोहे के एक यंत्र पर समूह के रूप में रखते हैं। लेंसों की ऊपरी सतह पर पिच का एक छोटा बटन बना दिया जाता है और निचली सतह को भिगोकर कुछ देर के लिए यंत्र से चिपका दिया जाता है। लोहे के एक दूसरे ढाँचे को गरम कर लेंसों पर बने बटनों के ऊपर रख देते हैं। गर्मी से बटन मुलायम हो जाते हैं और ऊपरी ढाँचे से चिपक जाते हैं। पूरे उपकरण को ठंडे पानी से ठंडा करते हैं, जिससे ऊपरी ढाँचे से लेंसों का समूह जुड़ जाता है। घिसते समय निचला यंत्र ऊर्ध्वाधर अक्ष के चारों ओर घूमता है, जब कि ऊपरी ढाँचा एक ओर से दूसरी ओर दोलन करता है।\n\nपॉलिश करते समय नीचे के घिसनेवाले यंत्र के स्थान पर एक दूसरा यंत्र लगाते हैं, जिसकी सतह पर पिच की एक पतली परत लगी रहती है। पॉलिश करने के यंत्र पर लगे पिच की सतह की वक्रता की त्रिज्या, यंत्र को विपरीत वक्रता वाले यंत्र (opposite curved foot) से दबाकर ठीक करते हैं। इसी कारण पॉलिश करनेवाले यंत्रों के जोड़े बनाए जाते है, जोड़े के एक सदस्य की सतह उत्तल होती है और दूसरे की अवतल।\n\nघिसने और पॉलिश करने की क्रिया के संबंध में लोगों के भिन्न भिन्न विचार है। परंतु इतना निश्चित है कि घिसते समय कार्बोरंडम के चूर्ण में उपस्थित कणों के किनारे काँच पर दबाव डालते हैं, जिससे काँच में से छोटे छोटे टुकड़े कटकर निकल जो है और काँच लेंस की आकृति का हो जाता है। इस समय काँच की सतह खुरदरी होती है। पॉलिश की क्रिया के संबंध में कुछ लोगों का विचार है कि यह क्रिया भी घिसने की क्रिया ही है। परंतु आजकल कार्बोरंडम के चूर्ण की जगह पर फेरिक ऑक्साइड का उपयोग होने से एमरी (emery) के कण बहुत छोटे होते हैं। दूसरी विचारधारा के अनुसार फेरिक ऑक्साइड के कण पिच की सतह पर जम जाते हैं और वे रेगमाल की तरह लेंस की सतह को घिसकर सभी जगह एक समान और चिकना कर देते हैं।\n\nलेंस का केंद्र उसके प्रधान अक्ष पर होना चाहिए। ऐसा करने के लिए इस्पात के दो समान प्याले लिए जाते हैं। प्यालों के किनारों के बीच लेंस का इस तरह से कस देते हैं कि दोनों प्याले समाक्ष (coaxial) हों। इस स्थिति में प्यालों का अक्ष ही लेंस का अक्ष होगा। इसके बाद प्यालों को घुमाते हुए लेंस के किनारों को घिसने के यंत्र पर घिस लेते हैं।\n\nपॉलिश किए हुए काँच की सतह पर यदि प्रकाश की किरणें लंबवत् पड़ती है, तब कुल प्रकाश का भाग सतह से परावर्तित हो जाता है, जहाँ म्यू (m) काँच का अपवर्तनांक है। साधारण काँच के लिए यह भाग कुल प्रकाश का 4 प्रतिशत है, परंतु कैमरा लेंसों के लिए यह भाग लगभग 7 प्रतिशत होता है। इसके कारण अनेक कठिनाइयाँ उपस्थित हो जाती है। नई पालिश किए गए लेंस की अपेक्षा कुछ धुँधले सतहवाले लेंसों के लिए यह भाग कम होता है। सन् 1936 में जॉन स्ट्रॉङ्ग (John Strong) ने देखा कि निर्वात में लेंस की सतह पर कैल्सियम फ्लुओराइड के वाष्प की पतली परत जमा देने पर, लेंस द्वारा परावर्तित प्रकाश की मात्रा कम हो जाती है। आजकल प्राय: सभी लेंसों की सतहों पर वाष्पीकृत मेग्नीशियम-फ्लुओराइड की हलकी परत जमा दी जाती है। इससे लेंस की सतह द्वारा प्रकाश का परावर्तित भाग घटकर कुल प्रकाश का 1 प्रतिशत से 2 प्रतिशत तक हो जाता है।\n\nगोलीय विपथन और वर्ण विपथन (chromatic aberration) को हटाने के लिए भिन्न पदार्थों के दो, या कई लेसों को पारदर्शक सीमेंट से जोडकर संयुक्त लेंस (compound lens) बनाते हैं। सन् 1940 तक कैनाडा बाल्सम सीमेंट के रूप में प्रयुक्त होता था। कैनाडा बाल्सम से जुडे लेंस बहुत निम्न ताप पर अलग हो जाते हैं, अत: आजकल प्राय: ब्युटिल मेथाक्रिलेट (butyl methacrylate) सीमेंट के रूप में प्रयुक्त होता है। लेंसों के जोड़े जानेवाली सतह पर गरम सीमेंट लगा दिया जाता है तथा लेंसों को रगड़कर अतिरिक्त सीमेंट हटा दिया जाता है। कैमरा, दूरदर्शक, सूक्ष्मदर्शी इत्यादि के अभिदृश्यक (objective) और नेत्रिका (eye-piece) लेंस संयुक्त लेंस होते हैं।\n\nक्राउन काँच और फ्लिंट काँच का तापीय प्रसार असमान होने के कारण, तीन इंच से अधिक व्यासवाले लैंस सीमेंट द्वारा नहीं जोड़े जाते। ऐसे लेंसों को कुछ दूरी पर रखा जाता है, परंतु यदि उन्हें पास रखना आवश्यक हो तो भी वे इस तरह रखे जाते हैं कि एक दूसरे को न छुएँ। ऐसा करने के लिए उन्हें किसी धातु के फ्रेम में फँसाकर रखा जाता है। कभी कभी लेंसों के किनारों को फ्रेम में सीमेंट द्वारा जोड़ भी दिया जाता है।\n\nप्राय: लेंसों की सतह गोलीय होती है, क्योंकि यही एक ऐसी ज्यामितीय आकृति है जिसे पूर्ण शुद्धता और आसानी से बनाया जा सकता है।\n\nअगोलीय लेंस विपरीत वक्रता के वेलनाकार यंत्र पर घिसकर बनाया जाता है। घिसते समय यंत्र का घूर्णन अक्ष लेंस के अक्षके समांतर होना चाहिए। यदि लेंस भी चक्कर लगाने के लिए स्वतंत्र होगा, तो बेलनाकार के स्थान पर गोलीय हो जाएगा। अत: घिसते समय लेंस स्थिर होना चाहिए।\n\nयदि किसी लेंस का अक्ष ही घूर्णन अक्ष हो, परंतु लेंस की सतह गोलीय न हो, तो ऐसे लेंस को अगोली (aspheric) लेंस कहते हैं। ऐसे लेंस को वांछित आकार के घिसने के यंत्र पर घिसकर बनाया जाता है। अगोली लेंस का प्रयोग संग्राही (condenser) लेंस के रूप में तथा द्विनेत्री की नेत्रिका एवं कुछ कैमरों में होता है।\n\nकाँच पराबैंगनी (ultra-violet) और अवरक्त (infra-red) प्रकाश को अवशोषित कर लेता है। अत: स्पेक्ट्रम के पराबैगनी क्षेत्र में कैल्सियम फ्लुओराइड, लिथियम फ्लुओराइड, क्वार्ट्ज़ इत्यादि के लेंस प्रयुक्त होते हैं। स्पेक्ट्रम के अवरक्त क्षेत्र में पोटैशियम आयोडाइड, आर्सेंनिक सल्फाइड, सिल्वर क्लोराइड, थैलियम ब्रोमाइड-आयोडाइड सिलिकन और जर्मेनियम लेंसों का उपयोग होता है।\n\nजब प्लास्टिक पदार्थों को ऊष्मा द्वारा गलाकर लेंस बनाया जाता है, तब वे सस्ते भी पड़ते हैं और हलके भी। आजकल दूरदर्शी और कैमरा के प्लास्टिक अभिदृश्यक लेंस को बनाने के प्रयत्न हुए हैं। एक समुचित मेथाक्रिलेट को क्राउन काँच और पॉलिस्टिरीन (polystrene) को फिं्लट की जगह लगाया गया, परंतु आर्द्रता और ताप आदि के प्रभाव से प्लास्टिक पदार्थों में परिवर्तन होने के कारण बहुत सी समस्याएँ पैदा हो जाती है।\n\nलेंस घिसते समय बीच बीच में इस बात की जाँच की जाती है कि सतह गोलीय है और लेंस वांछित वक्रता की त्रिज्या का है या नहीं। पीतल की एक प्लेट के बाहरी किनारे के, जो गोल और वांछित लेंस की वक्रता त्रिज्या के बराबर त्रिज्या का होता है, लेंस की सतह पर रखते हैं और देखते हैं कि वह ठीक बैठता है या नहीं। यदि वह ठीक नहीं बैठता है, तो उसी के अनुसार लैंस को फिर घिसा जाता है। अधिक शुद्धता के लिए पालिश करते समय फिर जाँच की जाती है। इसके लिए काँच का एक परीक्षण पट्ट (plate) प्रयुक्त होता है, जिसकी वक्रता की त्रिज्या विपरीत चिह्न के साथ (with opposite sign) लेंस की वंछित वक्रता त्रिज्या के बराबर होती है, अर्थात् यदि लेंस उत्तल है और उसकी वक्रता त्रिज्या 25 सेंमी. है, तो परीक्षण पट्ट अवतल होगा और उसकी भी वक्रता त्रिज्या 25 सेमी. होगी। यदि लेंस ठीक होगा, तो लेंस और परीक्षण पट्ट की सतहों के बीच हवा का समांतर फिल्म (air film) बनेगा। प्रकाश की किरण फिल्म की दोनों सतहों से परावर्तन के पश्चात् केवल एक रंग की दिखाई देंगी (जैसा साबुन के बुलबुलों में होता है) और परावर्तित किरण का रंग फिल्म की मोटाई पर निर्भर करेगा। परंतु लेंस की सतह गोलीय न होने पर अथवा वक्रता त्रिज्या ठीक न होने पर, प्रत्येक बिंदु पर फिल्म की मोटाई भिन्न होगी और फिल्म में न्यूटन बलय (ring) बनेगा। लेंस को फिर से थोड़ा घिसकर ठीक किया जाता है।\n\n\n", "id": "184134", "title": "प्रकाशीय अवयवों का निर्माण एवं परीक्षण"}
{"url": "https://hi.wikipedia.org/wiki?curid=184148", "text": "लैंकाशिर\n\nलैंकाशिर (Lancashire) इग्लैंड के उत्तर-पश्चिमी किनारे पर स्थित काउंटी है, जिसका क्षेत्रफल 1,866 वर्ग मील है। यह पश्चिम में आइरिश सागर से, पूर्व में यॉर्कशिर से, दक्षिण में चेशिर (Cheshire) काउंटी से तथा उत्तर में कंबरलैंड एवं वेस्टमरलैंड (Westmorland) काउंटी से घिरा हुआ है। इस काउंटी की तटरेखा अनियमित है। यहाँ के मुख्य प्रवेशद्वार मोरकैम बे (Morecambe Bay) और मर्ज़ि (Mersey) एवं रिब्ल (Ribble) नदियों के ज्वारनदमुख हैं। काउंटी का उत्तरी तथा पश्चिमी भाग पहाड़ी है। \n\nलंकाशिर के कोयले का क्षेत्र मर्ज़ि तथा रिब्ल नदियों के मध्य के भूभाग में 400 वर्ग मील में फैला हुआ है। जहाज निर्माण करने के लिए प्रसिद्ध फर्नेंस (Furness) क्षेत्र में पर्याप्त लोहा मिलता है। लैंकाशिर सूती वस्त्र के लिए विश्वविख्यात है तथा अन्य प्रकार के भी वस्त्र यहाँ बनते हैं। यहाँ सभी प्रकार की मशीनों का भी निर्माण होता है। यहाँ सभी प्रकार की मशीनों का भी निर्माण होता है। स्लेट तथा फर्शबंदी के लिए पत्थरों का खनन यहाँ की खानों में होता है। कांउटी के प्रशासनिक नगर का नाम भी लैंकाशिर है, जहाँ नॉर्मन काल का ऐतिहासिक किला है। लैंकाशिर काउंटी में साबुन, मोमबत्ती, क्षार तथा काँच निर्माण करने के कारखाने हैं। दक्षिणी लैकाशिर में सूती वस्त्र उत्पादन करनेवाला प्रमुख जिला मैंचेस्टर है, जो संसार में सबसे, घना बसा हुआ क्षेत्र है। \n\n14वीं शताब्दी में ऊनी तथा लिनेन वस्त्रों की बुनाई प्रारंभ होने पर, मैंचेस्टर का विकास प्रारंभ हुआ और 18वीं शताब्दी के मध्य में सूती वस्त्र के उद्योग का विकास आरंभ हुआ। इंग्लैड का दूसरा बंदरगाह तथा लिवरपूल में प्रथम डॉक 1700 ई. में खुला। यह डॉक मर्ज़ि नदी के साथ साथ सात मील तक चला गया है। लंदन के बाद लैकाशिर इंग्लैंड की सबसे घनी बसी हुई काउंटी है। \n", "id": "184148", "title": "लैंकाशिर"}
{"url": "https://hi.wikipedia.org/wiki?curid=184152", "text": "यति\n\nयति (येटी) या घृणित हिममानव (अबोमिनेबल स्नोमैन) एक पौराणिक प्राणी और एक वानर जैसा क्रिप्टिड है जो कथित तौर पर नेपाल और तिब्बत के हिमालय क्षेत्र में निवास करता है। \"यति\" और \"मेह-तेह\" नामों का उपयोग आम तौर पर क्षेत्र के मूल निवासी करते हैं, और यह उनके इतिहास एवं पौराणिक कथाओं का हिस्सा है। यति की कहानियों का उद्भव सबसे पहले 19वीं सदी में पश्चिमी लोकप्रिय संस्कृति के एक पहलू के रूप में हुआ।\n\nवैज्ञानिक समुदाय अधिकांश तौर पर साक्ष्य के अभाव को देखते हुए यति को एक किंवदंती के रूप में महत्व देते हैं, फिर भी यह क्रिप्टोज़ूलॉजी के सबसे प्रसिद्ध प्राणियों में से एक के रूप में कायम है। यति को उत्तरी अमेरिका के बिगफुट किंवदंती की तरह का ही एक प्रकार माना जा सकता है।\n\n\"यति\" शब्द से व्युत्पन्न है जो \"रॉकी\" अर्थात् \"चट्टानी\", \"रॉकी प्लेस\" अर्थात् \"चट्टानी जगह\" और () \"बेर\" अर्थात् \"भालू\" शब्दों का एक मेल है। प्रणवानंद बताते हैं कि \"ti\" (ति), \"te\" (ते) और \"teh\" (तेह) शब्दों की व्युत्पत्ति बोले जाने वाले शब्द 'tre' (ट्रे) (वर्तनी \"dred\" (ड्रेड)) से हुई है जो बेर (भालू) का तिब्बती शब्द-रूप है, जिसके 'r' का उच्चारण इतनी धीमी आवाज़ में किया जाता है कि यह लगभग सुनाई ही नहीं देता, इस प्रकार यह \"te\" (ते) या \"teh\" (तेह) बन जाता है।\n\nहिमालय के लोगों द्वारा इस्तेमाल किए जाने वाले अन्य शब्दों का अनुवाद बिल्कुल उसी रूप में नहीं होता है, बल्कि ये शब्द पौराणिक और मूल निवासी वन्य जीवन को संदर्भित करते हैं:\nनेपालियों के पास यति के लिए विभिन्न नाम हैं, जैसे - \"बन-मंचे\" जिसका अर्थ \"वनमानुष\" है या \"कांगचेंजुन्गा राचीस\" जिसका अर्थ \"कंचनजुंगा का दानव\" है।\n\n\"\"घृणित हिममानव\"\" पदवी को 1921 तक नहीं गढ़ा गया था, उसी वर्ष लेफ्टिनेंट कर्नल चार्ल्स हॉवर्ड-बरी ने अल्पाइन क्लब और रॉयल जियोग्राफिकल सोसाइटी के संयुक्त \"एवरेस्ट रिकॉनिसन्स एक्सपिडिशन\" (एवरेस्ट टोही अभियान) का नेतृत्व किया जिसका वृत्तांत उन्होंने \"माउंट एवरेस्ट द रिकॉनिसन्स, 1921\" में लिखा. इस पुस्तक में हॉवर्ड-बरी में \"ल्हाक्पा-ला\" को पार करने का एक विवरण शामिल करते हैं जहां उन्हें कुछ ऐसे पदचिह्न मिले जिसे देखकर उन्हें लगा कि ये \"शायद किसी बड़े से लम्बी डग भरने वाले शिकारी भेड़िये के पदचिह्न थे जिसने नरम बर्फ में दोहरे पदचिह्न-मार्ग का रूप धारण कर लिया था जो कुछ-कुछ नंगे पैरों वाले आदमी के पैरों के निशान लग रहे थे\". वे यह भी कहते हैं कि उनके शेरपा पथप्रदर्शकों ने उन्हें तुरंत बताया कि ये पदचिह्न जरूर किसी \"बर्फों के जंगली मानव\" के होंगे जिसे उन्होंने \"मेतोह-कांगमी\" नाम दिया. \"मेतोह\" का अनुवाद \"मानव-भालू\" और \"कांग-मी\" का अनुवाद \"हिममानव\" के रूप में होता है।\n\nहॉवर्ड-बरी द्वारा \"मेतोह-कांगमी\" शब्द के अनुवाद और बिल टिलमैन की पुस्तक \"माउंट एवरेस्ट, 1938\" में इस्तेमाल किए गए शब्द के बीच अभी भी भ्रम विद्यमान है जहां टिलमैन ने \"घृणित हिममानव\" शब्द के गढ़ने का वर्णन करते समय \"मेत्च\", जो तिब्बती भाषा में विद्यमान नहीं हो सकता और \"कांगमी\" शब्दों का इस्तेमाल किया था। एक मिथ्या नाम के रूप में \"मेत्च\" का एक और सबूत लन्दन विश्वविद्यालय (1956 के आसपास) में स्कूल ऑफ़ ओरिएण्टल एण्ड अफ्रिकन स्टडीज़ के तिब्बती भाषा के अधिकारी प्रोफ़ेसर डेविड स्नेलग्रोव ने दिया है, जिन्होंने \"मेत्च\" शब्द को असंभव शब्द मानते हुए इसे अस्वीकार कर दिया क्योंकि \"t-c-h\" व्यंजन वर्णों को तिब्बती भाषा में एकसाथ जोड़ा नहीं जा सकता है। दस्तावेजों से पता चलता है कि \"मेत्च-कांगमी\" शब्द की व्युत्पत्ति (वर्ष 1921 के) एक स्रोत से हुई है। ऐसा सुझाव मिला है कि \"मेत्च\" बस \"मेतोह\" की गलत वर्तनी है। \n\n\"घृणित हिममानव\" शब्द की उत्पत्ति निश्चय ही रंगीन है। इसकी शुरुआत तब हुई जब श्री हेनरी न्यूमैन, जिन्होंने \"किम\" उपनाम का इस्तेमाल करके कोलकाता में \"द स्टेट्समैन\" में एक लम्बे समय तक अपना योगदान दिया, ने दार्जिलिंग लौटने पर \"एवरेस्ट रिकॉनिसन्स एक्सपिडिशन\" के कुलियों का साक्षात्कार लिया। न्यूमैन ने शायद कलात्मक अनुज्ञप्ति के कारण \"घृणित\" शब्द की जगह \"मेतोह\" शब्द को \"घिनौने\" या \"गंदे\" शब्दार्थों के रूप में गलत अनुवाद किया। जैसा कि लेखक बिल टिलमैन वर्णन करते हैं, \"[न्यूमैन] ने लम्बे अरसे के बाद \"द टाइम्स\" के लिए एक पत्र में लिखा: पूरी कहानी एक ऐसी आनंदमय रचना लगी कि मैंने इसे एक या दो समाचारपत्रों को भेज दिया\".\n\n1832 में, जेम्स प्रिन्सेप के \"जर्नल ऑफ़ द एशियाटिक सोसाइटी ऑफ़ बंगाल\" ने पर्वतारोही बी.एच. हॉजसन के उत्तरी नेपाल में उनके अनुभव के विवरण को प्रकाशित किया। उनके स्थानीय पथप्रदर्शकों ने एक लम्बे, दो पैरों वाले प्राणी देखा जो लम्बे काले बालों से ढंका था जो डर से भागता हुआ प्रतीत हुआ। हॉजसन ने यह निष्कर्ष निकाला कि यह एक वनमानुष था।\n\nसूचित पदचिह्नों का एक प्रारंभिक रिकॉर्ड 1889 में लॉरेंस वाडेल के \"अमंग द हिमालयाज़\" में दिखाई दिया. वाडेल ने अपने पथप्रदर्शक द्वारा दी गई निशान छोड़कर जाने वाले एक विशाल वानर जैसे प्राणी के विवरण की सूचना दी जिसे वाडेल ने किसी भालू के पैरों का निशान समझा. वाडेल ने दो पैरों वाले वानर जैसे प्राणियों की कहानियां सुनी थी लेकिन उन्होंने लिखा कि पूछताछ किए गए कई गवाहों में से किसी ने भी \"कभी कोई ... एक भी प्रामाणिक विवरण नहीं दे सका. सर्वाधिक ऊपरी जांच में हमेशा कुछ-न-कुछ ऐसा ही समाधान निकलता जिसके बारे में किसी ने सुना होता था।\"\n\n20वीं सदी के दौरान ख़बरों की आवृत्ति में वृद्धि हुई जब पश्चिमीवासियों ने इसके बारे में कई पर्वतों की ख़ाक छानने का दृढ प्रयास करना शुरू कर दिया और समय-समय पर अजीबोगरीब प्राणियों या अजीब तरह के पदचिह्नों को देखने की सूचना दी.\n\nसन् 1925 में एन. ए. टोम्बाज़ी, जो एक फोटोग्राफर और रॉयल जियोग्राफिकल सोसाइटी के सदस्य हैं, लिखते हैं कि उन्होंने ज़ेमू ग्लेशियर के पास लगभग पर एक प्राणी देखा. टोम्बाज़ी ने बाद में लिखा कि उन्होंने लगभग एक मिनट तक लगभग से उस प्राणी को देखा. \"इसमें कोई संदेह नहीं कि उसकी कद-काठी बिल्कुल एक इंसान की तरह थी जो सीधा चल रहा था और कुछ बौनी बुरुश (रोडडेन्ड्रन) झाड़ियों को तोड़ने के लिए कभी-कभी बीच-बीच में रूक रहा था। यह बर्फ की तुलना में काला दिखाई दिया और जहां तक मैं समझ सकता था, इसने कपड़े नहीं पहने थे।\" लगभग दो घंटे बाद, टोम्बाज़ी और उनके साथी पहाड़ पर से उतरे और उस प्राणी के निशान देखे जिसका वर्णन उन्होंने इस रूप में किया \"इन पदचिह्नों की रचना एक आदमी के पैरों के निशान की तरह ही थी लेकिन फर्क सिर्फ इतना था कि ये पदचिह्न छः से सात इंच लम्बे और चार इंच तक चौड़े थे ... इसमें कोई शक नहीं था कि ये निशान किसी दो पैरों वाले प्राणी के थे।\"\n\nयति में पश्चिमी लोगो की रुचि में 1950 के दशक में नाटकीय रूप से वृद्धि हुई. 1951 में माउंट एवरेस्ट पर चढ़ने का प्रयास करते समय एरिक शिप्टन ने सागर तल से लगभग ऊपर बर्फ में अनगिनत बड़े-बड़े निशानों की तस्वीरें ली. ये तस्वीरें गहन जांच और बहस का विषय रही हैं। कुछ लोग तर्क देते हैं कि वे यति के अस्तित्व के सबसे अच्छे सबूत हैं, जबकि अन्य लोग दावे के साथ कहते हैं कि ये निशान एक सांसारिक प्राणी के निशान हैं जो बर्फ के पिघलने से विकृत हो गए हैं। इस बात पर भी ध्यान दिया जाना चाहिए कि एरिक शिप्टन एक कुख्यात व्यावहारिक जोकर थे।\n\n1953 में सर एडमंड हिलेरी और तेनज़िंग नोर्गे ने माउंट एवरेस्ट पर चढ़ने के समय बड़े-बड़े पदचिह्नों को देखने की खबर दी. अपनी पहली आत्मकथा में तेनज़िंग ने कहा कि उनका मानना था कि यति एक विशाल वानर था और हालांकि इसे उन्होंने खुद कभी नहीं देखा था, उनके पिताजी ने दो बार इसे देखा था, लेकिन अपने दूसरी आत्मकथा में उन्होंने कहा वे इसके अस्तित्व को लेकर बहुत ज्यादा उलझन में पड़ गए थे।\n\n\"डेली मेल\" के 1954 के स्नोमैन एक्सपिडिशन के दौरान पर्वतारोहण नेता जॉन एंजेलो जैक्सन ने एवरेस्ट से कंचनजुंगा तक पहली बार पैदल यात्रा की जिसके मार्ग में पड़ने वाले तेंगबोचे गोम्पा में उन्होंने यति के प्रतीकात्मक चित्रों की तस्वीरें ली. जैक्सन ने बर्फ में कई पदचिह्नों को ढूंढ निकाला और उनकी तस्वीरें ली जिनमें से अधिकांश पहचानयोग्य थे। हालांकि, ऐसे भी कई विशाल पदचिह्न थे जिनकी पहचान नहीं की जा सकी. इन चपटे पदचिह्न जैसे निशानों के बनने के पीछे हवा और कणों द्वारा मूल पदचिह्न का कटाव और उसके बाद उसका फैलाव जिम्मेदार था।\n19 मार्च 1954 को डेली मेल में एक लेख छपी जिसमें कथित तौर पर अभियान दलों द्वारा पैन्गबोचे मठ में पाए गए यति की खोपड़ी की खाल से बालों के नमूनों को प्राप्त करने का वर्णन था। मंद प्रकाश में ये बाल काले रंग से लेकर गहरे भूरे रंग के लगते थे और धूप में लोमड़ी के बालों की तरह लाल लगते थे। बाल का विश्लेषण मानव एवं तुलनात्मक शारीरिक रचना के एक विशेषज्ञ प्रोफ़ेसर फ्रेडरिक वूड जोन्स ने की. अध्ययन के दौरान, बालों को निखारा गया, कई भागों में विभाजित किया गया और सूक्ष्मतापूर्वक इसका विश्लेषण किया गया। अनुसन्धान में बालों की सूक्ष्म तस्वीरें लेना और उनकी तुलना ज्ञात जानवरों, जैसे - भालूओं और वनमानुषों, के बालों से करना शामिल था। जोन्स ने निष्कर्ष निकाला कि ये बाल वास्तव में किसी खोपड़ी की खाल के नहीं थे। उन्होंने तर्क दिया कि जबकि कुछ जानवरों में सिर के ऊपरी सिरे से लेकर पीछे तक बालों की एक श्रेणी होती है, लेकिन किसी भी जानवर में ललाट के आधार से होते हुए सिर के ऊपरी सिरे तक जाती हुई और गर्दन के पिछले भाग में ख़त्म होती हुई बालों की श्रेणी नहीं होती है (जैसा पैन्गबोचे में पाए गए \"खोपड़ी की खाल\" में मिला था). जोन्स उस जानवर का एकदम सही पता लगाने में असमर्थ थे जिससे पैन्गबोचे में पाए गए बाल को लिया गया था। हालांकि उन्हें विश्वास था कि ये बाल किसी भालू या मानवाकार वानर के नहीं थे। उन्होंने सुझाव दिया कि ये बाल किसी मोटे बालों वाले और खुर वाले जानवर के कंधे के बाल थे।\n\nस्लावोमिर राविक्ज़ ने 1956 में प्रकाशित अपनी पुस्तक \"द लाँग वॉक\" में दावा किया कि जिस समय वह और कुछ अन्य लोग 1940 के जाड़े में हिमालय पार कर रहे थे, उस समय उनका मार्ग दो पैरों वाले जानवरों द्वारा कई घंटों तक अवरुद्ध हो गया था जो देखने में बर्फ में इधर-उधर पैर घसीट कर चलने के सिवाय कुछ नहीं कर रहे थे। उसके बाद से राविक्ज़ का पूरा ब्यौरा काल्पनिक माना जाता रहा है।\n\n1957 के आरम्भ में अमेरिका के एक धनवान तेली टॉम स्लिक ने यति के सम्बन्ध में प्राप्त सूचनाओं की जांच करने वाले कुछ मिशनों को वित्तपोषित किया। 1959 में स्लिक के अभियान दलों में से एक ने यति के कल्पित मुखाकृतियों को संग्रह किया; मलीय विश्लेषण में एक परजीवी पाया गया जिसे वर्गीकृत नहीं किया जा सका. क्रिप्टोज़ूलॉजिस्ट बर्नार्ड ह्यूवेलमैन्स ने लिखा, \"चूंकि प्रत्येक जानवर में उनके खुद के परजीवी होते हैं, इसने संकेत दिया कि यह मेजबान जानवर समान रूप से एक अज्ञात जानवर है।\"\n\n1959 में, अभिनेता जेम्स स्टीवर्ट ने भारत के दौरे के समय कथित तौर पर एक तथाकथित यति के अवशेष की तस्करी की जिसे कथित तौर पर पैन्गबोचे हैण्ड के नाम से जाना जाता है जिसे उन्होंने भारत से लन्दन जाते समय अपने सामान में छिपा लिया था।\n\n1960 में हिलेरी ने यति के भौतिक साक्ष्य को इकठ्ठा करने और उसका विश्लेषण करने के लिए एक अभियान का शुभारम्भ किया। उन्होंने खुमजुंग मठ से पश्चिम में परीक्षण के लिए एक तथाकथित यति \"खोपड़ी की खाल\" भेजी, जिसके परिणामों का संकेत था कि उस खोपड़ी की खाल को सेरो नामक बकरी जैसी दिखने वाली हिमालय की एक हिरन के त्वचा से बनाया गया था। मानव विज्ञानी मायरा शैक्ले इस आधार पर इस निष्कर्ष से असहमत थे कि \"खोपड़ी की खाल से लिए गए बाल देखने में स्पष्ट रूप से बन्दर जैसे थे और यह भी कि इसमें एक ऐसी प्रजाति के परजीवी अंश हैं जो सेरो से प्राप्त अंशों से भिन्न हैं।\n\n1970 में ब्रिटिश पर्वतारोही डॉन ह्विलंस ने अन्नपूर्णा पर चढ़ते समय एक प्राणी को देखने का दावा किया। ह्विलंस के मुताबिक, एक शिविर-स्थल की खोज करते समय उन्होंने कुछ अजीब सी आवाजें सुनी जिसे उनके शेरपा पथप्रदर्शक ने यति की आवाज़ बताया. उस रात, उन्होंने अपने शिविर के पास एक काली आकृति को घूमते हुए देखा. अगले दिन, उन्होंने बर्फ में कुछ मानव जैसे पदचिह्न देखे और उस शाम, उन्होंने दूरबीन से 20 मिनट तक एक दो पैरों वाले वानर जैसे दिखने वाले प्राणी को देखा जो जाहिर तौर पर उनके शिविर से कुछ दूरी पर भोजन की तलाश में था।\n\nएक प्रसिद्ध यति छल है जिसे \"स्नो वॉकर फ़िल्म\" के नाम से जाना जाता है। फुटेज को पैरामाउंट के यूपीएन (UPN) कार्यक्रम, पैरानॉर्मल बॉर्डरलैंड, के लिए निर्मित किया गया था जिसे प्रकट रूप से कार्यक्रम के निर्माताओं ने बनाया था। यह कार्यक्रम 12 मार्च से 6 अगस्त 1996 तक चला. फ़ॉक्स ने इस फुटेज को खरीद लिया और \"द वर्ल्ड्स ग्रेटेस्ट होक्सेस\" पर अपने परवर्ती कार्यक्रम में इस फुटेज का इस्तेमाल किया।\n\n2004 में प्रतिष्ठित जर्नल \"नेचर\" के सम्पादक हेनरी गी ने यह लिखते हुए यति का उल्लेख एक किंवदंती के एक उदाहरण के रूप में किया जो और अधिक अध्ययन के लायक है, \"खोज कि इतने हाल के समय तक \"होमो फ्लोरेसिएंसिस\" बच गए, भूविज्ञान की दृष्टि से, इसे बहुत कुछ अन्य पौराणिक मानव तुल्य प्राणियों की कहानियों की तरह बनाती है, जैसे यति की कहानियों की स्थापना सत्य के अन्न पर हुई है।.. अब, क्रिप्टोज़ूलॉजी, ऐसे शानदार प्राणियों का अध्ययन, ठंडे प्रदेश से प्रवेश कर सकता है।\n\nवर्ष 2007 के दिसम्बर के आरम्भ में अमेरिकी टीवी प्रस्तुतकर्ता जोशुआ गेट्स और उनकी टीम (डेस्टिनेशन ट्रुथ) ने नेपाल के एवरेस्ट क्षेत्र में पदचिह्नों की एक श्रृंखला ढूंढने की खबर दी जो यति के विवरण के सदृश था। उन पदचिह्नों में से प्रत्येक की लम्बाई थी जिसके पैर की अंगुलियों की संख्या पांच थी जिसकी माप कुल मिलाकर थी। सांचों को आगे के अनुसन्धान के लिए छापे से बनाया गया था। इन पदचिह्नों की जांच इडाहो स्टेट यूनिवर्सिटी के जेफ्रे मेल्ड्रम ने की जिन्हें विश्वास था कि वे आकृति विज्ञान की दृष्टि से इतने सटीक थे कि उन्हें नकली या मानव निर्मित नहीं कहा जा सकता. मेल्ड्रम ने यह भी बताया कि वे बहुत कुछ दूसरे क्षेत्र में पाए जाने वाले बिगफुट के एक जोड़ी पदचिह्नों की तरह थे। उसके बाद भूटान के तृतीय सत्र मध्य समापन यात्रा के दौरान गेट्स की टीम को एक पेड़ पर बालों का एक नमूना मिला जिसका विश्लेषण करने के लिए उन्हें वे वापस ले आए. इसका परीक्षण करने के बाद यह निष्कर्ष निकाला गया कि बाल किसी अज्ञात नर वानर के थे। \n\n25 जुलाई 2008 को बीबीसी (BBC) ने खबर दी कि दीपू मारक द्वारा उत्तर-पूर्व भारत के सुदूर गारो हिल्स क्षेत्र में संग्रहित बालों का विश्लेषण प्राइमैटोलॉजिस्ट अन्ना नेकारिस और सूक्ष्मदर्शिकी विशेषज्ञ जोन वेल्स ने ब्रिटेन के ऑक्सफोर्ड ब्रूकेस विश्वविद्यालय में की थी। ये प्रारंभिक परीक्षण अनिर्णायक थे और वानर संरक्षण विशेषज्ञ इयान रेडमंड ने बीबीसी (BBC) को बताया कि 1950 के दशक में हिमालय के अभियानों के दौरान एडमंड हिलेरी द्वारा संग्रहित इन बालों और नमूनों के उपत्वचा ढांचे में समानता थी और ऑक्सफोर्ड यूनिवर्सिटी म्यूज़ियम ऑफ़ नैचरल हिस्ट्री को दान कर दिया और डीएनए (DNA) के योजनाबद्ध विश्लेषण की घोषणा की. उसके उपरांत इस विश्लेषण ने इस बात का खुलासा किया है कि बाल हिमालयन गोरल से प्राप्त हुआ।\n\n20 अक्टूबर 2008 को सात जापानी जांबाज़ों की एक टीम ने पदचिह्नों की तस्वीरें ली जो संभवतः किसी यति के पैरों के निशान थे। टीम के नेता योशितेरू ताकाहाशी का दावा है कि उन्होंने 2003 के एक अभियान में एक यति को देखा था और अब वह उस प्राणी का फिल्म उतारने के लिए दृढ संकल्प है।\n\nहिमालय के वन्य जीवन के कुछ दृश्यों को यति के दृश्यों के स्पष्टीकरण के रूप में गलत तरीके से प्रस्तावित किया गया है, जिसमें चु-तेह, जो कम ऊंचाई पर निवास करने वाला एक लंगूर बन्दर है, टिबेटन ब्लू बेर, हिमालयन ब्राउन बेर या ड्ज़ु-तेह, जिसे हिमालयन रेड बेर के नाम से भी जाना जाता है, शामिल है। कुछ लोगों ने यह भी सुझाव दिया है कि यति वास्तव में एक मानव अरण्यवासी हो सकता है।\n\nभूटान के एक सुप्रचारित अभियान से खबर मिली कि बालों का एक नमूना प्राप्त हुआ था जिसका, प्रोफ़ेसर ब्रायन साइकेस के डीएनए (DNA) विश्लेषण के बाद, किसी ज्ञात जानवर से मिलान नहीं किया जा सकता. हालांकि, मीडिया रिलीज़ के बाद परिपूर्ण विश्लेषण ने साफ़ तौर पर साबित कर दिया कि ये नमूने ब्राउन बेर (\"उर्सुस आर्क्टोस\") और एशियाटिक ब्लैक बेर (\"उर्सुस तिबेतानुस\") के थे।\n\n1986 में, साउथ टायरॉल के पर्वतारोही रेनहोल्ड मेसनर ने एक यति के साथ आमना-सामना होने का दावा किया। उसके उपरांत उन्होंने \"माई क्वेस्ट फॉर द येटी\" नामक एक पुस्तक की रचना की है और ऐसे ही किसी एक यति की सचमुच में हत्या करना का दावा करते हैं। मेसनर के अनुसार, यति वास्तव में लुप्तप्रायः हिमालयन ब्राउन बेर, \"उर्सुस आर्क्टोस इसाबेलिनुस\", है जो सीधा खड़ा होकर या सभी चार हाथ-पैरों पर चल सकता है।\n\n2003 में, जापान के पर्वतारोही मकोतो नेबुका ने अपने बारह वर्षीय भाषाविज्ञान संबंधी अध्ययन के परिणामों को प्रकाशित किया जिसमें उन्होंने दावा किया कि \"यति\" शब्द वास्तव में \"मति\" शब्द का एक बिगड़ा हुआ रूप है, जो क्षेत्रीय भाषा में \"भालू\" शब्द का ही एक शब्द-रूप है। नेबुका दावा करते हैं कि सजातीय तिब्बती इस भालू से डरते हैं और इसे एक अलौकिक प्राणी के रूप में पूजते हैं। नेबुका के दावे लगभग तत्काल आलोचना का विषय थे और उन पर भाषाई लापरवाही का आरोप लगाया गया था। डॉ॰ राज कुमार पांडे, जिन्होंने यति और पर्वतीय भाषाओँ दोनों पर शोध किया है, ने कहा \"शब्दों के आधार पर हिमालय के रहस्यमयी जानवर की कहानियों पर दोषारोपण करना काफी नहीं है जिसका तुक तो मिलता है लेकिन अर्थ अलग है।\"\n\nकुछ का अंदाज़ है कि ये कथित प्राणी विलुप्त दैत्याकार वानर \"जाइगनटोपिथेकस\" के आधुनिक नमूने हो सकते हैं। हालांकि, जबकि यति को आम तौर पर द्विपाद के रूप में वर्णित किया जाता है, अधिकांश वैज्ञानिकों का विश्वास है कि \"जाइगनटोपिथेकस\" चौपाया था और इतना विशाल था कि, जब तक यह विशेष रूप से एक द्विपद वानर (\"ओरियोपिथेकस\" और होमिनिड्स की तरह) के रूप में विकसित नहीं हुआ, इनकी तरह सीधा खड़ा होकर चलना अब विलुप्त हो चुके नर वानर के लिए भी बहुत ज्यादा मुश्किल था लेकिन इसके विद्यमान चौपाया रिश्तेदार, वनमानुष के लिए ऐसा करना संभव है।\n\nफ़िल्मों, साहित्य, संगीत और वीडियो गेमों में दिखने के बाद यति एक सांस्कृतिक प्रतीक बन गया है।\n\nमुख्यतः \"द स्नो क्रिएचर\" (1954), \"द अबोमिनेबल स्नोमैन\" (1957), \"मॉन्स्टर्स, इंक.\" (2001) और \"\" (2008) नामक फिल्मों में इसकी उपस्थिति उल्लेखनीय है।\n\nयति वार्षिक अमेरिकन क्रिसमस प्रसारण विशेष \"रुडोल्फ द रेड-नोज़्ड रेनडियर\" सहित, कुछ टेलीविज़न कार्यक्रमों में; लूनी ट्यून्स के विभिन्न कार्टूनों में; \"द इलेक्ट्रिक कंपनी\" से \"स्पाइडर-मैन\" की एक कहानी में; ब्रिटिश साइंस फिक्शन टेलीविज़न श्रृंखला \"डॉक्टर हू\" में छः कड़ियों वाले एक धारावाहिक, \"द अबोमिनेबल स्नोमेन\" में रोबोट के समान दिखने वाले यति के रूप में (\"द वेब ऑफ़ फियर\", \"द फाइव डॉक्टर्स\" और \"डाउनटाइम\" में उन्होंने वापसी की); में; और द सीक्रेट सैटरडेज़ में महत्वपूर्ण भूमिकाएं निभाता है।\n\nसाहित्य में यति को हर्ज की \"टिनटिन इन तिब्बत\" में, आर. एल. स्टाइन के गूज़बम्प्स फ़्रैन्चाइज़ की 38वीं पुस्तक, \"द अबोमिनेबल स्नोमैन ऑफ़ पेसाडेना\" में और चूज़ योर ओन ऐडवेंचर श्रृंखला की एक गेमबुक में देखा गया है। अबोमिनेबल स्नोमैन मार्वल कॉमिक्स यूनिवर्स का एक पात्र है और स्नोमैन डीसी कॉमिक्स यूनिवर्स का एक पात्र है। यति को भारतीय कॉमिक सुपर कमांडो ध्रुव में दिखाया गया था। एच. पी. लवक्राफ्ट की \"चुल्हू मिथोस\" और अन्य, जैसे - लवक्राफ्ट की कहानी \"द ह्विस्परर इन डार्कनेस\" में मी-गो नाम का प्रयोग भी किया गया है।\n\nअमेरिकी हेवी मेटल बैंड हाई ऑन फायर ने अपने दूसरे एल्बम \"सराउंडेड बाई थीव्स\" में अपने \"द येटी\" गाने को शामिल किया।\n\nवॉल्ट डिज़्नी वर्ल्ड का आकर्षण एक्सपिडिशन एवरेस्ट की विषय-वस्तु यति की लोककथाओं के इर्द-गिर्द घूमती है जिसमें झूले की सवारी के दौरान एक 25 फुट लंबा ऑडियो एनिमेट्रोनिक यति को प्रकट होता हुआ दिखाया जाता है। डिज़्नीलैंड में मैटरहोर्न बोबस्लेड्स नामक इसी तरह के एक झूले पर तीन ऑडियो-एनिमेट्रोनिक अबोमिनेबल स्नोमेन दिखाई देते हैं।\n\nयति कई वीडियो गेम में दिखाई दिया है, जिसमें \"रूनस्केप (RuneScape)\", \"डायब्लो II\", \"कैबेला'स डेंजरस हंट्स 2\", \"ज़ू टाइकून\", \"वर्ल्ड ऑफ़ वॉरक्राफ्ट\", \"\", \"\", \"किंग्स क्वेस्ट V\", \"टॉम्ब रेडर 2\", \"मैपलस्टोरी (MapleStory)\", \"स्कीफ्री (SkiFree)\", \"\", \"पोक्सनोरा (PoxNora)\", \"फाइनल फैंटसी VI\", \"फाइनल फैंटसी XII\", \"\", \"टिनटिन इन तिब्बत\", \"एनबीए स्ट्रीट (NBA Street)\", \"प्लांट्स वर्सस ज़ोम्बीज़ (Plants vs. Zombies)\", \"\", \"पोकीमोन डायमंड एण्ड पर्ल\", \"टाइटल क्वेस्ट\" और \"\" शामिल हैं।\n\n\n\n", "id": "184152", "title": "यति"}
{"url": "https://hi.wikipedia.org/wiki?curid=184154", "text": "याम्योत्तर वृत्त\n\nयाम्योतर वृत (Transit Circle, Meridian Circle), वेधशाला के अनिवार्य उपकरणों में से एक उपकरण हैं। इसकी सहायता से खगोलीय पिंड के खगोलीय याम्योतर को पार करने के ठीक समय का निर्धारण कर, पिंड का यथार्थ विषुवांश (right ascension) ज्ञात किया जा सकताहैं। यह याम्योतर (transit instrument) का उन्नत रूप है और किसी खगेालीय पिंड की क्रंाति (declination) निर्धारित करने में भी उपयोगी हैं।\n\nइसमें प्रधानता: अपवर्तक दूरदर्शी होता है, जो क्षैतिज अक्ष के समकोण पर दृढ़ता से स्थिर होता हैं। अक्ष पूर्व और पश्चिम दिशा का ठीक संकेत करता हैं, जिसमें दूरदर्र्शी, अक्ष पर घुर्णन करते समय, सदा ही याम्योतर के समतल में रहता हैं। यथार्थ मापन के लिये अभिद्दश्यक काच (object glass) के नाभीय समतल पर विषम संख्यक तारों की एक अंशांकित झॅझरी (grill) होती हैं, जिसका केंद्रीय तार याम्योतर में स्थिति होता हैं।\n\nयाम्योतर वृत और याम्योतर यंत्रों में यह हैं कि इस वृत में दूरदर्शी के दोनो ओर सुक्ष्म अंशांकित मंडलक, जिनके समतल अक्ष लंघकोण में होते हैं, क्षैतिज अक्ष से आबद्ध होते हैं। इन मंडलकों से खगोलीय विषुवत् रेखा के किसी कोण पर देखे गए बिंब की क्रांति निर्धारित की जा सकती हैं।\n", "id": "184154", "title": "याम्योत्तर वृत्त"}
{"url": "https://hi.wikipedia.org/wiki?curid=184155", "text": "बहुछिद्रिल फोड़ा\n\nबहुछिद्रिल फोड़ा (कार्बकल, Carbuncle) वास्तव में अधस्त्वक ऊतक का कोथ होता है, किंतु ऊपर से इसकी आकृति एक विस्तृत विद्रधि या फोड़े के समान होती है, जिसके चर्म में बहुत से छिद्र होते हैं। इन छिद्रों से गाढ़े पूय की बूँदे निकलती रहती हैं। \n\nइसका कारण स्टैफ़िलोकॉबस ऑरियस (staphylocous aureus) जीवाणु होता है, जो चर्म के नीचे के ऊतकों में कोथ उत्पन्न कर देता है। छेदन करने पर पूतिवस्तु (slough) के स्तर प्रकट होते हैं, जिनको काटकर निकालता पड़ता है। धीरे-धीरे मृत ऊतकों के ये स्तर पूय में परिणत हो जाते हैं।\n\nपेनिसिलीन के इंजेक्शनों से प्राय: रोग दब जाता है। अधिक पूतिवस्तु के बन जाने पर क्रूस (+) के आकार का छेदन करके, चर्म भागों को चिमटी से उठाकर, उनके नीचे से पूतिवस्तु को काटकर निकाल दिया जाता है और मैग्नीशियम सल्फेट 45, ग्लिसरीन 55 और कार्बोलिक ऐसिड 0.5 भाग के अवलेह का लेप लगाने से व्रण स्वच्छ हो जाता है। इसके पश्चात् उसका साधारण व्रण की भाँति उपचार किया जाता है।\n", "id": "184155", "title": "बहुछिद्रिल फोड़ा"}
{"url": "https://hi.wikipedia.org/wiki?curid=184156", "text": "बहुलाश्व\n\nबहुलाश्व, जनकवंशीय राजा धृति के पुत्र। ये कृति के पिता थे जो महात्मा जनक के वंश के अंतिम राजा हुए। इस नाम के सूर्यवंशी राजा निकुंभ के एक पुत्र भी हुए हैं जो कृशाश्व के पिता थे। मिथिलापति बहुलाश्व के अनुरोध पर नारद जी ने उन्हें श्रीकृष्ण लीला एवं माहात्म्य का कीर्तन सुनाया था। इनकी कथा बृहद्धर्मपुराण तथा श्रीमद्भागवत में दी गई है।\n", "id": "184156", "title": "बहुलाश्व"}
{"url": "https://hi.wikipedia.org/wiki?curid=184160", "text": "जॉर्ज गॉर्डन बायरन\n\nजॉर्ज गॉर्डन बायरन, (Lord Byron ; २२ जनवरी १७८८ - १९ अप्रैल १८२४) प्रसिद्ध अंग्रेजी कवि थे। \n\nउनका जन्म 22 जनवरी सन् 1788 ई. को लंदन में हुआ। उनके पिता जॉन बायरन सेना के कप्तान और बहुत ही दुराचारी थे। उनकी माता कैथरीन गौर्डन ऐवर्डीनशायर की उत्तराधिकारिणी थीं। उनके पिता ने उनकी माता की सारी संपत्ति दुराचार में लुटा दी, यद्यपि उनकी अपनी संपत्ति कुछ भी नहीं थी और उनके पिता के चाचा ने, जिनके वह उत्तराधिकारी थे, परिवार की सब जायदाद बुरे कामों में नष्ट कर दी। बेचारे बायरन के हाथ कुछ न लगा। उनकी शिक्षा सार्वजनिक विद्यालय हैरों तथा केंब्रिज विश्वविद्यालय में हुई।\n\nसन् 1807 में, जब बायरन की अवस्था केवल 20 वर्ष की थी, उनका एक निरर्थक काव्यग्रंथ \"ऑवर्स ॲव आइडिलनेस\" प्रकाशित हुआ। \"एडिनबरा रिव्यू\" ने इसका बहुत मज़ाक उड़ाया और बड़ी बड़ी आलोचना की। किंतु बायरन चुप रहनेवाले व्यक्ति नहीं थे, उन्होंने अपने व्यंग्यात्मक काव्य \"इंग्लिश बार्ड्स ऐंड स्कॉच रिव्यूअर्स\" में, जो सन् 1809 में प्रकाशित हुआ, इस कटु आलोचना का मुँहतोड़ जवाब दिया। इसके बाद वह भूमध्यसागरीय प्रदेशों का पर्यटन करने चले गए और 1811 ई. में घर लौटने पर अपने साथ \"चाइल्ड हैरोल्ड\" के प्रथम दो सर्ग लाए जो सन् 1812 में प्रकाशित हुए। ये सर्ग इतने लोकप्रिय हुए कि बायरन का नाम समाज और साहित्य में सब जगह फैल गया और जब सब लोगों के हृदय में उनके प्रति अत्यंत प्रशंसा तथा आदर का भाव उमड़ पड़ा। 1813 ई. से लेकर 1815 ई. तक उनकी कथात्मक काव्यरचनाएँ \"दि ब्राइड ऑव एबीडौस\", \"दि कौर्सेयर\", \"लारा\", \"दि सीज़ ऑव कॉरिंथ\" और \"पैरिज़िना\" - प्रकाशित हुईं।\n\n1815 ई में बायरन का विवाह ऐन इज़ावेल्ला मिल्कबैंक से हुआ जो एक सुप्रसिद्ध और धनाढ्य परिवर की महिला थीं। किंतु एक वर्ष उपरांत बायरन के चरित्रहीन व्यवहार के कारण वे उन्हें छोड़कर सदैव के लिए अपने मायके चली गईं। इस दुर्घटना के कारण सारा इंग्लैंड बायरन के प्रति क्रोध और घृणा के भाव से क्षुब्ध हो उठा। इससे वह स्वदेश छोड़कर स्विटज़रलैंड चले गए जहाँ वह शैली परिवार में कुछ समय रहे। वहाँ से वह वेनिस चले गए और लगभग दो वर्ष तक वहीं रहे। वेनिस में कांउटेस ग्विचोली से उनका प्रेम हो गया। तदुपरांत वे पीसा तथा जेनिवा गए और 1824 ई. में वह यूनानियों के स्वतंत्रता युद्ध में यथाशक्ति सहायता करने के हेतु मिसोलोंगी पहुँचे। यूनानियों ने उनका एक राजा के समान स्वागत किया। उन्होंने भी तन, मन, धन से उनकी सहायता की किंतु उसी वर्षं उनका देहांत हो गया।\n\n1815 ई. से लेकर 1824 ई. तक बायरन के अनेक प्रकार की काव्यरचनाएँ कीं - छोटी छोटी गीतात्मक कविताएँ जो 1815 में \"हिब् डिग्री मेलोडीज़\" के नाम से प्रकाशित हुईं, \"चाइल्ड हेरोल्ड\" के अंतिम दो सर्ग, जो पहले दो सर्गों से भी अधिक उत्तम हुए, बहुत से नाटक जिनमें से \"मैन्फ्रीड\" तथा \"सार्डेनाप्लस\" सबसे उत्कृष्ट हैं। किंतु उनका कोई नाटक रंगमंच के उपयुक्त नहीं है, यद्यपि उनकी काव्यशैली पर्याप्त ओजस्विनी है; दो गीतकाव्य \"दि ड्रीम\" तथा \"डार्कनेस\" उनकी गीतात्मक कविताओं में सर्वश्रेष्ठ हैं। उनकी अंतिम और सबसे अच्छी कथात्मक रचना \"मेजप्पा\" है।\n\nयद्यपि सभी प्रकार के काव्य में बायरन का अपना स्थान है, तथापि उनकी प्रतिभा मुख्यत: वर्णनात्मक, कथात्मक तथा उपहासात्मक थी। उनकी कथात्मक कविताएँ इतनी लोकप्रिय हुईं कि सर वाल्टर स्कॉट ने कविता में कहानियाँ लिखना बंद कर दिया और उपन्यासों की सृष्टि करने लगे। उनके ऐतिहासिक स्थानों अथवा घटनाओं और पात्रों के वर्णन अद्वितीय हैं। इसी कारण उनके \"चाइल्ड हेरोल्ड\" नामक काव्यग्रंथ की अत्यंत ख्याति हुई और उनका प्रभाव संपूर्ण यूरोप के कवियों पर पड़ा। बायरन की उपहासात्मक प्रतिभा विलक्षण थी और उन्होंने विविध उपहासकृतियों की रचना की जिनमें सबसे महत्वपूर्ण \"डान जूअन\" है। यह ग्रंथ उपहासात्मक महाकाव्य है, किंतु कदाचित् शांत रस के अतिरिक्त कोई भी ऐसा रस नहीं है जो इसमें विद्यमान न हो। अंग्रेजी काव्य में जो भी उपहासात्मक रचनाएँ है उनमें इसका स्थान सबसे ऊँचा है। शुद्ध काव्यदृष्टि से बायरन बहुत बड़े कवि नहीं हैं और उनमें विचारशक्ति की न्यूनता भी खटकती है, किंतु समवेदना तथा अपने वासनामय उद्गारों और हार्दिक भावनाओं को व्यक्त करने में वे अनुपम हैं और संसार के स्वतंत्रतावादी कवियों में उनका ऊँचा स्थान है।\n\n\n", "id": "184160", "title": "जॉर्ज गॉर्डन बायरन"}
{"url": "https://hi.wikipedia.org/wiki?curid=184167", "text": "राजा बिठ्ठलदास गौड़\n\nराजा बिठ्ठलदास गौड़, राजा गोपालदास गौड़ का दूसरा पुत्र। मुगल सम्राट् शाहजहाँ के प्रारंभिक काल में तीन हजारी 1500 सवार का मंसबदार हुआ। जुझारसिंह के विद्रोह करने पर यह खानजहाँ लोदी के साथ उसके दमन को नियुक्त हुआ। किंतु जब खानजहाँ लोदी ने ही विद्रोह के चिह्र प्रकट किए, तो उसके दमन का भी कार्य इसे सौंपा गया। राजा गजसिंह के सहायक के रूप में इसने खानजहाँ लोदी के दाँत खट्टे किए।\n\nइसके बाद सम्राट् ने इसे क्रमश: रणथंभोर का दुर्गाध्यक्ष और अजमेर में फौजदार नियुक्त किया। परेंद: दुर्ग के घेरे में राजकुमार मुहम्मद शुजा के साथ रहा। जब दुर्ग विजित नहीं हो पाया, तो इसे पुन: अजमेर में रखा गया। दक्षिण में शाह जी भोंसला का विद्रोह दबाने के लिए सम्राट् ने इसे भी भेजा था। उसके पश्चात् यह आगरे का दुर्गाध्यक्ष नियुक्त हुआ। इसका मंसब पाँच हजारी सवार का कर दिया गया और यह राजकुमार मुरादबख्श के साथ बलख और बदख्शाँ पर आक्रमण करने को नियुक्त हुआ। बलख विजय के अनंतर यह वहाँ से राजकुमार के साथ लौट आया। राजकुमार औरंगजेब के साथ कांधार के काजिलबाशों के विरुद्ध युद्ध में इसने यश प्राप्त किया। जीवन के अंतिम समय में यह अपने प्रांत लौट गया और वहीं 1651 ई. में इसकी मृत्यु हुई।\n", "id": "184167", "title": "राजा बिठ्ठलदास गौड़"}
{"url": "https://hi.wikipedia.org/wiki?curid=184168", "text": "राष्ट्रगीत\n\nकिसी देश का राष्ट्रगीत (national song) प्राय: देशभक्तिपूर्ण संगीतबद्ध रचना होती है जो वहाँ के इतिहास, संस्कृति, परम्परा एवं संघर्षों का वर्णन करती है। राष्ट्रगीत, देश विशेष की सरकार द्वारा स्वीकृत होता है या लोगों द्वारा परम्परा से लोगों द्वारा मान्य होता है।\n\n", "id": "184168", "title": "राष्ट्रगीत"}
{"url": "https://hi.wikipedia.org/wiki?curid=184169", "text": "नागेश भट्ट\n\nनागेश भट्ट (1730–1810) संस्कृत के नव्य वैयाकरणों में सर्वश्रेष्ठ है। इनकी रचनाएँ आज भी भारत के कोने-कोने में पढ़ाई जाती हैं। ये महाराष्ट्र के ब्राह्मण थे। इनके पिता का नाम शिव भट्ट और माता का नाम सतीदेवी था। साहित्य, धर्मशास्त्र, दर्शन तथा ज्योतिष विषयों में भी इनकी अबाध गति थी।\n\nप्रयाग के पास श्रृंगवेरपुर में रामसिंह राजा रहते थे। वहीं इनके आश्रयदाता थे। एक जनप्रवाद है कि नागेश भट्ट को सं. 1772 वि. में जयपुर राज में अश्वमेघ यज्ञ के अवसर पर आमंत्रित किया गया था। उस समय नागेश भट्ट संन्यास ले चुके थे। अतएव उन्होंने अश्वमेघ का निमंत्रण स्वीकार नहीं किया। नागेश के जीवन की क्रमबद्ध सामग्री नहीं मिलती।\n\nनागेश ने भानुदत्त की \"रसमंजरी\" पर टीका की है। उस टीका की पांडुलिपि 'इंडिया ऑफिस', लंदन की लाइब्रेरी में है। उसका लेखनकाल संवत् 1769 वि. है। बालशर्मा, नागेश भट्ट के प्रौढ़ शिष्यों में थे। उन्होंने मन्नुदेव और हेनरी कोलब्रुक की प्रेरणा से \"धर्मशास्त्र संग्रह\" नामक ग्रंथ लिखा था। इनकी प्रामाणिक शिष्यपरंपरा का अनुमान लगाना कठिन है। तथापि नागेश की आदिम गुरुपरंपरा इस प्रकार पाई गई है-\n\nनागेश दार्शनिक वैयाकरण हैं। मौलिक रचनाओं के साथ-साथ इनकी प्रौढ़ टीका रचनाएँ भी पाई जाती हैं। इनके सभी ग्रंथ छप गए हैं और व्यापक रूप से पढ़े-पढ़ाए जाते हैं। ग्रंथों में नई-नई उद्भावनाएँ की गई हैं। नवीन तर्क एवं उक्तियों का प्रयोग है, परंतु महाभाष्यकार की सीमा में सब समाहित हो गया है। नागेश के नाम पर रसमंजरी टीका, लघुशब्देंदुशेखर, बृहच्छब्देंदुशेखर, परिभाषेन्दु शेखर, लघुमंजूषा, परमलघुमंजूषा, स्फोटवाद, महाभाष्य-प्रत्याख्यान-संग्रह और पतंजलिकृत महाभाष्य पर उद्योत नामक टीकाग्रंथ पाए जाते हैं।\n\nइन ग्रंथों की छाया में प्रचुरग्रंथों की सृष्टि हुई है। टीका और टिप्पणियों की भरमार है। वैयाकरण-सिद्धांत-मंजूषा नागेश का व्याकरणदर्शनग्रंथ है। इसका निर्माण उद्योत और परिभाषेंदुशेखर से पूर्व हुआ है। परभाषेंदुशेखर का अध्ययन व्यापार बहुत बड़ा है। अतएव इस यशस्वी ग्रंथ पर अनेक टीकाएँ उपलब्ध हैं। लघुशब्देंदुशेखर और बृहच्छब्देंदुशेखर भट्टोजि दीक्षित कृत सिद्धान्तकौमुदी की व्याख्यामात्र हैं।\n", "id": "184169", "title": "नागेश भट्ट"}
{"url": "https://hi.wikipedia.org/wiki?curid=184170", "text": "जयचन्द विद्यालंकार\n\nजयचन्द विद्यालंकार (५ दिसंबर, १८९८ - ) भारत के महान इतिहासकार एवं लेखक थे। वे स्वामी श्रद्धानन्द सरस्वती, गौरीशंकर हीराचन्द ओझा और काशीप्रसाद जायसवाल के शिष्य थे। उन्होने ‘भारतीय इतिहास परिषद’ नामक संस्था खड़ी की थी। उनका उद्देश्य भारतीय दृष्टि से समस्त अध्ययन को आयोजित करना और भारत की सभी भाषाओं में ऊंचे साहित्य का विकास करना था। जयचन्द विद्यालंकार ही भगत सिंह के राजनीतिक गुरु थे।\n\nजयचन्द्र विद्यालंकार भारत में इतिहास की ऐसी प्रतिभा माने जाते हैं कि लोगों ने इतिहास की उनकी मूल धारणाओं तक पहुँचने के लिये विधिवत हिन्दी का अध्ययन किया। उन्हें अपनी धारणाएं हिन्दी में ही सामने रखने की जिद थी।\n\nउनकी शिक्षा गुरुकुल कांगड़ी, हरिद्वार में हुई। 'विद्यालंकार' की उपाधि प्राप्त करने के बाद वे कुछ समय तक गुरुकुल कांगड़ी में, गुजरात विद्यापीठ में तथा कौमी महाविद्यालय, लाहौर में अध्यापक रहे। इतिहास में शोध के प्रति आरम्भ से ही उनकी रूचि थी। १९३७ में उन्होने भारतीय इतिहास परिषद की स्थापना की जिसमें डॉ राजेन्द्र प्रसाद का भी सहयोग था। जयचन्द विदेशियों द्वारा लिखे गये भारतीय इतिहास की एकांगी दृष्टि को परिमार्जित करने के लिए कटिबद्ध थे। इसके लिए व्यापक शोध के आधार पर उन्होने प्राचीन भारत के इतिहास पर विशेष रूप से ग्रन्थों की रचना की। उनके ग्रन्थों में उनके ज्ञान, मौलिक विचारधारा एवं आलोचनात्मक दृष्टि के दर्शन होते हैं। उन्हें हिन्दी के तत्कालीन मंगलाप्रसाद पारितोषिक से सम्मानित किया गया था।\n\nउन्होने भारत छोड़ो आन्दोलन में भी सक्रिय रूप से भाग लिया और तीन वर्ष तक जेल में बन्द रहे।\n\nजयचन्द विद्यालंकार की प्रमुख ऐतिहासिक कृतियाँ हैं-\n\n\n", "id": "184170", "title": "जयचन्द विद्यालंकार"}
{"url": "https://hi.wikipedia.org/wiki?curid=184171", "text": "काशीप्रसाद जायसवाल\n\nकाशीप्रसाद जायसवाल (१८८१ - १९३७), भारत के प्रसिद्ध इतिहासकार, पुरातत्व के अंतर्राष्ट्रीय ख्याति के विद्वान् एवं हिन्दी साहित्यकार थे। \n\nउनका जन्म उत्तर प्रदेश के मिर्जापुर में एक धनी व्यापारी परिवार में हुआ था। उन्होने मिर्जापुर के लंदन मिशन स्कूल से एंट्रेंस की परीक्षा प्रथम श्रेणी में उत्तीर्ण की थी। इसके उपरान्त उच्च शिक्षा के लिये वे आक्सफोर्ड गये जहाँ इतिहास में एम ए किया। उन्होने 'बार' के लिये परीक्षा में भी सफलता प्राप्त की। भारत लौटने पर उन्होने कोलकाता विश्वविद्यालय में प्रवक्ता (लेक्चरर) बनने की कोशिश की किन्तु राजनैतिक आन्दोलन में भाग लेने के कारण उन्हें नियुक्ति नहीं मिली। अन्तत: उन्होने वकालत करने का निश्चय किया और सन् १९११ में कोलकाता में वकालत आरम्भ की। कुछ समय बाद वे पटना उच्च न्यायालय में आ गये (१९१४)।\n\nवे सन् १८९९ में काशी नागरी प्रचारिणी सभा के उपमंत्री बने। उनके शोधपरक लेख 'कौशाम्बी', 'लॉर्ड कर्जन की वक्तृता' और 'बक्सर' आदि लेख नागरी प्रचारिणी पत्रिका में छपे। आचार्य महावीर प्रसाद द्विवेदी के 'सरस्वती' का सम्पादक बनते ही सन् १९०३ में काशीप्रसाद जायसवाल के चार लेख, एक कविता और 'उपन्यास' नाम से एक सचित्र व्यंग्य सरस्वती में छपे। काशीप्रसाद जी आचार्य रामचन्द्र शुक्ल के समकालीन थे ; दोनो कभी सहपाठी और मित्र रहे किन्तु बाद में दोनो में किंचिद कारणवश अमैत्री पनप गयी थी। \n\nसन् १९०९ में काशीप्रसाद जायसवाल को चीनी भाषा सीखने के लिये आक्सफोर्ड विश्वविद्यालय से छात्रवृत्ति मिली।\n\nबिहार के तत्कालीन प्रशासक एडवर्ड गेट ने 'बिहार रिसर्च सोसाइटी' से जब 'बिहार रिसर्च जर्नल' के प्रकाशन का प्रबंध किया तो श्री जायसवाल उसके प्रथम संपादक हुए। उन्होंने 'पाटलिपुत्र' का भी संपादन किया। 'पटना म्यूजियम' की स्थापना भी आपकी ही प्रेरणा से हुई। १९३५ में 'रायल एशियाटिक सोसाइटी' ने लंदन में भारतीय मुद्रा पर व्याख्यान देने के लिये आपको आमंत्रित किया। आप इंडियन ओरिएंटल कांफ्रेंस (छठा अधिवेशन, बड़ौदा), हिंदी साहित्य सम्मेलन, इतिहास परिषद् (इंदौर अधिवेशन), बिहार प्रांतीय हिंदी साहित्य संमेलन (भागलपुर अधिवेशन) के सभापति रहे। स्वर्गीय राष्ट्रपति डा. राजेन्द्र प्रसाद के सहयोग से आपने इतिहास परिषद् की स्थापना की।\n\nआपकी प्रकाशित पुस्तकों के नाम 'हिंदू पालिटी', 'ऐन इंपीरियल हिस्ट्री ऑव इंडिया', 'ए क्रॉनॉलजी ऐंड हिस्ट्री ऑव नेपाल' हैं। हिंदू, पालिटी का हिंदी अनुवाद (श्री रामचंद्र वर्मा) 'हिंदू राज्यतंत्र' के नाम से नागरीप्रचारिणी सभा, वाराणसी से प्रकाशित हुआ। आप नागरीप्रचारिणी पत्रिका के संपादक मंडल के सदस्य भी रहे।\n\n\n", "id": "184171", "title": "काशीप्रसाद जायसवाल"}
{"url": "https://hi.wikipedia.org/wiki?curid=184172", "text": "गौरीशंकर हीराचन्द ओझा\n\nपंडित गौरीशंकर हीराचन्द ओझा, भारत के प्रसिद्ध इतिहासकार थे। \n\nउन्होने राजपूताने के इतिहास के लेखन के लिये विस्तृत ठोसपूर्ण पीठिका बना कर एक अग्रदूत की भांति इतिहास का प्रणयन किया, कई प्रश्नों के उत्तर दिये, कई प्रसंग कायम किये। उन्होंने निरन्तर खोज व गंभीर अध्ययन केबाद राजनैतिक घटनावली की सुनिश्चित परम्परा कायम कर तत्कालीन आदर्शों के अनुसार इतिहास लेखन का प्रयास किया। कई अविदित तिथियों को उद्घाटित किया तथा अशुद्ध तिथियों का शुद्धीकरण किया। अनेक त्रुटित वंशावलियों को शुद्ध किया तथा अनेकानेक ऐतिहासिक लुप्त कड़ियों को जोड़ा। स्थानीय स्रोतों का फारसी आदि स्रोतों से सही तालमेल बैठा कर घटनाओं को परखने का सुयत्न किया। इस प्रकार राजस्थान के इतिहास सम्बन्धी वैज्ञानिक ढंग से अनुसंधान करने वाले वे एकमात्र विद्वान थे।\n\n", "id": "184172", "title": "गौरीशंकर हीराचन्द ओझा"}
