{"url": "https://hi.wikipedia.org/wiki?curid=174249", "text": "आर्ट ऑफ लिविंग फाउण्डेशन\n\nआर्ट ऑफ लिविंग फाउण्डेशन (Art of Living Foundation), श्री श्री रवि शंकर द्वारा संस्थापित बिना-लाभ काम करने वाली स्वयंसेवी संस्था है।\n\nद आर्ट ऑफ लिविंग एक बहु पक्षीय, बिना किसी लाभ वाली शैक्षिक और मानवतावादी गैर सरकारी संस्था है जो 140 देशों में मौजूद है। परम पूज्य श्री श्री रविशंकर द्वारा 1982 में संस्थापित द आर्ट ऑफ लिविंग विश्व की सबसे बड़ी स्वयंसेवी संस्था है।\n\nसंथापक की हिंसा रहित, तनाव रहित वसुदेव- कुटुम्बकम की दृष्टि से प्रेरित होकर संस्था मानवता के उद्धार और जीवन के स्तर में सुधार की बढ़ोत्तरी के कई पहल करने में लगी हुई है। संस्था का उद्देश्य है कि व्यक्तिगत, सामाजिक, राष्ट्र और सम्पूर्ण विश्व के स्तर पर शांति स्थापित करना। उसके कार्य क्षेत्र में द्वंद समाधान, आपदा और आघात में सहायता, गरीबी उन्मूलन, महिला सशक्तिकरण, कैदियों का पुन:स्थापन, सबके लिए शिक्षा, महिला भ्रूण हत्या के खिलाफ अभियान और बाल श्रमिक और पर्यावरण की निरंतर स्थिरता सम्मिलित है।\n\nश्री श्री का शांति का मार्गदर्शक सिध्दान्त कि जब तक हमारा तनाव रहित मन और हिंसा रहित समाज नहीं होगा तो हम विश्व शांति को प्राप्त नहीं कर सकते। द आर्ट ऑफ लिविंग कई तनाव निष्कासन और स्वयं के विकास के लिए कार्यक्रम प्रस्तुत करता है जो अधिकांश श्वास तकनीक, ध्यान और योग पर आधारित है। इन कार्यक्रमों ने हजारों लोगों को विश्वभर में निराशा, हिंसा और आत्महत्या करने प्रवृत्ति से निकलने में मदद की है।\n\nप्रार्थना और जिम्मेदारी को जोड़ते हुए आर्ट ऑफ लिविंग ने दस लाख से भी अधिक लोगों को विश्व भर में प्रेरित किया है कि वे अपना जीवन मानवता की सेवा और विश्व स्तर पर ध्यान बांटना और सेवा के लिए समर्पित किया है। अपने सहभागी संस्थाओं के द्वारा द आर्ट ऑफ लिविंग इन क्षेत्रों में कई सामाजिक योजनाओं को सूत्रबद्ध करते हुए क्रियान्वित करती है।\n\nद आर्ट ऑफ लिविंग कई स्वयं के विकास के लिए तनाव निष्कासन कार्यक्रम का आयोजन करती है जो लोगों को जीवन की चुनौतियों का लालित्यपूर्ण रूप से सामना करने की शक्ति प्रदान करता है। यह कार्यशाला में भाग लेने वालों को ऐसी निपुणता और तकनीकों से सुसज्जित किया जाता है जिससे उनके जीवन के स्तर में बढ़ावा होता है। इन अनूठे कार्यक्रमों का केन्द्र है सुदर्शन क्रिया, जो एक प्रभावशाली स्फूर्तिकारक श्वसन- तकनीक है जो श्री श्री ने विश्व को उपहार में दी है। यह तकनीक भौतिक, मानसिक, भावनात्मक और सामाजिक तंदुरूस्ती के लिए प्रामाणित है।\n\nद आर्ट ऑफ लिविंग विशिष्ट कार्यक्रमों का प्रबंध हर वर्ग और उम्र के समूह के लिए करती है।\n\nविश्व भर में दस करोड़ से भी अधिक लोगों ने द आर्ट ऑफ लिविंग की कार्यशालाओं में भाग लिया है। बदलाव की कहानियाँ मन को ठिठकाने वाली है। भौतिक और मानसिक तंदुरूस्ती से सामाजिक संबंध में सुधार और सकारात्मक बदलाव स्वाभाविक गुणों में यह समझाता है कि आर्ट ऑफ लिविंग की कार्यशाला विश्वभर में इतने स्तर पर क्यों सिखाई जाती है।\nआपदा प्रबंधन और घाव में सहायता---\n\nविश्व भर स्वयंसेवियों के नेटवर्क से द आर्ट ऑंफ लिविंग विश्व भर में कही भी आपदा ग्रस्त इलाके में तुरंत पहुँच सकती है और मौलिक और मानसिक सांत्वना दे सकती है। और सामग्री की सहायता कर सकती हैं इस नेटवर्क के सहारे, द आर्ट ऑफ लिविंग ने विश्व भर में आपदा पुर्नस्थापन कार्यक्रमों की महत्वपूर्ण कड़ी की स्थापना की है। विस्तृत सहायता और पुर्नस्थापन कार्य सुनामी ग्रस्त क्षेत्र से युद्ध से पीड़ित इराक के घाव ग्रस्त केम्प और 9/11 के न्यूयार्क के हमले से गुजरात के भूकंप ने आर्ट ऑफ लिविंग के स्वयंसेवी अपनी स्वयं की सुरक्षा किये बिना मानसिक, भावनात्मक और सामग्री इत्यादि जैसे जरूरत की पूर्ति के लिए तत्पर हैं, चाहे वे मानव द्वारा बनाई गई आपदा हैं या प्राकृतिक आपदा है।\n\nअपने सहभागी संस्था अन्तर्राष्ट्रीय मानवीय मूल्य का समूह और व्यक्ति विकास केन्द्र भारत, द आर्ट ऑफ लिविंग ने स्वयं भी हिंसा ग्रहित समाज और कोई प्राकृतिक आपदा की पीड़ा को दूर करने की जिम्मेदारी ली है।\n\nनक्सली प्रभावित क्षेत्रों में शांति की पुर्नस्थापना करने से बालकन में घृणा की अग्नि को शांत करने के अलावा द आर्ट ऑफ लिविंग का मुख्य सक्रियता है। बहुत पुराने झगड़ों को सुलझाना चाहे स्थानीय या अन्तर्राष्ट्रीय स्तर के हों। संस्थान के बहुपक्षीय दृष्टिकोण का आक्रामकों और पीड़ितों पर बराबर प्रभावशाली हैं। परमपूज्य श्री श्री रविशंकर का मार्गदर्शक दृष्टिकोणहै कि जब तक हमारा तनाव रहित मन और हिंसा रहित समाज नहीं होगा हम विश्व शांति को प्राप्त नहीं कर सकते। द आर्ट ऑफ लिविंग व्यक्ति में सामंजस्य बनाने के लिए और समाज में सामंजस्य बनाने के कार्यरत हैं। एक आध्यात्मिक दृष्टिकोण बनाते हुए जिसका आधार मानवीय मूल्य है, द आर्ट ऑफ लिविंग करोड़ से ज्यादा लोगों को जीवन का अर्थ देखना की प्रेरणा दी है। उसके तनाव निष्कासन कार्यशालाओं के द्वारा हिंसात्मक आक्रमकों को एक उचित, शांत और प्रेमपूर्व व्यक्ति में बदला है। द आर्ट ऑफ लिविंग के हाल के हस्तक्षेप ने यह बताया कि अत्यन्त गंभीर द्वंद्व का समाधान अहिंसा से किया जा सकता है। द्वंद्वकारी दलों पर भी उसने कार्य करते हुए बातचीत के लिए टेबल पर आने के लिए और अहिंसा से उस मतभेद का समाधान ढूंढ़ने के लिए प्रभावित किया है।\n\nपरमपूज्य श्री श्री रविशंकर जी की दृष्टि जो एक सम्पूर्ण निरंतर और स्थिर सामाजिक विकास की है। जो कि इनके मार्गदर्शन में द आर्ट ऑफ लिविंग विश्व भर में दूर तक पहुंच कर समुदाय सशक्तिकरण कार्यक्रमों को चलाती है। इन कार्यक्रमों का केन्द्र बिन्दु लोगों में स्वयं के लिए सम्मान पैदा करना जो अविकसित भाग से है और उन्हें इस निरंतर और स्थिर विकास की प्रक्रिया में भागीदार बनाना।\n\nद आर्ट ऑफ लिविंग का समुदाय सशक्तिकरण कार्यक्रम का केन्द्र बिन्दु धरातल की सच्चाई जैसे वंचित लोगों का सशक्तिकरण, ग्रामीण विकास, सामाजिक सामंजस्य को बढ़ावा, महिला सशक्तिकरण और स्वदेशी समुदाय की रक्षा करना। सामाजिक हस्तक्षेप की पहल, 54 कार्यक्रम (स्वास्थ्य, स्वच्छता, आवास, मानवीय मूल्य और विविधता में सामंजस्यता) का कवच विश्व में विशेष परिवर्तन व्यक्तियों, परिवारों और समुदाय में उठा के ला रहा है। भारत में 35,712 गांव कार्यक्रम से लाभान्वित हुए हैं। इसका क्रियान्वयन गांवों में और दक्षिण अफ्रीका, केमेरून, ब्राजील, अमरीका और केन्या के शहरी झोपड़-पट्टी क्षेत्रों में भी।\nकैदियों की पुर्नस्थापना\n\nश्वास और भावनाओं का संबंध के ज्ञान का प्रयोग करते हुए, द आर्ट ऑफ लिविंग ने विश्व भर के कारागार में 20,000 से अधिक रहवासियों में बदलाव लाया है। 1990 में आरम्भ हुए कैदियों का कार्यक्रम का मुख्य आधार यह है कि कोई भी व्यक्ति बुरा नहीं होता है और वह अपराध की ओर रूख सिर्फ तनाव की वजह से करता है। इस तरह की सोच से यह समझ में आता है कि प्रत्येक अपराधी के भीतर एक पीड़ित व्यक्ति है जो मदद के लिये रो रहा है और उस पीड़ित को स्वस्थ करने के प्रयास किये जा रहे है। इस तरह आर्ट ऑफ लिविंग का कैदियों का कार्यक्रम वास्तविक, परिणाम मूलक हल है और समाज में हिंसा के चक्र और विश्व के बढ़ते हुये के सार से निपटता है।\n\nइस प्रशिक्षण का परिणाम का एक कठोर अपराधी का संवेदनशील, पक्षतावी और बदला हुआ व्यक्ति है। 1990 से इस कार्यक्रम ने 20,000 से भी अधिक रहवासियों का स्पर्श किया है जिसमे कई देश जैसे भारत, अमरीका, मैक्सिको, दक्षिण अफ्रीका, केमरून, मालावी, नमीबिया, केन्या, दुबई, क्रोशिया, कोसोवो, सिंगापुर, यूके, डेनमार्क, रशिया, स्काटलैंड, न्यूजीलैंड और आस्ट्रेलिया है। भारत में यह कार्यक्रम 100 कारागार में आयोजित है जो दंश के सभी राज्यों में फैले हैं। कई राज्य सरकारें आर्ट ऑफ लिविंग से कैदियों में बदलाव कार्यक्रम की मदद के लिए विनती करते हैं।\n\nएशिया के सबसे बड़े कारागार तिहाड़ जेल में 30,000 लोगों से अधिक जिसमें कठोर अपराधी भी सम्मिलित हैं लाभान्वित हो चुके हैं। आर्ट ऑफ लिविंग ने इस कार्यक्रम का प्रयोग करते हुए आतंकवादी और राजद्रोही तक पहुंच कर उनके कारागार में रहते हुए ही उनकी मनोस्थिति में बदलाव लाया है।\n\nद आर्ट ऑफ लिविंग ने परिवारों, समुदायों और राष्ट्रों को कई सारी पहल के द्वारा महिला सशक्तिकरण के लिए उठाया है। इससे ग्रामीण महिला और कारागार और आपदा ग्रसित क्षेत्र पर केन्द्र बिन्दु है। यह कार्यक्रम जिसमें रोजगार मूलक प्रशिक्षण और महिलाओं को जीवन में प्रवीणता, महिलाओं में आत्मविश्वास देना उनकी आर्थिक निर्भरता को कम करना और उनको समुदाय में नेतृत्व करने के लिए प्रेरित करना जिससे फलत: दूरदर्शी सामाजिक बदलाव का मार्ग प्रशस्त होगा।\n\nग्रामीण महिलाओं को आय अर्जित करने वाली क्रिया -कलाप में प्रशिक्षण दिया जाता है जैसे कि सिलाई, बुनाई, अगरबत्ती और मोमबत्ती और जूट के बोरे बनाने का प्रशिक्षण श्री श्री ग्रामीण विकास कार्यक्रम में दिया जाता है। ग्रामीण और शहरी अविकसित महिलाओं को भी स्वास्थ्य और स्वच्छता में प्रशिक्षण दिया जाता है। अन्य केन्द्र बिन्दु का क्षेत्र है प्राकृतिक आपदा और अन्य आपदा पीड़ित महिलाओं का सशक्तिकरण और लाभ से वंचित वर्गों के लिए भी। द आर्ट ऑफ लिविंग का हस्तक्षेप न सिर्फ महिलाओं को सशक्त करते हुए उनमें नई प्रतिभा उभारता है परन्तु उनके सहज सद्गुण का उपयोग करते हुए उनके जीवन में बदलाव लाता है।\nशिक्षा\n\nविगत तीन दशक में आर्ट ऑफ लिविंग ने भारत में शिक्षा में एक क्रांतिकारी प्रभाव लाया है और अविकसित तक पहुंच कर एक आदर्श मोड़ पर लाया है और प्रणाली में मूल्यों का मिलाप करने का भावना दिया है। परम्पूज्य श्री श्री रविशंकर जी का सबके लिए मूल्यों की शिक्षा का दृष्टिकोण से प्रेरित होकर, द आर्ट ऑफ लिविंग आज भारत में 86 स्कूल उन आदिवासी ग्रामीण क्षेत्र में चला रही है जहाँ बाल श्रमिक और गरीबी काफी बढ़ी हुई है। हर वर्ष 7500 बच्चे जो आर्थिक रूप से कमजोर हैं को इस पहल से लाभ मिलता है। लेकिन इन स्कूलों में जाने वाले बच्चे आपको खेतों में सड़कों पर या कारखाने में मजदूरी करते हुए दिखाई देंगे किन्तु स्कूलों में नहीं। बच्चों पर ध्यान के योजना के अन्तर्गत आर्ट ऑफ लिविंग न सिर्फ मुफ्त शिक्षा और मूल्यवादी शिक्षा अविकसित वर्गों के बच्चों को प्रदान कर दिया परन्तु सामाजिक, आर्थिक और सांस्कृतिक बाधाओं पर भी सम्भाषण कर रही है जो इन बच्चों को स्कूल से दूर रखते हैं।\n\nद आर्ट ऑफ लिविंग ने शहरी क्षेत्रों में भी सार्वजनिक शालायें स्थापित करी है जिससे बच्चों और युवा व्यस्कों को पढ़ाई के लिए एक तनावमुक्त वातावरण मिल सके। यह संस्थायें प्राथमिक रूप से सम्पूर्ण और अनुभवयुक्त शिक्षा का वातावरण प्रदान करने के लिए केन्द्रित है। प्राथमिक शिक्षा का जीवन के कौशल जैसे विश्राम के तरीके, भावनात्मक व्यस्कता के मिलाप से द आर्ट ऑफ लिविंग के स्कूल एक सहायताकारी और तनावमुक्त वातावरण्ा बच्चों की पढ़ाई के लिए प्रदान करता है। मानवीय मूल्यों, स्वास्थ्य और स्वच्छता का विशेष ध्यान रखा जाता है। प्रत्येक बच्चे में ध्यान और बांटने की मनोवृत्ति को सृजन करने पर जोर दिया जाता है।\n\nवैश्विक जलवायु का परिवर्तन का घातक खतरा भयबद्ध हो गया है, इसलिए द आर्ट ऑफ लिविंग ने कई सम्पूर्ण और बहु पक्षीय पहल को किया है जिससे पर्यावरण की स्थिति निरंतरता की सुनिश्चित हो सके। इस पहल का उद्देश्य है कि पर्यावरण की सुरक्षा के लिए सक्रिय होना और ऐसे जीवनचर्या का अभ्यास जो उसे लालन पालन कर सके। सजगता और प्रभावी कार्यवाही के संयोजन से उसने कई जनआंदोलन की पहल की है जिसका उद्देश्य पर्यावरण की निरंतर स्थिरता है जो संयुक्त राष्ट्र के सहस्रादी विकास का लक्ष्य है।\n\nआर्ट ऑफ लिविंग लोगों को पर्यावरण के बारे में शिक्षा देने में तत्पर है कि वह कैसे बदल रहा है। उसके सभी कार्यक्रमों में पर्यावरण के प्रति सजगता को जगाने का स्वर है खासतौर पर युवा और बच्चों में। वह जन सजगता अभियान और सफाई अभियान का आयोजन सार्वजनिक स्थलों जैसे रोड़, उद्यान और स्कूलों में करती है। इस वर्ष उसने हरी पृथ्वी का विशेष कार्यक्रम का आयोजन किया जिसमें पेड़ों को पौधारोपण के लिए प्रोत्साहित किया। यह पहल संयुक्त राष्ट्र सहस्रादी अभियान, संयुक्त राष्ट्र पर्यावरण कार्यक्रम के सहयोग से हुआ जिसका उद्देश्य कम से कम 10 करोड़ पौधारोपण जुलाई 16.7.2008 से जुलाई 2009 विश्व के विभिन्न हिस्सों में होना है। उसके अभियान के द्वारा रासायनिक रहित कृषि को बढ़ाना और लोकप्रिय करना, द आर्ट ऑफ लिविंग पर्यावरण की निरंतर स्थिरता के लिए प्रकांड/महत्वपूर्ण योगदान दे रहे हैं, द आर्ट ऑफ लिविंग विश्व को यह बता रहा है कि तकनीकी उन्नति से पर्यावरण के के ही पदार्थों से हानि अनिवार्य नहीं है। उसके सारे पहल पर्यावरण की सुरक्षा को जगह देते हुए निरंतर और स्थिर विकास को साथ में रखा हुआ है।\n\nसंस्थापक की तत्वज्ञान की हमारी पहली और सर्वोत्तम प्रतिबद्धता है विश्व की सेवा करने से प्रेरित होकर, द आर्ट ऑफ लिविंग अभियान के विभिन्न उद्देश्यों में मानवता को उठाना और जीवन के स्तर में बढ़ोत्तरी करना। इन कार्यक्रमों का केन्द्र बिन्दु है कि विश्व भर में समुदायों को सशक्त बनाते हुए उनकी स्वयं के सम्मान को बढ़ाना और उन्हें निरंतर और स्थिर सामाजिक विकास की प्रक्रिया में भागीदार बनाना। अंतत: इस पहल का उद्देश्य है कि एक आनंदमय और स्वस्थ समाज का निर्माण करना जहाँ पर हिंसा और अज्ञान की कोई जगह नहीं है।\n\n", "id": "174249", "title": "आर्ट ऑफ लिविंग फाउण्डेशन"}
{"url": "https://hi.wikipedia.org/wiki?curid=174600", "text": "अमरपाल सिंह वर्मा\n\nअमरपाल को सरोजनी नायडू सम्मान \nनई दिल्ली। राजस्थान पत्रिका की उपलब्घियों में शुक्रवार को एक और कड़ी जुड़ गई। यहां इंडिया हैबीटेट सेंटर में आयोजित एक समारोह में राजस्थान पत्रिका के नागौर कार्यालय के वरिष्ठ उपसंपादक अमरपाल सिंह वर्मा को प्रतिष्ठित सरोजनी नायडू पुरस्कार से सम्मानित किया गया। दूरदर्शन की महानिदेशक अरूणा शर्मा ने वर्मा को पुरस्कार स्वरूप दो लाख रूपए नकद एवं प्रशस्ति पत्र प्रदान किया।\n\nअंतरराष्ट्रीय गैर सरकारी संगठन द हंगर प्रोजेक्ट की ओर से नौवें सरोजनी नायडू पुरस्कार के तहत वर्मा को यह सम्मान पंचायती राज में महिलाओं की भूमिका पर उत्कृष्ट रिपोर्टिग के लिए हिन्दी श्रेणी मे प्रदान किया गया। वर्मा के साथ अंग्रेजी और तमिल में क्रमश: डेकन हेराल्ड के मंगलौर संस्करण के प्रभारी रोनाल्ड अनिल फर्नाडीस और तमिल दैनिक दीनामणि की वरिष्ठ उपसंपादक जी मीनाक्षी को भी पुरस्कृत किया गया। विशेष्ा प्रोत्साहन सम्मान मराठी में प्रहार डेली के मुख्य संवाददाता विजय चोरमारे को दिया गया।\n\nवर्मा को इससे पहले स्टेट्स मैन रूरल रिपोर्टिग अवार्ड, उदयन स्मृति पत्रकारिता सम्मान सहित दो दर्जन पत्रकारिता पुरस्कार प्राप्त हो चुके हैं। समारोह में विशिष्ठ अतिथि के तौर पर उपस्थित विदेश राज्यमंत्री शशि थरूर ने कहा आरक्षण मिलने के बाद महिलाएं ग्रामीण विकास में महत्त्वपूर्ण भूमिका निभा रही हैं। उनकी बदौलत गांव का सर्वागीण विकास हो रहा है।\n\nइस अवसर पर मैग्सेसे पुरस्कार विजेता अरूणा राय ने कहा कि महिलाएं बड़ी मुश्किल स्थिति में गांव में काम करती हैं। उनके खिलाफ बड़ा तंत्र सक्रिय है लेकिन इन तमाम चुनौतियों का मुकाबला करते हुए महिलाएं अपनी काबिलियत को साबित कर रही हैं। महिला जनप्रतिनिघियों की बदौलत गांव में सकारात्मक काम हो रहा है।\n\nहंगर प्रोजेक्ट की कंट्री डायरेक्टर रीता सरीन ने कहा कि पंद्रह साल पहले जब महिलाओं के लिए आरक्षण का प्रावधान किया गया था तो सबने इनकी नेतृत्व क्षमता पर सवाल खड़े किए थे, लेकिन इन महिला सरपंचों ने तमाम आशंकाओं को झुठला दिया है। यही कारण है कि महिला जनप्रतिनिघि के नेतृत्व वाले गांवों में शिक्षा, पानी और स्वास्थ्य जैसे मूलभूत समस्याओं के निपटान में उल्लेखनीय कार्य हो रहा है।\n", "id": "174600", "title": "अमरपाल सिंह वर्मा"}
{"url": "https://hi.wikipedia.org/wiki?curid=174733", "text": "कुपोषणजन्य रोग\n\nकुपोषणजन्य रोग (Deficiency diseases or Nutrition disorders) वे रोग हैं जो प्रत्यक्ष या परोक्ष रूप से शरीर में आवश्यक पोषक पदार्थों की कमी के कारण उत्पन्न होते हैं। बेरीबेरी रोग इसका एक उदाहरण है। ये रोग प्राय: अधिक समय तक कुपोषण के परिणामस्वरूप उत्पन्न होते हैं। पोषक पदार्थों की कमी के बजाय उनकी अत्यधिक सेवन भी विषाक्तता जैसी गंभीर समस्याओं को जन्म दे सकती है। इसी तरह अत्यधिक खाने से उत्पन्न हुआ मोटापा भी स्वास्थ्य सम्बन्धी अनेक समस्याओं को जन्म दे सकता है।\n\n\n", "id": "174733", "title": "कुपोषणजन्य रोग"}
{"url": "https://hi.wikipedia.org/wiki?curid=174852", "text": "बैद्यनाथ (समूह)\n\nबैद्यनाथ भारत का सबसे पुराना एवं सबसे लोकप्रिय आयुर्वेदिक औषधि निर्माता समूह है। इस कंपनी के च्यवनप्राश, दशमूलारिष्ट, महानारायण तेल, चंद्र प्रभावटी, महायोगराज गूगल आदि दवाओं की एक खास विश्वसनीयता है। वैद्यनाथ की खास दवाएँ, कासामृत, बीटा एक्स, कब्जहर तो लोगों की जुबान पर है।\n\n1942 में भारत छोड़ो आंदोलन के समय वैद्यनाथ ने एक नारा दिया था - 'देश की मिट्टी, देश की हवा, देश का पानी, देश की दवा।' वैद्यनाथ अभी पूरी दुनिया में फैला है। इसका अंदाजा इसी बात से लगाया जा सकता है कि अमेरिका में इस कंपनी के 33 डीलर हैं। वहाँ डलास में वैद्यनाथ का मुख्यालय है। यह कंपनी यूरोपीय देश इटली, जर्मनी व बेल्जियम आदि में भी निर्यात कर रही है।\nश्री बैद्यनाथ आयुर्वेद भवन प्रा. लिमिटेड]] की स्थापना वर्ष 1918 पं रामदयाल जोशी ने किया था। इसका पंजीकृत कार्यालय कोलकाता में है। यह कंपनी अभी 700 आयुर्वेदिक उत्पादों का निर्माता बन गई है। इसके पास अत्याधुनिक फैक्टरियाँ हैं और वहाँ पूरी तरह वैज्ञानिक पद्धतियों से काम होता है। दवा की गुणवत्ता ही इस कंपनी की पहचान है। कंपनी के पास भारत सरकार द्वारा स्वीकृत शोध केंद्र है जहाँ योग्य वैज्ञानिकों की टीम है। आयुर्वेद में वैद्यनाथ की विश्वसनीयता का यह पैमाना है कि यहाँ से आयुर्वेद पर छपने वाली पुस्तक आयुर्वेदिक मेडिकल कॉलेजों के पाठ्यक्रम में शामिल की जाती हैं।\n\nइसके आयुर्वेदिक सार संग्रह में आयुर्वेदिक उत्पादों की सारी विधियाँ संकलित हैं। यह भारत सरकार द्वारा स्वीकृत फर्माकोपिया (दवा फॉरमुलेशन का संकलन) का हिस्सा है। पूरे देश में वैद्यनाथ आयुर्वेद के कॉलेज, अस्पताल व डिस्पेंसरियाँ हैं। \n", "id": "174852", "title": "बैद्यनाथ (समूह)"}
{"url": "https://hi.wikipedia.org/wiki?curid=174853", "text": "मानवता मंदिर\n\nमानवता मंदिर या मनुष्य बनो मंदिर की स्थापना बाबा फकीर चंद (१८८६- १९८१) ने होशियारपुर, पंजाब, भारत में वर्ष १९६२ में की थी। अपने मानवता धर्म के मिशन को फैलाने के लिए फकीर ने सेठ दुर्गा दास की वित्तीय सहायता से मंदिर की स्थापना की जो वर्ष १९८१ में उनके निधन तक उनका कार्यक्षेत्र बना रहा। इस मंदिर में फकीर के गुरु शिव ब्रत लाल की मूर्ति स्थापित है और साथ ही संत मत, राधास्वामी मत और सूफ़ी मत के अन्य प्रमुख गुरुओं की तस्वीरें भी लगी हैं। मंदिर के परिसर में फकीर की समाधि उस स्थान पर बनाई गई है जहाँ उनके वसीयतनामे के अनुसार उनकी अस्थियाँ को समाधि दी गई है। इस पर मानवता का झंडा लहराया गया है। यद्यपि फकीर के संत मत (दयाल फकीर मत) में समाधि आदि का कोई स्थान नहीं है, तथापि इस संबंध में की गई उनकी वसीयत का तात्पर्य मानवता की नि:स्वार्थ सेवा से रहा है। फकीर लाइब्रेरी चैरीटेबल ट्रस्ट इस मंदिर का कामकाज देखता है। मंदिर में ही शिव देव राव एस.एस.के. हाई स्कूल चलाया जा रहा है जहाँ विद्यार्थियों से कोई फीस नहीं ली जाती। तथापि उनके माता-पिता को एक वचन-पत्र देना पड़ता है कि वे तीन से अधिक बच्चे पैदा नहीं करेंगे। इस प्रकार 'मानवता मंदिर' मानवता और देश के कल्याण के लिए फकीर की इस विचारधारा का प्रचार-प्रसार कर रहा है कि परिवार कल्याण़ कार्यक्रम को धर्म में ही शामिल किया जाए. मंदिर के कार्यकलापों में एक द्विमासिक पत्रिका 'मानव-मंदिर' का प्रकाशन भी है। ट्रस्ट एक मुफ्त डिस्पेंसरी के साथ-साथ मुफ्त लंगर भी चलाता है। ट्रस्ट के द्वारा रखरखाव किए जा रहे पुस्तकालय में बहुत पुस्तकें है जिनमें शिव ब्रत लाल, फकीर चंद और कई अन्य संतों की दुर्लभ पुस्तकें संग्रहित हैं। विश्व में बाबा फकीर चंद के अनुयायियों और उनके आगे अनुयायियों की संख्या लाखों में है। संयुक्त राज्य अमेरिका में और कनाडा में भी इनके कुछ अनुयायी हैं। \n\n", "id": "174853", "title": "मानवता मंदिर"}
{"url": "https://hi.wikipedia.org/wiki?curid=174854", "text": "बन्दा सिंह बहादुर\n\nबन्दा सिंह बहादुर एक सिख फ़ौजी कमांडर थे। उन्हें बन्दा बहादुर, लक्ष्मन दास और माधो दास भी कहते हैं। वे पहले ऐसे सिख सेनापति हुए, जिन्होंने मुग़लों के अजेय होने के भ्रम को तोड़ा; छोटे साहबज़ादों की शहादत का बदला लिया और गुरु गोबिन्द सिंह द्वारा संकल्पित प्रभुसत्तासम्पन्न लोक राज्य की राजधानी लोहगढ़ में ख़ालसा राज की नींव रखी। यही नहीं, उन्होंने गुरु नानक देव और गुरू गोबिन्द सिंह के नाम से सिक्का और मोहरे जारी करके, निम्न वर्ग के लोगों की उच्च पद दिलाया और हल वाहक किसान-मज़दूरों को ज़मीन का मालिक बनाया।\n\nबाबा बन्दा सिंह बहादुर का जन्म कश्मीर स्थित पुंछ ज़िले के तहसील राजौरी क्षेत्र में विक्रम संवत् 1727, कार्तिक शुक्ल 13 (1670 ई.) को हुआ था। बंदा बहादुर सिंह ब्राह्मण परिवार से थे और उनका वास्तविक नाम लक्ष्मणदेव था। लक्ष्मण देव के भाग्य मे विद्या नही थी, लेकिन छोटी सी उम्र मे पहाड़ी जवानों की भांति कुश्ती और शिकार आदि का बहुत शौक़ था | वह अभी 15 वर्ष की उम्र के ही थे कि ऎेक गर्भवती हिरणी के उनके हाथों हुए शिकार ने उने अतयंत शोक में ङाल दिया। इस घटना का उनके मन मे गहरा प्रभाव पड़ा। वह अपना घर-बार छोड़कर ऎेक बेरागी बन गये। वह जानकी दास नाम के एक बैरागी के शिष्य हो गए और उनका नाम माधोदास बैरागी पड़ा। तदन्तर उन्होंने एक अन्य बाबा रामदास बैरागी का शिष्यत्व ग्रहण किया और कुछ समय तक पंचवटी (नासिक) में रहे। वहाँ एक औघड़नाथ से योग की शिक्षा प्राप्त कर वह पूर्व की ओर दक्षिण के नान्देड क्षेत्र को चला गए जहाँ गोदावरी के तट पर उन्होंने एक आश्रम की स्थापना की।\n\n3 सितंबर 1708 ई. को नान्देड में सिक्खों के दसवें गुरु गुरु गोबिन्द सिंह ने इस आश्रम मे, और उन्हें सिक्ख बनाकर उसका नाम बन्दा सिंह बहादुर रख दिया। पंजाब और बाक़ी अन्य राज्यो के हिन्दुओं के प्रति दारुण यातना झेल रहे तथा गुरु गोबिन्द सिंह के सात और नौ वर्ष के उन महान बच्चों की सरहिंद के नवाब वज़ीर ख़ान के द्ववारा निमम हत्या का प्रतिशोद लेने के लिए रवाना किया। गुरु गोबिन्द सिंह के आदेश से ही वे पंजाब आये और सिक्खों के सहयोग से मुग़ल अधिकारियों को पराजित करने में सफल हुए। मई, 1710 में उन्होंने सरहिंद को जीत लिया और सतलुज नदी के दक्षिण में सिक्ख राज्य की स्थापना की। उन्होंने ख़ालसा के नाम से शासन भी किया और गुरुओं के नाम के सिक्के चलवाये।\n\nबन्दा सिंह ने अपने राज्य के एक बड़े भाग पर फिर से अधिकार कर लिया और इसे उत्तर-पूर्व तथा पहाड़ी क्षेत्रों की ओर लाहौर और अमृतसर की सीमा तक विस्तृत किया। 1715 ई. के प्रारम्भ में बादशाह फ़र्रुख़सियर की शाही फ़ौज ने अब्दुल समद ख़ाँ के नेतृत्व में उन्हें गुरुदासपुर ज़िले के धारीवाल क्षेत्र के निकट गुरुदास नंगल गाँव में कई मास तक घेरे रखा। खाद्य सामग्री के अभाव के कारण उन्होंने 7 दिसम्बर को आत्मसमर्पण कर दिया। फ़रवरी 1716 को 794 सिक्खों के साथ वह दिल्ली लाये गए जहाँ 5 मार्च से 13 मार्च तक प्रति दिन 100 की संख्या में सिक्खों को फाँसी दी गयी। 16 जून को बादशाह फ़र्रुख़सियर के आदेश से बन्दा सिंह तथा उनके मुख्य सैन्य-अधिकारियों के शरीर काटकर टुकड़े-टुकड़े कर दिये गये।\n\nमरने से पूर्व बन्दा सिंह बहादुर जी ने अति प्राचीन ज़मींदारी प्रथा का अन्त कर दिया था तथा कृषकों को बड़े-बड़े जागीरदारों और ज़मींदारों की दासता से मुक्त कर दिया था। वह साम्प्रदायिकता की संकीर्ण भावनाओं से परे थे। मुसलमानों को राज्य में पूर्ण धार्मिक स्वातन्त्र्य दिया गया था। पाँच हज़ार मुसलमान भी उनकी सेना में थे। बन्दा सिंह ने पूरे राज्य में यह घोषणा कर दी थी कि वह किसी प्रकार भी मुसलमानों को क्षति नहीं पहुँचायेगे और वे सिक्ख सेना में अपनी नमाज़ पढ़ने और खुतवा करवाने में स्वतन्त्र होंगे।\n\nसिख सैनिकों की वीरता और नायकत्व को याद रखने के उद्देश्य से एक युद्ध स्मारक बनाया गया है। यह उसी स्थान पर बना है जहाँ छप्पर चीरी का युद्ध हुआ था। इस परियोजना का आरम्भ 30 नवम्बर 2011 को पंजाब के तत्कालीन मुख्यमंत्री प्रकाश सिंह बादल ने किया था।\n\n\n", "id": "174854", "title": "बन्दा सिंह बहादुर"}
{"url": "https://hi.wikipedia.org/wiki?curid=174862", "text": "आनन्द\n\nआनंद उस व्यापक मानसिक स्थितियों की व्याख्या करता है जिसका अनुभव मनुष्य और अन्य जंतु सकारात्मक, मनोरंजक और तलाश योग्य मानसिक स्थिति के रूप में करते हैं। इसमें विशिष्ट मानसिक स्थिति जैसे सुख, मनोरंजन, ख़ुशी, परमानंद और उल्लासोन्माद भी शामिल है। मनोविज्ञान में, आनंद सिद्धांत के तहत आनंद का वर्णन सकारात्मक पुर्नभरण क्रियाविधि के रूप में किया गया है जो जीव को भविष्य में ठीक वैसी स्थिति निर्माण करने के लिए उत्साहित करती है जिसे उसने अभी आनंदमय अनुभव किया। इस सिद्धांत के अनुसार, इस प्रकार जीव उन स्थितियों की पुनरावृत्ति नहीं करने के लिए प्रोत्साहित होते हैं जिससे उन्हें भूतकाल में किसी प्रकार का संताप हुआ हो. आनंद का अनुभव व्यक्तिपरक है और प्रत्येक व्यक्ति एक ही स्थिति में भिन्न प्रकार एवं परिमाण के सुख का अनुभव करते हैं। अनेक आनंदमय अनुभव, बुनियादी जैविक क्रियाओं के तृप्ती से संलग्न है जैसे कि;भोजन, व्यायाम, काम औरशौच भी. अन्य आनंदमय अनुभव सामाजिक अनुभवों एवं सामाजिक क्रियाओं से संलग्न हैं, जैसे कार्यसिद्धि, मान्यता और सेवा. सांस्कृतिक कलाकृतियों की प्रशंसा एवं कला, संगीत और साहित्य अक्सर आनंदमय होते हैं। मनोरंजक नशीली दवाओं का प्रयोग भी सुखद अनुभूति दे सकता है: कुछ नशीली दवाएं, अवैध और अन्यथा, ग्रहण करने पर वह सीधे मस्तिस्क में उल्लासउन्माद पैदा करती हैं। मन की स्वाभाविक प्रवृतिनुसार (जैसा कि आनंद के सिद्धांत में वर्णन किया गया है) ऐसी अनुभूति की तलब ही अधीनता एवं व्यसन की ओर ले जाती है। \n\nएपिकुरुस (Epicurus) और उनके अनुयायियों की परिभाषा के अनुसार, सर्वोत्तम आनंद पीड़ा की अनुपस्थिति है, आनंद का तात्पर्य, \"दैहिक पीड़ा से मुक्ति एवं आत्मा की अशांति से मुक्ति है। सिसरो (cicero)(बल्कि उनके चरित्र तोर्कुंतुस) का मानना था कि सुख की अनुभूति प्रमुख कल्याण है (और, इसके विपरीत, पीड़ा प्रमुख बुराई). 12 वीं सदी में फख्र अल दीन अल रजी ने अपनी किताब \"रूह अल नफस वैल रूह\" में आनंद का मनोवैज्ञानिक विश्लेषण विभिन्न प्रकार के आनंदों का विश्लेषण कामुक और बौद्धिक के रूप में किया और इनके एक दूसरे से तुलनात्मक सम्बन्ध की विवेचना की. उन्होंने दृढ़ता पूर्वक कहा की \"सुखद अनुभूति का अगर सूक्ष्म परीक्षण किया जाए तो यह प्रकट होगा कि यह अनिवार्य रूप से सिर्फ पीड़ा का उन्मूलन मात्र है।\" तत्पश्चात वह निम्न उदाहरण देते हैं,:\"व्यक्ति जितना अधिक भूखा होगा खाना खाने पर उसके आनंद की अनुभूति उतनी ही गहरी होगी.\" उन्होंने यह भी तर्क दिया है कि \"आनंद की संतुष्टि जीव के आवश्यकता और अभिलाषा के अनुपात में ही होती है।\" और \" जब इन जरूरतों की पूर्ति या अभिलाषाओं की संतुष्टि होती है तो यह अनुभूति वास्तव में विकर्षण में तब्दील हो जाती है\" क्योंकि\" काम अथवा भोजन की अधिकता सुखदाई न हो कर पीड़ादायक बन जाती है। उन्होंने कहा कि मानवीय आवश्यकताएं और इच्छाएं अनंत हैं और \"परिभाषा के द्वारा इसकी संतुष्टि असंभव है\". 19 वीं शताब्दी में जर्मन दार्शनिक आर्थर स्चोपेन्हौएर ने सुखद अनुभूति को नकारात्मक संवेदना माना है क्योंकि यह पीड़ा नज़रंदाज़ करता है जो कि सार्वभौमिक स्थिति है। \n\nउपयोगितावाद और प्रेमवाद वह दर्शन हैं जो आनंद की अधिकतम वृद्धि और पीड़ा को कम से कम करने पर समर्थन करते हैं। ऐसे दर्शन के कुछ उदहारण फ्रायड की मानव प्रेरणा के सिद्धांत में मिलते हैं - जिसे मनोवैज्ञानिक सुखवाद कहा गया है; उनके अवलोकन के अनुसार मानव की सहज प्रवृति अनिवार्य रूप से विलासिता (भौतिक आनंद) को प्राप्त करने की चेष्टा है।\n\nसुख की अनुभूति का केंद्र मस्तिष्क संरचना में एक समुच्चय है, मुख्यतः यह नाभिकीय अकुम्बेंस है जो सिद्धांत के अनुसार विद्युत्तीय तरंगो द्वारा उत्तेजित होने पर अत्याधिक सुख उत्पन्न करता है। कुछ संदर्भ यह उल्लेख करते हैं कि सेप्टम पेल्लुसिदियम (septum pellucidium) ही आम तौर पर सुखद अनुभूति का केंद्र है, जबकि अन्य परस्पर अन्तः करोति मष्तिष्क उत्तेजना और सुखद अनुभूति के केंन्द्र का जिक्र होने पर हाइपोथेलेमस (hypothalamus) का उल्लेख करते हैं। ऐसे कुछ रसायन ज्ञात हैं जो मस्तिष्क के सुख अनुभूति केन्द्रों को उत्तेजित करते हैं। इसमें डोपामाइन(dopamine) और विभिन्न एंडोर्फिन शामिल हैं। यह कहा गया है की शारीरिक मेहनत के दौरान एन्दोर्फींस (endorphines) निःसृत होता हैं जिसे धावक परित्तेजना भी कहते हैं। इसी प्रकार चॉकलेट और कुछ मसाले जैसे मिर्चमस्तिस्क को सक्रिय करने वाले वह रसायन निःसृत करते हैं जो यौन क्रिया के दौरान निःसृत होता है।\n\nइस पर विवाद रहा है कि सुख की अनुभूति का एहसास दूसरे पशु भी करते हैं या यह सर्वथा मानव जाति का ही गुणधर्म है। दूसरी ओर जेरेमी बेन्थम(जो आमतौर पर उपयोगितावाद के संस्थापक के रूप में माने जाते हैं) और बेथ डिक्सन इस तर्क से सहमत हैं हालांकि वह बात सतर्कता से कहते हैं। जो लोग मानव अपवाद में विश्वास करतें हैं उनका यह मानना है की सगुणवाद में, सुख सहित, \"किसी भी\" मानवीय अनुभूति को पशुओं की विशेषता नहीं माना जा सकता है। दूसरे लोग पशु व्यवहार को मात्र उत्तेजना की प्रतिक्रिया के रूप में देखते हैं। व्यवहार का अध्यन करने वाले लोग भी, प्रमाण स्वरुप, पावलोव के कुत्तों (उनके द्वारा व्यवहार की दी गयी व्याख्या) को सबसे प्रसिद्ध उदहारण मानते हैं। हालांकि, यह तर्क किया जा सकता है की हमें यह नहीं पता कि पशु आनंद अनुभव कर सकते हैं या नहीं और ज्यादातर वैज्ञानिक निरपेक्ष रहना चाहते हैं और आवश्यकतानुसार सगुणवाद का उपयोग करते हैं। ऐसा प्रतीत होता है, कि पशुओं की भावनाओं को मान्यता देने वालों की संख्या बढ़ रही है: कई एथोलोजिस्ट (ethologists) जैसे मार्क बेकोफ्फ़ इस निष्कर्ष पर पहुंचे हैं कि पशु भी भावना की अनुभूति करते हैं हालांकि यह जरूरी नहीं है कि उनका अनुभव मानव अनुभव के जैसा ही हो.\n\nस्वपीड़ासक्त वह लोग हैं जो पीड़ा से सुख की अनुभूति प्राप्त करते हैं। स्वपीड़ासक्ति का अस्तित्व उस सार्वभौमिक दृष्टी को पेचीदा बना कर नकार देता है जिसके तहत आनंद को एक सकारात्न्मक अनुभव माना जाता है, मूलतः पीड़ा के विरुद्ध यह एक नकारात्मक अनुभव है। स्वपीड़ासक्ति संदर्भ पर निर्भर है: स्वपीड़ासक्त कुछ स्थितियों में कुछ प्रकार के दर्द का आनंद लेते हैं।\n\n\n", "id": "174862", "title": "आनन्द"}
{"url": "https://hi.wikipedia.org/wiki?curid=174873", "text": "अष्टांग हृदय\n\nअष्टांग हृदयम्, आयुर्वेद का प्रसिद्ध ग्रंथ है। इसके रचयिता वाग्भट हैं। इसका रचनाकाल ५०० ईसापूर्व से लेकर २५० ईसापूर्व तक अनुमानित है। इस ग्रन्थ में ग्रन्थ औषधि (मेडिसिन) और शल्यचिकित्सा दोनो का समावेश है। चरक, सुश्रुत और वाग्भट को सम्मिलित रूप से वृहत्त्रयी कहते हैं।\n\nअष्टांगहृदय में 6 खण्ड, 120 अध्याय एवं कुल 7120 श्लोक हैं। अष्टांगहृदय के छः खण्डों के नाम निम्नलिखित हैं-\n\n", "id": "174873", "title": "अष्टांग हृदय"}
{"url": "https://hi.wikipedia.org/wiki?curid=174879", "text": "संगीत का इतिहास\n\nयुद्ध, उत्सव और प्रार्थना या भजन के समय मानव गाने बजाने का उपयोग करता चला आया है। संसार में सभी जातियों में बाँसुरी इत्यादि फूँक के वाद्य (सुषिर), कुछ तार या ताँत के वाद्य (तत), कुछ चमड़े से मढ़े हुए वाद्य (अवनद्ध या आनद्ध), कुछ ठोंककर बजाने के वाद्य (घन) मिलते हैं।\n\nप्रगैतिहासिक काल से ही भारत में संगीत की समृद्ध परम्परा रही है। गिने-चुने देशों में ही संगीत की इतनी पुरानी एवं इतनी समृद्ध परम्परा पायी जाती है। ऐसा जान पड़ता है कि भारत में भरत के समय तक गान को पहले केवल \"गीत\" कहते थे। वाद्य में जहाँ गीत नहीं होता था, केवल दाड़ा, दिड़दिड़ जैसे शुष्क अक्षर होते थे, वहाँ उस निर्गीत या बहिर्गीत कहते थे और नृत्त अथवा नृत्य की एक अलग कला थी। किंतु धीरे धीरे गान, वाद्य और नृत्य तीनों का \"संगीत\" में अंतर्भाव हो गया - गीतं वाद्यं तथा नृत्यं त्रयं संगतमुच्यते।\n\nभारत से बाहर अन्य देशों में केवल गीत और वाद्य को संगीत में गिनते हैं; नृत्य को एक भिन्न कला मानते हैं। भारत में भी नृत्य को संगीत में केवल इसलिए गिन लिया गया कि उसके साथ बराबर गीत या वाद्य अथवा दोनों रहते हैं। हम ऊपर कह चुके हैं कि स्वर और लय की कला को संगीत कहते हैं। स्वर और लय गीत और वाद्य दोनों में मिलते हैं, किंतु नृत्य में लय मात्र है, स्वर नहीं। हम संगीत के अंतर्गत केवल गीत और वाद्य की चर्चा करेंगे, क्योंकि संगीत केवल इसी अर्थ में अन्य देशों में भी व्यवहृत होता है।\n\nभारतीय संगीत में यह माना गया है कि संगीत के आदि प्रेरक शिव और सरस्वती है। इसका तात्पर्य यही जान पड़ता है कि मानव इतनी उच्च कला को बिना किसी दैवी प्रेरणा के, केवल अपने बल पर, विकसित नहीं कर सकता।\n\nभारतीय संगीत का आदि रूप वेदों में मिलता है। वेद के काल के विषय में विद्वानों में बहुत मतभेद है, किंतु उसका काल ईसा से लगभग 2000 वर्ष पूर्व था - इसपर प्राय: सभी विद्वान् सहमत है। इसलिए भारतीय संगीत का इतिहास कम से कम 4000 वर्ष प्राचीन है।\n\nवेदों में वाण, वीणा और कर्करि इत्यादि तंतु वाद्यों का उल्लेख मिलता है। अवनद्ध वाद्यों में दुदुंभि, गर्गर इत्यादि का, घनवाद्यों में आघाट या आघाटि और सुषिर वाद्यों में बाकुर, नाडी, तूणव, शंख इत्यादि का उल्लेख है। यजुर्वेद में 30वें कांड के 19वें और 20वें मंत्र में कई वाद्य बजानेवालों का उल्लेख है जिससे प्रतीत होता है कि उस समय तक कई प्रकार के वाद्यवादन का व्यवसाय हो चला था।\n\nसंसार भर में सबसे प्राचीन संगीत सामवेद में मिलता है। उस समय \"स्वर\" को \"यम\" कहते थे। साम का संगीत से इतना घनिष्ठ संबंध था कि साम को स्वर का पर्याय समझने लग गए थे। छांदोग्योपनिषद् में यह बात प्रश्नोत्तर के रूप में स्पष्ट की गई है। \"का साम्नो गतिरिति? स्वर इति होवाच\" (छा. उ. 1। 8। 4)। (प्रश्न \"साम की गति क्या है?\" उत्तर \"स्वर\"। साम का \"स्व\" अपनापन \"स्वर\" है। \"तस्य हैतस्य साम्नो य: स्वं वेद, भवति हास्य स्वं, तस्य स्वर एव स्वम्\" (बृ. उ. 1। 3। 25) अर्थात् जो साम के स्वर को जानता है उसे \"स्व\" प्राप्त होता है। साम का \"स्व\" स्वर ही है।\n\nवैदिक काल से प्रारम्भ भारतीय संगीत की परम्परा निरन्तर फलती-फूलती और समृद्ध होती रही। इस पर सैकड़ों ग्रन्थ लिखे गये।\n\nभारत से बाहर सबसे प्राचीन संगीत सुमेरु, बवे डिग्री (बाबल या बैबिलोनिया), असुर (असीरिया) और सुर (सीरिया) का माना जाता है। उनका कोई साहित्य नहीं मिलता। मंदिरों और राजमहलों पर उद्धृत कुछ वाद्यों से ही उनके संगीत का अनुमान किया जा सकता है। उनके एक वाद्य बलग्गु या बलगु का उल्लेख मिलता है। कुछ विद्वान् इसका अर्थ एक अवनद्ध वाद्य लगाते हैं और कुछ लोग धनुषाकार वीणा। एक तब्बलु वाद्य लगाते हैं और कुछ लोग धनुषाकार वीणा। एक तब्बलु वाद्य होता था जो आधुनिक डफ जैसा बना होता था। कुछ मंदिरों पर एक ऐसा उद्धृत तत वाद्य मिला है जिसमें पाँच से सात तार तक होते थे। एक गिगिद नामक बाँसुरी भी थी। बैबिलोनिया की कुछ चक्रिकाओं में कुछ शब्दों के साथ अ, इ, उ इत्यादि स्वर लगे हुए मिलते हैं जिससे कुछ विद्वान् यह अनुमान लगाते हैं कि यह एक प्रकार की स्वरलिपि थी। जिस प्रकार से वेद का सस्वर पाठ होता था उसी प्रकार बैबिलोनिया में भी होता था और \"अ\" स्वरित का चिन्ह था, \"ए\" विकृत स्वर का, \"इ\" उदात्त का \"उ\" अनुदात्त का। किंतु इस कल्पना के पोषक प्रमाण अभी नहीं मिले हैं।\n\nचीन में प्राय: पाँच स्वरों के ही गान मिलते हैं। सात स्वरों का उपयोग करनेवाले बहुत ही कम गान हैं। उनकी एक प्रकार की बहुत ही प्राचीन स्वरलिपि है। बौद्धों के पहुंचने पर यहाँ के संगीत पर कुछ भारतीय संगीत का भी प्रभाव पड़ा।\n\nइब्रानी संगीत भी बहुत ही प्राचीन है। यहाँ के संगीत पर सुमेरु - बैबिलोनिया इत्यादि के संगीत का प्रभाव पड़ा। वे लोग मंदिरों में जो गान करते थे उसे समय या साम कहते थे। इनका प्रसिद्ध तत वाद्य होता था जिसको ये \"किन्नर\" कहते थे।\n\nमिस्र देश का संगीत भी बहुत ही प्राचीन है। इन लोगों का विश्वास था कि मानव में संगीत देवी आइसिस अथवा देव थाथ द्वारा आया है। इनका प्रसिद्ध तत वाद्य बीन या बिण्त कहलाता था। मिस्र देश के लोग स्वर को हर्ब कहते थे। इनके मंदिर संगीत के केंद्र बन गए थे। अफलातून, जो मिश्र देश में अध्ययन के लिए गया था, कहता है, वहाँ के मंदिरों में संगीत के नियम ऐसी पूर्णता से बरते जाते थे कि कोई गायक वादक उनके विपरीत नहीं जा सकता था। कहा जाता है कि कोई 300 वर्ष ई.पू. मिस्र में लगभग 600 वादकों का एक वाद्यवृंद था जिसमें 300 तो केवल बीन बजानेवाले थे। इनके संगीत में कई प्रकार के तत, सुधिर, अवनद्ध और धन वाद्य थे। मिस्र से पाइथागोरस और अफलातून दोनों ने संगीत सीखा। यूनान के संगीत पर मिस्र के संगीत का बहुत बड़ा प्रभाव पड़ा।\n\nयूरोप में सबसे पहले यूनान में संगीत एक व्यवस्थित कला के रूप में विकसित हुआ। भरत की मूर्छनाओं की तरह यहाँ भी कुछ \"मोड\" बने जिससे अनेक प्रकार की \"धुने\" बनती थी। यहाँ भी तत, सुषिर, अवनद्ध और धन वाद्य कई प्रकार के थे। यूरोप में पाइथागोरस पहला व्यक्ति हुआ है जिसने गणित के नियमों द्वारा स्वरों के स्थान को निर्धारित किया।\n\nलगभग 16वीं शती से यूरोप में संगीत का एक नई दिशा में विकास हुआ। इसे स्वरसंहति (हार्मनी) कहते हैं। संहति में कई स्वरों का मधुर मेल होता है, जैसे स, ग, प (षड्ज, गांधार, पंचम) की संगति। इस प्रकार के एक से अधिक स्वरों के गुच्छे को \"संघात\" (कार्ड) कहते हैं। एक संघात के सब स्वर एक साथ भिन्न भिन्न वाद्यों से निकलकर एक में मिलकर एक मधुर कलात्मक वातावरण की सृष्टि करते हैं। इसी के आधार पर यूरोप के आरकेष्ट्रा (वृंदवादन) का विकास हुआ है। स्वरसंहति एक विशिष्ट लक्षण है जिससे पाश्चात्य संगीत पूर्वीय संगीत से भिन्न हो जाता है।\n\n\n", "id": "174879", "title": "संगीत का इतिहास"}
{"url": "https://hi.wikipedia.org/wiki?curid=175482", "text": "भारतीय संगीत का इतिहास\n\nप्रगैतिहासिक काल से ही भारत में संगीत की समृद्ध परम्परा रही है। गिने-चुने देशों में ही संगीत की इतनी पुरानी एवं इतनी समृद्ध परम्परा पायी जाती है। माना जाता है कि संगीत का प्रारम्भ सिंधु घाटी की सभ्यता के काल में हुआ हालांकि इस दावे के एकमात्र साक्ष्य हैं उस समय की एक नृत्य बाला की मुद्रा में कांस्य मूर्ति और नृत्य, नाटक और संगीत के देवता रूद्र अथवा शिव की पूजा का प्रचलन। सिंधु घाटी की सभ्यता के पतन के पश्चात् वैदिक संगीत की अवस्था का प्रारम्भ हुआ जिसमें संगीत की शैली में भजनों और मंत्रों के उच्चारण से ईश्वर की पूजा और अर्चना की जाती थी। इसके अतिरिक्त दो भारतीय महाकाव्यों - रामायण और महाभारत की रचना में संगीत का मुख्य प्रभाव रहा। भारत में सांस्कृतिक काल से लेकर आधुनिक युग तक आते-आते संगीत की शैली और पद्धति में जबरदस्त परिवर्तन हुआ है। भारतीय संगीत के इतिहास के महान संगीतकारों जैसे कि स्वामी हरिदास, तानसेन, अमीर खुसरो आदि ने भारतीय संगीत की उन्नति में बहुत योगदान किया है जिसकी कीर्ति को पंडित रवि शंकर, भीमसेन गुरूराज जोशी, पंडित जसराज, प्रभा अत्रे, सुल्तान खान आदि जैसे संगीत प्रेमियों ने आज के युग में भी कायम रखा हुआ है।\n\nभारतीय संगीत में यह माना गया है कि संगीत के आदि प्रेरक शिव और सरस्वती है। इसका तात्पर्य यही जान पड़ता है कि मानव इतनी उच्च कला को बिना किसी दैवी प्रेरणा के, केवल अपने बल पर, विकसित नहीं कर सकता।\n\nवैदिक युग में ‘संगीत’ समाज में स्थान बना चुका था। सबसे प्राचीन ग्रन्थ ‘ऋग्वेद’ में आर्यो के आमोद-प्रमोद का मुख्य साधन संगीत को बताया गया है। अनेक वाद्यों का आविष्कार भी ऋग्वेद के समय में बताया जाता है। ‘यजुर्वेद’ में संगीत को अनेक लोगों की आजीविका का साधन बताया गया, फिर गान प्रधान वेद ‘सामवेद’ आया, जिसे संगीत का मूल ग्रन्थ माना गया। ‘सामवेद’ में उच्चारण की दृष्टि से तीन और संगीत की दृष्टि से सात प्राकार के स्वरों का उल्लेख है। ‘सामवेद’ का गान (सामगान) मेसोपोटामिया, फैल्डिया, अक्कड़, सुमेर, बवेरु, असुर, सुर, यरुशलम, ईरान, अरब, फिनिशिया व मिस्त्र के धार्मिक संगीत से पर्याप्त मात्रा में मिलता-जुलता था। \n\nउत्तर वैदिक काल के ‘रामायण’ ग्रन्थ में भेरी, दुंदभि, वीणा, मृदंग व घड़ा आदि वाद्य यंत्रों व भँवरों के गान का वर्णन मिलता है, तो ‘महाभारत’ में कृष्ण की बाँसुरी के जादुई प्रभाव से सभी प्रभावित होते हैं। अज्ञातवास के दौरान अर्जुन ने उत्तरा को संगीत-नृत्य सिखाने हेतु बृहन्नला का रूप धारण किया। पौराणिक काल के ‘तैत्तिरीय उपनिषद’, ‘ऐतरेय उपनिषद’, ‘शतपथ ब्राह्मण’ के अलावा ‘याज्ञवल्क्य-रत्न प्रदीपिका’, ‘प्रतिभाष्यप्रदीप’ और ‘नारदीय शिक्षा’ जैसे ग्रन्थों से भी हमें उस समय के संगीत का परिचय मिलता है। चौथी शताब्दी में भरत मुनि ने ‘नाट्यशास्त्र’ के छ: अध्यायों में संगीत पर ही चर्चा की। इनमें विभिन्न वाद्यों का वर्णन, उनकी उत्पत्ति, उन्हें बजाने के तरीकों, स्वर, छन्द, लय व विभिन्न कालों के बारे में विस्तार से लिखा गया है। इस ग्रन्थ में भरत मुनि ने गायकों और वादकों के गुणों और दोषों पर भी खुलकर लिखा है। बाद में छ: राग ‘भैरव’, ‘हिंडोल’, ‘कैशिक’, ‘दीपक’, ‘श्रीराग’ और ‘मेध’ प्रचार में आये। पाँचवीं शताब्दी के आसपास मतंग मुनि द्वारा रचित महत्त्वपूर्ण ग्रन्थ ‘वृहददेशी’ से पता चलता है कि उस समय तक लोग रागों के बारे में जानने लगे थे। लोगों द्वारा गाये-बजाये जाने वाले रागों को मतंग मुनि ने देशी राग कहा और देशी रागों के नियमों को समझाने हेतु ‘वृहद्देशी’ ग्रन्थ की रचना की। मतंग ही पहले व्यक्ति थे जिन्होंने अच्छी तरह से सोच-विचार कर पाया कि चार या पाँच स्वरों से कम में राग बन ही नहीं सकता। पाणिनी के ‘अष्टाध्यायी’ में भी अनेक वाद्यों जैसे मृदंग, झर्झर, हुड़क तथा गायकों व नर्तकों सम्बन्धी कई बातों का उल्लेख है। सातवीं–आठवीं शताब्दी में ‘नारदीय शिक्षा’ और ‘संगीत मकरंद’ की रचना हुई। ‘संगीत मकरंद’ में राग में लगने वाले स्वरों के अनुसार उन्हें अलग-अलग वर्गों में बाँटा गया है और रागों को गाने-बजाने के समय पर भी गम्भीरता से सोचा गया है।\n\nग्यारहवीं शताब्दी में मुसलमान अपने साथ फारस का संगीत लाए। उनकी और हमारी संगीत पद्धतियों के मेल से भारतीय संगीत में काफी बदलाव आया। उस दौर के राजा-महाराजा भी संगीत-कला के प्रेमी थे और दूसरे संगीतज्ञों को आश्रय देकर उनकी कला को निखारने-सँवारने में मदद करते थे। बादशाह अकबर के दरबार में 36 संगीतज्ञ थे। उसी दौर के तानसेन, बैजूबावरा, रामदास व तानरंग खाँ के नाम आज भी चर्चित हैं। जहाँगीर के दरबार में खुर्रमदाद, मक्खू, छत्तर खाँ व विलास खाँ नामक संगीतज्ञ थे। कहा जाता है कि शाहजहाँ तो खुद भी अच्छा गाते थे और गायकों को सोने-चाँदी के सिक्कों से तौलवाकर ईनाम दिया करते थे। मुगलवंश के एक और बादशाह मुहम्मदशाह रंगीले का नाम तो कई पुराने गीतों में आज भी मिलता है। ग्वालियर के राजा मानसिंह भी संगीत प्रेमी थे। उनके समय में ही संगीत की खास शैली ‘ध्रुपद’ का विकास हुआ। 12वीं शताब्दी में संगीतज्ञ जयदेव ने ‘गीतगोविन्द’ नामक संस्कृत ग्रन्थ लिखा, इसे सकारण ‘अष्टपदी’ भी कहा जाता है। तेरहवीं शताब्दी में पण्डित शार्ङ्गदेव ने ‘संगीतरत्नाकर’ की रचना की। इस ग्रन्थ में अपने दौर के प्रचलित संगीत और भरत व मतंग के समय के संगीत का गहन अध्ययन मिलता है। सात अध्यायों में रचे होने के कारण इस उपयोगी ग्रन्थ को 'सप्ताध्यायी' भी कहा जाता है। शांरगदेव द्वारा रचित ‘संगीत रत्नाकर’ के अतिरिक्त चौदहवीं शताब्दी में विद्यारण्य द्वारा ‘संगीत सार’, पन्द्रहवीं शताब्दी में लोचन कवि द्वारा ‘राग तरंगिणी’, सोलहवीं शताब्दी में पुण्डरीक विट्ठल द्वारा ‘सद्रागचंद्रोदय’, रामामात्य द्वारा ‘स्वरमेल कलानिधि’, सत्रहवीं शताब्दी में हृदयनारायण देव द्वारा ‘हृदय प्रकाश’ व ‘हृदय कौतुकम्’, व्यंकटमखी द्वारा ‘चतुर्दंर्डिप्रकाशिका’, अहोबल द्वारा‘संगीत पारिजात’, दामोदर पण्डित द्वारा ‘संगीत दर्पण,’ भावभट्ट द्वारा ‘अनूप विलास’ व ‘अनूप संगीत रत्नाकार’, सोमनाथ’ द्वारा’ अष्टोत्तरशतताल लक्षणाम्’ और अठारहवीं शताब्दी में श्रीनिवास पण्डित द्वारा ‘राग तत्व विबोध:’, तुलजेन्द्र भोंसले द्वारा ‘संगीत सारामृतं’ व ‘राग लक्षमण्’ ग्रन्थों की रचना हुई। स्वामी हरिदास, विट्ठल, कृष्णदास, त्यागराज, मुथ्थुस्वामी दीक्षितर और श्यामा शास्त्री जैसे अनेक संत कवि–संगीतज्ञों ने भी उत्तर आदि दक्षिण भारत के संगीत को अनगिनत रचनाएँ दीं। कहा जा सकता है कि भारतीय संगीत शताब्दियों के प्रयास व प्रयोग का परिणाम है।\n\nभारतीय संगीत का आदि रूप वेदों में मिलता है। वेद के काल के विषय में विद्वानों में बहुत मतभेद है, किंतु उसका काल ईसा से लगभग 2000 वर्ष पूर्व था - इसपर प्राय: सभी विद्वान् सहमत है। इसलिए भारतीय संगीत का इतिहास कम से कम 4000 वर्ष प्राचीन है।\n\nवेदों में वाण, वीणा और कर्करि इत्यादि तंतु वाद्यों का उल्लेख मिलता है। अवनद्ध वाद्यों में दुदुंभि, गर्गर इत्यादि का, घनवाद्यों में आघाट या आघाटि और सुषिर वाद्यों में बाकुर, नाडी, तूणव, शंख इत्यादि का उल्लेख है। यजुर्वेद में 30वें कांड के 19वें और 20वें मंत्र में कई वाद्य बजानेवालों का उल्लेख है जिससे प्रतीत होता है कि उस समय तक कई प्रकार के वाद्यवादन का व्यवसाय हो चला था।\n\nसंसार भर में सबसे प्राचीन संगीत सामवेद में मिलता है। उस समय \"स्वर\" को \"यम\" कहते थे। साम का संगीत से इतना घनिष्ठ संबंध था कि साम को स्वर का पर्याय समझने लग गए थे। छांदोग्योपनिषद् में यह बात प्रश्नोत्तर के रूप में स्पष्ट की गई है। \"का साम्नो गतिरिति? स्वर इति होवाच\" (छा. उ. 1। 8। 4)। (प्रश्न \"साम की गति क्या है?\" उत्तर \"स्वर\"। साम का \"स्व\" अपनापन \"स्वर\" है। \"तस्य हैतस्य साम्नो य: स्वं वेद, भवति हास्य स्वं, तस्य स्वर एव स्वम्\" (बृ. उ. 1। 3। 25) अर्थात् जो साम के स्वर को जानता है उसे \"स्व\" प्राप्त होता है। साम का \"स्व\" स्वर ही है।\n\nवैदिक काल में तीन स्वरों का गान 'सामिक' कहलाता था। \"सामिक\" शब्द से ही जान पड़ता है कि पहले \"साम\" तीन स्वरों से ही गाया जाता था। ये स्वर \"ग रे स\" थे। धीरे-धीरे गान चार, पाँच, छह और सात स्वरों के होने लगे। छह और सात स्वरों के तो बहुत ही कम साम मिलते हैं। अधिक \"साम\" तीन से पाँच स्वरों तक के मिलते हैं। साम के यमों (स्वरों) की जो संज्ञाएँ हैं उनसे उनकी प्राप्ति के क्रम का पता चलता है। जैसा हम कह चुके हैं, सामगायकों को स्पष्ट रूप से पहले \"ग रे स\" इन तीन यमों (स्वरों) की प्राप्ति हुई। इनका नाम हुआ - प्रथम, द्वितीय, तृतीय। ये सब अवरोही क्रम में थे। इनके अनंतर नि की प्राप्ति हुई जिसका नाम चतुर्थ हुआ। अधिकतर साम इन्हीं चार स्वरों के मिलते हैं। इन चारों स्वरों के नाम संख्यात्मक शब्दों में है। इनके अनंतर जो स्वर मिले उनके नाम वर्णनात्मक शब्दों द्वारा व्यक्त किए गए हैं। इससे इस कल्पना की पुष्टि होती है कि इनकी प्राप्ति बाद में हुई। \"गांधार\" से एक ऊँचे स्वर \"मध्यम\" की भी प्राप्ति हुई जिसका नाम \"क्रुष्ट\" (जोर से उच्चारित) पड़ा। निषाद से एक नीचे का स्वर जब प्राप्त हुआ तो उसका नाम \"मंद\" (गंभीर) पड़ा। जब इससे भी नीचे के एक और स्वर को प्राप्ति हुई तो उसका नाम पड़ा \"अतिस्वार अथवा अतिस्वार्य\"। इसका अर्थ है स्वरण (ध्वनन) करने की अंतिम सीमा।\n\nसंभाव्य स्वरों के नियत क्रम का जो समूह है वह संगीत में \"साम\" कहलाता है। यूरोपीय संगीत में इसे \"स्केल\" कहते हैं।\n\nहम देख सकते हैं कि धीरे-धीरे विकसित होकर साम का पूर्ण ग्राम इस प्रकार बना-\n\nयह हम पहले ही कह चुके हैं कि साम का ग्राम अवरोही क्रम का था। नीचे हम सामग्रम और उनको आधुनिक संज्ञाओं को एक सारणी में देते हैं :\nसामगान के प्राय: सात भाग होते हैं - हुंकार अथवा हिंकार, प्रस्ताव, आदि उद्गीथ, प्रतिहार, उपद्रव और निधन। इसके मुख्य गायक को उद्गाता कहते हैं। उद्गाता के दो सहायक गायक होते हैं जिनको प्रस्तोता और प्रतिहर्ता कहते हैं। गान एक हिंकार अथवा हुंकार से प्रारंभ होता है जिसका उच्चार उद्गाता, प्रस्तोता और प्रतिहर्ता एक साथ करते हैं। उसके मुख्य भाग को उद्गाथ कहते हैं। इसे उद्गाता गाता है। इसके अनंतर एक भाग होता है जिसे प्रतिहार कहते हैं। इसे प्रतिहर्ता गाता है। इसके अनंतर जो भाग आता है उसे उपद्रव कहते हैं। इसे उद्गाता गाता है। निधन या अंतिम भाग को उद्गाता, प्रस्तोता और प्रतिहर्ता तीनों एक साथ मिलकर आते हैं। अंत में सब एक साथ मिलकर प्रणव अर्थात् ओंकार का सस्वर उच्चारण करते हैं।\n\nसामगान की अपनी विशिष्ट स्वरलिपि (नोटेशन) है। लोगों में एक भ्रांत धारणा है कि भारतीय संगीत में स्वरलिपि नहीं थी और यह यूरोपीय संगीत का परिदान है। सभी वेदों के सस्वर पाठ के लिए उदात्त, अनुदात्त और स्वरित के विशिष्ट चिह्र हैं किंतु सामवेद के गान के लिए ऋषियों ने एक पूरी स्वरलिपि तैयार कर ली थी। संसार भर में यह सबसे पुरानी स्वरलिपि तैयार कर ली थी। संसार भर में यह सबमें पुरानी स्वरलिपि है। सुमेर के गान की भी कुछ स्वरलिपि यत्रतत्र खुदी हुई मिलती है। किंतु उसका कोई साहित्य नहीं मिलता। अत: उसके विषय में विशिष्ट रूप से कुछ कहा नहीं जा सकता। किन्तु साम के सारे मंत्र स्वरलिपि में लिखे मिलते हैं, इसलिए वे आज भी उसी रूप में गाए जा सकते हैं।\n\nवाल्मीकि रामायण में भेरी, दुंदुभि, मृदंग, पटह, घट, पणव, डिंडिम, आडंवर, वीणा इत्यादि वाद्यों और जातिगायन का उल्लेख मिलता है। जाति राग का आदिरूप है। महाभारत में सप्त स्वरों और गांधार ग्राम का उल्लेख आता है। महाजनक जातक (लगभग 200 ई. पू.) में चार परम महाशब्दों का उल्लेख है। इन्हें राजा उपाधि रूप में विद्वान् को प्रदान करता था।\n\nपुरनानूरू और पत्तुपाटटु (100-200 ई.) नामक तमिल ग्रंथों में अवनद्ध (चमड़े से मढ़े हुए) वाद्यों का बहुत महत्व दिया गया है। ऐसे वाद्य का विशिष्ट स्थान होता था जिसे \"मुरसुकट्टिल\" कहते थे। तमिल के परिपादल (100-200 ई.) ग्रंथ में स्वरों और सात पालइ का उल्लेख है। \"पालइ\" मूर्छना से मिलता है। उसमें \"याल\" नामक तंत्री वाद्य का भी उल्लेख है। \"याल\" के एक प्रकार में एक सहस्र तक तार होते थे।\n\nदक्षिण के एक बौद्ध नाटक सिलप्पडिगारन् (300 ई.) में भी कुछ संगीतविषयक बातों का समावेश है। इसमें वीणा, याल, बाँसुरी, पटह इत्यादि वाद्यों का जिक्र है। उस समय के प्रचलित रागों का भी इसमें उल्लेख है। उसी समय के \"तिवाकरम्\" नामक एक जैन कोश में भी संगीत के विषय में कुछ जानकारी दी गई है। इसमें संपूर्ण षाडव और ओडव रागों का उल्लेख तथा है तथा श्रुतियों और सात स्वरों का भी वर्णन है।\n\nकालिदास के नाटकों में संगीत की चर्चा इतस्तत: आई है। मालविकाग्निमित्र में तो संगीत में दो शिष्यों क पूरी प्रतियोगिता ही दिखलाई गई है।\n\nभारतीय संगीत का जो सबसे प्राचीन ग्रंथ मिलता है वह है भरत का नाट्यशास्त्र। भरत के काल के विषय में विवाद है। यह एक संग्रह ग्रंथ है। इसलिए इसके काल का निर्णय करना और कठिन हो गया है। विद्वान् लाग इसका काल लगभग ई. पू. 500 से 400 ई. तक मानते हैं। नाट्यशास्त्र में श्रुति, स्वर, ग्राम, मूर्छना, जाति और ताल का विशद विवेचन किया गया है। भरत ने श्रुतियों का विचार स्वर की स्थापना के लिए किया है। उन्होंने 4 श्रुतियों के अंतराल पर षड्ज रखा है, उसके अनंतर 3 श्रुतियों के अंतराल पर ऋषभ, 2 श्रुतियों के अंतराल पर गांधार, 4 श्रुतियों के अंतराल पर मध्यम, फिर 4 श्रुतियों के अंतराल पर पंचम, 3 श्रुतियों के अंतराल पर धैवत और 2 श्रुतियों के अंतराल पर निपाद रखा है। इस प्रकार श्रुतियों की कुल संख्या 22 मानी है। भरत ने षड्जग्राम और मध्यमग्राम ऐसे दो ग्राम माने हैं। ऊपर जो श्रुतियों का अंतराल दिया है वह षड्ज ग्राम का है। यह ग्राम षड्ज से प्रारंभ होता है। इसलिए इसका षड्जग्राम नाम पड़ा। जो ग्राम मध्यम से प्रारंभ होता है उसका नाम है \"मध्यम ग्राम\"। मध्यम ग्राम में मध्यम ग्राम में मध्यम चतु:श्रुति, पंचम त्रिश्रुति, धैवत चतुश्रुति, निषाद द्विश्रुति, षड्ज चतु:श्रुति, ऋषभ त्रिश्रुति, एवं गांधार द्विश्रुति होता है। गांधार ग्राम भरत को मान्य नहीं है।\n\nमूर्छना का अर्थ है उभर या चमक। सात स्वरों के क्रमयुक्त प्रयोग की संज्ञा मूर्छना है (क्रमयुक्ता स्वरा: सप्त मूर्च्छनास्त्वभिसंज्ञिता: भरत, व.सं.अ. 28 पृ. 435)। भरत ने षड्ज और मध्यम दोनों ग्रामों में सात सात मूर्छनाएँ मानी हैं। मूर्छनाएँ \"जाति\" गान का आधार थीं। विशिष्ट स्वर विशेष प्रकार के सन्निवेश में \"जाति\" कहलाते थे। जिसमें ग्रह, अंश, तार, मंद्र, न्यास, अपन्यास, अल्पत्व, बहुत्व, षाडवत्व और औडुवत्व के नियमों द्वारा स्वरसन्निवेश किया जाता था, वह \"जाति\" कहलाता था। जातिगान संगीत की बहुत विकसित अवस्था का सूचक है। भरत के समय में जातिगान परिपूर्ण अवस्था का सूचक है। भरत के समय में जातिगान परिपूर्ण अवस्था पर पहुँचा हुआ था। जाति ही राग की जननी है। भरत ने सात ग्रामराग भी गिनाए हैं और यह बतलाया है कि वे जाति से प्रादुर्भूत होते हैं।\n\nनाट्यशास्त्र में चच्चत्पुट, चाचपुट अथवा चंचूपुट, षटपितापुत्र अथवा पंचपाणि, संपत्केष्टक, उद्बद्ध अथवा उद्घट तालों का उल्लेख है। ये क्रमश: 8, 6, 12, 12 और 6 मात्राओं के ताल थे।\n\nतमिलनाडु के कुडुमियमालइ स्थान में एक उत्कीर्ण लेख मिला है जो संभवत: 7वीं ई. शती का है। इसमें सात जातियों, सात स्वरों और कुछ श्रुतियों का तथा अंतर गांधार और काकलि निषाद का उल्लेख है। इससे यह सिद्ध होता है कि भारत में सातवीं शती तक संगीत की पर्याप्त उन्नति हो चुकी थी और उसके मुख्य विषय उत्तर से दक्षिण तक प्रसिद्ध और ग्राह्य हो चुके थे।\n\nकुछ लोग नारदीय शिक्षा को भी 7वीं शती के आसपास का ग्रंथ मानते हैं। इस ग्रंथ के देखने से तो यही पता चलता है कि यह भरत के नाट्यशास्त्र से अधिक प्राचीन है। इसमें श्रुति, स्वर, ग्राम का उल्लेख तो है ही, वैदिक संगीत और गात्रवीणा का भी विशद वर्णन है। नाट्यशास्त्र में वैदिक संगीत का वर्णन नहीं है।\n\nभरत के अनंतर मतंग ने संगीत पर बहुत प्रकाश डाला है। उनका काल लगभग 850 ई. है। उनकी बृहद्देशी जाति और राग, गांधर्व और देशी संगीत के बीच की एक महत्वपूर्ण कड़ी है। उन्होंने \"द्वादशस्वर मूर्च्छना\" पद्धति चलाई, जिसका लगभग 200 वर्ष तक प्रभुत्व रहा। अभिनव गुप्त (लगभग 1000 ई.) ने अपने ग्रंथ अभिनव भारती में द्वादश स्वर मूर्छनावाद का खंडन किया है।\n\n11वीं शती में मिथिला के राजा नान्यदेव ने \"सरस्वती हृदयालंकार\" ग्रंथ की रचना की। यह भरत के संगीत पर एक विस्तृत और सारगर्भ भाष्य है। इस ग्रंथ के अभी तक थोड़े से ही भाग मिले हैं।\n\nपश्चिमी चालुक्यों के वंशज महाराज सोमेश्वर संगीत के प्रकांड विद्वान् थे। उन्होंने अपने \"अभिलषितार्थ चिंतामणि\" के चौथे प्रकरण में एक हजार एक सौ सोलह श्लोक संगीत पर लिखे हैं। भिन्न प्रकार के प्रबंधों का उदाहरण इस ग्रंथ की विशेषता है। इनक राज्यकाल 1127-1134 ई. है।\n\nसोमेश्वर के पुत्र प्रतापचक्रवर्ती हुए जिनका दूसरा नाम जगदेकमल्ल था। इनका राज्यकाल 1134 से 1143 ई. तक रहा। इन्होंने \"संगीत चूड़ामणि\" नामक ग्रंथ की रचना की। यह बहुत प्रामाणिक ग्रंथ था। अब यह केवल खंडित रूप में मिलता है। बड़ोदा ओरिएंटल इंस्टिट्यूट ने इस खंडित ग्रंथ को 1958 में प्रकाशित किया है। इसमें स्वर, प्रबंध, ताल और राग के प्रकरण दिए हुए हैं। ताल का वर्णन इसमें बहुत विस्तृत है।\n\nचालुक्यवंशीय सौराष्ट्रनरेश महाराज हरिपाल संगीत के प्रसिद्ध विद्वान् थे। इनका काल 1175 ई. है। इन्होंने \"संगीत सुधाकर\" नामक ग्रंथ की रचना की है जो अभी तक अप्रकाशित है। इसमें लगभग 70 रागों का वर्णन है। इसमें नृत्य, वाद्य और गीत तीनों का प्रतिपादन हुआ है।\n\nसोमराज देव ने 1180 में \"संगीतरत्नावली\" की रचना की। इनका दूसरा नाम सोमभूपाल था। यह सम्राट् अजयपाल के वेत्रधर थे। इनके ग्रंथ में स्वर, ग्राम, प्रबंध, राग, ताल, सभी का विशद वर्णन है। इन्होंने एकतंत्री और आलापिनी वीणा के भी लक्षण दिए हैं।\n\n12वीं शती ई. में जयदेव ने \"गीतगोविंद\" की रचना की। इनका जन्म बोलपुर के पास केंदुला ग्राम में हुआ था। जयदेव ने विभिन्न राग और तालों में प्रबंध लिखे हैं। उन्होंने मालव, गुर्जरी, वसंत, रामकरी, मालवगौड़, कर्णाट, देशाख्य, देशीवराडी, गोंडकरी, भैरवी, वराडी, विभास, इत्यादि रागों और रूपक, यति, एकताल, इत्यादि तालों का प्रयोग किया है। अपने प्रबंधों की उन्होंने स्वरलिपि नहीं दी है, अत: यह कहना कठिन है कि वह इन्हें किस प्रकार गाते थे। किंतु इतना स्पष्ट है कि 12वीं शती तक प्रबंध की गायनशैली ख्याति प्राप्त कर चुकी थी और कई राग और ताल लोकप्रिय हो गए थे।\n\nपाल्कुरिकि सोमनाथ ने तेलगु में 1270 ई. में \"पंडिताराध्यचरितम्\" नामक एक ग्रंथ लिखा। इसमें लगभग 32 प्रकार की वीणाओं का उल्लेख है और मृंदग में समहस्त और वैशलम् इत्यादि की चर्चा है। इसके अतिरिक्त गमक, ठाय, नृत्य इत्यादि का भी इसमें विस्तृत वर्णन है।\n\nभारतीय संगीत का \"नाट्यशास्त्र\" के अंनतर सबसे प्रसिद्ध ग्रंथ शार्ङ्गदेव का \"संगीतरत्नाकर\" है। शार्ङ्गदेव के पूर्वज कश्मीर से आए थे और दक्षिण के यादववंश के देवगिरि के राजा के यहाँ नियुक्त हो गए। अत: शार्ङ्गदेव को उत्तर और दक्षिण दोनों की संगीतपद्धतियों के अध्ययन का सुअवसर प्राप्त हुआ और उन्होंने समस्त भारतीय संगीत का विस्तृत शास्त्र \"संगीतरत्नाकर\" में दिया है। इसमें श्रुति, स्वर, ग्राम, जाति, राग, प्रबंध, नृत्य, ताल सभी पर प्रकाश डाला गया है। इसमें संदेह नहीं कि यह भारतीय संगीत का आकर ग्रंथ है। इसकी रचना 13वीं शती में हुई थी।\n\nशाकंभरि के राजा हम्मीर ने लगभग 1300 ई. में \"श्रृंगारहार\" की रचना की। इसमें भाषारागों और देशी रागों का वर्णन है। 120 ताल और एकतंत्री, नकुला, किन्नरी और आलापिनी इत्यादि वीणाओं की भी चर्चा है। जैन आचार्य पार्श्वदेव ने लगभग 1300 में \"संगीत-समय-सार\" की रचना की, जिसमें उस समय के संगीत का बहुत ही विशद वर्णन है।\n14वीं और 15वीं शती में उत्तरी भारत के संगीत पर मुसलमानों के प्रभुत्व के कारण ईरानी संगीत का प्रभाव पड़ने लगा। सुल्तान अलाउद्दीन (1295-1316 ई.) के दरबार में अमीर खुसरों संगीत के अच्छे ज्ञाता थे। उन्होंने कव्वाली मान का प्रचार किया। कहा जाता है, सितार वाद्य का भी निर्माण इन्हीं ने किया। किंतु \"सहतार\" वाद्य ईरान में पहले से वर्तमान था। हो सकता है, इसका कुछ रूपांतर करके उन्होंने इसे भारत में प्रोत्साहन दिया हो। कहा जाता है, तबला भी इन्हीं का निर्माण किया हुआ है। ख्याल गायकी का भी आरंभ इन्होंने किया। इन्होंने ईरानी धुनों का मिश्रण करके कुछ नए राग भी बनाए।\n\nजौनपुर के सुलतान इब्राहीम शर्की (1400-1440 ई.) के समय मलिक सुलतान कड़ा (प्रयाग के समीप) के अधिपति थे। इनके पुत्र बहादुर मलिक संगीत के बहुत प्रेमी थे। इन्होंने प्राय: सभी संगीतग्रंथों को एकत्र किया और सारे भारत से संगीत के विद्वानों को आमंत्रित किया। उनको आदेश दिया कि सब ग्रंथों का अध्ययन करके एक ऐसे ग्रंथ की रचना करें जिसमें संगीत संबंधी मतभेदों का निर्णय हो। इन पंडितों ने बहुत कुछ विचार विमर्श के अनंतर एक ग्रन्थ की रचना की जिसका नाम उन्होंने \"संगीतशिरोमणि\" रखा। भारतीय संगीत के इतिहास में यह पहला प्रयत्न था जब विविध मतों पर विचार करके एक समन्वयात्मक ग्रंथ लिखा गया। इस दृष्टि से यह ग्रंथ बहुत ही महत्वपूर्ण है। दुर्भाग्यवश इस ग्रंथ के इस समय केवल प्रथम और चतुर्थ अध्याय ही प्राप्य है। यदि सपूर्ण ग्रंथ मिल जाए तो भारतीय संगीत पर बहुत बड़ा प्रकाश पड़ सकता है।\n\nमेवाड़ के महाराणा कुंभ (1431-1469 ई.) जैसे वीर थे वैसे ही संगीत के भी बहुत प्रख्यात विद्वान् थे। यह भरत पद्धति से पूर्णतया परिचित थे। इन्होंने \"गीतगोविंद\" पर रसिकप्रिया नाम की एक टीका लिखी और संगीत पर \"संगीतराज\" नामक ग्रंथ की रचना की। यह ग्रंथ 16 सहस्र श्लोको में पूर्ण हुआ है और गीत, वाद्य, नृत्य सभी पर इसमें पूर्ण प्रकाश डाला गया है।\n\nलोचन कवि ने रागतरंगिणी का प्रणयन संभवत: 15वीं शती में किया। इसमें रागों का वर्गीकरण बारह ठाठों में किया गया है। 15वीं शती में चैतन्य महाप्रभु के प्रभाव से बंगाल में भक्तिसंगीत का अधिक प्रचार हुआ और संकीर्तन बहुत ही लोकप्रिय हो गया।\n\nग्वालियर के राजा मानसिंह तोमर (15वीं शती) ने ध्रुवपद शैली के गायन का विकास किया। संभवत: नायक बैजू इनके दरबार में थे। इन्होंने हिंदी में \"मानकुतूहल\" नामक ग्रंथ की रचना की। संगीत पर हिंदी में कदाचित् यह पहला ग्रंथ है। इसमें उस समय के रागों पर पर्याप्त प्रकाश डाल गया है।\n\nमुगल बादशाहों में अकबर (1556-1605 ई.) ने संगीत को सबसे अधिक प्रोत्साहन दिया। इस काल में वृंदावन में स्वामी हरिदास संगीत के बहुत ही प्रख्यात आचार्य थे। कहा जाता है, तानसेन ने संगीत में शिक्षा पाई थी। इन्होंने सैकड़ों ध्रुवपद और धमार की रचना की। सूरदास, नंददास, कुंभनदास, गोविंदस्वामी इत्यादि वैष्णव कवियों ने \"विष्णुपद\" की रचना की जो मंदिरों में गाए जाते थे। ये छंद में आबद्ध थे, किंतु ध्रुवपद की शैली में गाए जाते थे।\n\nतानसेन पहले रीवाँ के महाराज रामचंद्र बघेल के दरबार में थे। अकबर ने उन्हें वहाँ से बुलवाकर अपना दरबारी गायक नियुक्त किया। तानसेन की प्रचलित गानपद्धति का ज्ञान तो था ही, वह प्राचीन संगीत पद्धति से भी परिचित थे। इन्होंने दरबारी कानडा, मियाँ की तोड़ी, मियाँपल्लार इत्यादि रागों का निर्माण किया। वह अनुपम गायक थे। उनके वंशजों ने ध्रुवपद धमार की गायकी और वीणा और रवाव वादन को 20वीं शती तक जीवित रखा।\n\n16वीं शती में पुंडरीक विट्ठल संगीतशास्त्र के अच्छे विद्वान् हुए हैं। वह कर्णाटक के शिवगंगा नामक गाँव में पैदा हुए थे किंतु उनका अधिक समय बीता खानदेश प्रांत के बुरहानपुर नगर में। जब अकबर ने खानदेश को 1599 में जीत लिया तो संभवत: वह दिल्ली आए। वह उत्तर भारतीय और कर्णाटक संगीत दोनों के पंडित थे। उनके लेख से ऐसा जान पड़ता है कि बुरहान खाँ ने उन्हें दोनों के समन्वय का आदेश दिया था। उन्होंने षड्रागचंद्रोदय, रागमाला, रागमंजरी और नर्तननिर्णय नाम के चार ग्रंथ लिखे। उनके ग्रंथों में स्वयंभू स्वर का उल्लेख मिलता है।\n\nकर्णाटक संगीत के विद्वान् रामामाला ने 1550 ई. के लगभग \"स्वरमेलकलानिधि\" की रचना की। उन्होंने 19 मेलों में रागों का वर्गीकरण किया। उनके ग्रंथ में भी स्वयंभू स्वर का उल्लेख मिलता है।\n\n1609 ई. में सोमनाथ ने रागविबोध लिखा। यह दक्षिण में संभवत: राजमुंद्री के पास के रहनेवाले थे। इन्होंने रुद्रवीणा, शुद्ध और मध्यम मेल वीणा का विस्तृत वर्णन दिया है। इन्होंने जनक और जन्य के आधार पर रागों का वर्गीकरण किया है।\n\nतंजोर के राजा रघुनाथ ने अपने मंत्री गोविंद दीक्षित की सहायता से 1620 ई. में \"संगीतसुधा\" का प्रणयन किया। उन्होंने पंद्रह मुख्य मेलों और पचास मुख्य रागों का विस्तृत वर्णन किया है। उन्होंने 264 रागों का साधारण परिचय दिया है।\n\nसन् 1630 ई. में व्यंकटमखी ने \"चतुर्दंडीप्रकाशिका\" लिखी। यह तंजोर के राजा रघुनाथ के सुपुत्र विजयराघव के आश्रय में थे। यह गोविंद दीक्षित के सुपुत्र थे। इन्होंने 72 मेलों में रागों का वर्गीकरण किया है और शुद्ध तथा मध्यममेल वीणा का वर्णन किया है।\n\nलगभग सन् 1630 ई. में दामोदर मिश्र ने \"संगीतदर्पण\" लिखा जो उस समय के उत्तरी भरत के संगीत पर अच्छा प्रकाश डालता है। इन्होंने गीत, ताल और नृत्त तीनों का विस्तृत वर्णन किया है।\n\n17वीं शती में गोविंद ने \"संग्रहचूड़ामणि\" लिखा। इसमें 72 मेलकर्ता और वीणा का विस्तृत वर्णन है। गोविंद दक्षिण के निवासी थे। उन्होंने संभवत: 1680 और 1700 के बीच में उपर्युक्त ग्रंथ लिखा।\n\n17वीं शती में ही अहोबल ने \"संगीतपारिजात\" नामक ग्रंथ लिखा। इस ग्रंथ का महत्व यह है कि इसमें वीणा के तार की लंबाई के द्वारा स्वरों के अंतराल समझाए गए हैं।\n\n18वीं शती में श्रीनिवास ने \"रागतत्वविबोध\" लिखा। इन्होंने भी वीणा के तार द्वारा शुद्ध और विकृत स्वरों के स्थान बतलाए हैं। 17वीं-18वीं शती के बीच भावभट्ट ने अनूपविलास, अनूप संगीतरत्नाकर और अनूपांकुश की रचना की। यह बीकानेर के महाराज अनूपसिंह (1674-1709 ई.) के दरबार के पंडित थे। इनके ग्रंथ उत्तर भारत के संगीत पर अच्छा प्रकाश डालते हैं। अपने ग्रंथ में इन्होंने ध्रुवपद का भी उल्लेख किया है।\n\nवैसे तो ख्याल की गायकी अमीर खुसरो से प्रारंभ हो गई थी, किंतु जौनपुर के शर्की राजाओं के समय में यह अधिक पनपी और मुहम्मद शाह (1719) के समय में पुष्पित हुई। इने दरबार में अदारंग और सदारंग दो प्रसिद्ध बीनकार और गायक थे। इन लोगों ने सबसे अधिक ख्याल गायकी को प्रोत्साहन दिया और सैकड़ों ख्यालों की विभिन्न रागों में रचना की।\n\n18वीं शती में तंजोर के मराठा राजा तुलजा जी ने \"संगीतसारामृतम्\" की रचना की। यह संगीत के अच्छे विद्वान् थे। इन्होंने 21 मेल माने हैं।\n\n1823 ई. में पटना के मुहम्मद रज़ा ने \"नगमाते असफ़ी\" की रचना की। इन्होंने मुख्य समानताओं के आधार पर रागों का वर्गीकरण किया है और बिलाबल को शुद्ध ठाठ माना है।\n\nजयपुर के महाराज प्रतापसिंह (1779-1804 ई.) ने देश भर के संगीत के विद्वानों को एकत्र किया। उन सबके परामर्श से \"संगीतसार\" नामक ग्रंथ रचा गया। इसमें भी बिलाबल शुद्ध ठाठ माना गया है।\n\n19वीं शती में दक्षिण में त्यागराज ने बहुत सी कृतियों और कीर्तनों की रचना की। इन्होंने अपनी रचनाओं में रागों की स्वरसंगतियों को बहुत सुंदर रीति से ग्रंथित किया है। मुत्तुस्वामी दीक्षित और श्याम शास्त्री उनके समकालीन थे। इन्होंने भी बहुत सी सुंदर कृतियों और कीर्तनों की रचना की।\n\n19वीं शती के अंतिम भाग में बंगाल के राजा शौरींद्र मोहन ठाकुर ने भारतीय संगीत को बहुत प्रोत्साहन दिया और \"यूनिवर्सल हिस्टरी आफ़ म्यूज़िक\" नामक ग्रंथ लिखा।\n\n20वीं शती में पंडित विष्णु दिगंबर पलुस्कर ने शास्त्रीय संगीत के प्रचार के लिए बहुत प्रयत्न किया और लगभग 35-40 पुस्तकों में गीतों को स्वरलिपि में प्रकाशित किया।\n\nपंडित विष्णु नारायण भातखंडे ने संगीतशास्त्र पर \"हिंदुस्तानी संगीत पद्धति\" नामक ग्रंथ चार भागों में प्रकाशित किया और ध्रुवपद, धमार, तथा ख्यात का संग्रह करके \"हिंदुस्तानी संगीत क्रमीक\" नामक ग्रंथ के छह भाग प्रकाशित किए।\n\nतत वाद्यों में भारत में इस समय मुख्यत: वीणा, सितार, इसराज और सरोद तथा सारंगी उपयोग में आ रहे हैं। सुषिर वाद्यों में बाँसुरी, अलगोजा, शहनाई, तूर या तुरही, सिंगी (श्रृंगी) और शंख, अवनद्ध या आनद्ध वाद्यों में मृदंग (पखावज), मर्दल (मादल या मादिलरा) हुडुक्क, दुंदुभि (नगाड़ा), ढोलक या ढोल, डमरू, डफ, खंजरी, तथा धन वाद्यों में कठताल, झाँझ और मंजीरा प्रचलित हैं।\n\n१८ वीं शताब्दी में घराने एक प्रकार से औपचारिक संगीत शिक्षा के केन्द्र थे परन्तु ब्रिटिश शासनकाल का आविर्भाव होने पर घरानों की रूपरेखा कुछ शिथिल होने लगी क्योंकि पाश्चात्य संस्कृति के व्यवस्थापक कला की अपेक्षा वैज्ञानिक प्रगति को अधिक मान्यता देते थे और आध्यात्म की अपेक्षा इस संस्कृति में भौतिकवाद प्रबल था।\n\nभारतीय संस्कृति की आध्यात्मिक पृष्ठभूमि के अन्तर्गत कला को जो पवित्रता एवं आस्था का स्थान प्राप्त था तथा जिसे कुछ मुसलमान शासकों ने भी प्रश्रय दिया और संगीत को मनोरंजन का उपकरण मानते हुए भी इसके साधना पक्ष को विस्मृत न करते हुए संगीतज्ञों तथा शास्त्रकारों को राज्य अथवा रियासतों की ओर से सहायता दे कर संगीत के विकासात्मक पक्ष को विस्मृत नहीं किया। परन्तु ब्रिटिश राज्य के व्यस्थापकों ने संगीत कला के प्रति भौतिकवादी दृष्टिकोण अपनाकर उसे यद्यपि व्यक्तित्व के विकास का अंग माना परन्तु यह दृष्टिकोण आध्यात्मिकता के धरातल पर स्थित न था। उन्होंने अन्य विषयों के समान ही एक विषय के रूप में ही इसे स्वीकार किया, परन्तु वैज्ञानिक प्रगति की प्रभावशीलता के कारण यह विषय अन्य पाठ्य विषयों के बीच लगभग उपेक्षित ही रहा।\n\n\n", "id": "175482", "title": "भारतीय संगीत का इतिहास"}
{"url": "https://hi.wikipedia.org/wiki?curid=175654", "text": "बवासीर\n\nबवासीर या पाइल्स या (Hemorrhoid / पाइल्स या मूलव्याधि) एक ख़तरनाक बीमारी है। बवासीर 2 प्रकार की होती है। आम भाषा में इसको ख़ूँनी और बादी बवासीर के नाम से जाना जाता है। कही पर इसे महेशी के नाम से जाना जाता है।\n\n1- खूनी बवासीर :- खूनी बवासीर में किसी प्रकार की तकलीफ नही होती है केवल खून आता है। पहले पखाने में लगके, फिर टपक के, फिर पिचकारी की तरह से सिफॅ खून आने लगता है। इसके अन्दर मस्सा होता है। जो कि अन्दर की तरफ होता है फिर बाद में बाहर आने लगता है। टट्टी के बाद अपने से अन्दर चला जाता है। पुराना होने पर बाहर आने पर हाथ से दबाने पर ही अन्दर जाता है। आखिरी स्टेज में हाथ से दबाने पर भी अन्दर नही जाता है।\n\n2-बादी बवासीर :- बादी बवासीर रहने पर पेट खराब रहता है। कब्ज बना रहता है। गैस बनती है। बवासीर की वजह से पेट बराबर खराब रहता है। न कि पेट गड़बड़ की वजह से बवासीर होती है। इसमें जलन, दर्द, खुजली, शरीर मै बेचैनी, काम में मन न लगना इत्यादि। टट्टी कड़ी होने पर इसमें खून भी आ सकता है। इसमें मस्सा अन्दर होता है। मस्सा अन्दर होने की वजह से पखाने का रास्ता छोटा पड़ता है और चुनन फट जाती है और वहाँ घाव हो जाता है उसे डाक्टर अपनी जवान में फिशर भी कहते हें। जिससे असहाय जलन और पीडा होती है। बवासीर बहुत पुराना होने पर भगन्दर हो जाता है। जिसे अंग़जी में फिस्टुला कहते हें। फिस्टुला प्रकार का होता है। भगन्दर में पखाने के रास्ते के बगल से एक छेद हो जाता है जो पखाने की नली में चला जाता है। और फोड़े की शक्ल में फटता, बहता और सूखता रहता है। कुछ दिन बाद इसी रास्ते से पखाना भी आने लगता है। बवासीर, भगन्दर की आखिरी स्टेज होने पर यह केंसर का रूप ले लेता है। जिसको रिक्टम केंसर कहते हें। जो कि जानलेवा साबित होता है।\n\nकुछ व्यक्तियों में यह रोग पीढ़ी दर पीढ़ी पाया जाता है। अतः अनुवांशिकता इस रोग का एक कारण हो सकता है। जिन व्यक्तियों को अपने रोजगार की वजह से घंटों खड़े रहना पड़ता हो, जैसे बस कंडक्टर, ट्रॉफिक पुलिस, पोस्टमैन या जिन्हें भारी वजन उठाने पड़ते हों,- जैसे कुली, मजदूर, भारोत्तलक वगैरह, उनमें इस बीमारी से पीड़ित होने की संभावना अधिक होती है। कब्ज भी बवासीर को जन्म देती है, कब्ज की वजह से मल सूखा और कठोर हो जाता है जिसकी वजह से उसका निकास आसानी से नहीं हो पाता मलत्याग के वक्त रोगी को काफी वक्त तक पखाने में उकडू बैठे रहना पड़ता है, जिससे रक्त वाहनियों पर जोर पड़ता है और वह फूलकर लटक जाती हैं। बवासीर गुदा के कैंसर की वजह से या मूत्र मार्ग में रूकावट की वजह से या गर्भावस्था में भी हो सकता है।\n\nरोग निदान के पश्चात प्रारंभिक अवस्था में कुछ घरेलू उपायों द्वारा रोग की तकलीफों पर काफी हद तक काबू पाया जा सकता है। सबसे पहले कब्ज को दूर कर मल त्याग को सामान्य और नियमित करना आवश्यक है। इसके लिये तरल पदार्थों, हरी सब्जियों एवं फलों का बहुतायात में सेवन करें। तली हुई चीजें, मिर्च-मसालों युक्त गरिष्ठ भोजन न करें। रात में सोते समय एक गिलास पानी में इसबगोल की भूसी के दो चम्मच डालकर पीने से भी लाभ होता है। गुदा के भीतर रात के सोने से पहले और सुबह मल त्याग के पूर्व दवायुक्त बत्ती या क्रीम का प्रवेश भी मल निकास को सुगम करता है। गुदा के बाहर लटके और सूजे हुए मस्सों पर ग्लिसरीन और मैग्नेशियम सल्फेट के मिश्रण का लेप लगाकर पट्टी बांधने से भी लाभ होता है। मलत्याग के पश्चात गुदा के आसपास की अच्छी तरह सफाई और गर्म पानी का सेंक करना भी फायदेमंद होता है। यदि उपरोक्त उपायों के पश्चात भी रक्त स्राव होता है तो चिकित्सक से सलाह लें। इन मस्सों को हटाने के लिये कई विधियां उपलब्ध है। मस्सों में इंजेक्शन द्वारा ऐसी दवा का प्रवेश जिससे मस्से सूख जायें। मस्सों पर एक विशेष उपकरण द्वारा रबर के छल्ले चढ़ा दिये जाते हैं, जो मस्सों का रक्त प्रवाह अवरूध्द कर उन्हें सुखाकर निकाल देते हैं। एक अन्य उपकरण द्वारा मस्सों को बर्फ में परिवर्तित कर नष्ट किया जाता है। शल्यक्रिया द्वारा मस्सों को काटकर निकाल दिया जाता है। बवासीर का घरेलु उपचार करने के लिए यह जानकारी पढियेगा : Piles Treatment At Home in Hindi 151 Remedies\n\nहोमोरोइड या अर्श , गुदा-नाल में वाहिकाओं की वे संरचनाएं हैं जो मल नियंत्रण में सहायता करती हैं। जब वे सूज जाते हैं या बड़े हो जाते हैं तो वे रोगजनक या बवासीर हो जाते हैं। अपनी शारीरिक अवस्था में वे धमनीय-शिरापरक वाहिका और संयोजी ऊतक द्वारा बने कुशन के रूप में काम करते हैं।\n\nबवासीर दो प्रकार की होती है - खूनी बवासीर और बादी वाली बवासीर। खूनी बवासीर में मस्से खूनी सुर्ख होते है और उनसे खून गिरता है जबकि बादी वाली बवासीर में मस्से काले रंग के होते है और मस्सों में खाज पीडा और सूजन होती है। अतिसार, संग्रहणी और बवासीर यह एक दूसरे को पैदा करने वाले होते है।\n\nमनुष्य की गुदा में तीन आवृत या बलियां होती हैं जिन्हें प्रवाहिणी, विर्सजनी व संवरणी कहते हैं जिनमें ही अर्श या बवासीर के मस्से होते हैं आम भाषा में बवासीर को दो नाम दिये गए है बादी बवासीर और खूनी बवासीर। बादी बवासीर में गुदा में सुजन, दर्द व मस्सों का फूलना आदि लक्षण होते हैं कभी-कभी मल की रगड़ खाने से एकाध बूंद खून की भी आ जाती है। लेकिन खूनी बवासीर में बाहर कुछ भी दिखाई नहीं देता लेकिन पाखाना जाते समय बहुत वेदना होती है और खून भी बहुत गिरता है जिसके कारण रकाल्पता होकर रोगी कमजोरी महसूस करता है।\n\nरोगजनक अर्श के लक्षण उपस्थित प्रकार पर निर्भर करते हैं। आंतरिक अर्श में आम तौर पर दर्द-रहित गुदा रक्तस्राव होता है जबकि वाह्य अर्श कुछ लक्षण पैदा कर सकता है या यदि थ्रोम्बोस्ड (रक्त का थक्का बनना) हो तो गुदा क्षेत्र में काफी दर्द व सूजन होता है। बहुत से लोग गुदा-मलाशय क्षेत्र के आसपास होने वाले किसी लक्षण को गलत रूप से “बवासीर” कह देते हैं जबकि लक्षणों के गंभीर कारणों को खारिज किया जाना चाहिए। हालांकि बवासीर के सटीक कारण अज्ञात हैं, फिर भी कई सारे ऐसे कारक हैं जो अंतर-उदर दबाव को बढ़ावा देते हैं- विशेष रूप से कब्ज़ और जिनको इसके विकास में एक भूमिका निभाते पाया जाता है।\nहल्के से मध्यम रोग के लिए आरंभिक उपचार में फाइबर (रेशेदार) आहार, जलयोजन बनाए रखने के लिए मौखिक रूप से लिए जाने वाले तरल पदार्थ की बढ़ी मात्रा, दर्द से आराम के लिए NSAID (गैर-एस्टरॉएड सूजन रोधी दवा) और आराम, शामिल हैं। यदि लक्षण गंभीर हों और परम्परागत उपायों से ठीक न होते हों तो अनेक हल्की प्रक्रियाएं अपनायी जा सकती हैं। शल्यक्रिया का उपाय उन लोगों के लिए आरक्षित है जिनमें इन उपायों का पालन करने से आराम न मिलता हो। लगभग आधे लोगों को, उनके जीवन काल में किसी न किसी समय बवासीर की समस्या होती है। परिणाम आमतौर पर अच्छे रहते हैं।\n\nवाह्य तथा आंतरिक बवासीर भिन्न-भिन्न रूप में उपस्थित हो सकता है; हालांकि बहुत से लोगों में इन दोनो का संयोजन भी हो सकता है। रक्ताल्पता पैदा करने के लिए अत्यधिक रक्त-स्राव बेहद कम होती है, और जीवन के संकट पैदा करने वाले रक्तस्राव के मामले तो और भी कम हैं। इस समस्या का सामना करने वाले बहुत से लोगों को लज्जा आती है और मामला उन्नत होने पर ही वे चिकित्सीय लेने जाते हैं। अन्य यहां जानिये बवासीर कितने तरह के होते हैं\n\n\nयदि थ्रोम्बोस्ड (रक्त का थक्का बनना) न बने तो वाह्य बवासीर कुछ समस्याएं पैदा कर सकता है। हालांकि, जब रक्त का थक्का बनता है तो बवासीर काफी दर्द भरा हो सकता है। फिर भी यह दर्द आम तौर पर 2 – 3 दिनों में कम हो जाता है। हालांकि सूजन जाने में कुछ सप्ताह लग सकते हैं। ठीक हो जाने के बाद त्वचा टैग (त्वचा का एक टुकड़ा) बचा रह सकता है यदि बवासीर बड़े हों और स्वच्छता से जुड़ी समस्याएं पैदा करें तो वे आसपास की त्वचा में परेशानी पैदा कर सकते हैं और गुदा के आसपास खुजली पैदा कर सकते हैं।\n\nआंतरिक वबासीर आमतौर पर दर्द रहित, चमकदार लाल होता है तथा मल त्याग के दौरान गुदा से रक्त स्राव हो सकता है। आम तौर पर मल रक्त से लिपटा होता है यह एक स्थिति होती है जिसे हेमाटोचेज़िया कहते है इसमें रक्त टॉएलेट पेपर पर दिखता है या शौच स्थान से बह जाता है। मल का अपना रंग सामान्य होता है। अन्य लक्षणों में श्लेष्म स्राव, यदि मांस का टुकड़ा गुदा से भ्रंश हो तो वह, खिचाव तथा असंयमित मलशामिल हैं। आंतरिक बवासीर आम तौर पर केवल तब दर्द रहित होते हैं जब वे थ्रोम्बोस्ड या नैक्रोटिक हो जाते हैं।\n\nलक्षणात्मक बवासीर का सटीक कारण अज्ञात है। इसके होने में भूमिका निभाने वाले कारकों में अनियमित मल त्याग आदतें (कब्ज़ या डायरिया), व्यायाम की कमी, पोषक कारक (कम-रेशे वाले आहार), अंतर-उदरीय दाब में वृद्धि (लंबे समय तक तनाव, जलोदर, अंतर-उदरीय मांस या गर्भावस्था), आनुवांशिकी, अर्श शिराओं के भीतर वॉल्व की अनुपस्थिति तथा बढ़ती उम्र शामिल हैं। अन्य कारक जो जोखिम बढ़ाते हैं उनमें मोटापा, देर तक बैठना, या पुरानी खांसी और श्रोणि तल दुष्क्रिया शामिल हैं। हालांकि इनका संबंध काफी कमजोर है।\n\nगर्भावस्था के दौरान भ्रूण का उदर पर दाब तथा हार्मोन संबंधी बदलाव अर्श वाहिकाओं में फैलाव पैदा करते हैं। प्रसव के कारण भी अंतर-उदरीय दाब बढ़ता है। गर्भवती महिलाओं को शल्यक्रिया उपचार की बेहद कम आवश्यकता पड़ती है क्योंकि प्रसव के पाद लक्षण आमतौर पर समाप्त हो जाते हैं।\n\nअर्श कुशन सामान्य मानवीय संरचना का हिस्सा हैं और वे रोग जनक केवल तब बनते हैं जब उनमें असमान्य परिवर्तन होते हैं। सामान्य तौर पर गुहा मार्ग में तीन मुख्य प्रकार के कुशन उपस्थित होते हैं। ये बाएं पार्श्व, दाएँ अग्रस्थ और दाएँ कूल्हे की स्थितियों पर स्थित होते हैं। इनमें न तो धमनियां होती है और न ही नसें बल्कि इनमें रक्त वाहिकाएं होती हैं जिनको साइनोसॉएड्स कहा जाता है तथा इनमें संयोजी ऊतक तथा चिकनी मांसपेशियां होती हैं। साइनोसॉएड की दीवारों में रक्त वाहिकाओं के समान मांसपेशीय ऊतक नहीं होते हैं। रक्त वाहिकाओं के इस समूह को अर्श स्नायुजालकहा जाता है।\n\nअर्श कुशन मल संयम के लिए महत्वपूर्ण होते हैं। ये आराम की स्थिति में गुदा बंदी दाब का 15–20% भाग का योगदान करते हैं और मल को मार्ग देते समय गुदा संवरणी मांसपेशियों की रक्षा करते हैं। जब कोई व्यक्ति नीचे झुकता है तो अंतर-उदर दाब बढ़ता है और अर्श कुशन, अपने आकार को संयोजित करके गुदा को बंद रखने में सहयोग करता है। यह विश्वास किया जाता है कि बवासीर लक्षण तब पैदा होते हैं जब ये संवहनी संरचनाएं नीचे की ओर सरकती हैं या जब शिरापरक दबाव बहुत अधिक बढ़ जाता है। बढ़ा हुआ गुदा संवरणी दाब भी बवासीर लक्षणों में शामिल हो सकता है। बवासीर दो तरह के होते हैं:बढ़े हुए अर्श स्नायुजाल के कारण आंतरिक और घटे हुए अर्श स्नायुजाल के कारण वाह्य। एक दांतेदार पंक्ति दोनो क्षेत्रों को विभक्त करती है।\n\nबवासीर का निदान आम तौर पर शारीरिक परीक्षण से किया जाता है। गुदा तथा इसके आसपास के क्षेत्र को देख कर वाह्य या भ्रंश बवासीर का निदान किया जा सकता है। किसी गुदा परीक्षण को करके संभव गुदीय ट्यूमर, पॉलिप, बढ़े हुए प्रोस्टेट या फोड़े की पहचान की जाती है। दर्द के कारण, यह परीक्षण शांतिकर औषधि के बिना संभव नहीं है, हालांकि अधिकांश आंतरिक बवासीर में दर्द नहीं होता है। आंतरिक बवासीर की देख कर पुष्टि करने के लिए एनोस्कोपी की जरूरत पड़ सकती है जो कि एक खोखली ट्यूब वाली युक्ति होती है जिसके एक सिरे पर प्रकाश का स्रोत लगा होता है। बवासीर के दो प्रकार होते हैं: वाह्य तथा आंतरिक। इनको दांतेदार पंक्तिके सापेक्ष इनकी स्थिति से निर्धारित किया जाता है। कुछ लोगों में एक साथ दोनो के लक्षण होते हैं। यदि दर्द उपस्थित हो तो यह स्थिति एक गुदा फिशर या वाह्य बवासीर की हो सकती है न कि आंतरिक बवासीर की।\n\nसबसे पहले रोग में मुख्य कारण कब्ज को दूर करना चाहिए जिसके लिए ठण्डा कटि स्नाना व एनिमा लेना चाहिए पेट पर ठण्डी मिट्टी पट्टी रखनी चाहिए लेकिन यदि सूजन ज्यादा हो तो एनिमा लेने की बजाय त्रिफला आदि चूर्ण का सेवन करना चाहिए गुदा पर ठण्डी मिट्टी की पट्टी रखनी चाहिए। और सूजन दूर होने पर ही तेज आदि लगाकर एनिमा लेना चाहिए। उपवास करना चाहिए और यदि उपवास ना कर सके तो फलाहार या रसा हार पर रखना चाहिए और साथ-साथ आसन, प्राणायाम, कपाल भाति आदि करने से इस भयंकर रोग से छुटकारा पाया जा सकता है।\n\nबवासीर के आयुर्वेदिक उपचार\n• डेढ़-दो कागज़ी नींबू अनिमा के साधन से गुदा में लें। दस-पन्द्रह संकोचन करके थोड़ी देर लेते रहें, बाद में शौच जायें। यह प्रयोग 4- 5 दिन में एक बार करें। 3 बार के प्रयोग से ही बवासीर में लाभ होता है। साथ में हरड या बाल हरड का नित्य सेवन करने और अर्श (बवासीर) पर अरंडी का तेल लगाने से लाभ मिलता है। \n• नीम का तेल मस्सों पर लगाने से और 4- 5 बूँद रोज़ पीने से लाभ होता है।\n• करीब दो लीटर छाछ (मट्ठा) लेकर उसमे 50 ग्राम पिसा हुआ जीरा और थोडा नमक मिला दें। जब भी प्यास लगे तब पानी की जगह पर यह छास पी लें। पूरे दिन पानी की जगह यह छाछ (मट्ठा) ही पियें। चार दिन तक यह प्रयोग करें, मस्से ठीक हो जायेंगे। \n• अगर आप कड़े या अनियमित रूप से मल का त्याग कर रहे हैं, तो आपको इसबगोल भूसी का प्रयोग करने से लाभ मिलेगा। आप लेक्टूलोज़ जैसी सौम्य रेचक औषधि का भी प्रयोग कर सकते हैं। \n• आराम पहुंचानेवाली क्रीम, मरहम, वगैरह का प्रयोग आपको पीड़ा और खुजली से आराम दिला सकते हैं। \n• ऐसे भी कुछ उपचार हैं जिनमे शल्य चिकित्सा की और अस्पताल में भी रहने की ज़रुरत नहीं पड़ती। \nबवासीर के उपचार के लिये अन्य आयुर्वेदिक औषधियां हैं: अर्शकुमार रस, तीक्ष्णमुख रस, अष्टांग रस, नित्योदित रस, रस गुटिका, बोलबद्ध रस, पंचानन वटी, बाहुशाल गुड़, बवासीर मलहम वगैरह। \nबवासीर की रोकथाम:\n• अपनी आँत की गतिविधियों को सौम्य रखने के लिये, फल, सब्ज़ियाँ, सीरियल, ब्राउन राईस, ब्राउन ब्रेड जैसे रेशेयुक्त आहार का सेवन करें। \n• तरल पदार्थों का अधिक से अधिक सेवन करें।\n\nआंतरिक बवासीर वे हैं जो दांतेदार पंक्ति के ऊपर पैदा होते हैं। वे स्तम्भाकार उपकला से ढ़ंके होते हैं जिनमें दर्द ग्राहीनहीं होते हैं। इनको 1985 में चार स्तरों में वर्गीकृत किया गया था जो कि भ्रंश(आगे के विस्तार) के स्तर पर आधारित है।\n\nवाह्य बवासीर वे हैं जो दांतेदार पंक्ति के नींचे पैदा होते हैं। अचर्म से नज़दीकी से तथा त्वचा से बाहरी से ढ़ंके रहते हैं, ये दोनो ही दर्द तथा तापमान के प्रति संवेदी होते हैं।\n\nगुदा एवं मलाशय संबंधी बहुत सी समस्याएं, जिनमें फिसर, नालव्रण, फोड़े, कोलोरेक्टल कैंसर, गुदा वैरिक्स तथा खुजलाहट शामिल हैं, समान लक्षणों वाली होती हैं और इनको गल्ती से बवासीर के रूप में संदर्भित किया जा सकता है। गुदीय रक्त स्राव का कारण कोलोरेक्टल कैंसर, कोलाइटिस के कारण हो सकती है तथा इसमें सूजन वाला आंत्र रोग, डाइवर्टिक्युलर रोग तथा एंजियोडाइप्लासियाभी शामिल हैं। यदि रक्ताल्पता पस्थित है तो अन्य संभावित कारणों पर भी विचार किया जाना चाहिए।\n\nअन्य परिस्थितियां जो गुदीय मांस में शामिल है वे निम्नलिखित हैं: त्वचा टैग, गुदा गाँठ, गुदीय भ्रंश, पॉलिप तथा बढ़ा हुआ गुदीय उभार। बढ़े हुए पोर्टल रक्तचाप (पोर्टल शिरापरक प्रणाली में रक्त दाब) के कारण हुए गुदा वैरिक्स भी बवासीर जैसी स्थिति पैदा कर सकता है लेकिन वह एक भिन्न स्थिति हैं।\n\nबचाव के कई उपायों की अनुशंसा की गयी है जिनमें मलत्याग करते समय ज़ोर लगाने से बचना, कब्ज़ तथा डायरिया से बचाव शामिल है जिसके लिए उच्च रेशेदार भोजन तथा पर्याप्त तरल को पीना या रेशेदार पूरकों को लेना तथा पर्याप्त व्यायाम करना शामिल है। मलत्याग के प्रयास में कम समय खर्च करना, शौच के समय कुछ पढ़ने से बचना और साथ ही अधिक वज़न वाले लोगों के लिए वजन कम करना तथा अधिक भार उठाने से बचना अनुशंसित है। इसके लिए यह भी पड़ें - बवासीर से बचने के उपाय क्या होते हैं.\n\nपरम्परागत उपचार में आमतौर पर पोषण से भरपूर रेशेदार आहार लेना, तथा जलयोजन बनाए रखने के लिए मौखिक रूप से तरल ग्रहण करना, गैर-एस्टरॉएड सूजन रोधी दवाएं (NSAID), सिट्ज़ स्नान तथा आराम शामिल हैं।रेशेदार आहार की बढ़ी मात्रा ने बेहतर परिणाम दर्शाए हैं, तथा इसे आहारीय परिवर्तनों द्वारा या रेशेदार पूरकोंकी खपत से हासिल किया जा सकता है। सिट्ज़ स्नान के माध्यम से उपचार के किसी भी बिंदु पर साक्ष्य उपलब्ध नहीं है। यदि इनको उपयोग किया जाता है तो इनको एक बार में 15 मिनट तक सीमित रखना चाहिए।\n\nहालांकि बवासीर के उपचार के लिए बहुत सारे स्थानीय एजेंट तथा वर्तियां (सपोसिटरीज़) उपलब्ध हैं, लेकिन इनके समर्थन में साक्ष्य बेहद कम उपलब्ध हैं। स्टेरॉएड समाहित एजेंटों को 14 दिन से अधिक की अवधि तक उपयोग नहीं किया जाना चाहिए क्योंकि वे त्वचा को पतला करते हैं। अधिकांश एजेंटों में सक्रिय तत्वों के संयोजन शामिल होते हैं। इनमें निम्नलिखित शामिल हो सकते हैं: एक बाधा क्रीम जैसे पेट्रोलियम जेली या ज़िंक ऑक्साइड, एक दर्दहारी एजेंट जैसे कि लिडोकेन और एक वैसोकॉन्सट्रिक्टर (रक्त शिराओं के मुहाने को संकीर्ण करने वाला) जैसे कि एपीनेफ्राइन। फ्लैवोनॉएड के लाभों पर प्रश्नचिह्न लगता है जिसके कि संभावित पश्च-प्रभाव होते हैं।\n\nकार्यालय आधारित कई सारी प्रक्रियाएं निष्पादित की जा सकती हैं। ये आम तौर पर सुरक्षित होती हैं, जबकि बेहद कम पश्च प्रभाव जैसे कि पेरिएलन सेप्सिस हो सकते हैं।\n\nयदि परम्परागत तथा सरल प्रक्रियाएं विफल हो जाएं तो कई सारी शल्यक्रिया तकनीकें उपयोग की जा सकती हैं। सभी शल्यक्रिया उपचारों में कुछ जटिलताएं होती है जिनमें रक्त स्राव, संक्रमण, गुदा की सिकुड़न तथा मूत्र प्रतिधारण शामिल हैं, ऐसा मूत्राशय को आपूर्ति करने वाली नसों की मलाशय के साथ अति निकटता के कारण होता है। मल असंयम विशेष रूप से तरल का भी छोटा सा जोखिम शामिल हो सकता है, जिसकी दरें 0% से 28% तक रिपोर्ट की गयी हैं। श्लेष्मीय बहिर्वर्त्मता भी एक स्थिति है जो शल्यक्रिया द्वारा बवासीर को निकाले जाने से उत्पन्न हो सकती है (अक्सर गुदा संकीर्णता के साथ-साथ)। इसमें श्लेष्म झिल्ली गुदा से पलट जाती है, जो कि गुदीय भ्रंश के एक हल्के स्वरूप के समान होता है।\n\n\nयह निर्धारित करना कठिन है कि बवासीर कितना आम है क्योंकि बहुत सारे लोग स्वास्थ्य प्रदाताओं से इस स्थिति में संपर्क नहीं करते हैं। हालांकि, यह विश्वास किया जाता है कि लाक्षणिक बवासीर लगभग 50% अमरीकी जनसंख्या को उनके जीवन के किसी न किसी समय पर प्रभावित करती है तथा किसी भी खास समय पर लगभग 5% जनसंख्या इससे प्रभावित रहती है। दोनों लिंगों में लगभग समान रोग संभावनाएं होती हैं जिसकी होने की दर 45 से 65 वर्ष की उम्र में अधिकतम होती है। यह कॉकेशियन तथा उच्च सामाजिक आर्थिक स्थिति वाले लोगों में उच्च दर से होता है। दीर्घावधि परिणाम सामान्यतया अच्छे होते हैं, हालांकि कुछ लोगों को लाक्षणिक बवासीर बार-बार हो सकता है। बेहद छोटे अनुपात में लोगों को शल्यक्रिया की जरूरत होती है।\n\nइस कष्ट का पहला ज्ञात वर्णन 1700 ईसा पूर्व के मिस्री पेपाइरस पर मिलता है जिसके अनुसार:\n“… उनको एक नुस्खा दिया जाना चाहिए, बेहतरीन रक्षण के लिए एक मरहम; अकासिया की पत्तियां, कूंचकर, पीस कर पकाकर बना हुआ। महीन कपड़े की एक पट्टी पर लगाकर उसे गुदा पर लगाना चाहिए, इससे उसको तत्काल आराम मिलता है।\" 460 ईसापूर्व, हिप्पोक्रेटिक कोष आधुनिक रबर बैंड बंधन जैसे उपचार का वर्णन करता है:\n\n“और बवासीर में इसी तरह आप उनको सुई से मोटे तथा ऊनी धागे से बांध सकते हैं और उनको तब तक न हटाएं जब तक कि वे गिर न जाएं और हमेशा एक को छोड़ दें; जब रोगी ठीक हो जाए तो उसको हेलिबो का पथ्य दें।” बवासीर का वर्णन संभवतः बाइबिल में भी है।\nसेल्सस (25 ईसापूर्व –14 ईस्वी) ने बंधन तथा निष्कासन प्रक्रियाओं का वर्णन किया है और संभावित जटिलताओं की चर्चा की है। गैलन ने धमनियों से नसों के कनेक्शन के विच्छेद की वकालत की है तथा दावा किया है कि यह दर्द कम करता है गैंगरीन के विस्तार को रोकता है। The सुश्रुत संहिता, (4थी – 5वीं सदी ईस्वी), में हिप्पोक्रेटस जैसे शब्दों का उपयोग किया है, लेकिन घावों का सफाई पर विशेष जोर दिया है। 13वीं सदी में, यूरोपीय शल्य चिकित्सक जैसे लैनफ्रैंक ऑफ मिलान, गाए दे चॉलिआक, हेनरी दे मोन्डेविले और जॉन ऑफ एडरीन ने काफी प्रगति की और शल्य तकनीकों का विकास किया।\n\nअंग्रेजी में शब्द \"हेमरॉएड\" का सबसे पहला प्रयोग 1398 में हुआ, जो पुरानी फ्रेच भाषा \"एमरॉएड्स\", लैटिन \"हाएमोरिडा -आए\", से लिया गया, जो कि ग्रीक \"αἱμορροΐς\" (\"हाएमोरोइस\"), \"रक्त का निर्वहन करने के लिए उत्तरदायी\" से बना है जो कि \"αἷμα\" (\"हाएमा\"), \"रक्त\" + \"ῥόος\" (\"रोस\"), \"धारा, प्रवाह \"से बना है, जो कि \"ῥέω\" (\"रेओ\"), \"बहना, प्रवाह बनाना\" से निर्मित है।\n\nमहान बेसबॉल खिलाड़ी जॉर्ज ब्रेट को 1980 विश्व श्रंखला से बवासीर के दर्द के कारण खेल से बाहर निकाल दिया गया था। छोटी सी शल्य क्रिया के पश्चात ब्रेट अगले खेल में वापस लौटे और बोले \"...मेरी सारी समस्याएं अब मेरे पीछे रह गयी हैं।\" अगले वसंत में ब्रेट ने फिर से बवासीर शल्यक्रिया कराई।कंज़रवेटिव राजनीतिज्ञ ग्लेन बेक ने भी बवासीर की शल्यक्रिया कराई थी, जिसके बारे में उन्होने अपने बुरे अनुभव को साझा किया जिसे 2008 के यू-ट्यूब वीडियों में साझा किया गया।\n\n", "id": "175654", "title": "बवासीर"}
{"url": "https://hi.wikipedia.org/wiki?curid=175662", "text": "रोशनी के मैदान की तरफ़\n\nचंद्रकांत देवताले की पुस्तक\n", "id": "175662", "title": "रोशनी के मैदान की तरफ़"}
{"url": "https://hi.wikipedia.org/wiki?curid=175663", "text": "हर चीज़ आग में बताई गई थी\n\nचंद्रकांत देवताले की पुस्तक\n", "id": "175663", "title": "हर चीज़ आग में बताई गई थी"}
{"url": "https://hi.wikipedia.org/wiki?curid=175726", "text": "चश्मे बद्दूर\n\nचश्मे बद्दूर, चश्मेबद्दूर, या चश्म-ए-बद दूर निम्न में से एक हो सकता है:\n\n", "id": "175726", "title": "चश्मे बद्दूर"}
{"url": "https://hi.wikipedia.org/wiki?curid=175731", "text": "रवि चोपड़ा\n\nरवि चोपड़ा (जन्म: 27 सितंबर, 1946) हिंदी फिल्म जगत के एक प्रसिद्ध निर्माता-निर्देशक थे। कई उल्लेखनीय फिल्मों के साथ साथ दूरदर्शन पर प्रसारित धारावाहिक \"महाभारत\" से उन्हें विशेष ख्याति मिली। वे प्रसिद्ध फ़िल्म निर्माता निर्देशक बी आर चोपड़ा के सुपुत्र थे। \n\nइनका फिल्मी सफर फ़िल्म इत्तेफ़ाक से शुरू हुआ। १९६९ में आई हिन्दी फ़िल्म इत्तेफ़ाक में रवि चोपड़ा सहायक निर्देशक थे। उसके बाद डैनी, जीनत अमान और संजय खान अभिनीत फ़िल्म धुंध (१९७३) के रवि चोपड़ा संयुक्त निर्देशक थे। बतौर स्वतंत्र निर्देशक पहली फ़िल्म अमिताभ बच्चन और सायरा बानो अभिनीत फ़िल्म ज़मीर जो १९७५ में रिलीज़ हुई थी। १९८० में आई फ़िल्म 'द बर्निंग ट्रेन' के बाद चर्चा में आए। ये एक बहुसितारा फ़िल्म थी जिसमे उस समय के चोटी के बहुत से सितारे मौजूद थे।\n\nवर्ष 2003 में अमिताभ बच्चन और सलमान खान द्वारा अभिनीत इनकी फिल्म 'बाग़बान' भी काफी सफल रही।\n\n68-वर्षीय रवि चोपड़ा का एक लंबी बीमारी के बाद 12 नवंबर 2014 को मुंबई में निधन हुआ।\n", "id": "175731", "title": "रवि चोपड़ा"}
{"url": "https://hi.wikipedia.org/wiki?curid=175733", "text": "चिट्ठाजगत.इन\n\nचिट्ठाजगत.इन एक लोकप्रिय हिन्दी ब्लॉग यानि चिट्ठों की एक ऍग्रीगेटर सेवा है जो कि विभिन्न हिन्दी चिट्ठों पर प्रकाशित होने वाली पोस्टों को एक जगह पर दिखाती है। पाठक पंजीकृत ब्लॉग में चिट्ठाकारों द्वारा लिखे गये ताजा चिट्ठों की जानकारी व झलक पा सकते हैं। इसके अतिरिक्त इसमें सर्च इंजन एवं डाइरॅक्ट्री भी निहित हैं।\n\nचिट्ठाजगत.इन की शुरुआत सन् 2007 में आलोक कुमार एवं डॉ॰ विपुल जैन द्वारा की गई। यह पीऍचपी में बनाया गया है। यह अनेक सुविधाएँ प्रदान करता है जिनमें निम्न शामिल हैं:-\n\n\n", "id": "175733", "title": "चिट्ठाजगत.इन"}
{"url": "https://hi.wikipedia.org/wiki?curid=175897", "text": "ब्रह्मसरोवर\n\nकुरूक्षेत्र के जिन स्थानों की प्रसिद्धि संपूर्ण विश्व में फैली हई है उनमें ब्रह्मसरोवर सबसे प्रमुख है। इस तीर्थ के विषय में विभिन्न प्रकार की किंवदंतियां प्रसिद्ध हैं। अगर उनकी बात हम न भी करें तो भी इस तीर्थ के विषय में महाभारत तथा वामन पुराण में भी उल्लेख मिलता है। जिसमें इस तीर्थ को परमपिता ब्रह्म जी से जोड़ा गया है। सूर्यग्रहण के अवसर पर यहां विशाल मेले का आयोजन किया जाता है। इस अवसर पर लाखों लोग ब्रह्मसरोवर में स्नान करते हैं। कई एकड़ में फैला हुआ यह तीर्थ वर्तमान में बहुत सुदंर एवं सुसज्जित बना दिया गया है। कुरूक्षेत्र विकास बोर्ड के द्वारा बहुत दर्शनीय रूप प्रदान किया गया है तथा रात्रि में प्रकाश की भी व्यवस्था की गयी है।\n", "id": "175897", "title": "ब्रह्मसरोवर"}
{"url": "https://hi.wikipedia.org/wiki?curid=175932", "text": "हिन्दी समर्थन युक्त मोबाइल फोनों की सूची\n\nमोबाइल फोन आजकल हर व्यक्ति की आवश्यकता बन चुका है। इण्टरनेट पर हिन्दी के प्रयोक्ता ऐसा फोन चाहते हैं जिससे कि वे अपने फोन पर भी हिन्दी का प्रयोग कर सकें जिसमें कि हिन्दी साइटों की सर्फिंग, ईमेल, गपशप, ब्लॉगिंग, ट्विटिंग आदि शामिल हैं। आजकल मोबाइल फोनों में हिन्दी भाषा का समर्थन बढ़ता जा रहा है। विभिन्न कम्पनियाँ हिन्दी समर्थन युक्त हैण्डसैट ला रही हैं। लेकिन अक्सर इस बारे भ्रम रहता है कि फोन में हिन्दी समर्थन है कि नहीं। इस बारे में जानकारी प्रदान करने हेतु यह सूची बनाई गई है।\n\n\"आंशिक\" प्रदर्शन से अर्थ है कि फोन में हिन्दी दिखती तो है परन्तु सही रूप से नहीं। मात्रायें तथा संयुक्ताक्षर बिखरे हुये से दिखते हैं। इसका कारण है कि फोन में हिन्दी फॉण्ट तो होता है परन्तु फोन का कॉम्पलैक्स स्क्रिप्ट लेआउट इंजन हिन्दी का समर्थन नहीं करता अर्थात देवनागरी को सही तरीके से रॅण्डर नहीं करता। ऐसे फोनो में कुछ सॉफ्टवेयरों में हिन्दी सही रूप से दिख सकती है जो कि फोन की बजाय अपना हिन्दी फॉण्ट इंजन प्रयोग करते हों।\n\n\n\n", "id": "175932", "title": "हिन्दी समर्थन युक्त मोबाइल फोनों की सूची"}
{"url": "https://hi.wikipedia.org/wiki?curid=175933", "text": "रिनाक\n\nरिनाक (अंग्रेजी में Rhenock) सिक्किम के पूर्वी जिला में अवस्थित एक छोटा-सा क्षेत्र है, जहाँ बजार, गाँव और दर्शनीय स्थल हैं| सिक्किम की राजधानी गान्तोक से लगभग ६३ किलोमिटर दूर जलेपला पास जाने वाले मार्ग में अवस्थित यह स्थल समुद्री सतह से १०४० मिटर उचाई पर है| लेप्चा बोली के दो शव्द रे - नोक से बना (बाद में रिनाक) जिसका अर्थ होता है \"काला पहाड\"| रिनाक बजार से उपर अवस्थित आरिटार में राज्य का प्रथम पुलिस चौकी की स्थापना हुई| जिससे यह स्थल राज्य के लिए ऐतिहासिक है| \n\nआज तक रिनाक का लिखित इतिहास जानकारी में नहोने कारण बुजुर्गों मुख से सुने तथ्यों एवं सीमित स्रोत से मिले जानकारी के अनुसार- तेह्रौं शताव्दी तक यह स्थल घने जंगलों से ढका हा था| लेप्चा जाति प्रथम वासिन्दे बताए जाते हैं| उसके बाद भुटिया और नेपाली समुदाय के लोग इस स्थल पर आए| \nरिनाक में सिक्किमके अन्य स्थानों की तरह सभी जाति के लोग रहते हैं, जिनमें लेप्चा, भुटिया, नेपाली (गोर्खा), मारवाडी और बिहारी सामिल हैं|\n\nरिनाक का शैक्षिक इतिहास राज्य के अन्य जगहों से लम्बा है| इसी स्थल पर राज्यका सर्वप्रथम विद्यालय की स्थापना सन १८८० में मिशनरियों द्वारा हुई | बाद में इस विद्यालय को सिक्किम सरकार ने अधिग्रहण कर किंगस्टोन में स्थानान्तरित किया और उच्चतर माध्यमिक विद्यालय का दर्जा दिया| हाल में इस विद्यालय को रिनाक उच्चतर माध्यमिक विद्यालय नाम से जाना जाता है| सिक्किम का सर्वप्रथम संस्कृत विद्यालय रिनाक के मन्दिर में स्थापित किया गया था| सिक्किम भारत में विलय होने के बाद निम्न विद्यालयों के स्थापना की गईं-\n\n", "id": "175933", "title": "रिनाक"}
{"url": "https://hi.wikipedia.org/wiki?curid=175934", "text": "मोबाइल उपकरणों में हिन्दी समर्थन\n\nमोबाइल फोन आजकल हर व्यक्ति की आवश्यकता बन चुका है। इण्टरनेट पर हिन्दी के प्रयोक्ता ऐसा फोन चाहते हैं जिससे कि वे अपने फोन पर भी हिन्दी का प्रयोग कर सकें जिसमें कि हिन्दी साइटों की सर्फिंग, ईमेल, गपशप, ब्लॉगिंग, ट्विटिंग आदि शामिल हैं। अब प्रश्न उठता है कि मोबाइल फोन में हिन्दी का समर्थन किस रूप में है।\n\nमोबाइल में हिन्दी समर्थन के मुख्य रूप से तीन पहलू हैं।\n\nमोबाइल पर हिन्दी पाठ्य अथवा टैक्स्ट का प्रदर्शन हो सकता है या नहीं? यदि फोन में हिन्दी दिख ही नहीं सकती तो इनपुट तो होगा ही नहीं, हिन्दी समर्थन की यह पहली शर्त है। कुछ फोनों में हिन्दी प्रदर्शन का पूर्ण समर्थन होता है। कुछ में आंशिक यूनिकोड समर्थन होने से हिन्दी दिखाई तो देती है लेकिन सही रूप से नहीं यानी मात्राएँ एवं संयुक्ताक्षर सही रूप से प्रकट नहीं होते और हिन्दी बिखरी हुई सी दिखाई देती है। इसका कारण है कि फोन में हिन्दी फॉण्ट तो होता है परन्तु फोन का कॉम्पलैक्स स्क्रिप्ट लेआउट इंजन हिन्दी का समर्थन नहीं करता अर्थात देवनागरी को सही तरीके से रेंडर नहीं करता। ऐसे फोनों में कुछ सॉफ्टवेयरों में हिन्दी सही रूप से दिख सकती है जो कि फोन की बजाय अपना हिन्दी फॉण्ट इंजन प्रयोग करते हों। जिन फोनों में हिन्दी का बिल्कुल समर्थन नहीं होता उनमें हिन्दी की जगह डिब्बे (चौकोर) प्रकट होते हैं।\n\nयदि फोन में हिन्दी प्रदर्शन हेतु समर्थन है तो इनपुट का विकल्प हो भी सकता है और नहीं भी। यदि फोन में हिन्दी इनपुट का विकल्प हो तो हिन्दी में एसएमएस (SMS) भेजे जा सकते हैं तथा वैब पर कहीं भी टैक्स्ट बॉक्स में हिन्दी लिखी जा सकती है। इस विकल्प के होने पर मोबाइल से हिन्दी में ईमेल भेजने, चिट्ठी लिखने, टिप्पणी करने समेत इण्टरनेट पर तमाम कार्य हिन्दी में किए जा सकते हैं।\n\nअधिकतर फोनों में हिन्दी टंकण के लिए टी-९ सिस्टम होता है। सभी देवनागरी वर्णों को कीपैड के नौ बटनों पर समायोजित किया जाता है तथा बार-बार दबाकर सही वर्ण टाइप किए जाते हैं। इसके अतिरिक्त कई फोनों मेंटी-९ पूर्वानुमान भी होता है जिससे कि पूर्वाभासी इनपुट द्वारा केवल कुछ बटन दबाकर शब्दों को टाइप किया जा सकता है। पूर्वानुमान फोन में हिन्दी में सरलता से टाइप करने में बहुत सहायक है, थोड़े अभ्यास के उपरान्त पूर्वानुमान से काफी गति से हिन्दी टाइप की जा सकती है। जो शब्द फोन के पूर्वानुमान शब्दकोश में न हों उन्हें जोड़ा जा सकता है जिससे अगली बार वे पूर्वानुमान द्वारा टाइप किये जा सकते हैं।\n\nटच स्क्रीन वाले जिन कुछ फोनों में हिन्दी समर्थन उपलब्ध है उनमें इसके लिए इनस्क्रिप्ट ऑनस्क्रीन वर्चुअल कीबोर्ड होता है। यह कम्प्यूटर के आइऍमई की तरह होता है जिससे कि फोन में कहीं भी हिन्दी लिखी जा सकती है।\n\nहिन्दी इण्टरफेस से अर्थ है कि फोन में इण्टरफेस भाषा के रूप में हिन्दी का विकल्प होना। फोन में हिन्दी इण्टरफेस भाषा चुनने पर सभी मीनू, विकल्प आदि हिन्दी में प्रदर्शित होते हैं। यद्यपि हिन्दी इण्टरफेस का विकल्प उपलब्ध होने पर भी प्रयोग बहुत कम लोग करते हैं जिसका कारण अशुद्ध अनुवाद तथा क्लिष्ट शब्दावली होता है। यदि फोन में इण्टरफेस भाषा हिन्दी का विकल्प है तो आम तौर पर हिन्दी डिस्प्ले एवं इनपुट समर्थन होगा ही।\n\nनोकिया फोन में इसका पता लगाने के लिए Menu>Settings>Phone>Phone Language में जाएँ।\n\nयदि है तो आपके फोन में प्रदर्शन (डिस्प्ले) एवं इनपुट का समर्थन मौजूद है, इंटरफेस भाषा का हो भी सकता है और नहीं भी।\nयह पता लगाने के लिए किसी अन्य फोन से उस फोन पर हिन्दी में सन्देश (मैसेज) भेज कर देखिए अथवा यदि फोन में जीपीआरऍस सक्षम है तो कोई हिन्दी साइट खोल कर देखिए। इससे पता चल जाएगा कि फोन में हिन्दी पढ़ी जा सकती है या नहीं?\n\nनोकिया के सभी निम्न स्तरीय, अधिकतर मध्यम स्तरीय तथा कुछ निम्न उच्च स्तरीय फोनों में हिन्दी समर्थन होता है। अधिकतम निम्न तथा मध्यम स्तरीय फोन S40 संचालन प्रणाली युक्त होते हैं जिनमें आम तौर पर हिन्दी समर्थन होता है। नोकिया सी३ नोकिया का पहला मॉडल है जिसमें भौतिक हिन्दी इनस्क्रिप्ट कीपैड आया है। अधिकतर उच्च स्तरीय फोन S60 प्रचालन तन्त्र युक्त होते हैं जिनमें आम तौर पर हिन्दी समर्थन नहीं होता। नोकिया के कुछ चुनिंदा स्मार्टफोन मॉडलों (खासकर पुराने मॉडल) में ही पूर्ण हिन्दी समर्थन उपलब्ध है। अभी तक नोकिया के किसी भी टच स्क्रीन फोन में हिन्दी समर्थन (खासकर हिन्दी इनपुट) नहीं देखा गया।\n\nनोकिया फोन में हिन्दी हेतु टी-९ इनपुट व्यवस्था होती है। देवनागरी वर्णों को ९ कुञ्जियों पर निम्न अनुसार सैट किया गया है।\n1 = ँ ं ः ् 1\n\n2 = अ आ इ ई उ ऊ ऋ 2\n\n3 = ए ऐ ऍ ओ औ ऑ 3\n\n4 = क ख ग घ ङ 4 क़ ख़ ग़\n\n5 = च छ ज झ ञ 5 ज़\n\n6 = ट ठ ड ढ ण 6 ड़ ढ़\n\n7 = त थ द ध न 7 ऩ\n\n8 = प फ ब भ म 8 फ़\n\n9 = य र ल ळ व श ष स ह 9 ऱ ऴ य़\n\nउपरोक्त वर्णों में फोन मॉडलों के अनुसार थोड़ा अन्तर हो सकता है पर मुख्य क्रम वही रहता है। किसी टैक्स्ट बॉक्स में हिन्दी इनपुट सक्षम करने हेतु Options>Writing Languages>Hindi में जायें अथवा फोन की \"*\" कुञ्जी दबाकर रखें तो Writing Languages का विकल्प आ जाता है। पूर्वानुमानी पाठ इनपुट (Predictive text input) द्वारा केवल कुछ बटन दबाकर शब्दों को टाइप किया जा सकता है। पूर्वानुमान फोन में हिन्दी में सरलता से टाइप करने में बहुत सहायक है, थोड़े अभ्यास के उपरान्त पूर्वानुमान से काफी गति से हिन्दी टाइप की जा सकती है। जो शब्द फोन के पूर्वानुमान शब्दकोश में न हों उन्हें जोड़ा जा सकता है जिससे अगली बार वे पूर्वानुमान द्वारा टाइप किये जा सकते हैं। पूर्वानुमान ऑन/ऑफ स्विच करने हेतु फोन पर ऊपर के बायें कोने की कुञ्जी दबाकर रखें, अस्थायी रूप से बदलने के लिये \"*\" कुञ्जी का प्रयोग करें।\n\nअधिकतर उच्च स्तरीय फोन S60 संचालन प्रणाली युक्त होते हैं जिनमें आम तौर पर हिन्दी समर्थन नहीं होता। नोकिया के कुछ चुनिंदा स्मार्टफोन मॉडलों (खासकर पुराने मॉडल) में ही पूर्ण हिन्दी समर्थन (हिन्दी इनपुट सहित) उपलब्ध है। नोकिया के बिना टचस्क्रीन वाले अधिकतर फोन S60 v3 संस्करण युक्त होते हैं जिनमें आम तौर पर हिन्दी प्रदर्शन समर्थन होता है परन्तु इनपुट समर्थन नहीं, उदाहरण के लिये नोकिया ई६३, नोकिया ई७१ आदि। नोकिया के टचस्क्रीन वाले अधिकतर फोन S60 v5 संस्करण युक्त होते हैं जिनमें हिन्दी प्रदर्शन समर्थन आंशिक रूप से होता है अर्थात फोन में हिन्दी फॉण्ट होने से हिन्दी दिखाई तो देती है लेकिन सही प्रकार से रॅण्डर नहीं होती जिस कारण मात्रायें तथा संयुक्ताक्षर सही प्रकार से नहीं दिखते, उदाहरण के लिये नोकिया ऍन९७, नोकिया ऍन९७ मिनी, नोकिया ५८०० ऍक्सप्रैस म्यूजिक, नोकिया ५२३३, नोकिया ५२३० आदि। Symbian^3 वाले स्मार्टफोनों जैसे ऍन८ आदि में भी यही स्थिति है। इनमें ऑपेरा मोबाइल ब्राउजर में हिन्दी सही रूप से दिखायी देता है। अभी तक नोकिया के किसी भी टच स्क्रीन फोन में पूर्ण हिन्दी समर्थन (खासकर हिन्दी इनपुट) नहीं देखा गया।\n\nनोकिया के सिम्बियन ६० शृंखला के फोनों में भाषाओं के मध्य आसान स्विचिंग के लिये LangSwitcher नाम औजार उपलब्ध है जिसकी मदद से एक हॉटकी के जरिये भाषायें स्विच की जा सकती हैं।\n\nजिन सिम्बियन आधारित नोकिया मोबाइल फोनों में हिन्दी समर्थन नहीं है, उनमें हिन्दी सक्षम करने हेतु कुछ इण्टरनेट फोरमों में हैक बताये गये हैं यद्यपि उनमें से किसी के भी सफलतापूर्वक काम करने की निश्चित जानकारी नहीं है। इसके लिये गूगल पर \"install Hindi support in Nokia\" आदि सर्च करके देखें। इन विधियों द्वारा फोन में हिन्दी फॉण्ट तो जोड़ा जा सकता है परन्तु टैक्स्ट के सही रूप से रॅण्डर न होने की समस्या बनी रहती है।\n\n\n\n\n\n\n\n\nइसके अतिरिक्त कुछ फोन मॉडलों में हिन्दी दिखती तो है परन्तु टूटी-फूटी एवं बिखरी हुई, इसका कारण उनमें हिन्दी यूनिकोड के लिए रेण्डरिंग इंजन का न होना हो सकता है।\n\nविंडोज़ मोबाइल में डिफॉल्ट रूप से हिन्दी समर्थन नहीं होता परन्तु इसके लिए आयरॉन्स हिन्दी सपोर्ट नामक एक औजार उपलब्ध है जो कि फोन में हिन्दी टैक्स्ट का प्रदर्शन एवं इनपुट सक्षम कर देता है। यह फोन में एक वर्चुअल कीबोर्ड (आइऍमई) जोड़ देता है जिससे आप फोन में किसी भी स्थान पर हिन्दी लिख सकते हैं। यद्यपि यह सॉफ़्टवेयर केवल विंडोज़ मोबाइल के संस्करण पाँच और छह प्रोफेशनल पर ही काम करेगा और फोन टच स्क्रीन वाला होना चाहिए। पूरी प्रक्रिया की जानकारी यहाँ देखें। आयरॉन्स हिन्दी सपोर्ट विंडोज़ मोबाइल ५.०, ६.० तथा ६.१ के साथ कार्य करता है। यह संस्करण ६.५, ६.५.३ आदि में इंस्टाल नहीं होता। विंडोज़ मोबाइल में हिन्दी फॉण्ट डालने का तरीका यहाँ देखें।\n\nविंडोज़ फोन के संस्करण ७.x में हिन्दी समर्थन नहीं है। हिन्दी फॉण्ट डालकर हिन्दी दिखने लगती है परन्तु रैण्डरिंग इंजन में हिन्दी समर्थन के अभाव के कारण मात्रायें, आधे अक्षर तथा संयुक्ताक्षर सही प्रदर्शित नहीं होते।\n\nविंडोज़ मोबाइल/विंडोज़ फोन युक्त फोन निर्माताओं में ऍचटीसी, सैमसंग, सोनी ऍरिक्सन, ऍलजी आदि शामिल हैं।\n\nआइफोन ओऍस २ तक में हिन्दी दिखती तो थी लेकिन बिखरी हुयी अर्थात देवनागरी टैक्स्ट सही प्रकार से रॅण्डर नहीं होता था। आइफोन ओऍस ३ में हिन्दी समर्थन आया पर कुछ मात्रायें सही नहीं दिखती थी। आइओऍस ४ में बिलकुल सही दिखती थी। अब इसके नवीनतम संस्करण आइओऍस ५ में हिन्दी कीबोर्ड सहित पूर्ण हिन्दी समर्थन आ गया है।\n\nपहले आइफोन में आइफोन ओऍस १, आइफोन ३जी में आइफोन ओऍस २, आइफोन ३जीऍस में आइफोन ओऍस ३ तथा आइफोन ४ में आइओऍस ४ था। आइपैड १ में आइफोन ओऍस ३ तथा आइपैड २ में आइओऍस ४ था। आइपॉड टच की पहली पीढ़ी में आइफोन ओऍस १, दूसरी पीढ़ी में आइफोन ओऍस २, तीसरी पीढ़ी में आइफोन ओऍस ३ तथा चौथी पीढ़ी में आइओऍस ४ आता था।\n\nआइफोन ४ ऍस में आइओऍस ५ है। आइपैड २ के नये मॉडल भी आइओऍस ५ युक्त आ रहे हैं। आइफोन ४ तथा आइपॉड टच चौथी पीढ़ी के नये मॉडलों में भी शायद आइओऍस ५ डला आये। आने वाले आइफोन ५ में आइओऍस का नवीनतम संस्करण ५ होगा। आइओऍस ५ आने से पहले हिन्दी टाइप करने हेतु आइफोन, आइपॉड टच में हिन्दी ईमेल कीबोर्ड तथा आइपैड में हिन्दी टाइप नामक ऍप प्रयोग की जाती थी। अब आइफोन ३जीऍस, आइफोन ४, आइपैड १, आइपैड २, आइपॉड टच थर्ड जैनरेशन तथा आइपॉड टच फोर्थ जैनरेशन को आइओऍस ५ पर अपडेट करके उनमें इनबिल्ट हिन्दी कीबोर्ड की सुविधा पायी जा सकती है।\n\nऍण्ड्रॉइड के नवीनतम संस्करण ४.० (आइस्क्रीम सैंडविच) में भी हिन्दी समर्थन नहीं है। न तो हिन्दी फॉण्ट है और न ही रैण्डरिंग इंजन। हिन्दी टैक्स्ट सही प्रकार से रॅण्डर नहीं होता, इस बारे में कुछ बग दर्ज किया गये हैं।,, ऍण्ड्रॉइड २.३ (जिंजरब्रैड) में गूगल द्वारा आधिकारिक रूप से शामिल की गयी ५५ भाषाओं की सूची में हिन्दी भी थी लेकिन वास्तव में इस संस्करण में हिन्दी फॉण्ट तक नहीं है, इसमें मैनुअली हिन्दी फॉण्ट डालने पर हिन्दी दिखती तो है लेकिन बिखरी हुयी अर्थात कॉम्प्लैक्स टैक्स्ट लेआउट इंजन नहीं है। हालाँकि इसमें हिन्दी शामिल किये जाने से भविष्य में यह बग दूर किये जाने की उम्मीद है।\nसामान्य तरीके से ऍण्ड्रॉइड में स्वयं हिन्दी फॉण्ट डालने हेतु डिवाइस को रूट करना पड़ता है। यह एक तकनीकी प्रक्रिया है जिससे फोन/टैबलेट की वारंटी खत्म हो जाती है तथा उपकरण खराब होने का डर बना रहता है। सैमसंग के गैलैक्सी सीरीज के फोनों में ऍण्ड्रॉइड मार्केट से Fontomizer SP तथा अन्य फोन मॉडलों में HinKhoj Dictionary नामक ऍप डाल कर बिना रूट किये हिन्दी फॉण्ट इंस्टाल किया जा सकता है।\nकुछ कम्पनियों ने अपने ऍण्ड्रॉइड स्मार्टफोनों/टैबलेटों में फर्मवेयर को संशोधित करके अपने स्तर पर हिन्दी समर्थन प्रदान किया है। सैमसंग के ऍण्ड्रॉइड युक्त गैलैक्सी शृँखला के फोनों (गैलैक्सी ३, गैलैक्सी ५ तथा गैलैक्सी ऍस आदि) तथा गैलैक्सी टैब (टैबलेट कम्प्यूटर) में हिन्दी सही दिखायी देती है। सोनी ऍरिक्सन के ऍक्सपेरिया शृंखला के स्मार्टफोनों जैसे ऍक्सपेरिया आर्क आदि में भी हिन्दी प्रदर्शन है। ऍलजी के ऑप्टिमस शृंखला के कुछ फोनों में भी हिन्दी समर्थन पाया गया है। डैल तथा ऍचटीसी के फोनों में फिलहाल हिन्दी फॉण्ट तक नहीं है। सैमसंग तथा ऍचटीसी ने अपने ऍण्ड्रॉइड स्मार्टफोनों में हिन्दी समर्थन हेतु पैच (अपडेट) उपलब्ध करवाने की घोषणा की है।\nहिन्दी प्रदर्शन समर्थन वाले ऍण्ड्रॉइड स्मार्टफोनों हेतु ऍण्ड्रॉइड मार्केट में MultiLing Keyboard नामक मुफ्त वर्चुअल कीबोर्ड ऍप्लिकेशन उपलब्ध है जिसे इंस्टाल कर फोन में हिन्दी कीबोर्ड जोड़ा जा सकता है। स्वरचक्र भारतीय लिपियों में ऍण्ड्रॉइड पर लिखने में सहायक एक निःशुल्क अनुप्रयोग (अप्लिकेशन) है।\nऍण्ड्रॉइड में हिन्दी समर्थन की विस्तार से जानकारी हेतु यह लेख देखें।\n\n\nफोन पर हिन्दी साइटों को देखने हेतु ऑपेरा मिनी तथा ऑपेरा मोबाइल मुफ्त एवं बेहतरीन ब्राउज़र हैं। यह यूनिकोड समर्थन युक्त हिन्दी मित्र ब्राउजर हैं। इनका मुफ्त संस्करण फोन के ब्राउजर से http://m.opera.com पर जाकर डाउनलोड किया जा सकता है। यह हिन्दी साइटों और चिट्ठों को सही तरीके से दिखाने के अलावा वॅबसाइटों को मोबाइल स्क्रीन के हिसाब से संपीड़ित करके भी दिखाता है ताकि उन्हें फोन की छोटी स्क्रीन पर आसानी से पढ़ा जा सके। इसके अलावा भी इनमें बहुत सी फीचर हैं जो कि फोन के डिफॉल्ट ब्राउज़र में नहीं होती। ऑपेरा मोबाइल हिन्दी समर्थन के मामले में बेहतर है, यदि फोन में हिन्दी का फॉण्ट हो तो यह हिन्दी साइटों के केवल कुछ संयुक्ताक्षर छोड़कर सही तरीके से दिखाता है। ऑपेरा मिनी लगभग हर फोन प्लेटफॉर्म के लिये उपलब्ध है जबकि ऑपेरा मोबाइल केवल स्मार्टफोन ऑपरेटिंग सिस्टमों जैसे सिम्बियन, विंडोज़ मोबाइल, ऍण्ड्रॉइड तथा आइओऍस के लिये उपलब्ध है।\n\nआंशिक/बिना हिन्दी समर्थन वाले फोन में ऑपेरा मिनी द्वारा हिन्दी साइटें सही रूप से देखने हेतु ट्रिक:\n\n\nअब ऑपेरा मिनी में हिन्दी भाषी साइटों को देखा जा सकता है। इस विकल्प का प्रयोग करने पर ऑपेरा मिनी वैबपेज को सर्वर साइड पर प्रोसैस करके हिन्दी (तथा अन्य इण्डिक) टैक्स्ट को इमेज रूप में फोन के ब्राउजर में भेजता है जिससे हिन्दी सही दिखती है। लेकिन एक तो इसमें थोड़ा समय लगता है दूसरा टैक्स्ट को कॉपी-पेस्ट नहीं किया जा सकता। इसलिये यदि आपके स्मार्टफोन में हिन्दी आंशिक रूप से दिखती है (बिखरी हुयी) तो ऑपेरा मोबाइल प्रयोग करें वह हिन्दी सही रूप से दिखाता है। परन्तु यदि फोन में हिन्दी बिलकुल न दिखती हो (अर्थात फोन में हिन्दी फॉण्ट भी न हो तो) या फोन केवल जावा सॉफ्टवेयर ही इंस्टाल करता हो तो यही एकमात्र उपाय है।\n\nयदि आपके फोन में हिन्दी प्रदर्शन समर्थन (हिन्दी फॉण्ट तथा लेआउट इंजन) बिलकुल नहीं है तो आप स्काइफायर नामक मुफ्त मोबाइल वेब ब्राउजर का प्रयोग कर सकते हैं। इसके द्वारा आप किसी भी हिन्दी साइट को बिलकुल सही रैण्डरिंग के साथ पढ़ सकते हैं। यह ब्राउजर विंडोज़ मोबाइल तथा सिम्बियन (सीरीज ६०) प्रचालन तन्त्र वाले फोनों के लिये उपलब्ध है। वर्ष २०१० से स्काइफायर ने अपनी सेवा अमेरिका तथा कनाडा तक सीमित कर दी है।\n\nयदि आपके फोन में टंकण की सुविधा मौजूद है तो Options>Writing Language में जाकर हिन्दी भाषा का विकल्प चुनिये। अब फोन की # कुञ्जी दबाकर आप इनपुट भाषाओं के मध्य स्विच करते हुये लिख सकते हैं। टी-९ पूर्वानुमान बंद अथवा चालू करने के लिए Options के समकक्ष कुञ्जी दबाकर रखें। विशेष चिह्न डालने के लिए * कुञ्जी दबाकर रखें।\nयदि आपके फोन में हिन्दी दिखती तो है पर टाइप करने हेतु सुविधा नहीं है तो आप निम्न फोनेटिक टंकण औजारों का प्रयोग कर सकते हैं।\nटच स्क्रीन वाले मोबाइल फोन/टैबलेट में आमतौर पर हिन्दी का मानक इन्स्क्रिप्ट कीबोर्ड होता है। इस ऑनस्क्रीन कीबोर्ड की मदद से उपकरण में कहीं भी टैक्स्ट बॉक्स में हिन्दी टाइप कर सकते हैं।\n\nअब आप अपने मोबाईल से अंग्रेजी में ही नहीं बल्कि हिन्दी सहित भारत की 9 भाषाओ को अपने फोन पर \"पाणिनी कीपैड\" की मदद से टाइप कर संदेश भेज सकते है, अब आपको एक अक्षर टाइप करने के लिए बार-बार बटन दबाने की जरूरत नहीं पड़ेगी | \nपाणिनी कीपैड में अक्षर अपने आप स्क्रीन पर संभावनाओ के आधार पर आते रहते है और आपको चुनने के लिए नंबर बटन को दबाना होता है | इस तरह से आप अक्षरों के लिए एक ही बार बटन दबाते है और अगर आपका मोबाईल टच स्क्रीन है तो आप अक्षरों को टच करके आसानी से लिख सकते है |\n\nटचनागरी बिना हिन्दी इनपुट की व्यवस्था वाले टचस्क्रीन फोन में हिन्दी टाइप करने हेतु ब्राउजर में चलने वाला एक ऑनस्क्रीन कीबोर्ड है। इसके ऑनस्क्रीन कुंजीपटल द्वारा हिन्दी टाइप करने के उपरान्त उसे कॉपी करके वेब पर कहीं भी पेस्ट करके प्रयोग किया जा सकता है। नोकिया के टचस्क्रीन स्मार्टफोनों में यह ऑपेरा मोबाइल के साथ सर्वश्रेष्ठ काम करता है।\n\n\n", "id": "175934", "title": "मोबाइल उपकरणों में हिन्दी समर्थन"}
{"url": "https://hi.wikipedia.org/wiki?curid=175935", "text": "रुद्रप्रयाग का आदमखोर तेंदुआ\n\nरुद्रप्रयाग का आदमखोर तेंदुआ भारत के उत्तरांचल राज्य के रुद्रप्रयाग जिले में हुआ था। प्रसिद्ध शिकारी एवं लेखक जिम कॉर्बेट द्वारा मार दिये जाने से पूर्व वह १२५ से ज्यादा लोगों को मार चुका था। मारे गए पुशओं की तो कोई गिनती ही न थी।\n\nतेंदुए ने अपना पहला शिकार जिले के गाँव बेंजी के एक व्यक्ति को बनाया था। इसका आतंक इतना ज्यादा था कि लोग शाम होते ही घरों से निकलना बन्द कर देते थे। आठ सालों तक किसी की हिम्मत न होती थी केदारनाथ से बद्रीनाथ के बीच की सड़क पर रात को अकेला चल सके क्योंकि यह तेंदुए के क्षेत्र में पड़ता था। रात को बहुत कम लोग कोई विशेष काम होने पर ही घर से निकलते थे। तेंदुआ खाने के लिए इतना उतावला था कि वह दरवाजे तोड़ देता था, खिड़कियों से कूद जाता था, घरों और झोपड़ियों की दीवारों पर चढ़ जाता था। इसके बारे में स्थानीय लोग बताते हैं कि इसकी गति इतनी तेज थी कि सुबह किसी गाँव/क्षेत्र में दिखाई देता था और शाम को किसी और। आमतौर पर उत्तरांचल में बाघ पाए जाते हैं, अनुमान लगाया जाता है कि यह तेंदुआ किसी अन्य स्थान से आया होगा।\n\nलोगों ने तेंदुए को मारने की काफी कोशिश की। तेंदुए के धोखे में कई दूसरे बाघ मारे गए लेकिन सफलता न मिली। १९२५ में ब्रिटिश पार्लियामेण्ट ने आयरिश मूल के प्रसिद्ध भारतीय शिकारी जिम कॉर्बेट की मदद लेने का अनुरोध किया। जिम कॉर्बेट ने काफी दिनों तक जाल बिछाने के बाद तेंदुए को रुद्रप्रयाग शहर में गुलाबरे नामक स्थान पर मार गिराया। मारे जाने से पहले उस दिन तेंदुए ने वहीं गुफा में रहने वाले एक साधु को मारा था। शहर में उस स्थान पर जहाँ तेंदुआ मारा गया था एक स्मारक बना है तथा साइन बोर्ड लगा है। वह स्थान वर्तमान में सेना के नियंत्रण में है।\n\nकॉर्बेट के नोट्स से पता चलता है कि यह तेंदुआ दाँत खोने से पीड़ित था। कॉर्बेट एवं अन्य शिकारियों द्वारा मारे गए विभिन्न आदमखोरों के बारे में किए गए एक हालिया अध्ययन में ऐसा देखा गया कि पशु बीमार होने पर या फिर अपने सामान्य शिकार का शिकार कर पाने में अक्षम होने पर आदमखोर बन जाते थे, जिनका शिकार करना और मारना जंगली जानवरों की अपेक्षा आसान था। \n\nउपरोक्त तेंदुए पर सन २००५ में \"The Man-Eating Leopard of Rudraprayag\" नामक अंग्रेजी टीवी फिल्म भी बनी।\n\nउपरोक्त तेंदुए पर एक गढ़वाली लेखक विशालमणि जी द्वारा एक किताब भी लिखी गई जिसमें लोकगीतों के रूप में तेंदुए की कहानी है।\n\n\n", "id": "175935", "title": "रुद्रप्रयाग का आदमखोर तेंदुआ"}
{"url": "https://hi.wikipedia.org/wiki?curid=175940", "text": "ऑरेकल\n\nऑरेकल कार्पोरेशन (NASDAQ: ORCL) ने एंटरप्राइज़ सॉफ़्टवेयर उत्पादों विशेष रूप से डाटाबेस प्रबंधन प्रणालियों के विकास और विपणन में विशेषज्ञता प्राप्त कंपनी है। ऑरेकल ने सॉफ्टवेयर बाजार में अपना हिस्सा प्राकृतिक विकास और कुछ उच्च प्रोफ़ाइल अधिग्रहण के द्वारा बढ़ाया है। 2007 तक ऑरेकल सॉफ्टवेयर का कुल कारोबार माइक्रोसॉफ्ट और आई.बी.एम. के बाद तीसरे स्थान पर था। \n\nकार्पोरेशन को मशहूर बनाने में इसके प्रमुख उत्पाद ऑरेकल डाटाबेस का बड़ा हाथ है। ऑरेकल, डाटाबेस के विकास और मध्य-स्तरीय सॉफ्टवेयर प्रणालियों, उद्यम संसाधन आयोजना सॉफ्टवेयर (ईआरपी), ग्राहक संबंध प्रबंधन सॉफ्टवेयर (सीआरएम) और आपूर्ति श्रृंखला प्रबंधन (SCM) सॉफ्टवेयर के लिए भी औजार (उपकरण) बनाता है।\n\nइसकी स्थापना से लेकर 2009 तक [अद्यतन], ऑरेकल कार्पोरेशन के संस्थापक लैरी एलिसन इसके मुख्य कार्यकारी अधिकारी (सीईओ) हैं। एलिसन 2004 तक इसके बोर्ड के अध्यक्ष भी रहे। 2004 में जैफरी ओ हेन्ली बोर्ड के अध्यक्ष बन गये, लेकिन एलिसन सीईओ बने रहे।\n", "id": "175940", "title": "ऑरेकल"}
{"url": "https://hi.wikipedia.org/wiki?curid=175957", "text": "फर्शबाल\n\nल्व्आआआआङ्फृऍङृट़्ऍञूईञृङं़़ःईऑ़प्ऴ्फ़्ः'़ईफ़्ईऊफंळं, ऊईं़ऊईङ्पॉपॉऊञ्ङ़़्क्षू७डंऑई॰, ञ्फॉ़ड़्ळ्ङ़्ड्शॉईञ्ङॉईड्श्\nंःडूङ्ःऊड्फ्ङ़़्, ड़्ईं़॰़ऑब़्ँँँङ्ः़ऑड़्फ्ङीऊङ्ञ्", "id": "175957", "title": "फर्शबाल"}
{"url": "https://hi.wikipedia.org/wiki?curid=175958", "text": "सिमुलेशन\n\nकिसी वास्तविक चीज, प्रक्रम (प्रॉसेस) या कार्यकलाप का किसी अन्य विधि से अनुकरण (नकल) करना अनुकार या सिमुलेशन (simulation) कहलाता है। कम्प्यूटरों के कारण सिमुलेशन का कार्य बहुत आम हो गया है। \n\n", "id": "175958", "title": "सिमुलेशन"}
