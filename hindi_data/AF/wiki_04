{"url": "https://hi.wikipedia.org/wiki?curid=164412", "text": "एलिजाबेथ ब्लैकबर्न\n\nऑस्ट्रेलियाई मूल की एलिजाबेथ ब्लैकबर्न नोबेल पुरस्कार प्राप्त जीव वैज्ञानिक हैं जिनको कोशिका विभाजन के दौरान गुणसूत्रों की प्रतिकृति तथा इस दौरान उसमें विकृति से होने वाले स्वत: बचाव की प्रक्रिया पर शोध के लिए यह प्राप्त हुआ।\n", "id": "164412", "title": "एलिजाबेथ ब्लैकबर्न"}
{"url": "https://hi.wikipedia.org/wiki?curid=164413", "text": "हिपाशिया\n\nयह विश्व की प्राचीनतम सभ्यताओं में से एक मिश्र की प्रसिद्ध वैज्ञानिक थीं। उसे अरब की प्रथम महिला वैज्ञानिक होने का सम्मान प्राप्त है। उसने पहले एलेक्जेंडरिया में पढ़ाइ की। फिर आगे पढ़ने के लिए वह ग्रीस चली गई। वहाँ से एलेकजेंड्रिया लौटने पर उसका नाम पूरे रोमण साम्राज्य में फैला। वह इसाइयत के प्रसार का आरंभिक दौर था। इस समय धर्म गुरुओं के बीच उस क्षेत्र और वहाँ के लोगों की सोच और उनके विश्वास पर अपना प्रभाव बनाने के लिए होड़ लगी थी। अपनी स्वतंत्र और परिष्कृत सोच के कारण हिपाशिया उन्हें पसंद नहीं आइ। उन्होंने उसकी हत्या कर दी और उसके शव को भी क्षत-विक्षत कर डाला।।\n", "id": "164413", "title": "हिपाशिया"}
{"url": "https://hi.wikipedia.org/wiki?curid=164416", "text": "प्रकाश पन्त\n\nप्रकाश पन्त उत्तराखण्ड के लोकप्रिय रजनेता है। वे राज्य के पहले विधान सभा स्पिकर रहे।\n", "id": "164416", "title": "प्रकाश पन्त"}
{"url": "https://hi.wikipedia.org/wiki?curid=164418", "text": "बिशन सिंह चुफाल\n\nबिशन सिंह चुफाल भारतीय राजनीतिज्ञ हैं। वो भारतीय जनता पार्टी की उत्तराखण्ड इकाई के पूर्व प्रदेशाध्यक्ष हैं। इससे पहले वो राज्य की भुवन चन्द्र खण्डूरी नीत भाजपा सरकार में मंत्री भी रह चुके हैं।\n", "id": "164418", "title": "बिशन सिंह चुफाल"}
{"url": "https://hi.wikipedia.org/wiki?curid=164420", "text": "हर्ता म्यूलर\n\nरोमानिया में १७ अगस्त १९५३ को जन्मीं हर्ता म्यूलर जर्मन उपन्यासकार, कवियित्री और निबंधकार हैं और वे साम्यवादी रोमानिया में निकोलाइ चाउसेस्कु के दमनकारी शासन के दौरान जीवन की कठोर परिस्थितियों का सजीव चित्रण करने के लिए जानी जाती हैं। ८ अक्टूबर २००९, को की गयी एक घोषणा के अनुसार वो वर्ष २००९ की साहित्य के नोबेल पुरस्कार की विजेता हैं।\n", "id": "164420", "title": "हर्ता म्यूलर"}
{"url": "https://hi.wikipedia.org/wiki?curid=164422", "text": "जैक शॉस्तक\n\nजैक विलियम शॉस्तक (जन्म: ९ नवंबर, 1952) एक जीवविज्ञानी हैं और अनुवांशिकी के प्रोफेसर है। उन्हें संयुक्त रूप से चिकित्सा का साल २००९ का नोबेल पुरस्कार देने की घोषणा की गयी है। उन्हें यह पुरस्कार उनकी खोज कि 'कैसे टेलोमेरेज गुणसूत्रों की रक्षा करते हैं' कि लिए दिया गया है।\n", "id": "164422", "title": "जैक शॉस्तक"}
{"url": "https://hi.wikipedia.org/wiki?curid=164425", "text": "गोपबंधु दास\n\nगोपबंधु दास (१८७७-१९२८) ओड़िशा के एक सामाजिक कार्यकर्ता, स्वतंत्रतता संग्राम सेनानी एवं साहित्यकार थे। उन्हें उत्कल मणि के नाम से जाना जाता है। ओड़िशा (उड़ीसा) में राष्ट्रीयता एवं स्वाधीनता संग्राम की बात चलाने पर लोग गोपबंधु दास का नाम सर्वप्रथम लेते हैं। उड़ीसावासी उनको \"दरिद्रर सखा\" (दरिद्र के सखा) रूप से स्मरण करते हैं। उड़ीसा के पुण्यक्षेत्र पुरी में जगन्नाथ मंदिर के सिंहद्वार के उत्तरी पार्श्व में चौक के सामने उनकी एक संगमर्मर की मूर्ति स्थापित है। उत्कल के विभिन्न अंचलों को संघटित कर पूर्णांग उड़ीसा बनाने के लिये उन्हांने प्राणपण से चेष्टा की। उत्कल के विशिष्ट दैनिक पत्र \"समाज\" के ये संस्थापक थे।\n\nगोपबंधु दास का जन्म सन् 1877 ई. में पुरी जिले के सत्यवादी थाना के अंतर्गत \"सुआंडो\" नामक एक क्षुद्र पल्ली (गाँव) में हुआ था। जून, सन् 1928 ई. में केवल 53 वर्ष की अवस्था में उनका देहांत हुआ। यद्यपि जीविका अर्जन के लिये उन्होंने वकालत की, तथापि शिक्षक के जीवन को वे सदा आदर्श जीवन मानते थे। कुछ दिनों तक उन्होंने शिक्षण कार्य किया भी था। अंग्रेजी शासन में पराधीन रहकर भी उन्होंने स्वाधीन शिक्षापद्धति अपनाई थी। बंगाल के शांतिनिकेतन की तरह उड़ीसा के सत्यवादी नामक स्थान में खुले आकाश के नीचे एक वनविद्यालय खोला था और वहाँ बकुलवन में छात्रों को स्वाधीन ढंग से शिक्षा दिया करते थे। उन्हीं की प्रेरणा से उड़ीसा के विशिष्ट जननेता और कवि स्वर्गीय गोदावरीश मिश्र और उत्कल विधानसभा के वाचस्पति (प्रमुख) पंडित नीलकंठ दास ने इस वनविद्यालय में शिक्षक रूप से कार्य किया था।\n\nबचपन से ही गोपबंधु में कवित्व का लक्षण स्पष्ट भाव से देखा गया था। स्कूल में पढ़ते समय ही ये सुंदर कविताएँ लिखा करते थे। सरल और मर्मस्पर्शी भाषा में कविता लिखने की शैली उनसे ही आंरभ हुई। उड़िया सहित्य में वे एक नए युग के स्रष्टा हुए, उसी युग का नाम \"सत्यवादी\" युग है। सरलता और राष्ट्रीयता इस युग की विशेषताएँ हैं। \"अवकाश चिंता\", \"बंदीर आत्मकथा\" और \"धर्मपद\" प्रभृति पुस्तकों में से प्रत्येक ग्रंथ एक एक उज्वल मणि है। \"बंदीर आत्मकथा\" जिस भाषा और शैली में लिखी गई है, उड़ियाभाषी उसे पढ़ते ही राष्ट्रीयता के भाव से अनुप्राणित हो उठते हैं। \"धर्मपद\" पुस्तक में \"कोणार्क\" मंदिर के निर्माण पर लिखे गए वर्णन को पढ़कर उड़िया लोग विशेष गौरव का अनुभव करते हैं। यद्यपि ये सब छोटी छोटी पुस्तकें हैं, तथापि इनका प्रभाव अनेक बृहत् काव्यों से भी अधिक है।\n\n", "id": "164425", "title": "गोपबंधु दास"}
{"url": "https://hi.wikipedia.org/wiki?curid=164427", "text": "कैरोल ग्रीडर\n\nकैरोल ग्रीडर (जन्म: 15 अप्रैल, 1961) जॉन्स हॉपकिंस विश्वविद्यालय में एक आण्विक जीवविज्ञानी हैं। 1984 में उन्होने संयुक्त रूप से एंजाइम टेलोमिरेज की खोज उस समय की थी, जब वो कैलिफोर्निया विश्वविद्यालय बर्कले में एलिजाबेथ ब्लैकबर्न के मातहत काम कर रही थीं। ग्रीडर ने टेलोमेरेस (गुणसूत्रों का छोर), की संरचना पर अनुसंधान का बीड़ा उठाया है। उन्हें 2009 का शरीर विज्ञान या चिकित्सा का नोबेल पुरस्कार संयुक्त रूप से ब्लैकबर्न और जैक शॉस्तक के साथ प्रदान किया गया है। \n", "id": "164427", "title": "कैरोल ग्रीडर"}
{"url": "https://hi.wikipedia.org/wiki?curid=164435", "text": "89\n\nवर्ष 89 (LXXXIX) जूलियन कैलेंडर का (लिंक संपूर्ण कैलेंडर को प्रदर्शित करेगा) गुरूवार को शुरू होने वाला एक सामान्य वर्ष था।\n\n\n\n\n26/02/79च गाँवँ पँडित जी की ढाणी तहसिल औसियाँ जिला जोधपुर राजस्थान भारत\n", "id": "164435", "title": "89"}
{"url": "https://hi.wikipedia.org/wiki?curid=164436", "text": "संतोष यादव\n\nसंतोष यादव भारत की एक पर्वतारोही हैं। वह माउंट एवरेस्ट पर दो बार चढ़ने वाली विश्व की प्रथम महिला हैं। इसके अलावा वे कांगसुंग (Kangshung) की तरफ से माउंट एवरेस्ट पर सफलतापूर्वक चढ़ने वाली विश्व की पहली महिला भी हैं। उन्होने पहले मई १९९२ में और तत्पश्चात मई सन् १९९३ में एवरेस्ट पर चढ़ाई करने में सफलता प्राप्त की।\n\nसंतोष यादव का जन्म जनवरी सन् १९६९ में हरियाणा के रेवाड़ी जिले में हुआ था। उन्होंने महारानी महाविद्यालय जयपुर से शिक्षा प्राप्त की है। सम्प्रति वह भारत-तिब्बत सीमा पुलिस में एक पुलिस अधिकारी हैं। उन्हें सन २००० में पद्मश्री से भी सम्मानित किया गया है।\n\n", "id": "164436", "title": "संतोष यादव"}
{"url": "https://hi.wikipedia.org/wiki?curid=164438", "text": "युनुनोक्टियम\n\nयुनुनोक्टियम एक कृत्रिम तत्व हैं, इसका परमाणु क्रमांक 118 है। युनुनोक्टियम का रासायनिक संकेत Uuo है। आवर्त सारणी में यह तत्व पी-ब्लॉक और सातवें आवर्त में स्थित है। युनुनोक्टियम अठारहवें वर्ग का एक मात्र सदस्य है। इसका परमाणु क्रमांक सबसे ज्यादा है लेकिन अब तक खोजे गए सभी तत्वों में यह सबसे हल्का है।\n", "id": "164438", "title": "युनुनोक्टियम"}
{"url": "https://hi.wikipedia.org/wiki?curid=164439", "text": "औद्योगिक वास्तु\n\nसामान्यत: औद्योगिक वास्तु (Industrial architecture) के अंतर्गत ऐसी इमारतें तथा कारखाने आते हैं जहाँ वस्तुओं का प्रारंभिक निर्माण, उत्पादन, संग्रह और क्रय-विक्रय होता है। ऐसी इमारते हैं : कल-कारखाने, मिल, विद्युत्शक्ति केंद्र, तैलशोधन केंद्र, प्रदर्शन कक्ष, अन्नसंग्राहक (सिलो) और गोदाम इत्यादि। मूलत: इन इमारतों का निर्माण व्यावहारिक ढंग पर होना चाहिए, अर्थात् इनका ढाँचा ऐसा हो जिससे कम से कम खर्च से, स्थान, सामग्री और धन का अपव्यय बचाते तथा कार्यकुशलता को अक्षुण्ण रखते हुए ये उस विशिष्ट उद्देश्य को सिद्ध कर सकें जिसके लिए इनका निर्माण किया जाता है। ये इमारतें और कारखाने जिन लोगों के उपयोग में आते हैं उन्हें पर्याप्त सुरक्षा और अधिक सुख सुविधा प्राप्त हो सके, इसका पूरा ध्यान रखना आवश्यक होता है। आकार प्रकार में भी इन इमारतों को सुसंतुलित, मनोरम और भव्य होना चाहिए।\n\nआरंभ में भारत में औद्योगिक इमारतें मुख्यत: शहतीर, ईंट और पत्थरों से बनती थीं और एकमंजिली ही होती थीं। शहरों में, जहाँ भूमि का मूल्य अपेक्षाकृत बहुत अधिक होता था, ये इमारतें दुमंजिली बनती थीं। तीन या इससे अधिक मंजिलोंवाली इमारतें तो बहुत ही कम थीं। लंबी धरनों के न मिल सकने के कारण छत के नीचे पास-पास खंभे रखने पड़ते थे जिससे इमारत के भीतर का एक बड़ा भाग किसी काम में न आ पाता था। आगे चलकर जब लोहा सुलभ होने पर खंभे इस्पात के ही धरन, कैंचियाँ (ट्रसेज़) और खंभे बनाए जाने लगे जिससे खंभे दूर-दूर रखे जा सकें और काम के लिए कारखाने के भीतर अधिक स्थान मिलने लगा। साथ ही इस्पात के पायों पर खड़े किए गए कई मंजिल के भवनों का निर्माण भी संभव हो सका।\n\nप्रबलित सीमेंट कंक्रीट, अच्छी जाति के इस्पात और ऐल्यूमिनियम की मिश्र धातुओं के विकास से औद्योगिक इमारतों की डिज़ाइन, निर्माण और साज सज्जा में अच्छी प्रगति हुई। टेलीफ़ोन, लिफ़्ट तथा स्वचालित संवहन से इस प्रगति में और तीव्रता आई।\n\nऔद्योगिक इमारतों के निर्माण के लिए उपयुक्त स्थान का चुनाव करते समय निम्नलिखित बातों पर ध्यान देना आवश्यक हैं : विद्युत्शक्ति और जल सस्ता और पर्याप्त मात्रा में मिल सके। आवश्यक मात्रा और संतोषजनक रूप में श्रम सुलभ हो। कच्चे माल और आवश्यक उपकरण को उचित व्यय और सुविधाजनक रीति से प्राप्त करने तथा प्रस्तुत माल को बाहर भेजने के लिए समुद्र या नौसंवहन योग्य नदी, रेल लाइन और पक्की सड़क हो। व्यवसायजन्य रद्दी सामानों के उचित विक्रय की सुविधा हो। भूमि भवननिर्माण योग्य हो और पड़ोस ऐसा हो जिससे भविष्य में उद्योग का कम खर्च से सुविधाजनक एवं संतोषजनक रूप से विस्तार संभव हो सके। युद्धकालीन बमबारी जैसे जोखिमों से बचने के लिए यथासंभव जनाकीर्ण एंव सामरिक महत्व के क्षेत्रों को नहीं चुनना चाहिए।\n\nस्थान की आवश्यकता पर सावधानी से विचार करना चाहिए। विभिन्न एककों की रचना बड़ी सतर्कता से करनी चाहिए जिससे दैनिक कार्यसंचालन में शक्ति का अपव्यय न हो और न स्थान, सामग्री, श्रम या धन की बरबादी हो। आयोजन सरल होना चाहिए जिससे कम से कम खर्च में प्रतिष्ठान में कार्य करनेवालों की कार्यक्षमता अधिक से अधिक बढ़ाई जा सके और उन्हें अधिकतम सुख सुविधा प्राप्त हो सके। जलवायु की स्थिति, वायुप्रवाह की दिशा, वर्षा की मात्रा आदि पर भी उचित ध्यान देना आवश्यक है। इमारतें एकमंजिली हों या कई मंजिलों की, यह उद्योगविशेष की अपनी आवश्यकताओं, भूमि के आपेक्षिक मूल्य, भूमि की स्थिति तथा क्षेत्रफल आदि पर निर्भर है। कई मंजिलोंवाली इमारतों में अग्नि के नियंत्रण के लिए स्वचालित व्यवस्था होनी चाहिए जिससे बीमे का खर्च कम हो। अग्निकांड और संकट के समय निकल भागने का भी उचित प्रबंध आवश्यक है। लिफ़्ट और स्वचालित सोपानों की व्यवस्था भी हो सके तो अच्छा है।\n\nयह ध्यान रखना आवश्यक है कि प्रत्येक विभाग का विस्तार समय आने पर उचित रीति और कम व्यय से किया जा सके और इससे उत्पादन में कोई ह्रास न हो। प्रतिष्ठान के विस्तार के अनुरूप जलपान एवं भोजनगृह, विश्रामकक्ष, शौचालय, बहुमूल्य वस्तुओं को रखने के लिए सुरक्षित स्थान, चिकित्सालय एवं क्रीड़ांगण आदि कल्याणकारी सुविधाएँ भी नितांत अपेक्षित हैं। वास्तु को प्रभावशाली बनाने के लिए भवन के आकार प्रकार, बनावट, सौष्ठव और सम्यक् अनुपात का ध्यान रखना चाहिए। कर्मचारियों की मनोदशा और मानसिक वृत्तियों पर रंगों के आयोजन का बड़ा प्रभाव पड़ता है, जिससे अंतत: उत्पादन के परिमाण और अच्छाई दोनों प्रभावित होते हैं। प्रतिष्ठान की भीतरी दीवालों की रँगाई हल्के रंगों से या सफेद होनी चाहिए। इमारतों में रोशनी की पर्याप्त व्यवस्था होनी चाहिए जिससे निरंतर एकरूप प्रकाश मिल सके, किंतु चकाचौंध न उत्पन्न हो। प्राकृतिक प्रकाश का अधिकतम लाभ उठाना चाहिए। रात के समय कृत्रिम प्रकाश के रूप में बिखरकर आया बिजली का श्वेत प्रकाश अपेक्षित होता है। प्राय: विद्युन्नलिकाएँ (फ़्लुओरेसेंट ट्यूब लाइट) सर्वाधिक सुविधाजनक होती हैं। इसके लिए प्राकृतिक और कृत्रिम दोनों प्रकार की व्यवस्थाएँ की जा सकती हैं। तंबाकू, औषध और वस्त्रोद्योग जैसे प्रतिष्ठानों में, जहाँ ताप एवं आर्द्रता का नियंत्रण और धूलिकणों का दूर रखना बहुत आवश्यक होता है, वायु अनुकूलन की भी व्यवस्था करनी पड़ती है। औद्योगिक इमारतों का निर्माण अग्निसह होना चाहिए।\n\nकुछ देशों में कारखानों की वृद्धि इतनी अधिक हुई है कि शहरों में उनका बनाना असंभव हो गया है। इसलिए बड़े कारखाने शहर से दूर बनाए जाते हैं और पास में ही कार्यकर्ताओं के लिए गृह, पाठशाला, उद्यान, अस्पताल, बाजार, सिनेमा आदि सभी विशेष रूप से बनाए जाते हैं। इस प्रकार प्रत्येक कारखाना एक छोटा सा नगर ही हो जाता है।\n\nकार्यालयों के लिए भवन भी औद्योगिक वास्तु के अंतर्गत गिने जाते हैं। विदेशों में कुछ इतने बड़े कार्यालय हैं कि वे तीस मंजिलें या इससे भी ऊँचे बनाए गए हैं। इस्पात के ढाँचे के आविष्कार के पहले ऐसे ऊँचे कार्यालयों के निम्नतम खंड में जगह बिलकुल नहीं बचती थी, क्योंकि आवश्यक दृढ़ता के लिए दीवारें बड़ी मोटी बनानी पड़ती थीं। उदाहरणत:, 348 फुट ऊँचे एक कार्यालय के निम्नतम खंड की दीवारें 20 फुट मोटी थीं। सन् 1884 में पहली बार ऐसा भवना बना जिसमें इस्पात का कंकाल था और सब छतों और सामान का बोझ इसी कंकाल पर टिका था। इसमें दीवारें बहुत पतली थीं और उनका भी भार कंकाल पर ही सँभला हुआ था। पीछे इस्पात के गर्डरों को लवंगित (रिवेट) करने के बदले वेल्डिंग जोड़ने का उपयोग होने लगा। तब वांछित दृढ़ता के लिए बहुत हल्के कंकालों का ही प्रयोग होने लगा और बहुत ऊँचे भवन बनने लगे। परंतु बहुत ऊँचे भवनों में इतने एलिवेटरों की आवश्यकता पड़ने लगी कि बहुत सा उपयोगी स्थान उन्हीं में लग जाता था। अब स्वयंचल (ऑटोमैटिक) एलीवेटरों के प्रयोग से इस समस्या का भी हल निकल आया है।\n\nभवनों को अग्निसह (फ़ायर प्रूफ़) बनाने के लिए आवश्यक है कि इस्पात के गर्डर आदि सीमेंट-कंक्रीट में दबे रहें, अन्यथा भवन के भीतर रखे समान के जलने पर वे तप्त होकर नरम पड़ जाते हैं और भवन गिर पड़ता है।\n\nप्रकाश अधिक आ सके, इस अभिप्राय से कभी-कभी काँच की ईंटों से दीवार बना दी जाती है। यदि ऐसा न भी किया जाए तो काँच लगी बड़ी खिड़कियों से काम लिया जाता है। कंकालयुक्त भवनों में दीवारों पर तो कोई बोझ रहता नहीं, इसलिए उनको प्राय: काँच से ही भरना संभव होता है। विदेशों में बहुत से कारखानों में दीवार का 90 प्रतिशत काँच होता है; परंतु भारत में धूप से भी बचना रहता है; इसलिए इतना काँच नहीं लगाया जा सकता। कंकालयुक्त भवनों में खंभों के बीच 30 फुट व् 60 फुट का स्थान सुगमता से रखा जा सकता है। हवाई जहाज के कारखानों में इससे भी बड़े चौके (स्तंभ-रहित स्थान) रखे जाते हैं। द्वितीय विश्वयुद्ध के बाद इंग्लैंड में बने एक कारखाने में 358 फुट व् 420 फुट चौके हैं। ऐसे भवनों पर पड़े गर्डर सादे नहीं, कैंची (ट्रस) या पुलों पर प्रयुक्त कंकालमय गर्डर की तरह या मेहराब होते हैं।\n\nपिछले विश्वयुद्ध में इसकी भी आवश्यकता पड़ी कि औद्योगिक भवन शीघ्रता से बनें। तब ऐसी निर्माण रीतियाँ निकाली गईं कि वर्षों का काम सप्ताहों में होने लगा। सफलता प्रामाणिक नाप के अवयवों और ब्यारों से मिली। उदाहरणत: सब कारखानों में विशिष्ट नापों के कक्ष बनते थे और दरवाजे, खिड़कियाँ आदि विशेष नापों के और विशेष मेलों के ही लगाए जाते थे।\n\n", "id": "164439", "title": "औद्योगिक वास्तु"}
{"url": "https://hi.wikipedia.org/wiki?curid=164440", "text": "बेंगलोर महानगर परिवहन निगम\n\nबेंगलुरु महानगर परिवहन निगम (BMTC) वह एजेन्सी है जो भारत के बंगलुरु में सार्वजनिक परिवहन की बस सेवा को संचालित करती है। जनवरी 2006 में भारत में अंतरशहर वोल्वो B7RLE बसों का प्रारंभ करने वाला भारत का पहला सार्वजनिक क्षेत्र का उपक्रम होने के कारण यह बहुत प्रसिद्ध है। सन् 2009 में जून की पहली तारीख को अपनी पहली वर्षगांठ मनाने के लिए कर्नाटक सरकार और बैंगलोर महानगर परिवहन निगम ने गरीबों के लिए अटल सारिगे नामक बस सेवा शुरू की। इस सेवा का उद्देश्य समाज के आर्थिक रूप से पिछड़े वर्गों को नजदीकी मुख्य बस केंद्र तक कम लागत संयोजकता (कनेक्टिविटी) प्रदान करना है।\n\n", "id": "164440", "title": "बेंगलोर महानगर परिवहन निगम"}
{"url": "https://hi.wikipedia.org/wiki?curid=164442", "text": "जलावन\n\nजलावन वह सामग्री होती है जिसका उपयोग उसे जलाकर उष्मा उत्पन्न करने के लिए किया जाता है। जलावन को दूसरे शब्दों में कार्बनिक ईंधन भी कह सकते हैं पर कोयला और तेल जैसे पदार्थ जलावन की श्रेणी में नहीं आते. जलावन मुख्यत: लकड़ी और जंगल से प्राप्त होने वाले उत्पाद जैसे घास, सरकंडे नारियल की जटा आदि होते हैं।", "id": "164442", "title": "जलावन"}
{"url": "https://hi.wikipedia.org/wiki?curid=164443", "text": "रामानुजन-नागेल समीकरण\n\nगणित में संख्या सिद्धान्त के अन्तर्गत रामानुजन-नागेल समीकरण (Ramanujan–Nagell equation) चरघातांकी डियोफैंटीय समीकरण का एक विशेष रूप है।\n\nको रामानुजन-नागेल समीकरण कहते हैं। इसका \"n\" तथा \"x\" के लिये प्राकृतिक संख्या में हल तब सम्भव है जब -\n\nइस हल का अनुमान सन् १९१३ में भारतीय गणितज्ञ श्रीनिवास रामानुजन ने किया था जिसे स्वतंत्र रूप से सन् १९४३ में नार्वे के गणितज्ञ विल्हेल्म लंगग्रीन (Wilhelm Ljunggren (1905–1973)) ने प्रस्तावित किया था। तत्पश्चात नार्वे के ही गणितज्ञ ट्रिग्वे नागेल (Trygve Nagell (1895–1988)) ने उसके कुछ ही समय बाद सिद्ध कर दिखाया। \n\n\n", "id": "164443", "title": "रामानुजन-नागेल समीकरण"}
{"url": "https://hi.wikipedia.org/wiki?curid=164444", "text": "व्यक्तियों के नाम से प्रसिद्ध वैज्ञानिक समीकरण\n\nयह उन समीकरणों की सूची है जिनका नाम किसी व्यक्ति के नाम पर रखे गये हैं। \n\n\n", "id": "164444", "title": "व्यक्तियों के नाम से प्रसिद्ध वैज्ञानिक समीकरण"}
{"url": "https://hi.wikipedia.org/wiki?curid=164447", "text": "इस्सस का युद्ध\n\nइस्सस का युद्ध ईरान के राजा दारा और और सिकंदर के बीच हुआ था। यह युद्ध 333 ई.पू. के अक्टूबर/नवम्बर में दक्षिणी अनातोलिया में हुआ था। इसमें सिकन्दर की सेना विजयी रही थी। \n\nसीरिया में फ़रात नदी से थोड़ी दूर पर मिरियांद्रस के पास अलेग्ज़ांद्रिया था वहीं उत्तर की ओर इस्सस के मैदान में दारा की फौजें खड़ी थीं और दक्खिन की ओर अपने रिसालों और पैदलों के साथ मकदूनिया का राजा सिकंदर डटा था। दारा की सेनाएँ देली की धारा के दोनों ओर चलकर ग्रीक सेना पर हमले के लिए बढ़ीं। इधर सिकंदर ने दारा की हरावल पर हमला किया। हरावल टूट गई। ईरानी सेना बड़ी संख्या में मारी गई। दियोदोरस और प्लूतार्क ने यह संख्या 1 लाख 10 हजार बताई है। मृत मकदूनियाई सैनिकों की संख्या साढ़े चार सौ ही बताई जाती है जिसे सहीं नहीं माना जाता। \n\nईरान के विरुद्ध सिकंदर का यह पहला अभियान था, अंतिम अभियान 331 ई.पू. में हुआ। दारा के पूर्वजों ने कभी ग्रीस पर चढ़ाई कर एथेंस को जला डाला था और ईरान की विजय करते समय सिकंदर भूला न था कि उसे ईरान और उसके सम्राट् के प्रतिनिधि दारा तृतीय से बदला लेना है। ईरान की राजधानी पर्सिपोलिस को जलाकर उसने एथेंस का बदला लिया पर वह अरबला की लड़ाई के बाद हुआ जो बाख्त्री पर उसके हमले के पहले ईरान के विरुद्ध अंतिम अभियान था।\n\nइस्सस के युद्ध में ईरान के विध्वंस का आरंभ था जिसके परिणाम में सीरिया से हिंदूकुश और आमू दरिया तक एशिया की जमीन सिकंदर के अधिकार में आ गई। इस्सस के युद्ध ने प्रमाणित कर दिया कि शत्रु की सेना की संख्या चाहे जितनी बड़ी हो, विजय संख्या से नहीं, सैन्य संचालन के कौशल से होती है। दारा के पास संख्या थी, सिकंदर के पास रणकौशल था।\n\n", "id": "164447", "title": "इस्सस का युद्ध"}
{"url": "https://hi.wikipedia.org/wiki?curid=164448", "text": "जुलियस सीजर (नाटक)\n\nजूलियस सीज़र अंग्रेजी भाषा का एक दुःखान्त नाटक है। शेक्सपियर ने इसे अपने साहित्यिक जीवन के तीसरे काल सन् 1601 से 1604 ई. के बीच लिखा था, तथा उसमें निराशा, वेदना और तिक्तता अधिक मिलती है।\n\nमूलतः यह एक राजनीतिक नाटक है। इसमें स्त्री पात्रों का विशेष महत्त्व नहीं है, किन्तु फिर भी यह अपने बहुपात्रों को लेकर भी एक आकर्षक नाटक है। इसमें राज्य, प्रजा और स्वतन्त्रता के प्रश्न पर गहरा विवेचन किया गया है।\n\nब्रूटस का खलनायकत्व ऐसी कुशलता से विचित्र है कि उसे देखकर घृणा नहीं होती किन्तु वेदना से हमारा हृदय व्याकुल हो उठता है। सीज़र तो बीच में ही मर जाता है, किन्तु लेखक ने अन्त तक ऐसा चित्रण किया है कि मरने पर भी वह हमारी आँखों के सामने रहता है और इस प्रकार नायक की अनुपस्थिति में भी नायक अनुपस्थित-सा नहीं दिखाई देता।\n\n‘जूलियस सीज़र’ मनुष्यों के स्वार्थों और आवेशों का ही नहीं, न्याय और सापेक्ष सत्यों का अत्यन्त आकर्षक प्रदर्शन है।\n\nकथा का स्रोत सर टामस नार्थ द्वारा अनूदित ‘प्लूटार्क की सीज़र, ब्रूटस तथा ऐण्टोनी की जीवनियाँ’ नामक पुस्तक से लिया गया है; प्लूटार्क ईसवी पहली शती का यूनानी लेखक था। उसने अनेक प्रसिद्ध ग्रीक तथा रोम-निवासियों के जीवन-चरित्र लिखे थे। सर टामस ने प्लूटार्क की ग्रीक भाषा की रचना के एक फ्रेंच अनुवाद से किया था। फ्रेंच अनुवादक का नाम जेक्विस अमयोत् था। वह अक्ज़ियर का पादरी था। इसी स्रोत से कथाएँ लेकर शेक्सपियर ने अपने तीन नाटक लिखे - जूलियस सीज़र, ऐण्टोनी एण्ड क्लियोपैट्रा तथा कोरियोलैनस। 1578 ई. में अनूदित 'गृह-युद्ध' नाटक तथा एपियन के इतिहास से भी ‘जूलियस सीज़र’ में मदद ली गई है। कुछ लोगों का मत है, शेक्सपियर से पूर्व स्टर्लिंग ने अंग्रेज़ी में जूलियस सीज़र कथानक पर नाटक लिखा था।\n", "id": "164448", "title": "जुलियस सीजर (नाटक)"}
{"url": "https://hi.wikipedia.org/wiki?curid=164449", "text": "इंका सभ्यता\n\nइंका दक्षिण अमेरीका के मूल निवासिओं (रेड इण्डियन जाति) की एक गौरवशाली उपजाति थी। इंका प्रशासन के सम्बन्ध में विद्वानों का ऐसा मत है कि उनके राज्य में वास्तविक राजकीय समाजवाद (स्टेट सोशियलिज्म) था तथा सरकारी कर्मचारियों का चरित्र अत्यंत उज्वल था। इंका लोग कुशल कृषक थे। इन्होंने पहाड़ियों पर सीढ़ीदार खेतों का प्रादुर्भाव करके भूमि के उपयोग का अनुपम उदाहरण प्रस्तुत किया था। आदान-प्रदान का माध्यम द्रव्य नहीं था, अत: सरकारी करों का भुगतान शिल्पों की वस्तुओं तथा कृषीय उपजों में किया जाता था। ये लोग खानों से सोना निकालते थे, परंतु उसका मंदिरों आदि में सजावट के लिए ही प्रयोग करते थे। ये लोग सूर्य के उपासक थे और ईश्वर में विश्वास करते थे। \n\nसन् ११०० ई. तक इंका लोग अपने पूर्वजों की भान्ति अन्य पड़ोसियों के जैसा जीवन ही व्ययतीत करते थे, परंतु लगभग सन् ११०० ई. में कुछ परिवार कुसको घाटी में पहुँचे जहाँ उन्होंने आदिम निवासियों को परास्त करके कुज़्को नामक नगर का शिलान्यास किया। यहाँ उन्होंने लामा नामक पशु के पालन के साथ-साथ कृषि भी आरंभ की। कालांतर में उन्होंने टीटीकाका झील के दक्षिण पश्चिम में अपने राज्य को प्रशस्त किया। सन् १५२८ ई. तक उन्होंने पेरू, ईक्वाडोर, चिली तथा पश्चिमी अर्जेंटीना पर भी अधिकार कर लिया। परन्तु यातायात के साधनों के अभाव में तथा गृहयुद्ध के कारण इंका साम्राज्य छिन्न-भिन्न हो गया।\n\n\n", "id": "164449", "title": "इंका सभ्यता"}
{"url": "https://hi.wikipedia.org/wiki?curid=164451", "text": "कज़ाख़िस्तान तेंगे\n\nतेंगे कज़ाख़िस्तान की मुद्रा है। यह 100 तीन में विभाजित है। इसका चलन 15 नवम्बर 1993 को सोवियत रूबल (1 तेंगे = 500 सोवियत रूबल) के स्थान पर शुरू किया गया था।। इसका ISO-4217 कोड KZT है। कजाख और अन्य भाषाओं तुर्कीक भाषाओं में तेंगे शब्द का अर्थ तराजू होता है। शब्द का मूल तुर्कीक शब्द teğ है, जिसका अर्थ है बराबर।\n\nसोवियत संघ के विघटन के बाद बने सीआईएस देशों में कज़ाख़िस्तान अंतिम देश था, जिसने राष्ट्रीय मुद्रा जारी की। 1991 में डिजाइनरों के एक विशेष समूह बनाया गया, जिसने 12 नवम्बर 1993 को कज़ाख़िस्तान राष्ट्रपति ने कज़ाख़िस्तान गणराज्य के राष्ट्रीय मुद्रा शुरू करने के एक फरमान जारी किया। 15 नवम्बर 1993 को तेंगे प्रचलन में लाया गया। इस प्रकार से 15 नवम्बर को कजाखस्तान गणराज्य के राष्ट्रीय मुद्रा दिवस के रूप में मनाया जाता है। 1995 में कज़ाख़िस्तान में टकसाल खोला गया। तेंगे के नोटों की पहली खेप की छपाई ब्रिटेन में हुई थी और सिक्कों की पहली खेप जर्मनी में ढाली गई थी।\n", "id": "164451", "title": "कज़ाख़िस्तान तेंगे"}
{"url": "https://hi.wikipedia.org/wiki?curid=164452", "text": "प्लूटार्क\n\nप्लूटार्क (मूल नाम - प्लूटार्कोस ; यूनानी - Πλούταρχος) यूनान का इतिहासकार, जीवनी लेखक एवं निबन्धकार था। उसकी 'पैरेलेल लाइव्स' (Parallel Lives) और 'मोरालिया' (Moralia) नामक कृतियाँ प्रसिद्ध हैं। उसका काल ४६ ईसवी से १२० ईसवी के मध्य रहा। वह डेल्फी के लगभग बीस मील पूर्व में एक प्रभावशाली परिवार में जन्मा था।\n\n\n", "id": "164452", "title": "प्लूटार्क"}
{"url": "https://hi.wikipedia.org/wiki?curid=164456", "text": "नोबेल पुरस्कार विजेताओं की सूची\n\nनोबेल पुरस्कार हर वर्ष रॉयल स्वीडिश एकेडमी ऑफ साइंसेस, द स्वीडिश एकेडमी, द कारोलिंस्का इंस्टीट्यूट, एवं द नॉर्वेजियन नोबेल कमिटी द्वारा उन लोगों और संस्थाओं को प्रदान की जाती है जिन्होंने रसायनशास्त्र, भौतिकीशास्त्र, साहित्य, शांति, एवं औषधीविज्ञान के क्षेत्र में अद्वितीय योगदान दिया हो। नोबेल पुरस्कारों की स्थापना अल्फ्रेड नोबेल के वसीयतनामे के अनुसार १८९५ में हुई। वसीयतनामे के मुताबकि नोबेल पुरस्कारों का प्रशासकीय कार्य नोबेल फाउंडेशन देखेगा। अर्थशास्त्र के क्षेत्र में नोबेल पुरस्कारों की शुरुआत १९६८ में स्वीडन की केंद्रीय बैंक स्वेरिंज रिक्सबैंक द्वारा हुई। यह पुरस्कार अर्थशास्त्र के क्षेत्र में अद्वितीय कार्य करने वाले लोगों और संस्थाओं को हर वर्ष दिया जाता है। प्रत्येक पुरस्कार एक अलग समिति द्वारा प्रदान किया जाता है। द रॉयल स्वीडिश एकेडमी ऑफ साइंसेस भौतिकी, अर्थशास्त्र और रसायनशास्त्र में, कारोलिंस्का इंस्टीट्यूट औषधी के क्षेत्र में, नॉर्वेजियन नोबेल समिति शांति के क्षेत्र में पुरस्कार प्रदान करती है। प्रत्येक पुरस्कार विजेता को एक मेडल, एक डिप्लोमा, एक मोनेटरी एवार्ड प्रदान की जाती है।\n\nवर्ष १९०१ में, पहले नोबेल पुरस्कार विजेता को पुरस्कार के रूप में १५०,७८२ स्वीडिश क्रोन दिए गए, जो 2007 के मुताबिक 7,731,004 स्वीडिश क्रोन के बराबर है। वर्ष 2008 में, विजेताओं को पुरस्कार में १०,०००,००० स्वीडिश क्रोन की राशि पुरस्कार में दी गई पुरस्कार Stockholm में 10 दिसम्बर को आयोजित एक समारोह में प्रदान किया जाता है। 10 दिसम्बर को ही अल्फ्रेड नोबेल का निधन हुआ था। वर्ष 2008 तक 789 लोगों और 20 संस्थाओं को नोबेल पुरस्कार प्रदान किया जा चुका है, इसमें 62 अर्थशास्त्र में पुरस्कार पाने वाले भी शामिल हैं। चार नोबेल पुरस्कार विजेताओं को उनके सरकारों द्वारा पुरस्कार स्वीकार करने की अनुमति नहीं मिली। एडोल्फ हिटलर ने तीन जर्मनों, रिचर्ड कुहन (रसायनशास्त्र, 1938), अडोल्फ बुटेनंट (रसायनशास्त्र, 1939), एवं गरहार्ड डोमाग्क (औषधी, 1939) और सोवियत यूनियन की सरकार ने बोरिस पास्टेरनक (साहित्य, 1958) को पुरस्कार नहीं लेने के लिए दबाव डाला। दो नोबेल पुरस्कार विजेताओं जीन-पॉल सारत्रे (साहित्य, 1964) और ली डक थो (शांति, 1973) ने पुरस्कार लेने से इनकार कर दिया। सारत्रे ने किसी भी आधिकारिक सम्मान को लेने से इनकार किया तो ली डक थो ने वियतनाम में खराब स्थिति के कारण पुरस्कार से इनकार कर दिया। छह विजेताओं ने एक से अधिक बार नोबेल पुरस्कार जीता। इनमें, द इंटरनेशनल कमिटी ऑफ द रेड क्रॉस सोसाइटी ने तीन बार नोबेल शांति पुरस्कार जीता, जो किसी अन्य से ज्यादा है। 809 नोबेल विजताओं में 35 महिलाएं शामिल हैं। पहली महिला नोबेल पुरस्कार विजेता मेरी क्यूरी थी, जिन्होंने 1903 में भौतिकी के लिए नोबेल पुरस्कार प्रदान किया गया।. वर्ष 1940 और 1942 में द्वितीय विश्वयुद्ध के कारण पुरस्कार नहीं दिए गए।\n\n!वर्ष\n!width=16%|भौतिकी में नोबेल विजेताओं की सूची\n!width=16%|रसायनशास्त्र में नोबेल विजेताओं की सूची\n!width=16%|औषधी में नोबेल पुरस्कार विजेताओं की सूची\n!width=16%|साहित्य में नोबेल विजेताओं की सूची\n!width=16%|शांति में नोबेल विजेताओं की सूची\n!width=15%|अर्थशास्त्र में नोबेल विजेताओं की सूची\n\n", "id": "164456", "title": "नोबेल पुरस्कार विजेताओं की सूची"}
{"url": "https://hi.wikipedia.org/wiki?curid=164457", "text": "संत मत\n\nलगभग 13 वीं सदी के बाद से भारतीय उपमहाद्वीप के उत्तरी भाग में “संत मत” एक ढीले ढंग से जुड़ा गुरुओं का एक सहयोगी समूह था जिसे बहुत प्रसिद्धि मिली। धर्म ब्रह्म विज्ञान के तौर पर उनकी शिक्षाओं की विशेषता यह है कि वे अंतर्मुखी और प्रेम भक्ति के एक दैवीय सिद्धांत से जुड़े हैं और सामाजिक रूप से वे एक समतावादी गुणों वाले सिद्धांत से जुड़े हैं जो हिंदु धर्म की जाति प्रथा के विरुद्ध है और हिंदू - मुस्लिम के अंतर के भी विरुद्ध है।\nसंत परंपरा को मुख्यत: दो समूहों में बांटा जा सकता है: पंजाब, (राजस्थान और उत्तर प्रदेश) क्षेत्र के संतों का उत्तरी समूह जिसने अपनी अभिव्यक्ति मुख्यत: बोलचाल वाली हिंदी में की और दक्षिणी समूह जिसकी भाषा पुरातन मराठी है और जिसका प्रतिनिधित्व नामदेव और महाराष्ट्र के अन्य संत करते हैं।\n\n'संत मत' का अर्थ है - 'संतों का मार्ग', 'सत्य का मार्ग', 'सही और आशावादी पथ' या 'संतों की राय'. 'संत' शब्द संस्कृत की धातु 'सद्' से बना है और कई प्रकार से प्रयोग हआ है (सत्य, वास्तविक, ईमानदार, सही). इसका मूल अर्थ है 'सत्य जानने वाला' या 'जिसने अंतिम सत्य अनुभव कर लिया हो। ' 'संत' शब्द से अर्थ आम तौर पर एक अच्छे व्यक्ति से लिया जाता है लेकिन इसका विशेष अर्थ मध्यकालीन भारत के संत कवियों से ही लिया जाता है।\n\nसंत मत आंदोलन एकरूप नहीं था और इसमें संतों का अपना सामाजिक-धार्मिक व्यवहार शामिल था जो कि हजार वर्ष पहले भगवद्गीता में वर्णित भक्ति पर आधारित था। उनकी अपनी साझी कुछ रूढ़ियाँ आपस में और उन परंपराओं के अनुयायिओं में भी साझी थीं जिन्हें उन्होंने चुनौती दी थी। इस प्रकार संत मत विशिष्ट धार्मिक परंपरा के बजाय आध्यात्मिक व्यक्तित्वों का ऐसा विविधतापूर्ण समूह प्रतीत होता है जो एक सामान्य आध्यात्मिक मूल को स्वीकार करता है।\n\nइस आंदोलन की सीमाएँ संभवत: संप्रदायवादी नहीं थीं और इसमें जाति और पूजा-पद्धति की ब्राह्मण अवधारणाएँ भी नहीं थीं। संत कवियों ने अपनी वाणी बोलचाल की भाषा में लिखे काव्य में कही जो उन्होंने हिंदी और मराठी जैसी स्थानीय भाषाओं में सामान्य जन को संबोधित की। उन्होंने ईश्वर नाम को सच्चा रक्षक कहा और धार्मिक आडंबरों को मूल्यहीन कह कर खारिज कर दिया। उन्होंने इस विचार को स्थापित किया कि धर्म, ईश्वर के प्रति समर्पण का विषय है जो कि हृदय में बसता है।\".\n\nउत्तर भारतीय संतों की पहली पीढ़ी जिसमें कबीर और रविदास शामिल हैं 15वीं शताब्दी के मध्य में बनारस में पैदा हुए. उनसे पूर्व 13वीं और 14वीं शताब्दी में दो मुख्य व्यक्तित्व नामदेव और रामानंद हुए. संत मत परंपरा के अनुसार रामानंद वैष्णव साधु थे जिन्होंने कबीर, रविदास और अन्य संतों को नाम दान दिया। रामानंदी भिक्षुओं की परंपरा, उसके बाद के अन्य संत और बाद के सिखों द्वारा रामानंद की कथा को अलग-अलग तरह से बताता है। इतनी जानकारी मिलती है कि रामानंद ने सभी जातियों से शिष्य स्वीकार किए, यह एक ऐसा तथ्य है जिसका रूढ़िवादी हिंदुओं ने उस समय विरोध किया था। संत मत के अनुयायी मानते हैं कि रामानंद के शिष्यों ने संतों की पहली पीढ़ी तैयार की। \n\nइन संतों ने एक संकृति का विकास किया जो समाज में हाशिए पर पड़े मनुष्यों के निकट थी जिसमें महिलाएँ, दलित, अछूत और अतिशू्द्र शामिल थे। कुछ अधिक प्रसिद्ध संतों में नामदेव (जन्म :सन् 1269), कबीर ((जन्म :सन् 1398), नानक ((जन्म :सन् 1469), सूरदास ((जन्म :सन् 1478), मीरा बाई ((जन्म :सन् 1504), तुलसीदास ((जन्म :सन् 1532) और तुकाराम ((जन्म :सन् 1606) शामिल हैं।.\n\nसंतों की पंरपरा गैर-संप्रदायवादी रही यद्यपि माना जाता है कि कई संत कवियों ने अपने संप्रदाय स्थापित किए। इनमें से कइयों के नाम के साथ संत जुड़ा है लेकिन उनके शिष्यों ने आगे चल कर कबीर पंथ, दादू पंथ, दरिया पंथ, अद्वैत मत, आध्यात्मिकता का विज्ञान (www.sos.org) और राधास्वामी जैसे पंथ चलाए.\n\nधार्मिक हिंदुओं के एक अल्प समुदाय ने ही औपचारिक रूप से संत मत का अनुगमन किया है। परंतु इस परंपरा का सभी संप्रदायों और जातियों पर बहुत प्रभाव पडा़ है। मीरा बाई जैसे बीते संतों के भजन (भक्ति गीतों) को भारत और विश्व भर में हिंदु जातियों में काफी सुना जाता है। मध्यकालीन और आधुनिक भरत में केवल संत परंपरा ही है जिसने सफलतापूर्वक हिंदू और मुस्लिम सीमाओं को तोड़ा है। जूलियस जे. लिप्नर ने जोर दे कर कहा है कि संतों की धार्मिक शिक्षाओं ने कई हिंदुओं के जीवन का उत्थान किया है और उसने उसे स्वतंत्रतादायिनी कहा है।\n\nसंत मत परंपरा में जिंदा गुरु को महत्व दिया जाता है जिसे सत्गुरु या 'पूर्ण गुरु' जैसे सम्मान सूचक शब्दों के साथ संबोधित किया जाता है।\n\nमाना जाता है कि मध्यकालीन सूफी कवियों यथा जलाल अल-दीन मोहम्मद रूमी और सिंधी कवियों और संत मत कवियों के बीच बहुत समानता है।\n\nउत्तर भारत का राधास्वामी आंदोलन अपने आप को संतमत पंरपरा और धार्मिक प्रयास का मुख्य निधान मानता है और स्वयं को संत परंपरा के जीवित अवतार की भांति प्रस्तुत करता है। सबसे अधिक उल्लेखनीय राधास्वामी सत्संग ब्यास है, जो ब्यास नदी के किनारे पर स्थित है और जिसके वर्तमान जीवित गुरु गुरिंदर सिंह हैं। मार्क ज्यर्गंसमेयेर के अनुसार ऐसा दावा कबीर पंथी, सिख और अन्य आंदोलनों द्वारा भी किया जाता है जो आज की वैध संत मत परंपरा से अंतर्दृष्टि प्राप्त कर रही हैं। डेविड सी. लेन ने बाबा फकीर चंद के दैवी रूप प्रकट होने से संबंधित फकीर के 'न जानने' के कथन को 'चंदियन प्रभाव' के रूप में निरूपित किया है। फकीर ने इसे अनुयायियों के मन का ही खेल कहा और रूप प्रकट होने को माया बताया। यह संतमत की कई धारणाओं को तोड़ता है।\n\nगुरु महाराज जी (प्रेम रावत) और डिवाइन लाइट मिशन (एलेन विटाल) को जे. गोर्डन मेल्टन, लूसी डू पर्टीज़ और विशाल मंगलवाड़ी संत मत परंपरा का मानते हैं परंतु रॉन ग्रीव्ज़ इस लक्षण-वर्णन के विरोधी हैं। 20वीं सदी के एकंकार Eckankar धार्मिक आंदोलन को भी डेविड सी. लेन ने संत मत परंपरा की ही शाखा माना है। जेम्स आर. ल्यूइस ने इन आंदोलनों को \"नए संदर्भ में पुराने विश्वास की अभिव्यक्ति\" कहा है।\n\nवर्तमान में सन्तमत परम्परा अपने शुद्द स्वरुप में सन्तमत अनुयायी आश्रम वारानसी में प्रवाहित है। \n\n\nor www.skrm.org - For information regarding Sant Mat browse these websites.\n\n", "id": "164457", "title": "संत मत"}
{"url": "https://hi.wikipedia.org/wiki?curid=164463", "text": "व्यावसायिक शिक्षा\n\n'जन‍ शिक्षण संस्‍थान (जेएसएस)' भारत सरकार के मानव संसाधन विकास मंत्रालय के स्कूल शिक्षा एवं साक्षरता विभाग द्वारा प्रायोजित है। इसका उद्देश्य 15 साल से 35 साल तक के युवाओं को अनौपचारिक व्यावसायिक प्रशिक्षण प्रदान करके स्वावलंबी बनाना है। \nइस संगठन का कार्य शहरी / ग्रामीण जनसंख्‍या, विशेषकर नए साक्षरों, अर्ध साक्षर, अनु. जाति, अनु. जनजाति, महिला और बालिकाओं, झुग्‍गी - झोंपडियों के निवासियों, प्रवासी कामगारों आदि के लिए सामाजिक आर्थिक रूप से पिछड़े और शैक्षिक रूप से अलाभ प्राप्‍त समूहों के लिए शैक्षिक, व्‍यावसायिक और व्‍यावसायिक विकास करना है। \nवर्तमान में देश में 221 जेएसएस हैं, जहां असंख्‍य व्‍यावसायिक कार्यक्रम चलाए जा रहे हैं। विभिन्न प्रशिक्षणों के लिए अलग-अलग अवधि होती है। लगभग 380 व्‍यावसायिक पाठ्यक्रम इन संस्‍थानों द्वारा प्रस्‍तावित किए जाते हैं। ट्रेड/पाठ्यक्रम जिनके लिए प्रशिक्षण दिए जाते हैं, उनमें कटाई, सिलाई और परिधान बनाना, बुनाई और कढ़ाई, सौन्‍दर्य वर्द्धन और स्‍वास्‍थ्‍य देखभाल, हस्‍तशिल्‍प, कला, चित्रांकन और चित्रकारी, इलेक्‍ट्रोनिक, बेल्डिंग, मोबाइल फोन रिपेयरिंग, आटोमोबाइल्स, मधुमक्खी पालन, मशरूम उत्पादन, फूलों की खेती, कृमि खाद, आदि शामिल हैं। \nसालाना लगभग 17 लाख युवा विभिन्न ट्रेडों में प्रशिक्षण प्राप्त करते हैं। \nजन शिक्षण संस्थान बोकारो ने मिट्टी की डिजाइनर टाइल्स निर्माण का अपने किस्म का अनूठा कोर्स चला रखा है। इसके साथ ही भिक्षाटन करके जीवन-यापन करने वालों को हुनरमंद बनाकर उन्हें स्वावलंबी बनाने का महत्वाकांक्षी अभियान शुरू किया गया है। \nअन्य जन शिक्षण संस्थान भी खासतौर से दक्षिण भारत के संस्थान अनूठे कार्यक्रम चलाकर समाज के अंतिम जन को स्वावलंबी बनाने के अभियान में जुटे हैं।\n", "id": "164463", "title": "व्यावसायिक शिक्षा"}
{"url": "https://hi.wikipedia.org/wiki?curid=164469", "text": "डेविड सी. लेन\n\nडेविड क्रिस्टोफर लेन का जन्म 29 अप्रैल 1956 में, बर्बैंक, कैलीफोर्निया में हुआ और वे वाल्नेट, कैलीफोर्निया के माऊंट सैन एंटोनियो कालेज में दर्शनशास्त्र और समाजशास्त्र के प्रोफेसर हैं। इन्हें अपनी पुस्तक 'द मेकिंग ऑफ अ स्पिरीचुअल मूवमेंट: द अनटोल्ड स्टोरी ऑफ पॉल ट्विचटेल एंड एकंकार' में एकंकार (En-Eckankar) को संप्रदाय के तौर पर और उसके संस्थापक को साहित्यिक चोरी के लिए पहचानने के लिए सबसे अधिक जाना जाता है। भारत में इन्हें नए धार्मिक आंदोलनों विशेषकर राधास्वामी मत पर उनके शोध और भारत के आमूलपरिवर्तनवादी और सुरत शब्द योग के साधक और खोजी फकीर बाबा फकीर चंद को पाश्चात्य जगत में परिचित कराने के लिए भी जाना जाता है। लेन ने एक पुस्तक 'द अननोइंग सेज:लाइफ एंड वर्क ऑफ बाबा फकीर चंद' का संपादन और प्रकाशन किया। इस पुस्तक की भूमिका जो लेन ने लिखी है वह सुरत शब्द अभ्यासियों (योगियों) के आंतरिक अनुभवों के वैज्ञानिक पक्षों का वर्णन करती है और फकीर की बेबाक उक्तियों को समेटे हुए हैं। लेन ने सैन डीगो में यूनीवर्सिटी ऑफ कैलीफोर्निया से डॉक्टरेट (पीएच. डी) और 'सोशियॉलॉजी ऑफ नॉलेज' में स्नात्कोत्तर डिग्री (एम ए) किया हुआ है। इसके अतिरिक्त इन्होंने 'धार्मिक घटना-क्रिया-विज्ञान (दृश्यप्रपंचशास्त्र) और उसका इतिहास' में भी 'एम ए' किया हुआ है। इस समय ये कैलीफोर्निया स्टेट यूनीवर्सिटी में 'धार्मिक अध्ययन' के प्राध्यापक हैं और संप्रदायों सहित नए धार्मिक आंदोलनों के अध्ययन के विशेषज्ञ हैं। जन्म से रोमन कैथोलिक हैं। 1978 में राधास्वामी सत्संग ब्यास के बाबा सत्गुरु चरण सिंह से नामदान लिया। बाद में इनका हृदय परिवर्तन हुआ और इन्होंने सभी तो नहीं परंतु कुछ शिक्षाओं को त्याग दिया। अपने एक इंटरव्यू में लेन ने कई धार्मिक आंदोलनों के समर्थकों से मिल रही हत्या की धमकियों की भी बात की है।\n\n\n\n", "id": "164469", "title": "डेविड सी. लेन"}
{"url": "https://hi.wikipedia.org/wiki?curid=164475", "text": "पोषक तत्व\n\nएक पोषक तत्व या पोषकतत्व वह रसायन होता है, जिसकी आवश्यकता किसी जीव के उसके जीवन और वृद्धि के साथ साथ उसके शरीर के उपापचय की क्रिया को चलाने के लिए भी पड़ती है और जिसे वो अपने वातावरण से ग्रहण करता है। पोषक तत्व वह पदार्थ हैं जो शरीर को समृद्ध करते हैं। यह ऊतकों का निर्माण और उनकी मरम्मत करते हैं, यह शरीर को उष्मा और ऊर्जा प्रदान करते हैं और यही ऊर्जा शरीर की सभी क्रियाओं को चलाने लिए आवश्यक होती है। पोषक तत्वों के सेवन के विभिन्न तरीके हैं, जहां प्राणी यह तत्व अपने भोजन से प्राप्त करते हैं, वहीं पादप इनको अपनी जड़ों के माध्यम से सीधे मिट्टी से या अपने वातावरण से प्राप्त करते हैं। कुछ पौधे, जिन्हें मांसभक्षी पादप कहा जाता है पहले कीट, पतंगो आदि को बाहर अपने पाचक रस से पचा कर फिर उनसे प्राप्त पोषक तत्वों को चूस लेते हैं। पोषक तत्वों के प्रभाव उनकी ली गयी खुराक पर निर्भर करते हैं। \n\nजैविक पोषक तत्वों में कार्बोहाइड्रेट, वसा, प्रोटीन (अमिनो अम्ल) और विटामिन शामिल हैं। अकार्बनिक रासायनिक यौगिकों, जैसे खनिज लवण, पानी और ऑक्सीजन को भी पोषक तत्व माना जा सकता हैं। किसी जीव को एक पोषक तत्व किसी बाहरी स्रोत से लेने की आवश्यकता तब पड़ती है जब उसका शरीर इनकी पर्याप्त मात्रा का संश्लेषण स्वयं उसके शरीर मे नहीं कर पाता। जिन पोषक तत्वों की आवश्यकता अधिक मात्रा में पड़ती है उन्हें स्थूल पोषक तत्व कहते हैं; इसी तरह सूक्ष्म पोषक तत्व कम मात्रा में जरूरी होते हैं।\n\nपोषकों को कई तरह से वर्गीकृत किया जाता है-\n\n\n\n\n", "id": "164475", "title": "पोषक तत्व"}
{"url": "https://hi.wikipedia.org/wiki?curid=164479", "text": "सूक्ष्म पोषक तत्व\n\nसूक्ष्म पोषक तत्व या सूक्ष्मपोषकतत्व वो पोषक तत्व हैं जिनकी आवश्यकता जीवन भर लेकिन, बहुत कम मात्रा में पड़ती है। स्थूल पोषक तत्वों के विपरीत, मानव शरीर द्वारा यह एक बहुत कम मात्रा में लिया जाने वाला आवश्यक खनिज आहार है (आमतौर पर 100 माइक्रोग्राम/दिन से भी कम)। सूक्ष्म पोषक तत्वों में लोहा, कोबाल्ट, क्रोमियम, तांबा, आयोडीन, मैंगनीज, सेलेनियम, जस्ता और मोलिब्डेनम आदि शामिल हैं। (यहां प्रयुक्त \"खनिज\" भूगोल मे प्रयुक्त खनिज से अलग है)। \n\nविटामिन कार्बनिक रसायन होते हैं, जिनका सेवन किसी प्राणी के अच्छे स्वास्थ्य के लिए आवश्यक है, पर इसका संश्लेषण प्राणी स्वयं नही कर सकते इसलिए इन्हें, उन्हें अपने आहार से प्राप्त करना पड़ता है।\n\nलगभग ७ ऐसे पोषक तत्व हैं जो पौधों की वृद्धि के लिये बहुत कम मात्रा में लगते हैं किन्तु वे अति आवश्यक हैं। ये पोषक तत्त्व ये हैं- बोरॉन, क्लोरीन, ताँबा, लोहा, मैंगनीज, मॉलीब्डेनम, जस्ता।\n\n\n", "id": "164479", "title": "सूक्ष्म पोषक तत्व"}
{"url": "https://hi.wikipedia.org/wiki?curid=164480", "text": "राष्ट्रीय राजधानियों की सूची\n\nराष्ट्रीय राजधानियों की सूची में विश्व के सभी देशों और उनकी राजधानियों के नाम, महाद्वीप और जनसंख्या के साथ दिए गए हैं जिन्हें क्रमबद्ध किया जा सकता है।\n\n\n", "id": "164480", "title": "राष्ट्रीय राजधानियों की सूची"}
{"url": "https://hi.wikipedia.org/wiki?curid=164488", "text": "कीनियन शिलिंग\n\nशिलिंग (संकेत: Ksh कोड;: KES) कीनिया की मुद्रा है। यह 100 सेंट में विभाज्य है।\n\nकीनियाई शिलिंग 1966 में पूर्वी अफ्रीकी शिलिंग के स्थान पर बराबर मूल्य पर चलन में आई।\n\nसिक्के पहली बार 1966 में 5, 10, 25 और 50 सेंट्स, 1 और 2 शिलिंग्स के मूल्यवर्ग में जारी किए गए थे। 25 सेट्स के सिक्के 1969 के बाद नहीं ढाले गए, वहीं 2 शिलिंग्स सिक्कों को 1971 में आखिरी बार ढाला गया। 1985 में 5 शिलिंग्स सिक्के, 1994 में 10 शिलिंग्स और 1998 में 20 शिलिंग्स जारी किए गए।\n\n1966 में कीनिया के केन्द्रीय बैंक ने 5, 10, 20, 50 और 100 के मूल्य वर्ग के नोट शिलिंग्स के रूप में जारी किए। 5 शिलिंग्स के नोट 1985 में सिक्के के स्थान पर जारी किए गए, इसी तरह 1994 और 1998 में 10 और 20 शिलिंग्स के लिए सिक्के जारी किए गए। 1986 में 200 शिलिंग्स नोट, 1988 में 500 शिलिंग्स और 1994 में 1000 शिलिंग्स के नोट जारी किए गए।\n", "id": "164488", "title": "कीनियन शिलिंग"}
{"url": "https://hi.wikipedia.org/wiki?curid=164495", "text": "सत्गुरु\n\nसत्गुरु या सद्गुरु का अर्थ है सच्चा गुरु. यह शब्द गुरु के अन्य रूपों जैसे संगीत विद्या के गुरु, पढा़ने वाले गुरु, माता-पिता रूपी गुरु आदि से अलग माना जाता है। सत्गुरु नाम केवल ऐसे ज्ञानप्राप्त ऋषि/ संत को दिया जाता है जिसके जीवन का उद्देश्य आध्यात्मिक मार्ग पर गुरु-शिष्य परंपरा के अनुसार बनाए गए शिष्य को मार्गदर्शन देना है जिसके परिणाम से ईश्वर प्राप्ति हो कर आत्मज्ञान हो जाता है।\n\nअनुशंसा यह कहती है कि सच्चे गुरु या सत्गुरु का सबसे बड़ा गुण यह है कि वह स्वयं भी सच्चे मालिक ईश्वर को जान चुका हो। कबीर के एक शब्द में सत्गुरु को सच्चा संत कहा गया है। भगवान राम के गुरु वसिष्ठ, त्रेता युग में सत्गुरु थे। स्वामी शंकर पुरुषोत्तम तीर्थ योग वासिष्ठ का संदर्भ देते हैं:-\"वास्तविक गुरु वह है जो दृष्टि, स्पर्श, या अनुदेश से शिष्य के शरीर में आनंद संवेदन उत्पन्न कर दे\". सत्गुरु का अखंड ब्रह्मचारी होना सभी ने आवश्यक नहीं माना है। उदाहरणत: हिंदु सत्गुरु तुकाराम, एक गृहस्थ थे। मोइनुद्दीनचिश्ती के भी परिवार था। सत्गुरु कबीर के भी दो बच्चे थे कमाल और कमाली जो बहुत भक्त थे। * गुलरपुरा आश्रम वाले सद्गुरुदेव श्री ब्रजमोहन गोतम (गुरुजी) भी एक गृहस्थ सन्त थे, आपन अपने जीवन में कभी स्वय्म के लिये दान, दक्शिना नहीं ली, एकदम सादा जीवन, ओर कइ प्रत्यक्श प्रमाण दिये, जिससे विशाल जन सैलाब आपको भगवान तुल्य पुजते थे, कभी कोइ प्रवचन नहीं किये अपने कर्म से ही वे अपने शिश्यो को शिक्शा दिया करते थे!\n\n\n\n", "id": "164495", "title": "सत्गुरु"}
{"url": "https://hi.wikipedia.org/wiki?curid=164504", "text": "भारतीय विज्ञान एवं प्रौद्योगिकी का इतिहास\n\nभारत की विज्ञान एवं प्रौद्योगिकी की विकास-यात्रा प्रागैतिहासिक काल से आरम्भ होती है। भारत का अतीत ज्ञान से परिपूर्ण था और भारतीय संसार का नेतृत्व करते थे। सबसे प्राचीन वैज्ञानिक एवं तकनीकी मानवीय क्रियाकलाप मेहरगढ़ में पाये गये हैं जो अब पाकिस्तान में है। सिन्धु घाटी की सभ्यता से होते हुए यह यात्रा राज्यों एवं साम्राज्यों तक आती है। यह यात्रा मध्यकालीन भारत में भी आगे बढ़ती रही; ब्रिटिश राज में भी भारत में विज्ञान एवं तकनीकी की पर्याप्त प्रगति हुई तथा स्वतंत्रता की प्राप्ति के बाद भारत विज्ञान एवं प्रौद्योगिकी के सभी क्षेत्रों में तेजी से प्रगति कर रहा है। सन् २००९ में चन्द्रमा पर यान भेजकर एवं वहाँ पानी की प्राप्ति का नया खोज करके इस क्षेत्र में भारत ने अपनी सशक्त उपस्थिति दर्ज की है।\n\nचार शताब्दियों पूर्व प्रारंभ हुई पश्चिमी विज्ञान व प्रौद्योगिकी संबंधी क्रांति में भारत क्यों शामिल नहीं हो पाया ? इसके अनेक कारणों में मौखिक शिक्षा पद्धति, लिखित पांडुलिपियों का अभाव आदि हैं।\n\nकांस्ययुग (२६,००० ईसापूर्व -- २००० ईसापूर्व) - सिन्धु सभ्यता का उन्नत काल ; प्रथम नगरीय विकास, दुर्ग-नगर, पत्थर के औजार, कास्य एवं ताम्र प्रौद्योगिकी, मधूच्छिस्टविधान, नगरों का जालनुमा आयोजन, जलनिकास के लिए नालियाँ, घरेलू एवं सार्वजनिक स्नानघर, हल का प्रयोग, धान्य-कोठार, पशुपालन, चाक पर बने चित्रण, चमकीला मृद्भाण्ड, पक्की ईंटों का प्रयोग, कताई-बुनाई, माप-तौल-तराजू-बांट (मापन), कपास का प्रयोग, अंकगणित, ज्यामिति, नक्षत्रों का ज्ञान।\n\n२००० ईसा पूर्व-१८०० ईसा पूर्व - भारत के विभिन्न भागों में नव-पाषाण बस्तियाँ, शैलाश्रयों में चित्रांकन, भारत के विभिन्न भागों में ताम्र-पाषाण बस्तियाँ, कृषिकर्म, ताँबे के औजार, कांस्यकृतियाँ, काले व लाल मृद्भाण्ड।\n\nलगभग १५०० ईसापूर्व - कृषिकार्य में हल का प्रयोग, पशुपालन, कुछ नक्षत्रों का प्रयोग, चन्द्र-पंचांग, दशाधारी संख्या-संज्ञाएँ, रोग व उनके उपचार, अश्व का व्यापक उपयोग।\n\nलगभग १००० ईसापूर्व - यजुर्वेद व अथर्ववेद : कृत्तिका से आरंभ होने वाली 37 या 28 नक्षत्रों को सूची; अचना पृथ्वी; अधिमास व क्षयमास के उल्लेख; पशुओं और पेड़-पौधों के विस्तृत उल्लेख; लोहे को जानकारी। नाना प्रकार की चिकित्सा और जादू-टोना।\n\nलगभग १०००-६०० ईसापूर्व - ब्राह्मण, अरण्यक और उपनिषद : ज्योतिषीय विचार; गणितीय श्रेणियाँ; पंचमहाभूत का सिद्धांत; लोहे का उपयोग, लोहे के फाल वाला हल व कुल्हाड़ी; चित्रित धूसर भाण्ड।\n\nलगभग 600.0 ई. पू - लौह वस्तुओं के साथ उत्तरी काले औपदार मृद्भाण्ड; तक्षशिला से काच की वस्तुएँ; आयुर्वेद संग्रह, दक्षिण चिकित्सक (आत्रेय, जीवक), भारत की महापाषाण संस्कृति। \n\nलगभग 500 ई. पू - महात्मा लगध, वेदांग ज्योतिष में 366 दिनों का वर्ष; 5 वर्षों का युग, 27 नक्षत्रों की सूची। राशियों और वारों का उल्लेख नहीं; बौधायन, आपस्तंभ; शूल्बसूत्रों की ज्यामिति ; पाइथागोरस प्रमेय (बौधायन प्रमेय), 'द्विकरणी' (तट) का मान। बौद्धों, जैनों, सांख्य, मीमांसा, आदि वैश्विक तथा लोकायत के दिक्, काल व द्रव्य के बारे में दार्शनिक विचार। पाणिनि की अष्टाध्यायी।\n\nलगभग 400-200 ईसापूर्व - अर्थशास्त्र (ग्रन्थ), (कौटिल्य) खनिजकर्म, धातुकर्म, कृषिकर्म, सिंचाई। लोहकर्म का विस्तार।\n\nलगभग 200 ईसापूर्व - ४०० ई - पिंगल का छन्दशास्त्र : 'मेरुप्रस्तार', गणित का विकास, क्रमचय-संचय। शून्ययुक्त स्थानमान अंक पद्धति की खोज; नए ज्योतिषीय सिद्धांत : ग्रह-गति की उत्केन्द्री व अधिकेन्द्री की व्यवस्था, राशिचक्र। प्राचीन पंचसिद्धान्त : पितामाह, वशिष्ठ, पुलिश, रोमक व सौर। आयुर्वेद : चरकसंहिता। समुद्रगुप्त, 'सुश्रुतसंहिता' (शल्य चकित्सा), महरौली (दिल्ली) का लौहस्तंभ। ताम्र बुद्धमूर्ति (सुल्तानगनंज)। चंद्रगुप्त द्वितीय स्वर्ण मुद्राएं (380 ई.-415 ई)\n\n४०० ई से ७०० ई - आर्यभट्ट (जन्म-47० ईं.) द्वारा आर्यभटीय की रचना : भू-भ्रमण का प्रतिपादन, चार मूलतत्व, समान कालावधि के युग, अक्षरांक पद्धति, 'पाई' = 3.1416, दाशमिक स्थानमान अंक पद्धति प्रयोग, ग्रहण की सही व्याख्या। ब्रह्मगुप्त (जन्म ५९८ ई) द्वारा ब्रह्मस्फुटसिद्धान्त और खण्डखाद्यक की रचना, भास्कर प्रथम द्वारा 'आर्यभटीय भाष्य' की रचना, वाग्भट द्वारा अष्टांगहृदय की रचना। माधवनिदान\n\nलगभग ८वीं से १०वीं शदी तक - लल्ल का 'शिष्यधीवृद्धि'। संशोधित सूर्यसिद्धान्त, नागार्जुन की रसविद्या, सिद्धचिकित्सा। 'कृषि पाराशर' और 'वृक्षायुर्वेद'। अरहट्ट का उपयोग। 'वटेश्वर सिंद्धान्त' (904 ई)। मुंजाल : अयन-चलन।\n\n११वीं - १२वीं सदी - भास्कराचार्य का सिद्धान्तशिरोमणि, गणित ज्योतिष का चरमोत्कर्ष। 'उपग्रह-विनोद'। मानसोल्लास : धातुकर्म, रसविद्या, गंधयुक्ति, पशु चिकित्सा आदि का विश्वकोश। भारत में हाथ-कागज का आगमन। सन् 1054 में कर्कट अधिनवतारा (क्रैब सुपननोवा) विस्फोट को भारत में देखा गया था। \n\n१३वीं - १५वीं सदी - रसशास्त्र के ग्रन्थ। केरल में गणित-ज्योतिष का अध्ययन जारी। यूनानी तिब्ब। बारूद व तोप। आतिशबाजी\n\n१६वीं - १७वीं सदी : गणेश दैवज्ञ : गणित व ज्योतिष टीकाएँ। रसशास्त्र के नए ग्रंथ। 'आइने-अकबरी' में वैज्ञानिक जानकारी। 'तुजुक-ई-जहांगिरी' में पशु-पक्षियों का अध्ययन। यूरोप के वैज्ञानिको द्वारा भारतीय वनस्पति का अन्वेषणा। भारत में विदेशी पैड़-पौधों का रोपण।\n\n१८वीं सदी - सवाई जयसिंह द्वारा मथुरा, दिल्ली, जयपुर, वाराणसी व उज्जैन में वेधशालाओं की स्थापना। जयसिंह कै दस्तार के गणितज्ञ ज्योतिषीपी पं॰ जगन्नाथ द्वारा यूक्लिड की ज्यामिति व टॉलमी के ज्योतिष ग्रंथ का अरबी से संस्कृत में अनुवाद। कोलकाता में 'थियोसोफिकल सोयायटी' की स्थापना (1784 ई)। सिवपुर में \"रॉयल बोटानिकल गार्डन' की स्थापना (1857 ई.)। चेन्नै वेधशाला की स्यापना (1792 ई)।\n\n१७९१ - वाराणसी में संस्कृत पाठशाला (अब विश्वविद्यालय) को स्थापना।\n\n1984 - विलियम जोंस द्वारा एशियाटिक सोसायटी की स्थापना।\n\n1217 - कोलकाता में महाविद्यालय (हिन्दू कॉलेज) की स्थापना\n\n4818 - कोलकाता में 'ग्रेट ट्रिग्लोमेट्रिकल सर्वे' की स्थापना।\n\n1827 - जेम्स प्रिंसेप द्वारा ब्राह्मी व खरोष्ठी लिपियों का पूर्ण उद्घाटन।\n\n1851 - जियोलाजिकल सर्वे ऑफ इण्डिया की स्थापना।\n\n1853 - भारत में प्रथम रेल की शुरुआत (मुम्बई के पास।\n\n1857 - कोलकाता, मुंबई व मद्रास में विश्वविद्यालयों को स्थापना। 'इण्डियन कोस्टल सर्वे' की स्थापना।\n\n1859 - भारतीय पुरातत्व सर्वेक्षण की स्थापना।\n\n1875 - भारतीय मौसम विभाग की स्थापना।\n\n1876 - महेन्द्रलाल सरकार द्वारा कोलकाता में \"इंडियन ऐसोसिएशन फॉर कल्टिवेशन ऑफ साइंस\" की स्थापना।\n\n1883 - बाम्बे नेचुरल हिस्ट्री सोसायटी की स्थापना।\n\n1890 - 'भारतीय वनस्पति सर्वेक्षण' की स्थापना। 'इंडियन मैथमैटिकल सोसायटी' की स्थापना।\n\n1908 - 'कोलकाता मैथमैटिकल सोसायटी' की स्थापना।\n\n1914 - 'भारतीय विज्ञान कांग्रेस संघ' की स्थापना।\n\n1916 - आशुतोष मुखर्जी द्वारा 'युनिवर्सिटी कालेज ऑफ साइंस' की कोलकाता में स्थापना।\n\n1917 - कोलकात्ता में जे सी बोस संस्थान की स्थापना, एग्रिकल्चरल रिसर्च स्टेशन एण्ड\nएक्सपेरिमेण्टल फार्म की स्थापना।\n\n1934 - इंडियन ऐकडमी ऑफ साइंसेस की स्थापना।\n\n1945 - टाटा मूलभूत अनुसंधान संस्थान की स्थापना, बंगलोर में रमन अनुसंधान संस्थान की स्थापना।\n\n1948 - बीरबल साहनी पुरावनस्पतिविज्ञान संस्थान, लखनऊ की स्थापना ; विज्ञान और\nऔद्योगिक अनुसंधान परिषद की स्थापना। प्रो॰ पी एम ब्लैकेट की सलाह पर 'सुरक्षा विज्ञान संस्थान' की स्थापना। 'राष्ट्रीय सांख्यिकीय संस्थान' की स्थापना।\n\n1950 - राष्ट्रीय भौतिक प्रयोगशाला, राष्ट्रीय रासायनिकी प्रयोगशाला तथा केन्द्रीय ईंधन अनुसंधान संस्थान की स्थापना। राष्ट्रीय विज्ञान संस्थान (भारतीय राष्ट्रीय विज्ञान अकादमी) की स्थापना।\n\n1954 - परमाणु ऊर्जा विभाग की स्थापना।\n\n1957 - ट्राम्बे में 'परमाणु ऊर्जा प्रतिष्ठान' (सम्प्रति भाभा परमाणु अनुसंधान केन्द्र) की स्थापना\n\n1958 - जवाहर लाल नेहरू द्वारा संसद में एक 'विज्ञान नीति' का प्रस्ताव पारित कराया गया। रक्षा अनुसंधान एवं विकास संगठन (डी आर डी ओ) की स्थापना।\n\n1962 - लाल बहादुर शास्त्री की अध्यक्षता में 'भारतीय संसदीय एवं वैज्ञानिक समिति' की स्थापना। खडगपुर, मुंबई, चेन्नै, कानपुर एवं दिल्ली में भारतीय प्रौद्योगिकी संस्थान स्थापित। इंडियन नेशनल कमेटी फॉर स्पेस रिसर्च की स्थापना। राष्ट्रीय क्षय (तपेदिक) नियंत्रण कार्यक्रम शुरू।\n\n1963 - केरल के त्रिवेन्द्रम के निकट राकेट प्रक्षेपण सुविधा केन्द्र की स्थापना।\n\n1966 - गोवा में राष्ट्रीय समुद्र विज्ञान संस्थान की स्थापना।\n\n1968 - वाडिया हिमालय भूविज्ञान संस्थान, देहरादून की स्थापना।\n\n1969 - बंगलोर में भारतीय अंतरिक्ष अनुसंधान संगठन (ISRO) की स्थापना, ग्रामीण विद्युतीकरण निगम की स्थापना, तारापुर में परमाणु सयंत्र की स्थापना।\n\n1971 - इलेक्ट्रानिक्स विभाग की स्थापना, विज्ञान और प्रौद्योगिकी विभाग की स्थापना, बम्बई\nमें 'भारतीय भू-चुम्बकत्व संस्था' की स्थापना।\n\n1972 - अंतरिक्ष आयोग और अंतरिक्ष विभाग की स्थापना।\n\n1974 - पोखरण में भारत का पहला भूमिगत परमाणु परीक्षण सफलतापूर्वक सम्पन्न।\n\n1975 - भारत का प्रथम कृत्रिम उपग्रह 'आर्यभट' प्रक्षेपित। 'राष्ट्रीय ताप विद्युत निगम' (NTPC) एवं 'राष्ट्रीय जल विद्युत निगम' (NHPC) को स्थापना। पाँचवी पंचवर्षीय योजना में भारतीय योजना के इतिहास में पहली बार विज्ञान और प्रौद्योगिकी के लिए 1.17 करोड़ रुपए का प्रावधान किया गया।\n\n1981 - श्री चित्रा तिरुनल इंस्टीट्यूट फॉर मेडिकल साइंसेज एण्ड टेक्नोलॉजी, त्रिवेन्द्रम की स्थापना। कोशिकीय एवं आणविक जीव विज्ञान केन्द्र हैदराबाद की स्थापना।\n\n1982 - अपारम्परिक ऊर्जा स्रोत विभाग की स्थापना।\n\n1983 - समेकित निर्देशित प्रक्षेपास्त्र विकास कार्यक्रम का आरम्भ।\n\n1984 - इन्दौर में प्रगत प्रौद्योगिकी केन्द्र (सम्प्रति राजा रामन्ना प्रगत प्रौद्योगिकी केन्द्र इंदौर) की स्थापना। प्रथम अण्टार्कटिका अभियान दल भेजा गया।\n\n1998 - पोखरण में भारत का द्वितीय भूमिगत परमाणु परीक्षण। \n\n2008 - भारतीय अंतरिक्ष अनुसंधान संगठन (इसरो) ने चन्द्रमा पर चन्द्रयान भेजा।\n\n2014 - भारतीय अंतरिक्ष अनुसंधान संगठन का मंगलयान मंगल ग्रह की कक्षा में स्थापित।\n\n\n", "id": "164504", "title": "भारतीय विज्ञान एवं प्रौद्योगिकी का इतिहास"}
{"url": "https://hi.wikipedia.org/wiki?curid=164514", "text": "मूर्छाशास्त्र\n\nशल्य क्रिया के लिए उस स्थिति का निर्माण करना जिससे की व्यक्ति को दर्द और अहसास न हो। यह कई प्रकार से किया जा सकता है। किसी व्यक्ति को पूरी तरह से बेहोश करके या किसी हिस्से को चेतनाशून्य करके। पूरी तरह से बेहोश करने को जनरल एनेस्थीसिया और किसी हिस्से को चेतनाशून्य करने को लोकल या रीज़नल एनेस्थीसिया कहा जाता है। इस अवस्था को प्रदान करने वाले चिकित्सक को मूर्छक, बेहोशी का डाक्टर (अनेस्थेटिक, अनेस्थेटिस्ट, अनेस्थेसीओलोजिस्ट) कहते हैं।\n\n\n", "id": "164514", "title": "मूर्छाशास्त्र"}
{"url": "https://hi.wikipedia.org/wiki?curid=164515", "text": "मेहरगढ़\n\nमेहरगढ़ पुरातात्विक दृष्टि से महत्वपूर्ण एक स्थान है जहाँ नवपाषाण युग (७००० ईसा-पूर्व से २५०० ईसा-पूर्व) के बहुत से अवशेष मिले हैं। यह स्थान वर्तमान बलोचिस्तान (पाकिस्तान) के कच्ची मैदानी क्षेत्र में है। यह स्थान विश्व के उन स्थानों में से एक है जहाँ प्राचीनतम कृषि एवं पशुपालन से सम्बन्धित साक्ष्य प्राप्त हुए हैं। इन अवशेषों से पता चलता है कि यहाँ के लोग गेहूँ एवं जौ की खेती करते थे तथा भेड़, बकरी एवं अन्य जानवर पालते थे। \". \nमेहरगढ़ आज के बलूचिस्तान में बोलन नदी के किनारे स्थित है। भारतीय इतिहास में इस स्थल का महत्व अनेक कारणों से है। यह स्थल भारतीय उप महाद्वीप को भी गेंहूँ-जौ के मूल कृषि वाले क्षेत्र में शामिल कर देता है और नवपाषण युग के भारतीय काल निर्धारण को विश्व के नवपाषण काल निर्धारण के अधिक समीप ले आता है। इसके अतिरिक्त इस स्थल से सिंधु सभ्यता के विकास और उत्पत्ति पर प्रकाश पड़ता है। यह स्थल हड़प्पा सभ्यता से पूर्व का ऐसा स्थल है जहां से हड़प्पा जैसे ईंटों के बने घर मिले हैं और लगभग 6500 वर्तमान पूर्व तक महरगढ़ वासी हड़प्पा जैसे औज़ार एवं बर्तन भी बनाने लगे थे। निश्चित तौर पर इस पूरे क्षेत्र में ऐसे और भी स्थल होंगे जिनकी यदि खुदाई की जाए तो हड़प्पा सभ्यता के संबंध में नए तथ्य मिल सकते हैं। \nमहरगढ़ से प्राप्त एक औज़ार ने सभी का ध्यान आकर्षित किया है। यह एक ड्रिल है जो बहुत कुछ आधुनिक दाँतचिकित्सकों की ड्रिल से मिलती जुलती है। इस ड्रिल के प्रयोग के साक्ष्य भी स्थल से प्राप्त दांतो से मिले हैं। यह ड्रिल तांबे की है और इस नयी धातु को ले कर आरंभिक मानव की उत्सुकता के कारण इस पर अनेक प्रयोग उस समय किए गए होंगे ऐसा इस ड्रिल के आविष्कार से प्रतीत होता है। \nएक अन्य महत्वपूर्ण वस्तु है सान पत्थर जो धातु के धारदार औज़ार और हथियार बनाने के काम आता था।\n\nमहरगढ़ से प्राप्त होने वाली अन्य वस्तुओं में बुनाई की टोकरियाँ, औज़ार एवं मनके हैं जो बड़ी मात्र में मिले हैं। इनमें से अनेक मनके अन्य सभ्यताओं के भी लगते हैं जो या तो व्यापार अथवा प्रवास के दौरान लाये गए होंगे। बाद के स्तरों से मिट्टी के बर्तन, तांबे के औज़ार, हथियार और समाधियाँ भी लीलीं हैं। इन समाधियों में मानव शवाधान के साथ ही वस्तुएँ भी हैं जो इस बात का संकेत हैं कि मेहरगढ़ वासी धर्म के आरंभिक स्वरूप से परिचित थे। \n\nदुर्भाग्य से पाकिस्तान की अस्थिरता के कारण अतीत का यह महत्वपूर्ण स्थल उपेक्षित पड़ा है। इस स्थल की खुदयी १९७७ ई० मे हुयी थी। यदि इसकी समुचित खुदाई की जाए तो यह स्थल इस क्षेत्र में मानव सभ्यता के विकास पर नए तथ्य उद्घाटित कर सकता है। अभी तक की इस खुदाई में यहाँ से नवपाषण काल से ले कर कांस्य युग तक के प्रमाण मिलते है जो कुल 8 पुरातात्विक स्तरों में बिखरे हैं। यह 8 स्तर हमें लगभग 5000 वर्षों के इतिहास की जानकारी देते हैं। इनमें सबसे पुराना स्तर जो सबसे नीचे है नवपाषण काल का है और आज से लगभग 9000 वर्ष पूर्व का है वहीं सबसे नया स्तर कांस्य युग का है और तकरीबन 4000 वर्ष पूर्व का है। मेहरगढ़ और इस जैसे अन्य स्थल हमें मानव प्रवास के उस अध्याय को समझने की बेहतर अंतर्दृष्टि दे सकते है जो लाखों वर्षों पूर्व दक्षिण अफ्रीका से शुरू हुआ था और विभिन्न शाखाओं में बंट कर यूरोप, भारत और दक्षिण- पूर्व एशिया पहुंचा। \nयह स्थल वर्तमान पकिस्तान के पश्चिम मे सिन्ध - बलूचिस्तान सीमा पर बोलन नदी के किनारे कच्छी मैदान मे स्थित है।\n\n\n\n", "id": "164515", "title": "मेहरगढ़"}
{"url": "https://hi.wikipedia.org/wiki?curid=164523", "text": "तत्त्व(हिन्दू धर्म)\n\nतत्त्व है जिससे यथार्थ बना हुआ है। 'तत्त्व' का शाब्दिक अर्थ है, वास्तविक स्थिति, ययार्थता, वास्तविकता, असलियत। 'जगत् का मूल कारण' भी तत्त्व कहलाता है।\n\nसांख्य के अनुसार २५ तत्त्व हैं और शैव दर्शन के अनुसार ३६।\nयथार्थता के अणु।\n\nयथार्थता के विभिन्न रूप। सांख्य के अनुसार २५ तत्त्व हैं और कश्मीर शैवदर्शन के अनुसार ३६ तत्त्व हैं।\n\nसांख्य में २५ तत्त्व माने गए हैं—पुरुष, प्रकृति, महत्तत्व (बुद्धि), अहंकार, चक्षु, कर्ण, नासिका, जिह्वा, त्वक्, वाक्, पाणि, पायु, पाद, उपस्थ, मल, शब्द, स्पर्श, रूप, रस, गंध, पृथ्वी, जल, तेज, वायु और आकाश। मूल प्रकृत्ति से शोष तत्त्वों की उत्पत्ति का क्रम इस प्रकार है—प्रकृति से महत्तत्व (बुद्धि), महत्तत्व से अहंकार, अहंकार से ग्यारह इंद्रियाँ (पाँच ज्ञानेंद्रियाँ, पाँच कर्मेंद्रियाँ और मन) और पाँच तन्मात्र, पाँच तन्मात्रों से पाँच महाभूत (पृथ्वी, जल, आदि)। प्रलय काल में ये सब तत्त्व फिर प्रकृति में क्रमशः विलीन हो जाते हैं।\n\nयोग में ईश्वर को और मिलाकर कुल २६ तत्त्व माने गए हैं। सांख्य के 'पुरुष' से योग के ईश्वर में विशेषता यह है कि योग का ईश्वर क्लेश, कर्मविपाक आदि से पृथक् माना गया है।\n\nवेदांतियों के मत से ब्रह्म ही एकमात्र परमार्थ तत्त्व है।\n\nशून्यवादी बौद्धों के मत से शून्य या अभाव ही परम तत्त्व है, क्यों कि जो वस्तु है, वह पहले नहीं थी और आगे भी न रहेगी।\n\nकुछ जैन तो जीव और अजीव ये ही दो तत्त्व मानते हैं और कुछ पाँच तत्त्व मानते हैं—जीव, आकाश, धर्म, अधर्म, पुदगल और अस्तिकाय।\n\nचार्वाक के मत में पृथ्वी, जल, अग्नि और वायु ये ही तत्त्व माने गए हैं और इन्हीं से जगत् की उत्पत्ति कही गई है।\n\nन्याय में १६, वैशेषिक में ६, शैवदर्शन में ३६; इसी प्रकार अनेक दर्शनों की भिन्न भिन्न मान्यताएँ तत्त्व के संबंध में हैं\n\n", "id": "164523", "title": "तत्त्व(हिन्दू धर्म)"}
{"url": "https://hi.wikipedia.org/wiki?curid=164526", "text": "स्पर्श अस्पताल\n\nस्पर्श अस्पताल या \"स्पर्श हॉस्पीटल\" की स्थापना 2006 में डॉ शरण शिवराज पाटिल ने की। यह नारायण हेल्थ सिटी का एक अंग है। नारायण हेल्थ सिटी विश्व-विख्यात हृदय सर्जन डॉ देवी शेट्ठी की परिकल्पना का साकार रूप है। स्पर्श अस्पताल की स्थापना कम खर्च में सभी लोगों को विश्वस्तरीय स्वास्थ्य सुविधा देने की शर्त पर की गई। स्पर्श अस्पताल स्पर्श फाउंडेशन के अंतर्गत आता है जो नारायण हेल्थ सिटी का अलाभकारी अंग है।\n\nस्पर्श अस्पताल एकाएक मीडिया की सुर्खियों में उस वक्त आया जब उसने नवंबर 2007 में बिहार की आठ हाथ-पैर वाली दो वर्षीय लड़की लक्ष्मी ततमा का सफल ऑपरेशन किया और उसे सामान्य जीवन जीने लायक बनाया. लक्ष्मी के मां-बाप सामान्य मजदूर थे और इस जटिल ऑपरेशन का खर्च उठाने में असमर्थ थे। ऐसे में स्पर्श अस्पताल के डॉक्टरों ने सत्ताइस घंटे तक चले सफल ऑपरेशन को मुफ्त में करके मानवता की मिसाल कायम की।\n\nस्पर्श अस्पताल 19 से 25 अक्टूबर 2009 तक तीस विश्वविख्यात डॉक्टरों की टीम के साथ 200 बच्चों का मुफ्त में जटिल ऑपरेशन करने जा रहा है।\nद हिंदू, मैगजीन, पृष्ठ संख्या-4,\nwww,sparshhospital.com\nvachana@sparshhospital.com", "id": "164526", "title": "स्पर्श अस्पताल"}
{"url": "https://hi.wikipedia.org/wiki?curid=164527", "text": "डॉ शरण शिवराज पाटिल\n\nशरण शिवराज पाटिल भारत के एक मानवातावादी और ऑर्थोपेडिक सर्जन हैं।\n\nडॉ शरण शिवराज पाटिल का जन्म भारत के कर्नाटक राज्य के रायचूर जिले में हुआ। उनकी आरंभिक शिक्षा गुलबर्ग में हुई। वर्ष 1979 वे बैंगलोर चले गए, जहां उन्होंने एमईएस कॉलेज में प्री-मेडिकल स्कूल ट्रेनिंग ली। \n\nSharan Patil completed his medical school with an academic distinction from M. R. Medical College Gulbarga, followed by a brief stint at St. Martha's Hospital in Bangalore. He followed it with a post-graduate degree at Kasturba Medical College Manipal and graduated with a diploma in orthopaedics in 1990. In 1991 he graduated with a master of science in orthopaedics and was awarded with a Gold medal.\n\nIn 1992, Sharan Patil moved to the United Kingdom for further training in the North West of England. His training included the Alder Hey Children's Hospital, Royal Liverpool University Hospital Hope Hospital, Manchester and Warrington District General Hospital. In दिसम्बर 1995, he was bestowed with Mch. Ortho from Liverpool University.\n\nSharan Patil returned to India in 1996 and joined Manipal Hospital in Bangalore. He later decided to bring high-quality medical care to poorer citizens, resulting in the birth of Sparsh Hospital.\n\nडॉ शरण की देखरेख में मणिपाल अस्पताल में सोलह महीनों में 3000 गरीब और वंचित लोगों का ऑपरेशन हुआ। डॉ शरण का लक्ष्य दबे-कुचले और वंचित लोगों को विश्वस्तरीय चिकित्सा सेवा उपलब्ध कराने के लक्ष्य ने उन्हें स्पर्श फाउंडेशन स्थापना के लिए प्रेरित किया। \nअपने लक्ष्य की स्थापना के लिए उन्होंने कई कदम उठाये-\n\n\nआठ हाथ-पैर वाली लक्ष्मी ततमा की कहानी ने स्पर्श अस्पताल को दुनियाभर में मशहूर बना दिया। लक्ष्मी भारत के बिहार राज्य के अररिया जिले की रहने वाली है। जो आठ हाथ-पैरों के साथ पैदा हुई थी। \nपाटिल ने 2007 में इलाज के लिए लक्ष्मी को बैंगलोर लाने के लिए बिहार का दौरा किया।\n\nलक्ष्मी ततमा छह नवंबर, 2007 को ईलाज के लिए बैंगलोर आई. स्पर्श अस्पताल में डॉ शरण पाटिल की अगुवाई में डॉक्टरों की टीम ने सत्ताइस घंटे तक लक्ष्मी का ऑपरेशन किया, इस टीम में नर्स, सर्जन, फिजीशियन और पारा-मेडिकल कर्मचारी शामिल थे। ऑपरेशन सफल रहा है और लक्ष्मी ठीक हो गई।\n\nभारत में पहलीबार इतना जटिल ऑपरेशन किया गया। पूरे ऑपरेशन का खर्चा स्पर्श फाउंडेशन ने उठाया. इस तरह यह ऑपरेशन मुफ्त था।\n\nडॉ शरण पार्टी ने समाज के प्रति समर्पण, करुणा और प्रेम के प्रति प्रतिबद्धता जताते हुए स्पर्श फाउंडेशन की स्थापना की। उन्होंने आम आदमी तक स्वास्थ्य सेवा पहुंचाने के उद्देश्य से स्पर्श अस्पताल की स्थापना की। स्पर्श अस्पताल गरीबों और जरूरतमंदों की सेवा के लिए Sparsh Hospital समर्पित हैं। गरीब लोगों को उच्चस्तरीय चिकित्सा सेवा प्रदान कराना इस फाउंडेशन का लक्ष्य है।\n\nडॉ शरण शिवराज पाटिल को कई पुरस्कार मिले, \n\n", "id": "164527", "title": "डॉ शरण शिवराज पाटिल"}
{"url": "https://hi.wikipedia.org/wiki?curid=164529", "text": "वक्रों की सूची\n\nConics and cubic.svg\n\nयहाँ पर विभिन्न वक्रों की सूची दी गयी है।\n\n\n\n\n\n\nformula_1\nformula_2\n\nformula_3\nformula_4\n\nformula_5\n\nformula_6\n\nformula_7\n\n\nformula_8\nformula_9\nformula_10\nformula_11\nformula_12\n\n\n\n\n\n\n\n\n\n\n\"अर्थशास्त्र\"\n\n\"अन्य\"\n\n", "id": "164529", "title": "वक्रों की सूची"}
{"url": "https://hi.wikipedia.org/wiki?curid=164530", "text": "बीजीय वक्र\n\nकिसी एकबिमीय बीजीय आकृति (algebraic variety) को बीजीय वक्र ()algebraic curve कहते हैं। इन वक्रों से सम्बन्धित सिद्धान्त अधिकांशत: उन्नीसवीं शती में ही सुविकसित हो गये थे। वृत्त एवं अन्य शांकवोंसे आरम्भ करके अनेक तरह के विशेष स्थितियों वाले वक्रों पर काफी गहराई से विचार किया गया था।\n\nदूसरे शब्दों में, यदि किस वक्र के कार्तीय (Cartesian), या प्रक्षेपीय निर्देशांकों का केवल एक स्वतंत्र चर, या प्राचल (parameter), के बीजीय फलनों के रूप में लिखा जा सके, तो वक्र को बीजीय वक्र कहते हैं। इस वक्र के समीकरण में केवल बीजीय फलन ही आते हैं। (यदि समीकरण में अबीजीय (transcendental) फलन आते हैं, तो वक्र अबीजीय वक्र कहलाता है।) विभिन्न शांकव बीजीय वक्रों के और चक्रज (cycloid), कैटिनरी (catenary) आदि, अबीजीय वक्रों के उदाहरण हैं। \n\nवक्र प्रथम, द्वितीय, तृतीय, कोटि के कहे जाते हैं, यदि उनके समीकरणों में x, या y के प्रथम, द्वितीय, तृतीय, घात आते हों। वृत्त, दीर्घवृत्त (ellipse), परवलय (parabola), अतिपरवलय (hyperbola) द्वितीय कोटि के वक्रों के उदाहरण हैं। वक्र किसी बिंदु पर असंतत भी हो सकता है। संतत वक्रों पर विचार करते समय उन्हें बिंदुओं की एक एकल अनंती के रूप में भी लिया जा सकता है।\n\nकोई बीजीय वक्र कहीं पर टूट नहीं सकता, या असंतत नहीं हो सकता। उसकी स्पर्श रेखाओं (tangents) की दिशाओं में अचानक ही परिवर्तन नहीं हो सकता। उसका कोई भी भाग एक सीधी रेखा नहीं हो सकता। इस प्रकार किसी बीजीय वक्र का यह एक सामान्य लक्षण है कि उसको बनानेवाले बिंदु की विभिन्न स्थितियाँ क्रमिक और संतत होती हैं और इन बिंदुओं पर खींची गई स्पर्श रेखाओं की दिशा में परिवर्तन भी क्रमिक और संतत होता है।\n", "id": "164530", "title": "बीजीय वक्र"}
{"url": "https://hi.wikipedia.org/wiki?curid=164531", "text": "अग्निवेश\n\nअग्निवेश या वह्रिवेश आयुर्वेदाचार्य थे जिन्होंने अग्निवेशतंत्र संहिता की रचनाकी। अग्निवेश, पुनर्वसु आत्रेय के सबसे अधिक प्रतिभाशाली शिष्य थे। इनके अन्य सहपाठी भेल, जतूकर्ण, पराशर, क्षीरपाणि एवं हारीत थे। अग्निवेशतंत्र संहिता का ही प्रतिसंस्कार चरक ने किया तथा उसका नाम चरक संहिता पड़ा। अग्निवेश के नाम से नाड़ी परीक्षा तथा हस्तिशास्त्र भी प्रसिद्ध हैं। इनके लिए वह्रिवेश (चरकसू.-13। 3), हुतावेश (चरक सू. 17। 15) नाम भी आते हैं। वह्रिवेश का समय वही है जो पुनर्वसु आत्रेय (700 ई. पू.) का है। अग्निवेश का नाम उपनिषद् (बृहदा 2। 6। 2-3) में भी आता है।\n", "id": "164531", "title": "अग्निवेश"}
{"url": "https://hi.wikipedia.org/wiki?curid=164533", "text": "किरिबाती डॉलर\n\nकिरिबाती डॉलर किरिबाती की मुद्रा है। यह एक स्वतंत्र मुद्रा पर नहीं है, बल्कि ऑस्ट्रेलियाई डॉलर से 1:1 के अनुपात में आंकी जाती है। सिक्के 1979 में ऑस्ट्रेलियाई डॉलर के सिक्कों और बैंकनोट के साथ जारी किए गए।\n\n१९७९ में १, २, ५, १०, २० और ५० सेंट्स और एक डॉलर के मूल्यवर्ग में सिक्के जारी किए गए। ५० सेंट्स और एक डॉलर के अलावा बाकी सारे सिक्के ऑस्ट्रेलियाई के सिक्कों समान आकार के हैं। ५० सेंट छोटा और गोल है, जबकि एक डॉलर बड़ा और बारह कोणों वाला है।\n", "id": "164533", "title": "किरिबाती डॉलर"}
{"url": "https://hi.wikipedia.org/wiki?curid=164534", "text": "नारायण हृदयालय\n\nनारायण हृदयालय (), भारत के राज्य कर्नाटक के शहर बैंगलोर में स्थित हृदय और बालरोगों से संबंधित विश्व के सबसे बड़े अस्पतालों में से एक है। यह अस्पताल विश्व प्रसिद्ध हृदयरोग विशेषज्ञ, डॉ देवी शेट्ठी की प्रेरणा है। नारायण हृदयालय में ईलाज के लिए विदेशों से मरीज आते हैं और इसने पच्चीस देशों के 15000 लोगों का ऑपरेशन करने का रिकॉर्ड बनाया है। यह टेलीमेडिसीन सेवा भी मुहैया कराता है और वो मुफ्त में सेवा मुहैया कराता है।\n\n2001 में डॉ देवी शेट्ठी ने नारायण हृदयालय की शुरुआत एशियन हार्ट फाउंडेशन (एएचएफ)के नाम से की। उन्होंने इस अस्पताल की शुरुआत करने के लिए बैंगलोर को चुना, क्योंकि उनके परिवार ने किसी दूसरी जगह अस्पताल के लिए धन देने से इनकार कर दिया। इस अस्पाल के लिए वित्तीय सहायता डॉ शेट्ठी के ससुर ने दी।. नारायण हृदयालय 25 एकड़ में बैंगलोर के औद्योगिक क्षेत्र बोम्मासांद्रा इलाके में स्थित है। अस्पताल के पहले चरण में पांच सौ बेड और दस ऑपरेशन थियेटर है।\n\nहृदयरोग से अलग, यह अस्पताल बालरोग, तंत्रिकारोग, आंत्ररोग, सामान्य शल्य चिकित्सा, वृक्करोग, मूत्ररोग की चिकित्सा, रेडियोलॉजी, अंग-प्रत्यारोपण, सुक्ष्म-औषधि और मेडिकल-इमेजिग की सुविधा भी मुहैया कराता है। अस्पताल के पास एक रक्तालय (ब्लड बैंक) और एक प्रयोगशाला है। भारतीय अंतरिक्ष अनुसंधान संगठन यानी इसरो की मदद से नारायण हृदयालय ने टेलीमेडिसीन के क्षेत्र में भी अग्रणी स्थान कायम किया है। \n\nनारायण हृदयालय प्रतिदिन करीब चौबीस ओपन हर्ट सर्जरी और 25 केथेटेराइजेशन प्रक्रिया करता है। हृदयरोग में, इस अस्पताल को इंटरवेन्शनल कार्डियोलॉजी, इलेक्ट्रो-फिजियोलॉजी एवं बाPediatric Cardiology, and also performs cardiac surgeries like Coronary Artery Bypass Grafting (CABG), Redo Coronary Artery Bypass Grafting, the Dor procedure and the Ross procedure. A total of 13000 coronary bypass grafting operations have been performed in the hospital. The hospital also acts as a philanthropist by charging less than the normal cost for procedures like angiogram and cardiac surgery to people who cannot afford to pay the huge costs. Narayana Hrudayalaya also has 17 Coronary Care units which are based in remote cardiac hospitals but are linked to Narayana Hrudayalaya. These units handle emergency cardiac-related cases and the patients are controlled and stabilised before the cardiac specialists are consulted. The hospital also runs postgraduate programs for doctors and other medical staff on heartcare and also offers India's only formal training program for pediatric cardiac surgery.\n\nThe telemedicine service was started in the hospital in the year 2002 to cater mainly to the rural populace in the country. The telemedicine network of the hospital connects to countries like Malyasia, Mauritius and Pakistan; with most of the cases referred through telemedicine being cardiac ones. ECG reports, Audio/Visual data, CT scans, X-rays, MRIs and their analysis are exchanged via the telephone line, broadband connection or satellite. The hospital uses a telemedicine ECG machine manufactured by Schiller India, a Germany-based company. The telemedicine services provided by the hospital are free and more than 21000 cases have been referred using this service. Narayana Hrudayalaya is also a part of the \"The Karnataka Telemedine Project\" which was inaugurated on April 8, 2002 and links two rural hospitals in Saragur, Karnataka viz. the Chamarajnagar District Hospital and the Vivekananda Memorial Hospital with the Narayana Hrudayalaya.\n", "id": "164534", "title": "नारायण हृदयालय"}
{"url": "https://hi.wikipedia.org/wiki?curid=164537", "text": "वातिल उपकरण\n\nवातिल उपकरण (Pneumatic tools or air tools) वे उपकरण हैं जो किसी गैस (प्राय: संपीडित वायु) की शक्ति से चलाये जाते हैं। संपीडित गैस किसी गैस संपीडक (gas compressor) से प्राप्त किया जाता है। वातिल उपकरण, विद्युत चालित उपकरणों की तुलना में प्राय: सस्ते पड़ते हैं एवं इनका प्रयोग एवं रखरखाव अधिक सुरक्षित होता है। इसके अलावा इनका शक्ति और भार का अनुपात अधिक होता है जिससे किसी काम के लिये अपेक्षाकृत छोटे एवं हल्का उपकरण से ही काम हो जाता है। \n\nआधुनिक औद्योगिक कार्यों में, निर्वात उत्पन्न कर वायुमंडलीय दाब तथा संपीडित हवा में निहित शक्ति द्वारा चालित अनेक प्रकार के उपकरण बनाकर, इससे अनेक प्रकार के काम किए जाते हैं, जिनसे मानवीय श्रम तथा समय की बचत होकर बड़ी सुविधा से और अच्छा काम होता है। 19वीं शताब्दी के मध्योत्तर काल में हवा की शक्ति तथा विद्युत् शक्ति के प्रयोग में एक प्रकार से बड़ी स्पर्धा सी हो गई थी। दोनों ही में निहित शक्ति का प्रयोग, शक्ति उत्पादक केंद्र से बहुत दूरी पर जाकर, सुविधानुसार किया जा सकता है। लेकिन अब हवा तथा बिजली एक दूसरे की सहायक होकर, औद्योगिक कार्यों के लिए वरदान स्वरूप हो गई हैं। बहुत बड़े बड़े विस्तृत कारखानों में तो सैकड़ों किमी दूरी पर स्थित जलविद्युत् संयंत्रों द्वारा उत्पादित बिजली ग्रिडप्रणाली से प्राप्त कर, मोटरें चलाई जाती हैं और उनके द्वारा वायुसंपीडक यंत्र अथवा निर्वातन यंत्र चलाकर, विभिन्न प्रकार के वातिलउपकरणों से विशेष प्रकार के काम किए जाते हैं। \n\nजहाजों के निर्माण तथा मरम्मत के कार्यों में तथा संरचनीय इंजीनियरी के कामों में, जब छेदे अथवा काटी जानेवाली वस्तु कारखाने के साधारण स्थायी यंत्रोपकरणों पर नहीं लाई जा सकती, तब विशेष वातिल उपकरणों से उनपर, जहाँ वह है उसी स्थान पर, काम कर दिया जाता है। यही काम विद्युत् तारों को जहँ तहाँ ले जाकर उठौआ (Portable) विद्युतोपकरणों से भी किया जा सकता है, लेकिन ऐसा करने में जरा सी भी असावधानी से बिजली का झटका लगने से मृत्यु भी हो सकती है। वातिल उपकरणों के उपयोग में इस प्रकार का कोई डर नहीं रहता। खानों के काम के लिए तो वातिल प्रणाली महान वरदान ही है, क्योंकि इनमें काम करने के बाद निकली हुई हवा के द्वारा खानों का संवातन भी ठीक होता रहता है। वातिल प्रणाली से अनेक प्रकार के वाहित्र बनाकर विशेष परिस्थितियों में सामान इधर से उधर ले जाया जाता है, बोझा उठाया जाता है और कुएँ से पानी खींचा जाता है। ढलाई खानों में तो अनेक यंत्र वातिल प्रणाली से ही काम करते हैं। \n\nहवाई मोटर युक्त हविस कई नापों में बनाया जाता है, जिसके द्वारा 200 किग्रा. से लेकर 9,000 किग्रा. तक बोझा उठाया जा सकता है। इसमें चार सिलिंडर युक्त शक्तिशाली मोटर लगी होतीं हैं जो 80 से 100 पाउंड प्रति वर्ग इंच दाब की संपीडित हवा से चलाई जाती है। यह मोटर पहले दाहिने हाथ की तरफ लगे गियरों (gears) को चलाती है जिनसे संबंधित बीच में लगा ड्रम घूमता है जिसपर बोझे की रस्सी लिपटती या खुलती है। इसमें खूबी यह है कि मोटर में हवा की दाब बंद होते ही स्वत: ब्रेक लग जाते हैं जिससे भार को बीच में कहीं भी रोका जा सकता है और ज्यों ही बोझे को ऊपर चढ़ाने या उतारने के लिए संपीडित हवा खोली जाती है, वह एक नली द्वारा ब्रेक युक्ति में पहुँचकर ब्रेक के गुटके को हटा देती है। इस प्रकार के हविस निर्माण कारखानों में भारी सामान उठाने, धरने और वर्कशाप में खराद, मिलिंग, तथा प्लेनिंग मशीनों पर लगाए जाते हैं।\n\nखड़े अथवा आड़े सिलिंडरनुमा हविसों में एक पिस्टन अपने दंड सहित संपीड़ित वायु की दाब से सरक कर काम करता है। यह भी तीन प्रकार का होता है : एकक्रियात्मक, द्विक्रियात्मक और संतुलित पिस्टनयुक्त। संतुलित प्रकार के हविस का उपयोग ढलाई खानों में क्रोड (core) बैठाने, साँचों को बंद करने, फरमे को साँचे से बाहर निकालने आदि कामों में किया जाता है जिसमें बिना झटके के मिट्टी के नाजुक तथा भंगुर साँचों आदि को उठाना होता है। इस प्रकार के हविस में हवा की दाब सदैव पिस्टन के नीचे की तरफ बनी रहती है, अत: बोझे को उठाने के लिए केवल पिस्टन के ऊपर की हवा को निष्कासित करना होता है और नीचे उतारने के लिए ऊपर की तरफ हवा भरनी पड़ती है, क्योंकि पिस्टन के नीचे की तरफ के अंतराल में पिस्टनदंड भी कुछ जगह रोकता है, अत: उसमें प्रभावकारी दाब कम होने के कारण ही बोझा धीरे-धीरे नीचे उतरता है। ऊपर की हवा को थोड़ा निकाल तथा संतुलित कर बोझ को बिल्कुल सही सही जहाँ चाहें वहाँ रोक भी सकते हैं। गैंट्री अथवा शिरोपरि गरडरों पर लगे ठेले से लटकाकर बोझे सहित इसे अपनी सीमा के भीतर भीतर इधर से उधर भी ले जा सकते हैं। इसके सिलिंडर 3 इंच से लेकर 24 इंच व्यास तक के बनाए जाते हैं और विभिन्न व्यासों के अनुसार बने हविसों को 60 से 100 पाउंड प्रति वर्ग इंच दाब की संपीडित हवा से चलाया जा सकता है। 24 इंच व्यास के सिलिंडर से, 60 पाउंड वायुमंडलीय दाब पर 24,430 पाउंड, 80 पाउंड वायुमंडलीय दाब पर 32,570 पाउंड\nऔर 100 पाउंड वायुमंडलीय दाब पर 40,720 पाउंड तक का बोझा उठाया जा सकता है।\n\nइसकी मेजनुमा क्षैतिज टोपी पर साँचे का बक्स मिट्टी और फरमे सहित रख दिया जाता है। इस मेज के नीचे एक पिस्टन लगा है जो आधार पर कसे हुए सिलिंडर में चलता है। संपीडित हवा सिलिंडर के पेंदे में दाहिने हाथ की तरफ से प्रविष्ट होती है जिससे पहले तो स्टिन 2- इंच ऊपर उठता है फिर जब हवा बाएँ हाथ की तरफ के रास्ते से निकल जाती हैं, तब पिस्टन नीचे उतर जाता है। पिस्टन के नीचे की तरफ एक प्लंजर लगा है जब वह आधार प्लेट से टकराता है, तब पिस्टन पर लगी टेबल और उसपर लगे साँचे को झटका लगता है। इस प्रकार पिस्टन के बार बार उठने और गिरने से साँचे में मिट्टी ठँसकर बैठ जाती है। इस यंत्र को चलाने के लिए 60 से 100 पाउंड प्रति वर्ग इंच दाब की संपीडित हवा की आवश्यकता होती है। इस यंत्र से 100 से लेकर 160 झटके प्रति मिनट तक लगते हैं।\n\nइसके द्वारा साँचा बनाने के लिए फरमे को बोर्ड पर लगाकर फ्रेम में रख देते हैं, फिर फरमे के चारों तरफ सही बैठनेवाला साँचा बक्स रखकर उसमें मिट्टी भरकर प्रकंपक के द्वारा संपीडित वायु के बल से मशीन को चलाकर साँचे की मिट्टी को बैठा दिया जाता है। फिर साँचे के नीचे लगनेवाले बोर्ड को साँचे के ऊपर रखकर, शिकंजों से कस देते हैं। इसके बाद वाल्व को खोलने से सिलिंडर में संपीडित वायु प्रविष्ट होकर फ्रेम को इस प्रकार से संचालित करती है कि उसपर रखा साँचा लौटकर टेबल पर फन्नी की सहायता से सही सही स्थान पर आ जाता है, तब पहले के बांधे हुए शिकंजे खोल लिए जाते हैं और फ्रेम को खड़ा कर साँचे में से फरमा भी निकाल लिया जाता है। फिर फ्रेम दाहिने हाथ की तरफ दूसरा साँचा बनाने के लिए वापस आ जाता है।\n\nइस प्रकार की साँचा मशीनें संपीडित हवा के बल से चलाई जाती हैं जिनका ढलाईखानों में बहुत उपयोग होता है। इन्हें ठेलों पर बिठाकर इधर से उधर भी ले जाने योग्य बनाया जाता है।\n\nयह एक उठौआ (portable) प्रकार के यंत्र hotaa है। इसके द्वारा, संपीडित वायु के बल से रेत की धारा चलाकर, ढली हुई वस्तुओं की ऊपरी\nसफाई बड़ी सरलता से की जा सकती है जिससे उनके ऊपर लगी हुई जली मिट्टी और पपड़ी हट जाती है और वे चिकनी तथा पालिश की हुई दिखाई देने लगती हैं। ढली हुई हलकी वस्तुओं के लिए 5 से 10 पाउंड, मध्यम दरजे की भारी वस्तुओं के लिए 15 से 20 पाउंड और ढले हुए इस्पात की भारी वस्तुओं के लिए 30 से 75 पाउंड प्रति वर्ग इंच दाब की संपीडित वायु का प्रयोग किया जाता है।\n\nइस उपयोगी उपकरण का आविष्कार सेंटलुई के बॉयर नामक इंजीनियर ने 1883 ई. में किया था जिसमें पीछे से कई सुधार किए गए। यह इसी में लगी डाइ के अनुसार रिवटों के मत्थे ठोकने के लिए ही उपर्युक्त है। चिप करने का हथौड़ा भी बिल्कुल इसी प्रकार का होता है। अंतर केवल यही रहता है कि उसमें रिवट की स्नैप डाइ के बदले एक छेनी लगी होती है।\n\nयह उपकरण भी सिद्धांतत: हवाई हथौड़े के समान ही होता है लेकिन दो प्रकार का बनाया जाता है : एक तो छोटे हैंडिल से युक्त होता है और उन्हीं स्थानों पर सुरंगें खोदने के काम में आता है, जहाँ जगह की अंडस (कमी) होती है। दूसरा लंबे हैंडिल से युक्त होता है तथा वह खुलासा जगहों में और खाइयाँ खोदने के कम आता है। इसी चोट से मिट्टी ढीली होकर बिखर जाती है, क्योंकि इसका प्लंजर एक बेलचेनुमा भाग पर चोट करता है जिससे वह मिट्टी में घुसता चला जाता हैं। फर्शतोड़ (paving breaker) भी हवाई छेनी के समान ही होता है जिसका प्लंजर एक फन्नीनुमा भाग पर चोट करता है। इसके द्वारा पुरानी इमारतों को तोड़ने का काम बड़ी सरलता से होता है, क्योंकि इसके द्वारा एक आदमी\n12 आदमियों के बराबर काम कर सकता है \n\nपुराने ढंग के ढलाईखानों में तो साँचों की मिट्टी दबाने के लिए मुंगराननुमा दुरमुसों का उपयोग होता है लेकिन आधुनिक प्रकार का हवाई दुरमुस, जो काफी हल्का भी होता है और 30 से 100 पाउंड प्रति वर्ग इंच की दाबवाली संपीडित हवा से चलता है; साधारण मुँगरे की अपेक्षा लगभग ड्योढ़ा काम बिना किसी थकावट के कर देता है। रबर की पतली हवानली से इन्हें संबंधित कर कहीं भी और आड़ी टेढ़ी किसी भी अवस्था में एक समान कुटाई की जा सकती है जो ढलाई करने पर किसी भी प्रकार का दोष नहीं दिखाती।\n\nवातिलशक्ति चालित लोहारोपयोगी धन का उपयोग आधुनिक कारखानों में बहुत होता है। \n\nइसके ऊपर की तरफ लगे सिलिंडर में हवा की दाब से एक पिस्टन सरककर, रिवट दबानेवाले प्लंजर को कुछ लिवरों का टॉगलयुक्त बनावट की सहायता से चलाकर आवश्यक दाब पहुंचता है। फिर एक लीवर की सहायता से, यह दाब आवश्यक मात्रा में डाइ के ऊर बनाई रखी जाती है, जिससे रिवट का लोहा, दम न देकर, अपनी जगह पर ठसकर बैठ जाए।\n\nताँबे और पीतल की नलियों के मुँह फुलाने के लिए स्वेज यंत्र इस प्रकार से बनाए जाते हैं कि फुलाए जानेवाली नली को चक में बाँधने एवं डाइयों में फीड करने और डाइयों को दबाने तथा उन्हें खोलकर ढीली करने का काम संपीडित हवा के बल से होता है। यंत्र के मुँह के पास हवा से चलनेवाले दो सिलिंडर और पिस्टन लगे होते हैं जो आपस में एक दूसरे से स्वतंत्र होते हुए भी एक ही त्रिमार्गी वाल्व में से हवा लेकर अपने पिस्टनों पर दाब देते हुए उनसे संबंधित डाइयों को चला देते हैं। इस वाल्व को चलाने के लिए एक हथ लीवर और उसकी मूठ के साथ ही लगा एक अंगुष्ठ लीवर होता है। अत: हथ लीवर से तो डाइयों के बीच में नलियों को सरकाने और वापस खींचने की क्रिया की जाती है तथा अंगुष्ठ लीवर से चक में लगी डाइयों पर दबाव डाला जाता है। चक में कमानियाँ भी लगी होती हैं जो पिस्टनों के पीछे लौटते ही नली को ढीला कर आगे सरका देती हैं।\n\nकई प्रकार की डाइ कास्टिंग मशीनों में भी गली हुई धातु को संपीडित वायु की दाब से बलपूर्वक धातु के ठप्पों तथा साँचों में भरा जाता है। इनके आविष्कार के आरंभिक काल में एक बड़ा दोष यह रह जाता था कि गली हुई धातु संपीडित हवा के संपर्क में आने से ठंढी होने के अतिरिक्त उसके ऑक्सीज़न का अवशोषण कर लेती थी, जिससे ढली हुई वस्तु स्पंज जैसी छिद्रल बन जाती थी और पुर्जों के ठंढे हो जाने से प्लंजर आदि अपने सिलिंडरों में जाम भी हो जाया करते थे, लेकिन अब कुछ विशेष युक्तियों के द्वारा इस दोष का सर्वथा निराकरण कर दिया गया है।\n\nवर्कशाप के मुख्य चालक धुरे से प्रत्येक मशीन को अलग-अलग चलाने के लिए काउंटर शाफ्टों का प्रयोग करते है जिनकी पक्की और ढीली पुलियों पर माल को सरका कर मशीन को क्रमश: चालू और बंद किया जाता है और इस काम के लिए अँकुड़ी और लीवरों का उपयोग होता है। वातिल काउंटर शाफ्ट लगाने से यही काम संपीड़ित हवा के द्वारा भी किया जा सकता है। वातिल काउंटर शाफ्ट में दो पुलियों के बीच एक बेलनाकार ढला हुआ सिलिंडर लगा दिया जाता है जिसमें छेद कर पिस्टन लगा दिए जाते हैं, ज्यों ही एक तरफ से सिलिंडर में हवा प्रविष्ट करती है, उसका पिस्टन सरककर अपने पड़ोस में लगी हुई पुली को बलपूर्वक बाहर की तरफ ढकेल देता है जिससे यह एक घर्षण क्लच से संबंधित हो जाती है। यह क्लच धुरे पर चाबी द्वारा पक्का लगा होता है जिससे शक्ति का परिषण उसी के माध्यम से होने लगता है। सिलिंडरों में हवा पहुंचाने के लिए धुरे की अक्षीय दिशा में एक लंबा छेद होता है, जिसमें एक नली इतनी ढीली लगी होती है कि छेद में, उस नली के चारों तरफ की खाली जगह में, से होकर भी एक तरफ के सिलिंडर में हवा जा सकती है और दूसरा सिलिंडर उस हवा नली से ही संबंधित रहता है। इसी धुरे पर एक उचित प्रकार का हवा वाल्व और हवा नली लगाकर एक ही काउंटर शाफ्ट द्वारा दो मशीनों का नियंत्रण किया जा सकता है।\n\nखराद मशीनों में खरादी जानेवाली वस्तुओं को कसकर पकड़ने के लिए हाथ से काम करने के, चार स्वतंत्र जबड़ों युक्त और स्क्रॉल से कसे जानेवाले तीन जबड़ों युक्त, चक हुआ करते हैं। कई बड़ी टरेट खरादों में संपीडित वायु द्वारा कसे जानेवाले दो जबड़ों युक्त चकों का भी उपयोग हुआ करता है। यह चक खराद मशीन के स्पिंडल के दाहिने सिरे पर अन्य चकों की भाँति ही चढ़ा दिया जाता है और उस पोले स्पिंडल के दूसरे सिरे पर एक हल्का सिलिंडर और पिस्टन होता है जो एक छड़ के द्वारा उस पोले स्पिंडल के मध्य में से होकर चक्र से संबंधित रहता है। पोले सिलिंडर में दो हवा नलियाँ लगी होती हैं जो पिस्टन के दोनों तरफ, एक लीवर संचालित वाल्व के द्वारा, आवश्यकतानुसार हवा पहुँचा सकती हैं। \n\nचट्टानी बरमों के निर्माण का सिद्धांत तो हवाई बरमे के समान ही होता है लेकिन चट्टानों की कठोरता तथा उनकी किस्म, छेद की गहराई आदि के अनुसार इन बरमों की परिकल्पना में कुछ भिन्नता हो जाती है। इनका उपयोग पहाड़ी प्रदेशों में बुनियादें खोदने, सड़कें बनाने और खनिज कर्म में बहुत होता है। चट्टानी बरमों में एक \"जैक हैमर\" नामक बरमा बहुत प्रसिद्ध है इसमें भी संपीडित हवा, उसके हैंडिल में ही लगे एक नियामक वाल्व में से प्रविष्ट होकर, चपटे ढक्कननुमा एक वाल्ब में जाकर पिस्टन की चाल पर नियंत्रण करती है। इसके सिलिंडर में जब पिस्टन नीचे जाता है तब, वह, उस समय बरमे के डंठल पर चोट मारता है जिससे बरमे की नोक पर कटावोपयोगी दाब पड़ती है। वापस लौटते समय पिस्टन वेष्टननुमा गली (खाँचे) युक्त एक राइफलवार के ऊपर से होकर सरकता है, अत: उन वेष्टन युक्त गलियों के कारण घूमते समय वह बरमे को भी घुमा देता है। इस प्रकार से बरमे को नई फीड (feed) मिल जाती है, जिससे वह आगे सरकता जाता है। इस यंत्र में एक रैचट (ratchet) गियर भी लगा होता है जिसके कारण बरमा केवल एक ही दिशा में घूमने पाता है। बुरादे को छेद में से निकलने के लिए बरमे के भीतर ही भीतर लंबे छेदनुमा कुछ अक्षीय मार्ग बने होते हैं जिनमें पिस्टन की चाल के कारण हवा प्रविष्ट होकर उस बुरादे अथवा छीलन को बाहर फेंकती रहती है।\n\nउपर्युक्त हवाई बरमे के सिद्धांतों पर ही उठौआ (portable) चक्की यंत्र भी बनाए जाते हैं। अंतर केवल यही होता है कि साधारण बरमों की अपेक्षा इनके घूमने की गति बहुत अधिक अर्थात् 3,000 से 6,000 चक्कर प्रति मिनट तक होती है। इनके स्पिंडल पर बरमे के बदले छोटे-छोटे सान चक्र लगा दिए जाते हैं। इनका उपयोग, ढलाईखानों में ढली वस्तुओं को साफ करने, मोटर गाड़ी ओर इंजनों के कारखानों में अपने स्थान पर लगे पुर्जों को पेषित कर सही करने तथा पालिश और बफ करने अथवा डाइयाँ खोदने के काम में, होता है।\n\nआधुनिक यंत्र निर्माण में कई बार आवश्यक समझा जाता है कि किसी विशेष पुर्जें काटते, छीलते या रेतते समय, उसे किसी विशेष दाब से ही पकड़ा जाए। साधारण पेचों द्वारा कसे जानेवाले शिकंजों में दाब का कोई अंदाजा नहीं रहता पर वातिल शिकंजों में दाबमापी लगा रहने के कारण, उसके अनुसार काम करने से दाब में भिन्नता नहीं आने पाती। इसके बगल में जो खड़ा हैंडिल लगा है उसे चलाने से ही दाब पर नियंत्रण किया जा सकता है।\n\nमकानों की दीवारों पर सफेदी तथा रंग, मोटर गाड़ियों, रेलगाड़ियों इंजनों तथा यंत्रों के ढाँचों पर रंग और रोगन आदि का काम वातिलफुहार द्वारा बड़ी किफायत से, सब जगह एक सा और उत्तमता से बहुत थोड़े समय में किया जा सकता है। इसमें अश्वशक्ति की बिजली की मोटर से एक वायुसंपीडक यंत्र चलाया जाता है जिसमें ऊपर बाएँ हाथ की ओर ताजी वायु के प्रवेश के लिए जालीदार एक कीप लगा है जिसमें से छनकर हवा संपीडक में प्रविष्ट होती है। इस यंत्र पर वायु की दाब पर आवश्यक नियंत्रण रखने के लिए एक दाबघड़ी और आवश्यक वाल्व आदि भी लगे होते हैं। संपीडन के बाद, हवा, यंत्र के दाहिनी ओर खड़े हुए, लगभग 2 इंच व्यास तथा 15 इंच लंबे सिलिंडर में जाती है जिसमें ऊन और नारियल के रेशे भरे होते हैं, अत: बाहर निकलने के पहले हवा को उनमें से होकर गुजरना पड़ता है जिससे वह छन जाती है। उन के साथ कुछ रासायनिक पदार्थ भी रखे रहते हैं जिनके द्वारा हवा की नमी भी सोख ली जाती है। यदि हवा में अधिक पानी होता है, तो वह टपककर नीचे इकट्ठा हो जाता है जिसे समय-समय पर, नीचे लगी एक टोंटी के द्वारा निकाल दिया जाता है। अंत में हवा एक बारीक जाली में से फिर छनकर रबर की नलियों द्वारा फुहार यंत्र में जाती है। इस फुहार यंत्र के साथ एक डिब्बा लगा होता है जिसमें रंगीन तरल पदार्थ भर दिया जाता है, जो संपीड़ित वायु के संपर्क में आकर बारीक झौंसी के रूप में बाहर निकलता है। रंग के बारीक कण हवा में उड़ते हुए, रँगी जानेवाली सतह पर एक समान मोटाई में चिपक जाते हैं। प्रयोगकर्ताओं का अनुभव है कि इसके द्वारा साधारण मजदूर एक घंटे में लगभग 75 वर्ग गज सतह को बड़े आराम से रँग सकता है।\n\nयह उपकरण, आकार में एक फाउंटेन पेन जैसा होता है। इसके साथ में, हाथ से पंच कर संपीड़ित वायु तैयार करने की एक छोटी टंकी होती है जिसमें से एक पतली रबर की नली के द्वारा बुरुश में हवा ली जाती है। छिड़के जानेवाले रंग का ट्यूब बुरुश के भीतर ही बैठा दिया जाता है। आवश्यक होने पर दूसरे रंग की ट्यूब भी उसमें आसानी से पहले ट्यूब के बदले लगाई जा सकती है जिसके कारण कई रंगों में बारीक से बारीक चित्रकारी का काम और स्टेंसिलों की छपाई भी की जा सकती है। इसके द्वारा बाल के समान बारीक रेखा भी बनाई जा सकती है।\n", "id": "164537", "title": "वातिल उपकरण"}
{"url": "https://hi.wikipedia.org/wiki?curid=164538", "text": "वामदेव\n\nवामदेव ऋग्वेद के चतुर्थ मंडल के सूत्तद्रष्टा, गौतम ऋषि के पुत्र तथा \"जन्मत्रयी\" के तत्ववेत्ता हैं जिन्हें गर्भावस्था में ही अपने विगत दो जन्मों का ज्ञान हो गया था और उसी अवस्था में इंद्र के साथ तत्वज्ञान पर इसकी चर्चा हुई थी। वैदिक उल्लेखानुसार सामान्य मनुष्यों की भाँति जन्म न लेने की इच्छा से इन्होंने माता का उदर फाड़कर उत्पन्न होने का निश्चय किया। किंतु माता द्वारा अदिति का आवाहन करने और इंद्र से तत्वज्ञानचर्चा होने के कारण ये वैसा न कर सके। तब यह श्येन पक्षी के रूप में गर्भ से बाहर आए (ऋ. 4.27.1)। \n\nएक बार यह कुत्ते की आंत पका रहे थे। उसी समय इंद्र श्येन पक्षी (बाज) के रूप में अवतीर्ण हुए। युद्ध में इन्होंने इंद्र को परास्त किया और उन्हें ऋषियों के हाथ बेच दिया (बृहद्देवता 4,126, 131)। ये सारी कथाएँ प्रतीकात्मक तथा रूपकात्मक होने के कारण असंगतियों से युक्त और अस्पष्ट हैं।\n\nइस नाम के अनेक पुराणेतिहासिक व्यक्तियों का उल्लेख प्राप्त होता है जिनमें मनु-शतरूपा के पुत्र रूप में शिवावतार (मत्स्य. 4.27. 30-21), अंगिरस् और सुरूपा का पुत्र (ब्रह्मांड. 3.1); रामचंद्र के समय के एक ऋषि और ग्यारह रुद्रों में से दसवें रुद्र (भाग. 2,12,7) आदि उल्लेखनीय हैं।\n", "id": "164538", "title": "वामदेव"}
{"url": "https://hi.wikipedia.org/wiki?curid=164539", "text": "ऐतरेय उपनिषद\n\nऐतरेय उपनिषद एक शुक्ल ऋग्वेदीय उपनिषद है। ऋग्वेदीय ऐतरेय आरण्यक के अन्तर्गत द्वितीय आरण्यक के अध्याय 4, 5 और 6. का नाम ऐतरेयोपनिषद् है। यह उपनिषद् ब्रह्मविद्याप्रधान है।\n\nभगवान् शंकराचार्य इसके ऊपर जो भाष्य लिखा है वह बहुत ही महत्त्वपूर्ण है। इसके उपोद्घात-भाष्य में उन्होंने मोक्ष के हेतु का निर्णय करते हुए कर्म और कर्मसमुच्चित ज्ञानका निराकरण कर केवल ज्ञानको ही उसका एकमात्र साधन बतलाता है। फिर ज्ञानके अधिकार का निर्णय किया है और बड़े समारोह के साथ कर्मकाण्डी के अधिकार का निराकरण करते हुए संन्यासी को ही उसका अधिकारी ठहराया है। वहां वे कहते हैं कि ‘गृहस्थाश्रम्’ अपने गृहविशेषके परिग्रह का नाम है और यह कामनाओं के रहते हुए ही हो सकता है तथा ज्ञानी में कामनाओं का सर्वथा अभाव होता है। इसलिए यदि किसीप्रकार चित्तशुद्धि हो जाने से किसी को गृहस्थाश्रम में ही ज्ञान हो जाय तो भी कामनाशून्य हो जाने से अपने गृहविशेष के परिग्रह का अभाव हो जाने के कारण उसे स्वतः ही भिक्षुकत्व की प्राप्ति हो जायगी। अचार्य का मत है कि ‘यावज्जीवमग्निहोत्रं जुहोति’ आदि श्रुतियाँ केवल अज्ञानियों के लिये हैं, बोधवान् के लिये इस प्रकार की कोई विधि नहीं की जा सकती।\n\nइस प्रकार विद्वान् के लिये पारिव्राज्य की अनिवार्यता दिखलाकर वे जिज्ञासु के लिये भी उनकी अवश्यकर्तव्यता का विधान करते है। इसके लिये उन्होंने ‘शान्तों दान्त उपरतस्तितिक्षुः’ ‘अत्याश्रमिभ्यः परमं पवित्रं प्रोवाच सम्यगृषिसंघजुष्टम्’ ‘कर्मणा न प्रजया धनेन त्यागेनैके अमृतत्वमानशुः’ आदि श्रुति और ‘ज्ञात्वा नैष्कर्म्यमाचरेत्’ ‘ब्रह्माश्रमपदे वसेत्’ आदि स्मृतियों को उद्धृत किया है। ब्रह्मजिज्ञासु ब्रह्मचारी के लिये भी चतुर्थाश्रमका विधान करते हुए आचार्य कहते हैं कि उसके विषय में यह शंका नहीं की जा सकती कि उसे ऋणत्रय की निवृत्ति किये बिना संन्यास का अधिकार नहीं हैं; क्योंकि गृहस्थाश्रमको स्वीकार करने से पूर्व तो उसका ऋणी होना ही सम्भव नहीं है। अतः आचार्य का सिद्धान्त है कि जिसे आत्मतत्वकी जिज्ञासा है और जो साध्य-साधनारूप अनित्य संसार से मुक्ति होना चाहता है, वह किसी भी आश्रम में हो, उसे संसार ग्रहण करना ही चाहिये।\nइस सिद्धान्त के मुख्य आधार दो ही हैं- \nअतः ज्ञानोपयोगिनी साधन-सम्पत्ति को उपार्जन करना तथा कामनाओं का आभाव-ये ही गृहत्याग के मुख्य हेतु हैं। जो लोग घर में रहते हुए ही शमदमादि साधनसम्पन्न हो सकते हैं और जिन बोधवानों की निष्कामतामें अपने गृहविशेष में रहना बाधक नहीं होता वे घर में रहते हुए भी ज्ञानोपार्जन और ज्ञानरक्षा कर ही सकते हैं। वे स्वरूप से संन्यासी न होनेपर भी वस्तुतः संन्यासधर्मसम्पन्न होने के कारण आचार्य के मत का ही अनुसरण करने वाले हैं। अस्तु।\n\nइस उपनिषद् में तीन अध्याय हैं। उनमें से पहले अध्याय में तीन खण्ड हैं तथा दूसरे और तीसरे अध्यायोंमें केवल एक-एक खण्ड हैं। प्रथम अध्याय में यह बतालाया गया है कि सृष्टि के आरम्भ में केवल एक आत्मा ही था, उसके अतिरिक्त और कुछ नहीं था उसने लोक-रचना के लिये ईक्षण (विचार) किया और केवल सकल्प से अम्भ, मरीचि और मर तीन लोकोंकी रचना की। इन्हें रचकर उस परमात्माने उनके लिये लोकपालोकी रचना करनेका विचार किया और जलसे ही एक पुरुष की रचनाकर उसे अवयवयुक्त किया। परमात्मा के संकल्प से ही उस विराट् पुरुष इन्द्रिय गोलक और इन्द्रियाधिष्ठाता देव उत्पन्न हो गये। जब वे इन्द्रियाधिष्ठाता देवता इस महासमुद्रमें आये तो परमात्माने उन्हें भूख-प्यास से युक्त कर दिया। तब उन्होंने प्रार्थना की कि हमें कोई भी ऐसा आयतन प्रदान किया जाय जिसमें स्थित होकर हम अन्न-भक्षण कर सकें। परमात्मा ने उनके लिये गौका शरीर प्रस्तुत किया, किन्तु उन्होंने ‘यह हमारे लिये पर्याप्त नहीं हैं ‘ऐसा कहकर उसे अस्वीकार कर दिया। तत्पश्चात् घोड़े का शरीर लाया गया किन्तु वह भी अस्वीकृत हुआ। अन्त में परमात्मा ने उनके लिए मनुष्य का शरीर लाया।\n\nउसे देखकर सभी देवताओं ने एक स्वर में उनका अनुमोदन किया और वे सब परमात्मा की आज्ञा से उसके भिन्न-भिन्न अवयवों में वाक्, प्राण, चक्षु आदि रूपसे स्थति हो गये। फिर उनके लिये अन्नकी रचना की गयी। अन्न देखकर भागने लगा। देवताओं ने उसे वाणी प्राण चक्षु एवं श्रोत्रादि भिन्न-भिन्न कारणों से ग्रहण करना चाहा; परन्तु वे इसमें सफल न हुए। अन्त में उन्होंने उसे अपानद्वार ग्रहण कर लिया। इस प्रकार यह सारी सृष्टि हो जानेपर परमात्मा ने विचार किया कि अब मुझे भी इसमें प्रवेश करना चाहिये; क्योंकि मेरे बिना यह सारा प्रपञ्च अकिञ्चित्कर ही है। अतः वह उस पुरुष की मूर्द्धसीमाको विदीर्णकर उसके द्वारा उसमें प्रवेश किया कर गया। इस प्रकार जीवभावको प्राप्त होनेपर उसका भूतोंके साथ तादात्म्य हो जाता हैं। पीछे जब गुरुकृपासे बोध होनेपर उसे अपने सर्वव्यापक शुद्ध स्वरूप का साक्षात्कार होता है तो उसे ‘इदम’- इस तरह अपरोक्षरूप से देखने के कारण उसकी ‘इन्द्र’ संज्ञा हो जाती है।\n\nइस प्रकार ईक्षण से लेकर परमात्मा के प्रवेशपर्यन्त जो सृष्टिक्रम बतलाया गया है, इसे ही विद्यारण्यस्वामी ने ईश्वर सृष्टि कहा है। \"ईक्षणादिप्रवेशान्तः संसार ईशकल्पितः\"। इस आख्यायिका में बहुत-सी विचित्र बातें देखी जाती हैं। यों तो माया में कोई भी बात कुतूहलजनक नहीं हुआ करती; तथापि आचार्य का तो कथन है कि यह केवल अर्थवाद है। इसका अभिप्राय आत्मबोध कराने में है। यह केवल आत्मा के अद्वितीयत्व का बोध कराने के लिये ही कही गयी है; क्योंकि समस्त संसार आत्माका ही संकल्प होनेके कारण आत्मस्वरूप ही है। द्वितीय अध्यात्म के आरम्भ में इसी प्रकार उपक्रम कर भगवान भाष्याकारने आत्मतत्वका बड़ा सुन्दर और युक्तियुक्त विवेचन किया है।\n\nइस अध्याय में आत्मज्ञान के हेतुभूत वैराग्य की सिद्धिके लिये जीव की तीन अवस्थाओं का, जिन्हें प्रथम अध्यायमें ‘आवसथ’’ नामसे कहा है, वर्णन किया गया है। जीवके तीन जन्म माने गये हैं- \n‘आत्मा वै पुत्रनामासि’ (कौषी) ( 2। 11) इस श्रुति के अनुसार पिता और पुत्र का अभेद है; इसीलिये पिता के पुनर्जन्म को भी पुत्रका तृतीय जन्म बतलाया गया है। वामदेव ऋषि ने गर्भ में रहते हुए ही अपने बहुत-से जन्मों का अनुभव बतलाया था और यह कहा जाता था कि मैं लोहमय दुर्गों के समान सैकड़ों शरीर में बंदी रह चुका हूँ; किन्तु अब आत्माज्ञान हो जाने से मैं श्येन पक्षी के समान उनका भेदन कर बाहर निकल आया हूँ। ऐसा ज्ञान होने के कारण ही वामदेव ऋषि देहपात के अनन्तर अमर पद को प्राप्त हो गये थे। अतः आत्मा को भूत एवं इन्द्रिय आदि अनात्मप्रपञ्चसे सर्वथा असङ्ग अनुभव करना ही अमरत्व-प्राप्तिका एकमात्र साधन है।\n\nइस प्रकार द्वितीय अध्यायमें आत्माज्ञान को परमपद-प्राप्तिका एकमात्र साधन बतलाकर तीसरे अध्यायमें उसी का प्रतिपादन किया गया है। वहाँ बतलाया है कि हृदय मन, संज्ञान, आज्ञान, विज्ञान, मेधा, दृष्टि, धृत, मति, मनीषा, जूति, स्मृति, संकल्प, क्रतु, असु काम एवं वश-ये सब प्रज्ञान के ही नाम हैं। यह प्रज्ञान ही ब्रह्मा, इन्द्र, प्रजापति, समस्त देवगण, पश्चमहाभूत तथा उद्विज्ज, स्वेदज अण्डज और जरायुज आदि सब प्रकार जीव-जन्तु हैं। यही हाथी, घोड़े, मनुष्य तथा सम्पूर्ण स्थावर जङ्गम जगत् है। इस प्रकार यह सारा संसार प्रज्ञानमें स्थिति है, प्रज्ञानसे ही प्रेरित होनेवाला है और स्वयं भी प्रज्ञानस्वरूप ही है, तथा प्रज्ञान ही ब्रह्म है। जो इस प्रकार जानता है वह इस लोक से उत्क्रमण कर उस परमाधाम में पहुँच समस्त कामनाओं को प्राप्त कर अमर हो जाता है।\n", "id": "164539", "title": "ऐतरेय उपनिषद"}
{"url": "https://hi.wikipedia.org/wiki?curid=164550", "text": "खुराक\n\nखुराक (उर्दु: खु़राक़- आहार) किसी रसायनिक, भौतिक या जैविक वस्तु की वह मात्रा है जो किसी जीव पर जीववैज्ञानिक रूप से प्रभाव डालती है। पोषण के संबंध मे खुराक आम तौर पर किसी विशेष पोषक तत्व की किसी व्यक्ति के आहार, किसी विशेष भोजन, साधारण भोजन, या किसी आहार अनुपूरक, में इसकी मात्रा को इंगित करती है। \n\nभेषज विज्ञान के संदर्भ में, खुराक, चिकित्सकीय प्रयोजनों के लिए दी जाने वाली दवा की मात्रा को बताती है। \n\nविष विज्ञान में खुराक उस हानिकारक एजेंट (जैसे जहर, कैंसरजन, म्यूटाजन, या टेराटोजन आदि) की मात्रा का उल्लेख करती है जिनके संपर्क मे कोई जीव आता है। \n\nरसायन वो सबसे आम चीजें हैं जिसके लिए खुराक का मापन होता है, लेकिन कोई व्यक्ति कितना विकिरण जोखिम उठा सकता है इसका मापन भी खुराक के तहत आता है। मनुष्य के लिए, सूक्ष्म पोषक तत्व और दवा की खुराकों को अधिकतर मिलीग्राम (mg) में मापा जाता हैं, लेकिन कुछ सूक्ष्म पोषक तत्व और दवा की खुराकें माइक्रोग्राम में मापी जाती हैं। \n", "id": "164550", "title": "खुराक"}
{"url": "https://hi.wikipedia.org/wiki?curid=164554", "text": "यौन अंग\n\nयौन अंग, शरीर के वह अंग होते हैं, जो किसी जीव की प्रजनन प्रकिया में सम्मिलित होने के साथ साथ उसके प्रजनन तंत्र का रचना भी करते हैं। स्तनधारियों के प्रमुख यौन अंग हैं: -\n\n", "id": "164554", "title": "यौन अंग"}
{"url": "https://hi.wikipedia.org/wiki?curid=164558", "text": "आहारीय रेशा\n\nआहारीय रेशा, आहार में उपस्थित रेशे तत्त्व को कहते हैं। ये पौधों से मिलने वाले ऐसे तत्व हैं जो स्वयं तो अपाच्य होते हैं, किन्तु मूल रूप से पाचन क्रिया को सुचारू बनाने का अत्यावश्यक योगदान करते हैं। रेशे शरीर की कोशिकाओं की दीवार का निर्माण करते हैं। इनको एन्ज़ाइम भंग नहीं कर पाते हैं। अतः ये अपाच्य होते हैं। कुछ समय पूर्व तक इन्हें आहार के संबंध में बेकार समझा जाता था, किन्तु बाद की शोधों से ज्ञात हुआ कि इनमें अनेक यांत्रिक एवं अन्य विशेषतायें होती हैं, जैसे ये शरीर में जल को रोक कर रखते हैं, जिससे अवशिष्ट (मल) में पानी की कमी नहीं हो पाती है और कब्ज की स्थिति से बचे रहते हैं। \n\nरेशे वाले भोजन स्रोतों को प्रायः उनके घुलनशीलता के आधार पर भी बांटा जाता है। ये रेशे घुलनशील और अघुलनशील होते हैं। ये दोनों तत्व पौधों से मिलने वाले रेशों में पाए जाते हैं। सब्जियां, गेहू और अधिकतर अनाजों में घुलनशील रेशे की अपेक्षा अघुलनशील रेशा होता है। स्वास्थ्य में योगदान की दृष्टि से दोनों तरह के रेशे अपने-अपने ढंग से काम करते हैं। जहां घुलनशील रेशे से संपूर्ण स्वास्थय पर सकारात्मक प्रभाव पड़ता है, वहीं अघुलनशील रेशे से मोटापा संबंधी समस्या भी बढ़ सकती है। अघुलनशील रेशे पाचन में मदद करते है और कब्ज कम करते है। घुलनशील रेशे सीरम कोलेस्ट्राल कम करते है और अच्छे कोलेस्ट्राल (एच.डी.एल) का अनुपात बढाते है। भोजन में उच्च रेशे वाले आहार से वजन नियंत्रित होता है। ऐसे भोजन को अधिक चबाना पड़ता है एवं अधिक ऊर्जा व्यय होती है। इसके साथ ही रेशा इन्सुलिन के स्तर कोप भी गिराता है, जिससे भूख पर नियंत्रण रहता है, तथा उच्च रेशा आहार पेट में अधिक समय तक रहते हैं, जिससे पेट भरे होने का अहसास भी रहता है। रेशा मल निर्माण को भी प्रभावित करता है और इसे अधिक भारी बनाता है। मल जितना भारी होगा, आंतों से निकलने में उसे उतना ही समय लगेगा। गेहू की चोकर उच्च रेशे से परिपूर्ण होने के कारण मल का भार बढाने में मदद करती है। उसी मात्रा के गाजर या बन्दगोभी के रेशे से दूगनी प्रभावशील है। हिप्पोक्रेटज के अनुसार सम्पूर्ण अनाज की डबल रोटी आंत को साफ़ कर देती है। \n\nआहारीय रेशे सभी पौधों में पाए जाते हैं। जिन पौधों में रेशा अधिक मात्र में पाया जाता है, अधिकतर उनसे ही इन्हें प्राप्त किया जाता है। अधिक मात्र वाले फाइबर पौधों को सीधे तौर पर भी आहार में ग्रहण किया जा सकता है या इन्हें उचित विधि से पकाकर भोजन के तौर पर भी खाया जा सकता है। घुलनशील रेशे कई पौधों में पाए जाते हैं जिनसे मिलने वाले खाद्य पदार्थो में जौ, केला, सेब, मूली, आलू, प्याज आदि प्रमुख हैं। अघुलनशील रेशे मक्का, आलू के छिलके, मूंगफली, गोभी और टमाटर में से प्राप्त होते हैं। रसभरी जैसे फल में भी रेशा होता है। घुलनशील रेशे से शरीर को अधिक ऊर्जा मिलती है, जबकि अघुलनशील रेशे से शरीर को ऊर्जा प्राप्त नहीं करनी चाहिए। यह भी ध्यान योग्य है कि दोनों तरीके से शरीर में प्रति ग्राम फाइबर से चार कैलोरी भी जाती है।\n\n", "id": "164558", "title": "आहारीय रेशा"}
{"url": "https://hi.wikipedia.org/wiki?curid=164559", "text": "गोभी\n\nदो प्रकार की सब्जियाँ होती हैं:-\n", "id": "164559", "title": "गोभी"}
{"url": "https://hi.wikipedia.org/wiki?curid=164563", "text": "सरिता (पत्रिका)\n\nसरिता दिल्ली प्रेस समूह द्वारा प्रकाशित एक पाक्षिक हिन्दी पत्रिका है। सरिता का पहला संस्करण 1945 में प्रकाशित हुआ था। यह पत्रिका सामाजिक और पारिवारिक पुनर्निर्माण की विचारधारा पर आधारित है। \n", "id": "164563", "title": "सरिता (पत्रिका)"}
{"url": "https://hi.wikipedia.org/wiki?curid=164574", "text": "क्षेत्रीय शक्ति\n\nअंतरराष्ट्रीय संबंधों में क्षेत्रीय शक्ति उस राज्य को माना जाता है जो दुनिया के किसी भौगोलिक क्षेत्र विशेष के भीतर अद्वितीय शक्ति और प्रभाव रखता है। जैसे भारत दक्षिण एशिया में एक क्षेत्रीय शक्ति हैं।\nक्षेत्रीय शक्तियां एक क्षेत्रीय भूभाग में ध्रुवीयता का निर्माण करती हैं। आमतौर पर, क्षेत्रीय शक्तियां क्षेत्र विशेष में महत्वपूर्ण क्षमताएं रखती हैं, लेकिन वैश्विक स्तर पर ये क्षमताएं उतना महत्व नहीं रखती है।\nराजनीतिक अनुसंधान के लिए यूरोपीय सहायता संघ (European Consortium for Political Research) ने क्षेत्रीय शक्ति को इस प्रकार परिभाषित किया है: \"एक राज्य जो एक भौगोलिक रूप से परिभाषित क्षेत्र से संबंधित हो, आर्थिक और सैन्य दृष्टि से इस क्षेत्र में दबदबा रखता हो, जो इस क्षेत्र में वर्चस्व रूपी प्रभाव और विश्व स्तर पर महत्वपूर्ण प्रभाव रखता हो, जो शक्ति के संसाधनों का उपयोग करने के लिए तैयार हो और उसके पड़ोसी देशों द्वारा उसे क्षेत्रीय नेता के रूप में मान्यता प्राप्त हो या फिर क्षेत्रीय नेता स्वीकार किया गया हो। \n\nजर्मन वैश्विक और क्षेत्रिय अध्ययन संस्थान (German Institute of Global and Area Studies) ने कहा है कि एक क्षेत्रीय शक्ति चाहिए कि वो:\n", "id": "164574", "title": "क्षेत्रीय शक्ति"}
{"url": "https://hi.wikipedia.org/wiki?curid=164575", "text": "झलकारी बाई\n\nझलकारी बाई (२२ नवंबर १८३० - ४ अप्रैल १८५७) झाँसी की रानी लक्ष्मीबाई की नियमित सेना में, महिला शाखा दुर्गा दल की सेनापति थीं। वे लक्ष्मीबाई की हमशक्ल भी थीं इस कारण शत्रु को धोखा देने के लिए वे रानी के वेश में भी युद्ध करती थीं। अपने अंतिम समय में भी वे रानी के वेश में युद्ध करते हुए वे अंग्रेज़ों के हाथों पकड़ी गयीं और रानी को किले से भाग निकलने का अवसर मिल गया। उन्होंने प्रथम स्वाधीनता संग्राम में झाँसी की रानी के साथ ब्रिटिश सेना के विरुद्ध अद्भुत वीरता से लड़ते हुए ब्रिटिश सेना के कई हमलों को विफल किया था। यदि लक्ष्मीबाई के सेनानायकों में से एक ने उनके साथ विश्वासघात न किया होता तो झांसी का किला ब्रिटिश सेना के लिए प्राय: अभेद्य था। झलकारी बाई की गाथा आज भी बुंदेलखंड की लोकगाथाओं और लोकगीतों में सुनी जा सकती है। भारत सरकार ने २२ जुलाई २००१ में झलकारी बाई के सम्मान में एक डाक टिकट जारी किया है, उनकी प्रतिमा और एक स्मारक अजमेर, राजस्थान में निर्माणाधीन है, उत्तर प्रदेश सरकार द्वारा उनकी एक प्रतिमा आगरा में स्थापित की गयी है, साथ ही उनके नाम से लखनऊ मे एक धर्मार्थ चिकित्सालय भी शुरु किया गया है।\nझलकारी बाई का जन्म 22 नवम्बर 1830 को झांसी के पास के भोजला गाँव में एक निर्धन कोली परिवार में हुआ था। झलकारी बाई के पिता का नाम सदोवर सिंह और माता का नाम जमुना देवी था। जब झलकारी बाई बहुत छोटी थीं तब उनकी माँ की मृत्यु के हो गयी थी और उसके पिता ने उन्हें एक लड़के की तरह पाला था। उन्हें घुड़सवारी और हथियारों का प्रयोग करने में प्रशिक्षित किया गया था। उन दिनों की सामाजिक परिस्थितियों के कारण उन्हें कोई औपचारिक शिक्षा तो प्राप्त नहीं हो पाई, लेकिन उन्होनें खुद को एक अच्छे योद्धा के रूप में विकसित किया था। झलकारी बचपन से ही बहुत साहसी और दृढ़ प्रतिज्ञ बालिका थी। झलकारी घर के काम के अलावा पशुओं के रखरखाव और जंगल से लकड़ी इकट्ठा करने का काम भी करती थी। एक बार जंगल में उसकी मुठभेड़ एक तेंदुए के साथ हो गयी थी और झलकारी ने अपनी कुल्हाड़ी से उस जानवर को मार डाला था। एक अन्य अवसर पर जब डकैतों के एक गिरोह ने गाँव के एक व्यवसायी पर हमला किया तब झलकारी ने अपनी बहादुरी से उन्हें पीछे हटने को मजबूर कर दिया था। उसकी इस बहादुरी से खुश होकर गाँव वालों ने उसका विवाह रानी लक्ष्मीबाई की सेना के एक सैनिक पूरन कोरी से करवा दिया, पूरन भी बहुत बहादुर था और पूरी सेना उसकी बहादुरी का लोहा मानती थी। एक बार \"गौरी पूजा\" के अवसर पर झलकारी गाँव की अन्य महिलाओं के साथ महारानी को सम्मान देने झाँसी के किले मे गयीं, वहाँ रानी लक्ष्मीबाई उन्हें देख कर अवाक रह गयी क्योंकि झलकारी बिल्कुल रानी लक्ष्मीबाई की तरह दिखतीं थीं (दोनो के रूप में आलौकिक समानता थी)। अन्य औरतों से झलकारी की बहादुरी के किस्से सुनकर रानी लक्ष्मीबाई बहुत प्रभावित हुईं। रानी ने झलकारी को दुर्गा सेना में शामिल करने का आदेश दिया। झलकारी ने यहाँ अन्य महिलाओं के साथ बंदूक चलाना, तोप चलाना और तलवारबाजी की प्रशिक्षण लिया। यह वह समय था जब झांसी की सेना को किसी भी ब्रिटिश दुस्साहस का सामना करने के लिए मजबूत बनाया जा रहा था।\n\nलार्ड डलहौजी की राज्य हड़पने की नीति के चलते, ब्रिटिशों ने निःसंतान लक्ष्मीबाई को उनका उत्तराधिकारी गोद लेने की अनुमति नहीं दी, क्योंकि वे ऐसा करके राज्य को अपने नियंत्रण में लाना चाहते थे। हालांकि, ब्रिटिश की इस कार्रवाई के विरोध में रानी के सारी सेना, उसके सेनानायक और झांसी के लोग रानी के साथ लामबंद हो गये और उन्होने आत्मसमर्पण करने के बजाय ब्रिटिशों के खिलाफ हथियार उठाने का संकल्प लिया। अप्रैल १८५८ के दौरान, लक्ष्मीबाई ने झांसी के किले के भीतर से, अपनी सेना का नेतृत्व किया और ब्रिटिश और उनके स्थानीय सहयोगियों द्वारा किये कई हमलों को नाकाम कर दिया। रानी के सेनानायकों में से एक दूल्हेराव ने उसे धोखा दिया और किले का एक संरक्षित द्वार ब्रिटिश सेना के लिए खोल दिया। जब किले का पतन निश्चित हो गया तो रानी के सेनापतियों और झलकारी बाई ने उन्हें कुछ सैनिकों के साथ किला छोड़कर भागने की सलाह दी। रानी अपने घोड़े पर बैठ अपने कुछ विश्वस्त सैनिकों के साथ झांसी से दूर निकल गईं। \n\nझलकारी बाई का पति पूरन किले की रक्षा करते हुए शहीद हो गया लेकिन झलकारी ने बजाय अपने पति की मृत्यु का शोक मनाने के, ब्रिटिशों को धोखा देने की एक योजना बनाई। झलकारी ने लक्ष्मीबाई की तरह कपड़े पहने और झांसी की सेना की कमान अपने हाथ मे ले ली। जिसके बाद वह किले के बाहर निकल ब्रिटिश जनरल ह्यूग रोज़ के शिविर मे उससे मिलने पहँची। ब्रिटिश शिविर में पहँचने पर उसने चिल्लाकर कहा कि वो जनरल ह्यूग रोज़ से मिलना चाहती है। रोज़ और उसके सैनिक प्रसन्न थे कि न सिर्फ उन्होने झांसी पर कब्जा कर लिया है बल्कि जीवित रानी भी उनके कब्ज़े में है। जनरल ह्यूग रोज़ जो उसे रानी ही समझ रहा था, ने झलकारी बाई से पूछा कि उसके साथ क्या किया जाना चाहिए? तो उसने दृढ़ता के साथ कहा,\"मुझे फाँसी दो।\" जनरल ह्यूग रोज़ झलकारी का साहस और उसकी नेतृत्व क्षमता से बहुत प्रभावित हुआ और झलकारी बाई को रिहा कर दिया गया। इसके विपरीत कुछ इतिहासकार मानते हैं कि झलकारी इस युद्ध के दौरान वीरगति को प्राप्त हुई। एक बुंदेलखंड किंवदंती है कि झलकारी के इस उत्तर से जनरल ह्यूग रोज़ दंग रह गया और उसने कहा कि \"यदि भारत की १% महिलायें भी उसके जैसी हो जायें तो ब्रिटिशों को जल्दी ही भारत छोड़ना होगा\"।\n\nमुख्यधारा के इतिहासकारों द्वारा, झलकारी बाई के योगदान को बहुत विस्तार नहीं दिया गया है, लेकिन आधुनिक स्थानीय लेखकों ने उन्हें गुमनामी से उभारा है। अरुणाचल प्रदेश के राज्यपाल (२१-१०-१९९३ से १६-०५-१९९९ तक) और श्री माता प्रसाद ने झलकारी बाई की जीवनी की रचना की है। इसके अलावा चोखेलाल वर्मा ने उनके जीवन पर एक वृहद काव्य लिखा है, मोहनदास नैमिशराय ने उनकी जीवनी को पुस्तकाकार दिया है और भवानी शंकर विशारद ने उनके जीवन परिचय को लिपिबद्ध किया है। राष्ट्रकवि मैथिलीशरण गुप्त ने झलकारी की बहादुरी को निम्न प्रकार पंक्तिबद्ध किया है - \n\n\n", "id": "164575", "title": "झलकारी बाई"}
{"url": "https://hi.wikipedia.org/wiki?curid=164580", "text": "अबीजीय फलन\n\nउस फलन को अबीजीय फलन (transcendental function) कहते हैं जो किसी बहुपदीय समीकरण को संतुष्ट नहीं कर सकता। (इन बहुपदीय समीकरणों के गुणांक भी नियतांक हों या बहुपद होने चाहिये)। अबीजीय फलनों के मान \"f(x)\" को इसके चर \"x\" के योग, घटाना, गुणन, भाग, घात एवं मूल की सीमित बीजीय संक्रियाओं के द्वारा अभिव्यक्त नहीं किया जा सकता। इसके विपरीत बीजीय फलन वे होत हैं जिनको सीमित बीजीय संक्रियाओं के रूप में अभिव्यक्त करना सम्भव हो।\n\nनीचे दिये गये सभी फलन अबीजीय हैं-\n\nबिमीय विश्लेषण में आने वाले अबीजीय फलनों के कोणांक (argument) बिमारहित होने चाहिये अन्यथा वे निरर्थक (absurd) होंगे। उदाहरण के लिये, log(10 m) बिमाविहीन व्यंजक है जबकि  log(5 meters / 3 meters)  or  log(3) meters&nbsp नहीं। किसी बिमीय राशि पर कोई भी अबीजीय संक्रिया करने से अर्थहीन परिणाम प्राप्त होते हैं।\n\n", "id": "164580", "title": "अबीजीय फलन"}
{"url": "https://hi.wikipedia.org/wiki?curid=164583", "text": "तिराना\n\nतिराना (अल्बानियाई: \"Tiranë\") अल्बानिया की राजधानी और सबसे बड़ा नगर है। २००८ के अनुमान के अनुसार यहाँ की जनसंख्या लगभग ९ लाख है। तिराना की स्थापना सुलेज्मन पाशा द्वारा १६१४ में की गई थी और १९२० यह नगर अल्बानिया की राजधानी बना। यह नगर १६१४ में सुलेज्मान पाशा द्वारा स्थापित किया गया था और १९२० में अल्बानिया की राज्धानी बना। तिराना नगरपालिका इशेम नदी के किनारे स्थित है और तिराना जिले में स्थित है। तिराना समुद्र तल से १०० मीटर की ऊँचाई पर स्थित है और अधिकत ऊँचाई वाला बिन्दू १,८२८ मीटर पर स्थित है। इसके अतिरिक्त दो मुख्य नदियां यहाँ से होकर बहती हैं: लाने और तिराने। नगर में चार कृत्रिम झीले भी हैं: तिराना झील, कोदर-कामेज़ झील, फारका झील और टुफिना झील। यह नगर उसी समानान्तर पर स्थित है जिस पर नेपल्स, मैड्रिड और इस्तांबुल स्थित हैं और इसकी मध्याह्न रेखा वही है जो बुडापेस्ट और क्राकौव की है।\n\nतिराना की स्थापना १६१४ में ऑटोमन जनरल सुलेज्मान पाशा ने की थी, जिसने वहाँ एक मस्जिद, एक बेकरी और एक तुर्क स्नानघर की स्थापना की।\n\n२० वीं सदी तक यह छोटे आकार का नगर था। १९१० में यहाँ केवल १२,००० निवासी रहते थे। जनसंख्या की वृद्धि इसके १९२० में राजधानी बनने के बाद हुई जहाँ पर लुश्न्जे द्वारा अनंतिम सरकार की स्थापना की गई थी। १९४४ में साम्यवादी नेता एन्वर होक्ज़ा ने इसका राजधानी का दर्जा बनाए रखा।\n\nद्वीतीय विश्व युद्ध के अन्तिम दिनों में, जब इस पर जर्मनो ने अधिकार कर लिया था, इसकी जनसंख्या ६०,००० थी। उसके बाद औद्योगिक सुधारो का समय आया और १९६० तक यहाँ की जनसंख्या दोगुनी से भी अधिक होकर १,३७,००० पहुँच गई। १९९१ में साम्यवादी शासन के पतन के बाद से तिराना में अभूतपूर्व जनसंख्या वृद्धि हुई है, क्योंकि बहुत से लोग अच्छे जीवन की आस में ग्रामीण क्षेत्रों से (मुख्यतः उत्तर अल्बानिया से) यहाँ आए।\n\nहाल के वर्षो में इस नगर को भी बढ़ती भीड़ से दो चार होना पड़ा है जिससे आधारभूत ढाँचा चरमरा गया है। यहाँ पर सीवर की गंदगी के प्रशोधन की समस्या के साथ-२ बिजली आपूर्ति और जल आपूर्ति की भी समस्या है। नए-२ भवनों का निर्माण जारी है।\n\nयहाँ की एक अन्य समस्या है वायु प्रदूषण की वृद्धि, जिसका मुख्य कारण है नगर में अनियन्त्रित रूप से बढ़ता यातायात। अल्बानिया में अधिकतर कारे यूरोपीय मानकों पर खरी नहीं उतरतीं। बहुत सी कारे पुरानी मर्सिडीस की हैं जो डीज़ल चालित हैं और अल्बानिया में बिकने वाले ईंधन में गन्धक और सीसे की मात्रा शेष महाद्वीप की तुलन में बहुत अधिक है।\n\nसितंबर २००८ में, तिराना की आधिकारिक अनुमानित जनसंख्या ६,१६,३९६ थी।\n\n१७०३ में तिराना में केवल ४,००० निवासी थे और १८२० तक यह संख्या तिगुनी होकर १२,००० हो गई। प्रथम जनगणना १९२३ (१९२० में तिराना, अल्बानिया की राजधानी बना था) में की गई थी और तब यहां १०,८४५ निवासी थे।\n\n१९५० के दशक में तिराना में तेज़ी से औद्योगिकरन हुआ और १९६० में जनसंख्या बढ़कर १,३७,००० हो गई।\n\n१९९१ में साम्यवादी शासन के पतन के बाद से तिराना में अभूतपूर्व जनसंख्या वृद्धि हुई है, क्योंकि बहुत से लोग अच्छे जीवन की आस में ग्रामीण क्षेत्रों से यहाँ आए। १९९० में जनसंख्या ३,००,००० थी, लेकिन तब से तेज़ी से हुए अप्रवासन के कारण २००९ तक जनसंख्या बढ़कर ९,००,००० तक पहुँच गई है।\n\nनीचे तिराना की जनसंख्या की विस्तृत विवरण दिया गया है:\n\nतिराना, अल्बानिया का सबसे प्रमुख औद्योगिक केन्द्र है। १९२० के बाद से नगर में तेजी से विकास हुआ है कई नए व्यवसाय यहाँ स्थापित हुए हैं। सबसे बड़े व्यवसाय हैं कृषि उत्पाद और मशीनरी, वस्त्र उद्योग, औषधीय उद्योग और धातु उत्पाद।\n\nतिराना एक नगर के रूप में विकसित होना १६ वीं सदी आरम्भ से हुआ जब यहाँ एक बाज़ार स्थापित किया गया और यहां रेशम और रुई उत्पादन, चीनी मिट्टी के उत्पाद, लोहा, चाँदी और स्वर्ण उत्पाद बनने लगे। चूंकि तिराना एक उपजाऊ क्षेत्र में स्थित है, यहाँ के कृषक प्रचूर मात्रा में कृषि उत्पाद उगा सकते थे और इस क्षेत्र ने १७४९ में विएना को ३,१०,०२५ लीटर (२,६०० बैरल) जौतून के तेल और तंबाकू के १४,००० पैकेट निर्यात किए। १९०१ में यहाँ जैतून के १,४०,००० वृक्ष, ४०० तेल मिलें और ७०० दुकाने थीं। वर्तमान में तिराना अपने पर्यटन उद्योग को स्थापित करने की ओर ध्यान दे रहा है, लेकिन इन प्रयासों को आधारभूत ढाँचे की कमी और राजनैतिक अस्थिरता के कारण धक्का लगा है।\n\nतिराना का प्रमुख विश्वविद्यालय है तिराना विश्वविद्यालय, जो १९५७ में स्थापित किया गया था। इसके अतिरिक्त यहाँ बहुत से सरकारी भवन और सामाजिक भवन भी हैं जैसे अल्बानिया विज्ञान संस्थान, कला अकादमी, कृषि विश्वविद्यालय, सैन्य अकादमी, आंतरिक मामलों के मंत्रालय का संस्थान, संसद भवन इत्यादि।\n\nतिराना का मौसम भूमध्यीय है। औसत तापमान जनवरी में २°से से लेकर जुलाई और अगस्त में ३१°से के बीच होता है। जुलाई और अगस्त सर्वाधिक शुष्क महीने भी हैं और तब प्रत्येक महीने के दौरान वर्षण केवल ३ सेमी रहता है। सर्वाधिक आद्रता वाले महीने हैं नवंबर और दिसंबर जब वर्षण औसत १९ सेमी होता है। हिमापत बहुत कम ही होता है लेकिन तिराना में शून्य से कम तापमान दर्ज किए गए हैं।\n\n\n\n", "id": "164583", "title": "तिराना"}
{"url": "https://hi.wikipedia.org/wiki?curid=164585", "text": "बीजीय फलन\n\nगणित में बीजीय फलन (algebraic function) ऐसे फलनों को कहते हैं जो बहुपद गुणांक वाले बहुपदीय समीकरणों को संतुष्ट करें। उदाहरण के लिये, एक ही चर वाला बीजीय व्यंजक \"x\" निम्नलिखित बहुपदीय समीकरण का हल है-\n\nयहाँ गुणांक \"a\"(\"x\"), \"x\" के बहुपदी फलन हैं। इसके विपरीत ऐसे फलन जो बीजीय न हों, अबीजीय फलन (transcendental function) कहलाते हैं।\n\nइसी प्रकार \"n\" चरों वाला बीजीय फलन वह फलन \"y\" है जो \"n\" + 1 चरों वाले बहुपदीय समीकरण का हल हो।\n\nबीजीय फलनों का विचार कम से कम रेने डीकार्टीज के समय का है। बीजीय फलनों पर पहली चर्चा एडवर्ड वेरिंग के \"मानव ज्ञान पर एक निबन्ध\" (An Essay on the Principles of Human Knowledge) नामक लेख में सन् १७९४ में मिलती है। इस लेख में लेखक कहता है-\n", "id": "164585", "title": "बीजीय फलन"}
{"url": "https://hi.wikipedia.org/wiki?curid=164586", "text": "औषधि एवं स्वास्थ्य प्रौद्योगिकी का इतिहास\n\n\n\n\n\n\n\n\n\n\n\n\n\n\n\n\n\n\n1. उपर दी गयी कुछ तिथियाँ अनिश्चित हैं A Tribute to Hinduism के अनुसार सुश्रुत का समय ५वीं शती ईसा पूर्व है।\n\n", "id": "164586", "title": "औषधि एवं स्वास्थ्य प्रौद्योगिकी का इतिहास"}
{"url": "https://hi.wikipedia.org/wiki?curid=164587", "text": "हिन्दी समाज, सिडनी\n\nहिन्दी समाज, सिडनी स्थित एक गैर लाभकारी संस्था है जो, पिछले कुछ वर्षों से अपनी साहित्यिक एवं सांस्कृतिक गतिविधियों के माध्यम से हिन्दी को बढ़ावा दे रही है। हिन्दी एक अन्तरराष्ट्रीय भाषा बनने की ओर अग्रसर है। हिन्दी समाज का लक्ष्य अन्तरराष्ट्रीय भाषा के रूप में हिन्दी की भूमिका को उजागर करना है। \n\n", "id": "164587", "title": "हिन्दी समाज, सिडनी"}
{"url": "https://hi.wikipedia.org/wiki?curid=164588", "text": "तिराना के महापौरों की सूची\n\nयह तिराना के भूतपूर्व और वर्तमान महापौरों की सूची है।\n\n", "id": "164588", "title": "तिराना के महापौरों की सूची"}
{"url": "https://hi.wikipedia.org/wiki?curid=164597", "text": "जल का फ्लोरीकरण\n\nजल का फ्लोरीकरण जल में फ्लोरीन मिलाने की प्रक्रिया है। इस प्रक्रिया में जन आपूर्ति के जल में नियंत्रित मात्रा में फ्लोरीन मिलाया जाता है। फ्लोरीकृत जल दंतक्षय को रोकता है। फ्लोरीकृत जल में इतनी मात्रा में फ्लोरीन होती है जिससे दंतक्षय रोकने में मदद मिलती है। फ्लोरीकृत जल दंत सतह पर कार्य करता है। यह मुंह के लार में अल्प मात्रा में फ्लोराइड पैदा करता है, जो दांत के एनामेल(उपरी कड़ी परत को) पर से खनिज हटने की प्रक्रिया को कम करता है और फिर से खनिज जमाता है। पीने के जल में फ्लोरीकृत यौगिक डाला जाता है। अफ्लोरीकरण की तब जरूरत होती है जब जल में तय सीमा से ज्यादा फ्लोरीन होती है। विश्व स्वास्थ्य संगठन द्वारा गठित 1994 की विशेषज्ञ समिति की रिपोर्ट के अनुसार, जल में प्रतिलीटर आधा से एक मिग्रीग्राम फ्लोराइड होनी चाहिए (मात्रा जलवायु पर निर्भर करती है). डिब्बा बंद पानी में अनिश्चित मात्रा में फ्लोराइड होती है। कुछ फिल्टर, जिनमें रिवर्स [[ओस्मोसिस]] द्वारा अशुद्धियां हटाई जाती है, जल से फ्लोरोइड भी हटा देतें हैं।\n", "id": "164597", "title": "जल का फ्लोरीकरण"}
{"url": "https://hi.wikipedia.org/wiki?curid=164598", "text": "अफ्लोरीकरण\n\nअफ्लोरीकरण, जल में मौजूद जरूरत से ज्यादा फ्लोरीन को हटाने की क्रिया को अफ्लोरीकरण कहते हैं।विश्व स्वास्थ्य संगठन के अनुसार प्रतिलीटर जल में आधा से एक मिलीग्राम फ्लोरीन होनी चाहिए। अगर जल में इससे कम फ्लोरीन है तो पीने के जल में फ्लोरीन मिलाई जाती है।\n", "id": "164598", "title": "अफ्लोरीकरण"}
