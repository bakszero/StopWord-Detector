{"url": "https://hi.wikipedia.org/wiki?curid=165521", "text": "आषाढ़ का एक दिन\n\nआषाढ़ का एक दिन सन १९५८ में प्रकाशित और नाटककार मोहन राकेश द्वारा रचित एक हिंदी नाटक है। इसे कभी-कभी हिंदी नाटक के आधुनिक युग का प्रथम नाटक कहा जाता है। १९५९ में इसे वर्ष का सर्वश्रेष्ठ नाटक होने के लिए संगीत नाटक अकादमी पुरस्कार से सम्मानित किया गया और कईं प्रसिद्ध निर्देशक इसे मंच पर ला चुकें हैं। १९७१ में निर्देशक मणि कौल ने इस पर आधारित एक फ़िल्म बनाई जिसने आगे जाकर साल की सर्वश्रेष्ठ फ़िल्म का फ़िल्मफ़ेयर पुरस्कार जीत लिया। आषाढ़ का एक दिन महाकवि कालिदास के निजी जीवन पर केन्द्रित है, जो १०० ई॰पू॰ से ५०० ईसवी के अनुमानित काल में व्यतीत हुआ।\n\nइस नाटक का शीर्षक कालिदास की कृति मेघदूतम् की शुरुआती पंक्तियों से लिया गया है। क्योंकि आषाढ़ का महीना उत्तर भारत में वर्षा ऋतु का आरंभिक महीना होता है, इसलिए शीर्षक का अर्थ \"वर्षा ऋतु का एक दिन\" भी लिया जा सकता है।\n\nआषाढ़ का एक दिन एक त्रिखंडीय नाटक है। प्रथम खंड में युवक कालिदास अपने हिमालय में स्थित गाँव में शांतिपूर्वक जीवन गुज़़ार रहा है और अपनी कला विकसित कर रहा है। वहाँ उसका एक युवती, मल्लिका, के साथ प्रेम-सम्बन्ध भी है। नाटक का पहला रुख़ बदलता है जब दूर उज्जयिनी के कुछ दरबारी कालिदास से मिलते हैं और उसे सम्राट चन्द्रगुप्त विक्रमादित्य के दरबार में चलने को कहते हैं। कालिदास असमंजस में पड़ जाता है: एक तरफ़ उसका सुन्दर, शान्ति और प्रेम से भरा गाँव का जीवन है और दूसरी तरफ़ उज्जयिनी के राजदरबार से प्रश्रय पाकर महानता छू लेने का अवसर। मल्लिका तो यही चाहती है के जिस पुरुष को वह प्यार करती है उसे जीवन में सफलता मिले और वह कालिदास को उज्जयिनी जाने की राय देती है। भारी मन से कालिदास उज्जयिनी चला जाता है। नाटक के द्वितीय खंड में पता लगता है के कालिदास की उज्जयिनी में धाक जम चुकी है और हर ओर उसकी ख्याति फैली हुई है। उसका विवाह उज्जयिनी में ही एक आकर्षक और कुलीन स्त्री, प्रियंगुमंजरी, से हो चुका है। वहाँ गाँव में मल्लिका दुखी और अकेली रह गई है। कालिदास और प्रियंगुमंजरी, अपने एक सेवकों के दल के साथ, कालिदास के पुराने गाँव आते हैं। कालिदास तो मल्लिका से मिलने नहीं जाता, लेकिन प्रियंगुमंजरी जाती है। वह मल्लिका से सहानुभूति जताती है और कहती है की वह उसे अपनी सखी बना लेगी और उसका विवाह किसी राजसेवक से करवा देगी। मल्लिका ऐसी सहायता से साफ़ इनकार कर देती है। नाटक के तृतीय और अंतिम खंड में कालिदास गाँव में अकेले ही आ धमकता है। मल्लिका तक ख़बर पहुँचती है के कालिदास को कश्मीर का राज्यपाल बना दिया गया था लेकिन वह सब कुछ त्याग के आ गया है। निस्सहाय मल्लिका तब तक एक वेश्या बन चुकी है और उसकी एक छोटी से बेटी है। कालिदास मल्लिका से मिलने आता है लेकिन, मल्लिका के जीवन की इन सच्चाइयों को देख, पूरी तरह निराश होकर चला जाता है। नाटक इसी जगह समाप्ति पर पहुँचता है।\n\nनाटक के एक समीक्षक (क्रिटिक) ने कहा है के नाटक के हर खंड का अंत में \"कालिदास मल्लिका को अकेला छोड़ जाता है: पहले जब वह अकेला उज्जयिनी चला जाता है; दूसरा जब वह गाँव आकर भी मल्लिका से जानबूझ कर नहीं मिलता; और तीसरा जब वह मल्लिका के घर से अचानक मुड़़ के निकल जाता है।\" यह नाटक दर्शाता है कि कालिदास के महानता पाने के प्रयास की मल्लिका और कालिदास को कितनी बड़ी क़ीमत चुकानी पड़ती है। जब कालिदास मल्लिका को छोड़कर उज्जयिनी में बस जाता है तो उसकी ख्याति और उसका रुतबा तो बढ़ता है लेकिन उसकी सृजनशक्ति चली जाती है। उसकी पत्नी, प्रियंगुमंजरी, इस प्रयास में जुटी रहती है के उज्जयिनी में भी कालिदास के इर्द-गिर्द उसके गाँव जैसा वातावरण बना रहे \"लेकिन वह स्वयं मल्लिका कभी नहीं बन पाती।\" नाटक के अंत में जब कालिदास की मल्लिका से अंतिम बार बात होती है तो वह क़ुबूल करता है के \"तुम्हारे सामने जो आदमी खड़ा है यह वह कालिदास नहीं जिसे तुम जानती थी।\"\n\nअपने दूसरे नाटक (\"लहरों के राजहंस\") की भूमिका में मोहन राकेश नें लिखा कि \"मेघदूत पढ़ते हुए मुझे लगा करता था कि वह कहानी निर्वासित यक्ष की उतनी नहीं है, जितनी स्वयं अपनी आत्मा से निर्वासित उस कवि की जिसने अपनी ही एक अपराध-अनुभूति को इस परिकल्पना में ढाल दिया है।\" मोहन राकेश ने कालिदास की इसी निहित अपराध-अनुभूति को \"आषाढ़ का एक दिन\" का आधार बनाया।\n\n", "id": "165521", "title": "आषाढ़ का एक दिन"}
{"url": "https://hi.wikipedia.org/wiki?curid=165522", "text": "एडीनोसिन ट्राइफॉस्फेट\n\nएडीनोसिन ट्राइफॉस्फेट या एटीपी एक कार्बनिक यौगिक है।\n। कार्बन के रासायनिक यौगिकों को कार्बनिक यौगिक कहते हैं। प्रकृति में इनकी संख्या 10 लाख से भी अधिक है। जीवन पद्धति में कार्बनिक यौगिकों की बहुत ही महत्वपूर्ण भूमिका है। इनमें कार्बन के साथ-साथ हाइड्रोजन भी रहता है। ऐतिहासिक तथा परंपरा गत कारणों से कुछ कार्बन के यौगकों को कार्बनिक यौगिकों की श्रेणी में नहीं रखा जाता है। इनमें कार्बनडाइऑक्साइड, कार्बन मोनोऑक्साइड प्रमुख हैं। सभी जैव अणु जैसे कार्बोहाइड्रेट, अमीनो अम्ल, प्रोटीन, आरएनए तथा डीएनए कार्बनिक यौगिक ही हैं। कार्बन और हाइड्रोजन के यौगिको को हाइड्रोकार्बन कहते हैं। मेथेन (CH) सबसे छोटे अणुसूत्र का हाइड्रोकार्बन है। ईथेन (CH), प्रोपेन (CH) आदि इसके बाद आते हैं, जिनमें क्रमश: एक एक कार्बन जुड़ता जाता है। हाइड्रोकार्बन तीन श्रेणियों में विभाजित किए जा सकते हैं: ईथेन श्रेणी, एथिलीन श्रेणी और ऐसीटिलीन श्रेणी। ईथेन श्रेणी के हाइड्रोकार्बन संतृप्त हैं, अर्थात्‌ इनमें हाइड्रोजन की मात्रा और बढ़ाई नहीं जा सकती। एथिलीन में दो कार्बनों के बीच में एक द्विबंध (=) है, ऐसीटिलीन में त्रिगुण बंध (º) वाले यौगिक अस्थायी हैं। ये आसानी से ऑक्सीकृत एवं हैलोजनीकृत हो सकते हैं। हाइड्रोकार्बनों के बहुत से व्युत्पन्न तैयार किए जा सकते हैं, जिनके विविध उपयोग हैं। ऐसे व्युत्पन्न क्लोराइड, ब्रोमाइड, आयोडाइड, ऐल्कोहाल, सोडियम ऐल्कॉक्साइड, ऐमिन, मरकैप्टन, नाइट्रेट, नाइट्राइट, नाइट्राइट, हाइड्रोजन फास्फेट तथा हाइड्रोजन सल्फेट हैं। असतृप्त हाइड्रोकार्बन अधिक सक्रिय होता है और अनेक अभिकारकों से संयुक्त हा सरलता से व्युत्पन्न बनाता है। ऐसे अनेक व्युत्पंन औद्योगिक दृष्टि से बड़े महत्व के सिद्ध हुए हैं। इनसे अनेक बहुमूल्य विलायक, प्लास्टिक, कृमिनाशक ओषधियाँ आदि प्राप्त हुई हैं। हाइड्रोकार्बनों के ऑक्सीकरण से ऐल्कोहॉल ईथर, कीटोन, ऐल्डीहाइड, वसा अम्ल, एस्टर आदि प्राप्त होते हैं। ऐल्कोहॉल प्राथमिक, द्वितीयक और तृतीयक हो सकते हैं। इनके एस्टर द्रव सुगंधित होते हैं। अनेक सुगंधित द्रव्य इनसे तैयार किए जा सकते हैं। इसी प्रकार एडीनोसिन ट्राइफॉस्फेट को भी विभिन्न प्रयोगों में लिया जा सकता है।\n", "id": "165522", "title": "एडीनोसिन ट्राइफॉस्फेट"}
{"url": "https://hi.wikipedia.org/wiki?curid=165526", "text": "इस्सा\n\n कोबायाशि इस्सा(१७६३-१८२७) का जन्म जापान के पर्वतीय शिनानो प्रान्त के छोटे से गाँव काशिवाबारा में १५ जून १७६३ ई० को हुआ। काशिवाबारा उस समय एदो के राज-मार्ग पर एक महत्त्वपूर्ण सांस्कृतिक केन्द्र था। इस्सा का पूरा नाम कोबायाशि इस्सा है। इस्सा हाइकु के प्रमुख चार कवियों- (बाशो, बुसोन,इस्सा, शिकि) में से एक हैं। इस्सा का पूरा जीवन परेशानियों में बीता। उनका जन्म गरीब किसान परिवार में हुआ। जब वह तीन वर्ष के थे तभी उनकी माँ की मृत्यु हो गयी। जब इस्सा आठ वर्ष की हुए तभी उनके पिता ने दूसरा विवाह कर लिया उनकी सौतेली माँ का बर्ताव उनके प्रति अच्छा नहीं रहा। पूरे जीवन भर वे परेशानियों से जूझते रहे, इसका असर उनकी कविताओं पर भी दिखाई देता है। उनके हाइकु जीवन में होने वाली दैनिक घटनाओं की छोटी-बड़ी समस्याओं को लेकर लिखे गये हैं। इस्सा का निधन ५ जनवरी १८२७ ई० को इसी गाँव में हुआ।\n\nशिम्पो नाम का एक स्थानीय कवि बच्चों को पढ़ाने के लिए एक स्कूल चलाता था। उसी स्कूल में एक अन्य शिक्षक था जो चीनी साहित्य का विद्वान था तथा हाइकु कवि भी था। इस्सा की प्रारम्भिक शिक्षा इन्हीं दोनों गुरुओं की देख रेख में हुई। १४ वर्ष की अवस्था में वे एदो चले आये। वहाँ अनेक वर्षों तक संघर्ष से जूझते हुए प्रसिद्ध हाइकु कवि सोगान के शिष्य बने और शीघ्र ही अपनी प्रतिभा और अध्यवसाय से प्रतिष्ठा प्राप्त की।\n\nइस्सा के पिता की मृत्यु १८०१ ई॰ में हो गयी। पिता की मृत्यु के पश्चात इस्सा को अपनी सौतेली माँ के साथ पैतृक सम्पत्ति के लिए संघर्ष करना पड़ा। संघर्ष के बाद इस्सा को पैतृक सम्पत्ति मिल गई और वे अपने पैतृक मकान के हिस्से में आकर बस गये। इस्सा ने ५२ वर्ष की अवस्था में विवाह किया। उनकी कई सन्ताने हुईं पर कोई जीवित न रही। कुछ समय बाद पत्नी की भी मृत्यु हो गई। इस्सा ने दूसरा विवाह किया परन्तु सम्बंध निभ नहीं सके। इस्सा ने ६२ वर्ष की अवस्था में तीसरा विवाह किया। इस विवाह से इस्सा को एक पुत्री हुई जिसके वंशज आज भी जीवित हैं। पुत्री के जन्म से पहले ही ६५ वर्ष की आयु में १८२७ ई॰ में इस्सा की मृत्यु हो गई। इस्सा का पूरा जीवन दुख और संघर्ष की एक करुण गाथा है।\n\nअपने बचपन के अकेलेपन के दर्द को इस्सा ने अपने एक हाइकु में व्यक्त किया है-\nओरे तो किते\nआसोबे यो ओया नो\nनाइ सुजुमे\nमेरे साथ आकर\nखेलो-मातृहीन\nगौरैया\nअपनी झोपड़ी में तो\nदोपहर से होता है शुरू\nसाल का पहला दिन\"'\n", "id": "165526", "title": "इस्सा"}
{"url": "https://hi.wikipedia.org/wiki?curid=165527", "text": "काशिवाबारा\n\nकाशिवाबारा जापान के पर्वतीय शिनानो प्रान्त का एक छोटा सा गाँव है, यहाँ जापान के लोकप्रिय हाइकु कवि इस्सा का जन्म हुआ।\n", "id": "165527", "title": "काशिवाबारा"}
{"url": "https://hi.wikipedia.org/wiki?curid=165528", "text": "लीग (इकाई)\n\nलीग लम्बाई के मापन की एक इकाई है जो काफी समय तक यूरोप और दक्षिण अमेरिका मे प्रचलित रही। आज यह किसी भी देश में आधिकारिक प्रयोग में नहीं लाई जाती। लीग से तात्पर्य उस दूरी से था जो कोई व्यक्ति या घोड़ा एक घंटे मे तय कर सकता था। लेकिन देशों के अनुसार लीग के विभिन्न मूल्य प्रचलन मे थे।\n", "id": "165528", "title": "लीग (इकाई)"}
{"url": "https://hi.wikipedia.org/wiki?curid=165530", "text": "द्वयाधिकार\n\nएक वास्तविक द्वयाधिकार एक विशेष प्रकार अल्पाधिकार है जहां किसी एक बाजार में केवल दो निर्माता ही मौजूद होते हैं। आम तौर पर इस परिभाषा का इस्तेमाल उस स्थिति में किया जाता है, जहां बाजार पर सिर्फ दो कंपनियों का ही प्रभावी नियंत्रण होता है। औद्योगिक संगठन के क्षेत्र में, अल्पाधिकार के इस प्रकार का इसकी सरलता के कारण सबसे अधिक अध्ययन किया जाता है।\n", "id": "165530", "title": "द्वयाधिकार"}
{"url": "https://hi.wikipedia.org/wiki?curid=165533", "text": "चन्द्रपालसिंह यादव मयंक\n\nचन्द्रपालसिंह यादव मयंक का जन्म ०१. ०९.१८२५ ई० को कानपुर उ०प्र० में हुआ तथा निधन २६.०६.२००० ई० को हुआ। ये बाल साहित्य के प्रसिद्ध कवि हैं।आपकी प्रमुख कृतियाँ हैं- जागृति-गीत, किसान-गीत, परियों का नाच, दूध मलाई, हिम्मत वाले, बज गया बिगुल, राजा बेटा, हम देश की मुसकान, जंगल का राजा, हिन्दी गीत माला-1-2, बंदर की दुल्हन, मुनमुन सर्कस\n", "id": "165533", "title": "चन्द्रपालसिंह यादव मयंक"}
{"url": "https://hi.wikipedia.org/wiki?curid=165534", "text": "गोपीचंद श्रीनागर\n\nगोपीचंद श्रीनागर का जन्म १७. ०३..१८३४ ई० को कानपुर, उ०प्र० में हुआ। ये बाल साहित्य के प्रसिद्ध कवि हैं।आपकी प्रमुख कृतियाँ हैं- चुनमुन, रामकथा, रुनझुन बालगीत, नटखट, शिशुगीत, दादी की पहेलियाँ\n", "id": "165534", "title": "गोपीचंद श्रीनागर"}
{"url": "https://hi.wikipedia.org/wiki?curid=165556", "text": "लेसोथो लोती\n\nलोती (बहुवचन- मलोती) लेसोथो की मुद्रा है। यह 100 लिसेंते (एकवचन- सेंते) में समविभाजित है। यह सामान्य मुद्रा क्षेत्र के माध्यम से दक्षिण अफ्रीकी रैंड से 1:1 के आधार पर आंकी जाती है और दोनों लेसोथो में कानूनी रूप में स्वीकार्य हैं। लोटी पहली बार एक गैर-संचलन मुद्रा के रूप में 1966 में जारी किया गया था। 1980 में दक्षिण अफ्रीकी रैंड के स्थान पर लेसोथो ने अपने पहले सिक्के लोटी और लिसेंते मूल्यवर्ग में जारी किए।\n", "id": "165556", "title": "लेसोथो लोती"}
{"url": "https://hi.wikipedia.org/wiki?curid=165558", "text": "न्यूफ़ाउण्डलैण्ड\n\nन्यूफ़ाउण्डलैण्ड कनाडा के पूर्वी तट पर स्थित एक द्वीप है और यह न्यूफ़ाउण्डलैण्ड और लैब्राडोर प्रान्त का एक भाग है। यहाँ की राजधानी सन्त जोन्स है, जो द्वीप के पूर्वोत्तर भाग पर है। इस द्वीप पर लगभग ५ लाख लोग रहते हैं।\n\nन्यूफ़ाउण्डलैण्ड की अधिकांश जनसंख्या अङ्ग्रेज़ी बोलती है लेकिन इस द्वीप पर फ़्रान्सीसी भाषी लोग भी रहते हैं, जिनमें अधिकतर दक्षिणपश्चिम में रहते हैं। न्यूफ़ाउण्डलैण्ड के कूछ क्षेत्रों में लोग कुछ अलग प्रकार से अंग्रेज़ी बोलते और शब्दों का उपयोग करते हैं जो मानक अंग्रेज़ी में नहीं हैं। यहाँ तक की न्यूफ़ाउण्डलैण्ड में बोली जाने वाली अंग्रेज़ी का एक अलग शब्दकोश भी है।\n\n", "id": "165558", "title": "न्यूफ़ाउण्डलैण्ड"}
{"url": "https://hi.wikipedia.org/wiki?curid=165560", "text": "सिसोथो भाषा\n\nसेसोथो (सेसोथो, दक्षिणी सोथो, या दक्षिणी सेसोथो मुख्यतः दक्षिणी अफ्रीका में बोली जाने वाले वाली एक बंटू भाषा है, जो वहां के 11 आधिकारिक भाषाओं में से एक है। इसके अलावा यह लिसूतू में भी बोली जाती है, जहां की यह राष्ट्रीय भाषा है। यह एक मिश्रित भाषा है, जिसमें पूरे शब्द को बनाने के लिए कई उपसर्गों और विचलन और लचीला नियमों का उपयोग किया जाता है।\n", "id": "165560", "title": "सिसोथो भाषा"}
{"url": "https://hi.wikipedia.org/wiki?curid=165565", "text": "माचू पिच्चू\n\nमाचू पिच्चू (क्वेशुआ: Machu Pikchu, 'पुरानी चोटी\") दक्षिण अमेरिकी देश पेरू मे स्थित एक कोलम्बस-पूर्व युग, इंका सभ्यता से संबंधित ऐतिहासिक स्थल है। यह समुद्र तल से 2,430 मीटर की ऊँचाई पर उरुबाम्बा घाटी, जिसमे से उरुबाम्बा नदी बहती है, के ऊपर एक पहाड़ पर स्थित है। यह कुज़्को से 80 किलोमीटर (50 मील) उत्तर पश्चिम में स्थित है। इसे अक्सर “इंकाओं का खोया शहर “ भी कहा जाता है। माचू पिच्चू इंका साम्राज्य के सबसे परिचित प्रतीकों में से एक है। 7 जुलाई 2007 को घोषित विश्व के सात नए आश्चर्यों में माचू पिच्चू भी एक है।\n\n1430 ई. के आसपास इंकाओं ने इसका निर्माण अपने शासकों के आधिकारिक स्थल के रूप में शुरू किया था, लेकिन इसके लगभग सौ साल बाद, जब इंकाओं पर स्पेनियों ने विजय प्राप्त कर ली तो इसे यूँ ही छोड़ दिया गया। हालांकि स्थानीय लोग इसे शुरु से जानते थे पर सारे विश्व को इससे परिचित कराने का श्रेय हीरम बिंघम को जाता है जो एक अमेरिकी इतिहासकार थे और उन्होने इसकी खोज 1911 में की थी, तब से माचू पिच्चू एक महत्वपूर्ण पर्यटन आकर्षण बन गया है।\n\nमाचू पिच्चू को 1981 में पेरू का एक ऐतिहासिक देवालय घोषित किया गया और 1983 में इसे यूनेस्को द्वारा विश्व धरोहर स्थल की दर्जा दिया गया। क्योंकि इसे स्पेनियों ने इंकाओं पर विजय प्राप्त करने के बाद भी नहीं लूटा था, इसलिए इस स्थल का एक सांस्कृतिक स्थल के रूप में विशेष महत्व है और इसे एक पवित्र स्थान भी माना जाता है।\n\nमाचू पिच्चू को इंकाओं की पुरातन शैली में बनाया था जिसमें पॉलिश किये हुए पत्थरों का प्रयोग हुआ था। इसके प्राथमिक भवनों में \"इंतीहुआताना\" (सूर्य का मंदिर) और \"तीन खिड़कियों वाला कक्ष\" प्रमुख हैं। पुरातत्वविदों के अनुसार यह भवन माचू पिच्चू के \"पवित्र जिले\" में स्थित हैं। सितम्बर 2007, पेरू और येल विश्वविद्यालय के बीच एक सहमति बनी की वो सभी शिल्प जो हीरम बिंघम माचू पिच्चू की खोज के बाद अपने साथ ले गये थे वो पेरू को लौटा दिये जायेंगे।\n", "id": "165565", "title": "माचू पिच्चू"}
{"url": "https://hi.wikipedia.org/wiki?curid=165567", "text": "हीरम बिंघम\n\nहीरम बिंघम एक अमेरिकी इतिहासकार और अन्वेषक थे। उन्होने 1911 में दक्षिण अमेरिका के देश पेरू में इंका सभ्यता के खोये शहर माचू पिच्चू की खोज की थी, तब से माचू पिच्चू एक महत्वपूर्ण पर्यटन आकर्षण बन गया है।\n", "id": "165567", "title": "हीरम बिंघम"}
{"url": "https://hi.wikipedia.org/wiki?curid=165684", "text": "पद्मसम्भव\n\nपद्मसम्भव (तिब्बती: པདྨ་འབྱུང་གནས), (अर्थ: कमल से उत्पन्न) भारत के एक साधुपुरुष थे जिन्होने आठवीं शती में तांत्रिक बौद्ध धर्म को भूटान एवं तिब्बत में ले जाने एवं प्रसार करने में महती भूमिका निभायी। वहाँ उनको \"गुरू रिन्पोछे\" (बहुमूल्य गुरू) या \"लोपों रिन्पोछे\" के नाम से जाना जाता है। ञिङमा सम्प्रदाय के अनुयायी उन्हें द्वितीय बुद्ध मानते हैं। \n\nऐसा माना जाता है कि मंडी के राजा अर्शधर को जब यह पता चला कि उनकी पुत्री ने गुरु पद्मसंभव से शिक्षा ली है तो उसने गुरु पद्मसंभव को आग में जला देने का आदेश दिया, क्योंकि उस समय बौद्ध धर्म अधिक प्रचलित नहीं था और इसे शंका की दृष्टि से देखा जाता था। बहुत बड़ी चिता बनाई गई जो सात दिन तक जलती रही। इससे वहाँ एक झील बन गई जिसमें से एक कमल के फूल में से गुरु पद्मसंभव एक षोडशवर्षीय किशोर के रूप में प्रकट हुए। यह झील आज के रिवालसर शहर में है जो हिमाचल प्रदेश के मंडी जिले में स्थित है।\n", "id": "165684", "title": "पद्मसम्भव"}
{"url": "https://hi.wikipedia.org/wiki?curid=165693", "text": "ई॰ एम॰ एस॰ नंबूदिरीपाट\n\n\"'ईलमकुलम मनक्कल शंकरन नंबूदिरीपाद\" (१३ जून, १९०९- १९ मार्च, १९९८) १९५७ में केरल में विश्व की पहली लोकतांत्रिक तरीके से चुनी गई मार्क्सवादी सरकार के मुख्यमंत्री थे। उनहोंने वाम दल में लोकतांत्रिक हौसले को जिंदा रखा और उस आंदोलन को प्रेरित किया जिससे केरल भारत का पहला पूर्ण साक्षर राज्य बन गया।\n\nभारतीय कम्युनिस्ट आंदोलन के सर्वश्रेष्ठ नेताओं में से एक, देश के प्रमुख मार्क्सवादी चिंतक और आधुनिक केरल के निर्माता एलमकुलम मनक्कल शंकरन नम्बुदिरीपाद की शख्सियत उच्चस्तरीय सैद्धांतिक कौशल \nऔर सक्रियता के संयोग से बनी थी। दर्शन, सौंदर्यशास्त्र, भाषाशास्त्र, इतिहास, अर्थशास्त्र और राजनीति \nजैसे विविध अनुशासनों में नब्बे से ज़्यादा उल्लेखनीय पुस्तकों का योगदान करने से लेकर आधी सदी तक कम्युनिस्ट पार्टी की दिशा तय करने वाले ईएमएस का नाम उनके जीवन में ही देश की राजधानी से लेकर केरल के किसी भी मामूली गाँव तक में प्रसिद्ध हो चुका था। उन्हीं के नेतृत्व में चली ‘एक्य केरल’ मुहिम के कारण आज़ादी के बाद भाषाई आधार पर केरल का गठन हुआ। वे केरल के पहले और देश के पहले \nग़ैर-कांग्रेसी मुख्यमंत्री थे। केरल को गठजोड़ राजनीति का अगुआ बनाने में नम्बूदिरीपाद की ही प्रमुख भूमिका थी। आज अगर केरल देश का सर्वाधिक साक्षर और जागरूक प्रांत है तो इसका श्रेय ईएमएस के कार्यकाल में किये गये रैडिकल भूमि और शिक्षा-सुधारों को ही जाता है। 1968 में प्रकाशित नम्बूदिरीपाद की रचना 'आत्मकथा' आधुनिक मलयालम की सबसे बेहतरीन गद्य-कृति मानी जाती है। केरल में प्रगतिशील \nसाहित्यिक-सांस्कृतिक आंदोलन की शुरुआत और विकास में उनकी प्रमुख भूमिका थी। मलयाली समाज और राजनीति का गहन अध्ययन करके उन्होंने जाति-समस्या के प्रति द्वंद्वात्मक रवैया अपनाते हुए एक ख़ास तरह की मार्क्सवादी राजनीति का विन्यास तैयार किया। परिणामस्वरूप न केवल कम्युनिस्ट पार्टी को केरल के समाज में अपने कदम जमाने का मौका मिला, बल्कि पूरे मलयाली समाज में ही आधुनिकीकरण की \nप्रक्रिया चल निकली।\n\nईएमएस नम्बूदिरीपाद जन्म आज के मल्लापुरम ज़िले में पेरिंथलामन्ना तालुक के एलमकुलम गाँव में हुआ था। उनके पिता परमेश्वरन बड़े जमींदार थे। युवावस्था में नम्बूदिरीपाद जाति प्रथा के ख़िलाफ़ चलने \nवाले सुधार आन्दोलन की तरफ आकर्षित हुए। प्रगतिशील नम्बूदिरी ने युवक संगठन 'वाल्लुवानाडु योगक्षेम \nसभा' के पदाधिकारी के रूप में जम कर काम किया। जिस काल में अधिकांश कम्युनिस्ट सिद्धान्तकार भारतीय इतिहास को किताबी मार्क्सवादी खाँचे (आदिम साम्यवाद-दास प्रथा-सामंतवाद-पूँजीवाद) में फ़िट करके देखने की कोशिश कर रहे थे, नम्बूदिरीपाद ने अनूठी मौलिकता का प्रदर्शन करते हुए केरल की सामाजिक संरचना का विश्लेषण ‘जाति-जनमी-नेदुवाझी मेधावितम’ के रूप में किया। अपनी पहली उल्लेखनीय रचना 'केरला : मलयालीकालुडे मातृभूमि' (1948) में ईएमएस ने दिखाया कि सामाजिक संबंधों पर ऊँची जातियाँ हावी हैं, उत्पादन संबंध जनमा यानी ज़मींदारों के हाथों में हैं और प्रशासन की बागडोर नेदुवाझियों यानी स्थानीय प्रभुओं के कब्ज़े में है। ईएमएस की निगाह में अधिकांश जनता की ग़रीबी और पिछड़ेपन का कारण यही समीकरण था। अपने इसी विश्लेषण को आधार बना कर नम्बूदिरीपाद ने 1952 में 'द नैशनल क्वेश्चन इन केरला', 1967 में 'केरला : यस्टरडे, टुडे ऐंड टुमारो' और 1984 में \n'केरला सोसाइटी ऐंड पॉलिटिक्स : अ हिस्टोरिकल सर्वे' की रचना की। अपने इसी विश्लेषण के आधार पर ईएमएस ने केरल में 'जाति-जनमी-नेदुवाझी मेधावितम' का गठजोड़ तोड़ने के लिए वामपंथ का एजेंडा भी तैयार किया, जिसके केंद्र में समाज सुधार और जाति-विरोधी आंदोलन था। ईएमएस ने ज़ोर दे कर कहा कि जातिगत शोषण ने केरल की नम्बूदिरी जैसी शीर्ष ब्राह्मण जाति तक का अमानवीकरण कर दिया है। उन्होंने ‘नम्बूदिरी को इनसान बनाओ’ का नारा देते हुए ब्राह्मण समुदाय के लोकतंत्रीकरण की मुहिम चलाई। इसी \nदौरान प्रचलित राष्ट्रवादी रवैये से हटते हुए ईएमएस के नेतृत्व में कम्युनिस्टों ने एक तरफ़ तो जाति-सुधार आंदोलनों और सवर्ण विरोधी आंदोलन को समर्थन दिया और दूसरी तरफ़ जातिगत दायरे से परे जाते हुए वर्गीय और जन-संगठन खड़े किये। इस तरह कम्युनिस्ट शब्दावली में सामंतवाद विरोधी लोकतांत्रिक \nजनसंघर्षों की ज़मीन तैयार हुई। ईएमएस ने दक्षिण केरल की ट्रावणकोर और कोचीन रियासतों में सामंतवाद विरोधी संघर्ष और ब्रिटिश शासित इलाकों में साम्राज्यवाद विरोधी संघर्ष का संश्रय तैयार किया। जाति-सुधार आंदोलन जब अपनी रैडिकल धार खो कर संकीर्ण दलबंदियों में फँसने लगे तो नम्बूदिरीपाद ने जनांदोलनों और जातिआंदोलनों को अलग-अलग करके देखना शुरू किया। पचास के दशक में उन्होंने पिछड़ी जातियों \nकी जनता और पिछड़े समुदायों से निकले पूँजीपति वर्ग के बीच फ़र्क करके ज़बरदस्त बहस छेड़ दी जिसमें अंततः उन्हीं के निष्कर्षों को मान्यता मिली। \n\n1939 की मालाबार टेनेंसी रिफ़ॉर्म कमेटी की रपट के \nसाथ असहमति जताते हुए ईएमएस ने केरल में कृषि प्रश्न \nकी मौलिक व्याख्या की। परिणामस्वरूप काश्तकारी सुधार \nके केंद्र में खेतिहर मज़दूरों और छोटे बँटाईदारों को प्रमुखता \nमिली। इसी दौरान नम्बूदिरीपाद ने 'अ शॉर्ट हिस्ट्री ऑफ़ द \nपीज़ेंट मूवमेंट इन केरल' (1943) की रचना की। 1957 से \n1971 के बीच चले कृषि सुधारों के प्रमुख सिद्धांतकार के रूप \nमें नम्बूदिरीपाद को पारम्परिक जनमी प्रणाली (ज़मींदारी) \nके ख़ात्मे का श्रेय जाता है। भूमि सुधारों के कामयाब होने के \nबाद बाज़ार की ताकतों के विस्तार पर भी उनकी निगाह गयी। \nइसका नतीजा खाड़ी के देशों से भेजी गयी रकम के कारण \nज़मीन की कीमतों में आये असाधारण उछाल की मार्क्सवादी \nव्याख्या में निकला। \n\nकम्युनिस्ट आन्दोलन में नबूदरीपाद का पदार्पण\nकांग्रेस-समाजवादी आन्दोलन के रास्ते हुआ था। 1931 \nकॉलेज शिक्षा प्राप्त करने के बाद वे कांग्रेस के नेतृत्व में \nचलने वाले सत्याग्रह में कूद पड़े और जेल-यात्रा की। केरल \nमें कांग्रेस-सोसलिस्ट पार्टी की नींव रखने के बाद 1934 \nमें उसके अखिल भारतीय संयुक्त सचिव बने। केरल प्रदेश \nकांग्रेस के महासचिव के रूप में काम करते समय\nउनका परिचय मार्क्सवाद से हुआ। 1936 में उन्होंने अपने \nचार साथियों के साथ मिल कर केरल में कम्युनिस्ट पार्टी \nकी स्थापना की। जमींदार परिवार में पैदा होने के कारण\nनम्बूदिरीपाद ने उत्तराधिकार में मिली सारी \nसम्पत्ति पार्टी को सौंप दी। \n\nआज़ादी मिलने से ठीक पहले 1945 में नम्बूदिरीपाद \nने 'अ करोड़ ऐंड अ क्वार्टर मलयाली' शीर्षक से एक पुस्तिका \nलिखी। उस समय तक केरल की जनता कोचीन, ट्रावणकोर \nऔर मालाबार इलाकों में बँटी हुई थी। यह पुस्तिका ‘एक्य \nकेरलम’ का आधार बनी। 1952 में 'द नेशनल \nक्वेश्चन इन केरला' लिख कर नम्बूदिरीपाद ने सारी दुनिया \nका ध्यान अपनी ओर आकर्षित किया। इस रचना के ज़रिये \nउन्होंने उपनिवेशवाद विरोधी संघर्ष के दौर में पनपी मलयाली \nअस्मिता की लोकतांत्रिक दावेदारी पेश की। 1957 में हुए केरल \nविधान सभा के लिए पहले आम चुनाव में नम्बूदिरीपाद के \nनेतृत्व में कम्युनिस्ट पार्टी ने ज़बरदस्त जीत हासिल की। देश \nके पहले ग़ैर-कांग्रेसी मुख्यमंत्री की हैसियत से उन्होंने प्रदेश \nकी शिक्षा व्यवस्था को बदल डाला। उनके नेतृत्व में हुए भूमि \nसुधारों, भूमि सुधारों, जन-स्वास्थ्य और \nवितरण प्रणाली की पुनर्रचना, न्यूनतम वेतन के प्रावधान और \nसामाजिक सुरक्षा व्यवस्था ने केरल समाज की तस्वीर \nबदलने की शुरुआत कर दी। \n\n1959 में नेहरू की केंद्र सरकार ने संविधान के अनुच्छेद \n356 का विवादास्पद इस्तेमाल करते हुए ईएमएस की सरकार \nको भंग कर दिया। लेकिन 1967 में सात पार्टियों के गठजोड़ \nके नेता के तौर पर ईएमएस दोबारा सत्तारूढ़ हुए। इसी के बाद \nकेरल की राजनीति कांग्रेस और कम्युनिस्ट पार्टी के नेतृत्व में \nचलने वाले दो गठजोड़ों की प्रतियोगिता बनती चली गयी। \nपहले मुख्यमंत्री और फिर करीब डेढ़ दशक तक विधान सभा \nमें विपक्ष के नेता के रूप में नम्बूदिरीपाद ने गठजोड़ राजनीति \nके व्यवहार और सिद्धान्त का शास्त्र रचा। भारतीय \nसंसदीय राजनीति में आम तौर पर और कम्युनिस्ट आंदोलन \nमें ख़ास तौर पर संयुक्त मोर्चे की रणनीति विकसित करने \nका पहलू उनके प्रमुख योगदान के तौर पर याद रखा जाएगा। \nनम्बूदिरीपाद ने विचारधारात्मक रूप से नास्तिक होते हुए भी \nकेरल के मुसलमान और ईसाई समुदायों के साथ जीवंत संवाद \nबनाये रखने की परम्परा डाली। उनके गठजोड़ में मुसलिम \nलीग की मौजूदगी इसकी व्यावहारिक परिणति थी। केरल के \nप्रमुख लिबरेशन थियोलोजिस्ट और सीरियन चर्च के बिशप के \nसाथ उनकी गहरी दोस्ती थी। नम्बूदिरीपाद की विशद रचना \n'अ हिस्ट्री ऑफ़ इण्डियन फ़्रीडम स्ट्रगल' (1986) धारावाहिक \nरूप से पार्टी के मुखपत्र में प्रकाशित हुई थी। \n\n1939 में मद्रास प्रांतीय विधान परिषद् के सदस्य का \nचुनाव जीतने के बाद कम्युनिस्ट-सक्रियता के कारण उन्हें \nदो बार (1939-42 और 1948-50) भूमिगत जीवन व्यतीत \nकरना पड़ा। नम्बूदिरीपाद 1941 में कम्युनिस्ट पार्टी की केंद्रीय \nकमेटी के सदस्य चुने गये और 1950 में पोलित ब्यूरो के। पार्टी \nके भीतर होने वाली बहसों में भाग लेते हुए उन्होंने भारतीय \nसमाज और राज्य के प्रति पार्टी के रवैये का सूत्रीकरण किया। \n1962 में उन्हें पार्टी का महासचिव चुना गया। 1964 में पार्टी का \nविभाजन होने पर वे मार्क्सवादी कम्युनिस्ट पार्टी के साथ गये \nऔर सातवीं कांग्रेस में नये दल की केंद्रीय कमेटी और पोलित \nब्यूरो की सदस्यता ग्रहण की। 1966 में उन्होंने 'इकॉनॉमिक ऐंड \nपॉलिटिक्स ऑफ़ इण्डियाज़ सोशलिस्टिक पैटर्न' और 1967 में \n'इण्डिया अंडर कांग्रेस रूल' की रचना की। 1977 में वे माकपा \nके महासचिव बने और 1992 की चौदहवीं कांग्रेस में ख़राब \nस्वास्थ्य के कारण पद छोड़ने से पहले लगातार इसी पद पर \nकाम किया। नम्बूदिरीपाद की अन्य महत्त्वपूर्ण रचनाएँ हैं : 'द \nमहात्मा ऐण्द द इज्म' (1958), 'कान्फ्लिक्ट्स ऐंड क्राइसिस'\n(1974), 'इण्डियन प्लानिंग इन क्राइसिस' (1974), 'नेहरू : \nआइडियॉलॅजी ऐंड प्रेक्टिस' (1988) और अस्सी के दशक में \nचार खण्डों में प्रकाशित 'कम्युनिस्ट पार्टी केरालिथल' (केरल में \nकम्युनिस्ट पार्टी का इतिहास)। 1998 में देहांत के ठीक पहले \nईएमएस 'अ हिस्ट्री ऑफ़ कम्युनिस्ट पार्टी ऑफ़ इण्डिया फ़्रॉम \n1920 टू 1998' पूरी करने में व्यस्त थे। बाद में यह रचना पार्टी \nके पत्र 'देशाभिमानी' में धारावाहिक प्रकाशित हुई। \n\n1. गोविंद पिल्लै (सम्पा.) (प्रकाशन जारी), ई.एम.एस. सम्पूर्ण कृतिकल (34 खण्ड), चिंता पब्लिशर्स, ए.के.जी. सेंटर फ़ॉर रिसर्च ऐंड स्टडीज़, तिरुवनंतपुरम. \n\n2. आई.एस. गुलाटी ऐंड टी.एम. थॉमस इसाक (1998), ‘ई.एम.एस. \nनम्बूदिरीपाद रेवोल्यूशनरी इकॉनॉमिक पॉलिटिकल वीकली, खण्ड 33, अंक 13. \n\n3. ई.एम.एस. नम्बूदिरीपाद (1984), केरला : सोसाइटी ऐंड पॉलिटिक्स, नैशनल बुक सेंटर, नयी दिल्ली. \n\n4. ई.एम.एस. (1984), द क्वेश्चन केरला, पीपुल्स पब्लिसिंग हाउस, मुम्बई. \n", "id": "165693", "title": "ई॰ एम॰ एस॰ नंबूदिरीपाट"}
{"url": "https://hi.wikipedia.org/wiki?curid=165697", "text": "पी॰ सी॰ महालनोबिस\n\nप्रशान्त चन्द्र महालनोबिस (बंगला: প্রশান্ত চন্দ্র মহলানবিস ; २९ जून १८९३- २८ जून १९७२) एक प्रसिद्ध भारतीय वैज्ञानिक एवं सांख्यिकीविद थे। उन्हें दूसरी पंचवर्षीय योजना के अपने मसौदे के कारण जाना जाता है। भारत की स्वत्रंता के पश्चात नवगठित मंत्रिमंडल के सांख्यिकी सलाहकार बने तथा औद्योगिक उत्पादन की तीव्र बढ़ोतरी के जरिए बेरोजगारी समाप्त करने के सरकार के प्रमुख उद्देश्य को पूरा करने के लिए योजना का खाका खींचे।\n\nमहालनोबिस की प्रसिद्धि महालनोबिस दूरी के कारण है जो उनके द्वारा सुझाया गयी एक साख्यिकीय माप है। उन्होने भारतीय सांख्यिकीय संस्थान की स्थापना की।\n\nआर्थिक योजना और सांख्‍यि‍की विकास के क्षेत्र में प्रशांत चन्‍द्र महालनोबिस के उल्‍लेखनीय योगदान के सम्‍मान में भारत सरकार उनके जन्‍मदिन, 29 जून को हर वर्ष 'सांख्‍यि‍की दिवस' के रूप में मनाती है। इस दिन को मनाने का उद्देश्‍य सामाजिक-आर्थिक नियोजन और नीति निर्धारण में प्रो॰ महालनोबिस की भूमिका के बारे में जनता में, विशेषकर युवा पीढ़ी में जागरूकता जगाना तथा उन्‍हें प्रेरित करना है।\n\n\n", "id": "165697", "title": "पी॰ सी॰ महालनोबिस"}
{"url": "https://hi.wikipedia.org/wiki?curid=165711", "text": "रामनाथ गोयनका\n\nरामनाथ गोयनका (३ अप्रैल, १९०४- ५ अक्टूबर, १९९१) भारत के मिडीया दिग्गज एवं पक्के राष्ट्रवादी थे। १९४२ के भारत छोड़ो आंदोलन के दौरान भारतीय राष्ट्रीय कांग्रेस के स्वयंभू सिपहसालार थे। इन्दिरा गांधी द्वारा लगाये गये आपातकाल का जमकर विरोध किया था। 2000 में \"इंडिया टुडे\" पत्रिका ने उन्हें अपने \" भारत को बनाने वाले 100 लोग \" की सूची में रखा।\n\nरामनाथ गोएंका का जन्म 22 अप्रैल 1904 को दरभंगा, बिहार में हुआ था।\n", "id": "165711", "title": "रामनाथ गोयनका"}
{"url": "https://hi.wikipedia.org/wiki?curid=165717", "text": "अन्न\n\nकृषि उपज गेहूँ, जीं, चना, धान, मटर... आदि अनाज जिन्हें अन्न भी कहा जाता है।\n", "id": "165717", "title": "अन्न"}
{"url": "https://hi.wikipedia.org/wiki?curid=165720", "text": "चन्द्रावली\n\nजगनिक कवि द्वारा रचित परमाल रासो की नायिका जिसका वर्णन उपलब्ध आल्ह खंड के कई युद्धों में मिलता है। यह कालिंजर तथा महोबा के चन्द्रवंशी शासक परमर्दिदेव की पुत्री थीं। इन्हें राजा परमाल भी कहा जाता था। जगनिक इन्हीं के दरबारी कवि थे। चन्द्रावली राजा परमाल की पुत्री थी \n", "id": "165720", "title": "चन्द्रावली"}
{"url": "https://hi.wikipedia.org/wiki?curid=165722", "text": "वसीय अम्ल\n\nवसीय अम्ल कार्बन परमाणुओं की लम्बी श्रृंखला द्वारा गठित कार्बनिक अम्ल हैं, जिनके एक सिरे पर कार्बोक्सिलिक मूलक (-COOH) होता है। यह संतृप्त तथा असंतृप्त दोनों ही प्रकार का होता है। जिस वसीय अम्ल के सभी बंध एकल होते हैं उसे संतृप्त तथा जिसमें एकल के अतिरिक्त द्विबंध या त्रिबंध होते हैं उसे असंतृप्त की श्रेणी में रखते हैं।\n", "id": "165722", "title": "वसीय अम्ल"}
{"url": "https://hi.wikipedia.org/wiki?curid=165723", "text": "ऊदल\n\nऊदल बुन्देलखण्ड (महोबा) के एक वीर योद्धा थे जिनकी वीरता की कहानी आज भी उत्तर-भारत के गाँव-गाँव में गायी जाती है। जगनिक ने आल्ह-खण्ड नामक एक काव्य रचा था उसमें इन वीरों की गाथा वर्णित है।\n\nकालिंजर तथा महोबा के चन्द्रवंशी शासक परमर्दिदेव थे। आल्ह-खण्ड के रचयिता जगनिक इन्हीं के दरबारी कवि थे। इन्हें राजा परमाल भी कहा जाता है। आल्हा लोकगाथा के प्रसिद्ध वीर नायक आल्हा और ऊदल इन्हीं के दरबार के दो वीर सामन्त थे जिन्होंने बहादुरी के साथ बावन लड़ाइयों में भाग लिया था। ऊदल आल्हा का सगा छोटा भाई था परन्तु आल्हा से अधिक बहादुर था। बावन लड़ाइयों में से तेइस का नेतृत्व अकेले ऊदल ने ही किया था। महोबा में ऊदल की प्रतिमा स्थापित है जिसका चित्र यहाँ दिया जा रहा है।\n\nपं० ललिता प्रसाद मिश्र ने अपने ग्रन्थ आल्हखण्ड की भूमिका में आल्हा को युधिष्ठिर और ऊदल को भीम का साक्षात अवतार बताते हुए लिखा है -\n\"\"यह दोनों वीर अवतारी होने के कारण अतुल पराक्रमी थे। ये प्राय: १२वीं विक्रमीय शताब्दी में पैदा हुए और १३वीं शताब्दी के पुर्वार्द्ध तक अमानुषी पराक्रम दिखाते हुए वीरगति को प्राप्त हो गये। वह शताब्दी वीरों की सदी कही जा सकती है और उस समय की अलौकिक वीरगाथाओं को तब से गाते हम लोग चले आते हैं। आज भी कायर तक उन्हें (आल्हा) सुनकर जोश में भर अनेकों साहस के काम कर डालते हैं। यूरोपीय महायुद्ध में सैनिकों को रणमत्त करने के लिये ब्रिटिश गवर्नमेण्ट को भी इस (आल्हखण्ड) का सहारा लेना पड़ा था।\"\"\n\nआल्हा छन्द में लिखी आल्हखण्ड की ये पंक्तियाँ तो आज भी नौजवानों में जोश भर देती हैं:\n\n\"\"बारह बरस लौ कूकर जीवै, अरु सोरह लौ जियै सियार। बरस अठारह क्षत्री जीवै, आगे जीवै को धिक्कार॥\"\"\n\n", "id": "165723", "title": "ऊदल"}
{"url": "https://hi.wikipedia.org/wiki?curid=165724", "text": "परमर्दिदेव\n\nपरमर्दिदेव (शासनकाल ११६५--१२०३) सल्तनतकालीन भारत में कालिंजर तथा महोबा के शासक थे। इन्हें राजा परमाल भी कहा जाता है। जगनिक इन्हीं के दरबारी कवि थे जिन्होंने परमाल रासो की रचना की थी। परमाल रासो में राजा परमाल के यश और वीरता का वर्णन वीरगाथात्मक रासो काव्य शैली में किया गया है। वर्तमान समय में इसके उपलब्ध हिस्से 'आल्ह खंड' में राजा परमाल के ही दो दरवारी वीरों की वीरता का वर्णन मिलता है। इसमें परमाल की पुत्री चंद्रावती का भी उल्लेख मिलता है। \n\nमहोबे के राजा परमर्दिदेव या परमाल का नाम समस्त उत्तर भारत में विख्यात है। सन् ११६५ के लगभग सिंहासन पर बैठने के समय इसकी उम्र अधिक न रही होगी किंतु इसने राज्य को अच्छी तरह संभाला। इसके दो प्रतिद्वंदी थे, एक तो काशी और कन्नौज का राजा जयचंद्र गहडवाल और दूसरा दिल्ली तथा अजमेर का शासक पृथ्वीराज चौहान। परमर्दिदेव ने जयचंद्र से मित्रता की और पृथ्वीराज से संघर्ष। पृथ्वीराजरासो तथा आल्हाखंड के वर्णनों से यह निश्चित है कि चौहानों और चंदेलों का यह संघर्ष कुछ वर्षों तक चलता रहा और इसमें दोनों पक्षों की पर्याप्त हानि हुई। परमर्दिदेव के मुख्य सामंतों में से बनाफर बंधु ऊदल और मलखान मारे गए और चंदेल राज्य के बहुत से भाग पर पृथ्वीराज का अधिकार हो गया। शिलालेखों से इन घटनाओं पर विशेष प्रकाश नहीं पड़ता, किंतु मदनपुर के शिलालेखों से इतना निश्चित है कि दिग्विजयी पृथ्वीराज ने महोबे के आसपास के प्रदेश को सन् ११८२ में बुरी तरह से लूटा। परमर्दिदेव की हार इतनी जबरदस्त हुई थी कि कुछ कवियों ने तो यहाँ तक कह डाला कि परमर्दि ने मुँह में घास लेकर पृथ्वीराज से अपने प्राण बचाए। ऐसी भी किंवदंती है कि पराजय की शर्म के मारे परमर्दिदेव ने आत्मघात कर लिया। किंतु वास्तव में परमर्दिदेव कम से कम बीस साल तक और जीवित रहा और उसके शिलालेखों से यह भी सिद्ध है कि प्राय: सभी राज्य पर उसका अधिकार बना रहा। चौहान सेना बुंदेलखंड को लूटकर फिर वापस चली गई।\n\nकिंतु एक आफत टली तो दूसरी आई। सन् ११८२ में चौहान राज्य और सन् ११९४ में गहडवाल राज्य का मुहम्मद गोरी ने अंत कर दिया और भारत में कुत्बुद्दीन को अपना प्रतिनिधि बनाया। सन् १२०२ में कुत्बुद्दीन ने कई अन्य अमीरों का साथ लेकर कालिंजर पर आक्रमण किया। परमर्दिदेव ने कुछ समय तक घेरे में रहते हुए युद्ध किया किंतु अंत में उसने अपनी पराजय स्वीकार की और कर रूप में बहुत से हाथी तथा घोड़े कुत्बुद्दीन को देने की बात तय हुई। भाग्यवशात् इसी समय परमर्दिदेव की मृत्यु हो गई। इसके प्रधानामात्य ने कुछ समय तक मुसलमानों का और सामना किया किंतु दुर्ग में पानी की कमी पड़ने पर उसने भी आत्मसमर्पण कर दिया।\n\nपरमर्दिदेव शिव का भक्त और अच्छा कवि था। संभवत: वह अच्छा राजनीतिज्ञ रहा होगा; किंतु यदि हम परंपरागत कथाओं पर विश्वास करें तो यह कहना पड़ेगा कि साहस की कमी उसका मुख्य दोष था।\n\n", "id": "165724", "title": "परमर्दिदेव"}
{"url": "https://hi.wikipedia.org/wiki?curid=165730", "text": "लोकोक्ति एवं मुहावरा कोश\n", "id": "165730", "title": "लोकोक्ति एवं मुहावरा कोश"}
{"url": "https://hi.wikipedia.org/wiki?curid=165732", "text": "वर्गीज कुरियन\n\nडॉ॰ वर्गीज़ कुरियन (26 नवम्बर 1921 - 9 सितंबर 2012) एक प्रसिद्ध भारतीय सामाजिक उद्यमी थे और 'फादर ऑफ़ द वाइट रेवोलुशन' के नाम से अपने 'बिलियन लीटर आईडिया' (ऑपरेशन फ्लड) - विश्व का सबसे बड़ा कृषि विकास कार्यक्रम - के लिए आज भी मशहूर हैं। \nइस ऑपरेशन ने 1998 में भारत को अमरीका से भी ज़यादा तरक्की दी और दूध -अपूर्ण देश से दूध का सबसे बड़ा उत्पादक बना दिया| डेयरी खेती भारत की सबसे बड़ी आत्मनिर्भर उद्योग बन गयी। उन्होंने \nपदभार संभालकर भारत को खाद्य तेलों के क्षेत्र में भी आत्मनिर्भरता दी। \nउन्होंने लगभग 30 संस्थाओं कि स्थापना की (AMUL, GCMMF, IRMA, NDDB) जो किसानों द्वारा प्रबंधित हैं और पेशेवरों द्वारा चलाये जा रहे हैं। \nगुजरात सहकारी दुग्ध विपणन संघ (GCMMF), का संस्थापक अध्यक्ष होने के नाते डॉ॰ कुरियन अमूल इंडिया के उत्पादों के सृजन के लिए ज़िम्मेदार थे। अमूल की एक महत्वपूर्ण उपलब्धि थी की उन्होंने प्रमुख दुग्ध उत्पादक राष्ट्रों मैं गाय के बजाय भैंस के दूध का पाउडर उपलब्ध करवाया| डॉ॰ कुरियन की अमूल से जुडी उपलब्धियों के परिणाम स्वरुप तब प्रधान मंत्री लाल बहादुर शास्त्री ने उन्हें 1965 में राष्ट्रीय डेयरी विकास बोर्ड का संस्थापक अध्यक्ष नियुक्त किया तांकि वे राष्ट्रव्यापी अमूल के \"आनंद मॉडल\" को दोहरा सकें. विश्व में सहकारी आंदोलन के सबसे महानतम \nसमर्थकों में से एक, डॉ॰ कुरियन ने भारत ही नहीं बल्कि अन्य देशों में लाखों लोगों को गरीबी के जाल से बहार निकाला है। \nडॉ॰ कुरियन को पद्म विभूषण (भारत के दूसरे सर्वोच्च नागरिक सम्मान), विश्व खाद्य पुरस्कार और सामुदायिक नेतृत्व के लिए मैगसेसे पुरस्कार सहित कई पुरुस्कारों से सम्मानित किया गया था\n\nडॉ॰ कुरियन का जनम 26 नवम्बर 1921 में एक सीरियाई ईसाई परिवार में कालीकट, मद्रास प्रेसीडेंसी, ब्रिटिश भारत (अब कोझीकोड, केरल) में हुआ था। उनके पिता कोचीन, केरल में एक सिविल सर्जन थे साथ ही उन्होने 1940 में लोयोला कॉलेज, मद्रास से भौतिकी में स्नातक और फिर मद्रास विश्वविद्यालय से संबद्ध कॉलेज ऑफ इंजीनियरिंग, गिंडी से मैकेनिकल इंजीनियरिंग में स्नातक की उपाधि प्राप्त की। \nअपनी डिग्री पूरी करने के बाद वे 1946 में स्टील टेक्निकल इंस्टिट्यूट, जमशेदपुर में शामिल हो गए| इसके बाद उन्होंने 1948 में भारतीय सर्कार द्वारा दी गयी छात्रवृत्ति की सहायता से मिशिगन राज्य विश्वविद्यालय में दाखिला लिया और मैकेनिकल इंजीनियरिंग में मास्टर्स की डिग्री प्राप्त की।\n\nडॉ॰ वरगीज़ ने मौली से शादी की और उन दोनों की एक बेटी हुई, निर्मला कुरियन और एक पोता सिद्धार्थ| वह एक नास्तिक था। डॉ॰ कुरियन की मृत्यु ९ सितंबर २०१२ में बीमारी की संक्षिप्त अवधि के बाद गुजरात में हुई। उनकी पत्नी मौली की मृत्यु 14 दिसम्बर 2012 को मुम्बई में हुई। \nडॉ॰ कुरियन जब 13 मई 1949 को भारत लौटे तो उन्हें सर्कार द्वारा एक प्रयोगात्मक क्रीमरी, आनंद, गुजरात में नियुक्त किया गया। डॉ कुरियन ने पहले से ही बीच रास्ते इस नौकरी को छोड़ देने का मन बना लिया था, परन्तु त्रिभुवनदास पटेल ने उन्हें ऐसा करने से रोका क्यूंकि उन्होंने खेड़ा के सारे किसानों को एक सहकारी संग में अपने दूध को संसाधित करने और बेचने के लिए जोड़ रखा था। वे अपने काम में किसी तरह कि रोक-टोक नहीं आने देते थे। राजधानियों में बैठे राजनैतिक वर्ग के करमचारियों या नौकरशाहों को वे अपने काम में दखल नहीं देने देते थे। डॉ॰ कुरियन और उनके सहियोगी त्रिभुवनदास पटेल को कुछ प्रबुद्ध राजनेताओं से, जिनको उनकी योग्यता पर विश्वास था, से समर्थन मिलता रहता था।\nत्रिभुवनदास की ईमानदारी और मेहनत ने डॉ कुरियन को बहुत प्रोत्साहित किया, यहाँ तक की जब प्रधान मंत्री लाल बहादुर शास्त्री जब अमूल के सयंत्र का उद्घाटन करने गए तब उन्होंने डॉ॰ कुरियन को उनके अद्भुत योगदान के लिए बधाई दी। \nइस बीच कुरियन के दोस्त और डेयरी विशेषज्ञ एच. एम. दलाया, ने स्किम मिल्क पाउडर और कंडेंस्ड मिल्क को गाय के बजाय भैंस के दूध से बनाने की प्रक्रिया का अविष्कार किया। यही कारण था की अमूल का नेस्ले, जो केवल गाय का दूध इस्तेमाल करते थे, के साथ सफलतापूर्वक मुकाबला हो पाया|\nभारत में भैंस का दूध ज़यादा अतिरिक्त मात्रा में उपलब्ध है, नाकि यूरोप की तरह जहाँ गाय के दूध की प्रचुरता है। अमूल की तकनीकें इस प्रकार सफल हुईं की 1965 में लाल बहादुर शास्त्री जी ने नेशनल डयरी डेवलपमेंट बोर्ड (नददब) की स्थापना की ताकि वे इस कार्यक्रम को देश के कोने कोने में फैला सकें. डॉ॰ कुरियन के प्रशंसापूर्वक व्यक्तित्व को ध्यान में रखते हुए उन्होंने उन्हें नददब का अध्यक्ष नियुक्त किया|\nडॉ॰ कुरियन को अशोक फाउंडेशन द्वारा सबसे प्रख्यात सामाजिक उदयमियों में से एक का ख़िताब दिया गया था। उनकी जीवनी 'आई टू हैड अ ड्रीम' नामक किताब में कैद है। \nदिलचस्प बात यह है की, डॉ॰ कुरियन जिन्होंने दूध की उपलब्धता की क्रांति शुरू की थी, वे खुद दूध नहीं पीते थे। \nदिलचस्प कुरियन, भारत में दूध की ​​उपलब्धता में क्रांति ला दी है जो व्यक्ति खुद को दूध नहीं पी रहा था। फिर भी, भारत में कुरियन और उनकी टीम का काम 2 दशकों की अवधि के भीतर राष्ट्र का निर्यात एक दूध और दूध उत्पादों के लिए एक दूध आयातक से भारत ले लिया। फिर भी डॉ॰ कुरियन और उनकी टीम ने केवल दो दशकों में हमारे देश को दूध-आयातक से दूध और दूध के उत्पादों का निर्यातक बना दिया|\nऑपरेशन फल्ड या धवल क्रान्तिविश्व के सबसे विशालतम विकास कार्यक्रम के रूप मे प्रसिद्ध है। सन् 1970 में \"राष्ट्रीय डेयरी विकास बोर्ड (एनडीडीबी)\" द्वारा शुरु की गई योजना ने भारत को विश्व मे दुध का सबासे बढा उत्पादक बना दिया। इस योजना की सफलता के तहत इसे 'श्वेत क्रन्ति' का पर्यायवाची दिया गया।\nसन् 1949 मे डॉ कुरियन ने स्वेछापूर्वक अपनी सरकारी को त्याग कर कैरा जिला सहकारी दुग्ध उत्पादक संघ (के डी सी एम पी ऊ एल), जोकि अमूल के नाम से प्रसिद्ध है, से जुड़ गए। \nतब ही से डॉ कुरियन ने इस सन्स्थान को देश का सबसे सफल संगठन बनाने मे सर्वश्रेष्ठ योगदान दिया है। अमूल की सफलता को देख कर उस समय के प्राधानमंत्री ने राष्ट्रीय डेयऱी विकास बोर्ड का निर्माण किया और उसके प्रतिरुप को देश भर मे परिपालित किया। उन्होने डॉ कुरियन की उल्लेखनीय एवं ऊर्जस्वी नेतृत्व पर प्रकाश डालते हुए उन्है बोर्ड के अध्यक्ष के रूप मे चुना। उस समय सबसे बड़ी समस्या धन एकत्रित करने की थी। इसके लिये डॉ कुरियन ने वर्ल्ड बैंक को राज़ी करने की कोशिश की और बिना किसी शर्त के उधार पाना चाहा। जब वर्ल्ड बैंक के अध्यक्ष 1969 मे भारत दर्शन पर आए थे। डॉ कुरियन ने कहा था-\"आप मुझे धन दीजिए और फिर उसके बारे मे भूल जाये।\" कुछ दिन बाद, वर्ल्ड बैंक ने उनके ऋर्ण को स्वीकृति दे दी। यह मदद किसी ऑपरेशन क हिस्सा था- ऑपरेशन फलड। डॉ कुरियन ने और भी कई कदम लिये जैसे दुध पाउडर बनाना, कई और प्रकार के डेयरी उत्पादों को निकालना, मवेशी के स्वास्थ्य पर ध्यान केंद्रित करना और टीके निकामना इत्यादि।\nऑपरेशन फल्ड तीन चरणों मे पूरा किया गया। इस तीन टीयर मॉडल ने देश मे दुग्ध क्रांति लाने मे अहम भूमिका निभाई है।\n\nअमूल, जो संस्कृत शब्द 'अमूल्यातिरछे अक्षर\" से लिया गया है, सन 1946 मे भारत मे निर्मित एक कोआपरैटिव है। यह एक ब्रांड है जो एक और शिष्टतम कोआपरैटिव संस्थान, गुजरात कोआपरैटिव मिल्क मार्केट फेडरेशन (जीसीएमएमएफ),\"' रहे है। \"श्री त्रीभूवन दास\" ने डॉ कुरियन के साथ मिलकर गुजरात के खेडा जिले मे पहले कोऑपरेटिव कि स्थापना की। देश का सर्व प्रथम कोऑपरेटिव संघ केवल दो गाँवों क्कॅ कोऑपरेटिव संस्थानों से शुरु हुआ था। आज जी सी एम एम एफ का स्वामित्व करीब गुजरात के २८ लाख दुध उत्पादक संयुक्त रूप से कर रहे है। श्वेत क्रांति डेयरी बोर्ड का मॉडल अमूल पर आधारित था। एन डी डी बी की पूरी योजना इसी बोर्ड के कार्यचलन पर आधारित थी। \nअमूल की सफलता का श्रेय डॉ कुरियन को पूरी तरह जाता है।\n\nडॉ० कुरियन को देश देशांतर मे उनके काम के लिये सराहा गया है। भारत सरकार ने उनके योगदान के लिये उन्हें पद्म विभूषण' से प्रदत्त किया है। उन्हें \"वर्ल्ड फूड प्राइज़\", रेमन मैगसेसे पुरस्कार अपने सामाजिक नेतृत्व के लिये, एवं \"कार्नेगी-वॉटेलर वर्ल्ड पीस प्राइज़\" आदि जैसे अन्य पुरस्कारों से नवाज़ा गया है। इसी के साथ उन्हें दुनिया भर के विश्वविद्यालयों से लगभग 12 मानद उपाधियों से सम्मानित किया गाया है। जोकि निम्नलिखित है:\nडॉ कुरियन क सबसे मुख्य योगदान सन्सथनों एवं उन्की प्रणाली को डिज़ाइन करने मे रहा है। जिससे आदमी का पूर्ण से विकास हो सके, क्योंकि उनका मानना था कि मनुष्य के सक्षम विकास के लिये अनिवार्य है कि उसकी प्रगती के यंत्र उसी के संयम में हों। \n\nडॉ वर्गीज़ कुरियन ने स्व्यं के जीवन के संघर्षों को अक्षरों का प्रतिरुप दिया है। उनकी \"आइ टू हैड आ ड्रीम\", \"द मैन हु मेड द एलीफेन्ट डांस\" (ऑडियो बुक) और \"एन अनफिनीशड ड्रीम\" प्रसिद्ध पुस्तकें है।\nश्याम बेनेगल ने मंथन (ढूध के सागर को मथना ), नामक एक कहानी प्रकाशित के जोकि भारत के एक सहकारी दुग्ध अन्दोलन पर आधारित थी| बेनेगल की सहायता कुरियन ने की जिन्होंने किसानों से 2 रूपए का टोकन लेकर इस फिल्म को बनाने में अपना सहयोग देने के लिए आग्रह किया। 1976 पर इसके विमोचन के दौरान यह फिल्म सफल साबित हुई जिस कारण इसे देशभर में भी रिलीज़ किया गया। इसकी आलोचकों ने भी काफी प्रसंशा की और इसने आने वाले साल में अनेक राष्ट्रीय पुरष्कार भी जीते|कुरियन ने सुझाव दिया कि ऐसी ही फिल्म एक पशुचिकित्सक के ऊपर भी बनायी जा सकती है जो अनेक जगहों पर घूमकर गाँव वालों को क्रॉस ब्रीडिंग और चारे के महत्त्व के बारे में बताएगा और किसानों को रिझाने के लिए देश के अन्य हिस्सों का भ्रमण वो फिल्म के टेप्स के साथ ही करेगा ताकि किसान भी अपनी सहकारिता बनाने का प्रयास करें| UNDP इस फिल्म का प्रयोग इसी प्रकार की सहकारिता को शुरू करने के लिए लैटिन अमेरिका में प्रयोग करेगा| 2013, में अमर चित्र कथा ने\"वेर्गीज कुरियन : द मैन विद बिलियन लीटर आईडिया\" प्रकाशित की। \n", "id": "165732", "title": "वर्गीज कुरियन"}
{"url": "https://hi.wikipedia.org/wiki?curid=165737", "text": "बुडानिया\n\nबुडानिया एक जाट गोत्र का नाम है जो भारत के राजस्थान और हरियाणा प्रान्त में मिलते हैं। राजस्थान में चूरु, सीकर, झुन्झुनूं, जयपुर, हनुमानगढ, जोधपुर जिलों में मिलते हैं। हरियाणा में भट्टू कलां, दरबा, सिरसा, आदमपुर में मिलते हैं।\n__toc__\nगोत्र का नाम बुडिया राज्य के नाम से होना बताया गया है। स्थानीय परम्परा के अनुसार यह नाम बुधा जी के नाम से बताया गया है। बुधाजी का एक मन्दिर चिचरोली गांव तह्सील खेतडी में स्थित है। ठाकुर देशराज ने मेगष्थनिज़ की पुस्तक इंडिका में वर्णित Ordabae से बुड़िया की पहचान की है। \n", "id": "165737", "title": "बुडानिया"}
{"url": "https://hi.wikipedia.org/wiki?curid=165739", "text": "कुज़्को\n\nकुज़्को (स्पैनिश: Cusco, क्वेशुआ: Qusqu) पेरू के दक्षिणपश्चिम में एण्डीज़ पर्वतमाला की घाटी उरुबाम्बा में बसा एक शहर है। यह कुज़्को क्षेत्र और कुज़्को प्रांत दोनों की राजधानी है। शहर की वर्तमान आबादी 348,935 है, जो पिछले 20 साल पहले की जनसंख्या का लगभग तीन गुना है। यह कुज़्को के पूर्वी छोर पर स्थित है और समुद्र तल से इसकी ऊंचाई 3,300 मीटर (11,000 फीट) के आसपास है। कुज़्को इंका साम्राज्य की ऐतिहासिक राजधानी है और 1983 में यूनेस्को द्वारा इसे एक विश्व धरोहर स्थल घोषित किया गया है। यह दक्षिण अमेरिका का एक प्रमुख पर्यटन स्थल है और लगभग दस लाख पर्यटक प्रति वर्ष यहां आते हैं। पेरू के संविधान द्वारा यह पेरू की ऐतिहासिक राजधानी के रूप में निर्दिष्ट है।\n", "id": "165739", "title": "कुज़्को"}
{"url": "https://hi.wikipedia.org/wiki?curid=165749", "text": "मेगावती सुकर्णोपुत्री\n\nदियाह प्रेमाता मेगावती सेतियावती सुकर्णोपुत्री (जन्मः 23 जनवरी 1947), जिन्हें मेगावती के नाम से जाना जाता है, इंडोनेशियाई राजनीतिज्ञ और विपक्षी दल पीडीआई-पी की नेता है। इन्होंने 23 जुलाई 2001 से लेकर 20 अक्टूबर 2004 तक इंडोनेशिया के राष्ट्रपति के रूप में कार्यभार संभाला था और देश की पहली महिला राष्ट्रपति होने का गौरव हासिल किया था। इसके अलावा वे ऐसी पहली राजनीतिज्ञ हैं, जो इंडोनेशिया के स्वतंत्र होने के बाद पैदा हुईं। मेगावती इंडोनेशिया के पहले राष्ट्रपति सुकर्णो की पुत्री हैं।\n", "id": "165749", "title": "मेगावती सुकर्णोपुत्री"}
{"url": "https://hi.wikipedia.org/wiki?curid=165754", "text": "नील हरित शैवाल\n\nनील हरित शैवाल (अंग्रेज़ी:ब्लू-ग्रीन ऐल्गी, सायनोबैक्टीरिया) एक जीवाणु फायलम होता है, जो प्रकाश संश्लेषण से ऊर्जा उत्पादन करते हैं। यहां जीवाणु के नीले रंग के कारण इसका नाम सायनो (यूनानी:κυανός {काएनोस} अर्थात नीला) से पड़ा है। \n\nनील हरित काई वायुमंडलीय नाइट्रोजन यौगिकीकरण कर, धान के फसल को आंशिक मात्रा में की नाइट्रोजन पूर्ति करता है। यह जैविक खाद नत्रजनधारी रासायनिक उर्वरक का सस्ता व सुलभ विकल्प है जो धान के फसल को, न सिर्फ 25-30 किलो ग्राम नत्रजन प्रति हैक्टेयर की पूर्ति करता है, बल्कि उस धान के खेत में नील हरित काई के अवशेष से बने सेन्द्रीय खाद के द्वारा उसकी गुणवत्ता व उर्वरता कायम रखने में मददगार साबित होती है। \n\n\n\n\n\n\n\nब्यासी पद्धति और रोपा पद्धति से ही धान की खेती में नील हरित काई का उपयोग लाभप्रद सिद्ध हुआ है। धान के ब्यासी की स्थिति में ब्यासी और चलाई करने के अथवा रोपा वाले खेत में धान के पौधों को रोपने के 6 से 10 दिन के भीतर, नील हरित काई के 10 किलोग्राम सुखे पाउडर को पूरे खेत में छिड़क कर उपचारित कर दिया जाता है। ध्यान रहे नील हरित काई को उपचारित करने के पूर्व उस खेत में आवश्यकता से अधिक पानी को निकाल कर करीब 8 से 10 से.मी. पानी ही रखें और इतना ही पानी स्थिर रूप से कम से कम 20 दिनों तक इस खेत में कायम रखें। इससे नील हरित काई की बढोत्तरी और फैलाव ठीक तरह से होता है। काई की यही बढोत्तरी और फैलाव वायुमण्डलीय नत्रजन को स्थिर करने में सहायक होता है और पौधों के पोषण में उपयोगी होता है। नील हरित काई के उपचार में निम्नलिखित बातों का अवश्य ध्यान देना चाहिये-\n\n\n\n\n\n\n\n\n\nइस जैव उर्वरक के उत्पादन लेने के पहले कुछ विशेष बातों पर ध्यान देना आवश्यक है जो निम्नलिखित है अन्यथा उत्पादन प्रभावित हो सकता है। \n\n\n\n\n\n\n\nयद्यपि नील हरित काई का उत्पादन कई प्रकार से लिया जाता है, जैसे लोहे की ट्रे, पालीथीन चादरों से ढके कच्चे गड्ढों में, ईटों व सीमेंट से बने पक्के गड्ढों में किन्तु आर्थिक रूप से पिछड़े छोटे व सीमांत किसानों के लिये ये उपरोक्त सभी तरीके खर्चीले होते हैं। ऐसे लोगों के लिये इंदिरा गांधी कृषि विश्वविद्यालय स्थित मृदा विज्ञान विभाग वैज्ञानिक द्वारा एक विशेष ग्रामीण उत्पादन तकनीक का विकास किया है जिसमें न ही पालीथीन चादरों की आवश्यकता होती है और न ही ईंट सीमेंट की। यह ग्रामीण उत्पादन तकनीकी विधि, बनाने में, उत्पादन लेने में तथा उसके रख रखाव में अत्यंत सरल, सुलभ और सभी के आर्थिक स्थिति के मुताबिक है। यहां के मौसम और जलवायु के अनुसार बताई गई उत्पादन विधि से इस कल्चर का उत्पादन फरवरी माह से जून के आखरी सप्ताह तक अच्छी तरह किया जा सकता है।\n\nनिम्नलिखित विभिन्न चरणों में उपरोक्त विधि से सरलतापूर्वक अच्छा गुणकारी उत्पादन लिया जा सकता है।\n\n\n\n\n\n\n\n\n\n\n\n\n\n\n\n\n\n", "id": "165754", "title": "नील हरित शैवाल"}
{"url": "https://hi.wikipedia.org/wiki?curid=165758", "text": "जल सर्वेक्षण\n\nजल सर्वेक्षण या हाइड्रोग्राफिक सर्वे सागर का वैज्ञानिक मानचित्र होता है, जिसमें सागर की गहराई, उसकी आकृति, उसका तल, उसमें किस दिशा से और कितनी धाराएं बहती हैं, का ज्ञान होता है। इसके साथ ही उसमें आने वाले ज्वारों का समय और परिमाण भी पता लगाया जाता है। झीलों और नदियों का जल सर्वेक्षण केवल उस स्थिति में किया जाता है जब उनमें जहाज चलते हों। इससे अभियांत्रिकी और नौवहन के काम में सहायता मिलती है। जल सर्वेक्षण में पानी की वर्तमान मात्र और रिजर्वायर के के बारे में जानकारी मिलती है। \n\nजल सर्वेक्षण सागर की तह में होने वाले दैनिक परिवर्तनों के और इसके अंदर के रहस्यों के ज्ञान हेतु किया जाता है। इस सर्वेक्षण की सहायता से समुद्र में मौजूद खनिजों, धातुओं, गैस आदि के भंडार पता लगाने में मदद मिलती है। साथ-साथ ही समुद्र के भीतर केबल, पाइपलाइन बिछाने, ड्रेजिंग जैसे कार्यो के लिए उसमें लगातार होने वाले परिवर्तनों के बारे में जानकारी करना बेहद आवश्यक हो जाता है। भारत में पहली बार नौसैनिक जल सर्वेक्षण विभाग, जो मैरीन सर्वे ऑफ इंडिया के नियंत्रण में था, की स्थापना १७७० में ईस्ट इंडिया कंपनी ने की थी। १८७४ में कैप्टन डुंडस टेलर ने मेरीन सर्वे ऑफ इंडिया को कोलकाता में स्थापित किया। १९४७ में भारत की स्वतंत्रता उपरान्त इस विभाग को मेरीन सर्वे ऑफ इंडिया के अन्तर्गत्त कर दिया गया। इसके बाद इसे १९५४ में देहरादून में स्थापित किया गया और इसका नाम नौसैनिक जल सर्वेक्षण कार्यालय (\"नेवल हाइड्रोग्राफिक ऑफिस\") कर दिया गया। इसके बाद में १९९६ में इसका नाम \"नेशनल हाइड्रोग्राफिक ऑफिस\" कर दिया गया। नेशनल हाइड्रोग्राफिक सर्वे मार्च १९९९ में आईएसओ ९००२ का स्तर प्रदान किया गया।\n\n", "id": "165758", "title": "जल सर्वेक्षण"}
{"url": "https://hi.wikipedia.org/wiki?curid=165824", "text": "संख्याबोध\n\nगणित की शिक्षा में संख्याबोध (number sense) का अर्थ है - संख्याओं का अंत:प्रज्ञात्मक (intuitive) समझ या बोध। संख्याओं के बोध में संख्याएँ, उनका परिमाण, उनका परस्पर सम्बन्ध (छोटा, बड़ा आदि), तथा उन पर संक्रिया (operations) करने से वे कैसे प्रभावित होते हैं; आदि सभी चीजें सम्मिलित हैं।\n\nशोधकर्ता यह मानते हैं कि बच्चों की आरम्भिक शिक्षा में संख्याबोध का अत्यन्त महत्व है। इसलिये बच्चों के संख्याबोध को विकसित करने के लिये उपयुक्त शैक्षणिक विधियों के निर्माण एवं उनके परीक्षण पर बहुत से अनुसंधान कार्य चल रहे हैं।\n\nजैसा कि उपर कहा गया है, संख्याबोध के अन्तर्गत बहुत सी बातें आतीं है - परिमाण, तुलना, मापन, संख्या का लगभग मान बताना (rounding), प्रतिशत एवं आकलन करना। इसके साथ ही -\n\nसंख्याएं हमारे जीवन के ढर्रे को निर्धरित करती हैं। एक आम आदमी के जीवन की निम्नांकित स्थितियों को देखिए:\n\n1. सवेरे-सवेरे अलार्म घड़ी की आवाज एक दफ्तर जाने वाले को जगाती है। ‘‘छह बज गए; अब उठना चाहिए।’’ इस तरह उस व्यक्ति की दिनचर्या की शुरूआत होती है।\n\n2. बस में कंडक्टर यात्री से कहता है : ‘‘चालीस पैसे और दीजिए।’’\n\nयात्री : ‘‘क्यों मैं तो आपको सही भाड़ा दे चुका हूं।’’\n\nकंडक्टर : ‘‘भाड़ा अब 25 प्रतिशत बढ़ गया है।’’ यात्री : ‘‘अच्छा, यह बात है।’’\n\n3. एक गृहिणी किसी महानगर में दूध के बूथ पर जा कर कहती है, ‘‘मुझे दो लीटर वाली एक थैली दीजिए।’’\n\n‘‘मेरे पास दो लीटर वाली थैली नहीं है।’’\n\n‘‘ठीक है, तब एक लीटर वाली एक थैली और आधे-आधे लीटर वाली दो थैलियां ही आप मुझे दे दीजिए।’’\n\n4. एक रेस्तरां में बिल पर नजर दौड़ाते हुए एक ग्राहक कहता है : ‘‘वेटर ! तुमने बिल के पैसे ठीक से नहीं जोड़े हैं। बिल 9.50 की बजाए 8.50 \nरु. का होना चाहिए।’’\n\n‘‘मुझे अफोसस है, श्रीमान् !’’\n\nये कुछ ऐसी स्थितियाँ हैं जो संख्याओं के रोजमर्रा के जीवन में इस्तेमाल को दर्शाती हैं। जीवन के कुछ ऐसे क्षेत्रों में भी संख्याओं की अहमियत है जो इतने आम नहीं माने जाते। किसी धावक के समय में 0.001 सैकिंड का अंतर भी उसे स्वर्ण दिला सकता है या उसे इससे वंचित कर सकता है। किसी पहिए के व्यास में एक सेंटीमीटर के हजारवें हिस्से जितना फर्क उसे किसी घड़ी के लिए बेकार कर सकता है। किसी व्यक्ति की पहचान के लिए उसका टेलीफोन नंबर, राशन कार्ड पर पड़ा नंबर, बैंक खाते का नंबर या परीक्षा का रोल नंबर मददगार होते हैं।\n\n\n", "id": "165824", "title": "संख्याबोध"}
{"url": "https://hi.wikipedia.org/wiki?curid=165858", "text": "के राधाकृष्णन\n\nडॉक्टर के. राधाकृष्णन (जन्म-29 अगस्त 1949) एक प्रमुख एवं प्रसिद्ध भारतीय वैज्ञानिक हैं तथा भारतीय अंतरिक्ष अनुसंधान संगठन (इसरो) के अध्यक्ष रह चुके हैं। उनके मार्गदर्शन में इसरो ने मंगलयान को प्रथम प्रयास में ही मंगल तक पहुँचाने का करिश्मा कर दिखाया। डॉ॰ राधाकृष्णन ने 30 अक्टूबर को डॉ॰ जी माधवन नायर की सेवानिवृत्ति के पश्चात् उनका स्थान लिया था।\nडॉ॰ राधाकृष्णन ने केरल विश्वविद्यालय से 1970 में इलेक्ट्रिकल इंजीनियरिंग किया है। इन्होंने इसरो में अपना कार्यकाल विक्रम साराभाई स्पेस सेंटर, तिरुवनंतपुरम में एवियॉनिक्स इंजीनियर के रूप में 1971 से शुरू किया। वे विक्रम साराभाई स्पेस सेंटर के डायरेक्टर रह चुके हैं।\n\nडॉ॰ राधाकृष्णन ने बतौर इसरो अध्यक्ष अपनी पहली प्राथमिकता साल के अंत में उड़ने वाले जीएसएलवी के लिए स्वदेशी क्रायोजेनिक इंजन को तैयार करना बताया था और अपने इस उद्देश्य में वे सफल भी रहे।\n\nउनके मार्गदर्शन में भारत ने सफलतापूर्वक मंगल की कक्षा में अपना उपग्रह स्थापित करने में सफलता पाई।\n", "id": "165858", "title": "के राधाकृष्णन"}
{"url": "https://hi.wikipedia.org/wiki?curid=165870", "text": "पॉप अप विज्ञापन\n\nपॉप अप विज्ञापन इंटरनेट उपयोक्ताओं को आकर्षित करने के लिए बनाये गए ऑनलाइन विज्ञापन का एक तरीका है। कई बार उपयोक्ताओं के द्वारा वांछित जालस्थल खुलने के साथ ही एक विज्ञापन विंडो भी खुलती है, उसे ही पॉपअप कहते हैं। कई बार विज्ञापनों के अलावा वेबपेज पर माउस के कहीं और क्लिक करने से भी पॉपअप आ जाते हैं। इंटरनेट पर इन विज्ञापनों की प्रोग्रामिंग जावास्क्रिप्ट के द्वारा की जाती है। कई बार किसी वेबसाइट पर जाते हुए इतने अधिक पॉप अप्स खुल जाते हैं, कि काम करना मुश्किल हो जाता है। कुछ पॉप-अप काम के होते हैं, जैसे यदि किसी चित्र पर क्लिक करते हैं उसका बड़ा रूप देखने के लिए, तो वह पॉप-अप विंडो में खुल सकता है, या कोई सूचना प्रारूप भी किसी दूसरी पॉप अप विंडो में खुल सकता है। वहीं कुछ पॉप-अप विंडो में अनुपयुक्त सामग्री भी हो सकती है या अनचाहे ही कंप्यूटर पर कुछ खतरनाक सॉफ़्टवेयरों (जिन्हे स्पाईवेयर या ऐडवेयर कहा जाता है) को डाउनलोड करने के लिए मार्ग बन सकती हैं। ये पॉपअप विंडो कई प्रकार की होती हैं। \nजनरल ब्राउजर पॉप-अप साधारण पॉप-अप होते हैं, जो किसी जालस्थल के खुलने के साथ ही खुल जाते हैं और कई बार तो इनकी संख्या इतनी अधिक हो जाती है कि साइट पर कुछ पढ़ना भी मुश्किल हो जाता है। साथ ही रैम पर भी अतिरिक्त स्थान घेरते हैं।\n\nस्पाइवेयर पॉपअप खतरनाक पॉप अप होते हैं, जो किसी सीडी या इंटरनेट आदि द्वारा कोई सॉफ्टवेयर स्थापित करते समय कंप्यूटर में आ जाते हैं। ये स्पाईवेयर वायरस इतने खतरनाक होते हैं कि कभी-कभी इनके माध्यम से कंप्यूटर के आवश्यक डाटा तक चुरा लिए जा सकते हैं। इसके साथ ही इनके माध्यम से किसी कंप्यूटर की इंटरनेट प्रयोग पर भी नजर रखी जा सकती है। इसके अलावा यह कंप्यूटर की हार्ड ड्राइव की काफी जगह भी घेरते हैं। इस तरह ये कंप्यूटर की गति भी धीमी कर देते हैं।\n\nकई वेब ब्राउजर होते हैं जिनमें पॉपअप विंडोज़ को ब्लॉक करने का विकल्प दिया होता है। फायरफॉक्स एक्स्प्लोरर में जनरल ब्राउजर पॉपअप को ब्लॉक करने के लिए, टूल मेन्यु खोलने करने के बाद ऑप्शन में जाकर, कंटेंट में ब्लॉक अप विंडोज कर सकते हैं। माइक्रोसॉफ्ट विंडोज इंटरनेट एक्सप्लोरर में टूल मेन्यु में पॉप ब्लॉकर में टर्न ऑन पॉपअप ब्लॉकर पर क्लिक करें। ओपेरा पहला ब्राउजर था, जिसने पॉपअप ब्लॉक करने का विकल्प दिया था। \n\nइसके अलावा गूगल टूलबार स्थापित होने पर उसमें भी पॉप ब्लॉकर उपलब्ध होता है।\n\n", "id": "165870", "title": "पॉप अप विज्ञापन"}
{"url": "https://hi.wikipedia.org/wiki?curid=165872", "text": "पूर्वानुमान\n\nअज्ञात स्थितियों में तर्कपूर्ण आकलन (estimation) करने को पूर्वानुमान करना (Forecasting) कहते हैं। जैसे दो दिन बाद किसी स्थान के मौसम के बारे में अनुमान लगाना, एक वर्ष बाद किसी देश की आर्थिक स्थिति के बारे में कहना आदि पूर्वानुमान हैं। पूर्वानुमान के साथ अनिश्चितता और खतरा (Risk) का घनिष्ट सम्बन्ध है। आधुनिक युग में पूर्वानुमान के अनेकानेक उपयोग हैं; जैसे - ग्राहक की मांग की योजना बनाना।\n\n\n\n\n\n\n\n\n\n\n\n\n\n\n\n", "id": "165872", "title": "पूर्वानुमान"}
{"url": "https://hi.wikipedia.org/wiki?curid=165874", "text": "लाइबेरियाई डॉलर\n\nडॉलर (मुद्रा कोड LRD) 1943 से लाइबेरिया की मुद्रा है। यह 1847 से 1907 के बीच भी देश की मुद्रा थी। इसे सामान्य तौर पर डॉलर चिह्न $, या विकल्प के तौर पर अन्य डॉलर मुद्राओं से अलग बताने के लिए L$ का उपयोग किया जाता है। यह सौ सेंट्स में विभाजित है।\n", "id": "165874", "title": "लाइबेरियाई डॉलर"}
{"url": "https://hi.wikipedia.org/wiki?curid=165876", "text": "रामकृष्ण गोपाल भांडारकर\n\nभण्डारकर यद्यपि अंग्रेज़ों के विरोधी नहीं थे, पर वे राष्ट्रवादी चेतना के धनी थे। वे ऐसे प्रथम स्वदेशी इतिहासकार थे जिन्होंने भारतीय सभ्यता पर विदेशी प्रभावों के सिद्धांत का पुरज़ोर और तार्किक विरोध किया।\n\nअपने तर्कनिष्ठ और वस्तुनिष्ठ रवैये और नवीन स्रोतों के एकत्रण की अन्वेषणशीलता के बदौलत भण्डारकर ने सातवाहनों के दक्षिण के साथ-साथ वैष्णव एवं अन्य सम्प्रदायों के इतिहास की पुनर्रचना की। ऑल इण्डिया सोशल कांफ़्रेंस (अखिल भारतीय सामाजिक सम्मलेन) के सक्रिय सदस्य रहे भण्डारकर ने अपने समय के सामाजिक आंदोलनों में अहम भूमिका निभाते हुए अपने शोध आधारित निष्कर्षों के आधार पर विधवा विवाह का समर्थन किया। साथ ही उन्होंने जाति-प्रथा एवं बाल विवाह की कुप्रथा का खण्डन भी किया।\n\nप्राचीन संस्कृत साहित्य के विद्वान की हैसियत से भण्डारकर ने संस्कृत की प्रथम पुस्तक और संस्कृत की द्वितीय पुस्तक की रचना भी की, जो अंग्रेज़ी माध्यम से संस्कृत सीखने की सबसे आरम्भिक पुस्तकों में से एक हैं।\n\nरामकृष्ण गोपाल भण्डारकर का जन्म 6 जुलाई 1837 को महाराष्ट्र के रत्नागिरी ज़िले के मालवण में हुआ था। उनके पिता मालवण के मामलेदार के अधीनस्थ मुंशी (क्लर्क) थे। शुरुआती शिक्षा में आयी कठिनाई के बाद जब उनके पिता का स्थानांतरण रत्नागिरी ज़िले के राजस्व विभाग में हुआ तो उन्हें अंग्रेज़ी स्कूल में पढ़ने का मौका मिला। इसी विद्यालय से उनके समकालीन मांडलिक और बर्वे ने शिक्षा प्राप्त की थी।\n\nरत्नागिरी से स्कूली शिक्षा पूरी करके 1853 में भण्डारकर ने मुम्बई के एल्फ़िंस्टन कॉलेज में दाखिला लिया जहाँ उन्होंने जिन जानी मानी हस्तियों से शिक्षा प्राप्त की उनमें प्रथम राष्ट्रवादी चिंतक और 'ड्रेन थियरी' के प्रतिपादक दादाभाई नौरोज़ी प्रमुख थे। दादाभाई नौरोज़ी के प्रोत्साहन के कारण ही अंग्रेज़ी साहित्य, प्राकृतिक विज्ञान और गणित के प्रति रुचि के बावजूद भण्डारकर ने संस्कृत और पालि के ज्ञान के सहारे गौरवशाली अतीत के पुनर्निर्माण हेतु इतिहास-लेखन को अपनाया। 1862 में भण्डारकर एल्फ़िंस्टन कॉलेज के पहले बैच से ग्रेजुअट होने वालों में से एक थे। वहाँ पर बी. ए. तथा एम. ए. की परीक्षाओं में आपने सर्वोत्तम अंक प्राप्त किए। 1863 में ही उन्होंने परास्नातक की उपाधि अर्जित की। कुछ समय तक सिंध के हैदराबाद और रत्नागिरी के राजकीय विद्यालयों में हेडमास्टर के तौर पर कार्य करने के बाद वे एल्फ़िंस्टन कॉलेज में व्याख्याता पद पर नियुक्त हुए और आगे चल कर पुणे के डेक्कन कॉलेज में संस्कृत के प्रथम भारतीय प्रोफ़ेसर हुए। 1894 में अपनी सेवानिवृत्ति से पूर्व भण्डारकर मुम्बई विश्वविद्यालय के उपकुलपति रहे। 1885 में जर्मनी की गोतिन्गे युनिवर्सिटी ने उन्हें डॉक्टरेट की उपाधि प्रदान की। प्राच्यवादियों के अंतर्राष्ट्रीय सम्मेलन मे शामिल होने के लिए वे लंदन (1874) और वियना (1886) भी गये। शिक्षाशास्त्री के तौर पर भण्डारकर 1903 में भारतीय परिषद् के अनाधिकारिक सदस्य चुने गये। गोपाल कृष्ण गोखले भी उस परिषद् के सदस्य थे। 1911 में रामकृष्ण गोपाल भण्डारकर को नाइट की उपाधि से सम्मानित किया गया। सामाजिक रूढ़िवादी माहौल के बावजूद भण्डारकर ने अपनी पुत्रियों और पौत्रियों को विश्वविद्यालयी शिक्षा दिलायी और अपनी पसंद का जीवन साथी चुनने की परिपक्वता प्राप्ति तक उनका विवाह नहीं किया। उन्होंने अपनी विधवा पुत्री के पुनर्विवाह के लिए भी अनुमति दी। 24 अगस्त 1925 को उनका का निधन हुआ।\n\nआज से लगभग सौ वर्ष पूर्व पुरातत्व विषयों में भारतीयों को आर्कषण नहीं था। पाली, मागधी आदि प्राकृत भाषाओं का अध्यापन करनेवाले दुर्लभ थे और इन भाषाओं में ग्रंथरचयिता प्राय: थे ही नहीं। इसी समय डॉ॰ भांडारकर ने प्राकृत भाषाओं, ब्राह्मी, खरोष्टी आदि लिपियों का सम्यक् ज्ञान प्राप्त कर इतिहास संबंधी गवेषणाएँ कीं और लुप्तप्राय इतिहास के तत्वों को प्रकाश में लाए। इस प्रकार इतिहास के प्रामाणिक ज्ञान की ओर भारतीयों की रुचि बढ़ी। क्रमश: सरकार की दृष्टि भारत के हस्तलिखित ग्रंथों की खोज और प्रकाशन की दिशा में जाने लगी। अत: यह कार्य डॉ॰ भांडारकर को सौंपा गया और उन्होंने पाँच विशाल ग्रंथों में अपना कार्य पूर्ण किया। पुरातत्व के इतिहासकारों के लिए ये ग्रंथ मार्गदर्शक हैं। 1883 में इन्हें विएना में प्राच्य भाषा विद्वानों के सम्मेलन में आमंत्रित किया गया और वहाँ पर इनके अध्ययन की गंभीरता एवं अन्वेषण शैली से सरकार तथा विदेशी स्तंभित हुए। सरकार ने इन्हें सी. आई. ई. की पदवी से विभूषित किया।\n\nइनके अन्य उल्लेखनीय ग्रंथ निम्नलिखित हैं। बाँबे गजेटियर के लिए \"दक्षिण भारत का इतिहास\" प्रामाणिक ग्रंथ माना जाता है। प्राच्य पवित्र ग्रंथमाला के लिए वायु पुराण का अंग्रेजी में अनुवाद अपूर्ण ही रह गया। इसके अतिरिक्त इनकी कीर्ति को चिरकाल तक अमर बनानेवाले अनेकों निबंध, तथा 1876 में भवभूति के \"मालती माधव\" पर टीका, तथा अंग्रेजी पढ़नेवालों को दृष्टि में रखते हुए प्रणीत संस्कृत व्याकरण का प्रथम और द्वितीय भाग, जो अत्यंत उपादेय सिद्ध हुआ है, आदि पुस्तकें हैं।\n\nआपके संस्मरण में पूना में भांडारकर आरियंटल रिसर्च इंटिट्यूट की स्थापना की गई है। अपनी विधवा कन्या का पुनर्विवाह कर इन्होंने अपने साहस का परिचय दिया। अत्यधिक आदर और सम्मान पाने पर भी इनमें अहंमन्यता का भाव नहीं था। स्वाध्याय और संयम इनके जीवन का मूलमंत्र था।\n\nप्राच्यवादी विद्वानों के शोध-निष्कर्षों को एक मंच पर साझा करने के लिये 1872 में जेम्स वर्गीज़ ने इण्डियन ऐंडटक्वेरी (भारतीय पुरावेत्ता) नामक शोध पत्रिका भी शुरू की थी। इसी के साथ भण्डारकर की बौद्धिकता भी परवान चढ़ी। भण्डारकर उन लोगों में एक थे जिन्हें इस शोध पत्रिका की ज़िम्मेदारी सँभालने हेतु भरोसेमंद समझा जाता था। उन्होंने अपनी भूमिका निभाने में कोई कोताही भी नहीं बरती। इण्डियन ऐंडटक्वेरी के अलावा जिन शोध पत्रिकाओं और संगठनों ने उनका ध्यान खींचा उनमे 1804 में जेम्स मैकिंटोश द्वारा स्थापित रॉयल एशियाटिक सोसाइटी की मुम्बई शाखा प्रमुख थी। भण्डारकर के साथ के। टी. तैलंग इस सोसाइटी के तीसरी पीढ़ी के सदस्यों में से थे।\n\nइण्डियन ऐंडटक्वेरी से शुरू हुई बौद्धिक यात्रा की शुरुआत में भण्डारकर 1872 से 1874 के बीच बर्लिन के प्रोफ़ेसर वेबर से उलझे। उन्होंने उनके साथ पतंजलि के काल और पतंजलि का महाभाष्य के मुद्दों पर उत्साहपूर्ण तार्किक और विवादस्पद बहस की। ‘पतंजलि का काल’ लेख में भण्डारकर ने वेबर के निष्कर्षों के उलट (जिसमें उन्होंने उसे कई शताब्दियों बाद की रचना बतायी थी) सफलतापूर्वक सिद्ध किया कि पतंजलि के महाभाष्य की रचना ईसा पूर्व दूसरी शताब्दी के मध्य की गयी थी। बाद में दूसरे कारणों से इसी तरह के निर्णय पर गोल्डस्टकर भी पहुँचे। 1873 में ही भण्डारकर ने जर्नल ऑफ़ मुम्बई ब्रांच ऑफ़ रॉयल एशियाटिक सोसाइटी के एक लेख द्वारा कर्नल एलिस के दृष्टिकोण (जिसमें कर्नल एलिस में महाभारत काल को 1521 ईस्वी सन् का ठहराया था) में सुधार किया। अपने एक अन्य लेख में भण्डारकर ने पतंजलि और कात्यायन के मूल निवास के सवाल पर गोल्डस्टकर और वेबर से असहमति दर्ज़ की। वेबर की इस मान्यता के विपरीत कि पतंजलि पाटलिपुत्र से भी पूर्वी क्षेत्र के थे, भण्डारकर ने उन्हें पश्चिमी अवध के किसी उत्तर- पश्चिमी स्थान का मूल निवासी माना। उन्होंने कात्यायन को दक्षिण का मूल निवासी सिद्ध किया। इण्डियन ऐंडटक्वेरी के 1874 के एक लेख ‘पतंजलि महाभाष्य में कृष्ण के संकेत’ (एल्युज़ंस टू कृष्णा इन पतंजलिज़ महाभाष्य) में भण्डारकर महाभाष्य के कई उद्धरणों, शब्दों की निर्मिति और उनके मूल के बारे में विस्तृत व्याख्या के ज़रिये इस प्रस्तावना पर पहुँचे कि जैसे हिंदू काल में समकालीन प्रचलित स्थापनाएँ / मान्यताएँ नाटकीय रूप से पौराणिक काल की हैं, उसी तरह कृष्ण अथवा वासुदेव द्वारा कंस का वध और बलि की अधीनता संबंधी कहानियाँ पतंजलि के काल में लोकप्रिय और चर्चित थीं। इस कारण महाभारत का काल पतंजलि के काल की तरह ही बहुत पहले की घटना थी, न कि कर्नल एलिस के मुताबिक सोलहवीं सदी की। 1974 में ही इण्डियन ऐंडटक्वेरी के मई अंक में ‘वेदाज़ इन इण्डिया’ शीर्षक एक लम्बे आलेख में स्पष्ट और सारगर्भित ढंग से भण्डारकर ने बताया कि कैसे वैदिक पाठ करने वाले ब्राह्मण परिवारों द्वारा वेदों के अध्ययन से संस्कृत शिक्षा की परिपाटी शुरू की गयी।\n\nइसी दौरान भारतीय संस्कृति का श्रेष्ठ विद्वान होने की ख्याति ने भण्डारकर को 1874 में लन्दन में हुए प्राच्यवादियों के अंतराष्ट्रीय सम्मलेन में शामिल होने का न्यौता दिलाया। भण्डारकर सम्मेलन में नहीं गये पर उन्होंने सातवाहन काल के राजाओं और उनके उद्गम पर प्रकाश डालने वाला लेख वहाँ भेजा। यह लेख ट्रांज़ेक्शंस ऑफ़ ओरिएंटल कांग्रेस, 1874 में प्रकाशित हुआ। इसने भण्डारकर की विद्वत्ता की साख  और बढ़ाई। उन्हें अंतर्राष्ट्रीय रूप से स्थापित विद्वान का दर्ज़ा देते हुए अगले साल रॉयल एशियाटिक सोसाइटी का सदस्य बनाया गया। जब 1876 में विल्सन फ़िलोलोज़ी लेक्चरशिप शृंखला की शुरुआत हुई तो उसका पहला व्याख्यान रामकृष्ण गोपाल भण्डारकर ने ही दिया। भण्डारकर ने संस्कृत और पाली के सुबद्ध और शैक्षिक इस्तेमाल से भाषाशास्त्रीय विज्ञान की स्थापना को एक मज़बूती दी। 1876 में उन्होंने एक संस्कृत नाटक मालती माधव का प्रकाशन कराया। बाद में 1886 में वियना में आयोजित प्राच्यवादियों के अंतराष्ट्रीय सम्मलेन में भी वे शामिल हुए।\n\nराजनीतिक इतिहास पर भण्डारकर ने दो प्रबंध 'द अर्ली हिस्ट्री ऑफ़ द डेक्कन' (1884) और 'अ पीप इन्टू द अर्ली हिस्ट्री ऑफ़ इण्डिया' (1900) लिखे। 'द अर्ली हिस्ट्री ऑफ़ द डेक्कन' को भण्डारकर केवल तथ्यों का एक संकलन मात्र मानते थे। इस रचना में उन्होंने प्राचीनतम काल से मुसलमानों की विजय तक पश्चिमी भारत का ऐतिहासिक विवरण प्रस्तुत किया है जिससे राजनीतिक इतिहास के साथ आलोच्यकाल के दौरान दक्कन की सामाजिक, आर्थिक, धार्मिक, साहित्य और कला की स्थिति पर रोशनी पड़ती है। दूसरे ग्रंथ में भण्डारकर ने मौर्य काल के प्रारम्भ से गुप्त साम्राज्य के समापन चरण तक का ब्योरा दिया है जब गुप्तों के अधीन ब्राह्मणवादी विचारधारा का पुनरुत्थान हुआ और जिसकी अभिव्यक्ति गुप्त कालीन धर्म, कला और साहित्य में प्रतिबिंबित होती है। 1913 में भण्डारकर ने अपनी सर्वश्रेष्ठ ऐतिहासिक कृति 'वैष्णविज़्म, शैविज़म ऐंड द माइनर रिलीजस सेक्ट्स' लिखी जो अपनी तकनीकी संरचना के बावजूद आज भी गुप्तकालीन धार्मिक आस्थाओं में होने वाले परिवर्तन के अध्ययन का महत्त्वपूर्ण ज़रिया है। भण्डारकर ने 'इनसाइक्लोपीडिया ऑफ़ इंडो-आर्यन रिसर्च' के रूप में जिस परम्परा की शुरुआत की उसे बाद में जी, भुल्लर और एफ़. किल्हम ने आगे बढ़ाया।\n\n'दि क्रिटिकल, कोआपरेटिव ऐंड हिस्टोरिकल मेथड ऑफ़ इंक्वायरी' शीर्षक शोधपत्र में भण्डारकर ने दिखाया है कि कैसे अनुसंधान पद्धति में विभिन्न स्रोतों की गहरी छानबीन करके ऐतिहासिक सत्य और सटीक वर्णनात्मकता का इस्तेमाल करना चाहिए। इस पद्धति की सीमाओं का निर्धारण करते हुए उन्होंने इतिहासकार में वकील की तरह जिरह करने वाली प्रवृत्ति को हतोत्साहित किया और एक न्यायाधीश जैसी कठोर निष्पक्षता पर बल दिया। उनकी दृष्टि में विद्वान का लक्ष्य शुष्क सत्य का संधान होना चाहिए, साथ ही उसे उपलब्ध साक्ष्यों की विश्वसनीयता निर्धारित करने का हरसम्भव प्रयास करना चाहिए। जनश्रुति में ऐतिहासिक सत्य के अंश की खोज को अनुसंधान पद्धति के माध्यम से परीक्षणोपरांत अपनाने की सिफ़ारिश भण्डारकर ने केवल अवसर के रूप में सीमित रखने की हिदायत दी। वे मानते थे कि इतिहास का वर्णन उसी रूप में होना चाहिए जैसा वह वस्तुतः था। अपनी सामाजिक भूमिका के बारे में बेहद जागरूक भण्डारकर ने यह सिद्ध किया कि प्राचीन ग्रंथों के अध्ययन से आधुनिक सुधारों की प्रेरणा नहीं मिली, बल्कि इसके उलट आधुनिक सुधारों ने प्राचीन ग्रंथों के अध्ययन की ओर प्रेरित किया था। बदले में सुधारकों को इन ग्रथों से एक ऐसी ज़ुबान मिली जिससे वे जनता से बातचीत कर सकें। अर्थात् सुधार की मूल प्रेरणा आधुनिक जीवन पद्धति से निकली और फिर सुधारकों द्वारा प्राचीन मूल्यों के पुनरुत्थान से उन सुधारों को आगे बढ़ने में आसानी हुई। विद्यार्थी जीवन से ही भण्डारकर सामाजिक और धार्मिक सुधारवादी कार्यक्रमों से सक्रिय रूप से जुड़ गये थे। तत्कालीन समाज की रूढ़िवादी जाति प्रथा के ख़िलाफ़ गुप्त रूप से सक्रिय परमहंस सभा में 1853 से ही सक्रिय थे। 1867 में केशवचन्द्र सेन के मुम्बई आगमन के पश्चात् कोलकाता के ब्रह्म समाज के तर्ज़ पर मुम्बई में प्रार्थना समाज की स्थापना हुई जिससे भण्डारकर 1869 में जुड़ गये। इस संस्था में ईसाई दर्शन से निर्देशित पूर्व-मान्यताओं का खण्डन करते हुए उन्होंने प्रार्थना समाज को परिष्कृत हिंदूवाद बताते हुए यह सिद्ध किया कि भारतीय धर्म और दर्शन ने युरोपीय विचारों को किस तरह प्रभावित किया है। उन्होंने चेताया कि हिंदू धर्म और भारतीय सभ्यता के प्रति किसी तरह की अवहेलना विषादपूर्ण परिणामों को जन्म देगी। 1912 में दलित वर्ग के एक सम्मेलन को संबोधित करते हुए अपने संस्कृत और पाली ग्रंथों से निकाले गये उद्धरणों के साथ महिला शिक्षा और विधवा विवाह की वकालत की, बाल- विवाह का खण्डन किया और अस्पृश्यता उन्मूलन हेतु हिंदुओं का आह्वान किया। उदाहरणों के माध्यम से उन्होंने समझाया कि इसे उत्पीड़ित वर्गों पर मेहरबानी की तरह नहीं बल्कि समाज को टिकाये रखने की आवश्यकता के तौर पर स्वीकार करना होगा।\n\nभण्डारकर के प्रशंसकों और बौद्धिक अनुयाइयों ने सर रतन टाटा और सर दोराबजी टाटा के सहयोग के साथ-साथ मुम्बई प्रशासन की मदद से भण्डारकर ओरिएंटल रिसर्च इंस्टीट्यूट की पुणे में स्थापना की जिसका उद्घाटन जुलाई, 1917 में मुम्बई के गवर्नर लार्ड विलिंग्डन ने किया। 1919 में यहाँ आल-इण्डिया कॉन्फ्रेस ऑफ़ ओरिएंटल स्कालर्स नाम से प्राच्यवादियों का प्रथम अखिल भारतीय अधिवेशन आयोजित हुआ। भण्डारकार इसके प्रथम अध्यक्ष निर्वाचित हुए।\n\n1. ए.डी. पुलस्कर (1973), ‘आर.जी. भण्डारकर’, एस. पी. सेन (सम्पा.), हिस्टोरियंस ऐंड हिस्टोरियोग्राफ़ी इन मॉडर्न इण्डिया, इण्डियन हिस्टोरिकल रिसर्च, कोलकाता.\n\n2. रामशरण शर्मा (1983), मैटेरियल कल्चर ऐंड सोशल फ़ार्मेशन इन ऐंडशएंट इण्डिया, मैक्मिलन, नयी दिल्ली.\n\n3. रोमिला थापर (1966), अ हिस्ट्री ऑफ़ इण्डिया, भाग 1, पेंगुइन बुक्स, लंदन.\n\n4. अरुण तिकेरा एवं अरुणा तिकेरा (2006), द क्लाइस्टरस पेल : अ बायोग्राफ़ी ऑफ़ द युनिवर्सिटी ऑफ़ मुम्बई, पॉपुलर प्रकाशन, मुम्बई.\n\n\n", "id": "165876", "title": "रामकृष्ण गोपाल भांडारकर"}
{"url": "https://hi.wikipedia.org/wiki?curid=165884", "text": "वास्तुकला का इतिहास\n\nवास्तुकला किसी स्थान को मानव के लिए वासयोग्य बनाने की कला है। अत: कालांतर में यह चाहे जितनी जटिल हो गई हो, इसका आरंभ मौसम की उग्रता, वन्य पशुओं के भय और शत्रुओं के आक्रमण से बचने के प्रारंभिक उपायों में ही हुआ होगा। मानव सभ्यता के इतिहास का भी कुछ ऐसा ही आरंभ है। इसीलिए विद्वानों ने इसे मानव सभ्यता का \"योजक मसाला\" कहा है।\n\n1. झूला-खंभे, रस्सियाँ और खूँटे (तंबुओं में), जिनका विकास अभी अभी 1,900 ई. में ही हुआ, जब तार के रस्से और इस्पात की जंजीरें उपलब्ध हुई।\n\n2. खंभे और सरदल (क) पत्थर के तथा (ख) लकड़ी के। इनमें भी विशेष अंतर हाल में ही पड़ा, जब इस्पात और प्रबलित कंक्रीट का प्रयोग हुआ।\n\n3. गोल डाट - किसी दीवार में बनाया हुआ छेद, या चट्टान अथवा कठोर मिट्टी में काटा हुआ रास्ता। यह गुफाओं में पाई जाती है।\n\n4. गढ़ी डाट - फन्नी के आकार के पत्थरों से बनाई हुई होती है। इसकी मजबूती क्षैतिज ठेल रोकने की क्षमता पर निर्भर रहती है।\n\n5. टोड़ा या कॉर्निस - पत्थर या लकड़ी का यह निकला हुआ भाग सीमित ही होता था। अब यह इस्पात, प्रबलित कंक्रीट और कैंचियाँ लगाकर बहुत बढ़ाया जा सकता है।\n\n6. टोड़े निकालकर शिखर बनाने से केवल ऊर्ध्वाधर दाब पड़ती है, क्षैतिज ठेल बिल्कुल नहीं पड़ता। हिंदू मंदिरों के शिखर ऐसे ही होते थे।\n\n7. टोड़े निकालते हुए गोल छल्लों से गुंबद बनाने से भी केवल ऊर्ध्वाधर दाब पड़ती है। पश्चिमी एशिया में यह पद्धति प्रचलित थी और यह मुस्लिम शैली की डाट के सिद्धांत का आधार बनी।\n\n8. इसी प्रकार लकड़ियों के ढाँचे पर, या उसके बिना ही मिट्टी या कंक्रीट के छल्लों द्वारा भी, गुंबद बनाए जा सकते हैं; अथवा साँचे को चमड़े या सरपत से ढककर ऊपर से मिट्टी चढ़ाई जा सकती है। ये विधियाँ देशीय संरचना में प्राय: प्रयुक्त होती थीं।\n\n9. जहाँ वेंत मिलता था, वहाँ इस प्रकार का ढाँचा विकसित हुआ, इस आकृति का अनुसरण भारत में और अन्यत्र भी पत्थर में किया गया और टोड़ेवाले गुंबद बने।\n\nआदिकाल में शिकारियों और मछुओं ने पहाड़ी गुफाओं में शरण ली होगी। ये गुफाएँ ही शायद मानव निवास के प्राचीनतम रूप रहे होंगे। किसान वृक्षों के झुरमुटों में रहते और सरकंड़े, घास आदि के झोंपड़े बनाते रहे होंगे। अपने पशुओं के साथ घूमनेवाले चरवाहे चमड़े के खोलों में रहते रहे होंगे और उन्हें बांसों या लट्ठों से ऊँचा करके डेरे बनाते रहे होंगे। इन्हीं गुफाओं और डेरों में बाद के वास्तुविकास के बीज मिलते हैं। मिस्र के पुराने मकानों के नमूने साक्षी हैं कि अनगढ़ द्वारों चट्टानी दीवारों और छतों वाली प्राकृतिक गुफाओं से ही पत्थर की दीवारें उठाने और उन पर पटियों की छत रखने का विचार उत्पन्न हुआ। झुरमुटों के अनुरूप झोंपड़े बने, जिनकी दीवारें परस्पर सटाकर गाड़ी हुई शाखाओं से और छत घास से बनाई गई। इस प्रकार के एकमंजिले और दुमंजिले झोंपड़े अब भी आदिवासी बनाते हैं। चमड़े के डेरे भी अरब के बद्दू और अन्य घुमंतू जातियाँ काम में लाती हैं।\n\nप्रागैतिहासिक अवशेष, जिनका वास्तुकीय की अपेक्षा पुरातात्विक महत्व ही अधिक है, प्राय: एकाश्मक (जैसे कुस्तुंतुनिया, उत्तरी फ्रांस, इंग्लैंड, सैवाय, या भारत में), स्तूप (जो शायद मिस्र के पिरामिड या वेल्स, स्काटलैंड और आयरलैंड के छत्ताकुटीर जैसे ही बने) तथा स्विट्जरलैंड, इटली, या आयरलैंड में मिले सरोवरनिवासों के रूप में हैं। बाद में धीरे-धीरे इनका विकास होता गया।\n\nविकसित वास्तु को दो स्थूल वर्गों में बाँटा जा सकता है : एक तो प्राच्य, जैसे भारतीय, चीनी और जापानी वास्तु, जो प्राय: स्वतंत्र शैलियाँ हैं और जिनका वास्तुविकास में विशेष प्रभाव नहीं पड़ा; और दूसरा पाश्चात्य वास्तु, जिसका आरंभ मिस्र और सीरिया में हुआ और चरम विकास यूरोप में। प्राचीन अमरीकी और इस्लामी वास्तु भी स्वतंत्र शैलियाँ हैं यद्यपि इस्लामी वास्तु का अमिट प्रभाव स्पेन तक पड़ा। मिस्र और पश्चिमी एशिया का प्रभाव यूनान पर और फलत: सारी पाश्चात्य शैलियों पर पड़ा, इसलिए वे पाश्चात्य वास्तु के अंतर्गत ही आ सकते हैं।\n\nप्राच्य कला में अनेक ऐसी बातें हैं जिनके अभ्यस्त यूरोपीय लोग नहीं हैं, इसलिए वे उन्हें अप्रिय और विरूप लगती हैं। किंतु प्रयोग ही धीरे-धीरे प्रकृति बन जाता है। इसलिए पूर्वी और पश्चिमी वास्तु में अनिवार्यत: कुछ भेद है, जो विशुद्ध प्राच्य वास्तु में विशिष्ट धार्मिक कृत्यों और सामाजिक प्रथाओं के प्रभाव के रूप में उद्व्यक्त होता है। पूर्व में अलंकरण योजनाएँ ही प्रमुख रही हैं जबकि यूरोप में निर्माण संबंधी समस्याओं का दृढ़तापूर्वक सामना करते हुए उनके क्रमिक समाधान द्वारा वास्तु विकसित हुआ।\n\nवास्तुकला के ऐतिहासिक विकास के प्रत्येक प्रमुख चरण के मूल में कोई न कोई विचारधारा स्पष्ट झलकती है। यूनानी वास्तु में परिष्कृत पूर्णता थी, रोमन इमारतें अपने वैज्ञानिक निर्माण के लिए प्रसिद्ध हैं, फ्रांसीसी गॉथि वास्तु उग्र क्रियाशीलता का द्योतक है, इतालवी पुनरुद्धार में उस युग का पांडित्य झलकता है और भारतीय वास्तु का प्रमुख गुण है उसका आध्यात्मिक विषय। इसमें संदेह नहीं, कि जनता की तत्कालीन धार्मिक चेतना मूर्त रूप में व्यक्त करना ही भारतीय वास्तु का मूल उद्देश्य रहा है, अर्थात् जनभावना ही ईंट पत्थर में मूर्त हुई है।\n\nभारतीय वास्तु की विशेषता यहाँ की दीवारों के उत्कृष्ट और प्रचुर अलंकरण में है। भित्तिचित्रों और मूर्तियों की योजना, जिसमें अलंकरण के अतिरिक्त अपने विषय के गंभीर भाव भी व्यक्त होते हैं, भवन को बाहर से कभी कभी पूर्णतया लपेट लेती है। इनमें वास्तु का जीवन से संबंध क्या, वास्तव में आध्यात्मिक जीवन ही अंकित है। न्यूनाधिक उभार में उत्कीर्ण अपने अलौकिक कृत्यों में लगे हुए देश भर के देवी देवता, तथा युगों पुराना पौराणिक गाथाएँ, मूर्तिकला को प्रतीक बनाकर दर्शकों के सम्मुख अत्यंत रोचक कथाओं और मनोहर चित्रों की एक पुस्तक सी खोल देती हैं।\n\nवास्तुकला पर मुसलमानों के आक्रमण का जितना प्रभाव भारत में पड़ा उतना अन्यत्र कहीं नहीं, क्योंकि जिस सभ्यता से मुस्लिम सभ्यता की टक्कर हुई, किसी से उसका इतना विरोध नहीं था जितना भारतीय सभ्यता से। चिर प्रतिष्ठित भारतीय सामाजिक और धार्मिक प्रवृत्तियों की तुलना में मुस्लिम सभ्यता बिलकुल नई तो थी ही, उसके मौलिक सिद्धात भी भिन्न थे। दोनों का संघर्ष यथार्थवाद का आदर्शवाद से, वास्तविकता का स्वप्नदर्शिता से और व्यक्त का अव्यक्त से संघर्ष था, जिसका प्रमाण मस्जिद और मंदिर के भेद में स्पष्ट है। मस्जिदें खुली हुई होती हैं, उनका केंद्र सुदूर मक्का की दिशा में होता है; जबकि मंदिर रहस्य का घर होता है, जिसका केंद्र अनेक दीवारों एवं गलियारों से घिरा हुआ बीच का देवस्थान या गर्भगृह होता है। मजिस्द की दीवारें प्राय: सादी या पवित्र आयतों से उत्कीर्ण होती हैं, उनमें मानव आकृतियों का चित्रण निषिद्ध होता है; जबकि मंदिरों की दीवारों में मूर्तिकला और मानवकृति चित्रण उच्चतम शिखर पर पहुँचा, पर लिखाई का नाम न था। पत्थरों के सहल रंगों में ही इस चित्रण द्वारा मंदिरों की सजीवता आई; जबकि मस्जिदों में रंगबिरंगे पत्थरों, संगमर्मर और चित्र विचित्र पलस्तर के द्वारा दीवारें मुखर की गई।\n\n\"देखें - अंकोरवाट मंदिर\"\n\nभारतीय कला के उत्कृष्ट नमूने भारत के बाहर श्रीलंका, नेपाल, बरमा, स्याम, जावा, बाली, हिंदचीन और कंबोडिया में भी मिलते हैं। नेपाल के शंभुनाथ, बोधनाथ, मामनाथ मंदिर, लंका में अनुराधापुर का स्तूप और लंकातिलक मंदिर, बरमा के बौद्ध मठ और पगोडा, कंबोडिया में अंकोर के मंदिर, स्याम में बैंकाक के मंदिर, जावा में प्रांबनाम का बिहार, कलासन मंदिर और बोरोबंदर स्तूप आदि हिंदू और बौद्ध वास्तु के व्यपक प्रसार के प्रमाण हैं। जावा में भारतीय संस्कृति के प्रवेश के कुछ प्रमाण 4 वी शती ईसवी के मिलते हैं। वहाँ के अनेक स्मारकों से पता लगता है कि मध्य जावा में 625 से 928 ई. तक वास्तुकला का स्वर्णकाल और पूर्वी जावा में 928 से 1478 ई. तक रजतकाल था।\n\nसन् 1911 ई. में ब्रिटिश राज्य उन्नति के शिखर पर था। उसी समय दिल्ली दरबार में घोषणा की गई और साम्राज्य की राजधानी के अनुरूप एक नई दिल्ली में और सारे भारत के जिला सदर स्थानों तक में, सुंदर इमारतें बनवाई, जिनमें अनेक कार्यालय भवन, गिरजे और ईसाई कब्रिस्तान कला की दृष्टि से महत्वपूर्ण हैं। सरकारी प्रयास से नई दिल्ली में राजभवन (अब राष्ट्रपति भवन), सचिवालय भवन, संसद् भवन जैसी भव्य इमारतें बनीं, जिनमें पाश्चात्य कला के साथ हिंदू, बौद्ध और मुस्लिम कला का सुखद सम्मिश्रण दिखाई देता है।\n\nचीनी वास्तु में बौद्ध और मुस्लिम प्रभाव स्पष्ट हैं। भारत के तोरणों की भाँति पत्थर या लकड़ी के द्वार चीनी वास्तु की विशेषता हैं। एक दूसरी के ऊपर अनेक छतें बनाकर ऊँची इमारतों में भी चौड़ाई का आभास पैदा किया जाता है। यद्यपि पत्थर भी वहँ मिलता है, फिर भी इमारतों में लकड़ी और ईंट का प्रयोग ही प्राय: हुआ है, क्योंकि मिस्रवालों की भाँति स्थायित्व उनका लक्ष्य न था। पीकिंग में महामकर मंदिर (1420) और ग्रीष्म प्रासाद का निद्रामग्न बुद्ध मंदिर तथा 17 डाटों वाला संगमर्मर का पुल, कैंटन में हो’नन मंदिर (918), नानकिन में पगोडा (1412) कला की दृष्टि से उल्लेखनीय है। 1400 मील लंबी प्राचीर तो विश्वविख्यात ही है।\n\nयद्यपि जापानी वास्तु का मूल चीन में है, फिर भी नक्काशी और अलंकरण की बारीकी इसकी अपनी विशेषता है। अनेक बौद्ध मंदिर और पगोडा देश भर में फैले हैं। क्यूटो में मिकाडो का महल और किंकाकूजी तथा जिंकाकूजी के उद्यानमंडप और नगोया में शुकिन रो सराय उल्लेखनीय हैं।\n\nभारत की सिंधु घाटी सभ्यता के बाद, प्राचीनता में मिस्र, यूनान और रोम का नाम लिया जाता है। पाश्चात्य वस्तुकला में ये ही तीन देश अग्रणी रहे। सादे और आवर्तक मिस्री वास्तु के बाद यूनान की अति विकसित मंदिर-निर्माण-कला में और फिर उसे बाद रोमन साम्राज्य की विविध सार्वजनिक निर्माण के लिए आवश्यक जटिल पद्धतियों में, वास्तु के क्रमिक विकास का इतिहास मिलता है। मिस्र में घर अस्थायी निवास समझे जाते थे और कब्रें स्थायी। इसी विचारधारा के पोषण सम्राटों के लिए निर्मित अति विशाल, भारी भरकम पिरामिडों और रहस्यपूर्ण मंदिरों में मिलता है। इसे विपरीत यूनानी मंदिर जनता के लिए बने और प्रस्तरकला में सुंदरता आई। साहित्य, संगीत और कला की उन्नति के साथ साथ रंगमंच, क्रीड़ांगण और मल्लशालाएँ भी विकसि हुइ। संगमर्मर के प्रयोग से कृतियों में सफाई और बारीकी आई। सौंदर्यप्रिय यूनानियों ने भारतीय वास्तुकों की भांति ही, किंतु बहुत पहले ही, स्वतंत्र रूप से, स्तंभों की डोरिक, आयोनिक और कोरिंथियन नामक विशिष्ट शैलियाँ विकसित की थीं। किंतु जब 146 ई.पू. में यूनान रामन साम्राज्य का अंग हो गया, तब उसका स्वतंत्र प्रभुत्व भी समाप्त हो गा। हाँ, उसका प्रभाव रोमन कला में अंत तक अवश्य बना रहा।\n\nरोमन वास्तु में साम्राज्य की शान शौकत झलकती है। भव्य मंदिरों के अतिरिक्त सड़कों, विजयद्वारों, पुलों आदि अनेक जनोपयोगी निर्माण कार्यों में रोमन शैली का समावेश हुआ। इस प्रकार रोमन वास्तु सारे यूरोप में फैला और यूरोपीय वास्तु का आधार बना। रोमन साम्राज्य के पतन के साथ ही इस महानद्य सभ्यता और उत्कृष्ट वास्तुकला का अध्याय भी समाप्त हो गया। किंतु जिद्दा से जो ईसाई धर्म साम्राज्य भर में फैल चुका था, उसका प्रभुत्व बढ़ता रहा। कुछ काल पश्चात् 8वीं शती ई. में बड़े बड़े गिरजाघर बने, जिनमें \"रोमनेस्क\" नाम से उत्तरकालीन रोमन वास्तु का पुनरुत्थान हुआ। गिरजों का जनजीवन में महत्वपूर्ण स्थान रहा और इन्हीं के अतंर्गत शिक्षा संस्थाएँ, पुस्तकालय, संग्रहालय और चित्रशालाएँ स्थापित हुईं। गिरजों की य कला गॉथिक शैली कहलाई, जो मध्ययुगीन सभ्यता का दर्पण कहीं जा सकती है। महत्वपूर्ण निर्माणसिद्धांतों के अनुसार उस समय तक की यूरोपीय वास्तुकला की मुख्य तीन शैलियाँ, 1. स्तंभ और धरनोंवाली यूनानी शैली, 2. स्तंभ और अर्धवृत्त डाटवाली रोमन या मिश्रित शैली और 3. नोकदार डाटोंवाली गॉथिक या चापीय शैली, इतिहासप्रसिद्ध हैं।\n\nवास्तुशैलियों के विकास में फिर कुछ विराम आया। इसी बीच पुनरुद्धार शैली का पथ प्रश्स्त करनेवाली परिस्थितियाँ उत्पन्न हुई। बारूद के आविष्कार से समर पद्धतियाँ और फलत: किलों के विन्यास बदल गए। नई दुनिया की खोज हो चुकी थी। सन् 1453 ई. में कुस्तुंतुनिया के पतन के बाद यूरोप में यूनानियों के आप्रवास का भी प्रभाव पड़ा। फलत: इटली के ही समृद्ध और व्यापारिक नगर फ्लोरेंस में एक प्रतिद्वंद्वी शैली का जन्म हुआ। नए गिरजाघरों और राजमहलों में गॉथिक युग की नुकीली डाटें, प्रतिच्छेदी मेहरावें और ऊर्ध्वाधर लक्षण नहीं, बल्कि चिरप्रतिष्ठित रोमन शैली के अर्धवृत्ताकार गुंबद ही परिष्कृत रूपों में अपनाए गए। पुनरुद्धार का यह आंदोलन इटली से फ्रांस, जर्मनी, स्पेन, नीदरलैंड और इंग्लैंड तक फैला। हाँ, कालक्षेप के साथ इंग्लैंड में यह धीरे धीरे ही फैला, जिससे वहाँ दोनों शैलियों का मिश्रण दिखाई देता है।\n\nउन्नीसवीं शती में परंपरागत वास्तुशैलियों में, मुख्यतया वास्तुकों की व्यक्तिगत रुचि के कारण, अनेक परिवर्तन हुए और एक \"शैली संघर्ष\" ही उपस्थित हो गया। किंतु वास्तुकला आज भी सामयिक विचारधारा का प्रतिनिधित्व करती है। यह संग्रहालयों, पाठशाओं, पुस्तकालयों, पठन केंद्रों, चिकित्सालयो, तरणतालों, स्नानागारों, विद्यालयों, चित्रशालाओं एवं कलाभवनों तथा वैज्ञानिक एवं जन-कल्याण-संस्थानों के निर्माण से स्पष्ट है। बीसवीं शती में पुनरुद्धार शैली सार्वजनिक भवनों और मार्गों आदि के लिए, तथा गॉथिक शैली गिरजाघरों और शिक्षालयों के लिए, विशेष रूप से प्रयुक्त होती है। निवासभवन सादी और उपयोगितालक्षी शैली में ही पसंद किए जाते हैं।\n\nअमरीकी वास्तु के विकास में तीन चरण स्पष्ट हैं। पहला है उपनिवेशीय काल (1775-83), प्रारंभि उपनिवेशों की स्थापना से क्रांति तक। इसमें यूरोपीय वास्तु से मिलता जुलता ही निर्माण हुआ है। दूसरा है आधुनिक काल (जिसे उपनिवेशोत्तर, राष्ट्रीय, या गणतंत्रीय काल भी कहते हैं) क्रांति से शिकागो प्रदर्शनी (1893) तक। इसमें राजधानियों के उपयुक्त महत्वाकांक्षासूचक और स्मारकीय भवन बने। 19 वीं शती की यूरोप की \"यूनानी चेतना\" भी वहाँ पहुँची। तीसरा अर्वाचीन काल (1893 से अब तक) है, जिसमें यूरोपीय \"शैलीसंघर्ष\" की भाँति ही यहाँ भी कोई एक दो शैलियाँ युग का प्रतिनिधित्व करती हुई नहीं कही जा सकतीं। सामाजिक स्थिति और श्रमसेवी उपकरणों से प्रभावित निवासों में उपयेगितालक्षी शैली स्पष्ट है, जब कि गिरजाघरों में वही गॉथिक शैली समादृत है। हाँ कुछ न कुछ मौलिकता का समावेश सभी जगह अवश्य देखने में आता है। यह भी उल्लेखनीय है कि केवल दो तीन शताब्दियों में ही जितना द्रुत परिवर्तन यहाँ हुआ है, उतना संसर में अन्यत्र कहीं नहीं। आजकल गगनचुंबी बहुमंजिली इमारतें अमरीका की विशेषता हैं।\n\n\n", "id": "165884", "title": "वास्तुकला का इतिहास"}
{"url": "https://hi.wikipedia.org/wiki?curid=165890", "text": "अडूर भवानी\n\nमलयालम फिल्मों की प्रसिद्ध अभिनेत्री। 25 अक्टूबर 2008 को इनका केरल के पटनमथिट्टा जिले के अडूर में 82 वर्ष की आयु में निधन हो गया। \n\nचार दशक के लंबे कैरियर में उन्होंने 300 से अधिक फिल्मों में अभिनय किया। उन्हें पहली बार अभिनेता और निर्देशक तिक्कुरूस्सि सुकुमारन ने अपनी फिल्म सरियो थेट्टो में अभिनय का मौका दिया। इस फिल्म में उनके काम की बहुत सराहना हुई। उनकी आखिरी फिल्म सुतुराम अय्यैर सीबीआई थी। उन्होंने कई नाटकों और धारावाहिकों में भी काम किया।\n\n", "id": "165890", "title": "अडूर भवानी"}
{"url": "https://hi.wikipedia.org/wiki?curid=165904", "text": "माइक्रोसॉफ्ट विंडोज़\n\nमाइक्रोसॉफ़्ट विंडोज़, माइक्रोसॉफ़्ट द्वारा निर्मित सॉफ्टवेयर प्रचालन तन्त्र (सॉफ्टवेयर ऑपरेटिंग सिस्टम) और ग्राफिकल यूजर इण्टरफेस की एक श्रृंखला है। माइक्रोसॉफ्ट विंडोज़ ने ग्राफिकल यूजर इंटरफेस में बढ़ती रुचि (GUIs) को देखते हुए नवंबर 1985 में एमएस-DOS में जोड़ने के लिए एक ऑपरेटिंग पर्यावरण पेश किया था। माइक्रोसॉफ्ट विंडोज़, आते ही दुनिया के निजी कंप्यूटर बाजार पर हावी हो गया और इसने इससे पहले बाजार मे आये मैक-ओएस को बहुत पीछे छोड़ दिया। 2004 के IDC दिशा सम्मेलन में, यह बात सामने आयी कि ग्राहक ऑपरेटिंग सिस्टम बाजार का लगभग 90% विंडोज़ के पास था। विंडोज़ का सबसे हाल के ग्राहक संस्करण विंडोज़ १० है और सबसे हाल का सर्वर संस्करण विंडोज़ सर्वर 2016 है।बिल गेट्स ने विंडोज़ के विकास मे एक महत्वपूर्ण भूमिका निभाई है और अब वह माइक्रोसॉफ्ट के उप मुख्य कार्यकारी अधिकारी हैं।\n\nविंडोज़ का शाब्दिक अर्थ होता है खिड़कियाँ। विंडोज़ एक ऑपरेटिंग सिस्टम है। विंडोज़ का उपयोग लगभग सभी व्यक्तिगत कम्प्यूटरों में होता है। इसका विकास माइक्रोसॉफ्ट कॉर्पोरेशन ने किया है।\n\nविंडोज़ में संस्करण २००० के बाद से सभी संस्करणों (२०००, ऍक्सपी, २००३, विस्टा, ७) में हिन्दी (इण्डिक यूनिकोड) का समर्थन उपलब्ध है। विंडोज़ २०००, ऍक्सपी तथा २००३ में कण्ट्रोल पैनल में Regional and Language Options में जाकर इसे सक्षम करना पड़ता है, इस प्रक्रिया हेतु विंडोज़ की सीडी (अथवा सैटअप फाइलों) की आवश्यकता होती है। विंडोज़ विस्टा तथा विंडोज़ ७ में इण्डिक समर्थन स्वतः सक्षम होता है।\n\nटाइपिंग हेतु विंडोज़ में विभिन्न भारतीय भाषाओं के इन्स्क्रिप्ट कीबोर्ड अन्तर्निर्मित होते हैं जिन्हें कण्ट्रोल पैनल से जोड़ा जा सकता है। हिन्दी हेतु इसमें Hindi Traditonal तथा संस्कृत हेतु Devanagari-INSCRIPT नामक कीबोर्ड होता है।\n\nविंडोज़ में हिन्दी इण्टरफेस हेतु हिन्दी लैंग्वेज इण्टरफेस पैक (LIP) उपलब्ध हैं जिन्हें इंस्टाल करने से विंडोज़ का इण्टरफेस हिन्दी में देखा जा सकता है।\n\n\n", "id": "165904", "title": "माइक्रोसॉफ्ट विंडोज़"}
{"url": "https://hi.wikipedia.org/wiki?curid=165915", "text": "गोल्ड एक्सचेंज ट्रेडिंग फंड\n\nगोल्ड एक्सचेंज ट्रेडिड फंड एक प्रकार की व्यापारिक निधि होते हैं, जिन्हें व्यापार में क्रय-विक्रय किया जा सकता है। ये अन्य कमोडिटी के समान ही प्रयोग किए जाते हैं। इनमें स्वर्ण का मूल्य केवल शेयरों की तरह ही दर्शाया गया होता है। गोल्ड ईटीएफ ओपन एंडिड म्यूचुअल फंड स्कीम है जो निवेशकों द्वारा एकत्र किए गए पैसे से गोल्ड बुलियन (०.९९५% शुद्धता) में निवेश करती हैं। गोल्ड ईटीएफ की नेट एसेट वैल्यू का निर्धारण सोने की कीमत के आधार पर होता है। अमेरिका का सबसे बड़ा गोल्ड ईटीएफ स्ट्रीट ट्रैक्स ग्राहकों की होल्डिंग के बराबर सोना बैंक के वाल्ट में सुरक्षित रखता है। गोल्ड ईटीएफ में खरीदने और बेचने की छूट दी जाती है और यही इसका सबसे बड़ा लाभ होता है। गोल्ड एक्स्चेंज ट्रेडिंग विश्व के प्रमुख स्टॉक एक्स्चेंज जैसे मुंबई, लंदन, ज़्यूरिख, पैरिस, न्यूयॉर्क में की जाती है।\n\nएक्सचेंज ट्रेडिड फंड का आरंभ १९९० के दशक के प्रारम्भिक दौर में हुआ था। इसे पहली बार टोरंटो स्टॉक एक्सचेंज में प्रतुत किया गया था और इसी दशाक में अमेरिका और अन्य बाजारों में इसे आरंभ किया गया। भारत में इसकी स्थापना काफ़ी बाद में २००० के दशक के उत्तरार्ध में हुई थी। २००७ में पहले गोल्ड ईटीएफ की स्थापना हुई और उसके बाद यूटीआई, कोटक और प्रूडेंशियल और रिलायंस ने गोल्ड ईटीएफ को बाजार में निकाले। \n\nगोल्ड ईटीएफ के माध्यम से निवेशक सोने को डीमैट फॉर्म में खरीद सकते हैं और इससे भौतिक रूप में सोने को खरीदने से जुड़े खतरे कम हो जाते हैं। इसके भंडारण और सुरक्षा से जुड़े बिन्दु निवेश की होल्डिंग यूनिट्स में दिखाई जाती है जो स्टॉक एक्सचेंज में सूचीबद्ध होती हैं। यह पूर्णतया संचालित निधि होती हैं जिनमें स्पॉट मार्केट में सोने के मूल्य के सूचकांक के अनुसार क्रय-विक्रय किया जाता है।\n", "id": "165915", "title": "गोल्ड एक्सचेंज ट्रेडिंग फंड"}
{"url": "https://hi.wikipedia.org/wiki?curid=165923", "text": "पेरिस स्टॉक एक्सचेंज\n\nपेरिस स्टॉक एक्सचेंज पैरिस का स्टॉक एक्स्चेंज है।\n", "id": "165923", "title": "पेरिस स्टॉक एक्सचेंज"}
{"url": "https://hi.wikipedia.org/wiki?curid=165924", "text": "ज़्यूरिख स्टॉक एक्सचेंज\n\nज़्यूरिख स्टॉक एक्सचेंज ज़्यूरिख का स्टॉक एक्स्चेंज है।\n", "id": "165924", "title": "ज़्यूरिख स्टॉक एक्सचेंज"}
{"url": "https://hi.wikipedia.org/wiki?curid=165927", "text": "ब्रह्माण्डविद्या\n\nब्रह्माण्डविद्या या कॉस्मोलॉजी खगोल विज्ञान की एक शाखा है, जिसमें ब्रह्माण्ड से जुड़ी तमाम बातों का अध्ययन किया जाता है। इसमें ब्रह्माण्ड के बनने की प्रक्रिया के बारे में भी जानकारी दी जाती है। बीसवीं शताब्दी में आए वैज्ञानिक बदलावों ने वैज्ञानिकों की ब्रह्माण्ड के बारे में दिलचस्पी बढ़ा दी। वैज्ञानिक उससे जुड़े तमाम रहस्यों को तलाशने लगे।\n\nयह बीसवीं शताब्दी में कॉस्मोलॉजी के बारे में बढ़ती जिज्ञासा का ही प्रतिफल था कि वैज्ञानिकों ने ब्रह्माण्ड की उत्पत्ति से जुड़ी बिग बैंग सिद्धांत दे डाला। कॉस्मोलॉजी की शुरुआत एक तरह से आइंस्टीन के सामान्य सापेक्षता सिद्धांत के बाद से मानी जाती है। उससे पूर्व ब्रह्माण्ड के शुरुआत और अंत के बारे में कोई निश्चित धारणा नहीं थी।\n\nआइंस्टीन ने कहा कि ब्रह्माण्ड में कुछ पदार्थ है। इसी सिद्धांत के आधार पर फ्रेडमेन ने अपना सिद्धान्त दिया जिसमें कहा कि ब्रह्माण्ड फैल रहा है या सिकुड़ रहा है। 1927 में जॉर्ज लेमेत्री ने बिग बैंग थ्योरी देकर फ्रेडमेन के सिद्धांत की पुष्टि की। इसके बाद हबल के कॉस्मोलॉजिकल सिद्धांत ने बिग बैंग थ्योरी और फ्रेड के गैलैक्सी के नियम को आधार प्रदान किया।\n\n1965 में माइक्रोवेव की खोज और ब्रह्माण्ड की उत्पत्ति के नियम के बाद इस बात को माना जाने लगा कि वह फैल रहा है। माइक्रोवेव की खोज के दौरान यह बात भी सामने आई कि ब्रह्माण्ड के 25 प्रतिशत हिस्से में डार्क मैटर है जिसमे से केवल 4 प्रतिशत को ही देखा जा सकता है।\n\nवैज्ञानिकों ने भी इस बात को माना कि विस्फोट से पहले ब्रह्माण्ड सिकुड़ा हुआ था। कॉस्मोलॉजी के मानक सिद्धान्त अनुसार ब्रह्माण्ड को विभिन्न समय में बांटा जा सकता है। इन्हें 'इपोस' कहते हैं। मोटे तौर पर कहा जाए तो फिजिकल कास्मोलॉजी के माध्यम से ब्रह्माण्ड के बड़े ऑब्जेक्ट मसलन गैलेक्सी, क्लस्टर और सुपरक्लस्टर के बारे में जनकारी मिलती है। कॉस्मोलॉजी की मदद से ब्लैक होल के बारे में जानने में मदद मिली। कॉस्मोलॉजी से यह भी देखा गया कि भौतिकी के नियम ब्रह्माण्ड में हर जगह समान हैं या नहीं।\n\n\n", "id": "165927", "title": "ब्रह्माण्डविद्या"}
{"url": "https://hi.wikipedia.org/wiki?curid=165934", "text": "छद्म विज्ञान\n\nछद्म विज्ञान () एक ऐसे दावे, आस्था या प्रथा को कहते हैं जिसे विज्ञान की तरह प्रस्तुत किया जाता है, पर जो वैज्ञानिक विधि का पालन नहीं करता है। अध्ययन के किसी विषय को अगर वैज्ञानिक विधि के मानदण्डों के संगत प्रस्तुत किया जाए, पर वो इन मानदण्डों का पालन नहीं करे तो उसे छद्म विज्ञान कहा जा सकता है।\n\nछद्म विज्ञान के ये लक्षण हैं: अस्पष्ट, असंगत, अतिरंजित या अप्रमाण्‍य दावों का प्रयोग; दावे का खंडन करने के कठोर प्रयास की जगह पुष्टि पूर्वाग्रह रखना, विषय के विशेषज्ञों द्वारा जांच का विरोध; और सिद्धांत विकसित करते समय व्यवस्थित कार्यविधि का अभाव। छद्म विज्ञान शब्द को अपमानजनक माना जाता है, क्योंकि ये सुझाव देता है किसी चीज को गलत या भ्रामक ढ़ंग से विज्ञान दर्शाया जा रहा है। इसलिए, जिन्हें छद्म विज्ञान का प्रचार या वकालत करते चित्रित किया जाता है, वे इस चित्रण का विरोध करते हैं।\n\nविज्ञान एम्पिरिकल अनुसन्धान () से प्राकृतिक जगत में अंतर्दृष्टि देता है। इसलिए ये देव श्रुति, धर्मशास्त्र और अध्यात्म से बिलकुल अलग है।\n", "id": "165934", "title": "छद्म विज्ञान"}
