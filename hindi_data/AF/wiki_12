{"url": "https://hi.wikipedia.org/wiki?curid=165066", "text": "दीपावली मेला\n\nनानकमत्ता साहिब ऐतिहासिक महत्व का सिक्खों का सुविख्यात धार्मिक स्थान होने के साथ-साथ यहाँ लगने वाला दीपावली का मेला भी इस क्षेत्र का विशालतम मेला माना जाता है। इसमे 5 से 10 लाख लोगों की भीड़ जमा होती है। गुरूद्वारा श्री नानकमत्ता साहिब उत्तराखण्ड के ऊधमसिंहनगर जिले में स्थित है। यह दिल्ली से 275 किमी दूर है तथा मुरादाबाद से 130 किमी दूर है। अन्तिम रेलवे स्टेशन रुद्रपुर-सिटी और छोटी लाइन का स्टेशन खटीमा या किच्छा है। यह रुद्रपुर-सिटी से 58 किमी, खटीमा से 16 किमी तथा किच्छा से 38 किमी है।\n\nदस दिनों तक चलने वाले मेले का दीपावली से दो दिन पूर्व शुभारम्भ हो जाता है। तीन दिनों तक तो सिख-पन्थ से लोगों के द्वारा बड़े-बड़े दीवान आयोजित किये जाते हैं। जिनमें उच्च कोटि के धार्मिक व्याख्यानकर्ता तथा रागी अपने भजन-कीर्तन तथा व्याख्यान देते हैं। इसके बाद आदिवासी रानाथारू जनजाति के लोगों के साथ-साथ इस क्षेत्र के सभी धर्मों के लोग और दूर-दराज से आने वाले दर्शनार्थियों का ताँता लगा रहता है।\nनानकमत्ता साहिब में आधुनिक सुविधाओं से युक्त 200 कमरों की एक सराय भी है। वह इस समय बिल्कुल भरी रहती है। इसके साथ ही मेलार्थियों के लिए अलग से टेण्ट लगाकर भी रहने की व्यवस्था गुरूद्वारा प्रबन्धक कमेटी, नानकमत्ता द्वारा की जाती है।\n\nगुरू महाराज के दरबार साहिब में बारहों मास तीन स्थानों पर अनवरतरूप से लंगर चलता रहता है। इसलिए इस मेले में खाने का कोई होटल नहीं होता है। हाँ, चाट-मिष्ठान आदि की बहुत सी दुकाने होती हैं। सुबह से शाम और रात तक चलने वाले लंगर में लाखों लोग प्रतिदिन प्रसाद के रूप मे लंगर छकते हैं।\n\nमेले की व्यवस्था सुचारूरूप से चलाने के लिए मेला-अवधि में यहाँ 24 घण्टे बाकायदा एक पुलिस कोतवाली अपना काम करती रहती है।\nआज की तेजी से भागती हुई जिन्दगी में भी इस मेले में 3-4 अस्थायी टेण्ट टाकीज, 2-3 नाटक कम्पनियाँ, सरकस, 10-15 झूले, मौत का कुआँ और इन्द्र-जाल, काला-जादू आदि अनेकों मनोरंजन के साधन यहाँ पर होते हैं। वस्त्रों, खिलौनों और घरेलू सामानों की तो इस मेले में हजारों दूकानें होती हैं। इसके साथ ही यहाँ पर तलवारों, कृपाणों, भाला, बरछी और लाठी-डण्डों की भी सैकड़ों दूकानें सजी होतीं हैं।\n\n", "id": "165066", "title": "दीपावली मेला"}
{"url": "https://hi.wikipedia.org/wiki?curid=165075", "text": "जनमानस\n\nजनमानस^\nजनमानस हिंदी भाषा के क्षेत्र में उठाया गया १ अभूतपूर्व कदम है ! जनमानस एक हिंदी मंच है जो आपको हिंदी भाषियों के साथ चर्चा के लिए एक मंच प्रदान करता है !\nयह फोरम पूर्ण रूप से हिंदी व हिंदी प्रेमियों को समर्पित है ! इस फोरम का गठन २ अक्टूबर २००९ को हुआ था ! इसका मुख्यालय उदयपुर राजस्थान भारत में है !\n-- ०७:०५, २१ अक्टूबर २००९ (UTC) \n\nइस फोरम में हिंदी भाषा के इतिहास एवं विकास, साहित्य, कविता, रचनाओं के विषय पर चर्चा की जाती है ! \nभारतीय विषय जैसे की संस्कृति, इतिहास, भौगोलिक, अर्थव्यवस्था, राजनीतिक, धार्मिक, त्यौहार, कलात्मक, दर्शन, शिक्षा व और भी बहुत से विषयो पर चर्चा की जाती है !\nभारतीय जीवन शैली जैसे की सिनेमा-संगीत, नाटक, रंगमंच, टेलीविजन, रेडियो, हास्य व व्यंग्य, खेल, फैशों खान पान व आजकल की बातो का समावेश है ! \nतकनीकी विषयो जैसे की विज्ञान सम्बन्धी, कंप्यूटर सम्बन्धी {विभिन्न भाषाओ}, डिजाइनिंग सम्बन्धी चर्चा के लिए भी एक अलग मंच का गठन किया गया है !-- ०७:०५, २१ अक्टूबर २००९ (UTC) \n\n", "id": "165075", "title": "जनमानस"}
{"url": "https://hi.wikipedia.org/wiki?curid=165082", "text": "मर्कोसुर\n\nमर्कोसुर या मर्कोसुल (स्पेनी: \"Mercado Común del Sur\", पुर्तगाली: \"Mercado Comum do Sul\", गुआरानी: \"Ñemby Ñemuha\", हिन्दी: दक्षिणी साझा बाजार) दक्षिण अमेरिकी देशों का एक क्षेत्रीय व्यापार संगठन है जिसके सदस्य अर्जेंटीना, ब्राजील, उरुग्वे और पैराग्वे हैं। संगठन की स्थापना सन १९९१ में एसन्शियन संधि के द्वारा की गयी थी, जिसे १९९४ में संशोधित कर ऑरो प्रेटो संधि का रूप दिया गया। इस संगठन का उद्देश्य सदस्य देशों के बीच मुक्त व्यापार के अतिरिक्त लोगों, माल और मुद्रा का मुक्त प्रवाह है। संगठन का मुख्यालय उरुग्वे की राजधानी मोंटेवीडियो में है और इसकी आधिकरिक भाषायें पुर्तगाली, स्पेनी और गुआरानी हैं।\n\nवर्तमान में चिली, बोलीविया, कोलम्बिया, ईक्वाडोर और पेरू को सहयोगी सदस्य का दर्जा दिया गया है। वेनेजुएला ने सदस्यता समझौते पर १७ जून, २००६ को हस्ताक्षर किए, पर एक पूर्ण सदस्य बनने से पहले वेनेजुएला को पैराग्वे और ब्राजील की संसदों द्वारा इसका अनुमोदन चाहिए। दिसम्बर २००४ के राष्ट्रपति शिखर सम्मेलन में मर्कोसुर संसद की स्थापना पर सहमति हुई थी। इस संसद मे प्रत्येक सदस्य देश के १८ प्रतिनिधि वांछित हैं।\n\n", "id": "165082", "title": "मर्कोसुर"}
{"url": "https://hi.wikipedia.org/wiki?curid=165085", "text": "वेबउदयपुर\n\nवेबउदयपुर (WebUdaipur) उदयपुर शहर के विद्यार्थियों द्वारा बनाया गया एक वेब पोर्टल है। इसकी नींव उदयपुर शहर के कुछ विद्यार्थियों ने मिलकर रखी थी। इस साईट के प्रतिष्ठापक आकाश वेदी है। \n\nयह जालस्थल ८ मई २००९ को अस्तित्व में आया था। उदयपुर के कुछ विद्यार्थियों के मन की ठोस रुपरेखा व अनिंद्य प्रारुप के धरातल पर इस साईट की नींव रखी गयी।\nइस साईट में उदयपुर शहर से संबंधित लगभग सभी जानकारियां उपलब्ध हैं। उदयपुर शहर पर्यटन की दृष्टि से विश्व का एक बड़ा केंद्र है, इसलिए पर्यटकों को इस शहर के बारे में जानने की उत्सुकता रहती है, इसी सोच को मद्देनज़र रखते हुए इस साईट का गठन किया गया था। इसमें उदयपुर (मेवाड़) के इतिहास का वर्णन है। यह साईट कई अबूझे तथ्यों को उजागर करती है।\nसभी स्थलों का सचित्र मनमोहक वर्णन तो पर्यटकों के लिए सोने पर सुहागा है। इस साईट में उदयपुर वासियों के लिए भी कई प्रकार की सुविधायें है। जैसे की शहर के विभिन्न स्थलों की जानकारियां शिक्षा के स्त्रोतों की जानकारियां, उदयपुर की मुख्य खबरें, नौकरियां, घर, फोरम आदि जानकारियाँ उपलब्ध है। अतः यह एक पूर्ण साईट है उदयपुर शहर वासियों व पर्यटकों के लिए।\n", "id": "165085", "title": "वेबउदयपुर"}
{"url": "https://hi.wikipedia.org/wiki?curid=165086", "text": "विकृतिविज्ञान\n\nजिन कारणों से शरीर के विभिन्न अंगों की साम्यावस्था, या स्वास्थ्यावस्था, नष्ट होकर उनमें विकृतियाँ उत्पन्न होती हैं, उनको हेतुकीकारक (Etiological factors) और उनके शास्त्र को हेतुविज्ञान (Etiology) कहते हैं। ये कारण अनेक हैं। इन्हें निम्नलिखित भागों में विभक्त किया गया है :\n\n\n\n\n\n\n\nये हेतुकीकारक जिस प्रकार से विकृतियों को उत्पन्न करते हैं, उसको रोगजनन (Pathogenesis) कहते हैं। रोगकारक हेतुओं से शरीर के विभिन्न अंगों में जो अस्वस्थ अवस्थाएँ या स्थित्यंतर उत्पन्न होते हैं, उनको विकृतियाँ (Morbidity) कहते हैं तथा इन विकृतियों से युक्त धातु अंग या आशय के विवरण को विकृत शरीर (Morbid Anatomy) तथा इन विकृतियों के शास्त्र को विकृति विज्ञान या पैथालॉजी (Pathology) कहते हैं।\n\nविकृतिविज्ञान का मुख्य उद्देश्य विविध रोगकारकों से विभिन्न अंगो में जो विविध विकृतियाँ उत्पन्न होती है, उनका कार्यकारण भाव (cause and effect) प्रदर्शित करना है। उन विकृतियों के स्थूल और सूक्ष्म स्वरूपों का विवरण देना और उनके आधार पर विविध व्याधियों से उत्पन्न होनेवाले लक्षणों का स्पष्टीकरण देना ही विकृतिविज्ञान का मुख्य उद्देश्य है। यह उद्देश्य विविध व्याधियों से मृत व्यक्तियों के संपूर्ण इतिहास के साथ, मरणोत्तर परीक्षण से उनके शरीर के विभिन्न धात्वाशयादि अंगों के भीतर पाए जानेवाली विकृतियों, का मेल किए बिना सिद्ध नहीं हो सकता।\n\n16 वीं - 17 वीं शताब्दी में पाश्चात्य देशों में विकृति विज्ञान के लिए शवपरीक्षण का प्रारंभ किया गया। मोरगाग्नि (Morgagni) ने सन् 1761 में उसके पूर्व किए गए सैकड़ों शवपरीक्षणों की छानवीन कर, उनमें से सात सौ शवपरीक्षणों के वृत्तांत को बृहद् संग्रह ग्रंथ के तीन भागों में प्रकाशित किया। रोगियों के विभिन्न अंगों में पाए गए चिह्नों और लक्षणों का संबंध उनके शवों के भीतर पाई गई रचनात्म्क विकृतियों के साथ कहाँ तक बैठता है इसकी चर्चा इस ग्रथ में की गई है। इसके पश्चात् ही विकृतिविज्ञान (Pathology) को स्वतंत्र अस्तित्व प्राप्त हुआ। रूडॉल्फ फिखों (Rudolf Virchow) ने 19वीं शताब्दी में शरीरगत विकृतियों के परीक्षण में सूक्ष्मदर्शी यंत्र का उपयोग आरंभ किया और कोशिकीय विकृतिविज्ञान (Cellular Pathology) पर अपना ग्रंथ 1846 ई. में प्रकाशित किया। इस ग्रंथ ने रोगों के स्वरूप की तथा उनके अभ्यस के लिए कौन-कोन से साधन प्रयुक्त होने चाहिए और प्रयुक्त हो सकते हैं, इनके संबंध की कल्पना में क्रांति पैदा की तथा विकृति विज्ञान को, जो पहले रोगनिदान के अंतर्गत एक छोटा सा विषय था, निदान का एक उत्तम अधिष्ठान बना दिया।\n\nशरीर के अंगों में होनेवाली विकृतियाँ अव्यक्त होते हुए भी प्रतिक्रिया (Reaction), सूजन (Inflammation), जीर्णोद्धार (Repair), वृद्धि में बाधा (Disturbance in growth), अपजनन (Degeneration), अर्बुद (Tumour) इत्यादि कुछ इनी-गिनी सामान्य प्रकार की होती है। शरीर के भीतर इन विकृतियों का स्वरूप जब आसानी से इंद्रिय ग्राह्य होता है, तब उसको स्थूल (grross) विकृति कहते हैं तथा सूक्ष्म स्वरूप की विकृति होने पर इन विकृतियों को देखने के लिए जब सूक्ष्मदर्शी यंत्र की आवश्यकता होती है तब उसको सूक्ष्म (microscopic) विकृति कहते हैं।\n\nविकृतियों में शरीर के विभिन्न अंगों की वैषम्यावस्था पर तथा उनके रचनात्मक और स्वरुपात्मक (morphological and structural) परिवर्तनों पर जोर दिया जाता है और रोगों में उनके कार्यात्मक (functional) परिवर्तनों पर जोर दिया जाता है। सारांश में विकृतियों का उल्लेख विभिन्न अंगों से संबंधित होता है और रोग का उल्लेख अधिकतर लक्षणों से संबंधित होता है। शरीर में विकृतियों के स्वरूप में रोग बहुत पहले से रहता है। केवल वह बहुत सूक्ष्म होने से इंद्रियग्राह्य कम होकर बुद्धिग्राह्य अधिक होता है।\n\nजब शरीरगत संपूर्ण विकृतियों का तथा उनके हेतुओं का वर्णन उपर्युक्त सर्वसाधारण प्रकारों के अनुसार किया जाता है, तो उसको सामान्य विकृतिविज्ञान (General Pathology) कहते हैं और जब शरीर के प्रत्येक अंग, आशय या संस्थान का वर्णन उसमें होनेवाली उपर्युक्त प्रकार की विकृतियों के साथ स्वतंत्र रूप से किया जाता है, तब उसको विशेष विकृतिविज्ञान (Special Pathology) कहते हैं। प्रयोगशाला के अंदर विभिन्न परीक्षाओं से रोगी के रोग का अध्ययन क्लिनिकल पैथॉलोजी (Clinical Pathology) द्वारा किया जाता है। \n\nसामान्य विकृतिविज्ञान को निम्नलिखित अध्यायों में बाँटा गया है।\n\nआधुनिक विचारक यह मानते हैं कि सूजन, सजीव शरीरस्थ कोशिकाओं के द्वारा किसी भी क्षोभ (irritation) के विरोध में की गई प्रतिक्रिया मात्र है। क्षोभ के चार कारण माने गए हैं :\n\nसूजन के प्रमुख चिह्न निम्नलिखित हैं : \n\nइसके साथ ही साथ ऊतकों (tissues) में कुछ आघात होने से तथा कुछ शूल के कारणों से अंग की क्रियाशक्ति का भी ह्रास होता है।\n\nशरीर का निर्माण करनेवाले विभिन्न ऊतकों के (Tissues) के ह्रास, विनाश तथा क्षति को सामान्य ऊतकक्षय कहते हैं।\n\nकारण - ऊतकक्षय के निम्न कारण प्रमुख हैं :\n\n\n\n\nसारांश में ऊतकक्षय का मुख्य कारण धमनी, शिराओं तथा केशिकाओं में अवरोध का होना है। इसके कारण उक्त स्थान पर पौष्टिक पदार्थ नहीं पहुँचता है। ऊतकक्षय के प्रकार निम्नलिखित हैं :\n\n\nयह भी ऊतकविशेष पर होनेवाली क्रिया है। जब किसी ऊतक का अपकर्षण कहा जाता है, तो इसका अभिप्राय ऊतक में एक विशेष प्रकार का परिवर्तन समझना चाहिए, जैसे वसा अपकर्षण कहने से किसी ऊतकविशेष मे वसा की उपस्थिति है, ऐसा बोध होता है, उसी के अनुसार नामकरण भी होता है, जैसे हृदय अपकर्षण, मांसपेशीय अपकर्षण, यकृती अपकर्षण इत्यादि। दूसरे शब्द में ऊतकों के पौष्टिक आहार की कमी से कोशिका की रासायनिक क्रिया में जब परिवर्तन आ जाता है, तो उसे अपकर्षण कहते हैं। इसमें कोशिका की पूर्णतया मृत्यु हो जाती है तथा उसके प्रोटोप्लाज़्म (protoplasm) से एक नए प्रकार के रासायनिक पदार्थ की उत्पत्ति होती हैं। यह पदार्थ कोशिका की रचना से पिछली पूर्णतया भिन्न होता है और इससे कोशिका का कार्य बिल्कुल भिन्न हो जाता है। जब कोशिका के अंदर लसिका में से एक विशिष्ट पदार्थ निकलकर इकट्ठा हो जाता है, तो उसे अंत:स्पंदन (infiltration) कहते हैं। यह अंत:स्पंदन मुख्यत: वसीय, चूनेदार वर्ण की (pigmentatry) तथा ऐमिलॉइड (amyloid) प्रकार को होता है, जब कि अपकर्ष (degeneration) वसीय म्यूकाइड (mucoid) तथा कोलॉइड (colloid) होता है।\n\nरक्त के अभाव से जब ऊतक में एक प्रकार की सड़न (putrifaction) होने लगती हैं, तो उसे कोथ (Gangrene) कहते हैं। यह दो प्रकार का होता है (1) शुष्क कोथ (Dry Gangrene) तथा (2) आर्द्र (Moist Gangrene)।\n\nशुष्क कोथ (Dry Gangrene) - जब किसी एक भाग की धमनी द्वारा किसी अंग में रक्त पहुँचना बंद हो जाता है, तो शुष्क कोथ की उत्पत्ति होती है।\n\nआर्द्र कोश (Moist Gangrene) - इसमें शिराओं द्वारा अंग विशेष से रक्त का हृदय की ओर ढोया जाना पूर्णतया रुक जाता है। रक्त की उस स्थान पर आमद होती है, परंतु निकास नहीं होता।\n\nउपर्युक्त दो प्रकार के कोथ के अतिरिक्त और प्रकार के भी कोथ होते हैं, जैसे, अंत: शाल्यिक कोथ (Embolic Gangrene), संक्रामी कोथ (Infective Gangrene), वातिकोथ (Gas Gangrene), मधुमेह जनित कोथ (Diabtic Gangrene), वार्धक्य कोथ (Senile Gangrene) तथा रेनों का रोग (Renauds Diseases)।\n\nजीर्ण या विनष्ट हुए ऊतक या कोशिकाओं की क्रिया यथासंभव पुन: प्राप्त की जाए, इस अभिप्राय से जो उनका पुनर्जनन होता है, वह पुनर्निर्माण, या जीर्णोद्धार (Repair) कहा जाता है।\n\nयह शरीर की ऐसी विशिष्ट अवस्था है, जिसमें शारीरिक ऊतक (tissues) की नववृद्धि होती है। सामान्यत: अर्बुद दो प्रकार के होते हैं :\n\nमृदु अर्बुद - ये प्राघातक इसीलिए कहे जाते हैं कि इनके द्वारा जीवन को किसी प्रकार की क्षति नहीं पहुँचती।\n\nघातक अर्बुद- जिन अर्बुदों में विघटन अत्यधिक होता है, उनमें ऊतक की सी आकृति नहीं बनती। उनकी रचना ऊतक से भिन्न होती है तथा उनकी वृद्धि बहुत ही द्रुत वेग से होती है। वे शरीर में शीघ्रतापूर्वक प्रसारित होकर अंदर ही अंदर स्वस्थ अवयवों को आक्रांत करते हैं। इस आंतरिक प्रसारण की क्रिया को मेटास्टेसिस कहते हैं। इस कारण ये बहुत मारक भी होते हैं और इसी से इन्हें घातक, दुष्ट, या चंड अर्बुद कहा जाता है।\n\nमनुष्य शरीर में जब कोई रोगोत्पादक जीवाणुओं का आक्रमण होता है, तो शरीर के अंदर प्रकृति उनका घोरतम प्रतिरोध करती है और इसी युद्ध में शरीर के बली कोष उन बाहरी जीवाणुओं का बल नष्ट करके शरीर को रोग से बचा लेते हैं। शरीर के अंदर से उत्पन्न इसी रोगनाशक शक्ति को प्रतिरक्षा (Immunity) कहते हैं। प्रतिरक्षा दो प्रकार की होती है :\n\nस्वाभाविक प्रतिरक्षा - किसी रोग के प्रतिरोध में शरीर के अंदर जो स्वाभाविक शक्ति उत्पन्न होती है उसे स्वाभाविक प्रतिरक्षा (Natural Immunity) कहते हैं।\n\nअर्जित प्रतिरक्षा (Acquired Immunity) - किसी व्यक्ति में किसी विशेष रोग के प्रतिरोध की शक्ति यदि नहीं है और पीछे से स्वयं या किसी अन्य उपायों द्वारा उसमें उस रोग के प्रतिरोध की शक्ति पैदा कर दी जाए, तो उसे अर्जित प्रतिरक्षा कह सकते हैं। उदाहरणार्थ, हैजा, चेचक, मोतीझरा, टिटेनस इत्यादि पैदा करनेवाले कुछ रोगाणु ऐसे छोटे हैं जो एक बार शरीर में प्रवेश करने पर रोग पैदा कर सकते हैं, परंतु थोड़ी मात्रा में प्रविष्ट करने पर रोग के प्रति प्रतिरक्षा शक्ति उत्पन्न करते हैं। इसका कारण यह है कि एक विष अधिक मात्रा में होने से शरीर में व्याधि उत्पन्न करता है, किंतु वही विष अत्यल्प मात्रा में रहने से प्रतिरक्षा पैदा करता है।\n\n", "id": "165086", "title": "विकृतिविज्ञान"}
{"url": "https://hi.wikipedia.org/wiki?curid=165091", "text": "एंडियन समुदाय\n\nएंडियन समुदाय (स्पेनी: \"Comunidad Andina\") या एंडियन देशों का समुदाय दक्षिण अमेरिकी देशों का एक व्यापार गुट है जिसके सदस्य बोलीविया, कोलम्बिया, ईक्वाडोर और पेरू हैं। इस व्यापार गुट को १९९६ तक एंडियन संधि के नाम से जाना जाता था और १९६९ में कार्टागेना समझौते पर हस्ताक्षर के साथ यह अस्तित्व में आया था। इसका मुख्यालय पेरू की राजधानी लीमा में स्थित है। \n\nएंडियन देशों का समुदाय के ४७,००,००० वर्ग किलोमीटर, क्षेत्र मे लगभग ९.८ करोड़ लोग रहते हैं, जिनका सकल घरेलू उत्पाद २००५ में ७४५.३ अरब अमेरिकी डॉलर था, इसमें वेनेजुएला सम्मिलित है जो उस समय एक सदस्य देश था।\n", "id": "165091", "title": "एंडियन समुदाय"}
{"url": "https://hi.wikipedia.org/wiki?curid=165095", "text": "विकिरण चिकित्सा\n\nआयनकारी विकिरण का उपयोग करके की जाने वाली चिकित्सा विकिरण चिकित्सा (Radiation therapy या radiation oncology, या radiotherapy) कहलाती है। यह प्रायः कैंसर के उपचार में खराब (malignant) कोशिकाओं को मारने के काम आती है।\n\n\n\n\n", "id": "165095", "title": "विकिरण चिकित्सा"}
{"url": "https://hi.wikipedia.org/wiki?curid=165098", "text": "संविभ्रम\n\nसंविभ्रम (Paranoia) एक गंभीर भावात्मक विकार है और तर्कसंगत, सुसंबद्ध, जटिल तथा प्राय: उत्पीड़क विभ्रमों या मिथ्या विश्वासों का उत्तरोत्तर बढ़ता हुआ सिलसिला इसका आंतरिक लक्षण है। संविभ्रमी व्यक्ति को अपनी योग्यता, प्रभुता, पद की वरिष्ठता, या निरंतर यातना का भ्रम होता है। यह उन्माद का ही एक रूप है, परंतु इसमें अन्य सभी मानसिक क्रियाएँ बहुधा स्वाभाविक अवस्था में रहती हैं।\n\nकमरे में किसी नए व्यक्ति के प्रविष्ट होते ही उपस्थित मित्रमंडली के एकाएक बातचीत बंद कर देने पर, व्यक्ति का यह समझना कि अभी उसकी की चर्चा हो रही थी, एक सामान्य प्रतिक्रिया है। किसी जनसंकुल होटल में घुसने पर सभी अपनी ओर देख रहे हैं यह समझना भी स्वाभविक प्रतिक्रिया है, किंतु संविभ्रमी प्रतिक्रिया में ये भाव स्थायी और व्यापक हो जाते हैं।\n\nशुद्ध संविभ्रम दुर्लभ है, कुछ तो इसके अस्तित्व में ही संदेह करते हैं। यह मदिरा या कोकेन के चिरकालिक व्यसनियों में नशे की अवस्था में, अंतराबंध (Schizophrenia) जैसे उन्माद से सहचरित स्थिति में, या उत्तेजना संविषाद (mame depressive psychosis) में स्वाभाविक प्रतिक्रिया के रूप में पाया जाता है।\n\nबुढ़ापे के जटिल विषाद रोग में रोगी के मन में हीनता और अपराध के भावों को जन्म देनेवाले, आत्मपरक उत्पीड़क विचार आते हैं। इसमें रोगी अपने पिछले पापों और अपराधों को बहुत विशद रूप से देखता ओर अपने को अपराधी करार देता है। वह अत्यंत सतर्क हो जाता है और सोचता है कि सभी उसे घृणा की दृष्टि से देख रहे हैं। वह दूर के शोर को अपनी उत्पड़ित संतान का, जो उसके कुकृत्यों का फल भोग रहे हैं, क्रंदन समझता है और वह अपने अक्षम्य अपराधों के कारण प्रलय का होना अवश्यभावी समझता है। उन्मत भव्य कल्पना भी करता है; उदाहरणार्थ, वह समझता है कि उसके हितेच्छु अपनी समूची शक्ति से उसे उच्च् पद पर पहुँचाने की चेष्टा कर रहे हैं।\n\nसंविभ्रमी व्यक्ति में चिड़चिड़ापन, अति संवेदनशीलता और आत्मविश्वास की कमी होती है। बधिरता जैसी असुविधाजनक शारीरिक त्रुटि संविभ्रामी लक्षणों के विकास में उत्तेजक होती है। किसी ऐसी आदत या परिस्थिति से जिसके साथ लज्जा का भाव सहचरित होता है और जिसे रोगी छिपना चाहता है, जैसे हस्तमैथुन, विकृत कामाचरण, प्रेमव्यापार, अवैध जन्म, गुप्त सुरापान, से प्राय: संविभ्रम का सिलसिला प्रारंभ होता है। रहस्य के यथार्थ या कल्पित उद्घाटन से संविभ्रम के लक्षण तेजी से प्रकट होने लगते हैं और रोगी समझता है कि उसका अपराध सबको ज्ञात हो गया है, चारों ओर उससे सम्बन्धित कानाफूसी हो रही है, मित्र और सगे सम्बन्धी उसे संदेह की दृष्टि से देखते हैं, उससे बचने की कोशिश करते हैं और उसके प्रति षड्यंत्र करते हैं। वह अत्यंत उद्विग्न हो जाता है और दुस्सह ग्लानि, आत्मघाती प्रयत्न, विकृत चेतना या निर्मूल भ्रम की गौण भावात्मक स्थितियाँ उसके मन में उत्पन्न हो जाती हैं। बीमारी, आत्मगौरव पर चोट, पदोन्नति का न होना जबकि औरों की पदोन्नति हो रही हो, मुकदमें में हार, कारावास से एकांतवास जैसी घटनाओ से संविभ्रम के भी लक्षण उत्तेजित हो जाते है। रोगी अपने विचारों का सही मूल्यांकन नहीं कर पाता; उदाहरण के लिये, एक न्यायालय से दूसरे न्यायालय में मामला ले जानेवाले और अपने कानूनी परामर्शदाता तक पर बिगड़ उठनेवाला, संविभ्रमी मुकदमेबाज इस भ्रम में हो सकता है कि वह केवल यथार्थ के लिये नहीं, बल्कि एक बृहत्तर सिद्धांत के लिये संघर्ष कर रहा है।\n\nसंविभ्रम के गंभीर रोगियों को छोड़कर साधारण रोगियों में सुसंगत विचार और तर्कशक्ति बनी रहती है, यहाँ तक कि चिकित्सक के लिये भी यह निर्णय करना कठिन हो जाता है कि व्यक्ति वास्तव में संविभ्रमी है या नहीं।\n\nसमाज में कुछ चिरकालिक मंद संविभ्रमी व्यक्ति सामान्य जीवनयापन करते है और अनावश्यक रूप से सतर्क होने के कारण अपने परिवार और घनिष्ट मित्रों को ही खटकते हैं। इसका उपचार कठिन और श्रमसाध्य है और गंभीर संविभ्रम के उपचार में मस्तिष्क की शल्यचिकित्सा करनी पड़ती है, जिसका परिणाम बहुत ही अनिश्चित सा होता है।\n\n", "id": "165098", "title": "संविभ्रम"}
{"url": "https://hi.wikipedia.org/wiki?curid=165099", "text": "ऑस्ट्रियाई विदेशी सेवा\n\nऑस्ट्रियाई विदेशी सेवा के एक गैर लाभ पहल, Andreas Maislinger द्वारा 1992 में की स्थापना की है। संगठन के एक विकल्प के ऑस्ट्रियाई राष्ट्रीय सेवा के लिए पूरी दुनिया में स्थान प्रदान करता है। नियमित रूप से नौ महीने के वैकल्पिक राष्ट्रीय सेवा (Zivildienst) एक 12 महीने की सेवा के द्वारा अपने साथी विदेश संगठनों में से एक में प्रतिस्थापित है। वहाँ जरूरतों में काफी भिन्नता है। ऑस्ट्रिया विदेश सेवा एक संस्था है जो अनिवार्य सैन्य सेवा युवा पुरुष Austrians के लिए एक विकल्प प्रदान करता है। इसका मुख्य सामाजिक कार्य करना है और विध्वंस स्मारक सेवा पे केंद्रित है।\n\nसेवा के प्रकार\n\nऑस्ट्रिया के विदेश सेवा Zivildienst की तीन अलग अलग प्रकार की विकल्प प्रदान करती हैं:\n\nभागीदार\n\nहंगरी\n", "id": "165099", "title": "ऑस्ट्रियाई विदेशी सेवा"}
{"url": "https://hi.wikipedia.org/wiki?curid=165103", "text": "ऊतक परीक्षा\n\nऊतक परीक्षा (अंग्रेज़ी: बाइऑप्सी) निदान के लिए जीवित प्राणियों के शरीर से ऊतक (टिशू) को अलग कर जो परीक्षण किया जाता है उसे कहते हैं। अर्बुद (ट्यूमर) के निदान की अन्य विधियाँ उपलब्ध न होने पर, संभावित ऊतक के अपेक्षाकृत एक बड़े टुकड़े का सूक्ष्म अध्ययन ही निदान की सर्वोत्तम रीति है। शल्य चिकित्सा में इसकी महत्ता अधिक है, क्योंकि इसके द्वारा ही निदान निश्चित होता है तथा शल्य चिकित्सक को आँख बंदकर करने के बदले उचित उपचार करने का मार्ग मिल जाता है।\n\nऊतक-परीक्षा-विधि रोग के प्रकार और शरीर में उसकी स्थिति पर निर्भर रहती है। जब अर्बुद सतह पर स्थित रहता है तब यह परीक्षा अर्बुद को काटकर की जाती है। किंतु जब वह गहराई में स्थित रहता है तब ऊतक का एक छोटा टुकड़ा पोली सुई (इंजेक्शन) द्वारा चूसकर अलग किया जा सकता है। यह \"सुई-उतक-परीक्षण\" (नीडिल-बाइऑप्सी) कहलाता है। ऊतक के इस तरह अलग करने के बाद रोगविज्ञानी (पैथालोजिस्ट) उसे हिम के समान जमाकर और उसके सूक्ष्मातिसूक्ष्म अनुप्रस्थ काट लेकर, कुछ मिनटों में ही निदान कर लेता है। स्तवग्रंथि अर्बुद जैसे रोगों में, निदान की तुरंत आवश्यकता होने के कारण, यही विधि उपयोग में लाई जाती है, अन्यथा साधारणत: ऊतक का स्थिरीकरण करके और उसे सुखाकर मोम में जमा दिया जाता है। इसके बाद उससे एक इष्टिका (ब्लाक) काट ली जाती है। इस इष्टिका के सूक्ष्म अनुप्रस्थ काट (सेक्शन) लेकर, उन्हें उपयुक्त रंगों से रंजित किया जाता है। इस विधि में साधारणत: एक से लेकर तीन दिन तक लगते हैं।\nआजकल कई चिकित्डॉसक गुहांतदर्शन की सहायता से भी ऊतक-परीक्षा कर रहे हैं। गुहांतदर्शन भी संचालन का एक तरीका है, जिसमें शरीर के अंदर कैमरा डाला जाता है और कैमरे की सहायता से चिकित्डॉसक रोगी भाग तक पहुंच कर निरीक्षण करता है। उसके बाद उस अंग की ऊतक-परीक्षा होती है। ऊतक-परीक्षा के लिए चिकित्सक शल्य चिकित्सा विधि भी अपनाते हैं, जिससे शरीर के ग्रसित भाग का छोटा सा अंश काट कर प्रशिक्षण को भेजा जाता है। शल्य विधि वाली ऊतक-परीक्षा से गंभीर बीमारियों के इलाज में काफी मदद मिलती है। इस विधि से कैंसर के इलाज में भी मदद मिलती है। इससे शरीर के कैंसर ग्रसित अंग से संदिग्ध उभार या धब्बे आदि दूर किए जाते हैं। यह रोग को फैलने से रोकता है। रोगविज्ञानी नमूने के निरीक्षण में रोग फैलने की क्षमता पहचानता है। इसमें सूक्ष्मदर्शी से अन्य लक्षणों की भी जांच होती है। इन निरीक्षणों की पुन: जांच होती है जिसके बाद परिणाम चिकिसक को भेजे जाते हैं। रोग विस्तार क्षमता की पहचान ‘नकारात्मक’ और ‘सकारात्मक हाशिया’ से होती है। सकारात्मक परिणाम में कोशिका नमूने की आवश्यकता पड़ती है पर नकारात्मक में ऐसी आवश्यकता नहीं होती।\n\nकुछ चिकित्सक ऊतक परीक्षण के विपक्ष में हैं, क्योंकि उनकी यह आशंका है कि ग्रंथियों के काटने से रोग शिराओं तथा लसीका तंत्रों द्वारा फैल जाता है, किंतु यह सिद्ध हो चुका है कि ऊतक परीक्षा द्वारा रोग बढ़ने की संभावना प्राय: नहीं रहती। \n\n", "id": "165103", "title": "ऊतक परीक्षा"}
{"url": "https://hi.wikipedia.org/wiki?curid=165104", "text": "ट्वेन्टी ट्वेन्टी\n\nट्वेन्टी ट्वेन्टी (टी ट्वेन्टी) क्रिकेट का वह रूप है जिसमें दो टीमों के बीच में अधिकतम 20 ओवर (षटक) का मुकाबला होता है। इसमें केवल एक ही पारी का खेल होता है। इसका आरम्भ संयुक्त राजशाही में सन 2003 में हुआ था। हाल ही में खेल के इस प्रारूप ने बड़ी सफलता प्राप्त की है, क्योंकि खेल का समय नाटकीय ढंग से घट गया है जहां पहले एक दिवसीय मुकाबले मे लगभग पूरा दिन लग जाता था वहां इसका फैसला महज कुछ घंटों में ही हो जाता है। \n\n", "id": "165104", "title": "ट्वेन्टी ट्वेन्टी"}
{"url": "https://hi.wikipedia.org/wiki?curid=165106", "text": "अपस्मार\n\nअपस्मार या मिर्गी (वैकल्पिक वर्तनी: मिरगी, अंग्रेजी: \"Epilepsy\") एक तंत्रिकातंत्रीय विकार (\"न्यूरोलॉजिकल डिसॉर्डर\") है जिसमें रोगी को बार-बार दौरे पड़ते है। मस्तिष्क में किसी गड़बड़ी के कारण बार-बार दौरे पड़ने की समस्या हो जाती है। दौरे के समय व्यक्ति का दिमागी संतुलन पूरी तरह से गड़बड़ा जाता है और उसका शरीर लड़खड़ाने लगता है। इसका प्रभाव शरीर के किसी एक हिस्से पर देखने को मिल सकता है, जैसे चेहरे, हाथ या पैर पर। इन दौरों में तरह-तरह के लक्षण होते हैं, जैसे कि बेहोशी आना, गिर पड़ना, हाथ-पांव में झटके आना। मिर्गी किसी एक बीमारी का नाम नहीं है। अनेक बीमारियों में मिर्गी जैसे दौरे आ सकते हैं। मिर्गी के सभी मरीज एक जैसे भी नहीं होते। किसी की बीमारी मध्यम होती है, किसी की तेज। यह एक आम बीमारी है जो लगभग सौ लोगों में से एक को होती है। इनमें से आधों के दौरे रूके होते हैं और शेष आधों में दौरे आते हैं, उपचार जारी रहता है। अधिकतर लोगों में भ्रम होता है कि ये रोग आनुवांशिक होता है पर सिर्फ एक प्रतिशत लोगों में ही ये रोग आनुवांशिक होता है। विश्व में पाँच करोड़ लोग और भारत में लगभग एक करोड़ लोग मिर्गी के रोगी हैं। विश्व की कुल जनसँख्या के ८-१० प्रतिशत लोगों को अपने जीवनकाल में एक बार इसका दौरा पड़ने की संभावना रहती है। १७ नवम्बर को विश्व भर में विश्व मिरगी दिवस का आयोजन होता है। इस दिन तरह-तरह के जागरुकता अभियान और उपचार कार्यक्रमों का आयोजन किया जाता है। \n\nमिरगी मानव सभ्यता की ज्ञात सबसे पुरानी बीमारियों में गिनी जाती है। इस रोग के अभिन्न लक्षणों और इनसे जुड़ी अनिश्चितता के कारण इसका रहस्य सदा से ही बना आया है। अधिकांशतः आत्मनियंत्रण का ह्रास आंशिक होता है, व दौरे के समय चेतनता का कुछ अंश बना रहता है। किंतु इस समय होने वाली हरकतें व अनुभूतियाँ किसी अलौकिक सत्ता के होने का इशारा करती रही हैं। रोग को वैज्ञानिक दृष्टिकोण मात्र एक शताब्दी से मिला है। लिखित भाषा में मिर्गी शब्द का उल्लेख सर्वप्रथम प्राचीन मिस्र देश के भोज पत्रों में मिलता है। इन्हें पत्रों को पैपाइरस कहते हैं। चित्रलिपि के इस रूप का रोमन लिपि में रूपान्तरण है। इसमें बनी मानवकृत्ति से यह संदेश मिलता है कि एक प्रेतात्मा मिर्गी से पीड़ित व्यक्ति के शरीर में प्रवेश कर ऐसा मुछ करती है।\n\nइस रोग को अनेक ऊपरी शक्तियों से जोड़कर भी देखा जाता रहा है। ये शक्तियां अच्छी और बुरी दोनों हो सकती हैं और यही तय करता है रोगी के साथ समाज का बर्ताव। उसे किसी स्थानीय देवता के प्रतिनिधि रूप में भी देखा जाता रहा है व कई बार उससे घृणा की जा सकती है, दुत्कारा जा सकता है। भारत में आज भी अनेक स्त्रियों या पुरुषों में देवी आती है जिस समय उसकी कुछ हरकतें मिर्गी से मेल खाती हैं, किन्तु वास्तव में उसका मिर्गी से कोई सम्बन्ध नहीं ज्ञात हुआ है। लोग उसके आगे श्रद्धा से सिर झुकाते हैं, पूजा करते हैं। व्यक्ति के मन की अतृप्त भावनाएंपोषित होती हैं। समाज में प्रतिष्ठा व मान्यता मिलती है। ऐसा मात्र एशिया या अफ्रीका के पिछड़े समझे जाने वाले क्षेत्रों ही नहीं देखा जाता बल्कि आधुनिक यूरोप, अमेरिका आदि महाद्वीपों में भी पुरातन काल से यही धारणा रही है कि ये अवस्था शरीर के भीतर से अपने आप नहीं आती बल्कि कोई है जो बाहर से कठपुतली की भांति नियंत्रित करता है।\nप्राचीन महान भारतीय चिकित्साशास्त्र चरक संहिता में अपस्मार विस्तृत वर्णन मिलता है। इस रोग को शारीरिक रोगों के समान ही मानकर इसके अनेक कारणों की सूची भी दी गई है व औषधियों द्वारा उपचार भी सुझाया। गया है। कुछ शताब्दी ईसा पूर्व, यूनान के महान चिकित्सक हिप्पोक्रेटीज ने भी मिर्गी को दैवीय प्रकोप नहीं समझा है बल्कि अन्य रोगों के समान उसके भी शारीरिक कारण ढूंढने का उल्लेख किया हैं। यूनानी पुराण कथाओं में डेल्फी का मंदिर प्रसिद्ध जहां पुजारिन आसन पर बैठकर तंद्रा में कुछ बोलती रहती थी, जिसे भविष्यवाणी समझा जाता था। ओल्ड व न्यू टेस्टामेण्ट में भी कई स्थानों पर मिर्गी का उल्लेख आता है जहां उसे पवित्र रोग कहा गया क्योंकि वह ईश्वर प्रदत्त है। बाईबिल में उद्धरण आते हैं कि ईसा मसीह ने मिर्गी-रोगियों का उद्धार किया। सेन्टपॉल का का जन्म ईसा बाद की पहली शताब्दी में हुआ था। वे यहूदी थे व ईसाईयों के कट्टर विरोधी। बाईबल में प्राप्त अनेक उद्धरणों के आधार पर अनुमान लगाया जाता है कि उन्हें यदा-कदा मिर्गी के दौरे आते थे। \n\nमध्यकाल के फ्रांस मे जोन ऑफ आर्क नामक महानायिका को अजीब कुछ आवाजें सुनाई देने व दृश्य दिखाई देने का उल्लेख है। वैज्ञानिक शब्दावली में ये विभ्रम (हैल्यूसीनेशन) कहलाता है और मस्तिष्क के रोगों के कारण होता है। संभवतः उसके मस्तिष्क के बायें गोलार्ध व \"टेम्पोरल\" व \"आस्सीपिटल\" खण्ड में विकृति रही होगी। प्राचीन संस्कृत साहित्य में महाकवि माघ ने मिर्गी की तुलना सागर से की है। शेक्सपीयर साहित्य में भी कई बार अनेक स्थलों पर मिर्गी का उल्लेख आता है। उनकी ऑथेलो नामक रचना के नायक को मिर्गी का दौरा पडता है तथा दो अन्य पात्र कैसियो व इयागो उसकी हंसी उडाते हैं। उन्नीसवीं शताब्दी के महानतम लेखक फेदोर मिखाईलोविच दास्तोएवस्की को २७ वर्ष की आयु में साईबेरिया में कारावास की सजा भुगतते समय दौरे में बढ़ोत्तरी की शिकायत आयी। दास्तोएवस्ककी ने उपन्यास द ईडियट में अपनी बीमारी को नायक प्रिस मिखिन पर आरोपित कर दिया है। टेम्पोरल खण्ड से उठने वाले आंशिक जटिल (सायकोमोटर) दौरों में यह अधिकता से होता है। इसे फ्रेंच भाषा में \"देजा-वू\" कहते हैं। प्रसिद्ध अंग्रेजी कवि लार्ड टेनीसन व गद्यकार चार्ल्स डिकेन्सन ने भी देजा-वू को भावनाओं में व्यक्त किया है।\nहालैण्ड के विश्वविख्यात चित्रकार विन्सेन्ट वान गाग को भी मिर्गी रोग था उसके बावजूद वे श्रेष्ठ कोटि के कलाकार थे। \n\nमानव मस्तिष्क कई खरब तंत्रिका कोशिकाओं से निर्मित होता है। इन कोशिकाओं की क्रियाशीलता कार्य-कलापों को नियंत्रित करती है। मस्तिष्क के समस्त कोषों में एक विद्युतीय प्रवाह होता है जो नाड़ियों द्वारा प्रवाहित होता है। ये सारे कोष विद्युतीय नाड़ियों के माध्यम से आपस में संपर्क बनाये रखते हैं, लेकिन कभी मस्तिष्क में असामान्य रूप से विद्युत का संचार होने से व्यक्ति को एक विशेष प्रकार के झटके लगते हैं और वह मूर्छित हो जाता है। ये मूर्छा कुछ सेकिंड से लेकर ४-५ मिनट तक चल सकती है। मिर्गी रोग दो प्रकार का हो सकता है आंशिक तथा पूर्ण। आंशिक मिर्गी में मस्तिष्क का एक भाग अधिक प्रभावित होता है। पूर्ण मिर्गी में मस्तिष्क के दोनों भाग प्रभावित होते हैं। इसी प्रकार अनेक रोगियों में इसके लक्षण भी भिन्न-भिन्न होते हैं। प्रायः रोगी व्यक्ति कुछ समय के लिए चेतना खो देता है। कुछ विशेषज्ञों के अनुसार सूअर की आंतों में मिलने वाले फीताकृमि के संक्रमण से भी मिर्गी की संभावना रहती है। इस कृमि का सिस्ट यदि किसी प्रकार मस्तिष्क में पहुँच जाए तो उसके क्रियाकलापों को प्रभावित कर सकता है, जिससे मिर्गी की आशंका बढ़ जाती है।\n\nकैंब्रिज विश्वविद्यालय के शोधकर्ताओं की एक टीम के नायक माईक एडवर्डसन के अनुसार ग्राही तंत्रों से मिलने वाले संकेतों में गड़बड़ी के कारण ही मिर्गी और पी.एम.टी.की स्थिति उत्पन्न हो सकती है। नए अध्ययन में यह भी पाया कि मस्तिष्क में ग्राही तंत्रों की संख्या बहुत कम होती है लेकिन ये मानवीय चेतना के नियंत्रण में महत्त्वपूर्ण भूमिका निभाते हैं। इनके अनुसार ग्राही तंत्रों की रचना के बारे में विस्तार से जानकारी प्राप्त कर ली गई है, अतः इसमें गड़बड़ी के कारण होने वाली बीमारियों के इलाज के लिए दवाएं तैयार करना अब आसान हो गया है।\n\nदौरों की अवधि कुछ सेकेंड से लेकर दो-तीन मिनट तक होती है। और यदि यह दौरे लंबी अवधि तक के हों तो चिकित्सक से तत्काल परामर्श लेना चाहिये। कई मामलों में मिरगी की स्थिति पुरुषों की तुलना में महिलाओं में अलग होती है। दोनों की स्थिति में अंतर का प्रमुख कारण महिलाओं और पुरुषों में शारीरिक और सामाजिक अंतर का होना होता है। जब रोगी को दौरे आ रहे हों, या बेहोश पडा हो, झटके आ रहे हों तो उसे साफ, नरम जगह पर करवट से लिटाकर सिर के नीचे तकिया लगाकर कपडे ढीले करके उसके मुंह में जमा लार या थूक को साफ रुमाल से पोंछ देना चाहिये। दौरे का काल और अंतराल समय ध्यान रखना चाहिये। ये दौरे दिखने में भले ही भयानक होते हों, पर असल में खतरनाक नहीं होते। दौरे के समय इसके अलावा कुछ और नहीं करना होता है, व दौरा अपने आप कुछ मिनटों में समाप्त हो जाता है। उसमें जितना समय लगना है, वह लगेगा ही। ये ध्यान-योग्य है कि रोगी को जूते या प्याज नहीं सुंघाना चाहिये। ये गन्दे अंधविश्वास हैं व बदबू व कीटाणु फैलाते हैं। इस समय हाथ पांव नहीं दबाने चाहिये न ही हथेली व पंजे की मालिश करें क्योंकि दबाने से दौरा नहीं रुकता बल्कि चोट व रगड़ लगने का डर रहता है। रोगी के मुंह में कुछ नहीं फंसाना चाहिये। यदि दांतों के बीच जीभ फंसी हो तो उसे अंगुली से अंदर कर दें अन्यथा दांतों के बीच कटने का डर रहता है। \n\nमिरगी के रोगी सामान्य खाना खा सकते हैं अतएव उन्हें भोजन का परहेज नहीं रखना चाहिये। इस अवस्था में व्रत, उपवास, रोजे आदि रखने से कुछ रोगियों में दौरे बड़ सकते हैं अतः इनसे बचना चाहिये। यदि अन्न न लेना हो तो दूध या फलाहार द्वारा पेट आवश्यक रूप से भरा रखना चाहिये। मिर्गी रोगी का विवाह हो सकता है एवं वे प्रजनन भी कर सकते हैं। उनके बच्चे स्वस्थ होंगे या उन्हें मिर्गी होने की अधिक संभावना नहीं होती। गर्भवती होने पर महिला को दौरे रोकने की गोलियाँ नियमित लेते रहना चाहिये क्योंकि इन गोलियों से अधिकतर मामलों में बुरा असर नहीं पडता। गोलियाँ खाने वाली महिला स्तनपान भी करा सकती है।\n\nमिर्गी किसी को भी हो सकती है, बालक, वयस्क, वृद्ध, पुरुष, स्त्री, सब को। दिमाग पर जोर पडने से मिर्गी नहीं होती। कई लोग खूब दिमागी काम करते हैं परन्तु स्वस्थ रहते हैं। मानसिक तनाव या अवसाद से मिर्गी नहीं होती है। अच्छे भले, हंसते-गाते इंसान को भी मिर्गी हो सकती है। मेहनत करने और थकने से भी मिर्गी नहीं होती, वरन ये आराम करने वाले को भी हो सकती है। कमजोरी या दुबलेपन से मिर्गी नहीं होती बल्कि खाते पीते पहलवान को भी हो सकती है, न ही मांसाहार करने से मिर्गी होती है, बल्कि शाकाहारी लोगों को भी उतनी ही संभावना से मिर्गी हो सकती है। मिर्गी का एक कारण सिर की चोट भी है। सामान्यत: महिलाओं में इसका प्रभाव प्रजनन शक्ति में देखने में आता है। हालांकि, इसका ये अर्थ नहीं होता है कि मिरगी से पीड़ित महिला रोगियों को बच्चा नहीं होता, ऐसा बिल्कुल नहीं है। मिरगी से पीड़ित महिला रोगियों के बच्चे सामान्य होते हैं। चिकित्सकों के अनुसार जन्म के दौरान चोट लगना भी मिरगी रोग का एक कारण होता है। मिर्गी खानदानी रोग नहीं है और बहुत कम मामलों में इसका खानदानी प्रभाव देखा जाता है जो कि एक संयोग हो सकता है। ९० प्रतिशत मामलों में खानदानी असर नहीं होता। मिर्गी के अधिकांश रोगियों का दिमाग अच्छा होता है व अनेक रोगी बुद्धिमान व चतुर होते हैं। लगभग सभी रोगी समझदार होते हैं। पागलपन व दिमागी गड़बड़ियां बहुत कम मामलों में देखी जाती हैं। मनोचिकित्सकों के अनुसार इस रोग से ग्रसित व्यक्ति आम लोगों की तरह अपना जीवन व्यतीत कर सकते हैं।\n\nमिरगी का उपचार दवाओं और शल्य-क्रिया के द्वारा किया जा सकता है, पर इस रोग का उपचार लगातार कराने की आवश्यकता रहती है। कभी-कभी इस रोग का उपचार तीन से पांच वर्ष तक चलता है। सामान्यतया मिर्गी का रोगी ३-५ वर्ष तक औषधि लेने के बाद स्वस्थ हो जाता है, परंतु यह सिर्फ ७० प्रतिशत रोगियों में ही संभव हो पाता है। अन्य ३० प्रतिशत रोगियों के लिए ऑपरेशन आवश्यक होता है। मिर्गी रोगियों में आवाज बदल जाने, चक्कर आने, जबान लड़खड़ाने की समस्या पाई जाती है। ऐसे रोगियों को सिर्फ ऑपरेशन से ही ठीक किया जा सकता है। इस ऑपरेशन से पूर्व रोगी के मस्तिष्क का एम आर आई परीक्षण किया जाता है, जिसके द्वारा यह ज्ञात होता है कि मस्तिष्क का कौन-सा भाग प्रभावित है। उसके बाद शल्य-क्रिया द्वारा प्रभावित भाग को निकाल दिया जाता है। इसके बाद रोगी एक-दो साल औषधि लेने के बाद पूर्णतया स्वस्थ हो जाता है।\n\nआधुनिक चिकित्सा-शास्त्र में ये ऑपरेशन \"गामा नाइफ रेडियो सर्जरी\" के प्रयोग से लेज़र किरण द्वारा किया जाता है, जिसमें बिना चीर-फाड़ के ही लेज़र के उपयोग से विकृत भाग को हटा दिया जाता है।\n\n</div>\n\n\n", "id": "165106", "title": "अपस्मार"}
{"url": "https://hi.wikipedia.org/wiki?curid=165108", "text": "पार्किंसन रोग\n\nपार्किंसन रोग (Parkinson's disease or PD) केन्द्रीय तंत्रिका तंत्र का एक रोग है जिसमें रोगी के शरीर के अंग कंपन करते रहते हैं।\n\nपार्किन्‍सोनिज्‍म का आरम्भ आहिस्ता-आहिस्ता होता है। पता भी नहीं पड़ता कि कब लक्षण शुरू हुए। अनेक सप्ताहों व महीनों के बाद जब लक्षणों की तीव्रता बढ़ जाती है तब अहसास होता है कि कुछ गड़बड़ है। डॉक्टर जब हिस्‍ट्री (इतिवृत्त) कुरेदते हैं तब मरीज़ व घरवाले पीछे मुड़ कर देखते हैं याद करते हैं और स्वीकारते हैं कि हां सचमुय ये कुछ लक्षण, कम तीव्रता के साथ पहले से मौजूद थे। लेकिन तारीख बताना सम्भव नहीं होता।\n\nकभी-कभी किसी विशिष्ट घटना से इन लक्षणों का आरम्भ जोड़ दिया जाता है - उदाहरण के लिये कोई दुर्घटना, चोट, बुखार आदि। यह संयोगवश होता है। उक्त तात्कालिक घटना के कारण मरीज़ का ध्यान पार्किन्‍सोनिज्‍म के लक्षणों की ओर चला जाता है जो कि धीरे-धीरे पहले से ही अपनी मौजूदगी बना रहे थे।\n\nबहुत सारे मरीजों में पार्किन्‍सोनिज्‍म रोग की शुरूआत कम्पन से होती है। कम्पन अर्थात् धूजनी या धूजन या ट्रेमर या कांपना।\n\nपार्किन्‍सोनिज्‍म का आरम्भ आहिस्ता आहिस्ता होता है। पता भी नहीं पडता कि कब लक्षण शुरु हुए। अनेक सप्ताहों व महीनों के बाद जब लक्षणों की तीव्रता बढ जाती है तब अहसास होता है कि कुछ गडबड है। डॉक्टर जब हिस्‍ट्री (इतिवृत्त) कुरेदते हैं तब मरीज व घरवाले पीछे मुड कर देखते हैं याद करते हैं और स्वीकारते हैं कि हां सचमुय ये कुछ लक्षण, कम तीव्रता के साथ पहले से मौजूद थे। लेकिन तारीख बताना सम्भव नहीं होता। कभी-कभी किसी विशिष्ट घटना से इन लक्षणों का आरम्भ जोड दिया जाता है - उदाहरण के लिये कोई दुर्घटना, चोट, बुखार आदि। यह संयोगवश होता है। उक्त तात्कालिक घटना के कारण मरीज का ध्यान पार्किन्‍सोनिज्‍म के लक्षणों की ओर चला जाता है जो कि धीरे-धीरे पहले से ही अपनी मौजूदगी बना रहे थे।\nबहुत सारे मरीजों में पार्किन्‍सोनिज्‍म रोग की शुरुआत कम्पन से होती है। कम्पन अर्थात् धूजनी या धूजन या ट्रेमर या कांपना।\n\nहाथ की एक कलाई या अधिक अंगुलियों का, हाथ की कलाई का, बांह का। पहले कम रहता है। यदाकदा होता है। रुक रुक कर होता है। बाद में अधिक देर तक रहने लगता है व अन्य अंगों को भी प्रभावित करता है। प्रायः एक ही ओर (दायें या बायें) रहता है, परन्तु अनेक मरीजों में, बाद में दोनों ओर होने लगता है।\n\nआराम की अवस्था में जब हाथ टेबल पर या घुटने पर, जमीन या कुर्सी पर टिका हुआ हो तब यह कम्पन दिखाई पडता है। बारिक सधे हुए काम करने में दिक्कत आने लगती है, जैसे कि लिखना, बटन लगाना, दाढी बनाना, मूंछ के बाल काटना, सुई में धागा पिरोना। कुछ समय बाद में, उसी ओर का पांव प्रभावित होता है। कम्पन या उससे अधिक महत्वपूर्ण, भारीपन या धीमापन के कारण चलते समय वह पैर घिसटता है, धीरे उठता है, देर से उठता है, कम उठता है। धीमापन, समस्त गतिविधियों में व्याप्त हो जाता है। चाल धीमी/काम धीमा। शरी की मांसपेशियों की ताकत कम नहीं होती है, लकवा नहीं होता। परन्तु सुघडता व फूर्ति से काम करने की क्षमता कम होती जाती है।\nहाथ पैरों में जकडन होती है। मरीज को भारीपन का अहसास हो सकता है। परन्तु जकडन की पहचान चिकित्सक बेहतर कर पाते हैं - जब से मरीज के हाथ पैरों को मोड कर व सीधा कर के देखते हैं बहुत प्रतिरोध मिलता है। मरीज जानबूझ कर नहीं कर रहा होता। जकडन वाला प्रतिरोध अपने आप बना रहता है।\n\nखडे होते समय व चलते समय मरीज सीधा तन कर नहीं रहता। थोडा सा आगे की ओर झुक जाता है। घुटने व कुहनी भी थोडे मुडे रहते हैं। कदम छोटे होते हैं। पांव जमीन में घिसटते हुए आवाज करते हैं। कदम कम उठते हैं गिरने की प्रवृत्ति बन जाती है। ढलान वाली जगह पर छोटे कदम जल्दी-जल्दी उठते हैं व कभी-कभी रोकते नहीं बनता।\n\nचलते समय भुजाएं स्थिर रहती हैं, आगे पीछे झूलती नहीं। बैठे से उठने में देर लगती है, दिक्कत होती है। चलते -चलते रुकने व मुडने में परेशानी होती है। चेहरे का दृश्य बदल जाता है। आंखों का झपकना कम हो जाता है। आंखें चौडी खुली रहती हैं। व्‍यक्ति मानों सतत घूर रहा हो या टकटकी लगाए हो। चेहरा भावशून्य प्रतीत होता है बातचीत करते समय चेहरे पर खिलने वाले तरह-तरह के भाव व मुद्राएं (जैसे कि मुस्कुराना, हंसना, क्रोध, दुःख, भय आदि) प्रकट नहीं होते या कम नजर आते हैं। उपरोक्‍त वर्णित अनेक लक्षणों में से कुछ, प्रायः वृद्धावस्था में बिना पार्किन्‍सोनिज्‍म के भी देखे जा सकते हैं। कभी-कभी यह भेद करना मुश्किल हो जाता है कि बूढे व्यक्तियों में होने वाले कम्पन, धीमापन, चलने की दिक्कत डगमगापन आदि पार्किन्‍सोनिज्‍म के कारण हैं या सिर्फ उम्र के कारण।\n\nखाना खाने में तकलीफें होती है। भोजन निगलना धीमा हो जाता है। गले में अटकता है। कम्पन के कारण गिलास या कप छलकते हैं। हाथों से कौर टपकता है। मुंह में लार अधिक आती है। चबाना धीमा हो जाता है। ठसका लगता है, खांसी आती है।\nबाद के वर्षों में जब औषधियों का आरम्भिक अच्छा प्रभाव क्षीणतर होता चला जाता है। मरीज की गतिविधियां सिमटती जाती हैं, घूमना-फिरना बन्द हो जाता है। दैनिक नित्य कर्मों में मदद लगती है। संवादहीनता पैदा होती है क्योंकि उच्चारण इतना धीमा, स्फुट अस्पष्ट कि घर वालों को भी ठीक से समझ नहीं आता।\n\nस्वाभाविक ही मानसिक स्वास्थ्य पर भी इसका असर पडता है। सुस्ती, उदासी व चिडचिडापन पैदा होते हैं। स्मृति में मामूली कमी देखी जा सकती है।\n\nनींद में कमी, वजन में कमी, कब्जियत, जल्दी सांस भर आना, पेशाब करने में रुकावट, चक्कर आना, खडे होने पर अंधेरा आना, सेक्स में कमजोरी।\n\n", "id": "165108", "title": "पार्किंसन रोग"}
{"url": "https://hi.wikipedia.org/wiki?curid=165109", "text": "तंत्रिकाविकृति विज्ञान\n\nतंत्रिकाविकृति विज्ञान (Neuropathology) तंत्रिका तंत्र के ऊतकों के रोगों का अध्ययन है जिसमें छोटे शल्यक्रिया के द्वार बायोप्सी की जाती है या पूरे मस्तिष्क की आटोप्सी (autopsy) की जाती है। तंत्रिकाविकृति विज्ञान, शरीरविकृति विज्ञान (anatomic pathology) की उपशाखा है।\n\nतंत्रिकातंत्र को प्रभावित करनेवाली प्रक्रियाओं को सामान्यत: दो बड़े समूहों में विभक्त किया गया है:\n\n1. कायिक रोग (Organic Diseases)।\n\n2. क्रियागत रोग (Functional Diseases)।\n\nइनमें से कायिक रोगों का अध्ययन अधिक विस्तार से हुआ है।\n\nतंत्रिकातंत्र के दो प्रमुख अवयव होते हैं: एक औतिकी तत्व, जिसे तंत्रिका कोशिकाएँ (Neurones) कहते हैं और दूसरा उसका आलंबक, संरक्षक और पोषक, ऊतक तत्व। इनमें तंत्रिका कोशिकाएँ ही सब प्रकार की संवेदनाओं और संवेगों का मूल हैं। इनकी संख्या प्राणियों के विकास स्तर के अनुसार बढ़ती जाती है। आजकल के सुशिक्षित एवं उच्च कोटि के दायित्ववाले मनुष्यों में इनकी संख्या 15 अरब तक बतलाई जाती है।\n\nये तंत्रिका कोशिकाओं में आरंभ होकर, इन्हीं का अपकर्षण (degeneration) करते हैं, जिससे तंत्रिकातंत्र के वास्तविक रोग उत्पन्न होते हैं। आलंबक, संरक्षक और पोषक ऊतकों में रोग उत्पन्न होकर तंत्रिका कोशिकाओं में फैल सकते हैं। ऐसी दशा में रूधिर वाहिनियों लसिकावाहिनियों, झिल्लियों और बिशिष्ट तंत्रिका-संयाजक-ऊतकों में परिवर्तन, तथा अर्बुद (turnour) और इसी प्रकार की अन्य वृद्धियाँ उत्पन्न हो सकती हैं।\n\nतंत्रिका कोशिका में विकृति की क्रियाओं के कारणों को (1) आंतर कारणों तथा (2) बाह्र कारणों में विभक्त किया गया है।\n\nआंतर कारण - समस्त तंत्रिका विकृति के आंतर कारणों में वंशानुगत पूर्ववृत्ति (predisposition) बड़े महत्व की बात है। अनेक स्थलां पर मानसि रोगियों के परीक्षण से स्पष्ट रूप से पता लगता है कि अधिकांश रोगियों में उनके काई न कोई पूर्वज, माता या पिता, मातामह या पितामह, या अन्य दूर के पूर्वज, मानसिक रोग से आक्रांत थे। ऐसा अपस्मार या मिरगी (epilepsy), हिस्टीरिया, (neurasthenia), अर्धकपाली (migraine), उन्माद, मनोविक्षिप्ति (psychosis), सविषाद इत्यादि रोगों में विशेष रूप में देखा गया है।\n\nबाह्य कारण - (1) इनमें रूधिर और लसीका की असामान्य दशा है, जिससे तंत्रिका कोशिकाएँ विषाक्त होती हैं; (2) सामान्य उद्दीपन (stimulation) की अधिकता या न्यूनता, या असामान्य (abnormal) उद्दीपन की उपस्थिति तथा (3) आलंबक या वाहिका (vascular) ऊतकों का क्षतिग्रस्त या रोगग्रस्त होना।\n\nरूधिर और लसीका की असामान्य दशा में तंत्रिकातंत्र की रूधिर प्राप्ति में कमी, रुधिर की सामान्य दशा में परिवर्तन, रुधिर के सामान्य अवयवों की कमी या अनुपस्थिति, कुछ सामान्य अवयवों की अधिकता, शरीर में कुछ असामान्य पदार्थो की उपस्थिति इत्यादि कारण हैं।\n\nयदि रुधिर में ऑक्सीजन की कमी हो, जैसा मूर्छा (syncope) में होता है, तो उससे कार्यात्मक अवसाद (functional depression), शिथिलता (lassitude) और मानसिक थकान हो सकती है। बार बार गर्भाधान और शिशु को अधिक दूध पिलाने से स्त्रियों में तंत्रिबंध (neuralgia), तांत्रिक परिश्रांति (nervous exhaustion) एवं हिस्टीरिया आद लक्षण प्रकट हो सकते हैं। रुधिर में यद कार्बोनिक अम्ल (carbonic Acid) का आधिक्य रहे तो उससे निद्रालुता (drowsiness) या ऐंठन (Convulsions) हो सकती है। रुधिर में यदि नाइट्रोजन उत्पादों का बाहुल्य हो तो रक्तमूत्र विषाक्तता (uraemia) हो सकती है। इसके लक्षणों में सिर दर्द, निद्रालुता, अचेतनता, अपस्मार, ऐंठन और कभी कभी बहुतंत्रिक शोथ (polyneuritis) प्रधान हैं। शरीर में उत्पन्न विषसूक्ष्माणुओं तथा बार से प्रविष्ट विषों से भी तंत्रिका रोग होते हैं। दुष्ट रक्तक्षीणता (pernicious anaemia) में तंत्रिका रोग होते हैं। दुष्ट रक्तक्षीणता (pernicious anaemia) में तंत्रिका जीवविष (neurotoxin) के कारण मेरुरज्जु का अपकर्षण होता है। यह ह्रास पाचननाल में अपूर्ण उपापचय या दूषित अवशोषण के कारण होता है। इससे अम्लोपचय (acidosis) उत्पन्न होता है, जिसके परिणामस्वरूप तंत्रिका रोगों की उत्पत्ति होती है।\n\nसक्रामी सूक्ष्माणुओं (infective micro-organisms) द्वारा विष उत्पन्न होता है, जो रक्त को दूषित करके ज्वर की उत्पत्ति करता है। उग्र रूप में संज्ञाहीनता (delirium), जड़िमा (stupor) और समूर्च्छा (coma) भी हो सकती है। शरीर में प्रजीवाणुओं (protozoon) के प्रवेश से भी तंत्रिकारोग उत्पन्न हो सकते हैं। उपदंश, मलेरिया, तथा अफ्रीकी निद्रालुरोग विशेष प्रजीवाणुओं के कारण होते हैं।\n\nतंत्रिकारोगों के निदान में प्रमस्तिष्क-मेरू-द्रव (cerebrospinal fluid) का बड़ा महत्व है और इससे निदान में बड़ी सहायता मिलती है। सामान्य मेरूद्रव जल सा स्वच्छ होता है। इसका विशिष्ट गुरुत्व 1.006 होता है। इसमें प्रोटीन 0.3से 0.5 प्रतिशत और ग्लूकोज 0.5 प्रति शत रहता है। इसमें रुधिर का होना मस्तिष्कगत रक्तस्राव का सूचक है। अनेक तांत्रिक रागों में इसके परीक्षण से पर्याप्त सहायता मिलती है। इनमें मेरुद्रव को निकालकर उसका अपकेद्रण करते हैं। इससे ठोस पदार्थ बैठ जाते हैं। इसके उपरांत उसका अभिरंजन (staining) कर सूक्ष्मदर्शी से उसका परीक्षण करे हैं। इसकी कोशिकाआं में कोशिकातत्वों (cellular elements) की अनुपस्थिति तंत्रिकातंत्र के रागों की द्योतक है। तंत्रिकातंत्र के रोगों तथा मानसिक रोगों का सबसे प्रमुख सहायक कारण मादक वस्तुओं का अत्यधिक सेवन है। मानसिक रोगों के अतिरिक्त, मदिरा के अत्यधिक सेवन से पक्षाघात तक हो जाता है। तंत्रिकातंत्र पर कुप्रभाव डालने-वाली अन्य मादक वस्तुओं में ईथर, कोकेन, अफीम, मॉर्फिया तथा तंबाकू भी है। आलंबक रचनाओं के क्षतिग्रस्त होने से भी तंत्रिकातंत्र में पक्षाघात या क्षोभ होता है। इस प्रकार की क्षति या तो सीधे चोट लगने से, अथवा आलंबक रचनाओं में औपसर्गिक शोथ के प्रसार के कारण, होती है। इसमें तंत्रिका ऊतक में स्थायी विकृति आ जाती है। इसमें मध्यकर्ण के रोग प्रधान हैं, क्योंकि इसी से मस्तिष्क शोथ (encephalitis) एवं मस्तिष्क आवरण शोथ (meningitis) तथा मस्तिष्क का फोड़ा (brain abscess) इत्यादि रोग होते हैं।\n\nकायिक मस्तिष्क व्याधियों की उत्पत्ति में रक्तवाहिनियों का प्रमुख हाथ है। इसमें धमनी और शिराएँ विविध कारणों से अवरूद्ध एवं विदीर्ण हो जाती हैं, जिससे तत्काल रोगी संज्ञाहीन हो जाता है। यह आगे चलकर पक्षाघात और विशेषरूप से अर्धांग पक्षाघात (hemiplegia) का स्वरूप धारण कर लेती है।\n\nमस्तिष्कीय रक्तवाहिनियाँ रक्तस्रोतरोधन (embolism) तथा थ्रॉम्बोसिस (thrombosis) के उस भाग में रक्त का अभाव हो जाता है और वहाँ के ऊतक अत्यंत मृदु हो जाते हैं। केंद्रीय एवं प्रांतीय तंत्रिका तंत्र में एक या प्रने अर्बुदों के दबाव से भी स्थाई तंत्रिका विकार हो जाते हैं, जैसे दृष्टि तंत्रिका शोथ (optic neuritis), तीव्र सिरशल, वमन इत्यादि। इनमें अंत:करोटि दबाव (intracranial pressure) अत्यधिक बढ़ जाता है।\n\nकुछ अर्बुद अत्यधिक संवहनीय (vascular) हुआ करे हैं। इनी दीवार बहुत पतली होती है। इसके विदीर्ण हो जाने के फलस्वरूप ऐपोप्लेक्टिक दौरा (apoplectic fit) होता है, जो आगे चलकर आक्रांत स्थान के अनुसार विभिन्न प्रकार के पक्षाघात का रूप ले लेता है। \n\n", "id": "165109", "title": "तंत्रिकाविकृति विज्ञान"}
{"url": "https://hi.wikipedia.org/wiki?curid=165110", "text": "मथुरा रेल दुर्घटना २००९\n\nमथुरा रेल दुर्घटना २००९ २१ अक्टूबर, २००९ को भारत में हुई एक रेल दुर्घटना है जिसमें लगभग २२ लोग मारे गए थे। बुधवार सुबह दिल्ली जाने वाली गोवा संपर्कक्रांति एक्सप्रेस का इंजन मेवाड़ एक्सप्रेस की आख़िरी बोगी से टकरा गया। दुर्घटना के तुरन्त बाद रेल मन्त्रालय द्वारा जांच के आदेश दे दिए गए और यह जांच रेलवे आयोग द्वारा की गई।\n\nरेलवे अधिकारियों के आरम्भिक आकलनों के अनुसार दुर्घटना का कारण मानवीय भूल बताया गया जो कि सिग्नल को अनदेखा करके रेल गाड़ी को उसी पटरी पर ले गया जहां मेवाड़ एक्सप्रेस पहले से ही खड़ी थी। मथुरा के बाजना पुल के पास उदयपुर से दिल्ली के निजामुद्दीन जाने वाली मेवाड़ एक्सप्रेस खड़ी थी कि पीछे से आ रही गोवा सप्तक्रांति एक्सप्रेस ने उसे टक्कर मार दी। टक्कर से गोवा एक्सप्रेस का इंजन मेवाड़ एक्सप्रेस के महिला डिब्बे में जा घुसा।\n\nरेलवे सूत्रों के अनुसार मेवाड़ एक्सप्रेस को चेन खींचकर रोका गया था। प्रत्यक्ष दर्शियों के अनुसार पुलिस वाले कुछ अटिकट यात्रियों को पकड़ना चाह रहे थे। इसीलिए इस ट्रेन को वाजना पुल के पास रोका गया। पीछे से आ रही गोवा एक्सप्रेस को आगे ट्रेन के होने की जानकारी नहीं मिली और वह मेवाड़ एक्सप्रेस से जा टकराई।\n\n\n", "id": "165110", "title": "मथुरा रेल दुर्घटना २००९"}
{"url": "https://hi.wikipedia.org/wiki?curid=165112", "text": "भारत में रेल दुर्घटना\n\nभारत का रेल तन्त्र दुनिया के सबसे बड़े तन्त्रों में से एक हैं। भारतीय रेलगाड़ियों में हर दिन सवा करोड़ से अधिक लोग यात्रा करते हैं। एक अनुमान के अनुसार देश में प्रति वर्ष औसतन ३०० छोटी-बड़ी रेल दुर्घटनाएँ होती हैं। भारत में वर्ष २००० से बाद घटित हुई रेल दुर्घटनाओं का घटनाक्रम इस प्रकार है:-\n\n", "id": "165112", "title": "भारत में रेल दुर्घटना"}
{"url": "https://hi.wikipedia.org/wiki?curid=165114", "text": "शलाका सम्मान\n\nशलाका सम्मान हिंदी अकादमी को ओर से दिया जाने वाला सर्वोच्च सम्मान है। हिन्दी जगत में सशक्त हस्ताक्षर के रूप में विख्यात तथा हिन्दी भाषा और साहित्य के क्षेत्र में समर्पित भाव से काम करने वाले मनीषी विद्वानों, हिन्दी के विकास तथा संवर्धन में सतत संलग्न कलम के धनी, मानव मन के चितरों तथा मूर्धन्य साहित्यकारों के प्रति अपने आदर और सम्मान की भावना को व्यक्त करने के लिए हिन्दी अकादमी प्रतिवर्ष एक श्रेष्ठतम साहित्यकार को शलाका सम्मान से सम्मानित करती है। सम्मान स्वरूप, १,११,१११/-रुपये की धनराशि, प्रशस्ति-पत्र एवं प्रतीक चिह्‌न आदि प्रदान किये जाते हैं। अकादमी द्वारा अब तक निम्नलिखित साहित्यकारों को शलाका सम्मान\" से सम्मानित किया जा चुका है :-\n\n", "id": "165114", "title": "शलाका सम्मान"}
{"url": "https://hi.wikipedia.org/wiki?curid=165134", "text": "द चिल्ड्रेन्स लीगल सेंटर\n\nयह ब्रिटेन स्थित दुनिया भर में बच्चों के मानवाधिकार को बढ़ावा देने के लिए काम करने वाला एक गैर-सरकारी संगठन है। यह गैर लाभकारी संगठन बच्चों तथा उनकी देखभाल करने वाले लोगों के लिए कानूनी सलाह की व्यवस्था करता है। इसे वर्ष 2009 में गांधी अंतरराष्ट्रीय शांति पुरस्कार प्रदान किया गया।\n", "id": "165134", "title": "द चिल्ड्रेन्स लीगल सेंटर"}
{"url": "https://hi.wikipedia.org/wiki?curid=165135", "text": "महाराजाधिराज कामेश्वर सिंह कल्याणी फाउंडेशन\n\nयह 1989 में दरभंगा की महारानी काम सुंदरी देवी द्वारा स्थापित विरासत की वस्तुओं पर आधारित फाउंडेशन है। इसका उद्देश्य राज परिवार के इतिहास से जुड़ी चीजें संरक्षित करना है। फाउंडेशन के ट्रस्टी में पटना विश्वविद्यालय के प्राध्यापक प्रो॰ हेतुकर झा, प्रो॰ सुरेंद्र गोपाल और प्रो॰ जगन्नाथ ठाकुर के अलावा डोनर ट्रस्टी में स्वयं महारानी कामसुंदरी देवी हैं।\n", "id": "165135", "title": "महाराजाधिराज कामेश्वर सिंह कल्याणी फाउंडेशन"}
{"url": "https://hi.wikipedia.org/wiki?curid=165141", "text": "दास्तान एक जंगली राज की\n\nआजादी के बाद की पंजाब (भारत) की सबसे प्रसिद्ध साहित्यकारों में से एक अजीत कौर की किताब घर से प्रकाशइत इस कहानि संग्रह में कुल 15 कहानियाँ हैं। इसमें वर्तमान समय और समाज पर सटीक टीकाएँ हैं। इनमें बेकसूर लोगों के कत्ल के साथ ही पेड़ों के कटने और पंछियों के मरने, चीटीयों के बेघर होने, नदियों के सूखने और जंगलों की आखरी पुकार भी सुनाई देती है। इसमें स्याह और सफेद, शहरी और गाँव की, देश की और परदेश की, आदमी और औरत की तथा और भी कितनों की दुनिया है। इनमें दिल्ली और मुंबई के अनेक रंग हैं। इसमें दाद देने वाले हैं, भिखारी हैं, देवर-भाभी हैं, मामी हैं और क्लर्क-महाराज भी हैं। ये साधआरण लोगों की असाधारण कहानियाँ हैं।\n", "id": "165141", "title": "दास्तान एक जंगली राज की"}
{"url": "https://hi.wikipedia.org/wiki?curid=165145", "text": "त्रिविका\n\nयह कृष्ण भक्ति साहित्य में कुब्जा और कूबरी नाम से प्रसिद्ध, कृष्ण की महान भक्त थी। यह मथुरा के राजा कंस के यहाँ लेपनादी किया करती थी। यह कूबड़ी और कुरूप थी। कृष्ण की कृपा से इसका कूबड़ ठीक हो गया और यह रूपवती हो गई।\n", "id": "165145", "title": "त्रिविका"}
{"url": "https://hi.wikipedia.org/wiki?curid=165149", "text": "हठयोग\n\nहठयोग चित्तवृत्तियों के प्रवाह को संसार की ओर जाने से रोककर अंतर्मुखी करने की एक प्राचीन भारतीय साधना पद्धति है, जिसमें प्रसुप्त कुंडलिनी को जाग्रत कर नाड़ी मार्ग से ऊपर उठाने का प्रयास किया जाता है और विभिन्न चक्रों में स्थिर करते हुए उसे शीर्षस्थ सहस्त्रार चक्र तक ले जाया जाता है। हठयोग प्रदीपिका इसका प्रमुख ग्रंथ है।\n\nहठयोग, योग के कई प्रकारों में से एक है। योग के अन्य प्रकार ये हैं- मंत्रयोग, लययोग, राजयोग। हठयोग के आविर्भाव के बाद प्राचीन 'अष्टांग योग' को 'राजयोग' की संज्ञा दे दी गई।\n\nहठयोग साधना की मुख्य धारा शैव रही है। यह सिद्धों और बाद में नाथों द्वारा अपनाया गया। मत्स्येन्द्र नाथ तथा गोरख नाथ उसके प्रमुख आचार्य माने गए हैं। गोरखनाथ के अनुयायी प्रमुख रूप से हठयोग की साधना करते थे। उन्हें नाथ योगी भी कहा जाता है। शैव धारा के अतिरिक्त बौद्धों ने भी हठयोग की पद्धति अपनायी थी।\n\nहठयोग के बारे में लोगों की धारणा है कि हठ शब्द के हठ् + अच् प्रत्यय के साथ 'प्रचण्डता' या 'बल' अर्थ में प्रयुक्त होता है। हठेन या हठात् क्रिया-विशेषण के रूप में प्रयुक्त करने पर इसका अर्थ बलपूर्वक या प्रचंडता पूर्वक, अचानक या दुराग्रहपूर्वक अर्थ में लिया जाता है। 'हठ विद्या' स्त्रीलिंग अर्थ में 'बलपूर्वक मनन करने' के विज्ञान के अर्थ में ग्रहण किया जाता है। इस प्रकार सामान्यतः लोग हठयोग को एक ऐसे योग के रूप में जानते हैं जिसमें हठ पूर्वक कुछ शारीरिक एवं मानसिक क्रियाएं की जातीं हैं। इसी कारण सामान्य शरीर शोधन की प्रक्रियाओं से हटकर की जाने वाली शरीर शोधन की षट् क्रियाओं (नेति, धौति, कुंजल वस्ति, नौलि, त्राटक, कपालभाति) को हठयोग मान लिया जाता है। जबकि ऐसा नहीं है। षटकर्म तो केवल शरीर शोधन के साधन है वास्तव में हठयोग तो शरीर एवं मन के संतुलन द्वारा राजयोग प्राप्त करने का पूर्व सोपान के रूप में विस्तृत योग विज्ञान की चार शाखाओं में से एक शाखा है। \n\nसाधना के क्षेत्र में हठयोग शब्द का यह अर्थ बीज वर्ण ह और ठ को मिलाकर बनाया हुआ शब्द के अर्थ में प्रयुक्त किया जाता है। जिसमें ह या हं तथा ठ या ठं (ज्ञ) के अनेको अर्थ किये जाते हैं। उदाहराणार्थ ह से पिंगला नाड़ी दहिनी नासिका (सूर्य स्वर) तथा ठ से इड़ा नाडी बॉंयी नासिका (चन्द्रस्वर)। इड़ा ऋणात्मक (-) उर्जा शक्ति एवं पिगंला धनात्मक (+) उर्जा शक्ति का संतुलन एवं इत्यादि इत्यादि। इन दोनों नासिकाओं के योग या समानता से चलने वाले स्वर या मध्यस्वर या सुषुम्ना नाड़ी में चल रहे प्राण के अर्थ में लिया जाता है। इस प्रकार ह और ठ का योग प्राणों के आयाम से अर्थ रखता है। इस प्रकार की प्राणायाम प्रक्रिया ही ह और ठ का योग अर्थात हठयोग है, जो कि सम्पूर्ण शरीर की जड़ता को सप्रयास दूर करता है प्राण की अधिकता नाड़ी चक्रों को सबल एवं चैतन्य युक्त बनाती है ओर व्यक्ति विभिन्न शारीरिक, बौद्धिक एवं आत्मिक शक्तियों का विकास करता है। \n\nस्थूल रूप से हठ योग अथवा प्राणायाम क्रिया तीन भागों में पूरी की जाती है - \n\n\nइस प्रकार सप्रयास प्राणों को अपने नियंत्रण से गति देना हठयोग है। यह हठयोग राजयोग की सिद्धि के लिए आधारभूमि बनाता है। बिना हठयोग की साधना के राजयोग (समाधि) की प्राप्ति बड़ा कठिन कार्य है। अतः हठयोग की साधना सिद्ध होने पर राजयोग की ओर आगे बढ़ने में सहजता होती है।\n\nउपनिषद चार प्रकार के योगों का वर्णन, चार प्रकार के साधना-सम्प्रदायों के अनुरूप करते है, ये है-\nमहर्षि पतंजलि का योग दर्शन राजयोग के अर्न्तगत आता है। इस मत में चित्त वृत्ति के निरोध को ही योग माना गया है। उपासना-मार्ग भी राजयोग का ही रूपान्तर है, जिसे ईश्वर प्राणिधान सूत्र में 'ईश्वर प्रणिधान' पद से बताया गया है। वर्तमान समय में प्रचलित शाक्त, शैव, वैष्णव आदि सम्प्रदाय ईश्वर प्रणिधान नाम के योग से गृहीत होते हैं। इसी पातंजल योग सूत्र के भाष्यकर्ता श्री वेदव्यास जी ने इसे निम्नलिखित प्रकार से स्पष्ट करने की कोशिश की है-\n\nभोज ने भोजवृत्ति में इसकी व्याख्या निम्नलिखित प्रकार से की है- \n\nअर्थात कलेशादि (अविद्या, अस्मिता, राग द्वैष, अभिनिवेश) से रहित ईश्वर तत्व को अनेक नामों से शास्त्रों में कहा गया हैं इसलिए उसको कोई एक संज्ञा नहीं दी जा सकती। इसलिए व्यास भाष्य में कहा गया हैः- \nइसलिए शिव, विष्णु, महाशक्ति आदि नाम तथा इनके नामों से पुराणादि ग्रथों की रचना करके तत्तद्भावना भावति-भक्त्ति योग की प्रवृत्ति महर्षि व्यास द्वारा की गई हैं। जीव ईश्वर का ही अंश है तथा अंश में कलेशादि के रहने पर योग की स्थिति नहीं बन सकती है। इस हेतु क्लेशादि को हटाना आवश्यक हो जाता है। कर्मो के अनुरूप व्यक्ति शरीर ग्रहण कर भावना भाषित होता है। ये भावनाएॅं सात्विक, राजसिक एवं तामसिक प्रकार की होती है। इन अलग-अलग स्वरूपों की भावनाओं के सामंजस्य हेतु योगों के प्रकार भी पृथक-पृथक हो जाते हैं। \n\nमानसिक भावना ही क्रियाओं के कर्म, अकर्म तथा विकर्म बनाने में मूल हेतु है। कर्म का स्वरूप एक दिखाई देने पर भी मानसिक भावना में अन्तर होने के कारण उनके स्वरूप तथा परिणामों में भी अन्तर आ जाता है। मैत्रायष्युपनिषद (4/11) में इस तथ्य को निम्नांकित प्रकार से कहा गया है - \n\nअर्थात मनुष्य का मन ही बंधन एवं मोक्ष दोनो का ही कारण बनता है। विषयों में आसक्त होने से बंधन हो जाता है तथा विषयों में आसक्त न होने पर मोक्ष हो जाता है। श्रीमद्भागवत् गीता में भी पांचवे अध्याय के ग्यारहवें तथा अठारहवें अध्याय के पन्द्रहवें सूत्र में उक्त तथ्य को निम्नलिखित प्रकार से स्पष्ट किया गया है- \n\nअर्थात कर्मयोगी (ममत्वबुद्धि रहित) केवल इन्द्रिय, मन, बुद्धि और शरीर द्वारा भी आसक्ति को त्यागकर अन्तःकरण की शुद्धि के लिये कर्म करते हैं। \n\nमनुष्य मन, वाणी और शरीर से शास्त्रानुकूल अथवा विपरीत जो कुछ भी कर्म करता है उनके ये पांचों कारण (अधिष्ठान, कर्त्ता, करण, विविध चेष्टाएॅं एवं दैव) हैं। इस प्रकार कर्मो का उत्पन्न करना एवं संचालक मन के नियंत्रण की साधना प्राण है और प्राणों को नियंत्रित कर मन पर नियंत्रण प्राप्त करके का जो कौशल है वह हठयोग है। हठयोग ‘‘शारीरिक और मानसिक शुद्धि तथा संतुलन प्राप्त करने का साधन है‘‘। योग विज्ञान से सन्दर्भित आगम, निगम, उपनिषदों एवं अन्य ग्रंथों के अनुसार हठ शब्द दो मन्त्रों हं और ठं के संयोग से बना है। इसका आशय मनुष्य शरीर में स्थित प्राणवाही नाड़ियॉं इड़ा एवं पिंगला के सम्बन्ध से लिया जाता है। इड़ा एवं पिंगला के प्रवाह में मन बर्हिगति वाला ही रहता है। अतः मन को अन्तःमुखी (स्वानियत्रण) करने हेतु प्राण को सम अर्थात न तो इड़ा और न ही पिंगला में प्रवाहित होने देना है, बल्कि इन दोनों के मध्य स्थित नाड़ी जिसे सुषुम्ना कहते हैं प्राणों का प्रवाह होने पर मन शांत एवं स्वानियंत्रण में हो जाता है। \n\nउपरोक्त्त सन्दर्भ में हठयोग का तात्पर्य ऐसे योग से है जिसके द्वारा इन दो शक्तियों (इड़ा + पिंगला) के बीच सन्तुलन की स्थापना हो सके। इड़ा नाडी हमारे शरीर की एक प्रमुख प्राणिक वाहिका है। यह प्राण के निष्क्रिय पहलू का प्रतीक है जो मनःशक्ति या चित्तशक्ति के रूप में अभिव्यक्त और अनुभूत होती है। पिंगला का सम्बन्ध और शक्ति, तेजस्वी शक्ति या सक्रियता से है जो शारीरिक आयाम में प्राणशक्ति के रूप में अभिव्यक्त और अनुभूत होती है। इस प्रकार हठयोग का सम्बन्ध शरीर के प्राणिक प्रवाह से है। प्राणों को नियंत्रण की साधना पद्धति से है। इस कारण हठयोग को वेदों में 'प्राणयोग' भी कहा गया है।\n\n\n", "id": "165149", "title": "हठयोग"}
{"url": "https://hi.wikipedia.org/wiki?curid=165155", "text": "नाड़ी\n\nचिकित्सा विज्ञान में हृदय की धड़कन के कारण धमनियों में होने वाली हलचल को नाड़ी या नाटिक (Pulse) कहते हैं। नाड़ी की धड़कन को शरीर के कई स्थानों पर अनुभव किया जा सकता है। किसी धमनी को उसके पास की हड्डी पर दबाकर नाड़ी की धड़कन को महसूस किया जा सकता है। गर्दन पर, कलाइयों पर, घुटने के पीछे, कोहनी के भीतरी भाग पर तथा ऐसे ही कई स्थानों पर नाड़ी-दर्शन किया जा सकता है। \n\nभारतीय चिकित्सा पद्धति में नाड़ी-दर्शन का बहुत महत्व है। ‘‘दर्शनस्पर्शनप्रश्नैः परीक्षेताथ रोगिणम्’’ (दर्शन, स्पर्शन और प्रश्नों से रोगियों का परीक्षण करना चाहिए) कहा गया है। इसी तरह महात्मा रावण, कणाद, भूधर एवं बसवराज आदि का यह कथन है कि दीपक के सामने जैसे सब पदार्थ स्पष्ट दिखाई देते हैं, इसी प्रकार स्त्री, पुरुष, बाल-वृद्ध मूक उन्मत्तादि किसी भी अवस्था में क्यों न हो, नाड़ी इसके व्यस्त-समस्त-द्वन्द्वादि दोषों का पूरा ज्ञान करा देती है।\n\nचरक संहिता की परम्परा के प्रवर्त्तक महर्षि भारद्वाज ने तो स्पष्ट कहा हैः-\n\nचरक संहिता के कर्ता महर्षि अग्निवेश के सहाध्यायी महर्षि भेड़ ने भी कहा हैः-\n\nयहाँ स्वर-परीक्षा का तात्पर्य सभी प्रकार के यथा-नासा वाणी, फुस्फुस, हृदय, अन्त्र आदि में स्वतः उत्पन्न की गयी ध्वनियों से है। स्वर नासिका से निकली वायु को भी कहते हैं।\n\n\n", "id": "165155", "title": "नाड़ी"}
{"url": "https://hi.wikipedia.org/wiki?curid=165158", "text": "मांस\n\nमांस, माँस या गोश्त उन जीव ऊतकों और मुख्यतः मांसपेशियों को कहते हैं, जिनका सेवन भोजन के रूप में किया जाता है। मांस शब्द, को आम बोलचाल और व्यावसायिक वर्गीकरण के आधार पर भूमि पर रहने वाले पशुओं के गोश्त के संदर्भ मे प्रयोग किया जाता है (मुख्यत: कशेरुकी: स्तनधारी, पक्षी और सरीसृप), जलीय मतस्य जीवों का मांस मछली की श्रेणी में जबकि अन्य समुद्री जीव जैसे कि क्रसटेशियन, मोलस्क आदि समुद्री भोजन की श्रेणी में आते हैं। वैसे यह वर्गीकरण पूर्णत: लागू नहीं होता और कई समुद्री स्तनधारी जीवों को कभी मांस तो कभी मछली माना जाता है। पोषाहार की दृष्टि से मानव के भोजन में मांस, प्रोटीन, वसा और खनिजों का एक आम और अच्छा स्रोत है। सभी पशुओं और पौधों से प्राप्त भोजनों में, मांस को सबसे उत्तम के साथ सबसे अधिक विवादास्पद खाद्य पदार्थ भी माना जाता है। जहां पोषण की दृष्टि से मांस एक पोषाहार हैं वहीं विभिन्न धर्म इसके सेवन से अपने अनुयायियों को दूर रहने की सलाह देते हैं। जो पशु पूर्ण रूप से अपने भोजन के लिए मांस पर निर्भर होते हैं उन्हें मांसाहारी कहा जाता है, इसके विपरीत, वनस्पति खाने वाले पशुओं को शाकाहारी कहते हैं। जो पौधे छोटे जीवों और कीड़े का सेवन करते हैं मांसभक्षी पादप कहलाते है।\n", "id": "165158", "title": "मांस"}
{"url": "https://hi.wikipedia.org/wiki?curid=165159", "text": "औषधनिर्माण\n\nचिकित्सा में प्रयुक्त द्रव्यों के ज्ञान को औषधनिर्माण अथवा भेषज विज्ञान या 'भेषजी' या 'फार्मेसी' (Pharmacy) कहते हैं। इसके अंतर्गत औषधों का ज्ञान तथा उनका संयोजन ही नहीं वरन् उनकी पहचान, संरक्षण, निर्माण, विश्लेषण तथा प्रमापण भी हैं। नई औषधों का आविष्कार तथा संश्लेषण भेषज (फ़ार्मेसी) के प्रमुख कार्य हैं। फार्मेसी उस स्थान को भी कहते हैं जहाँ औषधयोजन तथा विक्रय होता है।\n\nजब तक भेषजीय प्रविधियाँ सुगम थीं तब तक भेषज विज्ञान चिकित्सा का ही अंग था। परंतु औषधों की संख्या तथा प्रकारों के बढ़ने तथा उनकी निर्माणविधियों के क्रमश: जटिल होते जाने से भेषज विज्ञान के अलग विशेषज्ञों की आवश्यकता पड़ी।\n\nअध्ययन के लिए भेषज विज्ञान दो भागों में बाँटा जा सकता है - सैद्धांतिक भेषजी (theoretical pharmacy) तथा क्रियात्मक भेषजी (practical pharmacy)\n\nसैद्धांतिक भेषज विज्ञान के अंतर्गत भौतिकी, रसायन, गणित और सांख्यिक विश्लेषण तथा वनस्पति विज्ञान, प्राणिशास्त्र, वनौषध परिचय, औषध-प्रभाव-विज्ञान, सूक्ष्म-जीव-विज्ञान तथा जैविकीय प्रमापण का भी ज्ञान आता है। साथ ही, इसमें भाषाज्ञान, भेषज संबंधी कानून, औषधनिर्माण, प्राथमिक चिकित्सा और सामाजिक स्वास्थ्य इत्यादि भी सम्मिलित हैं।\n\nक्रियात्मक भेषज विज्ञान, विज्ञान की वह शाखा है जिसमें भेषज के सिद्धांतों को व्यावहारिक रूप में लाने के हेतु प्रयुक्त विधियों तथा निर्माण क्रियाओं का ज्ञान आता है। इसके अंतर्गत औषध संयोजन तथा भेषजीय द्रव्यों का निर्माण भी है।\n\nक्रियात्मक भेषज विज्ञान के अध्ययन में छात्र को घोल, चूर्ण, कैपसूल, मलहल, गोलियाँ, लेप, वर्ती (सपोज़िटरी), टिकियाँ, इंजेक्शन आदि बनाना सीखना पड़ता है। साधारण उपकरणों से लेकर जटिल यंत्रों तक के प्रयोग की विधि विद्यार्थी को सीखनी पड़ती है। औषधों की सूची का संकलन तथा उनके गुण, प्रभाव आदि और निर्माणविधि का वर्णन जिस ग्रंथ में किया गया है उसको औषधकोष (फ़ारमेकोपिया) कहते हैं। कितने ही राष्ट्र मिलकर अथवा एक राष्ट्र स्वत: भी अपना औषधकोष विशेषज्ञों की समिति द्वारा प्रकाशित करवाता है जिसमें चिकित्सोपयोगी पदार्थो की सूची, उनकी निर्माणविधि, नाप तौल आदि दी रहती है। समय-समय पर इसको दोहराया जाता और प्रयोगानुसार औषधों को घटाया बढ़ाया जाता है। एक अंतरराष्ट्रीय फ़ारमेकोपिया भी बनती है। यह प्रथम बार सन् 1951 में विश्व स्वास्थ्य संगठन (डब्लू. एच.ओ.) द्वारा प्रकाशित हुई थी। इससे सब राष्ट्रों की फ़ारमेकोपियो का एकीकरण किया गया है।\n\nपहली भारतीय फ़ारमेकोपिया (आई.पी.) सन् 1955 में संकलित हुई। फ़ारमेकोपिया के अतिरिक्त कई देशों में अन्य प्रामाणिक पुस्तकें भी हैं। अमरीका में एक नैशनल पत्रावली (नैशनल फ़ारमुलरी) और एक न्यू ऐंड ऑफ़िशियल रेमेडीज़ नाम की पुस्तक है। इसी प्रकार की पुस्तकें अन्य राष्ट्रों ने भी तैयार की हैं।\n\nअस्पतालों तथा औषधशालाओं में प्रयुक्त क्रियाओं में से कुछ ये हैं :\n\nनिस्सादन (लेविगेशन) औषध को जल के साथ घोटकर सुखा लेना तथा उसका महीन चूर्ण तैयार करना।\n\nप्रोद्धावन (इल्यूशन) किसी अघुलनशील चूर्ण को पानी में मिलाकर भारी भाग को बैठ जाने देते हैं। फिर ऊपर के द्रव को निथार लेते हैं। ऐसा कई बार करने पर ऐसा द्रव मिल जाता है जिसमें वांछित महीन चूर्ण निलंबित रहता है।\n\nमृदुभावन (मैसिरेशन) औषध के मोटे चूर्ण को किसी द्रव में भिगोकर समय-समय पर पात्र को हिलाते रहते हैं। अंत में परिणामी घोल को निकाल लेते हैं। इस प्रकार प्राप्त घोल को सत्व या टिंक्चर कहते हैं।\n\nच्यवन (परकोलेशन) किसी औषध के ऊपर कोई विलायक डालकर उसका विलेय भाग निकाल लेने को च्यवन कहते हैं। यह क्रिया एक शंक्वाकार पात्र में की जाती है तथा ऊपर विलायक छोड़कर नीचे के छिद्र से विलयन बूँद-बूँद करके इकट्ठा कर लिया जाता है। अनेक सत्व तथा टिंक्चर इसी प्रकार बनते हैं।\n\nप्रमापण क्रिया (स्टैंडर्डाइज़िंग) फ़ार्माकोपिया का आदेश है कि कुछ निमित्त ओषधियाँ प्रमापित की जाएँ, अर्थात यह देखा जाए कि उनमें उनकी प्रमुख औषधि एक निर्धारित अनुपात में अवश्य विद्यमान रहे।\n\nजैविकीय प्रमाणन (बायोलॉजिकल स्टैंडर्डाइज़ेशन) यदि कोई औषधि रसायनविशेष हो तो ओषधि को रासायनिक विधियों द्वारा प्रमापित किया जा सकता है। परंतु कुछ ओषधियों की माप घटा बढ़ाकर जीवित प्राणी पर उसके प्रभाव की न्यूनाधिकता से ही उसका प्रमापण संभव है; उदाहरणार्थ हारमोन, हीपेरिन, पेनिसिलिन आदि। ऐसे प्रमापण को जैविकीय प्रमापण कहते हैं।\n\nसाधारणत: प्रयुक्त भैषज पदार्थो का वर्गीकरण निम्नलिखित है :\n\nवारि (ऐक्वी) ये प्राय: सौरभिक तेलों को जल के साथ हिलाकर बनते हैं; स्रवित जल (distilled water) भी इसी सूची में है।\n\nक्रीम त्वचा पर लगानेवाली ओषधि को क्रीम कहते हैं।\n\nपायस (इमलशन) यदि दो न मिल सकनेवाले द्रव्यों को इस प्रकार मिश्रित कर दिया जाता है कि वे पर्याप्त समय तक अलग नहीं होते ता पायस प्राप्त होता है। उदाहरणार्थ, मछली के तेल का पायस\n\nसार (एक्स्ट्रैक्ट) वनस्पति या अन्य पदार्थ से किसी विलायक द्वारा विलेय भाग निकालकर उसे गाढ़ा कर लेते या सुखा लेते हैं। इस तरह तरल अथवा शुष्क निस्सार बन जाता है।\n\nअंत:क्षेप (इंजेक्शन) त्वचा के नीचे, पेशी में या नस में सुई द्वारा प्रवेश करने योग्य ओषधि को इंजेक्शन कहते हैं।\n\nमृदय (लिनिमेंट) ये तैलीय या मद्यसारयुक्त लेप हैं जो त्वचा पर रगड़े जाते हैं।\n\nविलयन (लिकर) प्राय: जल में या मद्यसार में किसी रसायनविशेष के घोल को लिकर कहते हैं।\n\nअवनेग (लोशन) किसी ओषधि को जल के साथ मिलाकर किसी अंगविशेष को धोने के लिए या पट्टी भिगोकर रखने के लिए बनाई गई ओषधि को लोशन कहते हैं।\n\nगोली (पिल) एक या कई ओषधियाँ मिलाकर गोली के रूप में बना दी जाती हैं तथा निगलने के लिए दी जाती है। दु:स्वाद छिपाने के लिए प्राय: इन पर शर्करादि का लेप कर दिया जाता है।\n\nमिश्रण (मिक्स्चर) कई ओषधियों को जल अथवा अन्य किसी पेय में मिलाकर नियमित मात्रा में पिलाने के लिए बनी ओषधि को मिक्सचर कहते हैं।\n\nचूर्ण (पाउडर) यह एक ओषधि अथवा कई ओषधियों का चूर्ण होता है।\n\nप्रासव (स्पिरिट) यह सौरभिक तैलों अथवा अन्य किसी द्रव का मद्यसार में घोल होता है।\n\nवर्ती (सपोज़िटरी) किसी नरम पदार्थ से छोटी पेंसिल के समान बनी वस्तु है, जिसमें ओषधि मिली रहती है तथा जो गुदाद्वार या योनि में प्रविष्ट करा दी जाती है।\n\nटिकिया (टैब्लेट) ये प्राय: मशीन से बनती हैं तथा इनमें एक या कई ओषधियाँ होती हैं।\n\nनिष्कर्ष (टिंक्चर) जैसा पहले लिखा जा चुका है, यह वनस्पति पदार्थो के ऊपर कोई विलायक (प्राय: मद्यसार) छोड़कर बनाई जाती है। घुलनशील तत्व इस प्रकार विलायक में आ जाते हैं।\n\nमलहम (अंग्वेंट) ये वैसलीन आदि में किसी ओषधि को फेंटकर बनाए जाते हैं तथा त्वचा पर लगाने के काम आते हैं।\n\n\n\n", "id": "165159", "title": "औषधनिर्माण"}
{"url": "https://hi.wikipedia.org/wiki?curid=165163", "text": "जनसंख्या के अनुसार दक्षिण अमेरिकी देशों की सूची\n", "id": "165163", "title": "जनसंख्या के अनुसार दक्षिण अमेरिकी देशों की सूची"}
{"url": "https://hi.wikipedia.org/wiki?curid=165165", "text": "औषधशास्त्र\n\nशारीरिक अवयवों पर ओषधियों के प्रभाव को औषधशास्त्र या 'भेषजगुण विज्ञान' (फ़ार्माकॉलोजी) कहते हैं। प्राचीन काल में यह केवल उन वनस्पति पदार्थो का संकलन मात्र था जिनको रोगों में लाभ पहुँचानेवाला समझा जाता था। वर्षो तक इसका नाम 'मैटीरिया मेडिका' रहा।\n\nआधुनिक औषध-प्रभाव-विज्ञान अब 10 शाखाओं में विभक्त है-\n\nफ़ार्मेको डायनैमिक्स के अंतर्गत ओषधियों के गुणों का प्रयोगात्मक एवं उनका जीवों के शरीर में जो अंतिम रूप होता है, उसका अध्ययन किया जाता है।\n\nमैटीरिया मेडिका के अंतर्गत औषधियों के मूल पदार्थ तथा उनके बनाने की विधि का विस्तृत वर्णन किया जाता है।\n\nभेषज-अभिज्ञान (pharmacognosy / फ़ार्मेकोग्नोसी) के अंतर्गत औषधियों के वानस्पतिक, रासायनिक तथा भौतिक लक्षणों का अध्ययन किया जाता है।\n\nभेषजी (Pharmacy / फ़ार्मेसी) के अंतर्गत औषधियों को एकमित कर उन्हें मात्रक तथा मानक रूप दिय जाता है।\n\nभैषजिकी (pharmaceutics / फ़ार्मास्युटिक्स) के अंतर्गत औषधियों को रोगों हेतु प्रयोग किए जाने की विधि का वर्णन किया जाता है।\n\nचिकित्साशास्त्र (therapeutics / थेराप्युटिक्स) के अंतर्गत औषध-प्रभाव-विज्ञान का रोग-निवारण-हेतु लक्षणों के आधार पर प्रयोग का वर्णन रहता है।\n\nफ़ार्मेकोथेरैपी (Pharmacotherapy) के अंतर्गत बाधक अवस्था में सूक्ष्म जीवों की रासायनिक संवेदनों के प्रति क्रियाशीलता का वर्णन रहता है।\n\nरसायनचिकित्सा (Chemotherapy / कैमोथेरैपी) के अंतर्गत रासायनिकों द्वारा रोगनिवारण तथा ज्ञात रासायनिक संरचना एवं संबंधित रासायनिक संरचना वाली ओषधियों के शरीर पर प्रभाव का अध्ययन किया जाता है।\n\nमात्राशास्त्र (posology / पोसोलाजी) के अंतर्गत औषधियों की उपयुक्त मात्राओं का अध्ययन किया जाता है।\n\nविषविज्ञान (toxicology / टाक्सिकोलाजी) के अंतर्गत लक्षण रासायनिक पुष्टीकरण तथा प्रतिबिंब के उपयोग आदि का अध्ययन किया जाता है।\n\nमनुष्य को प्राचीन काल से ही वनस्पतियों का ज्ञान रहा है क्योंकि वह सदा से उन्हीं के संपर्क में रहा है। रेचक एवं निद्राजनक द्रव्य वनस्पतियों में भी प्राय: होते हैं। इनका कभी मानव ने अचानक प्रयोग किया होगा, जिससे उनके परिणाम या प्रभाव का उसने अनुभव किया होगा। द्राक्षा के किण्वन से मद्य को उत्पन्न करने की रीति मनुष्य को अति प्राचीन काल से ज्ञात रही है। संज्ञाहारी तथा विषों में बुझे हुए बाणों का प्रयोग भी वह प्राचीन काल से करता आया है।\n\nकई सहस्र वर्ष पूर्व उपचार के लिए ओषधियों के प्रयोग में मनुष्य की पर्याप्त रुचि हो चुकी थी। प्राचीन हिंदू पुस्तकों में ओषधियों के निर्माण में यंत्रमंत्रादि का विस्तृत उल्लेख मिलता है। अथर्ववेद में ऐसे अनेक विधानों का वर्णन है। कई सौ ओषधियों का सामूहिक विवरण चरक तथा सुश्रुतसंहिता एवं निघंटु में मिलता है। अन्य पूर्ववर्ती वनस्पतिसूचियों में मिस्र का 'इबर्स पैपरिस' है जो लगभग 1,500 ई.पू. में संकलित हुआ था। हिप्पोक्रेटिस (460-377 ई.पू.) ने बृहत रूप से वानस्पतिक ओषधियों का प्रयोग किया तथा उसके लेखों में ऐसे 300 पदार्थो का ब्योरा है। गैलेन (130-200 ई.) ने, जो रोम का एक सफल चिकित्सक था, चिकित्सोपयोगी 400 वनस्पतियों की सूची तैयार की थी। मध्ययुग में यह इस क्षेत्र में सर्वमान्य पुस्तक थी।\n\nइब्न सीना ने अपना ओषधिज्ञान यूनान से प्राप्त किया था तथा आज भी भारत में उसकी चिकित्साप्रणाली यूनानी प्रणाली के नाम से जानी जाती है।\n\nपैरासेल्सस (1493-1541 ई.) बासेल विश्वविद्यालय में रसायन का अध्यापक था। इसने सर्वप्रथम चिकित्सा में धातुओं का प्रयोग किया। उपदंश (सिफ़िलिस) की चिकित्सा में पारद् के उपयोग का श्रेय इसी को है। प्राय: इसी काल में भारत में रसशास्त्र का विकास हुआ।\n\n1783 ई. में अंग्रेज चिकित्सक विलियम विदरिंग ने अपना युगांतरकारी लेख प्रकाशित किया जिसमें डिजिटैलिस द्वारा हृदयरोग के उपचार का वर्णन था।\n\nअब तक औषधियाँ वानस्पतिक पदार्थो से ही तैयार की जाती थीं। 1807 ई. में जर्मन भैषजिक सरटुरनर ने अफीम में से मारफ़ीन नामक ऐलकलाएड निकाला तथा यह सिद्ध किया कि अफीम का प्रावसादक गुण इसी के कारण है। तदुपरांत वनस्पतियों से अनेक सक्रिय पदार्थ निकाले गए जिनमें स्ट्रिकनीन, कैफ़ीन, एमिटीन, ऐट्रोपीन तथा क्विनीन आदि ऐलकलाएड हैं।\n\n1828 ई. में वलर (Wohler) ने यूरिया का संश्लेषण किया। इसके बाद तो कार्बन रासायनिकों द्वारा लाखों कार्बनिक यौगिक संशिलष्ट किए गए। इनमें से कितने ही आगे चलकर मनुष्य तथा पशुरोगों में बहुमूल्य सिद्ध हुए। सन् 1910 में पाल एर्लिख (Paul Ehrlich) ने आर्सफ़ेनामीन नामक औषध तैयार किया। यह उपदंश के उपचार के हेतु अन्वेषण की जानेवाली 606 वीं औषधि थी। यह औषधि न केवल वर्षो के अनुसंधान का अमूल्य फल थी, वरन् पहली कीटाणुनाशक संश्लिष्ट ओषधि थी, जो कीटाणुविशेष पर प्रभाव डालती थी। परवर्ती 25 वर्षो में रसायनचिकित्सा में विशेष प्रगति नहीं हुई, यद्यपि विटामिन तथा हारमोन के क्षेत्रों में बहुमूल्य अनुसंधान हुए।\n\n1935 ई. में डोमाक ने सल्फ़ोनामाइड औषधियों का आविष्कार किया। बुड्स और फ़ाइल्ड्स ने इनकी प्रभावप्रणाली का विशदीकरण किया तथा जिस सिद्धांत का प्रतिपादन इन्होंने किया उसके आधार पर कई बहुमूल्य ओषधियाँ बनीं, जैसे मलेरियांतक, अमीबा नाशक तथा क्षयजीवाणु-नाशक द्रव्यादि। फ़्लेमिंग द्वारा पेनेसिलीन के आविष्कार ने फ़ारमाकॉलोजी में एक नया अध्याय आरंभ किया। आज हमें स्ट्रेप्टोमाइसीन, क्लोरोमाइसेटीन, सल्फ़ा ड्रग्स तथा टेट्रासाइक्लीन आदि कई उपयोगी प्रतिजैविक ओषधियाँ प्राप्त हैं। आधुनिक आविष्कारों में से प्राशांतक (ट्रैंक्विलाइज़र्स) तथा रेडियो सक्रिय समस्थानिक महत्वपूर्ण हैं।\n\n\n", "id": "165165", "title": "औषधशास्त्र"}
{"url": "https://hi.wikipedia.org/wiki?curid=165184", "text": "परिधीय तंत्रिका तंत्र\n\nपरिधीय तंत्रिका तंत्र (peripheral nervous system), तंत्रिका तंत्र का वह भाग है जो संवेदी न्यूरॉनों तथा दूसरे न्यूरानों से बनती है जो केन्द्रीय तंत्रिका तंत्र को परिधीय तंत्रिका तंत्र से जोड़ते हैं। इसमें केवल तंत्रिकाओं का समूह है, जो मेरूरज्जु से निकलकर शरीर के दोनों ओर के अंगों में विस्तृत है।\n\n", "id": "165184", "title": "परिधीय तंत्रिका तंत्र"}
{"url": "https://hi.wikipedia.org/wiki?curid=165185", "text": "मेरुवक्रता\n\nमेरुवक्रता या स्कोलिओसिस (scoliosis) के रोग के कारण मेरुदण्ड सीधी न रहकर किसी एक तरफ झुक जाती है। इससे ज्यादातर छाती और पीठ के नीचे के हिस्से प्रभावित होते हैं। इसे 'रीढ़ वक्रता' या 'पार्श्वकुब्जता' भी कहते हैं।\n\nआमतौर पर स्कोलियोसिस की शुरूआत बचपन या किशोरावस्था में होती है। जब शरीर की वृद्धि या बढ़त (शारीरिक विकास) रुक जाती है, तब तक यह झुकाव साफ नजर आने लगता है। कई बार देखा जाता है कि रीढ़ मुड़कर अंग्रेजी के ‘ऽ’ अक्षर के आकार की हो गई है। इस समस्या के किसी ठोस कारण का अभी तक पता नहीं चल सका है। यदि समय रहते इसका उपचार न कराया जाए तो यह शरीर में विकृति व विकलांगता पैदा कर सकती है। रीढ़ की हड्डी में किसी जन्मजात असामान्यता के चलते या रीढ़ की हड्डी के दुर्घटना का शिकार हो जाने पर भी स्कोलियोसिस हो सकती है। कभी-कभी श्रोणि प्रदेश के झुक जाने के कारण एक पैर छोटा, एक पैर बड़ा हो जाता है। नतीजतन रीढ़ भी झुक जाती है। अगर स्कोलियोसिस के सही कारण का पता चल जाए जैसे कि यह स्लिपडिस्क की वजह से है तो ‘बेडरेस्ट’ के जरिए, पैरों की लम्बाई असमान होने की वजह से है तो विशेष किस्म के आर्थोपैडिक जूतों के उपयोग से इससे बचा जा सकता है। यदि रीढ़ का झुकाव लगातार होता रहे तो आर्थोपैडिक सर्जन से परामर्श करके शल्यक्रिया भी कराई जा सकती है। \n", "id": "165185", "title": "मेरुवक्रता"}
{"url": "https://hi.wikipedia.org/wiki?curid=165187", "text": "अदूर गोपालकृष्णन\n\nमौताथु \"अदूर\" गोपालाकृष्णन उन्नीथन (जन्म जुलाई 3, 1941) सात बार भारतीय राष्ट्रीय फिल्म पुरस्कार जीतने वाले भारत के फिल्म निर्माता, पटकथा लेखक और फिल्म निर्माता. उनकी ज्यादातर फिल्में विश्वस्तर पर रिलीज नहीं हुईं. उन्होंने दुनियाभर के बहुत कम फिल्म समारोहों में शिरकत की. उन्होंने ज्यादातर फिल्में केरल में ही रिलीज हुईं. \n\nगोपालकृष्णन क Gopalakrishnan was born on 3 जुलाई 1941 in the village of Pallickal (Medayil Bungalow) near Adoor, present day Kerala, India as the son of Madhavan Unnithan and Mouttathu Gauri Kunjamma. He started his artistic life as an actor in amateur plays when he was 8. Later he shifted his base to writing and direction and wrote and directed a few plays. After securing a degree in Economics, Political Science and Public Administration in 1961 from the Gandhigram Rural Institute, he worked as a Government officer near Dindigul in Tamilnadu . In 1962, he left his job to study screenwriting and direction from the Pune Film Institute. He completed his course from there with a scholarship from the भारत सरकार. With his classmates and friends, Adoor established \"Chithralekha Film Society and Chalachithra Sahakarana Sangham\"; the organization was the first film society in Kerala and it aimed at production, distribution and exhibition of films in the co-operative sector.\n\nAdoor has scripted and directed eleven feature films and about thirty Shorts and documentaries. Notable amongst the non-feature films are those on Kerala’s performing arts.\nAdoor's debut film the national award winning Swayamvaram(1972) was a milestone in Malayalam film history. The film was exhibited widely in various international film festivals including those held in Moscow, Melbourne, London and Paris. The films that followed namely \"Kodiyettam, Elippathayam, Mukhamukham, Anantharam, Mathilukal, Vidheyan\" and \"Kathapurushan\" lived up to the reputation of his first film and were well received by critics at various film festivals and fetched him many awards. However, \"Mukhamukham\" was criticized in Kerala while \"Vidheyan\" was at the centre of a debate due to the differences in opinion between the writer of story of the film Sakhariya and Adoor. \n\nAdoor's later films are Nizhalkuthu, narrating the experiences of an executioner who comes to know that one of his subjects was innocent, and \"Naalu Pennungal\", a film adaptation of 4 short stories by Thakazhi Sivasankara Pillai.\n\nAll his films have won national and international awards (National award for best film twice, best director five times, and best script two times. His films have also won his actors and technicians several national awards). Adoor’s third feature, Elippathayam won him the coveted British Film Institute Award for 'the most original and imaginative film' of 1982. The International Film Critics Prize (FIPRESCI) has gone to him six times successively for Mukhamukham, Anantaram, Mathilukal, Vidheyan, Kathapurushan and Nizhalkkuthu. Winner of several international awards like the UNICEF film prize (Venice), OCIC film prize (Amiens), INTERFILM Prize (Mannheim) etc, his films have been shown in Cannes, Venice, Berlin, Toronto, London, Rotterdam and every important festival around the world.\nIn consideration of his contribution to Indian cinema, the nation honoured him with the title of Padmashri in 1984.\n\nApart from nine feature films, he has over 30 short films and documentaries to his credit. The Helsinki Film Festival was the first film festival to have a retrospective of his films. He has headed the jury at the National Film Awards and many international film festivals.\n\nApart from his films, Adoor's major contribution towards introducing a new cinema culture in Kerala was the constitution of the first Film Society in Kerala, \"Chitralekha Film Society\". He also took active part in the constitution of \"Chitralekha,\" Kerala's first Film Co-operative Society for film production. These movements triggered a fresh wave of films, called \"art films,\" by directors like G Aravindan, PA Becker, KG George, Pavithran, and Raveendran. At a time this movement was so strong that even popular cinema synthesised with art cinema to create a new genre of films.\n\nAdoor has been known as a director who completely dictates every fine detail of his films. On the performance of actors in his movies, he stated that - \"It is not the artist's job to do the detailing. I do not want different interpretations of roles that may clash with each other. It has to be absolutely unified.\" He normally does not encourage his crew to read the script or even the stories. The actors are told at the time of shooting about the role and the scenes before conducting several rehearsals. According to Adoor \"[i]n movies, the actor is not performing to the audience like the stage actor. Here they are acting for me. I am the audience and I will decide whether it is correct or not, enough or not.\"\n\nSome of the awards Gopalakrishnan has won for his films include:\n\n\nA retrospective of his films was conducted in \n\n\nAdoor also worked in several respected posts in the film fraternity. He was a member of Sivaramakarath committee formed by the Government of India for framing a national film policy. He was a national film award committee member in 1974. He was a member of jury in Venice, Singapore, Hawaii and Delhi international film festivals. He was the chairman of International Film Festival of Kerala in 1999. He headed the National Film Development Corporation in the years 1980–1983. He was the director of Pune Film and Television Institute. In the years 1975–1977, he was a member of the advisory board for National Film Archives, Pune.\n", "id": "165187", "title": "अदूर गोपालकृष्णन"}
{"url": "https://hi.wikipedia.org/wiki?curid=165206", "text": "यूनेस्को मदनजीत सिंह पुरस्कार\n\nसंयुक्त राष्ट्र का प्रतिष्ठित पुरस्कार जिसकी स्थापना शांति दूत महात्मा गांधी के जीवन से प्रेरित होकर की गई थी। महात्मा गांधी की 125वीं जयंती पर वर्ष 1995 में शुरु किए गए इस प्रतिष्ठित पुरस्कार की स्थापना में भारतीय राजनयिक तथा यूनेस्को के सदभावना राजदूत मदनजीत सिंह ने महत्वपूर्ण भूमिका अदा की थी। सहिष्णुता और अहिंसा को प्रोत्साहित करने के लिए हर दो वर्ष पर यह पुरस्कार व्यक्तियों या संस्थानों को प्रदान किया जाता है। इसमें पुरस्कार स्वरूप दस हजार डॉलर की राशि दी जाती है। यह पुरस्कार 16 नवंबर को अंतरराष्ट्रीय सहिष्णुता दिवस पर दिया जाता है।\n\n2009 में यह पुरस्कार बेल्जियम के फ्रानोइस होतार्त तथा पाकिस्तान के अब्दुल सत्तार इदी को सहिष्णुता और अहिंसा को प्रोत्साहित करने के लिए प्रदान किया गया।\n", "id": "165206", "title": "यूनेस्को मदनजीत सिंह पुरस्कार"}
{"url": "https://hi.wikipedia.org/wiki?curid=165250", "text": "कुब्जा\n\nकुब्जा के नाम से भारतीय साहित्य में दो पात्र मशहूर हैं।\n", "id": "165250", "title": "कुब्जा"}
{"url": "https://hi.wikipedia.org/wiki?curid=165251", "text": "दुग्ध चूर्ण\n\nदुग्ध चूर्ण या सूखा दूध एक दुग्ध-उत्पाद है जिसे दूध मे उपस्थित जल को वाष्पीकृत कर या सुखाकर प्राप्त किया जाता है। दूध को सुखाकर इसको एक लंबे समय तक बिना प्रशीतित किए संरक्षित रखा जा सकता है। दूध को सुखाने का एक अन्य उद्देश्य इसके परिवहन को सुगम और सस्ता बनाना है। सूखा दूध और सूखे दुग्ध उत्पादों में शुष्क पूर्ण दुग्ध, वसा रहित शुष्क दूध, सूखा छाछ आदि शामिल हैं।\n", "id": "165251", "title": "दुग्ध चूर्ण"}
{"url": "https://hi.wikipedia.org/wiki?curid=165262", "text": "दक्षिण अमेरिका की जलवायु\n\nभूमध्य रेखा दक्षिणी अमेरिका के उत्तरी भाग से होकर गुजरती है। इस महाद्वीप की सबसे अधिक चौड़ाई उत्तर में ही है। अतः दक्षिणी अमेरिका का अधिकांश भाग उष्ण कटिबन्ध में पड़ता है इसलिए यहाँ की जलवायु मोटे तौर पर गर्म एवं नम है। इसका अधिकांश भाग दक्षिणी गोलार्ध में पड़ने की वजह से यहाँ के ऋतुओं का क्रम उत्तरी गोलार्ध के विपरीत होता है। यहाँ जनवरी में गर्मी की ऋतु तथा जुलाई में जाड़े की ऋतु होती है। महाद्वीप के पश्चिम में उत्तर से दक्षिण दिशा में एण्डीज पर्वत स्थित है जो एक जलवायु सम्बंधी बाधा का कार्य करती है। उष्ण कटिबन्ध में स्थित होने पर भी एण्डीज पर्वत तथा ब्राज़ील एवं गायना के पठारी भागों पर अधिक ऊँचाई के कारण तापक्रम कम तथा आनन्दायक रहता है। एण्डीज पर्वत व्यापारिक हवाओं को पश्चिम की ओर जाने से रोकता है जिससे इसके पूर्वी भाग में तो खूब वर्षा होती है परन्तु पश्चिमी तटीय सँकरी पट्टी में बहुत कम वर्षा होती है। इसके विपरीत दक्षिणी अमेरिका के दक्षिणी भाग में स्थित पछुआ हवाओं की पेटी में पश्चिमी तटीय भाग में तो खूब वर्षा होती है परन्तु पूर्व की ओर जाने पर ये हवाएँ शुष्क हो जाती हैं जिससे एण्डीज पर्वत के पूर्वी भाग में बहुत कम वर्षा होती है। दक्षिणी भूमध्यरेखीय तथा ब्राज़ील की गर्म धाराओं के प्रभाव से दक्षिणी अमेरिका के उत्तरी भाग का तापक्रम ऊँचा रहता है। साथ ही इनके ऊपर से जाने वाली हवाएँ गर्म होकर अधिक जलवाष्प ग्रहण कर लेती हैं जिससे उनसे पर्याप्त वर्षा होती है। इसके विपरीत महाद्वीप के दक्षिणी भाग में पश्चिमी तट के समीप पीरू या हम्बोल्ट की ठण्डी धारा तथा पूर्वी तट के समीप फाकलैण्ड की ठण्डी धारा बहती है। इन धाराओं के प्रभाव से समीपवर्ती भाग की जलवायु ठण्डी एवं शुष्क रहती है। मकर रेखा के दक्षिण दक्षिणी अमेरिका की चौड़ाई अत्यन्त कम हो जाती है। अतः समुद्र की समीपता के कारण महाद्वीप के दक्षिणी भाग की जलवायु प्रायः सम रहती है।\n\nदक्षिण अमेरिका के अमेज़न नदी के बेसिन में वर्ष भर गर्म व नम जलवायु भूमध्यरेखीय जलवायु पाई जाती है। वार्षिक तापान्तर कम रहता है एवं ऋतुओं का अभाव होता है। जाड़े की ऋतु होती ही नहीं है। प्रतिदिन दिन के तीसरे पहर बिजली की चमक एवं बादलों की गड़गड़ाबट के साथ मुसलाधार वर्षा होती है। सवाना तुल्य जलवायु अमेज़न बेसिन के उत्तर में ओरीनिको नदी के बेसिन तथा दक्षिण में ब्राजील के पठारी भाग पर पाई जाती है। इस भाग पर तापक्रम तो ऊँचा रहता है परन्तु वर्षा केवल गर्मी के कुछ ही महीनों में तथा कम मात्रा में होती है। इस प्रकार यहाँ सवाना तुल्य जलवायु पाई जाती है। पूर्वी ब्राज़ील में व्यापारिक हवाओं के प्रभाव से केवल गर्मी में वर्षा होती है और जाड़े में ऋतु शुष्क होती है। यहाँ गर्मी में अधिक गर्मी तथा जाड़े में साधारण जाड़ा पड़ता है। इस प्रकार यहाँ भारत की तरह उष्ण मानसून जलवायु पाई जाती है। दक्षिण पीरू तथा उत्तरी चिली के कुछ भागों में उष्ण मरुस्थलीय जलवायु पाई जाती है। इस मरुस्थल को अटाकामा का मरुस्थल कहते हैं। यहाँ की जलवायु अत्यन्त विषम होती है तथा वर्षा नाममात्र को होती है। यहाँ कई वर्षों तक तो एक बूँद भी वर्षा नहीं होती है। अटाकामा मरुस्थल के दक्षिण मध्य चिली में भूमध्यसागरीय जलवायु पाई जाती है। इस भाग में केवल जाड़े में वर्षा होती है और गर्मी की ऋतु शुष्क होती है। गर्मी में साधारण गर्मी तथा जाड़े में साधारण जाड़ा पड़ता है। उत्तरी-पूर्वी अर्जेंटीना और पश्चिमी पराग्वे के मैदानी भाग में यान चाको एवं पंपास प्रदेश में ग्रीष्म ऋतु में कुछ वर्षा हो जाती है तथा शीत ऋतु सूखी रहती है। यहाँ गर्मी में काफी गर्मी पड़ती है तथा जाड़े में तापक्रम काफी कम हो जाता है। इस प्रकार यहाँ प्रेयरी तुल्य जलवायु पाई जाती है। उत्तरी अमेरिका के प्रेयरी प्रदेश की तुलना में इस भाग की जलवायु कम विषम है। महाद्वीप के सुदूर दक्षिण अर्थात् दक्षिणी चिली में पछुआ हवाओं से वर्ष भर वर्षा होती है। यह भाग समशीतोष्ण कटिबन्ध में स्थित है। इस प्रकार की जलवायु सामान्यतया शीत शीतोष्ण कटिबन्ध में महाद्वीपों के पश्चिमी भाग में पाई जाती है। इस जलवायु को पश्चिमी यूरोप तुल्य जलवायु या ब्रिटिश तुल्य जलवायु भी कहते हैं। पंपास प्रदेश के दक्षिण तथा एण्डीज पर्वतमाला के पूर्वी भाग पर पैटागोनिया का शीतोष्ण मरुस्थलीय भाग है। एण्डीज पर्वतों के वृष्टिछाया प्रदेशमें स्थित होने के कारण यहाँ की जलवायु अत्यन्त शुष्क है। एण्डीज के पर्वतीय भाग में ऊँचाई के कारण तापक्रम काफी कम रहता है।\n", "id": "165262", "title": "दक्षिण अमेरिका की जलवायु"}
{"url": "https://hi.wikipedia.org/wiki?curid=165266", "text": "तंत्र (सिस्टम)\n\nयह लेख विज्ञान एवं तकनीकी में प्रयुक्त तंत्र या सिस्टम के सम्बन्ध में है। अध्यात्म से संबन्धित तन्त्र अन्यत्र दिया गया है।\n\nपरस्पर आश्रित या आपस में संक्रिया करने वाली चीजों का समूह, जो मिलकर सम्पूर्ण बनती हैं, \nनिकाय, तंत्र, प्रणाली या सिस्टम (System) कहलातीं हैं। \n\n\n", "id": "165266", "title": "तंत्र (सिस्टम)"}
{"url": "https://hi.wikipedia.org/wiki?curid=165267", "text": "जी ७७ राष्ट्र समूह\n\nजी-७७ समूह (अंग्रेज़ी:\"ग्रुप ऑफ 77\", या जी-77) विश्व के विकासशील देशों का एक समूह है। यह संगठन हालांकि संयुक्त राष्ट्र के शेष समूहों की अपेक्षा कम मजबूत है, किन्तु विकासशील देशों के हितों को आगे रखने वाला संयुक्त राष्ट्र में यह सबसे बड़ा समूह है। इसके कार्यालय विश्व के कई शहरों में हैं जिनमें जेनेवा, नैरोबी, रोम, वियना और वॉशिंगटन डी॰ सी॰ प्रमुख हैं। जी-77 समूह की मूल स्थापना ७७ देशों ने मिलकर की थी। बाद में बहुत से अन्य देश भी इसके सदस्य बनते गये और वर्तमान में इसकी कुल सदस्य संख्या १३० हो गई है, लेकिन इसकी ऐतिहासिक प्रासंगिकता को देखते हुए इसका मूल नाम अभी तक वही पुराना जी-७७ समूह बनाये रखा गया है। अभी सूडान इस संगठन का नेतृत्व कर रहा है। भारत भी इसका सदस्य है।\n\nजी-७७ समूह की स्थापना जेनेवा में संयुक्त राष्ट्र व्यापार और विकास सम्मेलन (यूएनसीटीएडी) के सम्मेलन के पहले सत्र के बाद हुई थी। इस स्थापना की घोषणा सभी मूल संस्थापक ७७ देशों के संयुक्त घोषणा पत्र यानि ज्वाइंट डिक्लेरेशन ऑफ द सेवेंटी-सेवन कंट्रीज के तहत १५ जून, १९६४ को संयुक्त घोषणा के बाद हुई थी। जी-७७ की पहली मंत्रीस्तरीय बैठक अल्जीरिया की राजधानी अल्जियर्स में १०-२५ अक्तूबर, १९६७ को हुई थी। संयुक्त राष्ट्र में सूडान गणराज्य के स्थायी प्रतिनिधि अब्दल महमूद अब्दलहलीम मोहम्मद वर्तमान में इस समूह के अध्यक्ष हैं। अब्दल महमूद मुहम्मद संयुक्त राष्ट्र में सूडान के स्थायी प्रतिनिधि भी हैं। जी-७७ के अध्यक्ष पद के लिए एशिया, अफ्रीका और कैरीबियन देशों से पारीवार रूप में व्यक्ति का चुनाव होता है। दक्षिणी सम्मेलन यानि साउथ समिट जी-७७ समूह की सर्वोच्च निर्णायक इकाई है। इसकी बैठक प्रत्येक पांच वर्ष में एक बार होती है। विश्व के दक्षिणी गोलार्ध के देशों के हितों की देखरेख करने वाले इस समूह का व्यय सभी सदस्य देश मिलकर उठाते हैं।\n\nमानचित्र में संस्थापक सदस्य गहरे हरे रंग में दिखाये गये हैं, एवं उनकी सूची नीचे दी गई है। मार्च, २००८ तकी की प्रभावी सदस्य सूची गहरे और मध्यम हरे रंग में दिखायी गयी है। पूर्व सदस्य देश हल्के हरे रंग में दिखाये गये हैं। कोष्ठक मं दिये गये वर्ष में देश ने अध्यक्षता की है। देखें सदस्यों की आधिकारिक सूची। (इन सभी में से जी-२४ के सदस्य मोटे अक्षरों में लिखे गये हैं।)\n\n\n", "id": "165267", "title": "जी ७७ राष्ट्र समूह"}
{"url": "https://hi.wikipedia.org/wiki?curid=165269", "text": "सांख्यसूत्र\n\nसांख्यसूत्र, हिन्दुओं के सांख्य दर्शन का प्रमुख ग्रन्थ है। परम्परा से कपिल इसके रचयिता माने जाते हैं। इसे सांख्यप्रवचनसूत्र भी कहते हैं। अपने वर्तमान रूप में, यह अपने मूल रूप में नहीं उपलब्ध है। यद्यपि सांख्य दर्शन कम से कम ईसा-पूर्व तीसरी चौथी शताब्दी से प्रचलित रहा है किन्तु वर्तमान में उपलब्ध ग्रन्थ का रचनाकाल ईसा के उपरान्त १४वीं शती माना जाता है। इस पर पहला भाष्य १६वीं शती में किया गया था। \n\nइसमें सृष्टि (cosmology) का विवेचन है जो ब्रह्माण्ड के स्तर पर भी है और व्यक्ति के स्तर पर भी। इसमें छ: अध्याय हैं। इसमें प्रकृति एवं पुरुष दोनों के द्वैत स्वरूप का विवेचन है। इसके अलावा कैवल्य (मोक्ष) का विवेचन है; 'ज्ञान का सिद्धान्त' प्रतिपादित किया गया है; आदि\n\n\n", "id": "165269", "title": "सांख्यसूत्र"}
{"url": "https://hi.wikipedia.org/wiki?curid=165474", "text": "गौड़पाद\n\nगौड़पाद या गौडपादाचार्य, भारत के एक दार्शनिक थे। उन्होने माण्डूक्यकारिका नामक नामक दार्शनिक ग्रन्थ की रचना की जिसमें माध्यमिक दर्शन की शब्दावली का प्रयोग करते हुए अद्वैत वेदान्त के सिद्धान्तों की व्याख्या की गयी है। अद्वैत वेदांत की परंपरा में गौड़पादाचार्य को आदि शंकराचार्य के 'परमगुरु' अर्थात् शंकर के गुरु गोविंदपाद के गुरु के रूप में स्मरण किया जाता है।\n\nशुक का शिष्य होने के नाते गौड़पाद की भी उसी समय स्थिति मानी जानी चाहिए। यदि यह स्वीकार कर लिया जाय तो ईसा की आठवीं शताब्दी में उत्पन्न शंकर के गुरु गोविंदपाद के गुरु के रूप में गौड़पाद को कैसे स्वीकृत किया जा सकता है? यद्यपि पौराणिक लोग इस दोष का मार्जन करने के लिये कहते हैं कि गौड़पाद हिमालय में समाधिमग्न थे और गोविंद को \"निर्माणचित्त\" में उपस्थित होकर अद्वैततत्व का उपदेश दिया था। \"निर्माणचित्त\" की बात साधना के क्षेत्र में विश्वासों का कोई स्थान नहीं है। हाँ, इससे यह तो सिद्ध हो जाता है कि या तो गौड़पाद शुक के साक्षात् शिष्य नहीं थे या फिर वे गोविंदपाद के साक्षात गुरु नहीं थे।\n\nगौड़पाद शुक के साक्षात् शिष्य थे या नहीं इसका निर्णय करना असंभव है। प्राचीनतर पुराणों में गौड़पाद की ऐतिहासिकता सिद्ध करना उचित नहीं जान पड़ता। यदि गोविंदपाद को गोड़पाद का साक्षात् शिष्य भी मान लें तो भी कई कठिनाइयाँ हैं। शंकराचार्य का समय प्राय: 8 वीं शताब्दी ईसवी का उत्तरार्ध माना जाता है। यदि उन दिनों के सामान्य जीवनकाल को 100 वर्ष का भी मान लें तो गौड़पाद को सातवीं शताब्दी में मानना पड़ेगा। परंतु छठी शताब्दी के एक बौद्ध आचार्य भावविवेक या भव्य ने अपने ग्रंथ माध्यमिकहृय में वेदांत दर्शन का विवेचन करते हुए गौड़पाद की एक कारिका उद्धृत की है। इससे यह ज्ञात होता है कि भव्य के पहले ही गौड़पाद वेदांत के आचार्य के रूप में प्रतिष्ठित हो चुके थे। अत: गौड़पाद का समय 500 ई. के आसपास होना चाहिए। यदि यह सही है तो गौड़पाद गोविंदपाद के साक्षात् गुरु नहीं हो सकते।\n\nशंकराचार्य ने गौड़पाद को \"वेदांतविद्वभिराचायैं:\" कहकर स्मरण किया है। प्रो॰ वालेसर ने लिखा है कि \"गौड़पाद\" शब्द में प्रयुक्त \"गौड़\" शब्द देशपरक है, यह व्यक्तिविशेष का नाम नहीं है। अद्वैत वेदांत के दो प्रस्थान थे - पहला गौड़ प्रस्थान जो उत्तर भारत में प्रचलित था और दूसरा द्राविड़ प्रस्थान, जिसकी स्थापना स्वयं शंकर ने की। वालेसर के अनुसार \"गौड़पाद\" शब्द का अर्थ है - गौड़ देश में प्रचलित वेदांतशास्त्रपरक पादश्तुष्टयात्मक ग्रंथ। परंतु इस प्रकार की दूरारूढ़ कल्पना के लिये कोई दृढ़ आधार नहीं है। विधुशेखर भट्टाचार्य ने ठीक ही कहा है कि यदि हमें एक ग्रंथ प्राप्त होता है तो उस ग्रंथ का कोई ने कोई लेखक होना चाहिए। अंतरंग परीक्षा के आधार पर यह दृढ़तापूर्वक कहा जा सकता है कि गौड़पाद के इस ग्रंथ के चारो प्रकरण एक ही लेखक के हैं। परंपरा इस ग्रंथ के लेखक को गौड़पाद नामक व्यक्ति विशेष को ही ग्रंथ का लेखक मानना पड़ेगा।\n\n17 वीं शताब्दी के बालकृष्णानंद सरस्वती ने \"शारीरक मीमांसा भाष्य वार्तिक\" नामक ग्रंथ में लिखा है कि कुरुक्षेत्र में हिरणयवती नदी के तट पर कुछ गौड़ लोग रहते थे। गौड़पाद उन्हीं में से एक थे। परंतु द्वापर के आरंभ से ही समाधिस्थ रहने के कारण उनका असली नाम लोगों को ज्ञात न हो सका। इस अनुश्रुति कि आधार पर गौड़पाद को कुरुक्षेत्र के आसपास का होना चाहिए। 'अगद्गुरु रत्नमालास्तव' नामक ग्रंथ के अनुसार गौड़पाद का ग्रीक लोगों के साथ संपर्क था। आचार्य ने इनकी पूजा की और निषाकसिद्ध अपलून्य (अपोलोनियस ऑव त्याना) इनका शिष्य था। अपोलोनियस भारत आया था या नहीं इसके बारे में ग्रीक इतिहासज्ञों में बड़ा विवाद है और अधिकांश विद्वान् मानते हैं कि अपोलोनियस कभी भारत आया ही नहीं था। इन्हीं सुनी सुनाई बातों के आधार पर ही भारत का वर्णन कर दिया था। इसके अलावा ग्रीक ग्रंथों और अपोलोनियस के भारतवर्णन में गौड़पाद का कोई उल्लेख भी नहीं मिलता।\n\nगौड़पाद के व्यक्तित्व के बारे में इसके अलावा कि वे एक योगी और सिद्ध पुरुष थे तथा गौड़पादीय कारिकाओं के कर्ता थे, कुछ भी नहीं कहा जा सकता। गौड़पादकृत कारिकाएँ हमारे सामने हैं। इन कारिकाओं को चार प्रकरणों में विभाजित किया गया है और ये एक ही व्यक्ति की कृति हैं। इसका पहला प्रकरण आगम प्रकरण कहा जाता है। इसका कारण यह है कि इस प्रकरण में मांडूक्य उपनिषद् का कारिकामय व्याख्यान उपस्थित किया गया है। आगम अर्थात् उपनिषद् के ऊपर आधारित होने के कारण इसको आगम प्रकरण कहते हैं। कुछ आचार्य इस प्रकरण की कारिकाओं को \"आगम\" कहते हैं और इनको गौड़पाद की कृति नहीं मानते। कभी-कभी तो इन कारिकाओं को मांडूक्य उपनिषद् के साथ जोड़ लिया जाता है। विधुशेखर भट्टाचार्य का तो कहना है कि ये कारिकाएँ पहले लिखी गईं थीं और बाद में इन्हीं के आधार पर मांडूक्य उपनिषद् की रचना हुई। पर यह मत तर्कसंगत नहीं है। इसका प्रमाण इस प्रकरण की कारिकाओं से ही मिलता है। ये कारिकाएँ व्याख्यानात्मक हैं। अत: मांडूक्य उपनिषद् ही इनसे पहले का मालूम पड़ता है। दूसरे प्रकरण में संसार की वितथता या मिथ्यात्व सिद्ध किया गया है, अत: उसका नाम वैतथ्य प्रकरण है। अद्वैत तत्व का प्रतिपादन होने के कारण तीसरा प्रकरण अद्वैत प्रकरण कहलाता है। सारे मिथ्या विवादों की शांति का प्रतिपादन करने के कारण अलातशांति कहा गया है।\n\nविधुशेखर भट्टाचार्य का मत है कि ये चारो प्रकरण चार स्वतंत्र रचनाएँ हैं, किसी एक ग्रंथ के चार अध्याय नहीं, क्योंकि ये परस्पर संबंधित नहीं हैं। साथ ही चतुर्थ प्रकरण के आरंभ में \"तं वंदे द्विपदांबरम्\" कहकर बुद्ध की स्तुति के रूप में मंगलाचरण किया गया है। मंगलाचरण ग्रंथ के आरंभ में किया जाता है, बीच में प्रकरण के आरंभ में मंगलाचरण नहीं देखा गया है। अत: चतुर्थप्रकरण एक स्वतंत्र ग्रंथ है। यह मत कुछ ठीक नहीं लगता क्योंकि पहली बात तो यह है कि चारों प्रकरण एक दूसरे से संबंधित हैं। प्रथम प्रकरण में उपनिषद् के आधार पर स्थूल रूप से कुछ सिद्धांत उपस्थित किए गए हैं और दूसरे तथा तीसरे प्रकरणों में क्रमश: संसार का मिथ्यात्व तथा एक अद्वय तत्व की स्थिति का प्रतिपादन किया गया है। चौथा प्रकरण उपसंहारात्मक है जिसमें पूर्वोक्त तीन प्रकरणों में कहे गए उपनिषद् अनुमोदित सिद्धांतों का बुद्ध द्वारा उपदिष्ट सिद्धांतों से अविरोध दिखलाया गया है। इस प्रकरण के आधार पर ही भट्टाचार्य ने गौड़पाद को बौद्ध कहा है परंतु यदि एक प्रकरण के आधार पर ही उनको बौद्ध कहा जा सकता है तो पहले तीन प्रकरणों के आधार पर उन्हें महावेदांती भी घोषित किया जा सकता है।\n\nयह सही है कि गौड़पाद के सिद्धांत बौद्धों के निकट हैं। उनका अजातिवाद माध्यमिक पद्धति पर आधारित है। इनके द्वारा प्रतिपादित आत्मा का स्वरूप योगाचारानुमत विज्ञान (आलय) की अनुकृति सा मालूम पड़ता है। उनकी तर्कपद्धति वही है जो माध्यमिक शून्यवादियों की है। उन्होंने बुद्ध का बड़ा आदर किया है। यह सब होते हुए भी गौड़पाद शुद्ध वेदांती हैं, क्योंकि -\n\n\nइस प्रसंग में यह ध्यान देना अवश्यक है कि गौड़पाद न तो केवल माध्यमिक सिद्धातों के अनुयायी हैं और न शुद्धत: योगाचार दर्शन के। जहाँ उनको तर्कसगंत बात मिली, उन्होंने उसे ग्रहण किया। उन्होंने सर्वदा यह दिखाने का प्रयत्न किया कि बौद्ध विचारधारा और औपनिषदिक विचारधारा में तत्वत: कोई विरोध नहीं है। जो विरोध किया जाता है वह अज्ञानमूलक है। गौड़पाद की भारतीय दर्शन को देन है। शंकराचार्य ने इसी समन्वय के मार्ग को अपनाकर अपना अद्वैत मत प्रतिष्ठापित किया पर उनका मूल गौड़पादीय दर्शन रहा। इसी कारण गौड़पाद अपना अविरोध दर्शन प्रतिष्ठापित करने के लिये ही बुद्ध को नमस्कार करते हैं अत: यह नमस्कार मंगलाचरण के रूप में नहीं ग्रंथ के प्रतिपाद्य विषय के रूप में स्वीकृत किया जाना चाहिए।\n\nऐसा प्रतीत होता है कि इस दर्शन में तर्क को उतना स्थान नहीं दिया गया है जितना साक्षात्कार और अनुभव को। योग का मार्ग ही प्रमुख मार्ग है अत: उस मार्ग में तर्कजन्य विरोध को कोई स्थान नहीं होना चाहिए। जैसे सिद्धों- गुंडुरिपा, सरहपा आदि- के नामों के अंत में \"पाद\" शब्द आता है उसी प्रकार गौड़पाद के नामांत में भी पाद शब्द का प्रयोग गौड़पाद के सिद्धों के सथ संबंध की ओर इंगित करता है। सरहपाद के दोहों तथा गौड़पाद की कारिकाओं में समानता भी दर्शनीय है। हो सकता है गौड़पाद बौद्ध और बौद्धेतर र्तकसंप्रदायों के बीच की कड़ी हों।\n\nइस कारिकाग्रंथ के अतिरिक्त सांख्यकारिका के ऊपर भाष्य भी गौड़पाद का माना जाता है। उत्तरगीताभाष्य, नृसिंहतापिनी उपनिषद् तथा दुर्गासप्तशती की टीका, सुभगोदय तथा श्रीविद्यारत्नसूत्र भी इनकी रचनाएँ कही जाती हैं।\n", "id": "165474", "title": "गौड़पाद"}
{"url": "https://hi.wikipedia.org/wiki?curid=165477", "text": "राशिदून ख़लीफ़ा\n\nखलीफ़ा राशिदून : (خلیفۃ راشدون) - रुष्द व हिदायत पाये खलीफ़ा। सुन्नी मुसलमानों के लिए पैगम्बर मुहम्मद की मृत्यु के बाद, सन् ६३२ से लकर सन् ६६१ के मध्य के खलीफ़ा (प्रधानों) को राशिदून या \"अल खलीफ़ उर्र-राशिदून\" (सही दिशा में चलते हुए) कहते हैं। कार्यकाल के अनुसार ये चार खलीफ़ा हैं। (इब्न माजा, अबी दाऊद) \n\nखलीफ़ा, इस्लाम का राजनैतिक तथा धार्मिक प्रधान होता था जिसकी नियुक्ति एक समिति द्वारा या उसके पूर्व के खलीफ़ा द्वारा होती थी। हसन को सन् ६६१ में खलीफ़ा बनाया गया था और उसी साल उनकी मृत्यु हो गई थी। कुछ सुन्नी मुसलमान उन्हें भी राशिदुन खलीफ़ा मानते हैं।\n\n", "id": "165477", "title": "राशिदून ख़लीफ़ा"}
{"url": "https://hi.wikipedia.org/wiki?curid=165481", "text": "लात्वियाई लात्स\n\nलात्स (बहुवचनः लाती, आईएसओ 4217 मुद्रा कोड: LVL या 428) लातविया की मुद्रा है। इसे लघु रूप में Ls के रूप में प्रदर्शित किया जाता है। लात्स 100 सेन्टामी (फ्रांसीसी सेंटाइम्स से एकवचनः सेन्टाइम्स, बहुवचन भी सेन्टीमी) से विभाज्य है।\n\nलात्स पहली बार 1922 में लातवियाई रूबलिस के स्थान पर एक लात्स = 50 रूबलिस की दर पर जारी किए गए थे। 1940 में लातविया के सोवियत संघ में विलय होने के बाद रूबल ने समान दर पर लात्स का स्थान ले लिया।\n\nसिक्के 1, 2, 5, 10, 20 और 50 सेन्टीमू, 1, 2 और 5 लाती मूल्यवर्ग में जारी किए गए थे। एक लात्स और उससे ऊपर मूल्य वर्ग के सिक्के चांदी के बने हुए थे।\n\n1922 से लातवियाई बैंकनोट 20, 25, 50, 100 और 500 लातू मूल्यवर्ग के जारी किए गए। इसके अलावा 10 लातू के नोट भी जारी किए गए, जो 500 रूबली नोट के ऊपर नए मूल्यवर्ग में मुद्रित थे। 1925 से सरकार ने 10 और 20 लातू मूल्यवर्ग के नोट जारी किए।\n\nलात्स 1993 में लातवियाई रूबलिस के स्थान पर एक लात्स = 200 रूबली की दर पर पुनः जारी किए गए, जिसे लातविया के स्वतंत्र होने के बाद कुछ समय के लिए इस्तेमाल किए गए।\n\nसिक्के 1 सेन्टाइम्स, 2 और 5 सेन्टीमी, 10, 20 और 50 सेन्टीमू और 1 लात्स और 2 लेटू मूल्यवर्ग में जारी किए गए। इसके अलावा संग्राहकों के लिए 2, 10, 20, 100 लाटू मूल्यवर्ग के सोने और चांदी के सिक्के हैं।\n\nलातविया एक मई 2004 से यूरोपीय संघ का और यूरोपीय संघ के आर्थिक और मौद्रिक संघ का सदस्य है, लेकिन संघ की तीसरे दौर को पूरा नहीं कर पाया है। लात्स ईआरएम II में है और केंद्रीय दर से 1% के अंदर स्थिर है। लातविया ने यूरो को आधिकारिक मुद्रा के रूप में 1 जनवरी 2008 को अपना लेने की पहले पहल योजना बनाई थी, लेकिन वहाँ 1 जनवरी 2013 से आधिकारिक तौर पर स्वीकृत किया गया।\n", "id": "165481", "title": "लात्वियाई लात्स"}
{"url": "https://hi.wikipedia.org/wiki?curid=165482", "text": "लातवियाई भाषा\n\nलातवियाई भाषा लातविया की आधिकारिक भाषा है। इसे कभी-कभी लैटिस भी कहा जाता है। लातविया और दुनिया के अन्य क्षेत्रों में करीबन 15 लाख लोगों द्वारा लातवियाई बोली जाती है। लातवियाई भाषा को बोलने वाले में ऐसे लोगों की संख्या बहुत ज्यादा है, जिनकी मातृभाषा लातवियाई नहीं है, क्योंकि लातविया सरकार ने ऐसी नीति बना कर रखी हुई है, कि आठ लाख जातीय अल्पसंख्यक लोगों में से 60 प्रतिशत लोग लातवियाई बोलते हैं। लातवियाई भाषा का प्रयोग लातविया में दिनों-दिन बढ़ रहा है।\n\nलातविया एक बाल्टिक भाषा है, जिसका लिथुयानियाई से करीब का संबंध है, हालांकि दोनों एक-दूसरे से नहीं मिलते हैं। लातवियाई पश्चिमी मुद्रण में 16वीं शताब्दी में मध्य में नजर आया, जब सेबेस्टियन मुन्स्टर की कास्मोग्राफिया यूनिवर्सालिस ने रोमन लिपि में प्रभु की प्रार्थना प्रकाशित की।\n", "id": "165482", "title": "लातवियाई भाषा"}
{"url": "https://hi.wikipedia.org/wiki?curid=165488", "text": "सांख्यकारिका\n\nसांख्यकारिका सांख्य दर्शन का सबसे पुराना उपलब्ध ग्रन्थ है। इसके रचयिता ईश्वरकृष्ण हैं। संस्कृत के एक विशेष प्रकार के श्लोकों को \"कारिका\" कहते हैं। सांख्यकारिकाओं का समय बहुमत से ई. तृतीय शताब्दी का मध्य माना जाता है। वस्तुत: इनका समय इससे पर्याप्त पूर्व का प्रतीत होता है।\n\nइसमें ईश्वरकृष्ण ने कहा है कि इसकी शिक्षा कपिल से आसुरी को, आसुरी से पंचाशिका को और पंचाशिका से उनको प्राप्त हुई। इसमें उन्होने सांख्य दर्शन की 'षष्टितंत्र' नामक कृति का भी उल्लेख किया है। सांख्यकारिका में ७२ श्लोक हैं जो आर्या छन्द में लिखे हैं। ऐसा अनुमान किया जाता है कि अन्तिम ३ श्लोक बाद में जोड़े गये (प्रक्षिप्त) हैं। \n\nसांख्‍यकारिका पर विभिन्न विद्वानों द्वारा अनेक टीकाएँ की गयीं जिनमें युक्तिदीपिका, गौडपादभाष्‍यम्, जयमंगला, तत्‍वकौमुदी, नारायणकृत सांख्‍यचन्द्रिका आदि प्रमुख हैं। सांख्यकारिका पर सबसे प्राचीन भाष्य गौड़पाद द्वारा रचित है। दूसरा महत्वपूर्ण भाष्य वाचस्पति मिश्र द्वार रचित सांख्यतत्वकौमुदी है। \n\nसांख्यकारिका का चीनी भाषा में अनुवाद ६ठी शती में हुआ। सन् १८३२ में क्रिश्चियन लासेन ने इसका लैटिन में अनुवाद किया। एच टी कोलब्रुक ने इसको सर्वप्रथम अंग्रेजीं में रूपान्तरित किया। \n\nसांख्यकारिका का आरम्भिक श्लोक इस प्रकार है-\n\nसांख्यकारिका, सांख्यदर्शन का बहुत ही महत्त्वपूर्ण प्रकरण ग्रन्थ है जिसने अत्यधिक लोकप्रियता प्राप्त की है। आज सांख्यदर्शन के जो ग्रन्थ प्राप्त होते हैं, उनमें व्याख्या-ग्रन्थ ही अधिक हैं। मूल ग्रन्थ तो केवल तीन ही प्राप्त होते हैं- सांख्यकारिका, तत्त्वसमास एवं सांख्यप्रवचनसूत्र। आज प्राप्त होने वाले सांख्यदर्शन के अन्य ग्रन्थ इन तीन मूल ग्रन्थों की ही टीका या व्याख्या के रूप में हैं। इन व्याख्या-ग्रन्थों में से अधिकांश ‘सांख्यकारिका’ की ही व्याख्याओं और इन व्याख्याओं की भी अनुव्याख्याओं के रूप में हैं। इस प्रकार ईश्वरकृष्ण की ‘सांख्यकारिका’ सांख्यदर्शन का प्रमुख प्रतिनिधि ग्रन्थ है। \n\nशङ्कर आदि आचार्यों ने ही नहीं, अपितु ईसा की चौदहवीं शताब्दी तक के आचार्यों ने ‘तत्त्वसमास’ या ‘सांख्यप्रवचनसूत्र’ को अपने ग्रन्थों में उद्धृत न कर ‘सांख्यकारिका’ को ही उद्धृत किया है। साथ ही पन्द्रहवीं शताब्दी में होने वाले अनिरुद्ध से पूर्व किसी ने इन सूत्र-ग्रन्थों की व्याख्या भी नहीं की, जबकि विभिन्न विद्वानों के द्वारा बहुत पहले से ही ‘सांख्यकारिका’ की व्याख्याएँ प्रस्तुत की जा रही हैं। अतः स्पष्ट है कि सांख्यदर्शन के आज उपलब्ध होने वाले उक्त तीन मूल ग्रन्थों - सांख्यकारिका, तत्त्वसमास एवं सांख्य-प्रवचनसूत्र- में से ‘सांख्यकारिका’ प्राचीनतम है। चूंकि शंकर आदि आचार्यों के द्वारा इसे उद्धृत किया जाता रहा है, अतः यह भी स्पष्ट है कि यह सांख्यदर्शन की एक प्रामाणिक कृति मानी जाती रही है। \n\nसांख्यकारिकाकार ईश्वरकृष्ण ने यह घोषणा भी की है कि सांख्य के प्रथम आचार्य परमर्षि कपिल ने जो ज्ञान अपने शिष्य आसुरि को दिया, उसे आसुरी ने अपने शिष्य पंचशिख को दिया, पंचशिख ने उसे विस्तृत किया और फिर उसके बाद शिष्य-परम्परा से प्राप्त-उसी विस्तृत ज्ञान को संक्षिप्त रूप से उन्होनें सांख्यकारिका की सत्तर कारिकाओं में प्रस्तुत कर दिया है। इस घोषणा से सांख्यकारिका की रूप में प्रामाणिकता स्पष्ट होती है कि इसमें सांख्य के परम्परागत ज्ञान को प्रस्तुत किया गया है। कहना न होगा कि इस ज्ञान और प्रामाणिकता के अनुरूप ही इस ग्रन्थ को दार्शनिक क्षेत्र में परम सम्मान प्राप्त हुआ है।\n\nसांख्यकारिका को इसकी रचना के बाद से ही लोकप्रियता एवं प्रामाणिकता प्राप्त हुई कि प्रायः तभी से इसकी व्याख्याओं या टीकाओं की परम्परा चल पड़ी। इसकी सर्वप्राचीन वृत्ति माठर वृत्ति है। इस वृत्ति के रचयिता आचार्य माठर सम्राट् कनिष्क के काल में वर्तमान माने जाते हैं। इस प्रकार यह वृत्ति प्रथम शताब्दी ईसवी की रचना मानी जाती है। कालक्रम से माठरवृत्ति के बाद सांख्यकारिका की दूसरी प्रमुख व्याख्या गौडपादभाष्य मानी जाती है। विद्वानों का बहुमत इसके रचयिता गौडपाद को माण्डूक्यकारिका के रचयिता एवं अद्वैत वेदान्त के आचार्य गौडपाद से भिन्न मानने के पक्ष में हैं। सांख्यकारिका के व्याख्याकार गौडपाद का समय प्रायः ईसा की षष्ठ शताब्दी माना जाता है। कुछ विद्वान् ईसा की सप्तम शताब्दी मानते हैं। माठरवृत्ति और गौडपाद-भाष्य में बहुत से अंशों में साम्य के दर्शन होते हैं। गौडपादभाष्य संक्षिप्त होते हुए भी गम्भीर है।\n\nसांख्यकारिका की ‘युक्तिदीपिका’ टीका भी प्राचीन टीकाओं में से एक है। इसके रचयिता का नाम अज्ञात है। इसमें प्राचीन सांख्याचार्यों के विभिन्न सिद्धान्तों का उल्लेख किया गया है। फलतः इस टीका से सांख्य-सिद्धान्तों की पर्याप्त जानकारी प्राप्त होती है। चूंकि इसमें वसुबंधु एवं दिङ्नाग आदि बौद्ध आचार्यों के मतों का उल्लेख है और साथ ही मीमांसकों में शबरस्वामी का निर्देश होते हुए कुमारिल या प्रभाकर का निर्देश नहीं है, अतः प्रतीत होता है कि यह उक्त बौद्ध आचार्यों से बाद की और कुमारिल से पूर्व की रचना है। कुमारिल का समय ईसा की सप्तम शताब्दी का अन्त और अष्टम शताब्दी का पूर्वार्ध माना जाता है, अतः बहुत सम्भव है कि युक्ति-दीपिका ईसा की सप्तम शताब्दी के पूर्वार्ध की रचना है। शंकराचार्य द्वारा विरचित ‘जयमंगला’ टीका भी सांख्यकारिका की प्रसिद्ध टीका है। विद्वानों का मत है कि यह टीका वाचस्पति मिश्र से पूर्व की रचना है, क्योंकि ऐसा प्रतीत होता है कि ‘सांख्यतत्त्वकौमुदी’ में कुछ स्थलों पर इसके प्रतिपाद्यों का निर्देश या अनुसरण किया गया है।\n\nआचार्य वाचस्पति मिश्र की ‘सांख्यतत्त्वकौमुदी’ टीका सांख्यकारिका की सर्वाधिक प्रसिद्ध टीका है। इसने दार्शनिक जगत् में पर्याप्त ख्याति एवं लोकप्रियता प्राप्त की है। इस टीका में सांख्यकारिका के प्रतिपाद्य विषय को पूर्णतः उद्घाटित करने का प्रयत्न किया गया है।\n\n\n", "id": "165488", "title": "सांख्यकारिका"}
{"url": "https://hi.wikipedia.org/wiki?curid=165489", "text": "लेबनानी पाउंड\n\nलेबनानी पाउंड लेबनान की आधिकारिक मुद्रा है, यह सौ पियास्त्रे से विभाजित है, लेकिन मुद्रा स्फीति की वजह से यह चलन से बाहर है। प्रथम विश्व युद्ध से पहले ओटोमन लीरा इस्तेमाल किया जाता था। ओटोमन साम्राज्य के पतन के बाद 1918 में मिस्री पाउंड का चलन शुरू हो गया। सीरिया और लेबनान पर फ्रांस के नियंत्रण के बाद दोनों देशों के लिए एक नई मुद्रा सीरियन पाउंड जारी किया गया, जो फ्रांसीसी फ्रेंक से जुड़ा हुआ था। लेबनान ने 1924 से स्वयं के सिक्के और 1925 से स्वयं के बैंकनोट जारी किए। 1939 में लेबनान की मुद्रा आधिकारिक तौर पर सीरिया की मुद्रा से अलग हो गई। 1941 में फ्रांस पर नाजी जर्मनी के कब्जे के बाद फ्रांक से मुद्रा का संबंध टूट गया, लेकिन युद्ध की समाप्ति के बाद फिर से जुड़ गया, लेकिन आखिरकार 1949 में यह मुद्रा इकाई स्वतंत्र हो गई।\n", "id": "165489", "title": "लेबनानी पाउंड"}
{"url": "https://hi.wikipedia.org/wiki?curid=165496", "text": "संयुक्त राष्ट्र व्यापार और विकास सम्मेलन\n\nसंयुक्त राष्ट्र व्यापार और विकास सम्मेलन (अंग्रेज़ी:यूनाइटेड नेशंस कॉन्फ्रेन्स ऑन ट्रेड एण्ड डवलपमेंट) संयुक्त राष्ट्र संघ की एक संस्था है। इसकी स्थापना १९६४ में की गयी थी। यह संस्था व्यापार, निवेश और विकस के मुद्दों से संबंधित उद्देश्य को लेकर चलती है। \n\n", "id": "165496", "title": "संयुक्त राष्ट्र व्यापार और विकास सम्मेलन"}
{"url": "https://hi.wikipedia.org/wiki?curid=165506", "text": "प्रेम धवन\n\nहिन्दी फिल्मों के मशहूर गीतकार प्रेम धवन का जन्म 13 जून 1923 को अम्बाला में हुआ और लाहौर में स्नातक की शिक्षा पूरी की। आपने हिन्दी फिल्मों के लिये कई मशहूर गीत लिखे। प्रेम धवन ना केवल गीतकार थे, वरन आपने हिन्दी फिल्मों के लिये कुछ फिल्मों में संगीत दिया, नृत्य निर्देशन किया और अभिनय तक किया।\nप्रेम धवन ने पंरवि शंकर से संगीत एवं पं.उदय शंकर से नृत्य की शिक्षा ली। भारत सरकार ने प्रेम धवन को 1970 में पद्‍मश्री पुरस्कार से सम्मानित किया। \nआपका देहांत 7 मई 2001 को हुआ। \nजिद्दी 1948\n\nचंदा रे जा रे जारे लता मंगेशकर \n\nशहीद 1965\n\nए वतन, ए वतन- हमको तेरी कसम मो. रफी \n\nसरफ़रोशी की तमन्ना अब हमारे दिल में है मो. रफी, मन्ना डे,राजेन्द्र भाटिया\n\nपगड़ी सम्भाल जट्टा मो. रफी\n\nजोगी तेरे प्यार में लता मंगेशकर\n\nमेरा रंग दे बसंती चोला मुकेश, महेन्द्र कपूर, राजेन्द्र भाटिया\n\nपवित्र पापी 1970\n\nतेरी दुनिया से होके मजबूर चला किशोर कुमार\n\nशहीद (1965)\n\nरात के अंधेरे में (1969)\n\nपवित्र पापी (1970)\n\nइस कड़ी को क्लिक कर देखिये कि वे कितने कुशल नर्तक भी थे मोहे छेड़ गयो सिंगार 1949", "id": "165506", "title": "प्रेम धवन"}
{"url": "https://hi.wikipedia.org/wiki?curid=165510", "text": "ब्रह्म मुद्रा\n\nब्रह्म मुद्रा योग की एक अत्यंत महत्वपूर्ण मुद्रा है। यह योग की लुप्त हुई क्रियाओं में से एक है और इसके बारे में बहुत कम ज्ञान उपलब्ध है। इसके अंतर्गत ब्रह्ममुद्रा के तीन मुख और भगवान दत्तात्रेय के स्वरूप को स्मरण करते हुए कोई साधक तीन दिशाओं में अपना सिर घुमाता है। इसी कारण इसे ब्रह्ममुद्रा कहा जाता है। यह मुद्रा गर्दन के लिए विशेष लाभदायक तो है ही, और जन साधारण लोगों के लिए जबकि लोग अनिद्रा, तनाव, मानसिक अवसाद जैसे रोगों से ज्यादा घिर रहे हैं एक अचूक उपाय है। \n\nब्रह्म मुद्रा में कमर सीधी रखते हुए पद्मासन में बैठना होता है। वैसे वज्रासन या सिद्धासन में भी बैठा जा सकता है। फिर अपने हाथों को घुटनों पर और कंधों को ढीला छोड़कर गर्दन को धीरे-धीरे दस बार ऊपर-नीचे करना होता है। सिर को पीछे की झुकने देते हैं। गर्दन को चलाते समय श्वास क्रिया को सामान्य रूप से चलने देते हैं और आंखें खुली रखते हैं। इस के साथ ही गर्दन को झटका दिए बिना दाएं-बाएं भी बारी-बारी से चलाना होता है। \n\nठोड़ी कंधे की सीध में रखते हैं। दाएं-बाएं दस बार गर्दन घुमाने के बाद पूरी गोलाई में यथासंभव गोलाकार घुमाकर इस क्रम में कानों को कंधों से छुआते हैं। इसी का अभ्यास लगातार करने को ब्रह्ममुद्रा योग कहा जाता है। इसके चार से पांच चक्र तक किये जा सकते हैं। यह मुद्रा करते हुए ध्यान रखना चाहिये कि मेरुदंड पूर्ण रूप से सीधा रहना चाहिये। इसके अलावा जिस गति से गर्दन ऊपर जाये, उसी गति से गर्दन नीचे भी लानी चाहिये। सर्वाइकल स्पॉन्डिलोसिस या अवटु ग्रंथि की निम्नसक्रियता तथा अतिसक्रियता (थायरॉयड) के रोगियों को ध्यान रखना चाहिये कि वे ठोड़ी को ऊपर की ओर दबायें। गर्दन को नीचे की ओर ले जाते समय कंधे न झुकायें, कमर, गर्दन व कंधे सीधे रखें। गले या गर्दन का कोई गंभीर रोग होने पर चिकित्सक की सलाह के बाद ही अभ्यास करें।\n\nब्रह्ममुद्रा योग करने से आवश्यकता से अधिक नींद आने या नींद न आने की समस्या दूर होती है। ध्यान या साधना और अपने काम में मन लगने लगता है और आलस्य भी कम होता जाता है। अध्ययन करने वाले छात्रों के लिए यह विशेष लाभदायक होता है, क्योंकि इससे पढ़ाई की थकान दूर होती ह और आंखों की कमजोरी भी दूर होती है। इससे चक्कर नहीं आते। जिन्हें ज्यादा सपने आते हैं उन्हें इससे विशेष लाभ होता है तथा बदलते मौसम के सर्दी-जुकाम और खांसी से छुटकारा भी मिलता है।\n\n", "id": "165510", "title": "ब्रह्म मुद्रा"}
