{"url": "https://hi.wikipedia.org/wiki?curid=183900", "text": "बढ़ई\n\nलकड़ी का काम करने वाले लोगों को बढ़ई या 'काष्ठकार' (Carpenter) कहते हैं। इस आधुनिक समाज के विकास का श्रेय इस जाति को जाता है।इनकी संख्या भारत मे लगभग 6% से 8 % के आस पास है घर मकान आफिस नयी शोध सभी इसी समाज कि देन है, लेकिन राजनैतिक इच्छा शक्ति के अभाव मे पतन होता गया। यह जाति प्राचीन काल से समाज के प्रमुख अंग रहे हैं। घर की आवश्यक काष्ठ की वस्तुएँ बढ़ई जाति द्वारा बनाई जाती हैं। इन वस्तुओं में चारपाई, तख्त, पीढ़ा, कुर्सी, मचिया, आलमारी, हल, चौकठ, बाजू, खिड़की, दरवाजे तथा घर में लगने वाली कड़ियाँ, समाज कि हर एक आधुनिक वस्तु इसी समाज का देन है। \nबढई एक ऐसी जाति है जो देश के हर प्रदेशों जिलों गांव शहर में बहुसंख्यक जाति के रूप मे निवास करते है। , इनकी संख्या देश भारत मे लगभग 6% से 8 % के आस पास है। बढई जाति के लोग रोजगार मे विश्वास करते हैं ,और अपने साथ अनेकों समाज, समुदाय को भी रोजगार उपलब्ध कराते हैं। अविष्कारों व रचनाओ के धनी है बढई जाति (समाज ) जिनको बढई समाज के नामों से पुकारा जाता है। दुनिया में इस समाज के अविष्कार का ही हर एक आदमी नकल करके ही कला को हासिल करता है। बढई समाज के लोगो और घर में जन्मे बच्चे , बच्चे तक को पैदाइशी इंजीनियर कहा जाता है। बढई समाज जन्मजात ही अविष्कारक है, 5000' वर्ष पूर्व में यही जाति ब्राहमण होती थी। लेकिन उस समय कुछ शत्रुओं के छल कपट से इस जाति के साथ बहुत बडा धोखा देने के बाद। अत्याचार और नाईंसाफी करके राज्यों से जंगल में रहने को मजबूर कर दिया गया। जिससे बाद में रोजी रोटी चलाने के लिए जंगलो से लकडिय़ों के सहारे अपनी जीवन पोषण करने पर मजबूर हो गये। \n\nइनको अलग अलग प्रदेश में अलग अलग नामों से जाना जाता है \n\nउत्तर प्रदेश में बढई, शर्मा, \n\nबिहार, बढई, शर्मा, मिस्त्री \n\nझारखंड में ठाकुर, राणा, शर्मा \n\nउत्तराखंड में धीमान \n\nहरियाणा में जांगडा, धीमान\n\nपंजाब में रामगढीया, तेहखान, \n\nराजस्थान में जांगडा , जंगिड \n\nगुजरात में मिस्त्री, गजजर \n\nमध्यप्रदेश में गौड, मालवीया, सुथार, बढई, विश्वकर्मा \n\nहिमाचल प्रदेश में धीमान \n\nउडीसा में मोहराना, महराना \n\nमहाराष्ट्र में सुतार, सुथार, बढई, \n\nछत्तीसगढ में विश्वकर्मा , शर्मा, बढई \n\nनेपाल में शर्मा , बढई \n\nकोलकाता में शर्मा , बढई \n\nइत्यादि के नामों से जाने जाते हैं। \n\nपरिचय\n\nभारत में वर्णव्यवस्था बहुत प्राचीन काल से चल रही है। अपने कार्य के अनुसार ही जातियों की उत्पत्ति हुई है। लोहे के काम करनेवाले लोहार तथा लकड़ी के काम करने वाले 'बढ़ई' कहलाए। प्राचीन व्यवस्था के अनुसार बढ़ई जीवन निर्वाह के लिए वार्षिक वृत्ति पाते थे। इनको मजदूरी के रूप में विभिन्न त्योहारों पर भोजन, फसल कटने पर अनाज तथा विशेष अवसरों पर कपड़े तथा अन्य सहायता दी जाती थी। इनका परिवार काम करानेवाले घराने से आजन्म संबंधित रहता था। आवश्यकता पड़ने पर इनके अतिरिक्त कोई और व्यक्ति काम नहीं कर सकता था। पर अब नकद मजदूरी देकर कार्य कराने की प्रथा चल पड़ी है।\n\nये लोग विश्वकर्मा भगवान की पूजा करते हैं। इस सुअवसर पर ये अपने सभी यंत्र, औजार तथा मशीन साफ करके रखते हैं। घर की सफाई करते हैं। हवन इत्यादि करते हैं। कहते हैं, ब्रह्मा ने सृष्टि की रचना की तथा विश्वकर्मा ने शिल्पों की। प्राचीन काल में उड़न खटोला, पुष्पक विमान, उड़नेवाला घोड़ा, बाण तथा तरकस और विभिन्न प्रकार के रथ इत्यादि का विवरण मिलता है जिससे पता चलता है कि काष्ठ के कार्य करनेवाले अत्यंत निपुण थे। \n\nइनकी कार्यकुशलता वर्तमान समय के शिल्पियों से ऊँची थी। पटना के निकट बुलंदी बाग में मौर्य काल के बने खंभे और दरवाजे अच्छी हालत में मिले है, जिनसे पता चलता है कि प्राचीन काल में काष्ठ शुष्कन तथा काष्ठ परिरक्षण निपुणता से किया जाता था। भारत के विभिन्न स्थानों पर जैसे वाराणसी में लकड़ी की खरीदी हुई वस्तुएँ, बरेली में लकड़ी के घरेलू सामान तथा मेज, कुर्सी, आलमारी इत्यादि सहारनपुर में चित्रकारीयुक्त वस्तुएँ, मेरठ तथा देहरादून में खेल के सामान, श्रीनगर में क्रिकेट के बल्ले तथा अन्य खेल के सामान, मैनपुरी में तारकशी का काम, नगीना तथा धामपुर में नक्काशी का काम, रुड़की में ज्यामितीय यंत्र, लखनऊ में विभिन्न खिलौने बनते तथा हाथीदाँत का काम होता है।\n\nवर्तमान समय में बढ़ईगिरी की शिक्षा आधुनिक ढंग से देने के लिए बरेली तथा इलाहाबाद में बड़े बड़े विद्यालय हैं, जहाँ इससे संबंधित विभिन्न शिल्पों की शिक्षा दी जाती हैं। बढ़ई आधुनिक यंत्रों के उपयोग से लाभ उठा सकें, इसके लिए गाँव गाँव में सचल विद्यालय भी खोले गए हैं।\n\n", "id": "183900", "title": "बढ़ई"}
{"url": "https://hi.wikipedia.org/wiki?curid=183901", "text": "बदरीनाथ भट्ट\n\nBadrinath Temple , Uttarakhand.jpg\n\nबदरीनाथ भट्ट (संवत् 1948 वि. की चैत्र शुक्ल तृतीया - 1 मई सन् 1934) हिन्दी के साहित्यकार, पत्रकार एवं भारत के स्वतंत्रता संग्राम सेनानी थे।\n\nश्री बदरीनाथ भट्ट का जन्म आगरे के गोकुलपुरा नामक मुहल्ले में संवत् 1948 वि. की चैत्र शुक्ल तृतीया को हुआ था। आपके पिता पं॰ रामेश्वर भट्ट हिंदी के प्रसिद्ध विद्वान् थे। घर पर अध्ययन करने के पश्चात् आगरा कालेज से आपने दसवीं कक्षा पास की। अध्ययन के अतिरिक्त आप फुटबाल तथा क्रिकेट के भी अच्छे खिलाड़ी थे।\n\nस्वदेशी आंदोलनों का भट्टजी पर व्यापक प्रभाव पड़ा और वह देशभक्ति की ओर उन्मुख हो गए। सन् 1911 ई. में इन्होंने प्रयाग विश्वविद्यालय से बी. ए. की परीक्षा पास की। आपने डिग्री लेने के पश्चात् एक वर्ष तक कानून का भी अध्ययन किया परंतु उस ओर इनका मन अधिक नहीं रमा। आप बलवंत राजपूत कालेज में अध्यापक हो गए और आपने हिंदी में लिखना पढ़ना प्रारंभ कर दिया। आगरा नागरीप्रचारिणी सभा के प्रमुख कार्यकर्ता के रूप में भी आपने कार्य किया। इसी समय आपकी मैत्री पं॰ सत्यनारायण कविरत्न से हुई। आचार्य महावीरप्रसाद द्विवेदी के प्रोत्साहन से आपने \"सरस्वती\" में भट्ट जी के साहित्यिक लेख तथा \"मर्यादा\" और \"प्रताप\" में आपके राजनीतिक लेख प्रकाशित होते थे। आपका हास्य और व्यंग्य बड़ा मर्मस्पर्शी होता था। \"प्रताप\" में आप गोलमालकारिणी सभा की कार्यवाही तथा आगरे से प्रकाशित होनेवाले \"सैनिक\" में हलचलकारिणी सभा के अंतर्गत हास्य तथा व्यंग लिखा करते थे।\n\nअंधविश्वास और भाषा विषयक दकियानूसी विचारवाले व्यक्तियों की इन्होंने सदैव ही खबर ली। यह खड़ी बोली के समर्थक थे और ब्रजभाषा के प्रेमी। इसी समय इन्हें संगीत की रुचि हुई। इन्होंने आगरे के प्रसिद्ध गायक गुलाम अब्बास से संगीत की शिक्षा प्राप्त की। संगीत की शिक्षा का उपयोग इन्होंने गीत लिखने में किया है। भट्ट जी के समय में पारसी थियेट्रिकल कंपनियों का बोलबाला था। पारसी रंगमंच के लिए लिखे गए नाटकों का स्तर बहुत ही नीचा था। हिंदी का अपना रंगमंच हो, यह इस मत के पक्षपाती थे। इन्होंने शुद्ध हिंदी में 'कुरु-वन-दहन' नामक नाटक (रामभूषण प्रेस, आगरा से प्रकाशित) का निर्माण किया। इस नाटक का हिंदी जगत् में स्वागत हुआ। उत्साहित होकर भट्ट जी ने अन्य नाटकों एवं प्रहसनों की रचना की। सन् 1916 ई. में द्विवेदी जी की आज्ञा से आप इंडियन प्रेस, प्रयाग में कार्य करने के लिए चले गए। इंडियन प्रेस में रहकर भट्ट जी ने वहाँ के हिंदी विभाग के अनेक सुधार किए और बालकों के लिए एक सचित्र मासिक \"बालसखा\" का संपादन कराया। बाल साहित्य संबंधी यह पत्रिका हिंदी जगत् में महत्वपूर्ण है। 1918 ई. में प्रयाग में कुंभ पड़ा। इस अवसर पर भट्ट जी की भेंट साधु-संतों से हुई और इसका इनके जीवन पर व्यापक प्रभाव पड़ा। इनकी रहन-सहन में सरलता आ गई और वेदांत के अध्ययन की ओर इनकी अभिरुचि हुई। अस्वस्थ रहने और नेत्रकष्ट के कारण 1919 में इन्होंने इंडियन प्रेस का कार्य छोड़ दिया। प्रयाग से नौकरी छोड़ आपने देशाटन किया। आगरे आकर \"सुधारक\" पत्र का संपादन किया।\n\nसन् 1922 में लखनऊ विश्वविद्यालय की स्थापना हुई और भट्ट जी हिंदी के प्रथम प्राध्यापक होकर लखनऊ आए। लखनऊ में ही उनका शेष जीवन व्यतीत हुआ। लखनऊ में भट्ट जी का संपर्क \"माधुरी\" संपादक मुंशी प्रेमचंद, पं॰ कृष्णविहारी मिश्र तथा पं॰ रूपनारायण पांडेय से हुआ। माधुरी में प्राय: आपकी समालोचनाएँ छपती थीं। 1 मई सन् 1934 ई. को आपका स्वर्गवास हो गया। भट्ट जी का जीवन दृढ़ संकल्प तथा आत्मसम्मान के भाव से ओतप्रोत था। वह मनुष्य पहले थे, कवि नाटककार और आलोचक बाद में।\n", "id": "183901", "title": "बदरीनाथ भट्ट"}
{"url": "https://hi.wikipedia.org/wiki?curid=183902", "text": "बद्धान्त्र\n\nअन्नमार्ग लगभग 25 फुट लंबी एक नली है जिसका कार्य खाद्यपदार्थ को इकट्ठा करना, पचाना, सूक्ष्म रूपों में विभाजित कर रक्त तक पहुँचा देना एवं निरर्थक अंश को निष्कासित करना है। बद्धांत्र (Intestinal obstructions) वह दशा है जब किसी कारणवश आंत्रमार्ग में रुकावट आ जाती है। इससे उदर शूल, वमन तथा कब्ज आदि लक्षण प्रकट होते हैं। उचित चिकित्सा के अभाव में यह रोग घातक सिद्ध हो सकता है।\n\n(1) सिकुड़न (stricture) - दो प्रकार का होता है : जन्मजात और अर्जित। \n\n(2) बाह्य पदार्थ - आंत्रमार्ग में जब मल जम जाने या पित्त की थैली की अष्टि (stone) के कारण रुकावट हो।\n\n(3) बाहरी दबाव - उदर के भीतर जब किसी अर्बुद के दबाव के कारण आंत्रमार्ग के कारण आंत्रमार्ग अवरुद्ध हो जाए।\n\n(4) आसंजक बंध - इसमें बंध शल्यक्रिया अथवा उंडुक, पित्ताशय आदि के प्रदाह के कारण उत्पन्न होते हैं।\n\n(5) हर्निया या आँत उतरना - इसमें आंत्र का कुछ हिस्सा वंक्षण, आंत्र योजनी, मध्यच्छद या किसी अन्य छिद्र द्वारा बाहर आ जाता है तथा छिद्र की कसावट के कारण वापस नहीं जा पाता।\n\n(6) ऐंठन - आंत्र का कुछ हिस्सा जब अपनी आंत्रयोजनी पर ही ऐंठ जाए तथा आंत्रमार्ग अवरुद्ध हो जाए। इसे बालवुलस (volvulus) कहते हैं।\n\n(7) अंतराधान (Intussusception) - जब छोटी आंत्र का एक हिस्सा किसी कारणवश अपने पास के हिस्से के भीतर घुस जाए।\n\n(8) अन्य कारण - उपर्युक्त कारणों के अतिरिक्त भी कुछ जन्मजात या अर्जित कारण बद्धांत्र उत्पन्न कर सकते हैं।\n\n(9) इलियस (Ileus) - इस दशा में किसी स्नायुरोग अथवा लवण असंतुलन, जैसे पोटैशियम क्लोराइड या सोडियम की कमी के कारण आंत्र की गति रुक जाती है।\n\n(10) रक्तसंचार में रुकावट - आंत्रशिरा अथवा धमनी में रक्त जम जाने से आंत्र कार्य करना बंद कर देता है।\n\nबद्धांत्र के लक्षण एवं चिह्न रुकावट के कारणों, स्थान और समय पर निर्भर करते हैं। यदि इस रुकावट के साथ ही रक्तसंचार भी रुक गया है, तो उसे स्ट्रैंगुलेटेड या रक्तावरोध बद्धांत्र कहते हैं।\n\nसर्वप्रथम पेट में रुक रुक कर शूल होता है। पेट में गुड़गुड़ाहट सुनाई पड़ सकती है। आंत्र ध्वनि तीव्र हो जाती है। ऊपरी आंत्र की रुकावट में वमन जल्दी प्रारंभ होता है, निचले भाग की रुकावट में बाद में। अधिक वमन होने से रक्त से जल तथा लवण निकल जाते हैं जिससे जिह्वा सूखती है, आँखें धँस जाती हैं, नाड़ी की गति तीव्र हो जाती है, तथा स्पर्श मुश्किल से महसूस होता है, त्वचा की संकुचनशीलता कम हो जाती है।\n\nनिचली आंत्र की रुकावट में पेट का फूलना अधिक होता है, क्योंकि वायु तथा जल वमन द्वारा नहीं निकल पाते। पेट पर अँगुली रखकर दूसरे हाथ की अँगुली से ठोकने से वायु का पता लगता है। ऐक्स-रे द्वारा भी आंत्र की रुकावट का पता लग सकता है।\n\nकब्जियत बद्धांत्र का विशेष लक्षण है, ऐसी कब्जियत जिसमें अपान वायु तक न निकले।\n\nरक्तावरोध होने पर ठंडी चिपचिपी त्वचा, तीव्र किंतु हल्की नाड़ी, सूखी गंदी जिह्वा, रक्ताभार में कमी, लगातार दर्द आदि लक्षण भी मिलते हैं। अधिक देर तक रक्तावरोध होने से आंत्र का उतना हिस्सा निर्जीव हो जाता है। उदर के स्पर्श से अत्यंत पीड़ा होती है।\n\nचिकित्सा प्रारंभ करने के पूर्व तीन बातों का उत्तर पा लेना आवश्यक है : \n\n(1) क्या बद्धांत्र है? (2) क्या रक्तावरोध भी है? तथा (3) रुकावट किस स्थान पर है?\n\nचिकित्सा का उद्देश्य रुकावट दूर कर आंत्रमार्ग को बनाए रखना है। इसके लिए शल्यक्रिया की आवश्यकता पड़ती है किंतु जब अत्यधिक वमन के कारण शरीर से जल तथा लवण निकल जाते हैं तब पहले शिरा में नमकयुक्त जल पर्याप्त मात्रा में इंजेक्शन द्वारा पहुँचाना आवश्यक है।\n\nवमन तथा पेट फूलना रोकने के लिए रबर की लंबी नली, जैसे राइल्स ट्यूब, नाक या मुँह द्वारा आमाशय के भीतर पहुंचा दी जाती है तथा इसमें से पिचकारी द्वारा द्रव खींचकर बाहर निकालते हैं।\n\nपहले बद्धांत्र की चिकित्सा के लिए लंबी रबर की नली मुँह द्वारा आमाशय तथा उसके आगे क्षुद्रांत्र में डाली जाती थी और उसमें से वायु तथा द्रव पदार्थ बाहर निकाले जाते थे। किंतु इसमें कई घंटे लग जाते हैं तथा सफलता निश्चित नहीं होती।\n\nशल्यक्रिया द्वारा रोगी को बेहोश करने के बाद उदर खोला जाता है तथा वहाँ रुकावट का जो कारण मिलता है, उसे दूर किया जाता है। ऐंठन ठीक की जाती है, आसंजक बंध काटा जाता है। यदि रक्तावरोध के कारण आंत्र का कुछ हिस्सा निर्जीव हो जाता है, तो उसे भी काटकर बाहर निकालना पड़ता है तथा दोनों सिरों को जोड़ दिया जाता है। शिरा में आवश्यकता पड़ने पर अतिरिक्त रक्त भी दूसरे स्वस्थ-व्यक्ति से लेकर पहुँचाया जाता है।\n\n", "id": "183902", "title": "बद्धान्त्र"}
{"url": "https://hi.wikipedia.org/wiki?curid=183904", "text": "कोरेगांव की लड़ाई\n\nभिमा कोरेगांव की लड़ाई १ जनवरी १८१८ इसवी में पुणा (पुणे) स्थित कोरेगाव गांव में भिमा नदी के पास उत्तरी पू्र्वी में हुई थी। पेशवा बाजीराव के मराठा साम्राज्य में अस्पृश्यता चरमसिमा पर पोहोचकर उसका कठोर पालन किया जा रहा था, इसलिए महार लोग उनके विरोध में युद्ध में खडे हुए थे। यह लड़ाई महार और मराठा सैनिकों के बिच लड़ी गई थी। अंग्रेजों की तरफ ५०० लड़ाके, जिनमें ४५० महार सैनिक थे और पेशवा बाजीराव द्वितीय के २८,००० मराठा सैनिक थे, मात्र ५०० महार सैनिकों ने पेशवा की शक्तिशाली २८ हजार मराठा फौज को हरा दिया था। महार सैनिकों को उनकी वीरता और साहस के लिए सम्मानित किया गया और उनके सन्मान में भीमा कोरेगांव में स्मारक भी बनवाया जिनपर महारों के नाम लिखे गए। ब्रिटिश रेजिडेंट की अधिकारिक रिपोर्ट के अनुसार इसे नायकत्व वाला कर्त्य कहा गया और सैनिकों के अनुशासित और समर्पित साहस और स्थिरता की तारीफ की गई।\n\nयह युद्ध बहुत ही महत्त्व का था। प्रथम अंग्रेजो की छोटी सी टुकड़ी ने पेशवा को हरा दिया जिसने पेशवा साम्राज्य का सफाया करने में मदद की। दूसरा अछूत महारो को अपनी वीरता दिखा जाती बंधन को तोड़ने का मौका।\n\nमहाराष्ट्र के बौद्ध और महार समूह हर वर्ष १ जनवरी को अपने पुरखो नमन करने भीमा कोरगांव जाते है यह दिन वे शौर्य दिवस के रूप में मनाते है।\n\nडॉ॰ बाबासाहेब आंबेडकर भी हर साल १ जनवरी को भीमा कोरेगांव जाते थे।\n\n", "id": "183904", "title": "कोरेगांव की लड़ाई"}
{"url": "https://hi.wikipedia.org/wiki?curid=183905", "text": "बल्देव विद्याभूषण\n\nबल्देव विद्याभूषण गौणीय वैष्णव सम्प्रदाय के प्रसिद्ध आचार्य थे। इनका समय सं. 1750 से सं. 1840 के मध्य है। इन्होने बहुत सी टीकाएँ तथा मौलिक रचनाएँ प्रस्तुत कर चैतन्यसाहित्य की विशेष सेवा की है। \n\nइनका जन्म उड़ीसा के अंतर्गत बालेश्वर जिला के रेमुना के पास एक ग्राम में हुआ। चिल्का झील के तटस्थ एक बस्ती में इन्होंने शिक्षा प्राप्त की तथा वेदाध्ययन के लिए महीशुर गए। इसी समय इन्होंने माध्व संप्रदाय में दीक्षा ली। इसके अनंतर संन्यास ग्रहण कर पुरी गए और वहाँ के पंडितसमाज को परास्त किया। रसिकानंद प्रभु के प्रशिष्य श्री राधादामोदर से षटसंदर्भ पढ़कर उन्हीं के शिष्य हो गए। विरक्त वैष्णव होने पर गोविंददास नाम हुआ। पुरी से नवद्वीप होते हुए यह वृंदावन चले आए और वहाँ भक्ति-रस-तत्व की शिक्षा ली। उस समय वृंदावन जयपुर नरेश जयसिंह द्वितीय के प्रभावक्षेत्र में था, जिन्हें गौड़ीय संप्रदाय के विरुद्ध यह कहकर भड़का दिया गया कि यह मत अवैदिक था। इस पर जयपुर में वैष्णव समाज बुलाया गया। इन्होंने स्वसंप्रदाय तथा परकीयावाद को वेदानुकूल प्रतिपादित किया और ब्रह्मसूत्र पर गोविंद भाष्य प्रस्तुत किया। गलता में गोपाल विग्रह प्रतिष्ठापित किया, जो मंदिर आज भी वर्तमान है। \n\n", "id": "183905", "title": "बल्देव विद्याभूषण"}
{"url": "https://hi.wikipedia.org/wiki?curid=183908", "text": "मैंडी मूर\n", "id": "183908", "title": "मैंडी मूर"}
{"url": "https://hi.wikipedia.org/wiki?curid=183923", "text": "अंतर्राष्ट्रीय कृषि विकास कोष\n\nअंतर्राष्ट्रीय कृषि विकास कोष (अंग्रेज़ी:\"इंटरनेशनल फ्ण्ड फ़ॉर एग्रीकल्चर डवलपमेंट\") संयुक्त राष्ट्र की एक विशिष्ट संस्था है। इसकी स्थापना १९७४ की विश्व खाद्य सम्मेलन के परिणामस्वरूप १९७७ में अंतर्राष्ट्रीय वित्तीय संस्थान के रूप में की गई थी। इस संस्था का मुख्य उद्देश्य विकासशील राष्ट्रों में ग्रामीण क्षेत्रों की गरीबी का निवारण करना है। विश्व की कुल गरीब जनसंख्या का ७५% विकासशील राष्ट्रों के ग्रामीण क्षेत्रों में निवास करता है, फिर भी उनके पास कुल आधिकारिक विकास सहायता का मात्र ४% ही कृषि तक पहुंचता है।\n\n</div>\n\n", "id": "183923", "title": "अंतर्राष्ट्रीय कृषि विकास कोष"}
{"url": "https://hi.wikipedia.org/wiki?curid=183927", "text": "भूकंपीय माइक्रोजोनिंग\n\nमाइक्रोजोनिंग का अर्थ सूक्ष्म वर्गीकरण करना होता है। इसमें सतह की जमीन की संरचना की जांच की जाती है। भूकंप के समय इमारत का भविष्य काफी कुछ तक जमीन की संरचना पर भी निर्भर करता है। यदि भवन किसी नमी वाली सतह पर बना है यानी रिज क्षेत्र या किसी ऐसी मिट्टी में जो लंबे समय तक पानी को सोखती है तो उसे खतरा अधिक होता है। वहां मिट्टी ढीली हो जाती है, अतः खतरा बढ़ जाता है। जहां मिट्टी शुष्क या बालू वाली हो, या पत्थर की चट्टानें नीचे हों, तो उसके भूकंप के समय अलग-अलग प्रभाव होते हैं। \n\nमाइक्रोजोनिंग में क्षेत्र में प्रति २०० से ५०० मीटर की दूरी पर जमीन में ड्रिलिंग से छेद करके मिट्टी के नमूने एकत्र किए जाते हैं तथा उसकी वैज्ञानिक जांच के बाद तय किया जाता है कि वह स्थान कितना संवेदनशील हैं। विश्व के बहुत से बड़े शहरों की माइक्रोज़ोनिंग की जा चुकी है। भारत की राजधानी दिल्ली की माइक्रोजोनिंग भी की जा चुकी है तथा भूंकप के हिसाब से इसे नौ भागों में विभाजित किया जा चुका है। इनमें घनी आबादी वाले यमुनापार समेत तीन जोन सर्वाधिक खतरनाक हैं। पांच जोन मध्यम खतरे वाले हैं तथा सिर्फ एक जोन ही सुरक्षित है। शहरॊ में भवन निर्माण के दौरान माइक्रोजोनिंग के नतीजों के आधार पर भवनों में भूकंपरोधी तकनीक इस्तेमाल की जाए तो खतरे को काफ़ॊ हद तक कम किया जा सकता है। \n\nभूकंप का खतरा हर जगह अलग-अलग होता है। इस खतरे के हिसाब से भूमियों को चार हिस्सों में बांटा जाता है। ये जोन २ से ५ तक कहलाते हैं। इनमें सबसे कम खतरे वाला जोन २ होता है तथा सबसे ज्यादा खतरे वाला जोन-५ है। भारत में पूर्वोत्तर के सभी राज्य, जम्मू-कश्मीर, उत्तराखंड तथा हि.प्र. के कुछ हिस्से जोन-५ में आते हैं। उत्तराखंड के कम ऊंचाई वाले हिस्सों से लेकर उ.प्र. के ज्यादातर हिस्से, दिल्ली जोन-४ में आते हैं। मध्य भारत अपेक्षाकृत कम खतरे वाले हिस्से जोन-३ में आता है जबकि दक्षिण के ज्यादातर हिस्से सीमित खतरे वाले जोन-२ में आते हैं।\n\nयह एक मोटा वर्गीकरण है। दिल्ली में कुछ इलाके हैं जो जोन-५ की तरह खतरे वाले हो सकते हैं। इस प्रकार दक्षिण राज्यों में कई स्थान ऐसे हो सकते हैं जो जोन-४ या जोन-५ जैसे खतरे वाले हो सकते हैं। दूसरे जोन-५ में भी कुछ इलाके हो सकते हैं जहां भूकंप का खतरा बहुत कम हो और वे जोन-2 की तरह कम खतरे वाले हों। इसके लिए भूकंपीय माइक्रोजोनेशन की आवश्यकता होती है।\n\n", "id": "183927", "title": "भूकंपीय माइक्रोजोनिंग"}
{"url": "https://hi.wikipedia.org/wiki?curid=183929", "text": "हाईपोथर्मिया\n\nअल्पताप (हाइपोथर्मिया) शरीर की वह स्थिति होती है जिसमें तापमान, सामान्य से कम हो जाता है। इसमें शरीर का तापमान ३५° सेल्सियस (९५ डिग्री फैरेनहाइट) से कम हो जाता है। शरीर के सुचारू रूप से चलने हेतु कई रासायनिक क्रियाओं की आवश्यकता होती है। आवश्यक तापमान बनाए रखने के लिए मानव मस्तिष्क कई तरीके से कार्य करता है। जब ये कार्यशैली बिगड़ जाती है तब ऊष्मा के उत्पादन के स्थान पर ऊष्मा का ह्रास तेजी से होने लगता है। कई बार रोग के कारण शरीर का तापमान प्रभावित होता है। ऐसे में शरीर का कोर तापमान किसी भी वातावरण में बिगड़ सकता है। इसे सेंकेडरी हाइपोथर्मिया कहा जाता है। इसके प्रमुख कारणों में ठंड लगना है।\n\nपहली स्थिति में शरीर का तापमान सामान्य तापमान से १-२° कम हो जाता है। इस स्थिति में रोगी के हाथ सही तरीके से काम नहीं करते। सबसे ज्यादा समस्या रोगी के पेट में होती है और वह थकान महसूस करता है। शरीर का तापमान, सामान्य से २-४° कम हो जाता है। इस स्थिति में कंपकंपाहट तेज हो जाती है। रक्त वाहिकाएं सिकुड़ जाती हैं। रोगी पीला पड़ जाता है और उंगलियां, होंठ और कान नीले पड़ जाते हैं। जब शरीर का तापमान ३२° सेल्सियस से भी कम हो जाता है तो कंपकपाहट खत्म हो जाती है। इस दौरान बोलने में परेशानी, सोचने में परेशानी और एमनीशिया की स्थिति होती है। साथ ही कोशिकीय उपापचय दर कम हो जाता है। ३०° से कम तापमान होने पर त्वचा नीली पड़ जाती है। इसके साथ ही चलना असंभव हो जाता है। शरीर के कई अंग अकार्यशील हो जाते हैं।\n\nमानव इतिहास में कई युद्धों की सफलता और विफलता के पीछे हाइपोथर्मिया रहा है। दोनों ही विश्व युद्धों में हाइपोथर्मिया के कारण कई लोगों की जानें गईं। २१८ ई.पू. में हान्निबल के युद्ध में असंख्य लोग हाइपोथर्मिया के कारण मारे गए थे। १८१२ में रूस में नेपोलियन की सेना को हाइपोथर्मिया की वजह से कई मुश्किलों का सामना करना पड़ा था।\nहाईपोथर्मिया के सबसे अधिक शिकार बच्चे या वृद्ध होते हैं। ग्रामीण क्षेत्र में अधिकतर शिशुओं की मृत्यु जन्म लेते ही हो जाती है। ये बच्चों हाइपोथर्मिया के ही शिकार हो जाते हैं। असल में जब तक बच्चा मां के गर्भ में रहता है तब उसका तापमान कुछ ओर रहता है लेकिन पैदा होने के साथ ही वह बाहर के तापमान में आ जाता है, जिसके कारण बच्चा बाहर के तापमान को एकदम नहीं सह पाता। इस समय ही बच्चों को ठंड लगती है और या तो वह निमोनिया का शिकार हो जाता है, या थोड़ी ही देर में दम तोड़ देता है। अधिकतर बडे चिकित्सालयों में प्रसव-कक्ष का तापमान बच्चों के अनुरूप रखा जाता है या फिर बच्चा पैदा होने के साथ उसे गर्म कपड़े में लपेट लिया जाता है। \n\nअध्ययनों एंव आंकड़ों के अनुसार हाइपोथर्मिया से होने वाली करीब ५० प्रतिशत मृत्यु ६४ वर्ष या उससे अधिक उम्र के लोगों में होती हैं। वृद्धों को कम उम्र के लोगों की तुलना में हाइपोथर्मियासे पीड़ित होने की आशंका सबसे अधिक होती है क्योंकि ठंड से बचाव की शरीर की प्रणाली उम्र बढने के साथ कमजोर होती जाती है। इसके अलावा उम्र बढने के साथ सबक्युटेनियस वसा में कमी आ जाती है और ठंड को महसूस करने की क्षमता भी घट जाती है। \n\nइसको रोग को चार विभिन्न श्रेणियों में बांटा जाता है। \n\nहाइपोथर्मिया के लक्षणों में मुख्य हैं - धीमी, रुकती आवाज, आलस्य, कदमों में लड़खड़ाहट, हृदयगति और सांस और ब्लड प्रेशर बढ़ना आदि। इससे युवाओं और बुजुर्गों को, खासकर जिनको मधुमेह या इससे जुड़ी बीमारियां हैं या जो मदिरापान या ड्रग का प्रयोग ज्यादा करते हैं, उन्हें होता है।\n\nघर से बाहर निकलते समय सिर, गला और कान पूरी तरह से ढका हुआ रखना चाहिये। घर से बाहर निकलने से पहले अल्पाहार या खाना खाकर जरूर निकलें। अगर काफी थके हों तो आराम कर लें क्योंकि थकान के दौरान खुद को गर्म रख पाना काफी मुश्किल होता है। शरीर को गर्म रखने के लिए कपड़े खूब पहनें। खुद को गर्म रखने के लिए नशीले पेय जैसे कॉफी या चाय का सेवन न करें। फिर भी यदि समस्या ज्यादा हो तो चिकित्सक से तुरंत परामर्श लें।\nसर्दी में मदिरापान के बाद यदि गर्मी महसूस होती है तो ये एक चेतावनी है कि हाइपोथर्मिया के शिकार हो सकते हैं। जब ठंड लगती है तो हृदय गति बढ़ती है। कई अंगों की मांसपेशियां तापमान बनाये रखने के लिए ऊर्जा उत्सर्जन करती हैं। इस समय रक्त-प्रवाह भी कम हो जाता है जिससे पैरों और हाथों में ठंड महसूस होती है। मदिरा-सेवन करने से हाथ और पैरों की रक्त शिराएं फैलती हैं। यही नहीं, इस बात का भ्रम होता है कि हाथ, पैर गर्म हैं।\n\n", "id": "183929", "title": "हाईपोथर्मिया"}
{"url": "https://hi.wikipedia.org/wiki?curid=183934", "text": "कोलकाता पुस्तक मेला\n\nकोलकाता पुस्तक मेला भ्रमणार्थियों की दृष्टि से विश्व का सबसे बड़ा पुस्तक मेला है। जिसका आयोजन प्रति वर्ष शीत काल में कोलकाता में किया जाता है। यहाँ पुस्तकों को आम जनता पढ़ सकती है देख सकती है एवं यह सर्ववृहद् अव्यवसायिक पुस्तक मेला है। इस वर्ष इसके 34 वे संस्करण का आयोजन 27 जनवरी से हो रहा है। 34 अंतरराष्ट्रीय कोलकाता पुस्तक मेला का मुख्य आकर्षण मेक्सिको है।\n\n", "id": "183934", "title": "कोलकाता पुस्तक मेला"}
{"url": "https://hi.wikipedia.org/wiki?curid=183942", "text": "माइक्रोसेटेलाइट\n\nडीएनए फिंगरप्रिंट विशिष्ट डीएनए क्रम का प्रयोग करता है, जिसे माइक्रोसेटेलाइट कहा जाता है। माइक्रोसेटेलाइट डीएनए के छोटे टुकड़े होते हैं। शरीर के कुछ हिस्सों में इनकी संख्या अलग-अलग होती है। ये डीएनए के १-६ आधार-जोड़ों (बेस पेयर) की पुनरावृत्त शृंखलाएं होती हैं। इस पद्धति में किसी व्यक्ति के जैविक अंशो जैसे- रक्त, बाल, लार, वीर्य या दूसरे कोशिका-स्नोतों के द्वारा उसके डीएनए की पहचान की जाती है। \n", "id": "183942", "title": "माइक्रोसेटेलाइट"}
{"url": "https://hi.wikipedia.org/wiki?curid=183947", "text": "उपनाम\n\nनाम के साथ प्रयोग हुआ दूसरा शब्द जो नाम कि जाति या किसी विशेषता को व्यक्त करता है उपनाम (Surname / सरनेम) कहलाता है। जैसे महात्मा गाँधी, सचिन तेंदुलकर, भगत सिंह आदि में दूसरा शब्द गाँधी, तेँदुलकर, सिंह उपनाम हैं।\n\nपाटीदार अग्रवाल, अग्रहरि, अंसारी, अहमद, आपटे, आर्य, आहूजा, उपाध्याय, कपूर, कर्णिक, कश्यप, कहार, काटजू, कुमार, कुरैशी, कुलकर्णी, कुशवाह, कोहली, खन्ना, खान, गाँधी, गिरी, गिल, गुप्ता, गुप्ता, गोस्वामी, गौड़, गौतम, चटर्जी, चड्डा, चतुर्वेदी, चारण, चावला, चिटनीस, चौधरी, चौपड़ा, चौहान जांगिड़, जाट, जादौन, जायसवाल, जैदी, जैन, जोशी, झा, झाला, टुटेजा, टेगोर, ठाकुर, डांगी, डांगे, डिसूजा, तिवारी, तोमर, दास, दासगुप्ता, दीक्षित, दुबे, देशमुख, धनगर, नागर, नागौरी, नाथ, नायडू, नायर, नायी ठाकुर, निगम, पटेल, पठान, पंडित, परमार, पाटिल, पाठक, पांडे, प्रासाद, पिल्लई, पुराणिक, पोरवाल, प्रधान, बनर्जी, बारहट, बारेठ, बोहरा, भटनागर, भट्टाचार्य, भाटिया, भारद्वाज, भोंसले, मजूमदार, महाजन, महार , माखिजा, माहेश्वरी, मिश्रा, मीणा, मेंडल, यादव, राजपूत, राठौर, राणा, राय, रेड्डी, लेकरा, वर्गीस, वर्मा, वाघेला, वाजपेयी, विजयवर्गीय, विश्वकर्मा, शर्मा, शाह, शेख, शेखावत, श्रीवास्तव, सक्सेना, सहगल, सहाय,साहू, सिन्हा, सिंघम, सिंघल, सिसोदिया, सिंह, सुतार, सुथार, सुर्यवंशी, सेन, सोलंकी, स्मिथ, स्वामी, आदि।\n\n", "id": "183947", "title": "उपनाम"}
{"url": "https://hi.wikipedia.org/wiki?curid=183949", "text": "परमाणु भट्ठी\n\nपरमाणु भट्ठी या 'न्यूक्लियर रिएक्टर' (nuclear reactor) वह युक्ति है जिसके अन्दर नाभिकीय शृंखला अभिक्रियाएँ आरम्भ की जाती हैं तथा उन्हें नियंत्रित करते हुए जारी रखा जाता है। \n\n\n\n", "id": "183949", "title": "परमाणु भट्ठी"}
{"url": "https://hi.wikipedia.org/wiki?curid=183953", "text": "भारतीय आविष्कारों की सूची\n\nयहाँ पर भारत के दीर्घ सांस्कृतिक एवं प्रौद्योगिकीय इतिहास में भारत में की गयी खोजों, नवाचारों एवं अनुसंधानों की सूची एकत्र की गयी है।\n\nभारत में विकसित या आविष्कृत कुछ वस्तुएँ निम्नलिखित हैं-\n\n\n", "id": "183953", "title": "भारतीय आविष्कारों की सूची"}
{"url": "https://hi.wikipedia.org/wiki?curid=183955", "text": "कीमिया\n\nकीमिया (अंग्रेजी : Alchemy) एक प्राचीन दर्शन (या सोच) तथा व्यवसाय था जिसमें अल्कली धातुओं को स्वर्ण में बदलने का प्रयत्न किया जाता था। इसके अलावा दीर्घायु होने के लिये 'अमृत' के निर्माण का प्रयत्न तथा अनेक ऐसे पदार्थ बनने का प्रयत्न किया जाता था जो असाधारण गुणों वाले हों।\n\nकीमिया शब्द पुरानी फारसी से आया है जिसका शाब्दिक अर्थ \"सोना\" (स्वर्ण) होता है। उर्दु भाषा में रसायन शास्त्र को आज भी कीमिया कहा जाता है। \n\n\n", "id": "183955", "title": "कीमिया"}
{"url": "https://hi.wikipedia.org/wiki?curid=183967", "text": "विकलांग शल्यचिकित्सा\n\nविकलांग शल्यचिकित्सा (Orthopedic surgery या orthopedics या orthopaedics), शल्यकर्म (Surgery) की वह शाखा है जो उन क्षतिग्रस्त या रुग्ण हड्डियों, जोड़ों, पेशियों, तंत्रिकाओं और ऊतकों से संबंधित है, जिनमें विरूपता या क्रिया में शिथिलता उत्पन्न होना संभव हो। \n\nइसका अनुप्रयोग बच्चों तक ही सीमित नहीं है। जिन प्रधान व्याधिप्ररूपों का उपचार विकलांग शल्यकर्म द्वारा होता है, वे हैं : \n\n(1) जोड़ों की व्याधियाँ : ये व्याधियाँ जीवाणविक संक्रमण (bacterial infection), या क्षति, जैसे अस्थिभंग, खतरनाक मोच, या बारंबार होनेवाली क्षति के कारण होती हैं। \n\n(2) हड्डियों की व्याधि संक्रमण या क्षति के कारण हो सकती है। हड्डी का विकास अंत:स्त्रावी (endocrine) स्राव की अव्यवस्था से प्रभावित हो सकता है, रिकेटरोधी (antirachitic) विटामिनों की कमी और अर्बुद (tumour) से भी प्रभावित हो सकता है।\n\n(3) रोग या त्वचा, पेशी जोड़ों के निकट कंडरा (tendon) आदि भृदु ऊतकों का आकुंचन (contraction) विरूपता उत्पन्न कर सकता है। क्षति के कारण हुए आकुंचन को घाव के विसंक्रमण (sterilisation) द्वारा रोका जा सकता है और यदि आवश्यक हो तो परवर्ती समुचित त्वचा, या ऊतककलमन (tissue grafting), भी किया जा सकता है। क्रमिक तनाव द्वारा कुछ प्रकार के आंकुचनों को ठीक किया जा सकता है। संक्रांत या क्षतिग्रस्त स्नेहपुटी (bursae) और जोड़ों के ऊपर स्थित स्नेहक कोश अक्सर पैर की सूजन, जान्वस्थि की सूजन जैसी विरूपता उत्पन्न करने के कारण होते हैं। \n\n(4) तंत्रिकातंत्र के रोग के अंतर्गत इस तंत्र में असूतिकालीन क्षति (obstetric injury), तंत्रिकापथों का अपकर्षण प्रमस्तिष्कीय क्षत (cerebral lesions) और बालपक्षाघात (infuntile paralysis) आते हैं। बालपक्षाघात अत्यंत संक्रामक महामारी है, जिसमें रुग्ण तंत्रिकाओं द्वारा निर्मित पेशियाँ पक्षाघातग्रस्त होकर अपुष्ट संक्रामक महामारी है, जिसमें रुग्ण तंत्रिकाओं द्वारा निर्मित पेशियाँ पक्षाघातग्रस्त होकर अपुष्ट (atrophied) रह जाती हैं। \n\n(5) अधिकांश विरूपताएँ स्थैतिक हैं और गलत अंगविन्यास से उपजती हैं। सपाट पाँव (flat foot), गोल कंधे (round shoulders) और खोखली पीठ (hollow back) आदि सर्वसामान्य भ्रूणविकास के कारण होते हैं। \n\n(6) जन्मजात रोग असामान्य भ्रूणविकास के कारण होते हैं और इनके कारण भली भाँति स्पष्ट नहीं हैं। जन्मजात गदापद (club foot) सपाट पाँव, नितंब का विस्थापन (dislocation of hip), मेरुदंड के रोग अन्य सामान्य राग हैं जिनका उपचार विकलांग शल्यकर्म के अंतर्गत होता है। \n\nविकलांग शल्यकर्म का दूसरा बहुत ही मुख्य योगदान अपंगों के उपचार में है। यह अधिकतर तीव्र पोलियो (poliomyelitis), या बालपक्षाघात के कारण, या प्रमस्तिष्कीय फालिज के साथ जन्मे हुए बच्चों को, होता है। ऐसी स्थितियों में हाथ के उपयोग या संचलन (locomotion) के लिए आवश्यक पेशियों में से कुछ का विकास ही नहीं हुआ रहता, या वे पक्षाघातग्रस्त, होती हैं। इन पक्षाघातग्रस्त पेशियों के स्थान पर काम करने के लिए शल्यकर्म द्वारा पेशियों का स्थानांतरण और साथ ही भौतिक चिकित्सा (physiotheraphy) तथा शिक्षा का सहयोग अपंगता के प्रभाव को काफी हद तक दूर करन में सहायक होता है।\n\nहड्डियों और जोड़ों के तपेदिक के रोग के उपचार में समुचित प्रतिजैविकी (antibiotics) के प्रयोग और रुग्ण ऊतक के अपच्छेदन (excision) के तकनीक से क्रांति हो गई है। अब अंग सामान्य अवस्था में कुछ ही महीनों में लौट आते हैं, जबकि पहले इसमें वर्षों लग जाते थे।\n\nअब मेरुदंडनाल (spinal canal) रहस्य नहीं रह गया। अब बिना व्यग्रता के शल्यकर्मक मेरुदंड पर दबाव डालनेवाले तपेदिकी मवाद के मलबे को हटा सकता है जो अन्यथा निचले सिरे का पक्षाघात उत्पन्न कर सकता है; या मेरुदंड का अर्बुद हटा सकता है, जो दबाव के लखण या पैरों की फालिज (paraplegia) उत्पन्न कर सकता है। अस्थिभंग के अनेक रोगी विरूपता (कुसंयोजन) लेकर अच्छे होते हैं और अनेक अच्छे होते हैं और अनेक अच्छे होते ही नहीं (असंयोजन)। विभिन्न शल्यकर्मी प्रक्रियाओं द्वारा भग्न खंडों को सीध में लाया जा सकता है और सुई, तार या धात्विक स्टेपलों (staples) द्वारा उन्हें समुचित स्थिति में रखकर स्वस्थ किया जा सकता है।\n\nहड्डियों और जोड़ों का संक्रामण प्रतिजैविकी से प्रभावित होता है। यह संतोष की बात है, परंतु जब संक्रमण चिरकालिक हो जाता है, तब प्रतिजैविकी ऊतकों तक नहीं पहुँचते। फलत: ऐसे अनुक्रमणीय (irreversible) परिर्वन होते हैं जिनसे जोड़ों की गतिविधि सीमित हो जाती है और विरूपता उत्पन्न होती है। ऐसी स्थिति में ऐसे जोड़ को जो गतिविधि में दर्द उत्पन्न करता है, किसी पूर्वनिर्धारित अनुकूलतम कोण पर स्थिर किया जा सकता है (arthrodesis) या यदि जोड़ का संचलन अभीष्ट हो तो संधिघटना (arthroplasty) की जा सकती है।\n\nचिकित्सा की अन्य शाखाओं में निरोधक का पहलू महत्व का है। अब विकलांग शल्यकर्मक भी विरूपता और कंकाली (skeleter) विकृतक्रिया की रोकथाम के प्रति सचेत और सचेष्ट हैं। रोग के निरोधन के लिए सही अंगविन्यास के महत्व पर जोर देने का प्रयास अनवरत रूप से चल रहा है। यह भी पाया गया है कि वृद्धि में कुछ परिवर्तन विभिन्न अधिभौतिक (epiphysical) केंद्रों पर क्षति के कारण होते हैं और इन केंद्रों को सक्रिय अव्यवस्था के समय में ही सुरक्षित किया जा सकता है। इन प्रयत्नों और इन वृद्धिकेंद्रों को सुरक्षित करने की विधि के कारण निरोधक विकलांगविज्ञान बड़ा महत्वशाली हो गया है।\n\n", "id": "183967", "title": "विकलांग शल्यचिकित्सा"}
{"url": "https://hi.wikipedia.org/wiki?curid=183968", "text": "विद्युत चुम्बक\n\nविद्युत धारा के प्रभाव से जिस लोहे में चुंबकत्व उत्पन्न होता है, उसे विद्युत चुंबक (Electromagnet) कहते हैं। इसके लिये लोहे पर तार लपेटकर उस तार से विद्युत् धारा बहाकर लोहे को चुंबकित किया जा सकता है। (लोहे पर चुंबक रगड़कर लोहे को चुंबकीय किया जा सकता है जो विद्युत चुम्बकत्व नहीं है)\n\nसन् 1820 ई. में अस्टेंड (Oersted) ने आविष्कार किया कि विद्युत् धारा का प्रभाव चुंबकों पर पड़ता है। इसके बाद ही उसी साल ऐंरेगो (Arago) ने यह आविष्कार किया कि ताँबे के तार में बहती हुई विद्युत् धारा के प्रभाव से इसके निकट रखे लोहे और इस्पात के टुकड़े चुंबकित हो जाते हैं। उसी साल अक्टूबर महीने में सर हंफ्री डेवी (Sir Humphrey Davy) ने स्वतंत्र रूप से इसी तथ्य का आविष्कार किया।\nसन् 1825 ई. में इंग्लैंड के विलियम स्टर्जन (William Sturgeon) ने पहला विद्युत्-चुंबक बनाया, जो लगभग 4 किलो का भार उठा सकता था। इन्होंने लोहे की छड़ को घोड़े के नाल के रूप में मोड़कर उसपर विद्युतरोधी तार लपेटा। तार में बिजली की धारा प्रवाहित करते ही छड़ चुंबकित हो गया और धारा बंद करते ही छड़ का चुंबकत्व लुप्त हो गया। यहाँ छड़ के एक सिरे से दूसरे सिरे तक तार का एक ही दिशा में लपेटते जाते हैं, किंतु सिरों के सामने से देखने से मुड़ी हुई छड़ की एक बाहु पर धारा वामावर्त दिशा में चक्कर काटती है और दूसरी बाहु पर दक्षिणावर्त दिशा में। फलस्वरूप छड़ का एक सिरा उत्तर-ध्रुव और दूसरा दक्षिण ध्रुव बन जाता है।\n\nस्टर्जन के प्रयोगों से प्रेरित होकर सन् 1831 में अमरीका के जोज़ेफ हेनरी (Joseph Henry) ने शक्तिशाली विद्युत् चुंबकों का निर्माण किया। उन्होंने लोहे की छड़ पर लपेटे हुए तारों के फेरों की संख्या बढ़ाकर विद्युत्चुंबक की शक्ति बढ़ाई। उन्होंने जो पहला चुंबक बनाया यह 350 किलो का भार उठा सकता था और इसके बाद उन्होंने जो दूसरा विद्युत् चुंबक बनाया, वह 1,000 किलोग्राम का भार उठा सकता था। उनके विद्युत् चुंबकों को कई सेल की बैटरी की धारा से ही उपर्युक्त प्रबल चुंबकत्व प्राप्त होता था। इसके बाद तो इससे भी शक्तिशाली विद्युत् चुंबकों का उत्तरोत्तर निर्माण होता गया। सन् 1891 ई. में डु बॉय (Du Bois) ने एक बड़े विद्युत् चुंबक का निर्माण किया। इस विद्युत् चुंबक के क्रोड (core) (लोहे की छड़) पर तार के 2,400 फेरे लपेटे गए और जब तार से 50 ऐंपियर की विद्युत् धारा प्रवाहित की गई, तो इस विद्युत् चुंबक के बीच 40 हजार गाउस का प्रबल चुंबकीय क्षेत्र उत्पन्न हुआ। इस विद्युत् चुंबक के ध्रुव शंकु के आकार के थे और एक दूसरे के सम्मुख थे। ध्रुवों के बीच की खाली जगह की लंबाई 1 मिमी और व्यास 6 मिमी था। डू बायस ने जो सबसे बड़ा चुंबक बनाया, उसका वजन 27 हंड्रेडवेट था और उसके ध्रुवों के बीच 3 मिमी लंबी और 0.5 मिमी व्यास की जगह में 65 हजार गाउस का चुंबकीय क्षेत्र उत्पन्न होता था।\n\nपी. वाइस (P. Weiss) ने भी अति बलशाली विद्युत् चुंबकों का निर्माण किया। इनके द्वारा निर्मित एक विद्युत् चुंबक में ताँबे की नलिका के 1,440 फेरे थे और उससे 100 ऐंपियर की धारा बहाई जाती थी। नलिका के अंदर से पानी बहाकर उसे ठंढा रखा जाता था। डू बॉय के विद्युत्-चुंबक में भी लपेटे हुए तार खोखली नालिका के रूप में होते थे और नालिका के अंदर पानी बहाकर उसे ठंढा रखा जाता था।\n\nविद्युत् चुंबक के क्रोड के लिए ऐसे लोहे का व्यवहार होता है जिसकी चुंबकीय प्रवृत्ति ऊँची हो, चुंबकन धारा बंद कर देने पर क्रोड का अवशेष चुंबकत्व (residual magnetism) निम्नतम हो और वह शीघ्र ही चुंबकीय संतृत्ति न प्राप्त करे। विद्युत् चुंबक के क्रोड के लिए पिटवाँ लोहे, अथवा ढालवाँ नरम इस्पात, का व्यवहार किया जाता है। किंतु किसी भी प्रकार के लोहे का व्यवहार किया जाए, उसका चुंबकत्व एक निश्चित सीमा को नहीं पार कर सकता, चाहे चुंबकन धारा को कितना भी क्यों न बढ़ाया जाए। इसलिए अति प्रबल चुंबकीय क्षेत्र उत्पन्न करने के लिए कपित्ज़ा ने (Kapitza) तार को परिनालिका का व्यवहार किया, जिसका क्रोड वायु थी। इस परिनालिका में एक प्रबल जनित्र से 8,000 ऐंपियर की क्षणिक धारा 3/1000 सेकंड तक प्रवाहित कर उस परिनालिका के अंदर 3,20,000 गाउस का चुंबकीय क्षेत्र उत्पन्न किया।\n\nकारखानों में विद्युत् चुंबक द्वारा भारी बोझों को उठाने का काम लिया जाता है। जिस बोझ को उठाना होता है, उसपर लोहे की पटरी बाँध देते हैं। विद्युत् चुंबक से धारा प्रवाहित करते ही विद्युत् चुंबक चुंबकित होकर लोहे की पटरी और पटरी से लगे बोझ को आकर्षित करके उठा लेता है। किसी विद्युत् चुंबक का बोझ उठाने का यह बल आगे दिये गये सूत्रों की सहायता से निकाला जा सकता है।\n\nवैज्ञानिक अनुसंधानों में विद्युत् चुंबक का बहुत महत्वपूर्ण उपयोग होता रहा है। विद्युत् चुंबक की सहायता से फैरेडे ने प्रकाश संबंधी फैरेडे-प्रभाव, जेमान (Zeeman) ने ज़ेमान-प्रभाव और केर (Kerr) ने केर-प्रभाव का आविष्कार किया। आवेशित कणों को महान वेग प्रदान करने के लिए, साइक्लोट्रॉन, बीटाट्रॉन, सिंक्रोट्रॉन और बिवाट्रॉन इत्यादि अद्भुत यंत्र बने हैं। इनमें भी विशाल विद्युत् चुंबकों का व्यवहार होता है।\n\nप्रति दिन काम आनेवाले अनेक यंत्रों और उपकरणों में छोटे बड़े विद्युत् चुंबकों का व्यवहार होता है। बिजली की घंटी में, टेलीग्राफ और टेलीफोन में विद्युत्-चुंबक का व्यवहार होता है, क्योंकि विद्युत्-चुंबक की यह विशेषता है कि उसमें विद्युत् धारा बहते ही वह चुंबकित हो जाता है और विद्युत् धारा के बंद होते ही विचुंबकित, तथा उसका चुंबकत्व, एक निश्चित सीमा के अंदर, उस विद्युत् चुंबक पर लपेटे तार में बहती हुई धारा का अनुपाती होता है। लाउडस्पीकर में, धारा जनित्रों में, बिजली के मोटरों में, बिजली के हॉर्न में और चुंबकीय क्लच में विद्युत्-चुंबक का व्यवहार होता है। वैद्युत परिपथ में विद्युत् चुंबक के द्वारा रिले का काम लिया जाता है, यानी दूर से ही दुर्बल धारा द्वारा सौ और हजार ऐंपियर धारा के स्विचों को दबा कर सौ और हजार ऐंपियर की धारा स्थापित की जाती है। अनेक प्रकार के स्वचालित यंत्रों में विद्युत् चुंबकों का उपयोग होता है।\n\nवास्तव में, लौहचुम्बकीय पदार्थों पर लगने वाले बल की गणना करना एक जटिल कार्य है। इसका कारण यह है कि वस्तुओं के आकार आदि भिन्न-भिन्न होते हैं जिसके कारण सभी स्थितियों में चुम्बकीय क्षेत्र की गणना के लिये कोई सरल सूत्र नहीं हैं। इसका अधिक शुद्धता से मान निकालना हो तो फाइनाइट-एलिमेन्ट-विधि का उपयोग करना पड़ता है। किन्तु कुछ विशेष स्थितियों के लिये चुम्बकीय क्षेत्र और बल की गणना के सूत्र दिये जा सकते हैं। उदाहरण के लिये, सामने के चित्र को देखें। यहाँ अधिकांश चुम्बकीय क्षेत्र, एक उच्च पारगम्यता (परमिएबिलिटी) के पदार्थ (जैसे, लोहा) में ही सीमित है। इस स्थिति के लिये अधिकतम बल का मान निम्नलिखित है-\n\nजहाँ:\n\nदिये हुए मामले में, हवा की पारगम्यता निर्वात की पारगम्यता के लगभग बराबर होती है। अतः formula_3, और इकाई क्षेत्रफल पर लगने वाला बल :\n\nसामने दिये हुए चुम्बकीय परिपथ के लिये B का मान निम्नलिखित सूत्र द्वारा दिया जा सकता है-\n\nजहाँ:\n\nइसे प्रतिस्थापित करने पर, निम्नलिखित सूत्र मिलता है-\n\nशक्तिशाली विद्युतचुम्बक बनाने के लिये कम लम्बाई का चुम्बकीय पथ तथा अधिक्ष क्षेत्रफल वाला तल चाहिये। इसका कारण यह है कि अधिकांश लौहचुम्बकीय पदार्थ १ और २ टेस्ला के बीच संतृप्त हो जाते हैं (यह संतृप्तता H ≈ 787 amps × turns / meter के आसपास आ जाती है।) अतः इससे अधिक H वाला चुम्बक बनाने की कोशिश करना बेकार है।\n\n\n", "id": "183968", "title": "विद्युत चुम्बक"}
{"url": "https://hi.wikipedia.org/wiki?curid=183973", "text": "वज्रेश्वरी\n\nवज्रेश्वरी, बौद्धों की देवी है, जिसे \"वज्रयोगिनी\" अथवा \"वज्रबाई\" भी कहा गया है। आजकल नेपाल में इसकी पूजा की जाती है। कोटेश्वरी, भुवनेश्वरी, वत्सलेश्वरी और गुह्येश्वरी आदि प्राचीन देवियों के साथ इसका उल्लेख है। आगे चलकर इसका बिगड़ा हुआ रूप ब्रजेश्वरी हो गया। जालंधर पीठ में ब्रजेश्वरी का मंदिर है। \n\nपौराणिक मान्यता के अनुसार शिव जी ने सती के मृत शरीर को लेकर जब तांडव नृत्य किया तो उनका शव 84 खंडों में बिखरकर धरती पर गिरा। जालंधर में उनका स्तनभाग गिरा था। यही स्तनपीठ की व्रजेश्वरी देवी कही जाती है। कहते हैं, जालंधर दैत्य का वध करने के कारण शिव पाप से ग्रस्त हो गए थे और जब जालंधर पीठ में आकर उन्होंने तारा देवी की उपासना की तब उनका पाप दूर हुआ। वैसे यहाँ की अधिष्ठात्री देवी त्रिशक्ति अर्थात् त्रिपुरा, काली ओर तारा हैं, लेकिन स्तन की अधिष्ठात्री व्रजेश्वरी ही मुख्य देवी हैं। इन्हें विद्याराज्ञी भी कहते हैं। स्तनपीठ में विद्याराज्ञी के चक्र और आद्या त्रिपुरा की पिंडी की स्थापना है।\n\n", "id": "183973", "title": "वज्रेश्वरी"}
{"url": "https://hi.wikipedia.org/wiki?curid=183975", "text": "वर्णमण्डल\n\nसूर्य के वायुमंडल का निम्नस्तर, जो प्रकाशमंडल (photosphere) के ठीक ऊपर स्थित है उत्क्रमण मंडल (Reversing layer) कहलाता है। इस उत्क्रमण मंडल से ऊपर लगभग 11,200 किलोमीटर तक फैले हुए गोलीय मंडल को वर्णमंडल कहते हैं। पूर्ण सूर्यग्रहण के समय इस मंडल का वर्ण सिंदूरी (scarlet) होता है। यह वर्ण हाइड्रोजन के परमाणुओं द्वारा किए गए विकिरण की अधिकता के कारण उत्पन्न होता है।\n\nवर्णमंडल तीक्ष्ण पट्टियों का बना होता है, जिन्हें कंटिकाएँ (spicules) कहते हैं। कंटिका घास के फलकों की भाँति एक दूसरे से लिपटी हुई दिखाई देती हैं। कंटिकाओं का अर्धव्यास कई सौ मील का होता है और ऊँचाई 800 किलोमीटर से 16,000 किलोमीटर तक होती है। विषुवतीय प्रदेशों में कंटिकाओं की दिशाएँ प्रकाशमंडल की त्रिज्याओं का अनुसरण नहीं करती हैं। इसके विपरीत ध्रुवप्रदेश की अधिकांश कंटिकाएँ त्रिज्याओं की दिशा में ऊपर उठती हैं। ये कंटिकाएँ वर्णमंडल को सूर्य के साधारण चुंबकीय क्षेत्र से संबंधित करती हैं। यदि यह कल्पना की जाए कि सूर्य का चुंबकीय क्षेत्र द्विध्रुवी चुंबक के कारण है, जिसका अक्ष सूर्य के परिक्रामी अक्ष की दिशा में है, तो चुंबकीय क्षेत्र की रेखाएँ विषुवतीय प्रदेशों में त्रिज्याओं के साथ अधिक कोण बनाएँगी तथा ध्रुवीय प्रदेशों में वे त्रिज्याओं की दिशाओं का लगभग अनुसरण करेंगी।\n\nविषुवतीय एवं ध्रुवी प्रदेशों की कंटिकाओं की रचनाओं में एक और भी महत्वपूर्ण अंतर है। ध्रुवीय कंटिकाएँ विषुवतीय कंटिकाओं की अपेक्षा अधिक शीघ्रता से उत्पन्न होती हैं। ध्रुवीय कंटिकाएँ प्रकाश मंडल पर एक फफोले के रूप में प्रकट होती हैं, जिसका विस्तार शीघ्रता से बढ़ता जाता है और अंत में वह फट जाता है। इस समय कंटिका के शिखर से एक गैसीय धारा प्रचंड वेग से ऊपर की ओर उठती हैं, ज्यों ज्यों यह धारा ऊपर की ओर बढ़ती जाती है, त्यों त्यों उसकी ज्योति घटती जाती है और साथ ही फफोला भी संकुचित होता हुआ विलीन हो जाता है। कंटिकाओं का औसत जीवन काल चार से पाँच मिनट होता है। कंटिकाओं के अवशेष पदार्थ पुन: वर्णमंडल में नहीं लौटते, वे किरीट में मिल जाते हैं।\n\nवर्णमंडल का पदार्थ कभी-कभी तीव्र गति से ऊपर उठता हुआ, कभी कभी घने मेघों के सदृश वर्णमंडल के ऊपर छाया हुआ और कभी कभी वर्णमंडल की ओर गिरता हुआ दृष्टिगत होता है। वर्णमंडल के ऊपर उठी हुई गैसों की ये लपटें सौरज्वाला कहलाती हैं। सौरज्वालाएँ अनेक आकार एवं विस्तार में प्रकट होती हैं। सौरज्वाला कोमल धागों की गुथी हुई गुच्छियों जैसी लगती है। अजंबुजा (1948 <Ç.) के मतानुसार पूर्ण रूप से विकसित सौरज्वाला गैसों का एक तंतु है, जो औसतन् 20,00,000 किलोमीटर लंबा, 4,000 किलोमीटर ऊँचा और 6,000 किलोमीटर के लगभग मोटा होता है। सूर्यबिंब के कोर पर सौरज्वालाएँ चाप के आकार की दिखाई देती हैं। सौरज्वाला में पदार्थों की गति ठीक फुहारे के जल के सदृश होती है। सौरज्वाला कितने ऊपर तक उठ सकती है, इसका अनुमान 4 जून 1946 ई. को हुए विस्फोट से लग सकता है। इस विस्फोट की गणना प्रचंड विस्फोटों में की जाती है। ठीक सूर्योदय के समय सूर्यबिंब की कोर पर प्रज्वलित गैस एक विशाल चाप के आकार में प्रकट हुई जिसकी ऊँचाई लगभग, 6,400 किलोमीटर थी। देखते ही देखते लगभग 33 मिनटों में इसकी ऊँचाई 4,00,000 किलोमीटर हो गई। सौरज्वाला की ऊँचाई लगभग 64,00,000 किलोमीटर प्रति घंटे की गति से बढ़ती गई और प्रथम प्रेक्षण के 1 घंटे 20 मिनट के पश्चात् चाप इतना ऊपर उठ गया कि वह दूरदर्शी के प्रेक्षण क्षेत्र से बाहर निकल गया। पटी (Petit) का मत है कि यह असंभव नहीं है कि यह चाप सूर्य के व्यास की ऊँचाई से भी ऊँचा उठ गया हो।\n\nसौर ज्वालाओं को लक्षण और विकास के विचार से पटी ने निम्नलिखित वर्गों में विभक्त किया है :\n\n(1) सक्रिय (Active), (2) उद्गारी (Eruptive), (3) कलंक संबंधी, (4) सौरज्वाला भँवर (Torando), (5) शांत, तथा (6) किरीटीय।\n\nइन वर्गों के नाम उनके लक्षणों के द्योतक हैं। इनमें से कुछ का वर्णन निम्नलिखित है :\n\n(1) सक्रिय सौरज्वाला के तीन अंतर्विभाग हैं :\n\n\nअंतरासक्रिय सौरज्वाला दो या दो से अधिक सौरज्वालाओं का समूह होता है; साधारण सक्रिय सौर ज्वाला लिपटे हुए तंतुओं एवं ग्रंथियों के रूप में होती है; किरीटीय सक्रिय सौर ज्वाला किरीट के बाह्य खंडों से आती हुई दिखाई देती है।\n\n(2) उद्गारी सौर ज्वाला, गैसीय वर्णमंडल की ओर जाती हुई दृष्टिगत होती है।\n\n(3) सूर्यकलंक संबंधी सौर ज्वाला, सौर कलंकों के ऊपर विद्यमान रहती है। पटी ने इन्हें नौ वर्गों में विभक्त किया है, जो आकार और अन्य लक्षणों में एक दूसरे से भिन्न होते हैं।\n\n(4) सौर ज्वाला भँवर, तूफान में देखे जाते हैं और शंकु के आकार के होते हैं। अभी तक यह निश्चित नहीं किया जा सका है कि किन बलों के कारण ये भँवर कई मास तक स्थायी रहते हैं। इनके संबंध की अनेक बातों के, जैसे सूर्य कलंक से संबंधित इनके आकार तथा रूप, ऊपर उठानेवाला बल आदि, के बारे में कुछ नहीं कहा जा सकता है।\n\nसौर ज्वाला के पदार्थों का घनत्व किरीटीय पदार्थों के घनत्व से लगभग 10 गुना तथा ताप 1/200 गुना होता है। सौरज्वाला की गति का रहस्य अभी तक पूर्ण रूप से समझा नहीं जा सका है।\n\n", "id": "183975", "title": "वर्णमण्डल"}
{"url": "https://hi.wikipedia.org/wiki?curid=183976", "text": "वल्लभरसिंक\n\nवल्लभरसिंक, प्रसिद्ध संस्कृत काव्य \"प्रेमपत्तन\" के रचयिता रसिकोत्तंस जी के अनुज थे। ये दोनों भाई गदाधर भट्ट जी के पुत्र माने जाते हैं। संभव है, वे एक दो पीढ़ी बाद के हों। उत्सवादि संबंधी इनके सरस सुंदर पद बड़े चाव से वृंदावन के मंदिरों में गाए जाते हैं। इनकी \"माँझ\" प्रसिद्ध है। इनका समय सत्रहवीं शती विक्रमीय है। इनकी समग्र प्राप्त वाणी का संग्रह प्रकाशित हो चुका है।\n", "id": "183976", "title": "वल्लभरसिंक"}
{"url": "https://hi.wikipedia.org/wiki?curid=183977", "text": "वस्तुनिष्ठावाद\n\nवस्तुनिष्ठावाद, पॉजिटिविज्म (Positivism) का हिन्दीकरण है। फ्रांसीसी शब्द \"पाजिटिफ्\" से उद्भूत पॉजिटिविज्म \"निश्चित\", असंदिग्ध\" एवं \"दृढ़तापूर्वक कहे जाने\" के अर्थ में प्रयुक्त होता है। यह अनुभवातीत तत्व वैज्ञानिक अटकलों तथा पूर्व धारणाओं का परित्याग कर अनुभवप्रदत्तों तक सीमित रह सभी अनुभववादी दर्शनों पर लागू होता है। कॉन्त (Comte) ने यह पद विचार तथा जीवन की उस प्रणाली के लिए चुना था जो ज्ञान को केवल यथार्थ भौतिक घटनाओं की खोजों तथा विधियों पर आधारित मानती है परंतु विभिन्न संदर्भों में प्रयुक्त होकर \"वस्तुनिष्ठावाद\" यथार्थ, निश्चित एवं शुद्ध के अतिरिक्त उपयोगी, सापेक्ष, नियमबद्ध तथा सहानुभूतिपूर्ण भी बन गया।\n\nयद्यपि व्यवस्थित ज्ञान की उपलब्धि में वैज्ञानिक विधियों का प्रयोग बाबीलोनिया, मिस्र तथा ग्रीस में प्राचीन काल में तथा कोपरनिकस, केपलर, गैलिलियो, बेकन और देकार्त द्वारा आधुनिक काल में भी हो चुका है, तथापि सामान्यतया \"वस्तुनिष्ठावाद\" कॉन्त के दर्शन के लिए ही प्रयुक्त होता है जो अतींद्रिय निरपेक्ष सत्ता के ज्ञान के समक्ष वैज्ञानिक ज्ञान की अधिक उपयोगिता स्वीकार करता है, क्योंकि वह प्राकृतिक शक्तियों को अधिकृत कर मानवोन्नति में योग देता है। कॉन्त के अनुसार वैज्ञानिक विधियों के अतिरिक्त वैज्ञानिक दृष्टिकोण अपनाना भी आवश्यक है जिससे भौतिक घटनाओं की भाँति ही जीवन के नैतिक एवं सामाजिक व्यापार भी व्यवस्थित तथा क्रमबद्ध किए जा सकें।\n\nह्यूम की भाँति अतींद्रिय परिकल्पनाओं का परित्याग कर वस्तु निष्ठावाद संशयवादी अथवा अज्ञेयवादी निषेधात्मक दर्शन नहीं अपनाता वरन् निश्चित रूप से सिद्ध करता है कि संवेदनों के अतिरिक्त अनुभव में वैज्ञानिक नियम प्राप्त होते हैं जो प्रकृति की एकरूपता की अतींद्रिय परिकल्पना पर आधारित होने से केवल संभाव्य हैं परंतु अप्राप्त निरपेक्ष से उत्कृष्ट हैं।\n\nकॉन्त ने \"वस्तुनिष्ठावादी दर्शन\" में सांस्कृतिक विकास की तीन अवस्थाओं के मौलिक नियमों के द्वारा वस्तुनिष्ठावादी दर्शन के अर्थनिर्धारण का प्रयास किया है। धार्मिक, दार्शनिक तथा निश्चित जैसी तीन अवस्थाओं में से प्रथम अंतिम कारणों की खोज में ईश्वर पर पहुंचती है; दूसरी, अदृष्ट शक्तियों के चिंतन में प्रकृति पर टिकती है; तथा तृतीय निश्चित नियमों की खोज कर सामान्य नियम प्राप्त करती है। विभिन्न अवस्थाएँ मनुष्य जाति की शैशव, किशोर तथा प्रौढ़ अवस्थाओं की द्योतक हैं। मनुष्य मात्र का सांस्कृतिक विकास मानवीयकरण की प्रारंभिक प्रवृत्ति से प्रारंभ होकर दार्शनिक नियमों की प्रतिष्ठा के मध्य होकर वस्तुनिष्ठावादी स्तर पर पहुंचता है।\n\nपरंपरागत दर्शनों की प्रतिक्रिया के रूप में वस्तुनिष्ठावाद का पर्याप्त प्रचार, विशेषकर, दक्षिण अमरीका में हुआ। संयुक्त राज्य में व्यवहारवाद, नव्य वस्तुवाद, आलोचनात्मक वस्तुवाद तथा जड़वाद के प्रचलन से वस्तुनिष्ठावाद का केवल एक विशेष रूप \"तार्किक अनुभववाद\" पनप सका जो कॉन्त का दृष्टिकोण अपनाए हुए है।\n\nतार्किक वस्तुनिष्ठावाद (logical positivism) ह्यूम के अनुभववाद, कॉन्त के वस्तुनिष्ठावाद तथा ह्वाइटहेड रसेल के तार्किक विश्लेषण का विचित्र सम्मिश्रण है। विज्ञानों को निरापद आधारप्रदान तथा अतींद्रिय तत्वविज्ञान की निरर्थकता के युगल उद्देश्यों की पूर्ति के हेतु वह भाषा के तार्किक विश्लेषण की विधि अपनाता है जिससे यह परंपरागत मनोवैज्ञानिक विश्लेषण का परित्याग कर देता है। सत्यापन की प्रक्रिया को ही किसी प्रस्तावना का अर्थ मानकर तार्किक वस्तुनिष्ठावादी परंपरागत दार्शनिक प्रश्नों को निरर्थक मानते हैं क्योंकि इस नवीन व्याख्या के अनुसार इंद्रियातीत विषयों से संबंधित होने के कारण वे कोई अर्थ नहीं रखते। उद्गमन को \"कार्य करने का नियम\" तथा वैज्ञानिक नियमों को \"एकवचनीय प्रस्तावनाओं की योजनाएँ\" मानकर तार्किक अनुभववादी विज्ञान का वह संगत चित्र प्रस्तुत करता है जिसके अनुसार तत्ववैज्ञानिक परिकल्पनाएँ पूर्णतया बहिष्कृत हैं।\n\nपरंतु व्यक्ति के अनुभव पर आधारित विज्ञान में वस्तुगतता का सर्वथा अभाव ही होगा। इस वस्तुनिष्ठावाद में इस प्रकार निश्चित निरपेक्ष तथा वस्तुगत कुछ भी नहीं रह जाता। अनुभववाद तथा तार्किक बुद्धिवाद जैसी विरोधी प्रवृत्तियों का यह रचनात्मक संश्लेषण अर्थ के अर्थनिर्धारण में ही स्वयं अपने सिद्धांत को तिलांजलि दे देता है।\n", "id": "183977", "title": "वस्तुनिष्ठावाद"}
{"url": "https://hi.wikipedia.org/wiki?curid=183978", "text": "क्रिस्टियानो रोनाल्डो\n\nक्रिस्टियानो रोनाल्डो डॉस सैंटोस अवीयरो, (जन्म: 5 फरवरी 1985), जिसे आमतौर पर क्रिस्टियानो रोनाल्डो के नाम से जाना जाता है, एक पुर्तगाली पेशेवर फुटबॉल खिलाड़ी है जो रियल मद्रिद के लिए खेलते है और पुर्तगाल की राष्ट्रीय टीम का कप्तान हैं। आज रोनाल्डो को फुटबॉल की बेहतरीन युवा प्रतिभाओं में से एक माना जाता है।\n\nक्रिस्टियानो रोनाल्डो का जन्म पुर्तगाल में फनचल, मदीरा में 5 फ़रवरी 1985 को माता मारिया डालोरेस डॉस सैंटोस अवीयरो और पिता जोस डिनिस अवीयरो के यहाँ हुआ था। क्रिस्टियानो रोनाल्डो का एक भाई, ह्यूगो और दो बहन एल्मा और कातिया हैं। क्रिस्टियानो रोनाल्डो के नाम का दूसरा भाग (\"रोनाल्डो\") पुर्तगाल में अपेक्षाकृत दुर्लभ है। उसके माता पिता ने उसका यह नाम अमेरिका के पूर्व राष्ट्रपति रोनाल्ड रीगन के नाम पर रखा था क्योंकि वह अपने पिता के पसंदीदा अभिनेता थे और इस नामकरण के पीछे रोनाल्ड रीगन का अमेरिका का राष्ट्रपति होना कोई कारण नहीं था। 2010 से इरिना श्याक के साथ संबंध में है।\n\n", "id": "183978", "title": "क्रिस्टियानो रोनाल्डो"}
{"url": "https://hi.wikipedia.org/wiki?curid=183982", "text": "शंकरदेव\n\nश्रीमन्त शंकरदेव असमिया भाषा के अत्यंत प्रसिद्ध कवि, नाटककार तथा हिन्दू समाजसुधारक थे।\n\nश्रीमंत शंकरदेव का जन्म असम के नौगाँव जिले की बरदौवा के समीप अलिपुखुरी में हुआ। इनकी जन्मतिथि अब भी विवादास्पद है, यद्यपि प्राय: यह 1371 शक मानी जाती है। जन्म के कुछ दिन पश्चात् इनकी माता सत्यसंध्या का निधन हो गया। 21 वर्ष की उम्र में सूर्यवती के साथ इनका विवाह हुआ। मनु कन्या के जन्म के पश्चात् सूर्यवती परलोकगामिनी हुई।\n\nशंकरदेव ने 32 वर्ष की उम्र में विरक्त होकर प्रथम तीर्थयात्रा आरंभ की और उत्तर भारत के समस्त तीर्थों का दर्शन किया। रूप और सनातन गोस्वामी से भी शंकर का साक्षात्कार हुआ था। तीर्थयात्रा से लौटने के पश्चात् शंकरदेव ने 54 वर्ष की उम्र में कालिंदी से विवाह किया। तिरहुतिया ब्राह्मण जगदीश मिश्र ने बरदौवा जाकर शंकरदेव को भागवत सुनाई तथा यह ग्रंथ उन्हें भेंट किया। शंकरदेव ने जगदीश मिश्र के स्वागतार्थ \"महानाट\" के अभिनय का आयोजन किया। इसके पूर्व \"चिह्लयात्रा\" की प्रशंसा हो चुकी थी। शंकरदेव ने 1438 शक में भुइयाँ राज्य का त्याग कर अहोम राज्य में प्रवेश किया। कर्मकांडी विप्रों ने शंकरदेव के भक्ति प्रचार का घोर विरोध किया। दिहिगिया राजा से ब्राह्मणों ने प्रार्थना की कि शंकर वेदविरुद्ध मत का प्रचार कर रहा है। कतिपय प्रश्नोत्तर के पश्चात् राजा ने इन्हें निर्दोष घोषित किया। हाथीधरा कांड के पश्चात् शंकरदेव ने अहोम राज्य को भी छोड़ दिया। पाटवाउसी में 18 वर्ष निवास करके इन्होंने अनेक पुस्तकों की रचना की। 67 वर्ष की अवस्था में इन्होंने अनेक पुस्तकों की रचना की। 97 वर्ष की अवस्था में इन्होंने दूसरी बार तीर्थयात्रा आरंभ की। उन्होंने कबीर के मठ का दर्शन किया तथा अपनी श्रद्धांजलि अर्पित की। इस यात्रा के पश्चात् वे बरपेटा वापस चले आए। कोच राजा नरनारायण ने शंकरदेव को आमंत्रित किया। कूचबिहार में 1490 शक में वे वैकुंठगामी हुए।\n\nशंकरदेव के वैष्णव संप्रदाय का मत एक शरण है। इस धर्म में मूर्तिपूजा की प्रधानता नहीं है। धार्मिक उत्सवों के समय केवल एक पवित्र ग्रंथ चौकी पर रख दिया जाता है, इसे ही नैवेद्य तथा भक्ति निवेदित की जाती है। इस संप्रदाय में दीक्षा की व्यवस्था नहीं है।\n\n\n\n\n\n\n\n\n\n\n\n\n\n\n", "id": "183982", "title": "शंकरदेव"}
{"url": "https://hi.wikipedia.org/wiki?curid=183983", "text": "हाउसहोल्ड इंश्योरेंस पॉलिसी\n\nघरेलु बीमा पॉलिसी (अंग्रेज़ी:\"हाउसहोल्ड इंश्योरेंस पॉलिसी\") घर, मकान, इमारत व उसमें रखे सामान की बीमा पॉलिसी होती है। तकरीबन सभी जनरल इंश्योरेंस कंपनियां ये सुविधा देती हैं। घरेलु बीमा संपत्ति की वित्तीय सुरक्षा प्रदान करने का सबसे सस्ता और सुरक्षित माध्यम होता है व कई प्रकार से लाभदायक भि होती है। कई बीमा कंपनियों द्वारा हाउसहोल्ड इंश्योरेंस में याम्त्रिक व विद्युत उपकरण भी बीमित किये जाते हैं। इस पॉलिसी के प्रति लोगों में जागरूकता कम है, किंतु पिछले कुछ वर्षो में इसके प्रति लोगों का रूझान काफी बढ़ा है। यह पॉलिसी सभी घरेलु सामान के लिए बेहतर है, भले ही बीमाधारक मकान मालिक हो या किराएदार। \n\nकिसी दुर्घटना के बाद बीमा कंपनी को फोन, फैक्स या पूरा लिखित विवरण बताना चाहिये। कंपनी को इस बात की जानकारी मिलने पर सर्वेक्षणकर्त्ता को घर पर निरीक्षण करने के लिए भेजती है। उसे पूरा सहयोग देना चाहिये साथ ही क्षतिपूर्ति के लिए आवश्यक डाक्यूमेंट उसे देने चाहिये। इस सर्वेयर की रिपोर्ट अंतिम होती है। उसके बाद इंश्योरेंस कंपनी को दावा आवेदन फॉर्म जमा करने की जरूरत होती है।\nघरेलु बीमा पॉलिसियों में कुछ बातें अवश्य ध्याण रखनी चाहियें। प्रदूषण के कारण संपत्ति की क्षति होना इस पॉलिसी में कवर नहीं होता है। पॉलिसी में युद्ध, विदेशी आक्रमण, बंधक का कवर नहीं मिलता है। दावा करते समय दावाकर्त्ता को एफआईआर, आग लगने की स्थिति में फायर ब्रिगेड की रिपोर्ट, भूकंप संबंधी रिपोर्ट, रेंट एग्रीमेंट रिपोर्ट को जमा करना आवश्यक होता है।\n", "id": "183983", "title": "हाउसहोल्ड इंश्योरेंस पॉलिसी"}
{"url": "https://hi.wikipedia.org/wiki?curid=183984", "text": "शंकरदेव कलाक्षेत्र\n\nशंकरदेव कलाक्षेत्र असम का सांस्कृतिक संग्रहालय है। यह गुवाहाटी शहर के पंजाबाड़ी क्षेत्र में स्थित है। यह एक ही परिसर में पूरे पूर्वोत्तर क्षेत्र को दर्शाते हुए एक कला और सांस्कृतिक संग्रहालय है। यहॉ बच्चों के लिए एक सुंदर पार्क है। परिसर के अंदर दर्शनीय बनाने के लिए जल्दी ही एक ऊंचा सरर्कुलर रेल बनाया जाएगा।\n\nयह गुवाहाटी का प्रमुख पर्यटन स्थल भी है। इसे असम की संस्कृति और जीवन को दर्शाने के लिए बनवाया गया है। असम के लोगों को संगठित करने वाले, महान वैष्णव भक्त कवि, सन्त एवं नाटककार श्रीमंत शंकरदेव के नाम पर इस कलाक्षेत्र का नाम रखा गया। यहां विविध कला परिसर हैं। 2000 लोगों की क्षमता वाला यहां के ओपन एयर थियेटर में सांस्कृतिक पर्व और नृत्य आयोजित होते रहते हैं। यहां का साहित्य और ललित कला भवन भी खासे लोकप्रिय हैं। \n\nइसका निर्माण सन् १९९० के दशक में किया गया था।\n", "id": "183984", "title": "शंकरदेव कलाक्षेत्र"}
{"url": "https://hi.wikipedia.org/wiki?curid=183985", "text": "स्वास्थ्य बीमा\n\nस्वास्थ्य बीमा (अंग्रेज़ी:\"हेल्थ इंश्योरेंस\") बीमाधारक या उसके आश्रितों को धारक की स्वास्थ्य समस्या, दुर्घटना या मृत्यु आदि की स्थिति में आर्थिक सहायता देता है। स्वास्थ्य बीमा पॉलिसी खरीदते समय सबसे पहले यह जानकारी लेनी चाहिये कि क्या आपको हेल्थ इंश्योरेंस चाहिए। इसके साथ ही कितनी कीमत के बीमा कवर की आवश्यकता है, इसका भी आकलन कर लेना चाहिये। यदि गंभीर रोग के लिए बीमा कवर लेना हो तो ये अवश्य पता कर लेना चाहिये कि कौन-कौन सी बीमारियों का बीमा होता है।\n\nइस स्थिति में स्पिलिटिंग पॉलिसी लाभदायक होती है। कीमत के लिहाज से, परिवार के सबसे बड़े सदस्य के लिए अलग से पॉलिसी ली जा सकती है। सामान्यत: सभी बीमा कंपनियां बीमाधारक के साथ, उसकी पत्नी व दो बच्चों को एक ही पॉलिसी में कवर करती है। वहीं कुछ पॉलिसी आश्रित माता-पिता को भी कवर करती है।\n\nपॉलिसी की कुल कवरेज कीमत का निर्धारण लोगों की संख्या जिनको पॉलिसी के माध्यम से कवर करना चाहते हैं, बीमाधारक की स्वास्थ्य सुरक्षा की गणना, साथ ही वर्तमान में विभिन्न स्रोतों से मिलने वाले कवरेज को ध्यान में रखकर होती है। धारक के लिए यह अत्यावश्यक है कि परिवार के साथ वाली पॉलिसी के साथ, स्वयं की स्वास्थ्य बीमा पॉलिसी भी खरीदे। यहां वेतनभोगियों के लिये ये ज्ञान आवश्यक होता है कि उनके कार्यालय द्वारा की जाने वाली स्वास्थ्य बीमा पॉलिसी तभी तक मान्य होती है, जब तक उस कार्यालय से जुड़े होते हैं। कार्यालय को छोड़ने के बाद शर्तें बदल जाती हैं।\n", "id": "183985", "title": "स्वास्थ्य बीमा"}
{"url": "https://hi.wikipedia.org/wiki?curid=183986", "text": "पूर्वोत्तर सीमा रेलवे\n\nपूर्वोत्तर सीमा रेलवे (Northeast Frontier Railway), रेलवे बोर्ड, मत्रांलय के अधीन कार्यरत 16 जोनल रेल में से एक है। जैसा कि नाम है “पूर्वोत्तर सीमा रेल” भारत के पूर्वोत्तर क्षेत्र में स्थित सभी राज्य बिहार, पश्चिम बंगाल, असम, नगालैंड, अरुणाचल प्रदेश, मिजोरम तथा त्रिपुरा को स्पर्श करता है।\n\nपू0 सी0 रेल भारत की सेवा में समर्पित है और इस क्षेत्र की विशेष आवश्यकताओं को पूरा करने की सच्ची आश ने इस रेल के निष्पादन को सुधारने में काफी मदद की है। बंगलादेश के साथ अंर्तबदल सुविधा तथा नेपाल और भूटान के लिए रेल शीर्ष के रूप में कार्य करने के अलावा पू0 सी0 रेल कुल 10 राज्यों की सेवा करती है।\n\nसन 1881 में रेल ने पहली बार असम में प्रवेश किया जब 'असम रेलवे एवं ट्रैडिंग कम्पनी' ने चाय एवं कोयला ले जाने के उद्देश्य से मारघेरिटा में डिब्रूगढ़ से माकुम कोयला खान तक 65 कि0 मी0 लम्बा मीटर लाइन का निर्माण शुरू किया। इस क्षेत्र के रेल के लिए सन 1881 एक अन्य घटना के लिए भी एक ऐतिहासिक वर्ष रहा और वह है दार्जिलिंग – हिमालय रेल के किबंदति स्वरूप टॉय ट्रैन का चालू होना।\nभारत के विभाजन के साथ ही राजनीतिक सीमा के अनुसार बंगाल-असम रेल को पुनः विभाजित करना पड़ा। इसके फलस्वरुप अगस्त 1947 को पांडू में मुख्यालय के साथ 'असम रेल' की स्थापना की गई। सर्व भारतीय रेल मार्ग स्थापित करने के लिए 26 जनबरी 1948 में किशनगंज से फकीरग्राम तक 142 मील लंबी असम रेल लिंक परियोजना का निर्माण युद्व स्तर पर शुरू किया गया और रिकार्ड समय के अंदर पूरा कर दिसम्बर 1949 में यातायात के लिए खोल दी गई। पहली यात्री गाड़ी 26 जनबरी 1950 से चलाई गई।\nभारतीय रेल के पुनवर्गीकरन के साथ ही 14 अप्रैल 1952 को संपूर्ण असम रेल प्रणाली को गोरखपुर में मुख्यालय सहित पूर्वोत्तर रेल के साथ शामिल कर दिया गया। पूर्वोत्तर के विकास को गति देने के लिए विभाजित पूर्वोत्तर रेल से काट कर 15 जनवरी 1958 को मालीगांव में मुख्यालय के साथ 'पूर्वोत्तर सीमा रेल' बनाई गई।\nपू0 सी0 रेल महाप्रबंधक के प्रशासनिक नियंत्रण में है जो विभागाध्यक्षों की सहायता से रेलवे बोर्ड को रिपोर्ट करते हैं। यह पांच मंडलों में विभाजीत है -\n\nअलीपुरद्वार मंडल, कटिहार मंडल, तिनसुकिया मंडल तथा रंगिया मंडल।\n\n", "id": "183986", "title": "पूर्वोत्तर सीमा रेलवे"}
{"url": "https://hi.wikipedia.org/wiki?curid=183987", "text": "शंकुक\n\nशंकुक, या नोमन (Gnomon), दिन में समय ज्ञात करने का सरल प्राचीन उपकरण था। \n\nइसमें मुख्यत: फर्श, या किसी क्षैतिज समतल, पर एक खड़ा छड़ होता था, जिसकी छाया की स्थिति दिन का समय बताती थी। 2,000 ई. पू. में ही बैबिलोनिया में इसका प्रयोग होता था और हेराडोटस (Herodotus) के अनुसार अनैक्सिमैंडर (Anaximander) ने लगभग 600 ई. पू. यूनान में इसका प्रचार किया। खड़े छड़ की छाया की लंबाई, दिशा तथा छाया के अग्र द्वारा अनुरेखित रेखा से रविमार्ग के तिर्यक्ता, अयनांत की तिथि (अत: सौर वर्ष) और याम्योत्तर का पता लगाना संभव होता था।\n\nकभी-कभी शंकु का खड़ा छड़ किसी गोलार्ध के अवतल पृष्ठ के केंद्र में बिठाया जाता है। एक रूपांतरण में, यह एक ऊँचा गुंबद था, जिसके ऊपरी भाग में छेद बना था, जिससे होकर सूर्य का प्रकाश फर्श पर बिंदु के रूप में पड़ता था। रोम की प्राचीन काल की कुछ धूपघड़ियों में, जिन्हें चक्रार्ध (hemicycle) कहते थे, यह एक क्षैतिज शलाका (style) के रूप में था, जो पट्ट (dial) के सर्वोच्च वक्र कोर के केंद्र पर आबद्ध होता था। पार्थिव अक्ष के समांतर आबद्ध धूपघड़ी की तिरछी शलाका को भी शंकु कहते हैं।\nभारत में प्रयोग आने वाले सबसे प्राचीन खयोलीय यन्त्र शंकुक और जल घड़ी थे। ७वीं शताब्दी के आरम्भ में ब्रह्मगुप्त ने १० प्रकार के यन्त्रों का वर्णन किया है। पश्चवर्ती भारतीय खगोलविदों ने इसे ही मामूली परिवर्तनों के साथ स्वीकार कर लिया है। \n\n", "id": "183987", "title": "शंकुक"}
{"url": "https://hi.wikipedia.org/wiki?curid=183988", "text": "कैपिटल गारंटी प्रोडक्ट\n\nजब अधिक नेट असेट वैल्यू सुनिश्चित करते हुए यूनिट लिंक्ड इंश्योरेंस प्लान मुख्यत: कैपिटल गारंटी प्रोडक्ट होते हैं। ये आश्वस्त करते हैं कि जो राशि निवेशक निवेश करेंगे, उसकी मात्रा कम नहीं होगी। सेंसेक्स लिंक्ड रिटर्न बिना किसी जोखिम के नहीं मिल पाता है। विशेषज्ञों के अनुसार ये आशा नहीं कर सकते हैं कि इस तरह के फंड में इक्विटी जैसा लाभ नहीं मिलेगा। ऐसे में जोखिम लेना आवश्यक हो जाता है। पहले वर्ष में निवेश को डेट और इक्विटी में इस तरह बांटा जाए कि दस सालों के बाद निवेशक को १० रुपए एनएवी पक्का मिले। बाजार में उतार-चढ़ाव की स्थिति में फंड मैनेजर इक्विटी बेच कर बांड खरीदेगा ताकि आपकी पूंजी सुरक्षित रहे। यदि बाजार में स्थिरता है तो ये प्रोडक्ट बेहतर काम करेगा लेकिन वास्तविक जीवन में ऐसा कम ही देखने को मिलता है।\n", "id": "183988", "title": "कैपिटल गारंटी प्रोडक्ट"}
{"url": "https://hi.wikipedia.org/wiki?curid=183989", "text": "अंतर्राष्ट्रीय फंड\n\nअंतर्राष्ट्रीय निधि (अंग्रेज़ी:\"इंटरनेशनल फंड\") ऐसे फंड होते हैं जो कि अंतर्राष्ट्रीय बाजार में निवेश करते हैं। निवेशक को किसी एक देश के बाजार में होने वाली अस्थिरता से बचाने के लिए ही इंटरनेशनल फंड में निवेश करने का चलन बढ़ा है। बाजार में इंटरनेशनल फंड कई पैकेज में उपलब्ध होते है। मोटे तौर पर ये दो प्रकार के होते हैं। पहली तरह के फंड में आंशिक रूप से विदेशी और आंशिक रूप से विदेशी बाजार में निवेश किया जाता है। दूसरी तरह के फंड पूरी तरह से अंतर्राष्ट्रीय होते हैं जो कि पूरा निवेश अंतर्राष्ट्रीय स्तर पर करते हैं। कुछ फंड ऐसे भी होते हैं जो स्वदेश के अतिरिक्त सिर्फ एक देश में निवेश करते हैं। इन फंड की सफलता काफी हद तक घरेलू म्यूचुअल फंड की तरह ही होती है।\nइसका सबसे बड़ा जोखिम मुद्रा का होता है। जब निवेशक पैसा निकाल रहे होते हैं या निवेश कर रहे होते हैं, उस दौरान मुद्राओं के मूल्य में अंतर आ सकता है। ऐसे में संभव है कि वो लाभ कमाने के बावजूद भी ज्यादा पैसा न कमा पाएं। हालाँकि इंटरनेशनल फंड डायवर्सिफिकेशन प्रदान करते हैं पर इसके लिए निवेशकों को काफी दिमाग लगाना होता है कि किसी विशेष देश के हिसाब से पोर्टफोलियो कैसे बनाया जाए। पोर्टफोलियो बनाने में थोड़ी सी चूक भी निवेशकों के निवेश को गड़बड़ा सकती है। जानकारों के अनुसार यदि भारतीय बाजार में निवेश करने से इंटरनेशनल फंड में निवेश करने के करीब-करीब पैसा कमा लेते हैं तो ऐसे में भारतीय बाजार में ही निवेश करना बेहतर है।\n", "id": "183989", "title": "अंतर्राष्ट्रीय फंड"}
{"url": "https://hi.wikipedia.org/wiki?curid=183991", "text": "शक्ति संचरण\n\nशक्ति (Power) शब्द का प्रयोग मानवनियंत्रित ऊर्जा को जो यांत्रिक कार्य करने के लिए प्राप्य हो, सूचित करने के लिए किया जाता है। शक्ति के मुख्य स्रोत (source) हैं : मनुष्यों एवं जानवरों की पेशीय ऊर्जा (muscular energy), नदी एवं वायु की गतिज ऊर्जा, उच्च सतहों पर स्थित जलाशय की स्थितिज (potential) ऊर्जा, लहरों एवं ज्वारभाटा की ऊर्जा, पृथ्वी एवं सूर्य की ऊष्मा ऊर्जा, ईंधन को जलाने से प्राप्त ऊष्मा ऊर्जा आदि। पालतू जानवरों की शक्ति का उपयोग मानवीय सभ्यता का प्रथम कदम था। बाद में क्रमश: विभिन्न प्रकार की शक्तियों को उपयोग में लाने के लिए प्रयास किए जाते रहे। अभी भी अधिक से अधिक शक्तियों को नियंत्रित करने में वैज्ञानिक व्यस्त हैं एवं प्रयत्न जारी है।\n\nऊपर लिखे गए शक्तिस्रोतों में वायु, लहर, एवं सूर्य द्वारा प्राप्त शक्तियाँ आंतरायिक (intermittent) होती हैं और यही इन सब का सबसे बड़ा अवगुण है, क्योंकि शक्ति की माँग यदि संतत (continuous) हो, तो इस प्रकार की शक्तियों को उपयोग में लाने के लिए इनके संग्रह की व्यवस्था करनी होगी। शक्ति संयंत्र (plant) के आकार एवं कीमत को ध्यान में रखते हुए, बड़े पैमाने (large scale) पर शक्तिजनन की अवस्था में वायु, लहर तथा सूर्य द्वारा प्राप्त शक्ति का उपयोग लाभप्रद नहीं होता है। कुछ स्थानों में बड़े पैमाने पर शक्तिजनन के लिए ज्वारभाटा की शक्ति का उपयोग किया जा सकता है, किंतु इस प्रकार के संयंत्र के निर्माण में व्यय अत्यधिक होता है।\n\nवैज्ञानिकों द्वारा \"शक्ति\" शब्द का प्रयोग ऊर्जासंचरण की दर के लिए किया जाता है। सामान्य व्यवहार में शक्ति की ईकाई वाट होती है।\n\nऊर्जा के प्राकृतिक स्रोतों को उपयोग में लाने के लिए अधिष्ठापन (installation) द्वारा संबंधित उपकरण तीन वर्गों में विभाजित किए जा सकते हैं : \n\nप्राय: मूल चालक उन स्थानों में, जहाँ ऊर्जा के प्राकृतिक स्रोत प्रचुर मात्रा में प्राप्य हों, स्थापित किया जाता है, जैसे जलप्रपात के निकट या कोयले की खानों के क्षेत्र में। जलप्रपात या प्राकृतिक जल के स्रोत, जैसे नदी, झील आदि के निकट द्रवचालित (hydraulic) शक्ति संयंत्र की, जिसें जल की ऊर्जा जल टरबाइन द्वारा यांत्रिक ऊर्जा में परिवर्तित की जाती है, स्थापना की जाती है। दामोदर घाटी योजना के अंतर्गत इस प्रकार के संयंत्र की स्थापना, बिहार राज्य के धनवाद जिले में माइथान एवं पंचेत और हजारीबाग जिला में तिलैया नामक स्थानों पर की गई है। इस प्रकार के संयंत्र भारत में विभिन्न स्थानों पर स्थापित किए गए हैं, जैसे भाखरा नंगल, हीराकुंड, तुंगभद्रा, रिहंद आदि। कोयले की खानवाले क्षेत्रों में कोयले द्वारा प्राप्त ऊष्मा ऊर्जा को, ऊष्मीय शक्तिसंयंत्र में भाप टरबाइन, या भाप इंजन द्वारा यांत्रिक ऊर्जा में परिवर्तित किया जाता है। इसके लिए कोयले को जलाकर वाष्पित्र (boiler) में भाप तैयार की जाती है और इस भाप का उपयोग मूल चालक, जैसे भाप टरबाइन या भाप इंजन को चलाने के लिए किया जाता है। इस तरह के ऊष्मीय शक्तिसंयंत्र बोकारो (बिहार राज्य) एवं दुर्गापुर (पश्चिम बंगाल) में हैं। उपर्युक्त प्रकार के द्रवचालित एवं ऊष्मीय शक्तिसंयंत्र द्वारा प्राप्त ऊर्जा विपुल परिमाण में बहुत दूरी पर स्थित कल कारखानों आदि में संचारित की जाती है। इस तरह के शक्तिसंचरण की अवस्था में शक्तिवितरण के तरीके एवं उपकरण अधिक महत्वपूर्ण हैं, क्योंकि मूल चालक से उन स्थानों की दूरी, जहाँ यंत्रों द्वारा ऊर्जा का उपयोग होता है, वितरण की दक्षता पर निर्भर करती है।\n\nकुछ कारखानों में मूल चालक द्वारा प्राप्त ऊर्जा निकटवर्ती यंत्रों में ही संचारित की जाती है। इस अवस्था में तेल द्वारा चालित मूल चालक, जैसे तेल इंजन, का प्रयोग अधिक होता है। इसमें संचरणयंत्र का अधिक महत्व रहता है, क्योंकि संचरण की दक्षता पूरे संयंत्र की दक्षता को प्रभावित करती है। कभी-कभी मूल चालक को यंत्र से इस तरह जोड़ दिया जाता है कि संचरण उपकरण सुगमतापूर्वक मूल चालक, या यंत्र से अलग नहीं किया जा सकता। इस वर्ग में रेल इंजन आदि आते हैं।\n\nशक्तिसंचरण के विभिन्न विधियाँ हैं : \n\nशक्तिप्रेषण की वैद्युत युक्ति पर निरंतर अनुसंधान हो रहे हैं। सतत परिवर्ती वैद्युत दंति का आविष्कार बहुत पहले हो चुका है। अवरोध को अंतरास्थापित करके बल के ह्रास की प्राप्ति की युक्तियाँ वस्तुत: परिवर्ती प्रेषण नहीं कही जा सकती हैं। शक्तिप्रेषण की वैद्युत युक्तियों का उपयोग वैद्युत रेलगाड़ियों में अधिक होता है। अंतर्दहन इंजन के डायनेमो (dynamo) के लिए मूलचालक के रूप में व्यवहृत कर विद्युत उत्पन्न की जाती है और चक्रों को घुमाने के लिए खास डिजाइन किए हुए दंति को वैद्युत मोटर की सहायता से चलाया जाता है।\n\nशक्ति का यांत्रिक संचरण पट्टे (belt) या रज्जु (rope) की सहायता से शैफ्ट (shaft) द्वारा, अथवा यंत्रिचक्र (wheel gearing) और जंजीर (chain) की सहायता से होता है। परिस्थिति के अनुसार शक्ति को संचारित करने के लिए ये तरीके अलग अलग, या एक दूसरे के साथ, व्यवहृत किए जाते हैं। मूल चालक के अनुसार शक्तिसंचरण के यांत्रिक उपकरणों का अभिकल्प एवं निर्माण किया जाता है।\n\nमूल चालक के गतिपालक चक्र (flywheel) पर लगे हुए पट्टे द्वारा, शक्ति को रेखा शैफ्ट (line shaft) में संचारित किया जाता है। रेखा शैफ्ट पर अभिकल्प के अनुसार घिरनियाँ (pulleys) लगी रहती हैं। उन घिरनियों पर लगे हुए पट्टे द्वारा शक्ति को रेखाशैफ्ट से विभिन्न यंत्रों में संचारित किया जाता है। इस प्रकार की प्रणाली में सबसे बड़ा अवगुण यह है कि किसी भी कारणवश रेखाशैफ्ट का चलना बंद होते ही सभी यंत्र, जिन्हें रेखाशैफ्ट से शक्ति संचरित की जाती है, बेकार हो जाते हैं।\n\nइस प्रकार के शक्तिसंचरण का मात्रात्मक विश्लेषण करने के लिए इंजन के क्रैंक शेफ्ट को संचरण का आरंभ बिंदु एवं यंत्र के प्रथम गतिमान शैफ्ट को संचरण का अंतिम बिंदु मान लिया जाता है। यह अनुमान विशिष्ट यत्र के लिए उपयुक्त है। मान लिया कि इंजन की गति N परिक्रमण (revolutions) प्रति मिनट है। इस गति पर चलते हुए इंजन क्रैंकशैफ्ट पर लगातार बल आधूर्ण (torque) डालता रहता है। मान लिया कि बल आधूर्ण की मात्रा T किलोग्राम प्रति मीटर है। इस अवस्था में इंजन की कोणीय (angular) गति w, का मूल्य होगा 2 x पाई x N / 60। यहाँ w की ईकाई रेडियन प्रति सेकंड है। अत: इंजन क्रैंक शैफ्ट द्वारा किए गए कार्य की दर wT किलोग्राम प्रति मीटर प्रति सेकंड है। सुविधा के लिए मान लिया, क्रैंक शैफ्ट से प्राप्त संपूर्ण शक्ति एक ही यंत्र को संचरित होती है। मान लिया, उस यंत्र पर डाला जानेवाला बल आघूर्ण T1 किलोग्राम प्रति मीटर है और w1 रेडियन प्रति सेकंड यंत्र की कोणीय गति है, तब उस यंत्र द्वारा प्राप्त ऊर्जा की दर होगी w1T1 किलोग्राम मीटर प्रति सेकंड। घर्षण एवं अन्य अवरोधों को अभिभूत (overcome) करने के लिए ऊर्जा का कुछ अंश संचरणयंत्र द्वारा अवशोषित (absorbed) होता है। यदि ऐसा नहीं हो, तो यंत्र द्वारा ऊर्जा अवशोषण की दर मूल चालक द्वारा उत्पन्न ऊर्जा की दर के समतुल्य होगी। किंतु व्यवहार में ऐसा नहीं होता है।\n\n", "id": "183991", "title": "शक्ति संचरण"}
{"url": "https://hi.wikipedia.org/wiki?curid=183992", "text": "डिसकोमगूगोलेशन\n\nडिसकोमगूगोलेशन का अर्थ या असमंजस होता है। यह शब्द \"डिसकोमबोबुलेट\" और गूगल से मिलकर बनाया गया है। ऑनलाइन न होने के कारण तनाव अनुभव करने वाले लोग डिसकोमगूगोलेशन की समस्या से पीड़ित हो सकते हैं। वर्तमान युग में इंटरनेट लोगों की आवश्यकता बन गया है। इसके बिना कई लोगों को अपना जीवन अधूरा लगता है। किसी कारणवश ऑनलाइन न हो पाना कई लोगों को हताश कर देता है। \nब्रॉडबैंड के बढ़ते प्रसार ने तत्काल उत्तर की दुनिया में पहुंचा दिया है जहां सूचनाएं लोगों से एक माउस क्लिक दूर हैं। इनकी वजह से लोग वेब के आदी हो गए हैं। वेब उनके सारे सवालों का जवाब और उनके अकेलेपन का साथी बन चुका है। ऐसे में जब वो ऑनलाइन एक्सेस नहीं कर पाते, तो इसी छटपटाहट में वह धीरे-धीरे डिसकोमगूगोलेशन के शिकार होते चले जाते हैं। \n", "id": "183992", "title": "डिसकोमगूगोलेशन"}
{"url": "https://hi.wikipedia.org/wiki?curid=183995", "text": "माफ़िया\n\nमाफिया (Mafia) इटली के सिसिली के अपराधी तत्व थे। इन्हें 'कोसा नोस्त्रा' (Cosa Nostra) भी कहा जाता है। ऐसा माना जाता है कि उन्नीसवीं शताब्दी के उत्तरार्ध में में ये सिसिली में ये खूब फल-फूल रहे थे। वस्तुत: यह अपराधी समूहों का शिथिल संघ होता है जिनमें समान सांगठनिक ढांचा एवं समान 'आचार संहिता' होती है। प्रत्येक समूह को 'परिवार', 'क्लान' या 'कोस्का' के नाम से जाना जाता है और किसी एक क्षेत्र (जैसे एक कस्बा, शहर का कोई भाग, या गाँव) में एक 'परिवार' की संप्रभुता रहती है जहाँ ये स्वच्छन्द होकर अपनी गतिविधियाँ चलाते हैं।\n\n", "id": "183995", "title": "माफ़िया"}
{"url": "https://hi.wikipedia.org/wiki?curid=183997", "text": "विद्युत शक्ति\n\nकिसी विद्युत परिपथ में जिस दर से विद्युत उर्जा स्थानान्तरित होती है उसे विद्युत शक्ति (Electric power) कहते हैं। इसका एसआई मात्रक 'वाट' (W) है।\n\nकिसी परिपथ के दो नोडों के बीच विभवान्तर v(t) हो तथा इस शाखा में धारा i(t) हो तो उस शाखा द्वारा ली गयी विद्युतशक्ति,\n\nformula_2\nतीन मुख्य रेखीय सर्किट तत्व हैं। पहले लाइट बल्ब, हीटर, और अन्य उपकरणों का निर्माण करता है जो प्रतिरोधों है। वे आम तौर पर वास्तविक शक्ति नष्ट करना और गर्मी का उत्पादन। अगले रेखीय सर्किट तत्व (डीसी में काम नहीं करता है) के क्रम में एसी चालू करने का लाभ लेने के लिए जो प्रारंभ करनेवाला, लगातार चालू आपूर्ति है। पिछले रेखीय सर्किट तत्व वर्तमान जिस पर संधारित्र विज्ञप्ति इस आरोप इशारा करते हैं और इस प्रकार वर्तमान उत्पन्न करता है, बंद हो जाता है जब तक प्रभारी भंडार एक संधारित्र है। Capcitors के उदाहरण वेल्डर और अन्य इलेक्ट्रॉनिक्स शामिल हैं।\n\nवर्तमान का मूल्य स्थिर है, तो:\n\nformula_3\n\nअपने वर्तमान स्थिर है और अपने सर्किट विशुद्ध प्रतिरोधक है सामान्य में, अगर, आप निम्न समीकरण का उपयोग कर सकते हैं। \n\nformula_4\nformula_5\n\nऐसे एक मामले में, पी और क्यू प्रतिक्रियाशील शक्ति (प्रारंभ करनेवाला से व्यस्त या संधारित्र द्वारा निर्मित है कि पावर) है (एक अवरोध से व्यस्त हो जाएगा कि सत्ता में है) वास्तविक शक्ति है।\n\nज्या वर्तमान के तहत, प्रारंभ करनेवाला और संधारित्र भी खेलने में आते हैं। सर्किट में, किसी भी रेखीय सर्किट तत्व के बराबर प्रतिनिधित्व जिसका मतलब है (चर जेड द्वारा प्रतिनिधित्व) प्रतिबाधा के रूप में जाना जाता है, एक अवधारणा है, वहाँ है। परिभाषा के अनुसार, प्रतिरोध के लिए formula_6, अधिष्ठापन के लिए formula_7, और समाई के लिए formula_8. इसके अलावा, सामान्य रूप में, formula_9, जहां हम यह मान i(t) कुछ निरंतर चरण है formula_10हम जेड में प्लग कर सकते हैं कि. \nरेखीय सर्किट विद्युत पावर\n\nformula_2\n\nतीन मुख्य रेखीय सर्किट तत्व हैं। पहले लाइट बल्ब, हीटर, और अन्य उपकरणों का निर्माण करता है जो प्रतिरोधों है। वे आम तौर पर वास्तविक शक्ति नष्ट करना और गर्मी का उत्पादन. अगले रेखीय सर्किट तत्व (डीसी में काम नहीं करता है) के क्रम में एसी चालू करने का लाभ लेने के लिए जो प्रारंभ करनेवाला, लगातार चालू आपूर्ति है। पिछले रेखीय सर्किट तत्व वर्तमान जिस पर संधारित्र विज्ञप्ति इस आरोप इशारा करते हैं और इस प्रकार वर्तमान उत्पन्न करता है, बंद हो जाता है जब तक प्रभारी भंडार एक संधारित्र है। संधारित्र के उदाहरण वेल्डर और अन्य इलेक्ट्रॉनिक्स शामिल हैं। संधारित्र और प्रारंभ करनेवाला वास्तव में ज्यादा नहीं करते.\n\nवर्तमान का मूल्य तो स्थिर है, तो\n\nformula_3\n\nअपने वर्तमान स्थिर है और अपने सर्किट विशुद्ध प्रतिरोधक है सामान्य में, अगर, आप निम्न समीकरण का उपयोग कर सकते हैं।\n\nformula_4\n\nformula_14\n\nऐसे एक मामले में, पी और क्यू प्रतिक्रियाशील शक्ति (प्रारंभ करनेवाला से व्यस्त या संधारित्र द्वारा निर्मित है कि पावर) है (एक अवरोध से व्यस्त हो जाएगा कि सत्ता में है) वास्तविक शक्ति है।\n\nसाइन वर्तमान के तहत, प्रारंभ करनेवाला और संधारित्र भी खेलने में आते हैं। सर्किट में, किसी भी रेखीय सर्किट तत्व के बराबर प्रतिनिधित्व जिसका मतलब है (चर जेड द्वारा प्रतिनिधित्व) प्रतिबाधा के रूप में जाना जाता है, एक अवधारणा है, वहाँ है। परिभाषा के अनुसार, प्रतिरोध के लिए formula_6, अधिष्ठापन के लिए formula_7, और समाई के लिए formula_8. इसके अलावा, सामान्य रूप में, formula_9, जहां हम यह मान i(t) कुछ निरंतर चरण है formula_10 हम जेड में प्लग कर सकते हैं कि. \n\n", "id": "183997", "title": "विद्युत शक्ति"}
{"url": "https://hi.wikipedia.org/wiki?curid=183998", "text": "बहुव्यक्तित्व विकार\n\nव्यक्तित्व की दो परस्परविरोधी अथवा सर्वथा भिन्न शैलियों का उसकी एक ही इकाई में अपनी पृथक्‌ सत्ता सुरक्षित रखते हुए, इकट्ठे रहने का बोध द्विव्यक्तित्व (Dual Personality) है। एक ही व्यक्ति के घेरे में रहकर भी ये अपने में सुसंबद्ध एवं व्यवस्थित होते हैं; एक दूसरे के प्रति तटस्थ एवं विस्मृत रहते हैं। जब एक व्यक्तित्व-खंड चेतना के धरातल पर सक्रिय रहता हैं तो दूसरे की स्मृति नहीं रहती, यद्यपि स्मृति के मामले में अपवाद भी होते हैं। अपने ही भिन्न स्वरूपबोधों की असंपृक्तता व्यवहार में प्रकट होकर लोगों को अचरज में डाल देती है। सर्वथा विरोधी आचरणों से उसके सामाजिक संबंध लगातार बाधित एवं व्यतिक्रमित होते हैं, टूट जाते हैं। द्विव्यक्तित्वधारी, मानसिक चिकित्सा का एक नैदानिक विषय (पैथालाजिकल केस) बन जाता है।\n\nये व्यक्तित्व-खंड दो से ज्यादा भी होते है। इनके कई नाम भी चलते हैं- बहुव्यक्तित्व (मल्टिपुल पर्सनैलिटी), खंडित व्यक्तित्व (स्प्लिट पर्सनैलिटी); असंपृक्त व्यक्तित्व (Dissociative personality), एकांतरित तथा स्थानांतरित (आल्टर्नेंट तथा डिस्प्लेस्ड) व्यक्तित्व आदि। लोककथाओं तथ साहित्य में ऐसे व्यक्तित्व परिवर्तन के दृष्टांत मिलते हैं। राबर्ट लुई सटीवेंसन के प्रसिद्ध उपन्यास 'डॉ॰ जोकिल ऐंड मि. हाइड' की चर्चा इस सन्दर्भ में मनोविज्ञानवेत्ता भी करते हैं। चीनी लोककथा में एक व्यक्ति जंगल में सो जाता है; सोते ही शेर बन जाता है तथा अपने ही बंधु को मार डालता है। अपने पूर्व रूप में आने पर बिना इस बात के ज्ञान के कि यह उसका ही कृत्य है, बंधु की मृत्यु पर अफसोस करता है।\n\nपरस्पर विरोधी वृत्तियाँ अथवा उनका एक ही व्यक्ति में प्राप्त होना मनोविज्ञान क्या, सामन्य ज्ञान के लिए भी नई वस्तु नहीं। युंग का 'अंतर्मुख' एवं 'बहिर्मुख' (इंट्रोवर्ट एक्स्ट्रोवर्ट) व्यक्तित्व-प्रकार तथा ब्ल्यूलर कथित 'अंतर्बहिर्मुख' (एंबीवर्ट; लै. 'एंबी' = दोनों) व्यक्ति की वृत्ति - 'द्वैधभाव' (एंबीवैलेंस), आदि प्रसिद्ध ही हैं। मनोरोग में भी क्रेश्चमर संमत 'सिजाएड' तथा 'साइक्लाएड', क्रेपलिन कथित उत्साह विषाद मनोचक्र (मैनिक डिप्रेसिव साइकोसिस) तथा मनोविदलता या मनोह्रास ('डैमेंशिया प्रीकावस' या सिजोफ्रीनिया) आदि के निरूपण समष्टि में इसी एक तथ्य की पुष्टि करते हैं कि व्यक्ति में मन: शक्ति को बाहरी जगत्‌ से संबद्ध कराने की विधायक-वृत्ति तथा बाह्य जगत्‌ से खींचकर कछुए की भाँति अंतर्जगत्‌ में सिकोड़ लेने की निषेधात्मक वृत्ति, दोनों ही काम करती रहती हैं। किसी एक का अपेक्षाकृत अधिक प्राधान्य व्यक्तित्व के 'प्रकार' (टाइप) का निरूपक होता है। 'द्वैधभाव' में कभी तो दोनों वृत्तियों का संतुलन रहता है, जो कि आदर्श स्थिति होती है, कभी दोनों ओर बारी-बारी बेसाख्ता ढुल जाने की स्थिति होती है। अंतिम ही अपने चरम उत्कर्ष में 'द्विव्यक्तित्व' बनता है।\n\nडॉ॰ मोर्टन प्रिंस ने एक ऐसा दृष्टांत पूरी वैज्ञानिकता के साथ रखा जो 'ब्यूशैंपकेस' नाम से प्रसिद्ध हो गया (1905)। अपने स्वाभाविक व्यक्तित्व तथा सम्मोहन (हिप्नाटिज्म) द्वारा जाग्रत किए गए व्यक्तित्व के अतिरिक्त रोगिणी के अंदर तीन और विभिन्न ढंग के स्वात्मभाव ('selves') देखे गए- सभी परस्पर असंबद्ध, भिन्न एवं विरोधी से थे। वैज्ञानिक पूर्णता के बावजूद प्रिंस के विश्लेषण की बहुत्ववादी अपवादात्मक तथा अधिक शरीरशास्त्रीय होने के कारण, आलोचना हुर्ह। मैक्डूगल ने 'द्विव्यक्तित्व' की आलोचना करते हुए कहा कि इन्हें कभी भी सामान्य लोगों के व्यावहारिक जीवनस्तर पर नहीं रखा जा सकता क्योंकि विशेष परिस्थितियों में यह हम सबमें एक छिपी संभावना के रूप में स्थित है; इसके विपरीत यह कहा जा सकता है कि हर मानव मन एकाकी एवं संगठित पूर्णता है ('एनर्जीज ऑफ मैन' : मैकडूगल)। डॉ॰ प्रिंस के पूर्व एलिकॉट ने सर्वप्रथम (1815) तक ऐसे रोगी का वैज्ञानिक विवरण प्रकाशित किया तथा पो ने सर्वप्रथम 76 रोगियों के दृष्टांतों का साहित्य प्रस्तुत किया।\n\nपरवर्ती मनोवैज्ञानिकों ने 'खंडों' पर कम और मानसिक एकता पर अधिक जोर दिया। उपचेतन की सर्वथा अलग कटी मनोभूमि की वकालत करने के लिए फ्रायड की तीव्र आलोचनाएँ हुई हैं किंतु प्रसिद्ध फ्रायडवादी अर्नेस्ट जोंस इसी अलगाव को कुछ समीप लाता हुआ कहता है कि हमारी दमित वासनाएँ जो मूलत: यौन प्रकृति की होती हैं अपना एक स्वतंत्र विकास करने लगती है और कभी कभी इतनी तीव्र बन जाती हैं कि कुछ काल के लिए चेतन धरातल पर भी प्रभुत्व जमा लेती हैं। निद्राचारण (सोम्नांबुलिज़्म) जैसी अतिमानसिक अवस्थाएँ इसी छिपे शक्तिमान 'व्यक्तित्व' की अभिव्यक्तियाँ हैं। (ऐसे ही 'व्यक्तित्व' की प्रस्तुति गजानन मुक्तिबोध की प्रसिद्ध कविता 'दिमागी गुहांधकार का उरांग ओटान' में हुई है)। युंग की कथ्य शैली में, 'अचेतन' में उद्भूत प्रभुसत्ता के सम्मुख चैतन्य नपुंसक हो जाता है।\n\nयुंग ने 'छद्मविस्मृति' के बारे में बताया है कि बहुत सी पुरानी अनुभूतिरंजित स्मृतियों की 'ग्रंथि' बन जाती हैं जो चेतनमन के धरातल के नीचे रहकर यथावसर हस्तक्षेप करती रहती है। इससे भी दैनंदिन व्यक्तिजीवन में आकस्मिक विलक्षण का उदय हो जाता है। ईसा जैसी पवित्रात्मा की शूली के अगल बगल दो दस्युओं के शूली पर लटकने के द्वैधभाव का प्रतीकार्थ युंग समझता है कि ईसा जो हमारे सामूहिक- 'अंह एवं व्यक्तित्व-उत्कर्ष का प्रतीक है, परस्पर सर्वथा विरोधी भावों से गुजरकर सलीब की पीड़ा झेलता हुआ अपनी दिव्यता उजागर करता है। अपने साहित्य में युंग ने संस्कृत 'द्वंद्व' शब्द का विश्लेषण इसी अर्थ में अनेक स्थलों पर किया है।\n\nप्रेतविद्याविद् तथा परा-मनोवैज्ञानिक एक सूक्ष्मात्मा (सब्लिमिनल सेल्फ) की कल्पना करते हैं जो इस प्रकार की व्यक्तित्व-द्वैधता उत्पन्न करती हैं (उदा. एफ. डब्लू. एच. मियर्स तथा उसके विचारपोषक मिचेल, कैरिंगटन, टिरेल आदि)। यह विचाराधारा वैज्ञानिक जगत्‌ को अभी संतोष नहीं दे पाई है।\n\nविलियम जेम्स ने द्विव्यक्तित्व का कारण स्मृति का खो जाना बताया है। स्मृति के आत्यंतिक अभाव में अपना निजी अर्थात्‌ मूल मनोजगत्‌ पहचानना कठिन हो जाता है और व्यक्ति बिल्कुल अजनबी आचरण करने लगता है (मिलाइए, गीतोक्त 'स्मृति भ्रंशाद् बुद्धिनाशो')। जेम्स कहता है कि साधारण जीवन में भी हम अपने किए हुए वादे, ली हुई जिम्मेवारियाँ आदि भूलने पर अपने आचरण में दूसरों के लिए एक चौंका देनेवाला परिवर्तन ले आते हैं। पूरा व्यक्तित्व बदल जाने की स्थिति तथा इस सामान्य स्थिति में केवल मात्रा का फर्क है। मनोरोग के स्तर पर यह परिवर्तन अपने आप होता है। दार्शनिक लॉक ने बहुत पहले कहा था कि स्मृतियाँ बदल जाने से व्यक्तित्व भी बदल जाता है। फ्रायड का आलोचक शिष्य एडलर कहता है कि व्यक्ति की 'जीवन शैली' में जब आमूल परिवर्तन आ जाता है तो उसकी पुरानी स्मृतियों का संकलित पुंज भी तदनुकूल बिल्कुल बदल जाता है।\n\n(1) फीलिडा एक्स (बोरेक्स के डॉ॰ अजम द्वारा प्रस्तुत)- रोगिणी का 14 की अवस्था में ही अपने विचारों में विशिष्ट 'परिवर्तनों' तथा 'निषेधों' का अनुभव। 44 वर्ष की अवस्था में इसी आरोपित व्यक्तित्व की अवस्था देर-देर तक रहने लगी और पूर्व आत्म-भाव में लौटना कष्टप्रद प्रतीत होता था। एक बार किसी स्वजन की शवयात्रा में जाने पर ऐसी ही 'आत्मविस्मृति' हो गई जिसका बोध लौटने पर हुआ। शव यात्रा में वह दुखी नहीं थी।\n\n(2) डॉ॰ राइगमर द्वारा प्रस्तुत व्यक्तित्व के मिर्गीनुमा दौरे का दृष्टांत- रोगी सामान्य भद्र पुरुष था। एकाएक उसने चोरी बदमाशी जैसा कोई अपराध किया और जेल गया। यह उसका एक बदला हुआ व्यक्तित्व था। फिर पूर्वावस्था पर आया। और उसे जेल काटने आदि की याद भी नहीं रही। लगातार 17 वर्षों तक इसी प्रकार वह कोई न कोई अपराध कर बैठता, जेल काटता और पूर्वावस्था में लौट आता रहा। बाद को वह नीरोग हो गया।\n\n(3) मेरी रेनाल्ड्स- यह प्रसिद्ध दृष्टांत है। रोगिणी 20 घंटे की निद्रा से जागने पर बच्चे जैसी बन गई। वह कुछ शब्दों के अतिरिक्त कुछ बोल भी न पाती थी। फिर से हर चीज़ की शिक्षा उसे दी जाने लगी। उदास की जगह प्रसन्न रहती थी। जंगली जानवरों से भी नहीं डरती थी। पाँच सप्ताह के बाद फिर वैसी की वैसी हो गई। पहले की कुछ याद न रही। इसके बाद लगातार 15-16 वर्षों तक थोड़े थोड़े दिनों की सामान्यतावस्था के अंतराल के साथ 'परिवर्तित व्यक्तित्व' की लंबी अवधियाँ आती रहीं। सबसे अंतिम रूप में यह अवस्था तब आई जब वह 36 वर्ष की थी। यह स्थिति लगातार 25 वर्ष यानी उसके अंतिम काल तक बनी रही। उसने अंतिम समय एकाएक सिरदर्द का अनुभव किया और 61 वर्ष की उम्र में वह इसी 'दूसरे व्यक्तित्व' में ही मर गई।\n\n(4) डॉ॰ पीएर जाने का दृष्टांत- लियोनी नामक एक महिला में डॉ॰ जाने 'संमोहन' द्वारा उसके भीतरी व्यक्तित्व को प्रकट करते थे। उन्हें तीन बिल्कुल भिन्न एवं अपने में सुव्यस्थित व्यक्तित्व लियोनी में मिले। तीनों के नाम क्रम से उन्होंसे लियोनी-1, 2, 3 रखे। पहला उसका मूल व्यक्तित्व था। नं. 2 को 1 की जानकारी रहती और नं. 3 को 1 और 2 दोनों की। नं. 2 को 3 की जानकारी नहीं रहती थी और नं. 1 अर्थात्‌ मूल व्यक्तित्व को शेष दोनों की ही नहीं।\n\nअब द्विव्यक्तित्व के कुछ सामान्य नियम सामने आते हैं-\n\n\n\n\n\nद्विव्यक्तिवाले की मौलिक सामान्य मनोभूमि उसे अप्रिय होती है (इससे इस मत की पुष्टि होती है कि द्विव्यक्तित्व की अवस्था वातावरण से असामान्य मानसिक पलायन है)।\n\nबहुआयामी विकार मुख्यत: किसी सदमे या बचपन में हुई किसी दुर्घटना के कारण होता है। जब लोग लंबे समय से सदमे से उबर नहीं पाते हैं, तो यह इस रोग का कारण बनता है। अक्सर लोग इस बीमारी को सिज़ोफ्रेनिया से जोड़कर देखते हैं, किन्तु दोनों रोग पूरी तरह से अलग हैं। फिल्मों और कहानियों में मल्टीपल पर्सनैलिटी डिसऑर्डर के रोगियों को खूँखार किस्म का दिखाया जाता है, जबकि वास्तविकता इससे पूरी तरह अलग होती है।\n\nमल्टीपल पर्सनैलिटी डिसऑर्डर में लोगों को समय का ज्ञान नहीं होता है, उन्हें यह एहसास तक नहीं होता कि समय बीत चुका है। इसके अलावा इस बीमारी के प्रमुख लक्षण अवसाद, फोबिया, संशय में पड़ना, बैचेनी, आत्महत्या करने की इच्छा, नशे की लत आदि हैं। इसके अतिरिक्त रोगी अपनी त्वचा काट लेते हैं। उन्हें शरीर में तेज दर्द की शिकायत होती है, साथ ही ईटिंग डिसऑर्डर और सिरदर्द की समस्याएं रहती हैं। \n\nमल्टीपल पर्सनैलिटी डिसऑर्डर के इलाज की प्राथमिक चिकित्सा, थेरेपी है। इसके उपचार के लिए प्ले थेरेपी, टॉक थेरपी, हिप्नोसिस थेरेपी का प्रयोग होता है। सामान्यत: मनोःचिकित्सक इस रोग के इलाज के लिए औषधियाँ नहीं देते हैं। इलाज के दौरान ये प्रयास किया जाता है, कि व्यक्ति वास्तविक जीवन को सदमे से जोड़कर न देखें। थेरेपी एक लंबी प्रक्रिया है, ऐसे में इस बीमारी के इलाज में लंबा समय लग जाता है। \nइसके प्रमुख लक्षण मूड में आ रहे उतार चढ़ाव को स्थिर करने के लिए मूड स्टेबेलाइज़र तकनीक का प्रयोग किया जाता है। मूड स्टेबलाइज़र का चयन करते वक्त व्यक्ति की उम्र, उसका वजन, डेमोग्राफिक प्रोफाइल, पारिवारिक हिस्ट्री, दवाई का प्रभाव और मेटाबोलिक, एंडोक्राइन और कार्डियोवॉस्कुलर प्रोफाइल देखा जाता है। खुराक की मात्र निश्चित करने से पहले व्यक्ति का मेडिकल प्रोफाइल जांचा जाता है। दवाई का प्रभाव जांचने के लिए व्यक्ति का ईसीजी, शुगर और थॉयरायड टेस्ट कराया जाता है। मूड को स्थिर रखने के लिए दो से तीन साल तक दवाई दी जाती है। तकरीबन आधा आराम शुरुआती छह महीनों में मिल जाता है। बाईपोलर डिसऑर्डर और थॉयरायड आपस में जुड़े होते हैं। वहीं अनियमित जीवनशैली भी इसके प्रभावों को बढ़ाने के लिए जिम्मेदार बन सकती है। ज्यादातर स्थितियों में इसके लक्षणों को पहचाना नहीं जाता है। नौकरी की व्यस्तता, कुंठाओं, वैवाहिक समस्याओं, हताशा, प्रॉपर्टी के झगड़ों और बच्चों से विवाद जैसी परेशानियों के कारण बाईपोलर डिसऑर्डर की समस्या पैदा हो सकती है। ध्यान रखें कि जीवन के प्रति नकारात्मक विचार भी इसके लिए उत्तरदायी हो सकते हैं।\n\n\n", "id": "183998", "title": "बहुव्यक्तित्व विकार"}
{"url": "https://hi.wikipedia.org/wiki?curid=184003", "text": "तनाव पुष्टि\n\nकिसी पदार्थ की तनन सामर्थ्य या तनाव पुष्टि (Tensile strength) (σUTS या SU) उस पदार्थ के प्रतिबल-विकृति वक्र (stress-strain curve) के महत्तम बिन्दु होता है तथा यह संकेत देता है कि किस प्रतिबल के बाद गर्दन बनना (necking) आरम्भ होगा। इसका मान परीक्षण के लिये ली गयी पदार्थ के नमूने के आकार (साइज) पर निर्भर नहीं करता। \n\nसंरचनाओं (structures) तथा यांत्रिक युक्तियों में प्रयुक्त इंजीनियरी पदार्थों के लिये प्रत्यास्थता गुणांक तथा क्षरण प्रतिरोध (corrosion resistance) के साथ-साथ तनाव-पुष्टि अत्यन्त महत्व की राशि है। मिश्रधातुओं, कम्पोजिट पदार्थों, सिरैमिक्स, प्लास्टिकों, काष्ठ, कांक्रीट आदि के लिये इसके मान दिये जाते हैं।\n\nतनाव पुष्टि की तीन परिभाषाएँ हैं-\n\nजिस प्रतिबल पर पदार्थ की विकृति प्रत्यास्थ से अप्रत्यास्थ मे बदलने लगती है जिससे पदार्थ में स्थायी विकृति उत्पन्न हो जाती है।\n\nयह वह प्रतिबल है जो प्रतिबल-विकृति ग्राफ में अधिकतम् प्रतिबल की सूचक होती है। \n\nयह वह प्रतिबल-विकृति वक्र के उस बिन्दु पर प्रतिबल का मान है जिस पर वस्तु टूट (rupture) जाती है। \n\nकुछ पदार्थों के सामान्य तनाव पुष्टि के मान नीचे की सारणी में दिया गया है-\n(स्रोत: A.M. Howatson, P.G. Lund and J.D. Todd, \"Engineering Tables and Data\" p41)\n\n\n", "id": "184003", "title": "तनाव पुष्टि"}
{"url": "https://hi.wikipedia.org/wiki?curid=184006", "text": "संपीडन पुष्टि\n\nसंपीडन सामर्थ्य या संपीडन पुष्टि (Compressive strength) किसी पदार्थ की उसके अक्ष की दिशा में लगे संपीडक बल (pushing forces) को सहने की क्षमता को इंगित करता है। जब किसी पदार्थ की संपीडन पुष्टि से भी अधिक प्रतिबल देने की कोशिश की जाती है, पदार्थ चकनाचूर (crushed) हो जाते हैं। कोई पदार्थ, बिना चकनाचूर (fracture) हुए, जो अधिकतम संपीडक प्रतिबल सह सकता है, उस मान को उस पदार्थ की संदलन सामर्थ्य (Crushing Strength) कहते हैं। \n\nयह ध्यान देने योग्य तथ्य है कि पदार्थों की सामर्थ्य तनन एवं संपीडन के लिये समान नहीं होती (अलग-अलग होती है)। अधिकांश पदार्थों की संपीडन पुष्टि उनके तनाव पुष्टि से अधिक होती है। ऐसी कंक्रीट बनायी जा सकती है जिसकी संपीडन पुष्टि बहुत अधिक हो; उदाहरण के लिये बहुत से कंक्रीट की संरचनाओं की संपीडन पुष्टि 50 MPa से भी अधिक होती है। इसके विपरीत कम्पोजिट पदार्थों की तनन शक्ति उनकी संपीडन शक्ति से अधिक होती है। ग्लास फाइबर इपॉक्सी मट्रिक्स वाली कम्पोजिट ऐसे पदार्थ का उदाहरण है। \n", "id": "184006", "title": "संपीडन पुष्टि"}
{"url": "https://hi.wikipedia.org/wiki?curid=184014", "text": "वाष्पीकरण\n\nकिसी तत्त्व या यौगिक का द्रव अवस्था से गैस अवस्था में परिवर्तन वाष्पीकरण (Vaporization या vaporisation) कहलाता है। वाष्पीकरण दो प्रकार का होता है- वाष्पन, तथा क्वथन। \n\n", "id": "184014", "title": "वाष्पीकरण"}
{"url": "https://hi.wikipedia.org/wiki?curid=184015", "text": "ईजियन सागर\n\nईजियन सागर (, \"ईजिओ पेलागोस\") भूमध्य सागर का एक विस्तार है। यह दक्षिणी बाल्कान क्षेत्र और एनाटोलिया प्रायद्वीप के बीच में स्थित है, इस प्रकार ये यूनान और तुर्की के मध्य स्थित है।\n\nयह भूमध्य सागर की एक भुजा है जिसके पश्चिम में युनान और पूर्व में टर्की हैं। यह डार्डेनेल्स और बॉसपोरस जल-संयोजकों द्वारा मारमारा और काला सागर से जुड़ा है। 'ईजियन' शब्द का संबंध ईजी नगर से अथवा ईजिया (अमेज़न की रानी) से, अथवा ईजियस (थीसियस के पिता) से बताया गया है। संरचना की दुष्टि से यह सागर एक प्राचीन ध्वस्त स्थलखंड है जो लगभग पूर्णतया निमज्जित हो गया है। इसके चारों ओर नवीन भंजित पर्वत हैं जो स्वयं थोड़ी मात्रा में निमज्जित हैं। इन दशाओं के फलस्वरूप यह सागर द्वीपों से भरा है और इसमें यथाक्रम गहरी और उथली द्रोणियाँ हैं। यहाँ कुछ ज्वालामुखी द्वीप भी स्थित हैं। द्वीपों में गेहूँ, अगूंर, अंजीर, मुनक्का, गोंद, शहद, मोम, कपास और रेशम का उत्पादन होता है।\n\n", "id": "184015", "title": "ईजियन सागर"}
{"url": "https://hi.wikipedia.org/wiki?curid=184016", "text": "कश्यप\n\nकश्यप ऋषि एक वैदिक ऋषि थे। इनकी गणना सप्तर्षि गणों में की जाती थी। हिन्दू मान्यता अनुसार इनके वंशज ही सृष्टि के प्रसार में सहायक हुए।\n\nकश्यप ऋषि प्राचीन वैदिक ॠषियों में प्रमुख ॠषि हैं जिनका उल्लेख एक बार ॠग्वेद में हुआ है। अन्य संहिताओं में भी यह नाम बहुप्रयुक्त है। इन्हें सर्वदा धार्मिक एंव रहस्यात्मक चरित्र वाला बतलाया गया है एंव अति प्राचीन कहा गया है। ऐतरेय ब्राह्मण के अनुसार उन्होंने 'विश्वकर्मभौवन' नामक राजा का अभिषेक कराया था। ऐतरेय ब्राह्मणों ने कश्यपों का सम्बन्ध जनमेजय से बताया गया है। शतपथ ब्राह्मण में प्रजापति को कश्यप कहा गया है: \n\nमहाभारत एवं पुराणों में असुरों की उत्पत्ति एवं वंशावली के वर्णन में कहा गया है की ब्रह्मा के छः मानस पुत्रों में से एक 'मरीचि' थे जिन्होंने अपनी इच्छा से कश्यप नामक प्रजापति पुत्र उत्पन्न किया। कश्यप ने दक्ष प्रजापति की 17 पुत्रियों से विवाह किया। दक्ष की इन पुत्रियों से जो सन्तान उत्पन्न हुई उसका विवरण निम्नांकित है:\n\n\nभागवत पुराण, मार्कण्डेय पुराण के अनुसार कश्यप की बारह भार्याएँ थीं। उनके नाम हैं: अदिति, दनु, विनता, अरष्ठा, कद्रु, सुरशा, खशा, सुरभी, ताम्रा, क्रोधवशा, इरा और मुनि इन से सब सृष्टि हुई। कश्यप एक गोत्र का भी नाम है। यह बहुत व्यापक गोत्र है। जिसका गोत्र नहीं मिलता उसके लिए कश्यप गोत्र की कल्पना कर ली जाती है, क्योंकि एक परम्परा के अनुसार सभी जीवधारियों की उत्पत्ति कश्यप से हुई।\n\nएक बार समस्त पृथ्वी पर विजय प्राप्त कर परशुराम ने वह कश्यप मुनि को दान कर दी। कश्यप मुनि ने कहा-'अब तुम मेरे देश में मत रहो।' अत: गुरु की आज्ञा का पालन करते हुए परशुराम ने रात को पृथ्वी पर न रहने का संकल्प किया। वे प्रति रात्रि में मन के समान तीव्र गमनशक्ति से महेंद्र पर्वत पर जाने लगे।\n\nसतयुग में दक्ष प्रजापति की दो कन्याएं थी- कद्रु तथा विनता। उन दोनों का विवाह महर्षि कश्यप के साथ हुआ। एक बार प्रसन्न होकर कश्यप ने उन दोनों को मनचाहा वर मांगने को कहा। कद्रु ने समान पराक्रमी एक सहस्त्र नाग-पुत्र मांगे तथा विनता ने उसके पुत्रों से अधिक तेजस्वी दो पुत्र मांगे। कालांतर में दोनों को क्रमश: एक सहस्त्र, तथा दो अंडे प्राप्त हुए। 500 वर्ष बाद कद्रु के अंडों के नाग प्रकट हुए। विनता ने ईर्ष्यावश अपना एक अंडा स्वयं ही तोड़ डाला। उसमें से एक अविकसित बालक निकला जिसका ऊर्ध्वभाग बन चुका था, अधोभाग का विकास नहीं हुआ थां उसने क्रुद्ध होकर मां को 500 वर्ष तक कद्रु की दासी रहने का शाप दिया तथा कहा कि यदि दूसरा अंडा समय से पूर्व नहीं फोड़ा तो वह पूर्णविकसित बालक मां को दासित्व से मुक्त करेगा। पहला बालक अरुण बनकर आकाश में सूर्य का सारथि बन गया तथा दूसरा बालक गरुड़ बनकर आकाश में उड़ गया। \n\nविनता तथा कद्रु एक बार कहीं बाहर घूमने गयीं। वहाँ उच्चैश्रवा नामक घोड़े को देखकर दोनों की शर्त लग गयी कि जो उसका रंग गलत बतायेगी, वह दूसरी की दासी बनेगी। अगले दिन घोड़े का रंग देखने की बात रही। विनता ने उसका रंग सफेद बताया था तथा कद्रु ने उसका रंग सफेद, पर पूंछ का रंग काला बताया था। कद्रु के मन में कपट था। उसने घर जाते ही अपने पुत्रों को उसकी पूंछ पर लिपटकर काले बालों का रूप धारण करने का आदेश दिया जिससे वह विजयी हो जाय। जिन सर्पों ने उसका आदेश नहीं माना, उन्हें उसने शाप दिया कि वे जनमेजय के यज्ञ में भस्म हो जायें। इस शाप का अनुमोदन करते हुए ब्रह्मा ने कश्यप को बुलाया और कहा-'तुमसे उत्पन्न सर्पों की संख्या बहुत बढ़ गयी है। तुम्हारी पत्नी ने उन्हें शाप देकर अच्छा ही किया, अत: तुम उससे रूष्ट मत होना।' ऐसा कहकर ब्रह्मा ने कश्यप को सर्पों का विष उतारने की विद्या प्रदान की। विनता तथा कद्रु जब उच्चैश्रवा को देखने अगले दिन गयीं तब उसकी पूंछ काले नागों से ढकी रहने के कारण काली जान पड़ रही थी। विनता अत्यंत दुखी हुई तथा उसने कद्रु की दासी का स्थान ग्रहण किया।\n\nगरुड़ ने सर्पों से पूछा कि कौन-सा ऐसा कार्य है जिसको करने से उसकी माता को दासित्व से छुटकारा मिल जायेगा? उसके नाग भाइयों ने अमृत लाकर देने के लिए कहा। गरुड़ ने अमृत की खोज में प्रस्थान किया। उसको समस्त देवताओं से युद्ध करना पड़ा। सबसे अधिक शक्तिशाली होने के कारण गरुड़ ने सभी को परास्त कर दिया। तदनंतर वे अमृत के पास पहुंचा। अत्यंत सूक्ष्म रूप धारण करके वह अमृतघट के पास निरंतर चलने वाले चक्र को पार कर गया। वहां दो सर्प पहरा दे रहे थे। उन दोनों को मारकर वह अमृतघट उठाकर ले उड़ा। उसने स्वयं अमृत का पान नहीं किया था, यह देखकर विष्णु ने उसके निर्लिप्त भाव पर प्रसन्न होकर उसे वरदान दिया कि कह बिना अमृत पीये भी अजर-अमर होगा तथा विष्णु-ध्वजा पर उसका स्थान रहेगा। गरुड़ ने विष्णु का वाहन बनना भी स्वीकार किया। मार्ग में इन्द्र मिले। इन्द्र ने उससे अमृत-कलश मांगा और कहा कि यदि सर्पों ने इसका पान कर लिया तो अत्यधिक अहित होगा। गरुड़ ने इन्द्र को बताया कि वह किसी उद्देश्य से अमृत ले जा रहा है। जब वह अमृत-कलश कहीं रख दे, इन्द्र उसे ले ले। इन्द्र ने प्रसन्न होकर गरुड़ को वरदान दिया कि सर्प उसकी भोजन सामग्री होंगे। तदनंतर गरुड़ अपनी मां के पास पहुंचा। उसने सर्पों को सूचना दी कि वह अमृत ले आया है। सर्प विनता को दासित्व से मुक्त कर दें तथा स्नान कर लें। उसने कुशासन पर अमृत-कलश रख दियां जब तक सर्प स्नान करके लौटे, इन्द्र ने अमृत चुरा लिया था। सर्पों ने कुशा को ही चाटा जिससे उनकी जीभ के दो भाग हो गए, अत: वे द्विजिव्ह कहलाने लगे।\n\nइन्द्र को बालखिल्य महर्षियों से बहुत ईर्ष्या थी। रूष्ट होकर बालखिल्य ने अपनी तपस्या का भाग कश्यप मुनि को दिया तथा इन्द्र का मद नष्ट करने के लिए कहा। कश्यप ने सुपर्णा तथा कद्रु से विवाह किया। दोनों के गर्भिणी होने पर वे उन्हें सदाचार से घर में ही रहने के लिए कहकर अन्यत्र चले गये। उनके जाने के बाद दोनों पत्नियां ऋषियों के यज्ञों में जाने लगीं। वे दोनों ऋषियों के मना करने पर भी हविष्य को दूषित कर देती थीं। अत: उनके शाप से वे नदियां (अपगा) बन गयीं। लौटने पर कश्यप को ज्ञात हुआ। ऋषियों के कहने से उन्होंने शिवाराधना की। शिव के प्रसन्न होने पर उन्हें आशीर्वाद मिला कि दोनों नदियां गंगा से मिलकर पुन: नारी-रूप धारण करेंगी। ऐसा ही होने पर प्रजापति कश्यप ने दोनों का सीमांतोन्नयन संस्कार किया। यज्ञ के समय कद्रु ने एक आंख से संकेत द्वारा ऋषियों का उपहास किया। अत: उनके शाप से वह कानी हो गयी। कश्यप ने पुन: ऋषियों को किसी प्रकार प्रसन्न किया। उनके कथनानुसार गंगा स्नान से उसने पुन: पुर्वरूप धारण किया।\n", "id": "184016", "title": "कश्यप"}
{"url": "https://hi.wikipedia.org/wiki?curid=184019", "text": "बाकू\n\nबाकु अज़रबैजान की राजधानी है। यह कैस्पियन सागर के तट पर स्थित सबसे बड़ा शहर है। इसके पास में सुरखानी में अग्नि मंदिर है जो अग्निपूजक हिन्दुओं का मंदिर है।\n", "id": "184019", "title": "बाकू"}
{"url": "https://hi.wikipedia.org/wiki?curid=184021", "text": "वोल्गा नदी\n\nवोल्गा नदी (Volga) यूरोप की एक नदी है। यह कैस्पियन सागर में गिरती है।\n\nवॉल्गा नदी यूरोप तथा यूरोपीय रूस की सबसे लंबी नदी तथा रूस का महत्वपूर्ण जलमार्ग है। वल्डाइ पहाड़ी पर ६६५ फुट ऊँचाई पर स्थित स्रोत से निकलकर, यह नदी १,३०० मील लंबे घुमावदार मार्गों से होती हुई कैस्पिऐन सागर में गिरती है और मुहाने पर डेल्टा बनाती है। यह डेल्टा लगभग ७० मील चौड़ा है और इसमें लगभग २०० निर्गम मार्ग हैं तथा डेल्टा समुद्रतल से ८६ फुट नीचा है। वल्डाइ पहाड़ी से उतरने के बाद नदी छोटी छोटी झीलों की शृंखलाओं को मिलाती है। अका (Oka), कामा (Kama) तथा ऊँझा मुख्य सहायक नदियों के अतिरिक्त इसकी अनेक छोटी सहायक नदियाँ हैं। वॉल्गा और इसकी सहायक नदियों के द्वारा ५,६३,००० वर्ग मील क्षेत्र का जलनिकास होता है तथा २०,००० मील तक जलयात्रा की जाती है। वॉल्गा की अधिकांश लंबाई वर्ष में तीन महीने के लिए जम जाती है, जिसपर इन दिनों स्लेज के द्वारा माल की ढुलाई की जाती है। नदी नहर के द्वारा बाल्टिक सागर, आर्कटिक सागर तथा मॉस्को से जुड़ी हुई है। नदी की घाटी गेहूँ के उत्पादन का तथा इमारती लकड़ी के उद्योग का महत्वपूर्ण क्षेत्र है। इस नदी के किनारे पर स्थित महत्वपूर्ण नगर है : स्टालिनग्रैड, गोर्की, सराटफ तथा ऐस्ट्राकैन। वाल्गा नदी की डेल्टा और उसके समीप का कैस्पिऐन सागर का जल विश्व के प्रसिद्ध मत्स्य क्षेत्रों में से एक है। बसंत ऋतु में वॉल्गा में इतनी भीषण बाढ़ आती है कि कैस्पिऐन सागर के जल का स्तर बढ़ जाता है। ऋतु और स्थान के अनुसार इस नदी की गहराई परिवर्ति होती रहती है।\n", "id": "184021", "title": "वोल्गा नदी"}
{"url": "https://hi.wikipedia.org/wiki?curid=184025", "text": "जोनाथन स्विफ्ट\n\nजोनाथन स्विफ्ट (Jonathan Swift) (३० नवम्बर १६६७ - १९ अक्टूबर १७४५) आयरलैण्ड के निबन्धकार, कवि, व्यंग्यकार थे। तीखे व्यंग्य का जैसा निर्मम प्रहार स्विफ्ट की रचनाओं में मिलता है वैसा शायद ही कहीं अन्यत्र मिले।\n\nजोनाथन स्विफ्ट का जन्म आयरलैंड के डबलिन नगर में हुआ था। पंद्रह वर्ष की अवस्था में इन्होंने डबलिन के ट्रिनिटी कालेज में प्रवेश किया। कालेज छोड़ने के साथ ही इन्होंने सर विलियम टेंपुल के यहाँ उनके सेक्रेटरी के रूप में काम करना प्रारंभ किया और उनके साथ सन् 1699 ई. तक रहे। वह समय दलगत राजनीति की दृष्टि से बड़े कशमश का था और स्विफ्ट ने ह्विग पार्टी के विरुद्ध डोरी दल का साथ दिया। ये एक महत्वाकांक्षी व्यक्ति थे। टोरी सरकार से इन्होंने अपनी सेवाओं के पुरस्कारस्वरूप बड़ी आशाएँ की थीं जो पूरी नहीं हुई। जीवन के अंतिम दिन निराशा और दु:ख में बीते।\n\nस्विफ्ट की प्रारंभिक आकांक्षा कवि होने की थी, लेकिन इनकी साहित्यिक प्रतिभा अंतत: व्यंग्यात्मक रचनाओं में मुखरित हुई। इनकी पहली महत्वपूर्ण कृति \"बैटल ऑव द बुक्स\" सन् 1697 में लिखी गई लेकिन सन् 1704 में बिना लेखक के नाम के छपी। इस पुस्तक में स्विफ्ट ने प्राचीन तथा आधुनिक लेखकों के तुलनात्मक महत्व पर व्यंग्यात्मक शैली में अपने विचार व्यक्त किए हैं। जहाँ एक ओर प्राचीन लेखकों ने मधुमक्खी की तरह प्रकृति से अमृततुल्य ज्ञान का संचय किया, आधुनिक लेखक मकड़ी की तरह अपने ही आंतरिक भावों का ताना बाना प्रस्तुत करते हैं।\n\nइनकी दूसरी महत्वपूर्ण रचना \"द टेल ऑव ए टव\" भी सन् 1704 में गुमनाम ही छपी। इस पुस्तक में स्विफ्ट ने रोमन चर्च एवं डिसेंटर्स की तुलना में अंग्रेजी चर्च को अच्छा सिद्ध करने का प्रयत्न किया।\n\nस्विफ्ट का \"गुलिवर्स ट्रैवेल्स\" अंग्रेजी साहित्य की सर्वोत्तम रचनाओं में से है। गुलिवर एक साहसी यात्री है जो नए देशों की खोज में ऐसे ऐसे स्थानों पर जाता है जहाँ के लोग तथा उनकी सभ्यता मानव जाति तथा उसकी सभ्यता से सर्वथा भिन्न हैं। तुलनात्मक अध्ययन द्वारा स्विफ्ट ने मानव समाज-व्यवस्था, शासन, न्याय, स्वार्थपरता के परिणामस्वरूप होनेवाले युद्ध आदि पर तीव्र प्रहार किया। प्राय: उनका रोष संयम की सीमा का अतिक्रमण कर जाता है। कहीं कहीं ऐसा प्रतीत होता है जैसे उन्हें मानव जाति से तीव्र घृणा हो। कतिपय आलोचकों ने स्विफ्ट की घृणा का कारण उनके जीवन की असफलताओं को बताया है। लेकिन इस महान लेखक को व्यक्तिगत निराशा की अभिव्यक्ति करनेवाला मात्रा स्वीकार करना उसके साथ अन्याय करना होगा। स्विफ्ट ने \"गुलिवर्स ट्रैजेल\" में समाज एवं शासन की बुराइयों पर तीखा व्यंग्य करने के साथ ही साथ सत्य और न्याय के ऊँचे आदर्शों की स्थापना भी की और इसी कारण इनकी गणना अंग्रेजी साहित्य के महानतम लेखकों में है।\n", "id": "184025", "title": "जोनाथन स्विफ्ट"}
{"url": "https://hi.wikipedia.org/wiki?curid=184028", "text": "तैलंग स्वामी\n\nतैलंग स्वामी तपस्वी महात्मा थे। \n\nतैलंग स्वामी का जन्म दक्षिण भारत के विजियाना जनपद के होलिया नगर में हुआ था। बाल्यावस्था में इनका नाम तैलंगधर था। बचपन से ही आत्मचिंतन तथा वैराग्य की प्रवृत्ति देखी गई। माता की मृत्यु के पश्चात् जहाँ चिता लगी थी वहीं बैठ गए। पीछे लोगों ने वहीं कुटी बना दी। लगभग बीस वर्ष की योगसाधना के पश्चात् देशाटन में निकल पड़े। इसी देशाटन में पश्चिम प्रदेश के पटियाला नामक नगर में भाग्यवश भगीरथ स्वामी महाराज का दर्शन हुआ जिन्होंने इनको संन्यास दीक्षा दी। इसके पश्चात् बहुत दिनों तक नेपाल, तिब्बत, गंगोत्री, जमनोत्री, मानसरोवर आदि में कठोर तपस्या कर अनेक सिद्धियाँ भी प्राप्त कर लीं। रामेश्वरम्, प्रयाग, नर्मदाघाटी, उज्जैन आदि अनेक तीर्थ स्थानों में निवास और साधना करते हुए काशी पहुँचे। काशी में मणिकर्णिका, राजघाट, अस्सी आदि क्षेत्रों में रहने के बाद अंत में पंचगंगाघाट पर स्थायी रूप से रहने लगे, जहाँ आज भी तैलंग स्वामी मठ है। इस मठ में स्वामी जी द्वारा पूजित भगवान कृष्ण का एक विचित्र विग्रह है जिसके ललाट पर शिवलिंग और सिर पर श्रीयंत्र खचित है। मंडप के 20-25 फुट नीचे गुफा है जिसमें बैठकर स्वामी जी साधना करते थे। मठ की बनावट काफी पुरानी है। अनुमानत: माधव जी के मंदिर को तोड़कर मसजिद बनाने के समय से पूर्व वहाँ मठ बन चुका था। इसी मठ में विक्रमाब्द 1944 की पौष शुक्ल 11 को स्वामी जी ब्रह्मीभूत हुए।\n\nतैलंगधर स्वामी को काशी-प्रवास-काल में तैलंगी होने के कारण काशीवासी तैलंग स्वामी के नाम से पुकारने लगे। स्वामी जी जहाँ कहीं जाते कोई न कोई ऐसी घटना घटती जो अत्यंत चमत्कारपूर्ण होती और लोग घेरने लगते। भीड़ बढ़ते ही स्वामी जी वह स्थान छोड़कर कहीं अन्यत्र निर्जन स्थान में चल देते। मणिकर्णिका घाट पर दिनरात धूप और शीत में स्वामी जी पड़े रहते। उनका कहना था कि जीवित रहने के लिए प्राणवायु (oxygen) या किसी विशेष साधना, क्रम, अपक्रम या खूराक की जरूरत नहीं। सिद्ध साधक यौगिक साधना से घनीकृत तेजस द्वारा जीवित रहने की शक्ति प्राप्त कर लेते हैं। अस्तु, उन्हें प्राकृतिक नियमों और क्रमों का अपघात करने में कठिनाई नहीं होती। मनोजय और कुंडलिनी जागरण द्वारा शरीर और प्राण को जैसा चाहे कर लेना साधारण सी बात हैं।\n", "id": "184028", "title": "तैलंग स्वामी"}
{"url": "https://hi.wikipedia.org/wiki?curid=184032", "text": "राष्ट्रों के ध्वजों की सूची\n\n", "id": "184032", "title": "राष्ट्रों के ध्वजों की सूची"}
{"url": "https://hi.wikipedia.org/wiki?curid=184037", "text": "माधवदेव\n\nमाधवदेव असमिया भाषा के प्रसिद्ध कवि एवं शंकरदेव के शिष्य थे।\n\nमाधवदेव का जन्म असम के उत्तर लखीमपुर जनपद के अंतर्गत नारायणपुर के समीप हरिसिंगबरा के घर संवत् 1411 में हुआ। इनके पिता गोविंदागिरि रंगपुर जिले के वांडुका नामक स्थान में रहकर राजा का कार्य करते थे। यहीं से व्यापार के लिये वे पूर्व असम की ओर गए। देश में जब अकाल पड़ा, तो पुत्र और भार्या को साथ लेकर माधव के पिता अपने मित्रों के घर घूमते रहे किंतु कहीं भी उन्हें आदर-सत्कार न मिला। घाघरि माजि के घर वे सपरिवार कई वर्षों तक रहे। इसके उपरांत माधव की माता मनोरमा का उनके पिता ने दामाद के घर छोड़ दिया और स्वयं माधव के साथ वांडुका चले आए। माधव ने व्याकरण, भारत, पुराण, भागवत, न्याय, तर्कशास्त्र की शिक्षा राजेंद्र अध्यापक द्वारा प्राप्त की। पिता के देहात के पश्चात् वे टेमुनि गए और वाणिज्य-व्यवसाय आरंभ किया। यहीं एक सुदंरी कन्या को उन्होंने अलंकार पहनाया।\n\nमाधव देवी के उपासक थे। बाद मे जब शंकरदेव से निवृति तथा प्रवृति मार्ग पर वादविवाद हुआ तो माधव ने पराजय स्वीकार की तथा शंकरदेव की शरण ली। इसके उपरांत माधव ने उपार्जित पैतृक संपत्ति और अलंकार पहनाई गई परिणीता कन्या का परित्याग किया तथा धर्म और गुरु के हित के लिये ब्रह्मचर्य व्रत लिया। गुरु के आज्ञानुसार इन्होंने कीर्तनघोषा ग्रंथ का संकलन पूर्ण किया और आजीवन ऐ शरणधर्म का प्रचार किया। माधव शंकरदेव के अभिन्न सहयोगी थे। उनकी दोनों तीर्थयात्राओं में वे उनके साथ रहे। 1596 ई0 में कूचबिहार में उनकी मृत्यु हुई।\n\nमाधव ने भक्तिरत्नावली और आदिकांड रामायण का रूपांतर असमिया छंदो में किया तथा नामघोषा की रचना की। उन्होंने दो सौ वरगीतों का निर्माण किया जो संप्रदाय के नामसेवा प्रसंग में गाए जाते हैं। \"जन्मरहस्य\" में सृष्टि के निर्माण और विनाश की लीला वर्णित है। \"राजसूय यज्ञ\" उनकी एक लोकप्रिय कृति है जिसमें कृष्ण को सर्वश्रेष्ठ देव सिद्ध किया गया है। \"अर्जुन भंजन\" \"चोरधरा\" \"पिपरा गुंचुवा\", \"भोजन विहार\" और भूमिलाटोवा नाटकों में कृष्ण की बाललीला के विविध प्रसंग चित्रित हुए हैं। \"रास झूमूरा\"; भूषण हेरोवा, ब्रह्ममोहन और \"कटोराखेलावा\" उनकी अन्य रचनाएँ हैं। माधवदेव के गीतों की भाषा ब्रजावली हैं किंतु वर्णनात्मक अंश असमिया में लिखे गए हैं। \"नामघोषा\" इनकी अत्यंत महत्वपूर्ण कृति है जिसमें संपूर्ण शास्त्रों तथा अनुभूतियों का सार अंतर्भुक्त किया गया है। इसमें एक सहस्त्र घोषाएँ हैं।\n\n\n", "id": "184037", "title": "माधवदेव"}
{"url": "https://hi.wikipedia.org/wiki?curid=184039", "text": "उद्यमी\n\nउद्यमी (Entrepreneur) वह व्यक्ति है जो एक उद्यम या परियोजना पर नियंत्रण रखता है और उसमें निहित जोखिमों और परिणाम के लिए महत्वपूर्ण रूप से जिम्मेदार है। उद्यमी एक महत्वाकांक्षी नेता है जो भूमि, श्रम तथा पूँजी को नए उत्पाद बनाने या सेवाएं प्रदान करने के लिए आपस में मिलाता है। \nयह शब्द फ्रेंच भाषा से ग्रहण किया गया है और इसे सबसे पहले आयरिश अर्थशास्त्री रिचर्ड केंटीलोन द्वारा परिभाषित किया गया था। अंग्रेजी में उद्यमी एक शब्द है जो एक व्यक्तित्व के प्रकार के लिए प्रयोग किया जाता है जो स्वयं एक नए उद्यम या परियोजना शुरू करने का इच्छुक है और उसके परिणाम की पूरी ज़िम्मेदारी स्वीकार करने के लिए तैयार है। ऐसा माना जाता है कि जीन-बपतिस्ते से, एक फ्रेंच अर्थशास्त्री, ने 1800 में सबसे पहले उद्यमी शब्द गढ़ा था। उन्होंने एक उद्यमी के विषय में कहा \"वह व्यक्ति जो एक उद्यम को चलाता है, विशेष रूप से एक ठेकेदार, जो पूंजी और श्रम के बीच एक मध्यस्थ के रूप में कार्य करता है\". \n\nउद्यमिता अक्सर मुश्किल और पेचीदा है, जिसके परिणामस्वरूप कई नए उद्यम असफल हो जाते हैं। शब्द उद्यमी अक्सर संस्थापक के पर्याय के रूप में प्रयुक्त होता है। आम तौर पर, उद्यमी शब्द उस पर लागू होता है जो बाज़ार में जगह बना कर उस उत्पाद या सेवा को प्रदान कर के नाम स्थापित करता है जो कि वर्तमान में अस्तित्व में नहीं है। उद्यमी बाज़ार में अवसर की पहचान करते हैं और अपने संसाधनों को प्रभावी ढंग से नियोजित करके ऐसे परिणाम से पूरा लाभ उठाते हैं जो एक क्षेत्र में वर्तमान विचारों को बदल देता है। \n\nपर्यवेक्षक उन्हें अवसर प्राप्त करने के लिए एक उच्च स्तर के निजी, पेशेवर या आर्थिक रूप से जोखिम लेने को तैयार व्यक्ति बनने के इच्छुक के रूप में देखते हैं। \n\nव्यापार उद्यमियों को पूँजीवादी समाज में मौलिक रूप में महत्वपूर्ण माना जाता है। कुछ लोग व्यापार उद्यमियों को या तो \"राजनीतिक उद्यमियों\" अथवा \"बाजार उद्यमियों\" के रूप में विभाजित करते हैं, जबकि सामाजिक उद्यमियों के प्रमुख उद्देश्यों में एक सामाजिक और/या पर्यावरणीय लाभ का निर्माण शामिल है। \n\n\"उद्यमी\" शब्द को गढ़ने का श्रेय एक उन्नीसवीं सदी के अर्थशास्त्री जीन-बपतिस्ते से को जाता है। \n\n\"उद्यमी\" शब्द फ्रेंच भाषा के (f. entrepreneuse) शब्द से ग्रहण किया गया। फ्रेंच में क्रिया \"entreprendre\" का अर्थ है \"कार्य करना\" जिसमें \"entre\" लैटिन शब्द है जिसका अर्थ है \"के बीच में\" और \"prendre\" का अर्थ \"लेना\" है। फ्रेंच में एक व्यक्ति जो क्रिया करता है, उस क्रिया के अंत में \"eur\" लगाया जाता है जो अंग्रेजी के \"er\" की तरह प्रयुक्त होता है। \"Unternehmer\" (lit. \"undertaker\" शब्द जिसका शाब्दिक अर्थ \"ज़िम्मेदार\" है) जर्मन शब्द के बराबर है और दिलचस्प रूप से \"Unternehmensforschung\" ऑपरेशन अनुसंधान का जर्मन समकक्ष है, हालांकि व्यवसाय का एंग्लो-सेक्सोन मॉडल एक विज्ञान के रूप में प्रबंधन की धारणा का काफी विरोधाभासी है। \n\nस्कॉलर रॉबर्ट. बी रिक नेतृत्व, प्रबंधन क्षमता और टीम निर्माण को एक उद्यमी के आवश्यक गुण मानते हैं। इस अवधारणा का मूल रिचर्ड केंटीलोन के काम \"Essai sur la Nature du Commerce en Général\" (1755) और जीन-बपतिस्ते से (1803 या 1834) की \"राजनीतिक अर्थव्यवस्था पर निबंध\" में है। \n\nएक और आम तौर पर कहा जाने वाला सिद्धांत यह है कि मांग होने पर अवसरों और लोगों का लाभ लेने की स्थिति के संयोजन से उद्यमी जनसंख्या से उभरते हैं। एक उद्यमी यह मान सकता है की वे उन कुछ लोगों में से एक हैं जो समस्या को पहचान सकने या हल करने में सक्षम हैं। इसे ध्यान में रखते हुए, एक व्यक्ति भावी उद्यमियों के विषय में एक तरफा जानकारी के वितरण (देखें ऑस्ट्रियाई स्कूल अर्थशास्त्र) और दूसरी तरफ कैसे पर्यावरणीय कारक (पूँजी, प्रतियोगिता आदि) समाज द्वारा उद्यमियों की उत्पादकता दर में बदलाव ला सकते हैं, का अध्ययन करता है। \n\nइस सन्दर्भ में ऑस्ट्रिया के स्कूल के एक प्रमुख विचारक जोसेफ शुमपीटर हैं, जो उद्यमी को नवीन आविष्कारों के जनक के रूप में देखते हैं और जिन्होनें अपने दृष्टिकोण के वर्णन से बदलते व्यापारिक मानदंडों में उद्यमियों की भूमिका के लिए रचनात्मक विनाश वाक्यांश को लोकप्रिय बना दिया है।\n\nएक जीवन शैली उद्यमी लाभ जब एक व्यापार शुरू करने के लिए एक जीवित अर्जित करने की क्षमता के साथ व्यक्तिगत हितों और प्रतिभा से पहले गठबंधन जुनून देता है। कई उद्यमियों मुख्य उद्देश्य से प्रेरित हो सकता है उनके व्यापार लाभदायक बनाने के क्रम में शेयरधारकों को बेचते हैं। इसके विपरीत, एक जीवन शैली उद्यमी जानबूझकर एक व्यापार के विकास और उनके व्यवसाय के विकास के लिए एक दीर्घकालिक, स्थायी और व्यावहारिक एक खेत में काम कर रहे हैं जहाँ वे एक विशेष रुचि, लगन, प्रतिभा, ज्ञान या उच्च डिग्री है जीवित करने का इरादा मॉडल चुनता है विशेषज्ञता के. [8] एक जीवन शैली उद्यमी फैसला कर सकते हैं स्वयं को अधिक से अधिक व्यक्तिगत स्वतंत्रता और अधिक परिवार के समय और अधिक समय परियोजनाओं या व्यापार लक्ष्य है कि उन्हें प्रेरित पर काम प्राप्त करने के क्रम में कार्यरत हो गया है। एक जीवन शैली उद्यमी एक पेशे के साथ एक शौक गठबंधन या वे विशेष रूप से अपने कारोबार का विस्तार नहीं करने के लिए अपने उद्यम के नियंत्रण में रहना तय हो सकता है। आम जीवन शैली उद्यमी द्वारा आयोजित लक्ष्यों को एक कुछ है कि वे प्यार कर रही जीवित कमाई शामिल है, एक रास्ता है कि स्वयं रोजगार की सुविधा में एक जीवित कमाई है, एक अच्छा काम / जीवन शेष शेयरधारकों के बिना और एक व्यवसाय के मालिक को प्राप्त करने. कई उद्यमियों जीवन शैली बहुत ही अपने व्यवसाय के लिए समर्पित कर रहे हैं और रचनात्मक उद्योगों या पर्यटन उद्योग, [9] जहां लाभ उद्यमशीलता के लिए दृष्टिकोण से पहले एक जुनून अक्सर तस भीतर काम कर सकते हैं। जबकि कई उद्यमियों एक स्पष्ट बाहर निकलें रणनीति के साथ अपने व्यापार शुरू कर सकते हैं, एक जीवन शैली उद्यमी जानबूझकर और जानबूझकर अपने स्वयं के नियंत्रण के भीतर अपनी पूरी उद्यम रखना चुन सकते हैं। जीवन शैली उद्यमशीलता बढ़ती हुई प्रौद्योगिकी के रूप में लोकप्रिय डिजिटल के लिए एक बड़ी वैश्विक बाजार तक पहुँचने की जरूरत प्लेटफार्म के साथ छोटे व्यापार मालिकों प्रदान करता है बनता जा रहा है [10] युवा जीवन शैली उद्यमियों, आम तौर पर उन. बीच 25 और 40 साल पुरानी है, कभी कभी Treps के रूप में संदर्भित कर रहे हैं।\n\n\n", "id": "184039", "title": "उद्यमी"}
{"url": "https://hi.wikipedia.org/wiki?curid=184040", "text": "कम्पोजिट पदार्थ\n\nकम्पोजिट पदार्थ (Composite materials) दो या अधिक पदार्थों से निर्मित पदार्थ हैं जिनके अवयवों की भौतिक एवं रासायनिक गुण बहुत भिन्न होते हैं। इनके ये अवयव कम्पोजिट पदार्थ के अन्दर स्थूल (मैक्रोस्कोपिक) स्तर पर भी अलग-अलग ही बने रहते हैं। विशेष बात यह है कि कम्पोजिट पदार्थ में वे गुण प्राप्त हो जाते हैं जो कि उसके घटक पदार्थों में नहीं होते। इस विशेषता के कारण ऐसे पदार्थ बनाये जा सकते हैं जिनमें कोई विशिष्ट गुण हो (हल्का, कठोर आदि)। अपनी इसी विशेषता के कारण कम्पोजिट पदार्थ उद्योगों में बहुतायत में प्रयोग किये जाने लगे हैं। किन्तु कम्पोजिट पदार्थों के गुणों की व्याख्या करना सरल नहीं है। \n\n\n", "id": "184040", "title": "कम्पोजिट पदार्थ"}
