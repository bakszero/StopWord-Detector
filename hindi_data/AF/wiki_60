{"url": "https://hi.wikipedia.org/wiki?curid=182393", "text": "सौन्दर्य प्रसाधन\n\nअंगराग या सौन्दर्य प्रसाधन या कॉस्मेटिक्स (Cosmetics) ऐसे पदार्थों को कहते हैं जो मानव शरीर के सौन्दर्य को बढ़ाने या सुगन्धित करने के काम आते हैं। शरीर के विभिन्न अंगों का सौंदर्य अथवा मोहकता बढ़ाने के लिए या उनको स्वच्छ रखने के लिए शरीर पर लगाई जाने वाली वस्तुओं को अंगराग (कॉस्मेटिक) कहते हैं, परंतु साबुन की गणना अंगरागों में नहीं की जाती।\n\nअंगराग प्राकृतिक या कृत्रिम दोनो प्रकार के होते हैं। वे विशेषतः त्वचा, केश, नाखून को सुन्दर और स्वस्थ बनाने के काम आते हैं। ये व्यक्ति के शरीर के गंध और सौन्दर्य की वृद्धि करने के लिये लगाये जाते है।\n\nशरीर के किसी अंग पर सौन्दर्य प्रसाध लगाने को 'मेक-अप' कहते हैं। इसे शरीर के सौन्दर्य निखारने के लिये लगाया जाता है। 'मेक-अप' की संस्कृति पश्चिमी देशों से आरम्भ होकर भारत सहित पूरे विश्व में फैल गयी है।\n\n'मेक-अप' कई प्रक्रियाओं की एक शृंखला है जो चेहरे या सम्पूर्ण देह की छबि को बदलने का प्रयत्न करती है। यह किसी प्रकार की कमी को ढकने या छिपाने के साथ-साथ सुन्दरता को उभारने का काम भी करती है।\n\nसभ्यता के प्रादुर्भाव से ही मनुष्य स्वभावत: अपने शरीर के अंगों को शुद्ध, स्वस्थ, सुडौल और सुंदर तथा त्वचा को सुकोमल, मृदु, दीप्तिमान और कांतियुक्त रखने के लिए सतत प्रयत्नशील रहा है। इसमें कोई संदेह नहीं कि शारीरिक स्वास्थ्य और सौंदर्य प्राय: मनुष्य के आंतरिक स्वास्थ्य और मानसिक शुद्धि पर निर्भर है। तथापि, यह सत्य है कि किसी के व्यक्तित्व को आकर्षक और सर्वप्रिय बनाने में अंगराग और सुगंध विशेष रूप से सहायक होते हैं। संसार के विभिन्न देशों के साहित्य और सांस्कृतिक इतिहास के अध्ययन से पता चलता है कि भिन्न-भिन्न अवसरों पर प्रगतिशील नागरिकों द्वारा अंगराग और गंध शास्त्र संबंधी कलाओं का उपयोग शारीरिक स्वास्थ्य और त्वचा की सौंदर्य वृद्धि के लिए किया जाता रहा है।\n\nभारत के परिप्रेक्ष्य में अंगराग, सुगंध आदि की रचना व उपयोग को मनुष्य की तामसिक वासनाओं का उत्तेजक न मानकर समाज कल्याण और धर्म प्रेरणा का साधन समझा जाता रहा है। आर्य संस्कृति में अंगराग और गंध शास्त्र का महत्व प्रत्येक सद्गृहस्थ के दैनिक जीवन में उतना ही आवश्यक रहा है जितना पंच महायज्ञ और वर्णाश्रम धर्म की मर्यादा का पालन। वैदिक साहित्य, महाभारत, बृहत्संहिता, निघंटु, सुश्रुत, अग्निपुराण, मार्कण्डेयपुराण, शुक्रनीति, कौटिल्य अर्थशास्त्र, शारंगधर पद्धति, वात्स्यायन कामसूत्र, ललित विस्तर, भरत नाट्यशास्त्र, अमरकोश इत्यादि में नानाविध अंगरागों और गंध-द्रव्यों का रचनात्मक और प्रयोगात्मक वर्णन पाया जाता है। सद्गोपाल और पी.के. गोडे के अनुसंघानों के अनुसार इन ग्रंथों में शरीर के विविध प्रसाधनों में से विशेषतया दर्पण की निर्माण कला, अनेक प्रकार के उद्वर्तन, विलेप, धूलन, चूर्ण, पराग, तैल, दीपवर्ति, धूपवर्ति, गंधोदक, स्नानीय चूर्णवास, मुखवास इत्यादि का विस्तृत विधान किया गया है।\n\nगंगाधरकृत गंधसार नामक ग्रंथ के अनुसार तत्कालीन भारत में अंगरागों के निर्माण में मुख्यतया निम्नलिखित छह प्रकार की विधियों का प्रयोग किया जाता था।\n\n1. भावन क्रिया - चूर्ण किए हुए पदार्थों को तरल द्रव्यों से अनुबिद्ध करना।\n\n2. पाचन क्रिया - क्वथन द्वारा विविध पदार्थों को पकाकर संयुक्त करना।\n\n3. बोध क्रिया - गुणवर्धक पदार्थों के संयोग से पुनरुत्तेजित करना।\n\n4. वेध क्रिया - स्वास्थ्यवर्धक और त्वचोपकारक पदार्थों के संयोग से अंगरागों को चिरोपयोगी बनाना।\n\n5. धूपन क्रिया - सौगंधिक द्रव्यों के धुओं से सुवासित करना।\n\n6. वासन क्रिया - सौगंधिक तैलों और तत्सदृश अन्य द्रव्यों के संयोग से सुवासित करना।\n\nरघुवंश, ऋतुसंहार, मालतीमाधव, कुमार संभव, कादम्बरी, हर्षचरित और पालि ग्रंथों में वर्णित विविध अंगरागों में निम्नलिखित द्रव्यों का विस्तृत विधान पाया जाता है।\n\nमुख प्रसाधन के लिए विलेपन और अनुलेपन, उद्वर्तन, रंजकनकिका, दीपवति इत्यादि; सिर के बालों के लिए विविध प्रकार के तैल, धूप और केशपटवास इत्यादि; आँखों के लिए काजल, सुरमा और प्रसाधन शलाकाएँ इत्यादि; ओष्ठों के लिए रंजकशलाकाएँ; हाथ और पाँव के लिए मेंहदी और आलता; शरीर के लिए चंदन, देवदारु और अगरु इत्यादि के विविध लेप, स्थानीय चूर्णवास और फेनक इत्यादि तथा मुखवास, कक्षवास और गृहवास इत्यादि। इन अंगरागों और सुगंधों की रचना के लिए अनुभवी शास्त्रों तथा प्रयोगादि के लिए प्रसाधकों तथा प्रसाधिकाओं को विशेष रूप से शिक्षित और अभ्यस्त करना आवश्यक समझा जाता था।\n\nअंगरागशास्त्र की वैज्ञानिक कला द्वारा उन सभी प्रसाधन द्रव्यों का रचनात्मक और प्रयोगात्मक विधान किया जाता है जिनके उपयोग से मनुष्य शरीर के विविध अंगोपांगों और त्वचा को स्वस्थ, निर्दोष, निर्विकार, कांतिमान और सुंदर रखकर लोक कल्याण सिद्ध किया जा सके। भारत में पुरातन काल से अंगराग संबंधी विविध प्रसाधन द्रव्यों का निर्माण प्राकृतिक और मुख्यतया वानस्पतिक संसाधनों द्वारा होता रहा है। किंतु वर्तमान युग में आधुनिक विज्ञान की उन्नति से अंगरागों की रचना और प्रयोग में आने वाले संसाधनों की संख्या का विस्तार इतना बढ़ गया है कि अन्य वैज्ञानिक विषयों की तरह इस विषय का ज्ञानार्जन भी विशेष प्रयत्न द्वारा ही संभव है।\n\nआधुनिक काल में विशेष प्रकार के साबुनों तथा अंगरागों का विस्तार और प्रचार शारीरिक सौंदर्यवृद्धि के लिए ही नहीं अपितु शारीरिक दोषोपचार के लिए भी बढ़ रहा है। अत: अंगराग के ऐसे औपचारिक प्रसाधनों को औषधियों से अलग रखने की दृष्टि से अमरीका तथा अन्य विदेशों में इन पदार्थों की रचना और बिक्री पर सरकारी कानूनों द्वारा कड़ा नियंत्रण किया जा रहा है। आजकल के सर्वसंगत सिद्धांत के अनुसार निम्नलिखित पदार्थ ही अंगराग के अंतर्गत रखे जा सकते हैं:\n\n1. वे पदार्थ जिनका उपयोग शरीर की सौंदर्यवृद्धि के लिए हो, न कि इन प्रसाधनों के उपकरण। इस दृष्टि से कंघी, उस्तरा, दाँतों और बालों के बुरुश इत्यादि अंगराग नहीं कहे जा सकते।\n\n2. अंगराग के प्रसाधनों में बाल धोने के तरल फेनक (शैंपू), दाढ़ी बनाने का साबुन, विलेपन (क्रीम) और लोशन इत्यादि तो रखे जा सकते हैं, किंतु\n\nनहाने के साबुन नहीं।\n\n3. अंगराग के प्रसाधनों में ऐसे औपचारिक पदार्थों को भी रखा जाता है जो औषध के समान गुणकारक होते हुए भी मुख्यत: शरीर शुद्धि के लिए ही\n\nप्रयुक्त होते हैं, जैसे पसीना कम करने वाली प्रसाधन आदि।\n\n4. वे पदार्थ जो अनिवार्य रूप से मनुष्य के शरीर पर ही प्रयुक्त होते हैं, बालगृह और आमोद-प्रमोद के स्थानों इत्यादि को सुगंधित रखने के लिए नहीं।\n\nऊपर लिखे आधुनिक सिद्धांत के अनुसार मनुष्य शरीर के अंगोपांग पर प्रयोग की दृष्टि से विविध प्रसाधनों का शास्त्रीय वर्गीकरण\nनिम्नलिखित प्रकार से करना चाहिए:\n\n1. त्वचा संबंधी प्रसाधन - चूर्ण (पाउडर); विलेपन (क्रीम); सांद्र और तरल लोशन; गंधहर (डिओडोरैंड); स्नानीय प्रसाधन (बाथ प्रिपेरेशंस); श्रृंगार प्रसाधन (मेक-अप) - जैसे आकुंकुप (रूपह); काजल, ओष्ठरंजक शलाका (लिपस्टिक) तथा सूर्य संस्कारक प्रसाधन (सन-टैन प्रिपेरेशंस) इत्यादि।\n\n2. बालों के प्रसाधन शैंपू; केशवल्य (हेयर टॉनिक); केश संभारक (हेयर ड्रेसिंग्स) और शूभ्रक (ब्रिलियंटाइन); क्षीर प्रसाधन (शेविंग प्रिपेरेशंस); विलोमक (डिपिलेटरी) इत्यादि।\n\n3. नख प्रसाधन- नखप्रमार्जक (नेल पॉलिश) और प्रमार्ज अपनयन (पॉलिश रिमूवर); नख रंजक प्रसाधन (मैनिक्योर प्रिपेरेशंस) इत्यादि।\n\n4. मुख प्रसाधन- मुखधावक (माउथ वाश); दंतशाण (डेंटिफिस); दंतलेपी (टूथपेस्ट) इत्यादि।\n\n5. सुवासित प्रसाधन- सुगंध; गंधोदक (टॉयलेट वाटर और कोलोन वाटर); गंधशलाका (कोलोन स्टिक) इत्यादि।\n\n6. विविध प्रसाधन- हाथ और पाँव के लिए मेंहदी और आलता इत्यादि; कीट प्रत्यपसारी (इन्सेक्ट रिपेलेंट) इत्यादि।\n\nअंगरागों के निर्माण के लिए कुटीर उद्योग और बड़े-बड़े कारखानों, दोनों रूपों में निर्माणशाला संगठित की जा सकती है। इस शास्त्र को विविध विरचनाओं को लोकप्रियता और सफलता के लिए निर्माणकर्त्ता को न केवल रसायन का पंडित होना चाहिए बल्कि शरीरविज्ञान, वनस्पतिविज्ञान, कीट और कृषि विज्ञान इत्यादि विषयों का भी गहरा अव्ययन होना आवश्यक है।\n\nमनुष्य की त्वचा से एक विशेष प्रकार का स्निग्ध तरल पदार्थ निकला करता है। दिन रात के 24 घंटों में निकले इस स्निग्ध तरल पदार्थ की मात्रा दो ग्राम के लगभग होती है। इसमें वसा, जल, लवण और नाइट्रोजनयुक्त पदार्थ रहते हैं। इसी वसा के प्रभाव से बाल और त्वचा स्निग्ध, मृदु और कांतिवान रहते हैं। यदि त्वग्‌वसा ग्रंथियों में से पर्याप्त मात्रा में वसा निकलती रहे तो त्वचा स्वस्थ और कोमल प्रतीत होती है। इस वसा के अभाव में त्वचा रूखी-सूखी और प्रचुर मात्रा में निकलने से अति स्निग्ध प्रतीत होती है। साधारणतया शीतप्रधान और समशीतोष्ण स्थलों के निवासियों की त्वचाएँ सूखी तथा अयनवृत्त (ट्रॉपिक्स) स्थित निवासियों की त्वचाएँ स्निग्ध पाई जाती है। शारीरिक त्वचा को स्वच्छ, स्वस्थ, सुंदर, सुकोमल और कांतियुक्त बनाए रखने के लिए शारीरिक व्यायाम और स्वास्थ्य परम सहायक हैं। तथापि इस स्वास्थ्य को स्थिर रखने के विविध अंगरागों का सदुपयोग विशेष रूप से लाभप्रद होता है। शारीरिक त्वचा की स्वच्छता और मृत कोशिकाओं का उत्सर्जन, स्वेद ग्रंथियों को खुला और दुर्गंधरहित करना, धूप, सरदी और गरमी से शरीर का प्रतिरक्षण, त्वचा के स्वास्थ्य के लिए परमावश्यक वसा को पहुँचाना, उसे मुहाँसे, झुर्रियों और काले तिलों जैसे दागों से बचाना, त्वचा को सुकोमल और कांतियुक्त बनाए रखना, उसे बुढ़ापे के आक्रमणों से बचाना और बालों के सौंदर्य को बनाए रखना इत्यादि अंगरागों के प्रभाव से ही संभव है। शास्त्रीय विधि से निर्मित अंगरागों का सदुपयोग मनुष्य जीवन को सुखी बनाने में अत्यंत लाभप्रद सिद्ध हुआ है।\n\nअर्वाचीन अंगरागों में से वैनिशिंग क्रीम नामक मुखराग का व्यवहार बहुत लोकप्रिय हो गया है। मुँह की त्वचा पर थोड़ा-सा ही मलने से इस विलेपन (क्रीम) का अंतर्धान होकर लोप हो जाना ही इसके नामकरण का मूल कारण जान पड़ता है (वैनिशिंग-लुप्त होने वाला)। यह वास्तव में स्टीयरिक ऐसिड अथवा किसी उपयुक्त स्टीयरेट और जल द्वारा प्रस्तुत पायस (इमलशन) है। सोडियम हाइड्रॉक्साइड, सोडियम कार्बोनेट और सुहागे के योग से जो विलेपन बनता है, वह कड़ा और फीका सा होता है। इसके विपरीत पोटैशियम हाइड्रॉक्साइड और पोटैशियम कार्बोनेट के योग से बने विलेपन नरम और दीप्तिमान होते हैं। अमोनिया के योग के कारण विलेपन को विशिष्ट गंध और रंग के बिगड़ने की आशंका रहती है। मोनोग्लिगराइडों और ग्लाइकोल स्टीयरेटों के योग से अच्छे विलेपन बनाए जा सकते हैं। एक भाग सोडियम और नौ भाग पोटैशियम हाइड्रोक्साइड मिश्रित साबुनों की अपेक्षा सोडियम और पोटैशियम हाइड्रॅाक्साइड के सम्मिश्रण में ट्राई-इबेनोलेमाइन के यौगिक भी उपयोगी सिद्ध हुए हैं। कार्बोनेटों के उपयोग के समय अधिक ध्यान देना आवश्यक है क्योंकि कार्बनडॅाइआक्साइड नामक गैस निकलने से योग रचना के लिए दुगुना बड़ा बर्तन रखना और गैस को पूरी तरह निकाल देना परमावश्यक है। वैनिशिंग क्रीम की आधारभूत रचना के विशुद्ध स्टीयरिक ऐसिड, क्षार, जल और ग्लिसरीन का ही मुख्यतया प्रयोग किया जाता है।\n\nलोकप्रिय मुखरागों में से कोल्ड क्रीम का उपयोग मुँह की त्वचा को कोमल तथा कांतिमान रखने के लिए किया जाता है। यह वास्तव में ' तेल-में-जल' का पायस होने से त्वचा में वैनिशिंग क्रीम की तरह अंतर्धान नहीं हो पाता। समांग, कांतिमय, न बहुत मुलायम और न बहुत कड़ा होने के अतिरिक्त यह आवश्यक है कि किसी भी ठीक बने कोल्ड क्रीम में से जलीय और तैलीय पदार्थ विलग न हों और क्रीम फटने न पाए, न सिकुड़ने ही पाए। शीतप्रधान और समशीतोष्ण देशों में उपयोग के लिए नरम कोल्ड क्रीम और उष्ण प्रधान देशों में उपयोग के लिए कड़े क्रीम बनाए जाते हैं। दृष्टांत के लिए एक योग रचना निम्नलिखित है:\n\nमधुमक्खी का मोम (विशुद्ध) 15 भाग\n\nबादाम का तैल अथवा 55 भाग\n\nमिनरल ऑयल (65/75)\n\nजल 29 भाग\n\nसुहागा 1 भाग\n\nसाधारणतया मोम की मात्रा 15-20 प्रतिशत रहती है। अन्य मोम को उपयोग में लाते समय मधुमक्खी के मोम का अंश उतना ही कम करना आवश्यक है। कड़ा क्रीम बनाने के लिए सिरेसीन और स्पर्मेसटी के मोम बहुत उपयोगी सिद्ध होते हैं। क्रीम बनाते समय सर्वप्रथम तेल में मोम को गरम करके इसे पिघला लिया जाता है। फिर उबलते हुए जल में सुहागे का घोल बनाकर तेल मोम के गरम मिश्रण में धीरे-धीरे हिलाकर मिलाया जाता है। इस समय मिश्रण का ताप लगभग 70 डिग्री सेंटी रहना चाहिए। कुल पदार्थ मिल जाने पर इस पायस को एक दिन तक अलग रख दिया जाता है और फिर लगभग 1/2 प्रतिशत सुगंध मिलाकर श्लेषाभ पेषणी (कोलायड मिल) में दो एक बार पीसकर शीशियों में भर दिया जाता है।\n\nमुख प्रसाधनों में फेश पाउडर, सर्वाधिक लोकप्रिय और सुविधाजनक होने के कारण, अत्यंत महत्वपूर्ण अंगराग हो गया है। अच्छे फेस पाउडर में मनमोहक रगं, अच्छी संरचना, मुख प्रसाधन के लिए क्षमता, संसागिता (चिपकने की क्षमता), सर्पण (स्लिप), विस्तार (बल्क), अवशोषण, मृदुलक (ब्लूम), त्वग्दोष-पूरक-क्षमता और सुगंध इत्यादि गुणों का होना आवश्यक है। इन गुणों के पूरक मुख्य पदार्थ निम्नलिखित हैं:1\n\n1. अवशोपक तथा त्वग्ढोषपूरक पदार्थ - ज़िंक आक्साइड, टाइटेनियम डाइआक्साइड, मैगनीशियम आक्साइड, मैगनीशियम कार्बोनेट, कोलायडल केओलिन, अवक्षिप्त चॉक और स्टॉर्च इत्यादि।\n\n2. संलागी (चिपकने वाले) - ज़िक, मैगनीशियम और ऐल्युमीनियम के स्टीयरेट।\n\n3. सृप (फिसलने वाले) पदार्थ-टैल्कम।\n\n4. मृदुलक (त्वग्विकासक) पदार्थ- प्रवक्षिप्त चॉक और बढ़िया स्टार्च।\n\n5. रंग- अविलेय पिगमेंट और लेक रंग। ओकर, कास्मेटिक बली, कास्मेटिक ब्राउन और अंबर इत्यादि।\n\n6. सुगंध- इसके लिए साधारणत: एक भाग टैल्कम को कृत्रिम ऐंबग्रिंस के एक भाग के साथ उचित घोलक द्रव्य, जेसे बेंज़िल बैंज़ोएट, के तीन भाग में मिलाना आवश्यक है। घोलक के मिश्रण को गरम करके 70 भाग हलकी अवक्षिप्त (लाइट प्रेसिपिटेटेड) चॉक मिला दी जाए और फिर टैल्कम मिलाकर कल तौल 1000 भाग कर लिया जाए। इस क्रिया को पूर्व संस्कार कहते हैं और इस प्रकार से बनाए टैल्कम को साधारण टैल्कम की तरह ही उपयोग में ला सकते हैं।\n\nफेस पाउडर विविध अवसरों और पसंदों के लिए हलके, साधारण और भारी, कई प्रकार के बनाए जाते हैं। अपेक्षित सभी योगिक द्रव्यों को खूब अच्छी प्रकार से मिलाकर इंच में 100 छेद वाली चलनी में से छान लेते हैं और अंत में रंग और सुगंध डालकर, फिर अच्छी तरह मिलाकर डिब्बा बंद कर दिया जाता है।\n\nकिसी सांद्रित और स्निग्ध आधार (पदार्थ) में थोड़े से घुले हुए और मुख्यतया आलंबित (सस्पेंडेड) रंजक द्रव्य की ओष्ठरंजक-शलाका का नाम लिपिस्टिक है। एक बार प्रयोग में लाने से इसके रंग और स्निग्धता का प्रभाव 6 से 8 घंटे तक बना रहता है। रंग का असमान मिश्रण, शलाका का टूटना या पसीजना इत्यादि दोषों से इसका रहित होना अत्यंत आवश्यक है। लगभग 2 ग्राम की एक शलाका 250 से 400 बार प्रयोग में लाई जा सकती है। साधारणत: लिपिस्टिकों की त्वचा में ब्रोमो ऐसिड 2 प्रतिशत और रंगीन लेक 10 प्रतिशत की किसी उपयुक्त आधारक द्रव्य में मिलाया जाता है। घोलकों में से एरंड का तेल और ब्यूटिल स्टीयरेट, संलागियों में से मधुमक्खी का मोम, दीप्ति के लिए 200 श्यानता का खनिज तेल, कड़ा करने के लिए ओजोकेराइट 76 डिग्री/ 80 फुट सेंटी, सिरेसीन मोम और कारनौबा मोम, सांद्रित आधारक द्रव्य के तौर पर ककाओं बटर और उत्तम आकृति के लिए अंडिसाइलिक ऐसिड इत्यादि द्रव्यों का उपयोग किया जाता है।\n\nदो योग (नुसखे) निम्नलिखित हैं:\n\nअवयव -- भाग\n\nट्रफ़ पेट्रोलेटम—25\n\nसिरेसीन 64 डिग्री -- 25\n\nमिनरल ऑयल 210/220–15\n\nमघुमक्खी का मोम -- 15\n\nलैनोलीन (अजल) -- 5\n\nब्रोमो ऐसिड -- 2\n\nरंगीन लेक -- 10\n\nकारनौबा मोम -- 3\n\nअवयव -- भाग\n\nअवशोषण आधारक द्रव्य -- 28\n\nसिरेसीन 64 डिग्री -- 25\n\nमिनरल ऑयल 210/220–15\n\nकारनौबा मोम -- 5\n\nमधुमक्खी का मोम -- 15\n\nब्रोमी ऐसिड -- 2\n\nरंगीन लेक -- 10\n\nसर्वप्रथम ब्रोमो ऐसिड को घोलक द्रव्यों में मिला लिया जाता है और सभी मोमों को भली-भाँति पिघला कर गरम कर लिया जाता है। बाकी वसायुक्त पदार्थों को पतला करके उनमें रंगीन लेक और पिगमेंट मिलाकर श्लेषाम पेषणी (कोलायड मिल) से पीसकर एकरस कर लिया जाता है। तब ब्रोमो ऐसिड के घोल में सभी पदार्थ धीरे-धीरे छोड़कर खूब हिलाया जाता है ताकि वे आपस में ठीक-ठीक मिल जाएँ। जब जमने के ताप से 5° -10° सेंटी ऊँचा ताप रहे तभी इस मिश्रण को मिल में से निकालकर लिपिस्टिक के साँचों में ढाल लिया जाता है। इन साँचों को एकदम ठंडा कर लेना आवश्यक है।\n\nदिन-प्रति-दिन परिवर्धमान वैज्ञानिक आविष्कारों के कारँ अंगरागों की निर्माण पद्धति और यौगिक पदार्थों में परिवर्तन होते रहते हैं।\n\n", "id": "182393", "title": "सौन्दर्य प्रसाधन"}
{"url": "https://hi.wikipedia.org/wiki?curid=182397", "text": "चौधरी रहमत अली\n\nचौधरी रहमत अली (उर्दू: چودھری رحمت علی) (नवंबर, 1897 - 3 फ़रवरी 1951) एक पाकिस्तान राज्य गठन के सबसे पहेले समर्थको में से एक था, वह एक पाकिस्तानी मुस्लिम राष्ट्रवादी थे। उन्हे दक्षिण एशिया में एक अलग मुस्लिम देश के लिये \"पाकिस्तान\" नाम बनाने का श्रेय दिया जाता है और आम तौर पर इसके निर्माण के लिये आंदोलन के संस्थापक के रूप में जाना जाता है। उनका एक मशहूर बयान जो १९३३ मे प्रसिद्ध शीर्षक के रूप मे \"अभी या कभी नही हम जीते या हमारा नाश हो\" जीसे पर्चे के जरिये शुरु किया था।\n", "id": "182397", "title": "चौधरी रहमत अली"}
{"url": "https://hi.wikipedia.org/wiki?curid=182400", "text": "ब्लास्टोसिस्ट\n\nभ्रूण विकास के दौरान डिम्ब वह एक कोशिका है, जो पूरे जीव को बनाने की पूर्ण क्षमता रखती है। ये कोशिकाएं कई बार विभाजित होकर ऐसी कोशिकाएं बनातीं हैं, जो पूर्ण सक्षम होतीं हैं अर्थात विभाजित होने पर प्रत्येक कोशिका पूरा जीव बना सकती है। कुछ और विभाजनों के पश्चात ये कोशिकाएं, एक विशेष गोलाकार रचना बनातीं हैं, जिसे ब्लास्टोसिस्ट कहते हैं।\n", "id": "182400", "title": "ब्लास्टोसिस्ट"}
{"url": "https://hi.wikipedia.org/wiki?curid=182401", "text": "अंशतः सक्षम कोशिका\n\nभ्रूण विकास के दौरान डिम्ब वह एक कोशिका है, जो पूरे जीव को बनाने की पूर्ण क्षमता रखती है। ये कोशिकाएं कई बार विभाजित होकर ऐसी कोशिकाएं बनातीं हैं, जो पूर्ण सक्षम होतीं हैं अर्थात विभाजित होने पर प्रत्येक कोशिका पूरा जीव बना सकती है। कुछ और विभाजनों के पश्चात ये कोशिकाएं, एक विशेष गोलाकार रचना बनातीं हैं, जिसे ब्लास्टोसिस्ट कहते हैं, परंतु इस अवस्था में पृथक की गईं कोशिकाएं, पूर्ण जीव विकसित करने में सक्षम नहीं होती हैं। अतः इन्हें अंशतः सक्षम कोशिका कहा जाता है।\n\n", "id": "182401", "title": "अंशतः सक्षम कोशिका"}
{"url": "https://hi.wikipedia.org/wiki?curid=182402", "text": "बहु-सक्षम कोशिकाएं\n\nभ्रूण विकास के दौरान डिम्ब वह एक कोशिका है, जो पूरे जीव को बनाने की पूर्ण क्षमता रखती है। ये कोशिकाएं कई बार विभाजित होकर ऐसी कोशिकाएं बनातीं हैं, जो पूर्ण सक्षम होतीं हैं अर्थात विभाजित होने पर प्रत्येक कोशिका पूरा जीव बना सकती है। कुछ और विभाजनों के पश्चात ये कोशिकाएं, एक विशेष गोलाकार रचना बनातीं हैं, जिसे ब्लास्टोसिस्ट कहते हैं, परंतु इस अवस्था में पृथक की गईं कोशिकाएं, पूर्ण जीव विकसित करने में सक्षम नहीं होती हैं। अतः इन्हें अंशतः सक्षम कोशिका कहा जाता है। भीतरी कोशिकाएं कई बार विभाजित और विभेदित होकर विशेष कोशिकाएं बनातीं हैं, जो प्रत्येक ऊतक को पुनर्जीवित करने की क्षमता रखतीं हैं। इन्हें बहु-सक्षम कोशिकाएं कहते हैं। ये कोशिकाएं प्रत्येक ऊतक में संरक्षित रहतीं हैं, तथा ऊतकों में कोशिका जनन तथा पुनः संरचना के लिए उपयोगी होती हैं। इनके स्थान पर आंशिक सक्षम कोशिकाएं भी प्रयोग की जा सकतीं हैं। इनका लाभ यह है कि किसी भी प्रकार के ऊतक विभेदन के लिए इन्हें प्रेरित किया जा सकता है, क्योंकि ये भ्रूण से प्राप्त की जातीं हैं, इसलिये इन्हें भ्रूणीय स्टेम कोशिका कहा जाता है। हृदय रोग तथा मधुमेह के निदान में, विभेदित कोशिकाओं का बड़ा महत्व है। न्यूरोलॉजिकल रोगों में भी विशेषतः तंत्रिकाओं का प्रत्यारोपण इनकी अवस्थाओं में सुधार लाने की क्षमता रखता है। क्षतिग्रस्त अंगों की मरम्मत भी इनसे की जा सकती है।\n", "id": "182402", "title": "बहु-सक्षम कोशिकाएं"}
{"url": "https://hi.wikipedia.org/wiki?curid=182405", "text": "अस्थि मज्जा\n\nमज्जा या मेरु (अंग्रेज़ी:बोन मैरो) अस्थियों (हड्डियों) के अंदर भरा हुआ एक मुलायम ऊतक होता है। वयस्कों में बड़ी अस्थियों में मज्जा रक्त कोशिकाएं निर्माण करने में सहायक होता है। इसमें कुल शरीर भार का ४% समाहित रहता है, यानि लगभग २.६ कि.ग्रा, वयस्कों में।\n\nअस्थिमज्जा गूदे के समान मृदु ऊतक है जो सब अस्थियों के स्पंजी भाग के अवकाशों में, लंबी अस्थिओं की मध्यनलिका की गुहा में और बड़े आकार की हेवर्सी नलिकाओं में पाया जाता है। भिन्न-भिन्न अस्थियों में और अणु के अनुसार उसके संघटन में अंतर होता है। मज्जा दो प्रकार की होती है - पीली और लाल।\n\nपीली मज्जा का आधार तांतव ऊतक होता है जिसमें रक्तवाहिकाएँ और कोशिकाएँ पाई जाती हैं जिनमें अधिकांश वसाकोशिकाएँ होती हैं। कुछ लाल मज्जा के समान कोशिकाएँ मिलती हैं।\n\nलाल मज्जा का आधार संयोजी ऊतक होता है जिसके ढाँचे के जाल में रजतरागी (अरजीरॉफिलिक) तंतु और उससे संबंधित जीवाणुभक्षी कोशिकाएँ तथा कई प्रकार की रक्तकणिकाएँ और उनके पूर्वगामी रूप, कुछ वसाकोशिकाएँ तथा कुछ लिंफ पर्व होते हैं। \n", "id": "182405", "title": "अस्थि मज्जा"}
{"url": "https://hi.wikipedia.org/wiki?curid=182408", "text": "अर्नस्ट.ए.मुकलॉक\n\nडॉ॰अर्नस्ट.ए.मुकलॉक (जन्म:१९२६) टोरंटो विश्वविद्यालय के जीववैज्ञानिक रहे हैं। इन्होंने जेम्स टिल के संग स्टेम कोशिका का अस्तित्त्व दर्शाया था।\n", "id": "182408", "title": "अर्नस्ट.ए.मुकलॉक"}
{"url": "https://hi.wikipedia.org/wiki?curid=182410", "text": "जेम्स.ई.टिल\n\nजेम्स एडगर टिल (जन्म:१९३१) टोरंटो विश्वविद्यालय के जैवभौतिक शास्त्री थे। इन्होंने अर्नेस्ट मुकलॉक के संग स्टेम कोशिका का अस्तित्व दर्शाया था।\n", "id": "182410", "title": "जेम्स.ई.टिल"}
{"url": "https://hi.wikipedia.org/wiki?curid=182412", "text": "डिम्ब\n\nडिम्ब (अंग्रेज़ी:ओवम, बहुवचन:ओवा, अर्थात अंडा कोशिका) एक हैप्लॉएड मादा प्रजनन कोशिका या गैमीट होता है। पशुओं एवं एम्ब्र्योफाइट, दोनों में ही डिम्ब हुआ करते हैं। जीवों के नवीन डिम्ब के लिये ओव्यूल शब्द प्रयोग किया जाता है। ये पशुओं एवं पादपों में वो नवीन डिम्ब कोशिका होती है, जो मादा गैमीटोफाइट एवं अंड कोशिका धारित करता है एवं बाद उर्वरण उपरांत बीज में बदल जाता है। निम्न जाति के पादपों एवं एल्जी में इसे ऊस्फीयर भी कहते हैं।\n", "id": "182412", "title": "डिम्ब"}
{"url": "https://hi.wikipedia.org/wiki?curid=182419", "text": "आर्यसंघाट सूत्रम्\n\nआर्यसंघाट सूत्रम् संस्कृत में लिखित महात्मा बुद्ध के राजगृह में दिये गये उपदेशों का संग्रह है। यह \"धर्म पर्याय\" नामक विशेष सूत्रों का संग्रह है। ऐसी मान्यता है कि इसका विशिष्ठ ढ़ंग से पाठ करने या श्रवण करने वालों का आमूल परिवर्तन हो जाता है। ये सूत्र इस मामले में अनन्य हैं कि बुद्ध ने इन्हें पूर्ववर्ती बुद्ध से सुना था।\n\nअन्य संस्कृत ग्रन्थों की भाँति आर्यसंघाट सूत्र भी महात्मा बुद्ध के शिष्यों द्वारा कंठस्थ कर लिया गया था और बाद में तालपत्रों आदि पर लिपिबद्ध कर दिया गया। इतिहासपरक शोध से पता चलता है कि संघाट सूत्र आठवीं शती तक बौद्धों का मुख्य ग्रन्थ बना रहा। किन्तु इसके बाद दुर्दैव से सन् १९३० तक संघाट सूत्र अप्राप्य रहे। फिर सन् १९३१ एवं सन् १९३८ में पाकिस्तान के गिलगित क्षेत्र से संघाटसूत्र की कम से कम सात पाण्डुलिपियाँ प्राप्त हुईं। इसके बाद विद्वानों का ध्यान संघाटसूत्र के महत्व पर गया।\n\n\n", "id": "182419", "title": "आर्यसंघाट सूत्रम्"}
{"url": "https://hi.wikipedia.org/wiki?curid=182424", "text": "ईसा खां नियाज़ी\n\nईसा खां नियाज़ी () मुगलों के विरुद्ध लड़ने वाला सूर वंश के शासक शेरशाह सूरी के दरबार का एक अफ़्गान नवाब था। ईसा खां का मकबरा हुमायुं का मकबरा परिसर में उसके के जीवनकाल में ही बना था और उसके बाद उसके पूरे परिवार के लिये ही काम आया। मकबरे के पश्चिम में एक तीन आंगन चौड़ी लाल बलुआ पत्थर की मस्जिद है। यह अठमुखा मकबरा सूर वंश के लोधी मकबरे परिसर स्थित अन्य मकबरों से बहुत मेल खाता है।\n", "id": "182424", "title": "ईसा खां नियाज़ी"}
{"url": "https://hi.wikipedia.org/wiki?curid=182425", "text": "बैगा (जनजाति)\n\nबैगा, भारत के मध्य प्रदेश, छत्तीसगढ़ एवं झारखण्ड प्रदेशों में पायी जाने वाली जनजाति है। मध्य प्रदेश के मण्डला ] तथा बालाघाट जिलों में बैगा लोग बहुत बड़ी संख्या में रहते हैं। बिझवार, नरोतिया, भरोतिया, नाहर, राय भैना और काढ़ भैना इनकी कुछ उपजातियाँ हैं। सन् १९८१ की जनगणना के अनुसार उनकी संख्या 248,949 थी।\n\n\n", "id": "182425", "title": "बैगा (जनजाति)"}
{"url": "https://hi.wikipedia.org/wiki?curid=182428", "text": "मुद्रा बाज़ार\n\nवित्त की भाषा में, मुद्रा बाज़ार का अभिप्राय अल्पकालिक ऋण लेने और देने के लिए वैश्विक वित्तीय बाज़ार से है। यह वैश्विक वित्तीय प्रणाली के लिए अल्पकालिक अवधि की नकदी/तरलता का वित्त पोषण प्रदान करता है। मुद्रा बाजार वह जगह है जहां अल्पकालिक कार्यकाल दायित्व जैसे \nट्रेज़री बिल, वाणिज्यिक पत्र/पेपर और बैंकरों की स्वीकृतियां आदि खरीदे और बेचे जाते हैं। \n\nमुद्रा बाजार में वित्तीय संस्थान और मनी या क्रेडिट डीलर शामिल हैं जो या तो उधार लेने अथवा उधार देने का कार्य करते हैं। प्रतिभागी अल्प अवधि के लिए उधार लेते या देते हैं जो आमतौर पर तेरह महीने तक का होता है। अल्पकालिक वित्तीय साधनों के मुद्रा बाज़ार व्यापार को सामान्यतः \"पेपर\" कहा जाता है। यह अपेक्षाकृत लम्बी अवधि के कैपिटल पूंजी बाजार के विपरीत है जहाँ बांडों और शेयरों द्वारा आपूर्ति होती है। \n\nमुद्रा बाजार के मूल में बैंक होते हैं जो वाणिज्यिक पत्र, दोबारा खरीदे जा सकने वाले एग्रीमेंट और इसी प्रकार के साधनों का प्रयोग करके एक दूसरे को उधार लेते और देते हैं। ये साधन अक्सर उपयुक्त शर्तों और मुद्रा के लिए (अर्थात् जिस सन्दर्भ द्वारा कीमत तय होती है) लंदन इंटरबैंक द्वारा प्रस्तुत दर (LIBOR) द्वारा निर्धारित होते हैं। \n\nवित्त कम्पनियां जैसे कि GMAC आमतौर पर बड़ी मात्रा में अपनी परिसंपत्ति के वाणिज्यिक पत्र (ABCP) जारी कर के धन एकत्र करती हैं जो कि ABCP माध्यम में योग्य परिसंपत्ति पात्रों की प्रतिज्ञा के द्वारा सुरक्षित है। योग्य पात्रों के उदाहरण में ऑटो ऋण, क्रेडिट कार्ड प्राप्तियाँ, आवासीय/व्यावसायिक वित्त ऋण, वित्त प्रतिभूतियाँ और इसी तरह वित्तीय पात्र शामिल हैं। मजबूत क्रेडिट रेटिंग के साथ कुछ बड़े निगमों जैसे कि जनरल इलेक्ट्रिक, अपने क्रेडिट पर वाणिज्यिक पत्र ज़ारी करते हैं। अन्य बड़ी कंपनियाँ वाणिज्यिक पत्र लाइनों के जरिए अपनी तरफ से बैंकों द्वारा वाणिज्यिक पत्र जारी करती हैं। \n\nसंयुक्त राज्य अमेरिका में, संघीय, राज्य और स्थानीय सरकारें धन की जरूरत को पूरा करने के लिए पेपर ज़ारी करती हैं। राज्य और स्थानीय सरकारें नगर निगम पत्र ज़ारी करती हैं जबकि यू.एस. ट्रेजरी अमरीकी सार्वजनिक ऋणों को धन देने के लिए ट्रेजरी बिल ज़ारी करती है। \n\n\n\n", "id": "182428", "title": "मुद्रा बाज़ार"}
{"url": "https://hi.wikipedia.org/wiki?curid=182429", "text": "नेटवर्क हब\n\nएक नेटवर्क हब या रिपीटर हब मल्टीपल ट्विस्टेड पेयर या फाइबर ऑप्टिक ईथरनेट उपकरणों को साथ जोड़ने के लिए एक उपकरण है जिससे वे एक सिंगल नेटवर्क सेगमेंट के रूप में कार्य करते हैं। हब OSI मॉडल की फिज़िकल लेयर (लेयर 1) में काम करते हैं। इस प्रकार उपकरण मल्टीपोर्ट रिपीटर का एक रूप है। रिपीटर हब टकराव की पहचान करते हैं और टकराव का पता लगने पर सभी पोर्ट को एक जाम संकेत भेजते हैं।\n\nहब भी अक्सर एक BNC और/या AUI कनेक्टर के साथ 10BASE2 या 10BASE5 नेटवर्क क्षेत्रों से सम्बन्ध बनाने के लिए प्रयुक्त होते हैं। कम कीमत पर उपलब्धता के कारण नेटवर्क स्विचों ने काफी हद तक हब को अप्रचलित कर दिया है लेकिन वे अभी भी पुरानी मशीनों और अति विशिष्ट एप्लीकेशन में देखे जाते हैं।\n\nनेटवर्क हब एक सरल प्रसारण उपकरण है। हब अपनी ओर आने वाले किसी यातायात का प्रबंधन नहीं करते और किसी भी पोर्ट से आने वाला पैकेट अन्य सभी पोर्ट पर प्रसारित हो जाता है। चूंकि हर पैकेट अन्य सभी पोर्ट के माध्यम से बाहर भेजा जा रहा है, नतीजतन पैकेट्स में टकराव होता है जिससे यातायात के निर्बाध प्रवाह में बाधा उत्पन्न होती है।\n\nहोस्ट द्वारा टकराव को ढूँढने की आवश्यकता हब की संख्या तथा नेटवर्क के पूरे आकार को सीमित कर देती है। 10 Mbit/नेटवर्क के लिए, किन्ही भी दो अंतिम स्टेशनों के बीच 5 खण्डों (4 हब) तक की अनुमति है। 100 Mbit/नेटवर्क के लिए यह सीमा किन्ही दो अंतिम स्टेशनों के बीच 3 खण्डों (2 हब) तक कम हो जाती है और उन्हें भी केवल तब अनुमति मिलती है अगर हब लो डिले (कम देरी) किस्म के हैं। कुछ हब (और आमतौर पर विशिष्ट निर्माता द्वारा निर्मित हब) में स्टैक पोर्ट होते हैं जो उन्हें इस तरह से जोड़ते हैं जो ईथरनेट केबल की साधारण श्रंखला के मुकाबले और ज्यादा हब जोड़ने की अनुमति देते हैं, लेकिन फिर भी, एक बड़े फास्ट ईथरनेट नेटवर्क में हब की श्रंखला सीमा से बचने के लिए स्विचों की आवश्यकता पड़ती है।\n\nअधिकांश हब (बुद्धिमान हब) विशिष्ट समस्याओं का पता लगाते हैं जैसे कि व्यक्तिगत पोर्ट पर अत्याधिक टकराव और पोर्ट का \"विभाजन\" करके इसे सांझे माध्यम से अलग करना। इस प्रकार, हब आधारित ईथरनेट सामान्यतः उस जगह को-एक्सल केबल ईथरनेट के मुकाबले ज्यादा मजबूत होते हैं जहाँ एक गलत उपकरण टकराव द्वारा पूरे डोमेन को अक्षम कर सकता है। यहां तक कि अगर स्वत: विभाजन नहीं हो, तो एक बुद्धिमान हब समस्या का आसानी से निवारण करता है क्योंकि स्टेटस लाईट संभावित समस्या के स्रोत की ओर संकेत कर सकती है या एक अंतिम उपाय के रूप में, उपकरण \nको-एक्सल केबल की तुलना में अधिक आसानी से समय पर एक हब से अलग किया जा सकता है। वे अधिक शाखाओं वाली बड़ी केबल से भी \"समस्या निवारण\" का बोझ हटाते हैं।\n\nहब OSI मॉडल में लेयर 1 उपकरणों के रूप में वर्गीकृत हैं। फिज़िकल परत में, हब परिष्कृत नेटवर्किंग के रास्ते में कुछ सहायता कर सकते हैं। हब अपने से गुजरने वाले किसी भी डाटा को नहीं पढ़ते और उन्हें उनके स्रोत या गंतव्य के बारे में पता नहीं होता है। मूलतः, एक हब केवल आने वाले पैकेट्स प्राप्त करता है, शायद बिजली के संकेत बढ़ाता है और नेटवर्क के सभी उपकरणों पर इन पैकेट्स का प्रसारण करता है - जिसमें वह उपकरण भी शामिल है जिसके द्वारा मूल रूप से पैकेट भेजा गया था।\n\nतकनीकी रूप से तीन विभिन्न प्रकार के हब अस्तित्व में हैं:\n\n1. निष्क्रिय (एक हब जिसे एक बाहरी शक्ति के स्रोत की आवश्यकता नहीं है, क्योंकि यह संकेत का पुनर्निर्माण नहीं करता और इसलिए अधिकतम केबल लंबाई के संबंध में केबल के भाग के रूप में माना जाता है।) \n2. सक्रिय (एक हब जो संकेत का पुनर्निर्माण करता है और इसलिए इसे एक बाहरी बिजली आपूर्ति की जरूरत है). \n3. बुद्धिमान (एक हब जो त्रुटि का पता लगाता है (उदाहरण के लिए अत्याधिक टकराव) और वह सब भी करता है जो कि एक सक्रिय हब करता है).\n\nनिष्क्रिय हब आने वाले पैकेट के बिजली के संकेत को नेटवर्क पर बाहर प्रसारित करने से पहले नहीं बढ़ाते. दूसरी तरफ सक्रिय केन्द्र, इस बढ़ाव की प्रक्रिया करते हैं, जैसे कि विभिन्न प्रकार के समर्पित नेटवर्क उपकरण करते हैं जिन्हें रिपीटर कहा जाता है। एक और, जो आम तौर पर प्रचलित नहीं है, कन्संट्रेटर को एक निष्क्रिय हब और मल्टीपोर्ट रिपीटर को एक सक्रिय हब के रूप में जाना जाता है।\n\nबुद्धिमान हब एक सक्रिय हब के लिए अतिरिक्त सुविधाएँ जोड़ते हैं जो कि कारोबार के लिए विशेष महत्व रखतीं हैं। एक बुद्धिमान हब आमतौर पर स्टैक (एक के ऊपर एक रखना) किया जा सकता है (इस तरह से बनाया गया है कि स्थान बचाने के लिए कई इकाइयों को दूसरे के ऊपर रखा जा सकता है). यह आम तौर पर आसान नेटवर्क प्रबंधन प्रोटोकॉल (SNMP) और आभासी लैन (VLAN) के माध्यम से रिमोट प्रबंधन क्षमताओं का समर्थन भी करता है।\n\nऐतिहासिक रूप से स्विचों को खरीदने के बजाए हब खरीदने का मुख्य कारण उनकी कीमत थी। मोटे तौर पर स्विचों के मूल्य में कटौती से इस समस्या को समाप्त कर दिया गया है, लेकिन विशेष परिस्थितियों में हब अभी भी उपयोगी हो सकते हैं:\n\n\n", "id": "182429", "title": "नेटवर्क हब"}
{"url": "https://hi.wikipedia.org/wiki?curid=182430", "text": "ब्रांड इक्विटी\n\nजब कोई उत्पाद बाज़ार में बगैर किसी ब्रांड नेम के उतारा जाता है उसकी तुलना में यदि उसे ब्रांड नेम के साथ उतारा \"जाए\" तो उसकी मार्केटिंग पर जो प्रभाव पड़ता है या बाज़ार में उसका परिणाम जिस हद तक बदल जाता है उसे \"ब्रांड इक्विटी\" कहते हैं उत्पाद की मार्केटिंग पर पड़ने वाले इस प्रभाव का मूल कारण है उपभोक्ताओं का ज्ञान. दूसरे शब्दों में, ब्रांड के बारे में उपभोक्ताओं का ज्ञान, निर्माताओं/ विज्ञापकों को अलग तरीके से प्रतिक्रिया देने या ब्रांड के मार्केटिंग के लिए बिल्कुल सटीक और कुशल युक्तियों को अपनाने के लिए प्रेरित करता है। ब्रांड इक्विटी का अध्ययन बहुत तेज़ी से लोकप्रिय हो रहा है, क्योंकि कुछ शोधकर्ताओं ने निष्कर्ष निकाला है कि किसी भी कंपनी के लिए उसकी सबसे महत्वपूर्ण संपत्ति है, उसका ब्रांड.\n\nब्रांड को मापने के कई तरीके हैं। मापन के कुछ तरीके व्यवसाय के स्तर पर होते हैं, कुछ उत्पाद के स्तर पर और अन्य उपभोक्ता के स्तर पर हैं। \n\n\"व्यवसाय स्तर:\" व्यवसाय स्तर के तरीके में ब्रांड को एक वित्तीय सम्पत्ति के रूप में मापा जाता है। संक्षेप में, इस बात की गणना होती है कि अमूर्त संपत्ति के रूप में इस ब्रांड का क्या मूल्य है। उदाहरण के लिए, अगर आपको व्यवसाय का मूल्य मापना हो, तो बाज़ार में लगी पूंजी के अनुसार उसका जो मूल्य है - उसमें से मूर्त संपत्तियों और \"मापने योग्य\" अमूर्त संपत्तियों को घटाने पर -जो शेष बचा है वो ब्रांड इक्विटी होगा. व्यवसाय स्तर पर मापन के तरीके का एक उच्च स्तरीय उदाहरण है- व्यवसाय के इंटरब्रांड का परामर्श. इसकी गणना करने के लिए, इंटरब्रांड द्वारा अनुमान लगाया जाता है कि वर्तमान मूल्य की तुलना प्रायोजित लाभ से करें तो इस आधार पर ब्रांड मूल्य क्या होगा. छूट की दर एक व्यक्तिपरक दर है जोकि इंटरब्रांड वाल स्ट्रीट इक्विटी विशेषज्ञों द्वारा तय की जाती है तथा जोखिम के स्तर, बाजार नेतृत्व, स्थिरता और ब्रांड की वैश्विक पहुँच को दर्शाती है. \n\n\"उत्पाद स्तर\" \":\" उत्पाद स्तर के ब्रांड मापन का एक आदर्श उदाहरण है एक बिना नाम के या निजी लेबल वाले उत्पाद के मूल्य की तुलना बिलकुल 'उसी गुणवत्ता के' ब्रांडेड उत्पाद के मूल्य से करना. सभी चीज़ें सामान होने के बावजूद कीमत में अंतर उसके ब्रांड की वजह से होता है। हाल ही में एक आय अधिमूल्य दृष्टिकोण की वकालत की गई है.\n\n\"उपभोक्ता स्तर\" \":\" इस तरीके से उपभोक्ता के दिमाग को पढ़कर ये पता किया जाता है कि किन कारणों की वजह से वह उस विशिष्ट ब्रांड से जुड़ा है। इस तरीके से जागरूकता (पुनःस्मरण और पहचानना) और ब्रांड छवि (वो सभी बिंदु जिनकी वजह से ब्रांड उपभोक्ताओं से जुड़ा है) को मापा जाता है। ब्रांड के मूर्त और अमूर्त गुण, दृष्टिकोण और इरादे पहचानने के लिए मुक्त रूप से जुड़ाव परीक्षण और प्रयोजन तकनीकों का प्रयोग आमतौर पर किया जाता है। जिन ब्रांड्स के बारे में जागरूकता ज्यादा हो और उपभोक्ताओं से उनका जुडाव मज़बूत, अनुकूल और अनोखा हो वो ऊंची इक्विटी वाले ब्रांड होते हैं। \n\nये सभी गणनाएं सर्वश्रेष्ठ तरीके से करने पर भी लगभग में ही परिणाम देती हैं। ब्रांड की बेहतर और पूरी समझ पैदा करने के लिए इनमें से कई तरीकों का एक साथ प्रयोग करना ज्यादा कारगर होता है। \n\nएक दिलचस्प सवाल उठाया जाता है - क्या ब्रांड इक्विटी नकारात्मक हो सकती है? एक परिप्रेक्ष्य से, ब्रांड इक्विटी नकारात्मक नहीं हो सकती. सकारात्मक ब्रांड इक्विटी प्रभावी मार्केटिंग, विज्ञापन, जनसंपर्क और प्रचार द्वारा बनाई जाती है। एक दूसरा परिप्रेक्ष्य ये है कि नकारात्मक इक्विटी हो सकती है। अगर एक राजनैतिक \"ब्रांड\" के उदाहरण को देखें तो \"डेमोक्रेट ब्रांड' एक 'रिपब्लिकन' के लिए नकारात्मक हो सकता है और इसी तरह एक 'डेमोक्रेट' के लिए 'रिपब्लिकन' ब्रांड नकारात्मक इक्विटी वाला हो सकता है। \n\nएक कंपनी की ब्रांड इक्विटी जितनी ज्यादा होती है उतनी अधिक संभावना है वो परिवार ब्रांडिंग रणनीति का प्रयोग व्यक्ति ब्रांडिंग नीति की तुलना में ज्यादा करेगी. इसका कारण यह है परिवार ब्रांडिंग उन्हें प्रमुख ब्रांड में जमा इक्विटी में और सुधार करने की अनुमति देता है। ब्रांड इक्विटी के पहलुओं में शामिल हैं: ब्रांड के प्रति निष्ठा, जागरूकता, जुड़ाव और उसकी गुणवत्ता के बारे में लोगों की धारणा.\n\n2000 के दशक के शुरूआती दौर में उत्तरी अमेरिका में, फोर्ड मोटर कंपनी ने एक नीतिगत निर्णय लिया की उनकी सभी नयी और दुबारा डिजाइन की गई कारों के नाम वो अंग्रेजी के अक्षर 'ऍफ़' से शुरू करते हुए रखेंगे. यह खेल के क्षेत्र में उपयोगी सभी फोर्ड एक्सप्लोरर वाहनों के शुरूआती नाम अंग्रेजी के अक्षर 'ई' के साथ शुरू करने की पहले से चल रही परंपरा से जुड़ गया। टोरंटो स्टार में एक विश्लेषक की चेतावनी आई कि जाने माने नाम विंडस्टार को फ्रीस्टार करने से भ्रम पैदा होगा और जो ब्रांड इक्विटी बनी है वो बेकार चली जायेगी, जबकि मार्केटिंग प्रबंधक का विश्वास था की नाम बदलने से कार की नयी डिजाइन पर लोगों का ध्यान जाएगा. पुरानी टॉरस जोकि अमेरिकी ऑटो इतिहास में सबसे महत्वपूर्ण कार बन चुकी थी उसे 'ऍफ़' से शुरू होने वाले तीन बिलकुल नए नाम - फाइव हंड्रेड, फ्रीस्टार और फ्यूज़न से बदल दिया जाना था। 2007 तक फ्रीस्टार का प्रतिस्थापन किये बिना उसे बंद कर दिया गया। फाइव हंड्रेड नाम को हटा दिया गया और अगली पीढ़ी के कारों के लिए टॉरस को वापस लाया गया ये निर्णय आकस्मिक रूप से एलेन मुलेली ने लिया। \"फाइव हंड्रेड\" को ज्यादातर लोगों के बीच आधे से भी कम लोगों द्वारा मान्यता प्राप्त थी जबकि \"फोर्ड टॉरस\" को बहुमत प्राप्त था। \n\n 10. पॉल किलबर्न विज्ञापन अल्फ्रेड रिची ब्रांड्स बनाम गैर ब्रांडेड रणनीतियाँ, मार्केटिंग पत्रिका पी 23, (12,1 2008).\n\n", "id": "182430", "title": "ब्रांड इक्विटी"}
{"url": "https://hi.wikipedia.org/wiki?curid=182432", "text": "शल्य प्रसव\n\nशल्य प्रसव परिच्छेद (अमेरिका: सीज़ेरियन सेक्शन), जिसे सी-सेक्शन (C-section), सीज़ेरियन सेक्शन (Caesarian section), सीज़ेरियन सेक्शन (Cesarian section), सीज़र (Caesar), इत्यादि भी कहते हैं, एक ऐसी शल्यक्रिया है, जिसमें एक या एक से अधिक शिशुओं के जन्म के लिए या कभी-कभी मृत भ्रूण को बाहर निकालने के लिए मां के पेट (लैप्रोटोमी) और गर्भाशय में (हिस्टेरोटॉमी) एक या एक से अधिक चीरे लगाए जाते हैं। सीज़ेरियन सेक्शन प्रक्रिया के प्रयोग द्वारा देर से की जाने वाले गर्भपात को हिस्टेरोटॉमी गर्भपात कहते हैं तथा यह विरले ही प्रयोग में लाया जाता है।\n\nसीज़ेरियन सेक्शन (शल्य प्रसव परिच्छेद) का प्रयोग प्रायः योनिमार्ग द्वारा शिशु जन्म की प्रक्रिया में मां या शिशु की जान या स्वास्थ के खतरे में पड़ने पर किया जाता है, हालांकि इन दिनों प्राकृतिक विधि से शिशु जन्म होने की स्थिति में भी मांग किए जाने पर इसका प्रयोग किया जा रहा है। हाल के वर्षों में इसकी दर काफी तेजी से बढ़ी है, जिसमें चीन 46% तथा अन्य एशियाई, लेटिन अमेरिकी देशों तथा अमेरिका में 25% के स्तर पर हैं। \n\nइसके नाम की व्युत्पत्ति के तीन सिद्धांत हैं:\n\n\nरोमन तानाशाह जूलियस सीज़र या रोमन सम्राट के साथ का संबंध, अन्य भाषाओं में मौजूद है। उदाहरण के लिए क्रमशः आधुनिक जर्मन, डैनिश, डच तथा हंगेरियन शब्द \"कैसरश्निट (Kaiserschnitt)\", \"केज्सर्सनिट (kejsersnit)\", \"केजर्स्नेडे (keizersnede)\", तथा \"साज़रमेत्सेज़\" हैं (शाब्दिक अर्थ- \"शाही चीरा\"). जर्मन शब्द जापानी (帝王切開) तथा कोरियाई (제왕 절개) में भी गया, जहां दोनों का अर्थ है \"सम्राट का चीरा.\" दक्षिण स्लावियाई शब्द \"कार्स्किरेज (carski rez)\", जिसका शाब्दिक अर्थ होता है- \"'जार कट' (tzar cut)\", जबकि पश्चिमी स्लावियाई (पॉलिश) में एक समरूप शब्द है: सेजर्स्की सीसी (cesarskie cięcie). रूसी शब्द \"केसरेवो सेकेनिए (kesarevo secheniye)\" (кесарево сечение) का शाब्दिक अर्थ होता है \"‘सीज़र का सेक्शन’ (Caesar's section)\" . अरबी शब्द (القيصرية) की भी अर्थ होता है- सीज़रया शाब्दिक रूप से सीज़ेरियन. हिब्रू शब्द \"ניתוח קיסרי\" के अनुवाद का शाब्दिक अर्थ सीज़ेरियन शल्य-क्रिया के रूप में होता है। रोमानियन तथा पुर्तगाली में इसे प्रायः \"सीजेरियाना (cesariana)\" के नाम से जाना जाता है, जिसका अर्थ होता है (या संबंधित) 'सीज़र से'.शाहनामा-प्राचीन पारसी पुस्तक के अनुसार, नायक रुस्तम पहला व्यक्ति था जिसने इस विधि से जन्म लिया था और उसे रुस्तमिन (Rostamineh/رستمينه) कहा गया, जिसका नाम सीज़ेरियन के समरूप होता है।\n\n\nप्लिनी द एल्डर (Pliny the Elder) ने सिद्धांत दिया कि जूलियस सीज़र का नाम एक पूर्वज से व्युत्पन्न हुआ, जिसने सीज़ेरियन सेक्शन (शल्य प्रसव परिच्छेद) द्वारा जन्म लिया था, पर इसकी सच्चाई पर विवाद (जूलियस सीज़र के नाम की व्युत्पत्ति आधारित आलेख देखें) है। प्राचीन रोमन सीज़ेरियन सेक्शन का पहला प्रदर्शन एक मां की कोख से एक शिशु को निकालने के लिए लिए हुआ था, जो शिशु जन्म के दौरान ही मौत के आगोश में समा गई। सीज़र की मां- ऑरेलिया शिशु-जन्म के दौरान जीवित रही तथा अपने बच्चे को सफलापूर्वक जन्म दिया, जिससे यह संभावना को इन्कार कर दिया जाता है कि रोमन तानाशाह तथा सेनानायक ने सीज़ेरियन सेक्शन द्वारा जन्म लिया था।\nकैटालैन संत, रेमंड नॉटेटस (1204-1240), को उसका उपनाम लेटिन शब्द \"नॉन नेटस (non natus)\" से मिला, जिसका अर्थ होता है, \"अजन्मा\"- क्योंकि उनका जन्म सीज़ेरियन सेक्शन द्वारा हुआ था। उनकी मां उन्हें जन्म देने के दौरान की मृत हो गई थी।\n\nवर्ष 1316 में स्कॉटलैंड का भावी रॉबर्ट- II सीज़ेरियन सेक्शन द्वारा जन्मा था- उसकी मां मार्जोरी ब्रूस (Marjorie Bruce) उसी दौरान मृत हो गईं थीं। मैकडफ के लिए यह घटना शेक्सपीयर के नाटक ‘\"मैकबेथ’ की प्रेरणा हो सकती है। (नीचे देखें)\" .\n\nसीज़ेरियन सेक्शन में प्रायः मां की मृत्यु हो गई; सीज़ेरियन सेक्शन के बाद जीवित रहने वाली महिला की पहली दर्ज की गई घटना वर्ष 1500 में स्विटजरर्लैंड के सिगरशॉसेन (Siegershausen) की थी: जहां सूअर बधिया करने वाले एक व्यक्ति जैकोब न्युफर को लंबे समय तक प्रसव पीड़ा से गुजरने के बाद, अपना पत्नी की शल्यक्रिया (ऑपरेशन) करनी पड़ती है। सोलहवीं शदाब्दी के बाद से अधिकांश समय में इस विधि में मृत्यु होने की दर काफी ऊंची थी। हालांकि लंबे समय तक इसे एक कठिन उपाय ही माना जाता रहा, जिसका प्रयोग केवल तब किया जाता था जब मां मृत हो चुकी होती या असहाय हो जाती. ग्रेट ब्रिटेन तथा आयरलैंड में वर्ष 1865 में मृत्यु दर 85% थी। मृत्यु दर में कमी लाने हेतु प्रमुख चरण थे:\n\n\n19वीं शताब्दी में अफ्रीका के ग्रेट लेक्स क्षेत्र में यूरोपीय यात्रियों ने सीज़ेरियन सेक्शन को नियमित रूप से प्रयोग में आते देखा. प्रसव वाली मां को सामान्यतः अल्कोहल से निश्तेजित किया जाता था तथा घाव को भरने के लिए जड़ी-बूटी के मिश्रण का प्रयोग किया जाता था। विधियों की सुविकसित प्रकृति के प्रयोग से यूरोपीय प्रेक्षकों के यह निष्कर्ष निकाला कि उनका कुछ समय पहले से इस्तेमाल किया जाता रहा था।\n\nअमेरिका में किया जाने वाला पहला सीज़ेरियन सेक्शन पूर्व के मैसॉन काउंटी वर्जिनिया (अब मैसॉन काउंटी वेस्ट वर्जिनिया) में वर्ष 1794 में किया गया। यह प्रक्रिया डॉ॰ जेस बेनेट द्वारा (Dr. Jesse Bennett) द्वारा अपनी पत्नी एलिजाबेथ पर प्रदर्शित किया गया।\n\n5 मार्च 2000 को, इनेज़ रैमिरेज़ (Inés Ramírez) ने स्वयं पर सीज़ेरियन सेक्शन का प्रदर्शन किया और जीवित रहीं, जैसा कि उनका बेटा ओर्लैंडो रुइज रैमियरेज (Orlando Ruiz Ramírez) ने किया था। माना जाता है कि वह पहली महिला थीं जिन्होंने स्वयं पर सफल सीज़ेरियन सेक्शन प्रदर्शित किया था।\n\nपुस्तक 'शाहनामा' में ईरान के सीज़ेरियन सेक्शन का आरंभिक उल्लेख मिलता है, जो 1000 सदी में लिखी गई थी और ईरान की राष्ट्रीय दंतकथा के नायक रुस्तम (Rostam) के जन्म से जुड़ी थी।\n\nसीज़ेरियन सेक्शन (CS) के कई प्रकार हैं। एक महत्वपूर्ण अंतर त्वचा पर लगाए जाने वाले चीरे के अतिरिक्त गर्भाशय पर लगे चीरे (लंबवत या अंक्षाशीय) का है।\n\nकई अस्पतालों में, विशेषकर अर्जेंटाइना, अमेरिका, युनाइटे किंगडम, कनाडा, नॉर्वे, स्वीडन, ऑस्ट्रेलिया तथा न्यूजीलैंड में मां के जन्म सहयोगी को शल्यक्रिया के दौरान वहां मौजूद रहने के लिए प्रेरित किया जाता है, ताकि वह उस अनुभव को बांट सके. निश्चेतक विशेषज्ञ (anaesthetist) प्रायः पर्दे को नीचे खिसका देते हैं, ताकि माता-पिता अपने शिशु जन्म को देख सकें.\n\nसीज़ेरियन सेक्शन की सलाह तब दी जाती है, जब योनिमार्ग द्वारा शिशु जन्म में मां या बच्चे की जान को खतरा हो. हालांकि सभी सूचीबद्ध परिस्थितियां अनिवार्य संकेत को नहीं दर्शाती तथा कई स्थितियों में प्रसव विशेषज्ञ (obstetrician) को यह तय करने का एकाधिकार होना चाहिए कि सीज़ेरियन आवश्यक है अथवा नहीं. सीज़ेरियन शिशु-जन्म के कुछ संकेत इस प्रकार हैं:\n\nसामान्य शिशु जन्म में अवरोध उत्पन्न करने के लिए प्रसव-समस्याएं प्रमुख कारक हैं\n\nगर्भावस्था की अन्य समस्याएं, पूर्व से विद्यमान स्थितियां तथा सहवर्ती रोग जैसे;\n\nअन्य\n\nपश्चिमी देशों में सीज़ेरियन सेक्शन तथा योनिक-जनन से जुड़ी मृत्यु-दर तेजी से घटती जा रही है। वर्ष 2000 में, संयुक्त राज्य में सीज़ेरियन से जुड़ी मृत्यु दर प्रति 1,000,000 पर 20 थी। 'यूके नेशनल हेल्थ सर्विस' मां की मृत्यु के खतरे को योनिक जनन से तीन गुने अधिक रूप में प्रस्तुत करता है।\nहालांकि, योनिक तथा सीज़ेरियन जनन से जुड़ी मृत्यु-दर की सीधे तुलना करना भ्रामक है। गंभीर रोग स्थितियों वाली या उच्च-जोखिम गर्भ वाली महिलाओं को प्रायः सीज़ेरियन सेक्शन की आवश्यकता होती है, जो मृत्यु-दर को विकृत कर सकती है।\n\n13 फ़रवरी 2007 को \"कनेडियन मेडिकल एसोसिएशन जर्नल\" में प्रकाशित एक अध्ययन में पाया गया कि गंभीर मातृ-रुग्णता तथा मृत्यु-दर के बीच का अंतर काफी कम था, पर योनिक जनन से जुड़े अतिरिक्त खतरे उन महिलाओं के साथ माने जा सकते हैं, जो अपने चिकित्सकों द्वारा वैकल्पिक सीज़ेरियन जनन करवाने का इरादा रखती हैं।\n\nसभी प्रकार के उदरीय शल्यक्रिया (abdominal surgery) की तरह ही सीज़ेरियन सेक्शन में ऑपरेशन-पश्चात के चिपकाव, चीरा से उत्पन्न हर्निया (जिसके लिए शल्य-चिकित्सीय सुधार की आवश्यकता होती है) तथा घाव वाले संक्रमणों का खतरा रहता है। यदि सीज़ेरियन आपातकालीन स्थितियों में सम्पन्न किया जाता है, तो कई कारकों की वजह से शल्य-क्रिया के खतरे और भी बढ़ सकते हैं। रोगी का पेट खाली न हो, तो निश्चेतक से जुड़े खतरे हो सकते हैं। अन्य खतरों में गंभीर रक्त-हानि (जिसके लिए रक्ताधान की आवश्यकता हो सकती है) तथा पोस्ट स्पाइनल सिरदर्द शामिल हैं।\n\n\"ऑब्सटेट्रिक्स एंड गाइनेकोलॉजी\" जर्नल के जून 2006 अंक में प्रकाशित एक अध्ययन में पाया गया कि जिन महिलाओं में बहु-सीज़ेरियन सेक्शन थे उनमें गर्भावस्था के बाद होने वाली समस्याओं की अधिक संभावना थी, तथा अनुशंसा की गई कि जो महिलाएं बड़ा परिवार रखना चाहती हैं, उन्हें विकल्प के रूप में सीज़ेरियन सेक्शन नहीं अपनाना चाहिए. एस्रीटा प्लेसेंटा (placenta accrete), जो एक गंभीर जानलेवा स्थिति होती है, दो सीज़ेरियन सेकशन पर केवल 0.13% का खतरा होता है, पर चार के बाद यह बढ़कर 2.13% पहुंच जाता है और छह या अधिक की शल्य-क्रिया के आगे 6.74% तक जा पहुंचता है। इसके साथ ही आपातकालीन हिस्टेरेक्टोमी (hysterectomies) में जनन के भी इसी प्रकार के खतरे रहते हैं। ये तथ्य 30,132 सीज़ेरियन जनन मामलों पर आधारित थे।\n\nसीज़ेरियन सेक्शन के प्रभाव का अध्ययन करना कठिन होता है, क्योंकि इस विधि द्वारा उत्पन्न मामलों तथा इसके लिए आवश्यक स्थितिओं से उपजे मामलों को अलग कर पाना मुश्किल होता है। उदाहरण के लिए \"ऑब्सटेट्रिक्स एंड गाइनेकोलॉजी\" जर्नल के फरवरी 2007 अंक में प्रकाशित एक अध्ययन में पाया गया कि जिन महिलाओं में केवल एक सीज़ेरियन सेक्शन था उन्हें दूसरे जनन में अधिक समस्याएं हुईं. जिन महिलाओं ने अपने पहले बच्चे का सीज़ेरियन जनन किया उनमें दूसरे जनन में कुगर्भस्थिति (malpresentation), प्लेसेंटा प्रेविया (placenta previa), एंटीपार्टम हेमरेज (antepartum hemorrhage), अपरा ऐस्क्रेटा (placenta accreta), दीर्घ प्रसव क्रिया, गर्भाशयी विखंडन, अपरिपक्व जन्म (preterm birth), निम्न जन्म भार तथा मृत-जन्म जैसी समस्याओं के अधिक खतरे पाए गए। हालांकि लेखकों ने यह निष्कर्ष निकाला कि कुछ खतरे, इस विधि की बजाए, पहले सीज़ेरियन के लिए दिए गए संकेतन से जुड़े गलत साबित करने वाले कारकों के कारण हो सकते हैं।\n\nइस सूची में बच्चों से जुड़े सर्वाधिक सामान्य खतरे शामिल हैं। कुछ खतरे विरल होते हैं तथा जैसा कि अधिकतम चिकित्सीय विधियों के साथ होता है, किसी खतरे के होने की संभावना कुछ विशेष कारकों, जैसे गर्भावस्था की किसी अन्य समस्या मौजूद होने पर, ऑपरेशन योजनाबद्ध तरीके से अथवा आपातकालीन स्थिति में किये जाने पर और इसे कहां संपन्न किया जा रहा है, इस पर निर्भर करता है।\n\n\n\n\n\n\n\nलंबे अस्पताल प्रवास के कारण मां तथा शिशु दोनों में अस्पताल जनित संक्रमण होने की संभावना रहती है।\n\nअध्ययन में पाया गया है कि सीज़ेरियन करवाने वाली मांओं में अपने शिशुओं से पहली बातचीत आरंभ करने में, सामान्य शिशुओं की तुलना में अधिक समय लगता है।\n\nविश्व स्वास्थ्य संगठन ने आकलन किया है कि विकसित देशों के सभी जन्मों में सीज़ेरियन की 10 से 15% की दर होती है। वर्ष 2004 में, यूनाइटेड किंगडम में सीज़ेरियन दर लगभग 20% थी, जबकि कनाडा में यह वर्ष 2001-2002 के बीच 22.5% रही.\n\nइटली में सीज़ेरियन सेक्शन की घटना विशेष रूप से अधिक है, यद्यपि यह क्षेत्र के हिसाब से बदलता रहता है। कैम्पेनिया में वर्ष 2008 में 60% जन्म सीज़ेरियन सेक्शन के जरिए हुए. रोम में इसकी औसत दर 44% है, पर कुछ निजी अस्पतालों में यह बढ़कर 85% तक जा सकती है। \n\nअमेरिका में सीज़ेरियन दर 1996 के बाद 48% बढ़कर वर्ष 2007 में 31.8% की दर पर आ पहुंची है। वर्ष 2008 के एक रिपोर्ट में पाया गया कि 2006 में पैदा हुए सभी शिशुओं की एक तिहाई संख्या सीज़ेरियन की थी। इसके प्रतिक्रियास्वरूप स्वास्थ्य तथा मानव सेवाओं के राज्य सचिव, डॉ॰ जुडी ऐन बिग्बाय (Dr. Judy Ann Bigby) ने सीज़ेरियन जन्म में वृद्धि तथा उसके सार्जनिक आशय पर जांच के लिए एक पैनल का गठन कर दिया.\n\nदुनिया के सभी विकासशील देशों में ब्राजील में सीज़ेरियन जन्म की दर सबसे अधिक है। सार्वजनिक स्वास्थ्य नेटवर्क में यह दर बढ़कर 35% तक जा पहुंची है, जबकि निजी अस्पतालों में यही दर 80% के आकड़े तक पहुंच चुकी है।\n\nअध्ययनों से पाया गया है कि एक ज्ञात देखभाल-कर्ता द्वारा देखभाल की निरंतरता से सीज़ेरियन जनन की दर को उल्लेखनीय रूप से घटाया जा सकता है, पर ऐसे भी शोध हैं, जो दिखाते हैं कि पारंपरिक अंशित देखभाल में दाइयों द्वारा निरंतर देखभाल शामिल किए जाने के बाद भी सीज़ेरियन जनन की दर में कोई खास अंतर नहीं रहा.\n\nआपातकालीन सीज़ेरियन के कारणों पर आधारित अध्ययन में पाया गया कि 66% मामले सुबह 8 बजे से दोपहर के 3 बजे के बीच के 25% दैनिक शिफ्ट में रहे, तथा सबसे कम सुबह 5 बजे से सुबह के 6 बजे के रहे; इससे लेखकों ने यह निष्कर्ष निकाला कि चिकित्सकों की सुविधा “आपातकालीन सीज़ेरियन” का प्रमुख कारण है। [गोल्डस्टिक ओ, विसमैन ए, ड्रुगैन ए. द सर्कैडियन रिद्म ऑफ \"अर्जेंट\" ऑपरेटिव डेलिवरीज.इसर मेड अस्सोक जे. 2003 अगस्त;5(8):564-6.\n\nडॉ॰ एस ब्युले (Dr S. Bewley) ने इन विधिओं से जुड़े परिवेशों पर गहन रूप से लिखा है, जिन्हें प्रायः असंगत नाम दे दिए जाते हैं: 'सीज़ेरियन बाइ च्वाइस'.[ब्युले एस, कॉक्बर्न जे.- द अनफैक्ट्स ऑफ ‘रिक्वेस्ट’ सीज़ेरियन सेक्शन. BJOG. 2002 जून;109(6):597-605.) सीज़ेरियन एक जानलेवा चिकित्सा प्रक्रिया है, अर्थात इसका फैसला चिकित्सक या कई चिकित्सकों द्वारा लिया जाना चाहिए.\n\nयूएस नेशनल इंस्ट्यूट ऑफ हेल्थ’ कहता है कि सीज़ेरियन सेक्शन में वृद्धि चिंता का कारण नहीं है, बल्कि यह जनन तरीकों में हो रहे बदलाव का सूचक हो सकता है:\nविश्व स्वास्थ्य संगठन ने किसी भी जनसंख्या के सभी सीज़ेरियन जननों (जैसे 15%) एक \"आदर्श दर\" का निर्धारण किया है। एक शल्य-चिकित्सक का विचार है कि इस आदर्श दर में कोई एकरूपता नहीं है, तथा आदर्श दर की कृत्रिम घोषणा को बढ़ावा नहीं दिया जाना चाहिए. अधिकतम सीज़ेरियन जनन दर को प्राप्त करने का उद्देश्य सर्वश्रेष्ठ संभावित मातृ तथा नवजात शिशुओं के नतीजों के आधार पर किया जाना चाहिए, जिसमें स्वास्थ्य संसाधनों तथा मातृ प्राथमिकताओं को ध्यान में रखा जाना चाहिए. यह विचार इस धारणा पर आधारित है कि यदि चुनौती न दी जाए, तो अधिकतम सीज़ेरियन जनन दर समय के साथ, वैयक्तिक तथा सामाजिक परिस्थितिओं के अनुसार विभिन्न आबादियों में बदलती रहेगी.\n\nहालांकि टिप्पणीकर्ता इस वृद्धि से चिंतित हैं तथा उन्होंने कई साक्ष्य-आधारित अध्ययनों का उल्लेख किया है। रॉयल कॉलेज ऑफ मिडवाइव्स’ के उप-महासचिव लुईस सिल्वर्टोन (Louise Silverton) कहते हैं कि न केवल समाज में पीड़ा और रोगों के प्रति सहनशीलता \"उल्लेखनीय रूप से कम\" हुई है, बल्कि महिलाएं पीड़ा के प्रति डर भी जाती हैं और वे सोचती हैं कि यदि सीज़ेरियन करा लिया जाए तो दर्द कम होगा. सिल्वर्टोन तथा ‘रॉयल कॉलेज ऑफ मिडवाइव्स’ का यह मानना है- “महिलाओं ने अपनी जन्म देने की क्षमता के प्रति आत्मविशास खो दिया है।\"\n\nसिल्वर्टोन का विश्लेषण कुछ शल्य-चिकित्सकों में बीच विवादास्पद है। डॉ॰ मैगी ब्लॉट (Dr Maggie Blott), जो लंदन के ‘यूनिवर्सिटी कॉलेज हॉस्पिटल’ में एक प्रसव सलाहकार हैं, तथा ‘रॉयल कॉलेज ऑफ ऑब्स्टेट्रिशियन एंड गाइनोकोलॉजी’(RCOG) में सीज़ेरियन मामले की प्रवक्ता हैं (तथा RCOG की उपाध्यक्ष), का मानना है, 'लुईस सिल्वर्टोन के इस विचार के समर्थन के लिए कि, दर्द के भय से महिलाएं सीज़ेरियन की दर बढ़ा रही हैं, कोई साक्ष्य नहीं है। एक अंतर्भाव यह है कि सीज़ेरियन सेक्शन एक बुरी चीज है, पर ये जीवन रक्षक हो सकती हैं।\n\nसीज़ेरियन सेक्शन की बढ़ती दर के लिए एक पूर्व की अनुद्घाटित अवधारणा जन्म भार तथा मां के पेडू का आकार है। यह माना जाता है कि पिछ्ले 150 वर्षों में सफल सीज़ेरियन जन्म के आगमन के बाद, छोटी पेडू तथा जन्म के समय अधिक भार वाले बच्चों की मांएं जीवित रहीं तथा इन कारणों से आबादी बढ़ी. ऐसी अवधारणा इस विचार पर आधारित है कि बिना दुराचरण के भय, बिना मां के मोटापे तथा मधुमेह से ग्रस्त हुए, तथा बिना अन्य व्यापक कारकों के, आबादी की जीन-संरचना (जेनेटिक्स) में धीमी वृद्धि के कारण सी-सेक्शन दर आगे भी बढ़ती रहेगी.\n\nकुछ मामलों में सीज़ेरियन सेक्शन चिकित्सीय आवश्यकताओं से भिन्न अन्य कारणों से भी किए जाते हैं। वैकल्पिक सीज़ेरियन के कारण अलग-अलग हैं, जो प्रमुख रूप से अस्पताल या चिकित्सक-केंद्रित कारणों एवं मातृ-केंद्रित कारणों के बीच के अंतर के कारण है। चिकित्सक आदेशित सीज़ेरियन के आलोचक, इस बात से चिंतित हैं कि कुछ मामलों में ये इसलिए संपन्न किए जाते हैं क्योंकि किसी अस्पताल के लिए यह लाभकारी होता है, क्योंकि त्वरित सीज़ेरियन, एक लंबे योनिक जन्म की तुलना में प्रसवकर्मियों के लिए अधिक सुविधाजनक होता है, या इसलिए कि शल्य-क्रिया एक तय समय पर की जा सकती है, जबकि योनिक जनन में प्रकृति के समय पर निर्भर होना पड़ता है और बच्चे का जन्म अनिर्धारित समय में होता है।. \n\nइस संदर्भ में, यह याद रखने वाली बात है कि कई अध्ययनों में यह पाया गया है कि समय के बाद की गई शल्य-चिकित्सा (सर्जिकल तथा निश्चेतक दोनों) अधिक जटिलताओं वाली होती है। इस कारण से यदि किसी महिला के लिए सीज़ेरियन सही पाया गया हो, तो उसे चयनित रूप से (प्रयासपूर्वक) दिन के समय वाले शल्य-क्रिया अवधि में संपन्न किया जाना चाहिए, न कि आपातकालीन स्थिति उत्पन्न होने की प्रतीक्षा की जाए, जिससे आपातकालीन शल्य-क्रिया के कारण सर्जिकल तथा निश्चेतक समस्याएं बढ़ जाती हैं।\n\nचिकित्सक-आदेशित विधियों में एक अन्य कारक चिकित्सा दुराचरण अभियोग का डर हो सकता है। इतालवी प्रसूति रोग विशेषज्ञ एनरिको जुपी (Enrico Zup), जिनका चिकित्सा केंद्र ‘रोम माटर डाइ’ (Rome Mater Dai) रिकॉर्ड संख्या में सीज़ेरियन सेक्शन (कुल जन्म का 90%) करने के लिए मीडिया का आकर्षण रहा, कहती हैं, \"हम पर दोष नहीं मढ़ना चाहिए. हमारे तरीके को समझा जाना चाहिए. कई बार हम डॉक्टरों पर ऐसी घटनाओं और जटिलताओं के लिए कानूनी कार्रवाई कर दी जाती है, जो दुराचरण के रूप में वर्गीकृत नहीं होतीं. इसलिए हम रक्षात्मक चिकित्सा के ओर मुड़े हैं। जबतक चिकित्सीय त्रुटियां गहरी न हो जाएं हम इस तरीके से ही आगे बढ़ते रहेंगे. हम बलिदानी नहीं है। इसलिए किसी गर्भवती महिला पर जरा भी खतरा देखकर, हम इसकी सलाह [सी-सेक्शन करवाने की] दे देते हैं।\" \n\nअमेरिका की महिलाओं पर किए अध्ययनों से यह संकेत मिला है कि निजी अस्पतालों में बच्चे जन्म देने वाली श्वेत विवाहित महिलाओं में अधिकतर में, गरीब महिलाओं की तुलना में सीज़ेरियन सेक्शन करवाने की संभावना अधिक रहती है, भले ही उनमें जटिलताएं पैदा होने की संभावना कम होती हों पर उसी वजह से वे सीज़ेरियन सेक्शन करवा लेती हैं। इन अध्ययनों में महिलाओं ने संकेत दिया कि सीज़ेरियन करवाने का उनका फैसका कुछ हद तक दर्द तथा योनि के टोन को ध्यान में रख कर लिया गया है। इसके विपरीत ब्रिटिश मेडिकल जर्नल में किए एक हालिया अध्ययन में बड़ी संख्या में इंग्लैंड में किए गए सीज़ेरियन सेक्शन की काफी सूक्ष्मता से विश्लेषण किया गया तथा उन्हें सामाजिक वर्गों द्वारा वर्गीकृत किया। उन्होंने यह पाया कि उच्च सामाजिक वर्गों की महिलाएं सीज़ेरियन सेक्शन को उतना नहीं अपनातीं जितना अन्य वर्गों की महिलाएं. भले ही ऐसे मां-चयनित सीज़ेरियन मौजूद हों, पर उनकी व्यापकता उतनी उल्लेखनीय नहीं है, जबकि अधिक बड़ी संख्या में योनिक जनन चाहने वाली महिलाओं ने पाया कि मदद की कमी तथा चिकित्सीय-वैधानिक पाबंदियों के कारण उन्होंने सीज़ेरियन करवाया.\n\nकुछ 42% प्रसूति-विशेषज्ञ, मां बनने वाली महिलाओं (अन्य स्रोतों में) को सीज़ेरियन सेक्शन की बढ़ी हुई दर के लिए जिम्मेदार मानते हैं। स्वीडन में किए अध्ययन इसकी पुष्टि करते हैं।.\n\nसामान्य तथा क्षेत्रीय निश्चेतकों (स्पाइनल, एपिड्युरल या कम्बाइंड स्पाइनल तथा एपिड्युरल एनेस्थीसिया) का प्रयोग सीज़ेरियन सेक्शन के दौरान स्वीकार्य है। क्षेत्रीय निश्चेतक पसंद किए जाते हैं, क्योंकि यह मां को होश में रहने और शीघ्र शिशु से बात करने में सक्षम बनाता है। क्षेत्रीय निश्चेतकों के अन्य लाभों में शामिल हैं, सामान्य निश्चेतकों में पाए जाने वाले खतरों का न होना: जैसे जठरीय पदार्थों (जिसकी निश्चेतक लेने वाली विलम्बित गर्भावस्था वाली रोगियों में होने की अधिक संभावना होती है) के फुफ्फुसीय चूषण और भोजन नलिका में नलिकाप्रवेश कराने में सुविधा होती है।\n\n95% जनन में क्षेत्रीय निश्चेतक का प्रयोग किया जाता है, जिसमें स्पाइनल, तथा कम्बाइंड स्पाइनल तथा एपिड्युरल एनेस्थीसिया योजनाबद्ध सीज़ेरियन सेक्शन में सर्वाधिक प्रयुक्त क्षेत्रीय तकनीकियां हैं। सीज़ेरियन सेक्शन के दौरान प्रयुक्त क्षेत्रीय निश्चेतक दर्दनिवारकों (एनाल्जेसिया) से भिन्न होती हैं, जिनका प्रयोग प्रसव तथा योनिक जनन में किया जाता है। शल्य-क्रिया से उत्पन्न दर्द प्रसव वाले दर्द से अधिक तीव्र होता है, इसलिए इसमें अधिक तीव्र तंत्रिका अवरोध की आवश्यकता होती है। सीज़ेरियन जनन के लिए आवश्यक निश्चेतक का त्वचीय स्तर भी प्रसव के लिए प्रयुक्त निश्चेतक से अधिक होता है।\n\nमां तथा शिशु से जुड़े विशेष खतरों के कारण सामान्य निश्चेतक की आवश्यक हो सकती है। भारी, अनियंत्रित रक्तस्राव वाली महिला रोगी, निश्चेतक के हीमोडाइनेमिक (hemodynamic) प्रभावों को झेल नहीं सकतीं. अतिआवश्यक मामलों में भी सामान्य निश्चेतक का प्रयोग उपयुक्त माना जाता है, जैसे गंभीर जानलेवा संकट, जब क्षेत्रीय निश्चेतक के प्रयोग करने का समय न हो.\n\nसीज़ेरियन पश्चात के योनिक जन्म (VBAC) इन दिनों सामान्य हैं, पर उनकी संख्या सिकुड़ती जा रही है। 1970 के उत्तरार्ध में \"एक बार सीज़ेरियन, हमेशा के लिए सिज़ेरियन\" की धारणा थी, पर VBAC को बढ़ावा देने वाले उपभोक्ता प्रेरित आंदोलन ने चिकित्सीय पद्धति को बदल डाला. 80 के दशक तथा 90 के आरंभिक दौर में VBAC की दर बढ़ गई थी, पर हाल में VBAC की दर नाटकीय रूप से नीचे गिरी है, जो चिकित्सीय –वैधानिक पाबंदियों के कारण हुआ।\n\nअतीत में सीज़ेरियन सेक्शन का प्रयोग एक लम्बवत चीरे के साथ किया जाता था, जिसमें गर्भाशयी पेशी-तंतुओं को ऊपर-नीचे की दिशा (क्लासिकल सीज़ेरियन) में काटा जाता था। आधुनिक सीज़ेरियन में विशेष रूप से गर्भाशय के निचले हिस्से में पेशी-तंतुओं पर एक क्षैतिज चीरा [(अतः इसका नाम निम्न गर्भाशयी खंड सीज़ेरियन सेक्शन (lower uterine segment caesarean section, LUSCS/LSCS पड़ा.)] लगाया जाता है। गर्भाशय तब अपनी अभिन्नता को बेहतर तरीके से बरकरार रखता है तथा भविष्य में होने वाले शिशु-जन्म को मजबूती से झेल सकता है। प्रसाधन के रूप में आधुनिक सीज़ेरियन में चीरे का निशान \"बिकनी रेखा\" के नीचे लगाया जाता है।\n\nप्रसव-विशेषज्ञ तथा अन्य देखभाल-कर्ता योनिक तथा सीज़ेरियन सेक्शन के तुलनात्मक लाभों के बारे में अलग-अलग राय रखते हैं; कुछ इसे सामान्य मानते हैं, तो कुछ नहीं भी मानते हैं। आधुनिक प्रसव देखभाल में जिस चीज पर जोर डाला जाना चाहिए, वह यह है कि निर्णय, प्रसव-विशेषज्ञ तथा मां/ जन्म देने वाले साथी के बीच का होना चाहिए, हर प्रकार के जनन के खतरों तथा लाभों के मूल्यांकन के बाद लिया जाना चाहिए. जैसा कि सभी शल्य-क्रियाविधियों में होता है, संसूचित सहमति-पत्र से जुड़े रोगी द्वारा हस्ताक्षरित प्रपत्र शल्य-क्रिया से पहले ही जरुर से प्राप्त कर लेना चाहिए, मातृ-विकल्प सीएस (मैटरनल च्वाइस सीएस) के उचित तथा व्यावहारिक विकल्पों के कारण जिसमें रोगी की सूचनाओं को अभिप्रमाणित किया गया हो.\n\nसंयुक्त राज्य अमेरिका में, 'अमेरिकन कॉलेज ऑफ ऑब्स्ट्रिशियन एंड गाइनोकोलॉजी (ACOG)' ने वर्ष 1999 में तथा पुनः 2004 में पूर्व के सीज़ेरियन जनन के बाद होने वाले योनिक जन्म से जुड़े दिशा-निर्देशों को सुधारा. दिशा-निर्देशों के इन सुधारों में निम्न अनुशंसाएं शामिल हैं:\n\nक्योंकि गर्भाशयी विदर (rupture) विनाशकारी हो सकता है, VBAC का प्रयास ऐसे संस्थान में किया जाना चाहिए जो आपात-सेवा के लिए उपलब्ध त्वरित चिकित्सकों के साथ आपताकालीन स्थितियों से निपटने के लिए सक्षम हों.\n\nकुछ मामलें में इस अनुशंसा में अमेरिका में जन्म देने वाली मांओं के लिए उपलब्ध VBACs पर एक बड़ा प्रभाव पड़ा. उदाहरण के लिए, दिशा-निर्देशों में इस बदलाव के बाद कैलिफोर्निया में VBAC जनन की बारंबारता में आए बदलाव पर आधारित वर्ष 2006 में प्रकाशित एक अध्ययन में यह पाया गया कि VBAC की दर गिरकर 13.5% पर आ गई, जो इस बदलाव से पूर्व 24% VBAC पर स्थित थी। नई अनुशंसाओं को कई अस्पतालों द्वारा इस प्रकार व्याख्यायित किया गया कि VBAC महिला प्रसव के दौरान सीज़ेरियन शल्य-क्रिया करने हेतु चिकित्सकों की एक पूरी टीम मौजूद रहनी चाहिए. जिन अस्पतालों में VBACs का पूरी तरह से निषेध किया गया, उन्हें 'VBAC प्रतिबंधित' अस्पताल माना गया। ऐसी स्थितियों में जन्म देने वाली मां को दुहराव वाले सीज़ेरियन करवाने, वैकल्पिक अस्पताल खोजने, जिसमें बच्चे को जन्म दिया जा सके या अस्पताल के बाहर की व्यवस्था में बच्चे जन्म देने के लिए मजबूर किया जाता है।\n\nआरोग्य अवधि \nविशेषरूप से आरोग्य समय रोगी तथा इसके दर्द/सूजन के स्तर पर निर्भर करता है। चिकित्सक दो हफ्तों तक भारी काम करने से मना करते हैं, जैसे 1010 lbs से अधिक भार उठाना, दौड़ना, सीढ़ियों पर चढ़ना या ऐथ्लेटिक्स.\n\n\nपोस्किम (रब्बीवादी प्राधिकारों) के बीच एक विवाद है कि सीज़ेरियन सेक्शन के प्रथम-जात पुत्र के पास बेचर (Bechor) के कानून थे या नहीं.\n", "id": "182432", "title": "शल्य प्रसव"}
{"url": "https://hi.wikipedia.org/wiki?curid=182435", "text": "लसीका तंत्र\n\nजब रुधिर केशिकाओं से होकर बहता है तब उसका द्रव भाग (रुधिर रस) कुछ भौतिक, रासायनिक या शारीरिक प्रतिक्रियाओं के कारण केशिकाओं की पतली दीवारों से छनकर बाहर जाता है। बाहर निकला हुआ यही रुधिर रस लसीका (Lymph) कहलाता है। यह वस्तुत: रुधिर ही है, जिसमें केवल रुधिरकणों का अभाव रहता है। लसीका का शरीरस्थ अधिष्ठान लसीकातंत्र (Lymphatic System) कहलाता है। इस तंत्र में लसीका अंतराल (space), लसीकावाहिनियों और वाहिनियों के बीच बीच में लसीकाग्रंथियाँ रहती हैं।\n\nलसीका तंतुओं के असंख्य सूक्ष्म तथा अनियमित लसीका-अंतरालों में प्रकट होती हैं। वे अंतराल परस्पर अनेक ऐसी सूक्ष्म लसीकावाहिनियों द्वारा संबद्ध होते हैं, जो पतली शिराओं के समान अत्यंत कोमल दीवार तथा अत्यधिक कपाटों से युक्त होती हैं। ये केशिकाओं (capilaries) के सदृश कोषाणुओं के केवल एक स्तर से ही बनी होती हैं और उन्हीं के सदृश इनमें मायलिन पिघान रहित तंत्रिकातंतुओं (non-medullated nerve fibres) का वितरण होता है। छोटी-छोटी ये लसीकावाहिनियाँ परस्पर मिलकर बड़ी बड़ी लसीकावाहिनियों का रूप धारण कर लेती हैं, जिनमें आगे चलकर दो शाखाएँ निकलती हैं : (1) दक्षिण तथा (2) वाम। दक्षिण शाखा में शरीर के थोड़े भाग से लसीकावाहिनियाँ मिलती हैं, यथा सिर और ग्रीवा का दक्षिण भाग, दक्षिण शाखा (हाथ, पैर) एवं वक्ष का दक्षिण पार्श्व। वाम शाखा में शरीर के शेष भाग से, जिनमें पाचननलिका भी सम्मिलित है, लसीकावाहिनियाँ आकर मिलती हैं। इन दोनों शाखाओं में कपाटों का बाहुल्य होता है। लसीका पीछे की ओर नहीं लौट सकती। प्रत्येक शाखा के खुलने के स्थान पर भी एक कपाट होता है, जो लसीका के शिराओं में ही प्रविष्ट होने में सहायक होता है, शिरारक्त को विपरीत दिशा में नहीं जाने देता।\n\nसभी लसीकावाहिनियाँ अपने मार्ग के किसी न किसी भाग में लसीकाग्रंथियों से होकर गुजरती हैं। इन्हीं ग्रंथियों में लसीकाकणिकाओं (lymph corpuscles) का निर्माण होता है। ये ग्रंथियाँ आकार में गोल या अंडाकार होती हैं तथा इनकी आकृति वृक्क जैसी होती है। इसके सबसे बाहर संयोजक ऊतक का एक कोष होता हैं, जिसमें कुछ अनैच्छिक पेशीसूत्र (involuntary muscle fibres) भी रहते हैं। कोष से प्रवर्धन ग्रंथि के भीतर वृंत की ओर जाते हुए बहुत से ट्रैवेक्यूला (trabecula) होते हैं। लसीकाग्रंथि का बाह्य भाग अनेक कोष्ठों में विभक्त रहता है, जिन्हें लसीका कोष्ठिकाएँ (Alveoli) कहते हैं। इन कोष्ठिकाओं में जाल के समान लसीकातंतु भरा रहता है, जिसके बीच बीच में लसीकाकणिकाएँ भरी रहती हैं।\n\nलसीकाग्रंथि का आभ्यंतरिक भाग दो भागों से बना है :\n\n(1) प्रांतस्था (Cortical) - यह भाग हलके रंग का होता है।\n\n(2) अंतस्था या मज्जका (Medullary) - यह भाग कुछ लाली लिए हुए होता है। अनेक अंतस्थ नलिकाओं से लसीकावाहिनियाँ लसीकाग्रंथि में प्रविष्ट होती हैं, जो इसके उत्तल भाग में कोष को पारकर लसीकापथों में खुलती हैं।\n\nकुछ प्राणियों में तथा शरीर के कुछ भागों में इन ग्रंथियों का रंग लाल होता है। इन्हें रुधिर (haemal) लसीकाग्रंथि कहते हैं। इनकी लसीकावाहिनियों में रुधिर भरा रहता है।\n\n24 घंटों में लसीकापथों से निकलकर रुधिर में प्रविष्ट होनेवाली लसीका का परिमाण बहुत अधिक होता है। यह देखा गया है कि आहार पूरा मिलने पर रुधिर के बराबर परिमाण में ही लसीका 24 घंटों में दक्षिण और वाम शाखाओं से गुजरती है। इसलिए यह स्पष्ट है कि लसीका संस्थान में लसीका का प्रवाह अति शीघ्रता से होना चाहिए।\n\nरुधिरपरिवहन को बनाए रखने के लिए शरीर में हृदय की व्यवस्था है। लसीका के परिवहन के लिए लसीका की आगे की ओर गति निम्नलिखित कारणों पर निर्भर करती है :\n\n(1) दबाव का अंतर - भौतिक नियमों के अनुसार द्रव पदार्थ अधिक दबाव से कम दबाव की ओर बहते हैं। लसीका के उत्पत्तिस्थान लसीका अंतराल से लक्ष्य स्थान ग्रीवा की शिराओं के दबाव में बहुत अंतर है। अत: दबाव के इसी अंतर के कारण प्रवाह आगे की ओर होता रहता है।\n\n(2) वक्षीय चूषण (Thoracic Aspiration)।\n\n(3) लसीकावाहिनी का नियमित संकोच।\n\n(4) शरीर की चेष्टाएँ।\n\n(5) लसीकावाहिनी में स्थित कपाट।\n\n", "id": "182435", "title": "लसीका तंत्र"}
{"url": "https://hi.wikipedia.org/wiki?curid=182436", "text": "इमारती लकड़ी\n\nकिसी वृक्ष के भूमि के ऊपर के भाग में मुख्यत: तना और शाखाएँ होती हैं, जिनके अंतिम सिरे पत्तियाँ धारण करनेवाली टहनियों का रूप लेते हैं। तने और शाखाओं से ही इमारती लकड़ी (Timber) प्राप्त होती है। भारत में शीशम, साखू, सागौन, महुआ, देवदार, कैल, चीड़, सिरसा, आबनूस, तून, पडौक, आम, नीम, आदि महत्वपूर्ण इमारती लकड़ियाँ होती हैं। सागौन, बर्मा, थाइलैंड और जावा में भी होता है। उपर्युक्त वृक्षों के अतिरिक्त और भी अनेक वृक्ष हैं, जिनकी लकड़ियाँ किसी विशिष्ट उद्देश्य के लिए अत्यंत उपयुक्त होती हैं, जैसे बबूल की लकड़ी पहियों के लिए और गूलर की लकड़ी कुओं के चक्के के लिए।\n\nतना और शाखाएँ केवल अगले सिरे की ओर ही बढ़ते हैं। अत: उनका सबसे पुराना भाग नीचे की ओर आधार पर होता है और सबसे नया भाग अगले सिर पर, किंतु अगले सिरों पर वृद्धि पूर्ण हो जाने पर भी इनकी मोटाई में प्रति वर्ष वृद्धि होती रह सकती है और नई लकड़ी तैयार होती रह सकती है। इस वृद्धि का मूलाधार छाल और लकड़ी के बीच मौजूद एधा (Cambium) नाम की अत्यंत पतली परत है। एधा पहले से मौजूद लकड़ी के बाहर नई परत जमा करती रहती है। शीत एवं शीतोष्ण प्रदेशों में यह क्रिया केवल बसंत और ग्रीष्म के कुछ काल में होती है और जाड़े, या पतझड़ में एधा निष्क्रिय रहती है। इसलिए वर्ष के आरंभ में उत्पन्न लकड़ी से बाद में उत्पन्न लकड़ी भिन्न होती है। फलत: प्रत्येक वर्ष की लकड़ी एक छल्ले के रूप में अलग रहती है। ये छल्ले वार्षिक वलय (annual rings) कहलाते हैं और लकड़ी को आड़ी काटने पर स्पष्ट देखे जा सकते हैं। इन्हें गिनकर कटे हुए पेड़ की आयु का अनुमान लगाया जा सकता है।\n\nएक विशेष आयु प्राप्त होने पर लकड़ी का रंग गहरा होने लगता है। जितना भाग गहरे रंग का हो जाता है, वह अंत: काष्ठ (heartwood) कहलाता है और शेष बाहरी भाग रसकाष्ठ (sapwood)। रसकाष्ठ का अंत:काष्ठ में शनै:-शनै: परिवर्तन बहुत महत्वपूर्ण है। यह केवल जीवित वृक्षों में ही होता है। इस प्रकार यह परिवर्तन लकड़ी के उस उपचार, या पकाई से भिन्न होता है, जो लकड़ी काटने के बाद की जाती है। रसकाष्ठ की कोशिकाओं में जीवद्रव्य (Protoplasm) रहता है, जिसके मर जाने पर रसकाष्ठ पोषक पदार्थ के अभाव में अंत:काष्ठ बन जाता है। अंत:काष्ठ की कोशिकाओं में जीवद्रव्य की जगह वायु, टैनिक गोंद एवं रेज़िन सरीखे कुछ अपाच्य पदार्थ आ जाते हैं। अंत:काष्ठ में पानी की मात्रा कम हो जाती है और उसके जल संचारण तंतुओं में अति सूक्ष्म थैलियों और गोंद कणों की डाट सी लग जाती है। इसलिए किसी एक ही वृक्ष के अंत:काष्ठ की अपेक्षा उसके रसकाष्ठ में काष्ठप्रतिरक्षी पदार्थ अधिक सरलता से प्रविष्ट हो सकते हैं। रसकाष्ठ से अंत:काष्ठ में परिवर्तन की आयु भिन्न-भिन्न वृक्षों में भिन्न-भिन्न होती है। अतएव किसी किसी वृक्ष में इमारती लकड़ी अपेक्षाकृत जल्दी तैयार हो जाती है और रसकाष्ठ उसमें अनुपातत: कम होता है।\n\nलकड़ी के भीतर रस न रह जाने पर, उसपर मौसमी प्रभाव बहुत कम होता है। लकड़ी को अपने आप, प्राकृतिक ढंग से, सूखने में अधिक समय लगता है। इसलिए इसके लिए कृत्रिम उपचार किया जाता है, जिसे पकाना कहते हैं। भलीभाँति पकाई हुई लकड़ी अनेक दोषों से मुक्त हो जाती है।\n\nगाँठ रहित लकड़ी के रेशे एवं अन्य संरचनात्मक तत्व प्राय:, तने, या शाखा की लंबाई के समांतर हुआ करते हैं। ऐसी रेशोंवाली लकड़ी सीधे रेशेवाली लकड़ी कहलाती है, किंतु यदि तख्ते, कड़ियाँ, या खंभे इस पकार चीरकर बनाए जाएँ कि चिराई लकड़ी के अक्ष के समांतर न हो, तो रेशा किसी पहल के समांतर न होगा और चिरी लकड़ी तिरछे रेशेवाली कहलाएगी।\n\nइमारती लकड़ी में निम्नलिखित सीमा तक रेशों का तिरछापन स्वीकार किया जा सकता है :\n\nउत्कृष्ट कोटि 1:20; मानक कोटि 1:15; सामान्य कोटि 1:12\n\nकिंतु रेशे के तिरछेपन के लिए भिन्न भिन्न स्थिति में निम्न सीमा तक घटाकर सामर्थ्य की गणना करनी चाहिए।\n\nकभी-कभी रेशा कुंडली की भाँति घूमता सा होता है, जिससे ऐसा लगता है मानो तना, या शाखा में मरोड़ दे दी गई हो। ऐसी लकड़ी कुंडल, या मरोड़ रेशेवाली कहलाती है।\n\nकुछ छोटी-मोटी शाखाएँ तने के मोटे होने के साथ साथ उसके भीतर ही विलुप्त हो जाती हैं। अनेक आधार गाँठों का रूप ले लेते हैं। ऐसे स्थानों पर रेशे की दिशा में अनिवार्यत: परिवर्तन होता है।\n\nवास्तव में काष्ठ एक अत्यंत कठोर जेली, या सरेस, जैसा पदार्थ होता है, अत: सरेस, या गोंद से इसके गुणों की तुलना की जा सकती है। यह जलग्राही होता है और नमी ग्रहण करके फूलता है तथा सूखने पर सिकुड़ता है। काष्ठ जल की एक निश्चित मात्रा ही ग्रहण कर सकता है, जो उसके सूखे वजन के 30 प्रतिशत के लगभग होती है। आबनूस जैसी लकड़ी नितांत सूखी और भली भाँति उपचारित होने पर भी पानी में डूब जाती है, जबकि बोल्स लकड़ियाँ कार्क से भी हलकी होती है।\n\nगोंद, या सरेस की भाँति ही, गीले होने पर, लकड़ी की भी कठोरता, सामर्थ्य और दृढ़ता कम हो जाती है और नमी से संतृप्त होने तक इसकी नम्यता एवं विस्तारणीयता बढ़ती ही जाती है। इसलिए गीली भाप के उपचार के द्वारा यह सरलता पूर्वक मोडी जा सकती है; और इस प्रकार फर्नीचर आदि बनाने के काम आती है।\n\nनमी की मात्रा समान होने पर भी लकड़ियों के आयतन में परिवर्तन की मात्रा भिन्न भिन्न होती है। भारी, या अरेज़िनी लकड़ियाँ प्राय: हलकी होती हैं, या रेज़िनी लकड़ियों की अपेक्षा अधिक फूलती, या सिकुड़ती हैं। इसलिए नरम काष्ठ में कठोर काष्ठ की अपेक्षा कुछ कम परिवर्तन हुआ करता है, किंतु घनत्व के अनुपात में नहीं।\n\nरेशे की दिशा में लकड़ी बहुत कम घटती, या बढ़ती है। यहाँ तक कि भली भाँति उपचारित लकड़ी के बने हुए पैमाने और गज आदि विश्वसनीय होते हैं। किंतु रेशों की आड़ी दिशा में प्रसार या संकोच अपेक्षाकृत बहुत अधिक, अरवत् लगभग 30 से 50 गुने तक और स्पर्श रेखीय लगभग 60 से 100 गुने तक, होता है। इसी कारण लकड़ी का कोई टुकड़ा, कड़ी, या तख्ता आदि सूखने पर प्राय: शकल बदल देता है। चित्र 1. में तख्तों, चौकोर कड़ी, या गोल छड़ की आकृति सूखने के बाद दिखाई गई है। तख्ता 1., जो प्राय: अरवत् है, सूखने पर भी प्राय: सीधा ही रहता है और इसकी तुलना में तख्ता क्रमांक 3. या 5. की ऐंठन उल्लेखनीय है।\n\nकिसी-किसी टुकड़े के रेशे इधर-उधर विभिन्न दिशाओं में जाते हैं जैसे अत्यंत गँठीली, या दाँतेदार लकड़ी के। ये देखने में अत्यंत सुंदर लगते हैं, किंतु सूखने पर इनके चटकने, या फटने की संभावना रहती है। इसलिए सुंदर दर्शनीय फर्नीचर में लगाने के लिए ऐसी लकड़ी की बहुत पतली परतें काटकर सरेस द्वारा किसी सीधे रेशे वाली लकड़ी पर चिपका दी जाती हैं। परती लकड़ी, जिसका सर्व साधारण उदाहरण तिपरती लकड़ी है, तीन परतें परस्पर इस प्रकार चिपकाकर बनाई जाती है कि एक के रेशे दूसरी के रेशों के आड़े रहें। ये परतें ऐंठती कम हैं, सिकुड़ती बराबर है और विभिन्न दिशाओं में इनकी सामर्थ्य एक सी रहती है।\n\nकाष्ठ का रंग बहुधा सफेद ही होता है, जो अंत: काष्ठ बनते-बनते गहरा होकर काला, या अनेक वर्ण धारण कर लेता है। भूरी, बादामी, पीली, लाल, हरी और बैंगनी या मिश्रित रंगों की लकड़ियाँ मिलती हैं।\n\nप्राकृतिक शक्तियों का सामना करने के लिए वृक्ष की लकड़ी में इतनी सामर्थ्य होनी आवश्यक है कि वह टूट न सके, अथवा दबाव, खिंचाव, नमन और ऐंठन आदि के कारण उसमें स्थायी विकृति न आए। इसमें इन सब प्रकार के प्रतिबल अकस्मात् आ जाने से उत्पन्न आघात सहन करने की भी शक्ति होनी चाहिए। तना खंभे की भाँति सीधा खड़ा रहे, इसलिए लकड़ी में पर्याप्त दृढ़ता भी होनी चाहिए और इतनी लचक भी होनी चाहिए कि विकृति उत्पन्न करनेवाले प्रतिबलों के हटने पर वे अपनी पूर्वावस्था प्राप्त कर लें। ये ही सब गुण इमारती लकड़ी में होते हैं।\n\nलकड़ी की रचना रेशों के समांतर कुछ और होती है तथा आड़े कुछ और। इसी के अनुरूप इन दोनों दिशाओं में उसकी सामर्थ्य और दृढ़ता भी भिन्न-भिन्न होती है। दबाव और तनाव की सामर्थ्य रेशों के समांतर अधिकतम होती है और कर्तन सामर्थ्य (shear stength) उसकी आड़ी दिशा में। नमन (bending) में किसी धरन की सामर्थ्य सर्वाधिक तब होती है जब भार रेशों की दिशा के लंबवत् डाला जाता है। धरनें, कड़ियाँ, फ़र्शी तख्ते, खंभे, कुल्हाड़ी की बेंट, पहियों के अरे आदि सीधे रेशेवाली लकड़ी के ही मजबूत बनते हैं, तिरछे रेशेवाली लकड़ी कमजोर रहती है।\n\nलकड़ी का सबसे महत्वपूर्ण गुण है, सामर्थ्य और हलकेपन का समन्वय। दबाव सामर्थ्य और घनत्व का अनुपात लकड़ी में सर्वाधिक होता है। तनाव सामर्थ्य में यह इस्पात की अपेक्षा कमजोर होती है। इसलिए इमारती संरचना में यथास्थान लकड़ी के साथ इस्पात आदि का उपयोग किया जाता है।\n\nलकड़ी के कुछ दोष ऐसे होते हैं जिनके कारण इसमें कमजोरी आती है। गाँठों की चर्चा ऊपर आ चुकी है। इनसे सामर्थ्य घट जाती है। इनका दुष्प्रभाव दबाव, कर्तन, या दृढ़ता की अपेक्षा तनाव में अधिक पड़ता है। कभी कभी गाँठें ढीली पड़ जाती हैं। तख्तों के बीच में से ऐसी गाँठ निकल जाने से उनमें छिद्र हो जाते हैं। लकड़ी में भाँति भाँति की दरारें भी होती हैं। इनसे लकड़ी की कर्तनसामर्थ्य बहुत कम हो जाती है।\n\nलकड़ी प्राकृतिक उत्पाद है, इसलिए यह दोषरहित नहीं हो सकती। हाँ, इमारती लकड़ी में इन दोषों की सीमा निर्धारित कर दी जाती है, जैसे किसी विशेष नाप से बड़ी गाँठें न रहें, गाँठें अधिकतर तनाव के क्षेत्र में न पड़ें, दरारें अधिकतम कर्तन के क्षेत्र में, या सतह पर न पड़ें, आदि।\n\nसड़ने, घुनने और दीमक लगने की संभावनाएँ इमारती काम की दृष्टि से लकड़ी की उपयोगिता घटा देती हैं। इनसे बचाने के लिए अनेक प्रकार के उपचार किए जाते हैं।\n\n\n", "id": "182436", "title": "इमारती लकड़ी"}
{"url": "https://hi.wikipedia.org/wiki?curid=182443", "text": "फालेन की होली\n\nउत्तर प्रदेश के मथुरा जिले के एक ग्राम फालेन का अनूठा होली त्यौहार प्रसिद्ध है। इसमें होलिका दहन के समय एक पुरोहित जलती होली के बीच से निकलता हुआ एक कुण्ड में कूद जाता है। आश्चर्य का विषय ये है कि उस पर जलती अग्नि का कोई प्रभाव नहीम पड़ता है।\n\n", "id": "182443", "title": "फालेन की होली"}
{"url": "https://hi.wikipedia.org/wiki?curid=182444", "text": "लूव्र संग्रहालय\n\nलूव्र संग्रहालय (फ्रांसीसी भाषा में - Musée du Louvre) पेरिस नगर में स्थित संसार के सबसे बड़े संग्रहालयों में से एक है। विश्व में सर्वाधिक दर्शक इसी संग्रहालय को देखने आते हैं। यह एक 'ऐतिहासिक' संग्रहालय भी है क्योंकि इसमें पागैतिहासिक काल से लेकर उन्नीसवीं शती तक की वस्तुएँ संग्रहीत हैं। \n\nयह संग्रहालय पेरिस का प्रमुख दर्शनीय स्थल है। यह सीन नदी (Seine) नदी के दाहिने किनारे पर स्थित है। संग्रहालय का भवन पहले लूव्र का राजमहल था। इसका क्षेत्रफल लगभग ६०,६०० वर्ग मीटर है तथा इसमें लगभग ३५,००० वस्तुएँ संगृहीत हैं। लियोनार्डो दा विंची की मोनालिसा नामक जगतप्रसिद्ध पेंटिंग इस संग्रहालय की विशेष आकर्षण है।\n\n", "id": "182444", "title": "लूव्र संग्रहालय"}
{"url": "https://hi.wikipedia.org/wiki?curid=182447", "text": "भटनागर वार्ता\n\nभटनागर वार्ता भारत में प्रकाशित होने वाला भटनागर कायस्थों के समाज का प्रमुख पत्र है। इसका प्रकाशन ऑल इंडिया भटनागर उपकारक फंड ट्रस्ट द्वारा अगस्त, २००९ से किया जा रहा है।\n", "id": "182447", "title": "भटनागर वार्ता"}
