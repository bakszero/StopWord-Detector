{"url": "https://hi.wikipedia.org/wiki?curid=168292", "text": "समकालीन दर्शन\n\nउन्नीसवीं शती के अन्त से लेकर वर्तमान समय तक के दर्शन को समकालीन दर्शन (Contemporary philosophy) कहते हैं। \n\nलॉक से लेकर कांट और हीगेल तक जिस दार्शनिक विचारधारा का विकास हुआ, 19वीं शती के अंत तक उसे मात्र ऐतिहासिक तथ्य समझा जाने लगा। कांट एवं हीगेल की विचारधारा इस शती के अंत तक पूरे यूरोप में फैल चुकी थी, विशेषकर नव्य हीगेलवादी धारा तो अमेरिका, इंग्लैंड एव रूस में व्यपक रूप से विकसित हो चुकी थी। हीगेलीय दर्शन में ज्ञानोपलब्धि के लिए तर्क को सर्वोपरि स्थान दिया गया। वास्तविकता तर्कसाध्य है और जो तर्कसाध्य है, वही वास्तविकता है। परस्पर विरोधी, परिवर्तनशील एवं नाम रूप का ऐंद्रिय जगत् भ्रामक है। वास्तविकता अद्वैत है, देशातीत एवं कालातीत है। यह अमूर्त है, इसलिए इसे तर्कशास्त्र, गणित एवं ज्यामिति की पद्धति से ही जाना जा सकता है। इस विचारधारा में अनुभूमि, इच्छा एवं संवेदना को तिरस्कृत करने के साथ साथ ऐंद्रिय जगत् का भी निषेध किया गया। इस प्रकार मष्तिष्क एवं हृदय के बीच तनाव काफी बढ़ गया।\n\nसमकालीन दर्शन का अभ्युदय उपर्युक्त विचारधारा के विरोध में हुआ। दर्शन का यह युग प्रणालीविरोधी रहा है। यह प्रवृत्ति क्रमश: अराजकता की ओर बढ़ती गई। दूसरे, व्यक्तिगत अनुभवों को अधिक महत्व दिया गया। तत्वमीमांसा पर प्रबल आक्रमण किए गए। इसके लिए किसी स्कूल ने धर्म और मनोविज्ञान का आश्रय लिया, किसी ने अनुभूति का, तो किसी ने विज्ञान और तार्किक विश्लेषण का। फिर तत्वमीमांसा के सिद्धांत नए स्तर पर स्थापित किए गए। सैमुउल अलेक्जैंडर, निकोलाई हार्टमान एवं अल्फ्रेड नार्थ ह्वाइटहेड इसके उदाहण हैं। धार्मिक अनुभवों, एवं मनोवैज्ञानिक सत्यों को विलियम जेम्स ने पर्याप्त महत्व दिया। जेम्स ने हीगेल के पूर्वनिर्धांरित एवं गतिहीन जगत् की कटु आलोचना की। उनके अनुसार वास्तविकता परिवर्तनशल है और इसका ज्ञान संवेदनाओं के माध्यम से ही हो सकता है। फलत: चेतनाप्रवह का सिद्धांत प्रस्तुत किया गया। देश काल की वास्तविकता को ही वास्तविकता स्वीकार कर लिया गया। जेम्स ने \"विश्वास की इच्छा\" का सिद्धांत प्रतिपादित किया, जिसके अनुसार, विश्वास की कसौटी तथ्य नहीं, सफलता है। इस विचारधारा को व्यावहारिकतावाद या प्रैग्मैटिज्म कहते हैं। इसमें वास्तविकता की जा कल्पना की गई वह व्यापारवाद, अवसरवाद एवं स्वार्थवाद की ओर प्रेरित करती है। जान डिवी, शिलर, चार्ल्स पियर्स और स्वयं जेम्स इस विचारधारा के प्रसिद्ध व्याख्याता थे। फ्रांसीसी दार्शनिक हेनरी बर्गसाँ ने जेम्स के दृष्टिकोण की प्रशंसा की। किंतु वे उपयोगिता को बुद्धिजन्य मानते थे। इसलिए उपयोगिता एवं बुद्धि दोनों ज्ञान प्राप्त करने में बाधक बतलाई गईं। बर्गसाँ ने मनन, सहजानुभूति एव मूल प्रवृत्तियों को महत्व दिय। जीवन एवं परिवर्तन को वास्तविकता के रूप में स्वीकार किया। उनके अनुसार भौतिक जगत, जो देश में स्थित है, बुद्धिगम्य है और काल जिसमें सभी कुछ स्थित है, सहजानुभूतिगम्य है। वर्गसाँ का दर्शन एक तरह से नव्य प्लेटोवादी परंपरा का सुधरा हुआ रूप है। उन्होंने रहस्यवाद का, प्रगति एवं काल की वास्तविकता से समन्वय करने का प्रयत्न किया है।\n\n19वीं शती के अंत में जर्मन प्रत्ययवाद के विरुद्ध विद्रोह होने लगे थे। जेम्स और बर्गसाँ के अतिरिक्त तर्कशास्त्रियों ने भी हीगेलीय पद्धति में दोष ढूँढ़ निकाला। यदि एक ओर तार्किक भाववाद (लाजिकल पाजिटिविज्म) भाषीय विश्लेषण के माध्यम से आगे आया तो अस्तित्ववाद नई और जटिल भाषा लेकर उदित हुआ। फ्रैंज ब्रैन्तैनो के विचारों से प्रभावित होकर एडमंड हुसर्ल ने प्रतिभासवाद (फेनोनेनोलाँजी) का सिद्धांत प्रणीत किया। कभी कभी एक ही स्कूल के भीतर मतवैभिन्न्य एवं अस्पष्टता की भरमार मिलती है। एक तरह से मूल प्रवृत्ति प्रणालीविरोधी होने के कारण अराजक एवं अणुवादी रही है। द्वंद्वात्मक भौतिकवाद रूस एवं चीन का राष्ट्रीय दर्शन होने के कारण सबसे अधिक प्रभावशाली दर्शन रहा है, क्योंकि सैद्धांतिक एवं व्यावहारिक, दोनों पक्षों से उसे जीवन में ग्रहण किया गया। दर्शन शास्त्र का जीवन के लिए ऐसा उपयोग समकालीन समाज में कहीं नहीं है। मार्क्स एवं एंगेल्स ने इसकी स्थापना की, जिसे लेनिन, प्लैखनोव, स्टेलिन एवं माऔत्सेतुंग ने आगे विकसित किया। यहाँ तार्किक भाववाद, प्रतिभासवाद एव अस्तित्ववाद का संक्षिप्त परिचय देना पर्याप्त होगा। किंतु इसके पहले हमें नव्य टामसवाद पर कुछ शब्द कह देना चाहिए। जाके मेरितें ने टामस एक्वीनास के विचारों का आधुनिकीकरण करने का प्रयत्न किया, किंतु यह दर्शन मूलत: धार्मिक शिक्षाओं पर आधारित है। व्यक्तिवादी प्रवृत्ति से भिन्न होते हुए भी, इसमें ईश्वर के प्रति आत्मसमर्पण की शिक्षा ही महत्वपूर्ण समझी जाती है। इसमें ज्ञानमीमांसा आदि की व्याख्या हुई है, किंतु नैतिक एवं धार्मिक शिक्षाएँ ही सर्वोपरि स्थान पा सकी हैं। फलत: यह कैथालिक चर्च का दर्शन बन कर रह गया। कभी कभी ये अपने को वास्तविक अर्थों में अस्तित्ववादी कहते हैं। किंतु ईश्वर, आत्मा, स्वर्ग आदि की कल्पनाओं को अधिक महत्व देने के कारण वे भौतिक जीवन को तिरस्कृत करते हैं और उन्हें अस्तित्ववादी नहीं कहा जा सकता।\n\nप्रतिभासवाद (Phenomenology) 19वीं शती की प्रधान दार्शनिक धारा है। मुख्यत: फ्रैंज ब्रैन्तैनो (1838-1917) के विचारों का आधार बनाकर एडमंड हुसर्ल (1859-1938) ने इसे विकसित किया। जर्मनी के बाद इसका प्रभाव सारे यूरोप में फैल गया। मूर (नव्ययथार्थवादी) (अस्तित्ववादी), हार्टमान (तत्वमीमांसा) इत्यादि पर प्रतिभासवाद का अलग अलग प्रभाव पड़ा। प्रतिभासवादियों में मैक्स शे (Max Scheler) का नाम उल्लेखनीय है। इस सिद्धांत के अनुसार दर्शन का प्रतिभास है। प्रतिभास से अर्थ है, जो भी प्रदत्त वस्तु प्रत्यक्षानुभूति का विषय बनती हो। फलत: प्रकृति विज्ञान के विपरीत युद्ध अपनाते हुए भी सह प्रत्ययवाद से भी अलग पड़ता है। प्रतिभासवाद, ज्ञानमीमांसा से अध्ययन प्रारंभ नहीं करता। दूसरी विशेषता यह है कि प्रतिभासवाद सारतत्वों को विषयवस्तु के रूप में चुनता है। ये सारतत्व प्रतिभासी आदर्श एवं बोधगम्य होते हैं। ये प्रत्याक्षानुभूति की क्रिया में मन में छूट जाते हैं इसीलिए इसे सारतत्वों का दर्शन भी कहते हैं। एडमंड हुसर्ल फ्रैंज ब्रैंतैनो के अतिरिक्त, स्कॉलेस्टिसिज्म, नव्य कांटवाद आदि का प्रभाव स्पष्ट है। गणित में उनका विशेष अध्ययन है। प्रतिभासवाद माध्यम से उन्होंने नामवाद, अज्ञेयवाद, भाववाद आदि का खंडन करने का प्रयत्न किया है। हुसर्ल ने अपने अर्थ के सिद्धांत के अनुमान मानसिक प्रत्ययों, बिंबों, अवधारणाओं, घटनाओं, अनुभवों आदि की व्याख्या करने का प्रयत्न किया है। फलत: उनका सिद्धांत अंत में प्रतिभासवादी होकर रह जाता है। प्रतिभासवादी पद्धति को दर्शन के विज्ञान के रूप में विकसित करने के लिए हुसर्ल ने इसे प्रत्यक्षानुभूति से शु डिग्री किया है। समान्य अर्थों में \"देखने की क्रिया से\" - जिसे वे प्रमुख चेतना कहते हैं जो प्रदत्त वस्तुओं को प्रत्यक्षत: प्रस्तुत करती है। यह मूल वस्तु का ज्ञान प्राप्त करने के लिए अनिवार्य साधन है। प्रतिभासवाद का यह प्रथम नियम है। हम चेतना में वस्तुओं को जिस रूप में देखते हैं, वह उनका अर्थ है, इस प्रदत्त को प्रतिभास कहते हैं, क्योंकि वह चेतना में प्रतिभासित हाता है। प्रतिभासवाद में प्रतिभासों के अतिरिक्त किसी अज्ञेय तत्व को महत्व नहीं दिया गया है। फलत: यह आनुभविक या निगमात्मक पद्धति को महत्व नहीं देता। प्रदत्त की व्याख्या से इसका संबंध है। इस प्रकार सरतत्वों की ओर ही इसका आग्रह होता है। विषयी की क्रिया भी इसके अध्ययन की वस्तु हो सकती है। किंतु सर्वप्रथम ज्ञात, संदेहास्पद, प्रेममूलक वस्तुओं को ही ग्रहण किया जाता है। हुसर्ल के अनुसार प्रत्येक वस्तु में उसका सारतत्व निहित होता है। यद्यपि प्रत्येक वस्तु संभाव्य या अनिश्चित वास्तविकता होती है, फिर भी उसमें सार तत्व होता है, जिसे शुद्ध प्रत्यय कह सकते हैं। इस प्रकार प्रतिभासवद बौद्धिक सहजानुभूति के माध्यम से सारतत्वों का अध्ययन करता है। अनुभवातीत न्यूनीकरण के माध्यम से इन सारतत्वों की खोज की जाती है। इसी सिद्धात से \"साभिप्रायिकता\" का सिद्धांत भी जुड़ा हुआ है। इसमें चेतना और इसकी क्रियाओं का अध्ययन होता है। हुसर्ल के अनुसार जीव के विभिन्न विभागों से प्रतिभासवाद की सीमा निर्धारित होती है। इसमें से एक है- शुद्ध चेतना। इसे \"साभिप्रायिकता\" के आधार पर प्राप्त करते हैं। सामिप्रायिकता इस शुद्ध चेतना से संबंधित होती है। प्रेम, आस्वादन, इत्यादि चेतना हैं, ये साभिप्रायिक अनुभव हैं। ये साभिप्रायिक अनुभव जिस वस्तु को ग्रहण करते हैं, उसे संपूर्ण रूप से जान लेते हैं। अनुभव स्वयं शुद्ध क्रिया है। साभिप्रायिक वस्तु और शुद्ध चेतना का साभिप्रायिक संबंध ही यह क्रिया है। इस प्रकार संपूर्ण वास्तविकता शुद्ध क्रिया है। साभिप्रायिक वस्तु और शुद्ध चेतना का साभिप्रायिक संबध ही यह क्रिया है। इस प्रकार संपूर्ण वास्तविकता शुद्ध क्रिया के रूप में अनुभवप्रवाह है। अनुभवप्रवाह में ही ऐद्रिय पदार्थ एव साभिप्रायिक रूप का अंतर स्पष्ट करते हुए, साभिप्रायिक अनुभवप्रक्रिया की गूढ़ व्याख्या करते हैं। अंत में वे प्रत्ययवादी सिद्धांतों के अनुरूप ही अपना सिद्धांत पूर्ण करते हैं।\n\nतार्किक भाववाद (logical positivism) की पृष्ठभूमि में कांत, मिल, माख, ह्यूम इत्यादि का प्रभाव महत्वपूर्ण है। जी.ई. मूर, बट्रेंड रसेल, ह्वाइटहेड एवं आइन्सटीन के भौतिक शास्त्र का प्रभाव भी इस शाखा पर स्पष्टत: लक्षित होता है। किंतु इस स्कूल का संगठन वियना में मोरिज श्लिक (1882-1936) की अध्यक्षता में हुआ। एर्केटनिस (Erkenntnis) इस स्कूल का मुखपत्र था, बाद में इसका नाम \"Journal of Unified Science\" हो गया। प्राग, कोनिंग्सबर्ग, कापेनहेगेन, पेरिस और कैंब्रिज में इसकी महत्वपूर्ण बैठकें हुईं। अमरीका से इस स्कूल के \"International Encyclopedia of Unified Science\" का प्रकाशन हुआ। इस स्कूल के प्रतिनिधि मुख्यत: जर्मनी, ब्रिटेन, फ्रांस और अमरीका रूडाल्फ कर्नप हैन्स रीखेनबाख, श्लिक, ओट्टो न्यूराथ, ऐ.जे. आयर, गिलबर्ट राइल, जान विज्डम आदि का नाम महत्वपूर्ण है। लुडविग वित्गीन्सताइन के भाषा संबंधी विश्लेषण का इस स्कूल पर गहरा प्रभाव है। इन सारे व्यक्तियों में परस्प्र मतभेद है, फिर भी वे तर्क, गणित और विज्ञान को एक स्वर से वास्तविकता का साधन मानते हैं। तत्वमीमांसा पर इस स्कूल ने घातक आक्रमण किया। तार्किक भाववाद के अनुसार तत्वमीमांसा ने भाषा के नियमों का उल्लंघन किया है। इसलिए उसका विश्लेषण करना आवश्यक है। \"\"प्रमाणीकरण\"\" की पद्धत्ति से तत्वमीमांसा का अध्ययन करने के बाद कहा गया कि उसके सारे वाक्य \"अर्थहीन\" हैं। ईश्वर, आत्मा, अमरता आदि को प्रमाणित नहीं किया जा सकता। दर्शन का काम वास्तविकता की खोज करना नहीं, बल्कि वैज्ञानिक वाक्यों का अध्ययन करना हे। इस प्रकार कोई भी वाक्य प्रमाणीकरण के सिद्धांत पर खरा उतरता है तो उसे सार्थक कहा जा सकता है, नहीं उतरता तो वह अर्थहीन है। तत्वमीमांसा की समस्याओं को घिसी पिटी समस्याएँ कहकर उड़ा दिया गया। इस प्रकार तार्किक भाववाद अपने मूल रूप में विश्लेषणात्मक दर्शन है। भाषा का तार्किक विश्लेषण इत्यादि सिद्धांतों से लगता है कि तार्किक भाववाद वस्तुवादी विश्लेषण इत्यादि सिद्धांतों से लगता है कि तार्किक भाववाद वस्तुवादी सिद्धांत है। किंतु ज्ञानमीमांसा की दृष्टि से यह वर्कले के आत्मगत प्रत्ययवाद के निकट पड़ता है। यद्यपि यह वैज्ञानिक संकेत, प्रतीक, वाक्यों इत्यादि की शब्दार्थ विज्ञान के अनुसार व्याख्या करता है, तथापि इसे बाह्य जगत् में विश्वास नहीं है। तार्किक भाववाद के अनुसार हमें बाह्य जगत् का ज्ञान नहीं हो सकता। हम सिर्फ अपने संवेदों को जान सकते हैं, बस। गुलाब स्वयं में क्या है, नहीं कहा जा सकता। लेकिन वह लाल है, सुगंधित और कोमल है, यही कहा जा सकता है। जिस गुलाब को हम जानते हैं, वह हमारे संवेदों से निर्मित होता है। यहीं इस दर्शन की सीमा समाप्त होती है।\n\nअस्तित्ववाद (existentialism) का उदय द्वितीय महायुद्ध के बाद हुआ। किंतु इस परंपरा में रोमांटिक कवि, साहित्यकार एवं विचारकों का नाम लिया जा सकता है। सारैन किर्कगार्ड (1813-1855) ने हीगेल के सिद्धांतों पर निरंतर आक्रमण किया। किर्कगार्ड ने सर्वभक्षी प्रत्यय से व्यक्ति को सुरक्षित करने का प्रयास किया। उनके अनुसार अस्तित्व प्रथम है, सारतत्व गौण है। तर्क से वास्तविकता का ज्ञान असंभव है। इसके लिए विश्वास, प्रेम, अनुभूति आदि की जरूरत है। प्रतिविवेकवाद की नींव किर्कगार्ड ने डाली, इसी पर पूरा अस्तित्ववाद खड़ा हुआ। इस सन्दर्भ में नीत्शे का नाम भी अत्यंत महत्वपूर्ण है। वैसे इस वाद पर हुसर्ल, बर्गसाँ, डिल्थी का व्यापक प्रभाव है। इस स्कूल के प्रधान व्याख्याता हेडगर, मार्सेल, कार्ल यास्पर्स, एवं ज्याँपाल सार्च हैं। विचारकों ने अपने अपने मत का अधिकतर व्यक्तिगत अनुभवों के आधार पर व्यक्त किया है। किंतु सब में कुछ सामान्य समानताएँ हैं, जिससे वे लोग एक स्कूल के विचारक सिद्ध होते हैं।\n\nअस्तित्ववाद में मृत्यु को दर्शन का आरंभिक बिंदु माना गया है। यास्पर्स के अनुसार दार्शनिकता का अर्थ है यह सीखना कि हम कैसे मृत्यु को प्राप्त हों। हेडगर की \"मृत्यु की प्रेरणा\" और सात्र का \"नासिया\" इसके दूसरे रूप हैं। इसी को कहते हैं कि अस्तित्ववाद की समस्या आदमी की अस्तित्वपरक समस्या है। \"अस्तित्व\" ही इस स्कूल के अनुसार अध्ययन की मूल वस्तु है। अस्तित्व की परिभाषा प्राय: लोगों ने अलग अलग दी है। किंतु इन सबके अनुसार, अस्तित्व आदमी के अस्तित्व के अतिरिक्त कोई दूसरी वस्तु नहीं है। आदमी स्वयं अपना अस्तित्व है। फलत: वह आत्मोन्मुख वास्तविकता है। लेकिन यह वास्तविकता ससीम है। आदमी स्वयं अपना निर्माण करता है और यह निर्माण उसकी स्वतंत्रता सिद्ध करता है। सार्त्र कट्टर नास्तिक है। दूसरे लोग ईश्वर की अलग अलग कल्पना करते हैं। इसके वाबजूद मृत्यु, भय पीड़ा, स्वतंत्रता, असफलता, उत्तरदायित्व इत्यादि की व्याख्या लोगों ने समान अर्थों में की है।\n\nअस्तित्ववाद का मूल स्वर निराशावादी है। जीवन के निषेधात्म्क पक्षों पर ही उसमें अधिक विचार किया गया है। सामान्यत: यह स्वीकार किया गया है कि आदमी भाग्याधीन है और चरम रूप से वह अपनी परिस्थितियों में निर्धारित है। उनकी अधिकतर परिभाषाएँ अस्पष्ट और गढ़े हुए मुहावरों के कारण असंप्रेषणीय एवं दुरूह होती गई हैं। एक अर्थ में, इसमें अनुभवों का अतिरेक के साथ वर्णन हुआ है। सामाजिक संबंधों का अध्ययन मुख्यत: मनोवैज्ञानिक एवं दार्शनिक स्तर पर किया गया है। अस्तित्व दूसरे के लिए, संप्रेषण, तूँ, इत्यादि शब्दों से इस संबंध का विश्लेषण किया गया है। अस्तित्ववाद में तत्वमीमांसा को पर्याप्त स्थान मिला है। फलत: प्रत्ययवादी प्रवृत्ति से यह स्कूल मुक्त नहीं हो सका है। यास्पर्स, हेडगर एव सार्त्र में इसके पर्याप्त उदाहरण वर्तमान है। यास्पर्स तो कांट से काफी प्रभावित हैं। अस्तित्ववादियों के अनुसार बौद्धिकता वास्तविकता की ओर नहीं ले जाती। ज्ञान की उपलब्धि अनुभव के माध्यम से ही हो सकती है। वास्तविकता अनुभूति गम्य है। प्रेम, घृणा, दया, करुणा, हिंसा इत्यादि मनुष्य की वास्तविक अभिव्यक्तियाँ हैं। अपनी लघुता के ज्ञान के साथ ही आदमी अनुभव का महत्व देने लगता है। फलत: अस्तित्ववाद बुद्धिविरोधी दर्शन हैं। यही कारण है कि इसने 19वीं शती के साहित्य को दूर तक प्रभावित किया। किंतु यह जीवनदर्शन बन सकने की स्थिति में नहीं आ सका। सार्त्र जैसे अस्तित्ववदी तो मार्क्सवाद को वस्तविक जीवनदर्शन स्वीकार करते हैं, लेकिन उसमें स्वतंत्रता को अपनी ओर से जोड़ने का प्रयत्न करते हैं।\n\n", "id": "168292", "title": "समकालीन दर्शन"}
{"url": "https://hi.wikipedia.org/wiki?curid=168293", "text": "स्टोइक दर्शन\n\nस्टोइक दर्शन (Stoicism) अरस्तू के बाद यूनान में विकसित हुआ था। \n\nसिकंदर महान् की मृत्यु के बाद ही विशाल यूनानी साम्रज्य के टुकड़े होने लगे थे। कुछ ही समय में वह रोम की विस्तारनीति का लक्ष्य बन गया और पराधीन यूनान में अफलातून तथा अरस्तू के आदर्श दर्शन का आकर्षण बहुत कम हो गया। यूनानी समाज भौतिकवाद की ओर झुक चुका था। एपीक्यूरस ने सुखवाद (भोगवाद) की स्थापना (306 ई. पू.) कर, पापों के प्रति देवताओं के आक्रोश तथा भावी जीवन में बदला चुकाने के भय को कम करने का प्रयत्न आरंभ कर दिया था। तभी ज़ीनो ने रंगबिरंगे मंडप (स्टोआ) में स्टोइक दर्शन की शिक्षा द्वारा, अंधविश्वासों को मिटाते हुए, अपने समाज को नैतिक जीवन का मूल्य बताना प्रारंभ किया। \n\nइस दर्शनपरंपरा को पुष्ट करनेवालों में ज़ीनों के अतिरिक्त, क्लिऐंथिस और क्रिसिप्पस के नाम लिए जाते हैं। \"स्टोइक दर्शन\" को तीन भागों में प्रस्तुत किया जाता है- तर्क, भौतिकी तथा नीति।\n\nस्टोइक दार्शनिकों को अफलातून और अरस्तू का प्रत्ययवाद स्वीकार्य न लगा। उनके विचार से, चेतना से बाह्य प्रत्ययों की कोई सत्ता नहीं। वे मात्र विचार हैं, जिन्हें मन वस्तुओं से अलग करके देखता है। ज्ञान को मन की कृति मानकर वे उसे निराश्रित कल्पना नहीं बनाना चाहते थे। इसलिए उन्होंने कहा, ज्ञान इंद्रियद्वारों से होकर मन तक पहुँचता है। स्टोइक दार्शनिकों ने ही, पहले पहल मन को कोरी पट्टी (टेबुला राजा) ठहराया था। किंतु, आधुनिक अंग्रेज विचारक जॉन लॉक (1632-1714) की भाँति, स्टोइक मन को निष्क्रिय ग्राहक नहीं मानते थे। वे उसे क्रियाशील समझते थे। पर मन की क्रियाशीलता के लिए ऐंद्रिक प्रदत्तों की वे आवश्यकता समझते थे। जर्मन दार्शनिक इमैनुएल कांट (1724-1804) की ज्ञानमीमांसा पढ़ते हुए हमें स्टोइक दार्शनिकों की इसीलिए याद आ जाती है। किंतु ज्ञान की उत्पत्ति में मन की मौलिकता नष्ट कर देने पर ज्ञान की सत्यता के प्रसंग में स्टोइकों को उसी प्रकार की कठिनाइयो का अनुभव हुआ जैसी कठिनाइयाँ लॉक और कांट के सामने आगे चलकर उपस्थित हुईं। ज्ञान को उन्होंने वस्तुतंत्र माना था। वस्तुएँ इंद्रियों पर अपने प्रभाव छोड़ती हैं। इन्हीं के माध्यम से मन वस्तुओं को जानता है। अब प्रश्न उठता है कि ऐंद्रिक प्रभावों की माध्यमिकता से मन जिस वस्तुजगत् को जानता है, वह उससे बाह्य है, तो ज्ञान की सत्यता की परीक्षा कैसी हो सकती है? सभी यथार्थवादियों के लिए यह एक कड़ी गुत्थी है। या फिर हेनरी बर्ग्साँ (1859-1941) की भाँति, अपरोक्षानुभूति स्वीकार की जाए। स्टोइकों ने ऐसा कुछ तो माना न था। इसलिए उन्हें यह मानना पड़ा कि सत्य वस्तुओं के प्रभावों अथवा प्रतिबिंब, स्वप्नों और मात्र कल्पनाओं के प्रतिबिंबों से कहीं अधिक स्पष्ट होते हैं। वे अपनी जीवंतता से हमारे भीतर सत्यता की भावना या विश्वास उत्पन्न करते हैं। यह आत्मगत भावना या विश्वास ही सत्य की कसौटी है। इस प्रकार स्टोइक दार्शनिकों ने ज्ञानात्मक व्यक्तिवाद का बीजवपन किया।\n\nभौतिकी के अंतर्गत स्टोइकों की पहली मान्यता यह थी कि किसी अशरीर वस्तु का अस्तित्व नहीं होता। उन्होंने ज्ञान को भौतिक संवेदना पर आधारित किया था। इसलिए पदार्थ की सत्ता को, जिसे हम ऐंद्रिक संवेदना द्वारा जानते हैं, स्वीकार करना आवश्यक था। किंतु वे सत्तात्मक द्वैत अथवा बहुत्व को स्वीकार करना अयुक्त समझते थे। वे अद्वैतवादी थे अतएव उनके लिए पदार्थ की ही एकमात्र सत्ता थी। पर उन्होंने आत्मा और ईश्वर का निराकरण नहीं किया। उन्हें भी पदार्थ में ही स्थान दिया। ईश्वर और आत्मा संबंधी परंपरागत विचारों से यह मत भिन्न अवश्य है किंतु स्टोइक दार्शनिकों ने अविरोध के नियम के आग्रह से ही इसे स्वीकार किया था। उनकी ज्ञानमीमांसा पदार्थ की सत्ता सिद्ध कर रही थी। संसार की एकता की व्याख्या के निमित्त उसे एक ही स्रोत से उद्भुत मानना उचित था। आत्मा और शरीर के संबंध पर विचार करने से भी उन्हें यही युक्तियुक्त प्रतीत हुआ। आत्मा और शरीर एक दूसरे पर क्रियाएँ और प्रतिक्रियाएँ करते हैं। आत्मा शरीर की चेतनता अथवा बुद्धि है। आत्मा की स्थापना करने के साथ ही वैश्व चेतना या वैश्व बुद्धि की स्थापना आवश्यक हो जाती है। इसलिए उन्होंने ईश्वर और संसार में वही संबंध माना जो व्यक्तिगत बुद्धि और शरीर में होता है। इन विचारों का उन्होंने यूनानी दर्शन के प्राचीन प्राथमिक सामग्री या उपादान के विचार के साथ समन्वय किया। हेराक्लाइटस ने ईसापूर्व छठी शताब्दी में कहा था, अग्नि वह प्राथमिक तत्व है जिससे विश्व का निर्माण हुआ। स्टोइक दार्शनिकों को अग्नि और बुद्धि में स्वभावसाम्य दिखाई दिया और उन्होंने कहा कि प्राथमिक अग्नि ही ईश्वर है। इस प्रकार उन्होंने एक सर्ववाद (पैंथीज्म) की स्थापना की, जिसमें संसार के मौलिक उपादान या प्रकृति, ईश्वर, आत्मा, बुद्धि और पदार्थ के अर्थों में कोई मौलिक अंतर न था। इस मान्यता के आधार पर स्टोइकों को यह मानने में कोई कठिनाई न थी कि विश्व बौद्धिक नियम के अधीन है। इस प्रकार पदार्थवाद का समर्थन करते हुए भी स्टोइक दार्शनिकों ने संसार की व्यवस्था, संगति, सुंदरता आदि की व्याख्या के निमित्त एवं व्यापक चेतन प्रयोजन खोज लिया।\n\nकिंतु अब उनके पास व्यक्ति की स्वतंत्रता की स्थापना के लिए कोई उचित तर्क नहीं रह गया था। उसके स्वभाव में बौद्धिक नियम की व्याप्ति होने से, वह जो कुछ करता है, स्वाभाविक है, बौद्धिक है। यह वही कठिनाई थी जो जर्मन दार्शनिक इमैनुएल कांट के नैतिक मन में आकर अटक गई। पर स्टोइक दार्शनिकों ने सैद्धांतिक स्तर से नीचे उतरकर इसका व्यावहारिक उत्तर दिया। उन्होंने कहा कि प्रकृति में बौद्धिक नियम की व्याप्ति के कारण मनुष्य बौद्धिक प्राणी है। प्राकृतिक नियमों के अनुसार सभी कुछ होता है; उसी के अनुसार प्राणिमात्र के व्यापार संपन्न होते हैं। किंतु मनुष्य को यह सुविधा है कि वह अपने कर्मों को, जो नियमित हैं, स्वीकार कर सके। बुद्धिमान् मनुष्य जानता है कि उसका जीवन विश्व के जीवन में समाहित है। वह जब अपनी स्वतंत्रता की बात सोचता है तो शेष मनुष्यों की स्वतंत्रता की बात भी सोचता है और तभी उसकी व्यक्तिगत स्वतंत्रता सीमित हो जाती है। किंतु दूसरों की स्वतंत्रता की स्वीकृति से अपनी स्वतंत्रता सीमित करने में उसे बाध्यता का अनुभव नहीं होता। इन स्टोइक विचारों से अवगत होकर, जब हम काँट को यह कहते हुए पाते हैं कि \"दूसरों के साथ ऐसा व्यवहार करो जैसा अपने साथ किए जाने पर तुम्हें कोई आपत्ति न हो\" अथवा, \"ऐसे कर्म करो कि तुम्हारे कर्म विश्व के लिए नियम बन सकें, तब हमें स्टोइक जीवनदर्शन के व्यापक प्रभाव का भान होता है। स्टोइक दार्शनिकों ने व्यवस्थित व्यक्तिगत जीवन के माध्यम से व्यवस्थित एवं संपन्न सामाजिक जीवन की आशा की थी। व्यक्तिगत जीवन की व्यवस्था के लिए उन्होंने बहुत उपयोगी सुझाव दिए थे। वासनाओं को उन्होंने दुर्गुणों में गिना; सुखों को शुभों में स्थान नहीं दिया; और कर्तव्यपालन को उन्होंने बौद्धिक मनुष्य के गौरव के अनुकूल बताया। कहा जा सकता है कि उन्होंने मनुष्य को स्वतंत्रता का मार्ग न बताकर कठिन आत्मनियंत्रण का मार्ग बताया। बिना आत्मनियंत्रण के व्यवस्थित एवं संतुलित समाज की कल्पना नहीं की जा सकती। इस दृष्टि से, स्टोइक दार्शनिकों ने पाश्चात्य जगत् को वह मूल मंत्र दिया था, जिसकी सभी सामाजिक विचारकों ने बार बार आवृत्ति की। जर्मन दार्शनिक कांट के मत में स्टोइक नीति की व्याप्ति का उल्लेख ऊपर किया जा चुका है। अंग्रेज उपयोगितावादियों जेरेमी बेंथम और जॉन स्टुअर्ट मिल के नैतिक मतों का विश्लेषण करने पर भी हम यही पाएँगे कि यद्यपि उन्होंने प्रत्यक्षत: सुखवाद का समर्थन किया था तथापि मूलत: उन्होंने व्यक्ति के हित के माध्यम से समाज के हित की उपलब्धि के स्टोइक नियम का ही आश्रय लिया था। प्रसिद्ध अंग्रेज आदर्शवादी फ्रांसिस हर्बर्ट ब्रैडले (1846-1924) भी समाज में प्रत्येक व्यक्ति के एक निश्चित स्थान का निरूपण करता है और कहता है कि यदि प्रत्येक व्यक्ति अपने स्थान के अनुरूप कर्तव्यों का पालन करता रहे, तो वह स्वयं संपन्न जीवन व्यतीत कर सकता है।\n\n", "id": "168293", "title": "स्टोइक दर्शन"}
{"url": "https://hi.wikipedia.org/wiki?curid=168833", "text": "चित्रकाव्य\n\nचित्रकाव्य वह आलंकारिक काव्य है जिसके चरणों की रचना ऐसी युक्ति से की गई हो कि वे चरण किसी विशिष्ट क्रम से लिखे जाने पर कमल, खड़ग, घोड़े, रथ, हाथी आदि के चित्रों के समान बन जाते हों। इसकी गणना अधम प्रकार के काव्यों में होती है।\n\n\"ध्वन्यालोक\" में जिसे \"चित्रकाव्य\" कहा है, वही \"काव्यप्रकाश\" का अवरकाव्य (अधम काव्य) है। स्फुट (स्पष्ट) व्यंग्यार्थ (चाहे वह मनुष्य हो या गुणीभूत) का अभाव रहने पर शब्दालंकार अर्थालंकार आदि से, जिसमें शब्दवैचित्र्यमूलक या अर्थवैचित्र्यमूलक कोरे चमत्कार की सृष्टि की जाती है, उसे \"चित्रकाव्य\" कहते हैं। इसमें रस-भावादि काव्य के मर्मस्पर्शी तत्वों के न रहने से अनुभूति की गहराई का अभाव रहता है; अनुप्रास, यमक या उपमा, रूपक आदि की कोरी शब्दार्थ क्रीड़ा ही मुख्य हो उठती है। शब्दों या अर्थों को लेकर खिलवाड़ या व्यायाम ही यहाँ अधिकतर अभिप्रेत है। इन्ही आधारों पर इस काव्य विधा के दो भेद माने गए हैं- (1) शब्दचित्र और (2) अर्थचित्र।\n\nजहाँ (स्फुट व्यंग्य के अभाव में) अनुप्रास, यमकादि शब्दालंकारों या ओजप्रसादादि गुणव्यंजक वर्णों से शब्दगत चमत्कार प्रदर्शित होता है, उसे शब्दचित्र कहते हैं और जहाँ उपमा-उत्प्रेक्षादि ऊहात्मक अर्थालंकारों से अर्थगत क्रीड़ापरक चमत्कार लक्षित होता है, उसे अर्थचित्र कहते हैं। इनमें भावपूर्ण एवं रमणीयार्थ की अवहेलना करते हुए क्रीड़ावृत्ति पर ही बल दिया जाता है। \"शब्दचित्र\" वर्णाडंबर के माध्यम से भी चित्रसर्जन होता है- जैसे हिंदी के \"अमृतध्वनि\" नामक काव्यरूप में। दंडी ने स्वर-स्थान-वर्ण-नियम-कृत वैचित्र्यमूलक कुछ शब्दालंकारों की चर्चा करते हुए दो तीन चार व्यंजन, स्वर आदि वाले चित्रकाव्यभेद का भी निर्देश दिया है।\n\nइससे भी आगे बढ़कर शब्दक्रीड़ा का एक विशिष्ट प्रकार है जिसे प्राय: चित्रबंधकाव्य कहते हैं और जिसमें खड्ग, पद्म, हल आदि की रेखाकृतियां में बद्ध, सप्रयास गढ़े पद्य मिलते हैं। हृदयस्पर्शिता से बहुत रहित होने से इन्हें काव्य नहीं पद्य मात्र कहना चाहिए। \"रुद्रट\" आदि ने इसे ही \"चित्रालंकार\" नामक शब्दालंकार का एक भेद कहा है। \"अर्थचित्र\" में मुख्यत: ऊहामूलक, कष्टकल्पनाश्रित, क्रीड़ापरक एवं असहज अर्थवैचित्र्य मात्र की उद्भावना की जाती है। अत: वे भी सहृदय हृदय के संवादभागी न होकर विस्मयपूर्ण कुतूहल के सर्जक होते हैं। \"प्रहेलिका\" और \"दुष्ट प्रहेलिका\" के भेद भी चित्रकाव्य ही हैं। इनसें भी सप्रयास शब्दार्थ क्रीड़ा से कुतूहलसर्जना की जाती है।\n\nतात्पर्य यह कि चित्रकाव्य की प्रेरणा कवि के भावाकुल अंतस्तल से नहीं वरन् क्रीड़ापूर्ण एवं वैचित्र्यसूचक कुतूहलवृत्ति से मिलती है। अत: कविहृदय की भावसंपत्ति से सहज विलास का उन्मेष यहाँ नहीं दिखाई देता।\n\nबंध - चित्रकाव्य में छंद की ऐसी रचना जिसकी कुछ विशिष्ट नियमों के अनुसार उसकी पंक्तियों के अक्षर बैठाने से किसी विशेष प्रकार की आकृति या चित्र बन जाय। जैसे-अश्वबंध, ख़ड्गबंध, छत्र-बंध आदि।\n\nचरण-गुप्त - एक प्रकार का चित्र-काव्य जिसके कई भेद होते हैं। इसमें कोष्ठक बनाकर उनमें कविता के चरणों या पंक्तियों के अक्षर भरे जाते हैं।\n\nकेशवदास का एक सवैया लीजिये :\n\nइस सवैया की किसी भी पंक्ति को किसी ओर से भी पढिये, कोई अंतर नहीं पड़ेगा।\n\n\n", "id": "168833", "title": "चित्रकाव्य"}
{"url": "https://hi.wikipedia.org/wiki?curid=168889", "text": "बिना (पौधा)\n\nबिना का पौधा सुंदरवन (समुन्द्र के तटीय छेत्र में उगने वाले पौधौ का वन) में पैदा होता हें, यह भारत के पश्चिम छेत्र में समुन्द्र के तटीय छेत्र में नमकिन पानी में पैदा होता है। संस्कृत में इसे अग्निमुखा एवं अग्निसिखा कहते हैं। इसकी जड़े तटीय पानी में फैली हुई और लम्बी होती है। इसके पते समान्य, उल्टे, अंडे के आकर में लम्बे होते हें. इसका वनस्पति विज्ञानं नाम र्हिजोफोरा मंगल हें. इसका फूल छत्री की तरह अन्य छोटे-छोटे फूलों से बना होता है। इसका एक ही बीज होता है जो गिरने से पहले ही फलित हो जाता है।", "id": "168889", "title": "बिना (पौधा)"}
{"url": "https://hi.wikipedia.org/wiki?curid=168891", "text": "अमेरिकन मास्टिफ़\n\nअमेरिकन मास्टिफ़ नाम उन कुत्तो के लिए काम में लिया जाता है जो की मोलोस्सेर तरह के होते है व जिन्हें की २० साल पहले इंग्लिश मास्टिफ़ और अनाटोलियन मास्टिफ़ जो की मास्टिफ़ कुत्तो की एक बहुत पुरानी नसल है व जिसे अपनि समझदारी और लम्बे जीवन के लिए जाना जाता है के मिलन से प्रजनन कराया गया।\n", "id": "168891", "title": "अमेरिकन मास्टिफ़"}
{"url": "https://hi.wikipedia.org/wiki?curid=168892", "text": "वेदान्त देशिक\n\nवेदान्त देशिक (1269 – 1370) वैष्णव गुरू, कवि, भक्त, दार्शनिक एवं आचार्य थे। उनकी पादुका सहस्रम नामक रचना चित्रकाव्य की अनुपम् भेंट है। इनका दूसरा नाम वेंकटनाथ था। तेरहवीं शताब्दी में इनकी स्थिति मानी जाती है। \n\nवेदांत देशिक कांजीवरम् के मूल निवासी थे पर इनका अधिकांश समय श्रीरंगम् में व्यतीत हुआ। अनेक विषयों पर इनकी लेखनी चली। इनके मुख्य दार्शनिक ग्रंथ परमतभंग और रहस्यत्रयसार तामिल में लिखे गए। पांचरात्ररक्षा नामक ग्रंथ में इन्होंने पांचरात्र धर्म के सिद्धांतों तथा गीताभाष्य पर इन्होंने टीकाएँ भी लिखीं। सेश्वर मीमांसा नामक अपने ग्रंथ में इन्होंने प्रतिपादित किया कि पूर्वमीमांसा और वेदांत एक दूसरे के पूरक हैं। पूर्वमीमांसा द्वारा प्रतिपादित कर्म ईश्वर के अनुग्रह के बिना फलदायक नहीं हो सकता। इसी प्रकार केवल ज्ञान भी तब तक निष्फल है जब तक ईश्वर में व्यक्ति अपने को पूर्णत: समर्पित करने का कर्म - उपासना - नहीं करता। अत: ईश्वरमीमांसा अर्थात् वेदात कर्म मीमांसा के बिना निष्फल है। शतदूषणी नामक अपने खंडन-मंडनात्मक संस्कृत ग्रंथ में रामानुज के मत का अनुसरण करते हुए वेदांत देशिक ने अद्वैत वेदांत की तीव्र आलोचना की है। रामानुज के बाद उनके संप्रदाय में वेदांत देशिक का ही नाम लिया जाता है।\n\nरामानुज संप्रदाय तेरहवीं शताब्दी में दो गुटों में बँट गया। तेंगलाई अथवा दक्षिणी गुट के अनुसार तामिल प्रबंध को मुख्य प्रमाणग्रंथ माना जान लगा और संस्कृत की उपेक्षा कर दी गई। इस संप्रदाय की यह भी मान्यता थी कि ईश्वर दोष का भोग करता है। दोषभोग्यता का यह सिद्धांत आगे चलकर खतरनाक सिद्ध हुआ। इस गुट के विरोध में एक उत्तरी गुट का, जिसे वेडगलाई कहते हैं, विकास हुआ। वेदात देशिक इसी गुट के प्रतिष्ठापक आचार्य थे।\n\nवेडगलाई गुट के अनुसार तामिल प्रबंध और संस्कृत ग्रंथों का समान रूप से प्रमाण माना जाता है। इस गुट में तामिल की अपेक्षा संस्कृत को अधिक महत्व दिया गया। लक्ष्मीतत्व में इन लोगों ने शाक्त धर्म की विशेषताओं का भी समावेश किया।\n\n\n", "id": "168892", "title": "वेदान्त देशिक"}
{"url": "https://hi.wikipedia.org/wiki?curid=168899", "text": "अमेरिकन स्टाफ़ोर्डशायर टेरियर\n\nअमेरिकन स्टाफ़ोर्डशायर टरियर कुत्तो की एक मध्य आकार की छोटे बालो वाली नसल है जिसके की प्रारंभिक वंशज इंग्लैंड से थे। २०वि सदी की शुरूआती समय में इस नसल की इज्जत की जाने लगी और इसे अमेरिकन केंनल क्लब में अमेरिकन स्टाफ़ोर्डशायर के रूप में शामिल कर लिया गया।\n", "id": "168899", "title": "अमेरिकन स्टाफ़ोर्डशायर टेरियर"}
{"url": "https://hi.wikipedia.org/wiki?curid=168900", "text": "अमेरिकन वाटर स्पैनियल\n\nअमेरिकन वाटर स्पैनियल गनडोग किस्म के कुत्तो की एक नसल है जिसके बारे में उत्तर अमेरिका के बहार ज्यादा नहीं जाना जाता. इसका वजन ११-२० किल्लो व उचाई १५-१८ इंच तक हो सकती है।\n", "id": "168900", "title": "अमेरिकन वाटर स्पैनियल"}
{"url": "https://hi.wikipedia.org/wiki?curid=169186", "text": "नोकिया २३१०\n\nनोकिया २३१०, नोकिया द्वारा बनाया गया एक मोबाइल फ़ोन उपकरण है। इसे सन २००५ में बाज़ार में उपलब्ध कराया गया। यह जीएसएम तकनीक पर कार्य करता है। यह नोकिया २००० बैसिक श्रृंखला का केंडीबार बनावट वाला व १६ बिट रंग स्क्रीन लगा उत्पाद है।\n", "id": "169186", "title": "नोकिया २३१०"}
{"url": "https://hi.wikipedia.org/wiki?curid=169187", "text": "नोकिया २६००\n\nनोकिया २६००, नोकिया द्वारा बनाया गया एक मोबाइल फ़ोन उपकरण है। इसे सन २००४ में बाज़ार में उपलब्ध कराया गया। यह जीएसएम तकनीक पर कार्य करता है। यह नोकिया २००० बैसिक श्रृंखला का केंडीबार बनावट वाला व १६ बिट रंग स्क्रीन लगा उत्पाद है।\n", "id": "169187", "title": "नोकिया २६००"}
{"url": "https://hi.wikipedia.org/wiki?curid=169188", "text": "नोकिया २६०० क्लासिक\n\nनोकिया २६०० क्लासिक, नोकिया द्वारा बनाया गया एक मोबाइल फ़ोन उपकरण है। इसे सन २००७ में बाज़ार में उपलब्ध कराया गया। यह जीएसएम तकनीक पर कार्य करता है। यह नोकिया २००० बैसिक श्रृंखला का केंडीबार बनावट वाला व १६ बिट रंग स्क्रीन लगा उत्पाद है।\n", "id": "169188", "title": "नोकिया २६०० क्लासिक"}
{"url": "https://hi.wikipedia.org/wiki?curid=169189", "text": "नेल्सन मंडेला अन्तर्राष्ट्रीय दिवस\n\nनेल्सन मंडेला अन्तर्राष्ट्रीय दिवस प्रति वर्ष 18 जुलाई को संयुक्त राष्ट्र द्वारा शान्ति के लिये नोबल पुरस्कार विजेता पूर्व दक्षिण अफ्रीकी राष्ट्रपति नेल्सन मंडेला के जन्म दिवस की यादगार के रूप में मनाया जाता है। इसका निर्णय 18 जुलाई 2010 को, जब मंडेला 92 वर्ष के हुए तब से प्रति वर्ष मनाने के लिये लिया गया था। संयुक्त राष्ट्र महासभा के अध्यक्ष अली ट्रेकी ने बताया कि यह निर्णय एक ऐसे महान व्यक्ति को सम्मानित करने के लिये लिया गया जिसने आम लोगों की भलाई के लिये न सिर्फ़ काम किया अपितु उसकी कीमत भी चुकायी। मंडेला ने अपने जीवन की सबसे ज्यादा उम्र (27 साल) क़ैद में बितायी। क़ैद के दौरान वे अधिकांश समय केप टाउन के किनारे बसे कुख्यात रॉबेन द्वीप बन्दीगृह में रहे। उनके 91वें जन्म दिवस पर संयुक्त राष्ट्र महासचिव बान की मून ने कहा था - \"मंडेला संयुक्त राष्ट्र में उच्च आदर्शों के प्रतीक हैं। मंडेला को यह सम्मान शान्ति स्थापना, रंगभेद उन्मूलन, मानवाधिकारों की रक्षा और लैंगिक समानता की स्थापना के लिये किये गये उनके सतत प्रयासों के लिये दिया जा रहा है।\"\n", "id": "169189", "title": "नेल्सन मंडेला अन्तर्राष्ट्रीय दिवस"}
{"url": "https://hi.wikipedia.org/wiki?curid=169190", "text": "नोकिया २६१०\n\nनोकिया २६१०, नोकिया द्वारा बनाया गया एक मोबाइल फ़ोन उपकरण है। इसे सन २००६ में बाज़ार में उपलब्ध कराया गया। यह जीएसएम तकनीक पर कार्य करता है। यह नोकिया २००० बैसिक श्रृंखला का केंडीबार बनावट वाला व १६ बिट रंग स्क्रीन लगा उत्पाद है।\n", "id": "169190", "title": "नोकिया २६१०"}
{"url": "https://hi.wikipedia.org/wiki?curid=169191", "text": "नोकिया २६३०\n\nनोकिया २६३०, नोकिया द्वारा बनाया गया एक मोबाइल फ़ोन उपकरण है। इसे सन २००७ में बाज़ार में उपलब्ध कराया गया। यह जीएसएम तकनीक पर कार्य करता है। यह नोकिया २००० बैसिक श्रृंखला का केंडीबार बनावट वाला व १६ बिट रंग स्क्रीन लगा उत्पाद है।\n", "id": "169191", "title": "नोकिया २६३०"}
{"url": "https://hi.wikipedia.org/wiki?curid=169192", "text": "नोकिया २६५०\n\nनोकिया २६५०, नोकिया द्वारा बनाया गया एक मोबाइल फ़ोन उपकरण है। इसे सन २००४ में बाज़ार में उपलब्ध कराया गया। यह जीएसएम तकनीक पर कार्य करता है। यह नोकिया २००० बैसिक श्रृंखला का केंडीबार बनावट वाला व १२ बिट रंग स्क्रीन लगा उत्पाद है।\n", "id": "169192", "title": "नोकिया २६५०"}
{"url": "https://hi.wikipedia.org/wiki?curid=169193", "text": "नोकिया २६५१\n\nनोकिया २६५१, नोकिया द्वारा बनाया गया एक मोबाइल फ़ोन उपकरण है। इसे सन २००४ में बाज़ार में उपलब्ध कराया गया। यह जीएसएम तकनीक पर कार्य करता है। यह नोकिया २००० बैसिक श्रृंखला का केंडीबार बनावट वाला व १२ बिट रंग स्क्रीन लगा उत्पाद है।\n", "id": "169193", "title": "नोकिया २६५१"}
{"url": "https://hi.wikipedia.org/wiki?curid=169194", "text": "नोकिया २७६०\n\nनोकिया २७६०, नोकिया द्वारा बनाया गया एक मोबाइल फ़ोन उपकरण है। इसे सन २००७ में बाज़ार में उपलब्ध कराया गया। यह जीएसएम तकनीक पर कार्य करता है। यह नोकिया २००० बैसिक श्रृंखला का केंडीबार बनावट वाला व १६ बिट रंग स्क्रीन लगा उत्पाद है।\n", "id": "169194", "title": "नोकिया २७६०"}
{"url": "https://hi.wikipedia.org/wiki?curid=169200", "text": "बुख़ारी दौरे\n\nनन्हें शिशुओं और छोटे बच्चों (६ वर्ष से कम) में बुखार के दौरान आने वाले झटकों, अकड़न और बेहोशी के दौरों को फेब्राइल कन्वल्शन (febrile convulsion या febrile seizure या fever fit) या बुख़ारी दौरे कहते हैं।\n\nइस दौरान आंखे खुली रह जाती है या ऊपर की दिशा में मुड जाती है। बच्चे को आसपास का ध्यान नहीं रहता। हाथ, पैर और चेहरे की मांसपेशियों में बार-बार झटके आते हैं जो प्रायः पूरे शरीर को, दायीं तथा बायीं दोनो ओर समान रूप से प्रभावित करते हैं। लेकिन कुछ मामलों में ये झटके शरीर के एक सीमित भाग में ही आ कर रुक जाते हैं। कभी-कभी हाथ पैरों में अकडन या टाइटनेस आ सकती है। इन दौरों की अवधि मुश्किल से कुछ सेकण्डस से १ या २ मिनिट होती है। यदाकदा ये दस-पन्द्रह मिनिट तक खिच सकते हैं।\n\nफेब्राइल कन्वल्शन के समय अधिकांश बच्चों में शरीर का तापमान १०२ डिग्री फेरेन्हाईट के आसपास होता है, खास कर तब जब थर्मामीटर को रेक्टम (गुदाद्वार, टट्टी करने का छिद्र) में लगाकर जांचा गया हो। बगल में, कांख में एक्जिला थर्मामीटर लगाने से अनेक बार सही उत्तर नहीं मिलता। बुखार लाने वाली बीमारी एक, दो या अधिक दिन जारी रह सकती है, परन्तु ये दौरे बुखार के प्रथम दिवस पर ही आ जाते हैं। शारीरिक तापमान के स्तर के अलावा, बुखार बढने की गति का भी इन दौरों से सम्बन्ध है।\nबुख़ारी दौरों को मिर्गी के अन्तर्गत नही माना जाता है। मिर्गी के दौरे, ऊपरी तौर पर मिलते-जुलते प्रतीत होते हैं, परन्तु उनका बुखार से सम्बन्ध नहीं होता।\n\n६ माह से ६ वर्ष की उम्र के बीच लगभग चार या पांच प्रतिशत बच्चों में कम से कम एक बुख़ारी दौरा देखा जा सकता है। अर्थात हर बीस या पच्चीस में से एक। जितने बच्चों को पहली बार बुखार दौरा आया हो, उनमें से लगभग एक तिहाई से आधों में दुबारा या और भी अधिक बार ऐसी ही स्थिति बनने का अंदेशा रहता है। बाकी में सिर्फ एक बार आ कर रह जाता है। प्रथम बुख़ारी दौरा अक्सर तीन वर्ष की उम्र के पहले आ चुका होता है। जिन बच्चों में इस अवस्था की शुरुआत तीन वर्ष की उम्र के बाद होती है, उनमें बार-बार दौरे आने की संभावना कम रहती है।\n\nकिन बच्चों में बार-बार बुख़ारी दौरे आने की आशंका अधिक रहती है ?\n\n\nबुख़ारी दौरे की अवधि (कुछ सेकन्ड या अनेक मिनिट) का भविष्य की पुनरावृत्ति से सम्बन्ध नहीं पाया गया है।\n\nदिखने में भयावह लगने वाले बुखारी दौरे काफी हद तक हानिरहित हैं। दौरे के समय मातापिता को लगता है कि बच्चा मर जायेगा, परन्तु ऐसा कभी नहीं होता। बिरले ही कभी कभार गिरने से चोट लग सकती है या श्वास नली में भोजन या लार अटक सकती है। आसान सी प्राथमिक चिकित्सा द्वारा इन समस्याओं को टाला जा सकता है।\nइस बात का कोई पुख्ता व प्रत्यक्ष प्रमाण नही है कि बुख़ारी दौरों से मस्तिष्क को स्थायी नुकसान पहुँचता है। हजारों बच्चों को अनेक वर्षों तक शोध पूर्ण निगरानी में रखने के बाद पाया गया कि उनकी बुद्धिमत्ता और शैक्षिक उपलब्धियों में किसी प्रकार की कमी न थी। यहां तक कि उन दुर्लभ कठिन मामलों में भी, जब कि ये दौरे एक घण्टे कही लम्बी अवधि तक जारी रहे हों, बच्चे बाद में पूरी तरह स्वस्थ हो जाते हैं।\n\n", "id": "169200", "title": "बुख़ारी दौरे"}
{"url": "https://hi.wikipedia.org/wiki?curid=169203", "text": "तन्त्रालोक\n\nतन्त्रालोक अभिनवगुप्त द्वारा रचित एक तांत्रिक ग्रन्थ है।\n\nतन्त्रालोक की रचना हेतु निमित्तभूत शिष्य, सहयोगी और पारिवारिक वातावरण दो कारणों ने अभिनवगुप्त को तन्त्रालोक लिखने हेतु सर्वाधिक प्रेरित किया वे अपने शिष्यों और सहपाठियों[1] जनो द्वारा अत्यन्त दृढ़ और श्रद्धापूर्ण निवेदन तथा अपने गुरु ‘सोमशम्भु’ अथवा शंम्भुनाथ की आज्ञा वशवर्शी होकर एक पूर्ण शास्त्ररूप तंत्रालोक के लेखन हेतु बाघ्य हो गए। [2] अभिनव तंत्रालोक उपसंहार में तंत्रालोक की रचना सहायक साधनरूप अपने प्रधान शिष्यो का उल्लेख किया है। इनमें उनके भाई मनोरथ का स्थान सर्वप्रथम आता है। [3] जब मनोरथ अभिनव के अखिलशास्त्रविमर्श पूर्ण शाम्भवशक्ति के एक मात्र अधिकारी बने उसी समय उनके अन्य चचेरे भाई भी समान प्रार्थना पूर्वक अभिनव के पास उपस्थित हो कृपा की अभियाचना की। [4] इनमें से सौरि के पुत्रमंद्र, क्षेम, उत्पल अभिनव, चक्रक, पद्यगुप्त (सभी चचेरे भाई) और रामगुप्त का नामोल्लेख पूर्वक वार्णित है। कुछ और लोगों ने अभिनव से कृपा की याचना जिसे कृपालुहृदयवाले आचार्य अभिनव अस्वीकार नही कर सके, किंतु उनके नाम का कहीं वर्णन नही मिलता है। परात्रींशिक विवरण[5] के उपसंहार श्लोकों मे मनोरथ, कर्ण और उत्पल का नाम लिया गया है। \n\nअभिनव के भाई मनोरथ सर्वशास्त्रवेत्ता तथा शिव की पराभक्ति से युक्त थे। कर्ण यथापि युवा थे तथापि वे संसारिक आकर्षणों से दूर होकर शैव अनुशासन में गम्भीर प्रवेश पा चुके थे। कर्ण ने मंद्र के साथ अभिनव से यह निवेदन किया था कि वे ‘मालिनीविजयोत्तर’ तंत्र[6] पर एक टीका लिखे। कर्ण के सांसारिक वृत्ति से सर्वथा दूर और अपने नाम के अनुरूप गुण वाले योगेश्वरीदत्त[7] नाम एक पुत्र भी था। कर्ण की युवा पत्नी, अम्बा,[8] जो कि अभिनव की भगिनी भी थी, वेे अपने पति की अल्प अवस्था में ही मृत्यु के बाद समस्त लोकेषणाओं से मुक्त शिवपादपाों के गहन भक्ति में प्रविष्ट हो चुकी थी[9]। यद्यपि वे अभिनव से ज्येष्ठ थी तथापि वे अभिनव को गुरु मानती थी न कि उन्हें बन्धु बुद्धि से देखती थी। [10] आगे हम रामगुप्त का वर्णन पाते है जिन्हे अभिनव ‘परात्रींशिका विवरण’ में रामदेव कहते है। [11] परात्रींशिका विवरण के अनुसार रामदेव व्याकरण, मीमांसा और तर्कशास्त्र (न्याय) के निष्णात विद्वान थे।\nअभिनव के पांचो चचेरे भाई जिनका वर्णन अभिनव ने उपसंहार श्लोकेां में किया है वे सभी समस्त विषयाकर्षणों को निरस्त करते हुए शिव की पूर्ण भाक्ति में प्रवेश पा चुके थे। हम यह स्पष्ट रूप में यह सिद्ध नही कर पाते है कि अनेक प्रसिद्ध ग्रन्थों और टीकाओं के लेखक‘क्षेभराज’ उनके चचरे भाई क्षेम है अथवा कोई अन्य है परन्तु कुछ परिस्थितजन्य साक्ष्य इस तथ्य की पुष्टि करते है। अभिनवगुप्त इन सभी को ‘ पितृव्य तनयाः’ कहते हुए सम्बोधित करते है। आभिनव तंत्रालेाक मे कही भी यह स्पष्ट नही करते हैं कि उनके चाचा (पितृव्य) कोन थे। डॉ॰ के0 सी0 पाण्डेय ‘अभिनवभारती[12] के आधार पर वामनगुप्त को अभिनव का चाचा बताते है। जब हम अभिनव के गुरूओं की चर्चा करेगे तब इस विषय पर पुनः प्रकाश पड़ेगा।\nअब हम मंद् के उपर आते हैं वे कर्ण के बाल्यावस्था के मित्र और चचेरे भाई होगे। वत्सलिका जो किसौरि की पत्नी थी अभिनव उन्हे भंद्र की चाची[13] कहते हैं तथा जो कि कृपापूर्ण व्याक्तित्त्व से युक्त थी। अभिनव ने इन्ही की कृपापूर्ण व्यक्तित्त्व से युक्त थी। अभिनव ने इन्ही की कृपापूर्ण देखरेख, उनके एक कस्वे में स्थित आवास अपने साहित्यिक सृजन हेतु उपयुक्त स्थल मान[14]। इन सभी लोंगों की समवेत प्रार्थना ने ही अभिनव को तंत्रालोक की रचना हेतु विवश कर दिया उस प्रार्थना को ठीक उसी प्रकार अस्वीकार नही कर सके जैसे एक नर्तकी जो कि नर्तन की इच्छुक है किसी वाद्ययंत्र के वादन के समय अपने ऊपर नियंत्रण नही कर सकती।\n\nतन्त्रालोक का संग्रह स्थल तन्त्रालोक एक कस्वें में स्थित मंद्र के आवास में लिखा गया जहाँ उनकी चाची वत्सलिका[15] द्वारा अपने नाम को सत्यसिद्ध करतंे हुए उनके प्रति अपने स्थ्ेाह अपने उत्युच्च स्तरीय ग्रन्थ के लेखन में सफल हुए[16]। आचार्य अभिनव का कवि हृदय, उनके काव्य का प्रत्येक शब्द बत्सलिका के प्रतिकृतज्ञता से परिपूर्ण होकर वत्सलिका के ऊपर बरसता है। [17] वत्सलिका सौरि की पत्नी की पत्नी थी जो कि राजमंत्री थे तथा जो बाद में शिव के प्रति भक्ति से परिपूर्ण होकर अपने बाद से त्यागपत्र दे दिया[18]।\nअभिनवगुप्त यद्यपि अपने जीवनवृत्त और परिस्थितियों के सम्बन्ध में पर्याप्त विवरण देते हैं तथापि वे अपने समय के सम्बन्ध में कोई भी प्रत्यक्ष संकेत नही देते हैं। अभिनव का स्थितिकाल अभ्रान्त रूप से स्पष्ट निश्चित है। इस विषय में हमें अभिनव द्वारा कुछ संकेत प्राप्त होते हैं सौरि अभिनव से ज्येष्ठ तथा समकालीन थे क्योंकि उत्तरकालीन उनकी तीन पीढ़ियां सौरि कर्ण और योगेश्वरीदत्त दिखाई देती है। कर्ण निश्चित रूप से अभिनव के समकालीन थे। अभिनव की बहन अम्बा के पति थे। अभिनव, कर्ण की मृत्यु प्रत्यक्षदर्शी थे। कर्ण, अभिनव के निवाट सम्बन्धी होने के साथ साथ अभिनव के अत्यन्त जिज्ञासु शिष्य थी। कर्ण अपेक्षा कृत अल्पायु में ही दिवंगत हो गए थे जब उनके पुत्र योगेश्वरी दत्त बड़े हो चुके थे। ‘परात्रींशिका विवरण’ में वार्णित तथ्यों की पुत्र थे जो सम्राट यशस्कर की सभा में वरिष्ठ अथवा प्रधानमंत्री थे। यशस्कर का निश्चित रूप से ज्ञात है कि उनका शासनकाल 939 ई0 में था। अभिनवगुप्त समा्रट यशस्कर के तृतीय पीढ़ी के समय में तन्त्रालोक का लेखन कार्यकर रहे थे। उस समय वे सर्वथा परिपक्व अवस्था में थे। तथा उसकी स्वीकृत तिथि 950 से 1025 ई0 में समान्वित होती है।\nतन्त्रालोक का स्वरूप निदर्शन कदाचित् कि तन्त्रालोक आचार्य अभिनवगुप्त की सर्वाधिक गम्भीर तथा मौलिक कृतियों में अन्यतम है। जबकि अनेक महत्त्वपूर्ण तथा समकालीन अथवा पूर्ववर्ती कृतियों पर उनकी टीकाएँ हैं। [19] यहाँ उक्त तथ्य को तंत्रालोक रूपी दर्पण में इस प्रकार सकते हैं-\n\nतन्त्रालोक का वैशिष्ट्य तंत्रालोक के अंतःप्रान्त तथा चतुर्दिक दृष्टिपात से हमें गम्भीर अन्तज्र्ञान से अत्यन्त दीप्त उसका विविध स्वरूप दृष्ट होता है। लगभग 12वीं शती के ऋजुविमर्शिनी के लेखक ने इसे ‘त्रिकशास्त्र’ अथवा ‘त्रिकसार शास्त्र’[20] कहा है और इसके दृष्टान्त के रूप वे तंत्रालोक की ही पंक्तियां उद्धृत करते हैं। अतएव ऐसा प्रतीत होता है कि यह ग्रन्थ उस समय तक त्रिक परम्परा का प्रतिनिधित्व करने वाला सर्वाधिक महत्त्वपूर्ण ग्रन्थ हो गया था। आ0 अभिनवगुप्त के प्रसिद्ध शिष्य क्षेमराज इस ग्रन्थ के विषय में दो महत्त्वपूर्ण तथ्य बताते हैं-\n\n\nअभिनवगुप्त ने तन्त्रसार में संक्षेपतः वर्णन करते हुए कहा है कि तंत्रालोक में वैदिक विधि, निषेधों से लेकर शैव, तंत्र, कुल और त्रिक परम्परा के मत उपलब्ध हैं। [23] यह तथ्य तंत्रालोक में बार-बार विस्तारपूर्वक वर्णित है। [24] अंततः तंत्रालोक का यह स्वरूप स्पष्ट हो जाता है कि ‘‘त्रिक-परम्परा’’ पर अभिनवगुप्त द्वारा प्रस्तुत यह एक मात्र अतिविशिष्ट और अधिकृत ग्रन्थ है। ‘तंत्रसार’ के अनुसार तंत्रालोक न केवल आगम परम्परा का कोष है बल्कि वह तंत्र के पारस्परिक भेद ज्ञान और अवान्तर भेद को सूक्ष्मतया विश्लेषित करनेवाला एक आलोचनात्मक ग्रन्थ है। [25] ध्वन्यालोक की लोचन-टीका[26] में आ0 अभिनव के अनुसार तंत्रालोक का केन्द्रीय भाव उस परमसत्ता के चतुर्दिक घूमता है जिसे ‘अनुत्तर’ कहा गया है। तंत्रालोक का मुख्य उद्देश्य विषय को पारिभाषित करते हुए प्रकट करना तथा उसका विश्लेषण करना है। इस प्रकार तंत्रालोक एक टीका का रूप ले लेता है। अतएव इसे वार्तिक[27], श्लोक वार्तिक[28] और षडर्धश्लोकवार्तिक[29] (त्रिक) कहा गया है। सम्भवतः आ0 अभिनवगुप्त को वार्तिक नाम देने की प्रेरणा कात्यायन के वार्तिकों से मिली। जहाँ वार्तिक को उक्त, अनुक्त और दुरूक्त अर्थ के चिन्तन के रूप में परिभाषित किया गया है। [30] यह स्पष्ट दिखायी देता है कि तंत्रालोक इस परिभाषा को पूर्णतया आत्मसात करता है कहीं-कहीं आ0 अभिनवगुप्त ने तंत्रालोक को आगमाधारित समस्त टीका प्रकारों (लघु, सामान्य और बृहद्) का मिश्रित रूप कहा है। इस प्रकार तंत्रालोक एक ही साथ वार्तिक भाष्य और वृत्ति का रूप ले लेता है। [31] सम्भवतः यही कारण है कि किन्ही विशिष्ट विषयों के व्याख्या और विश्लेषण के सन्दर्भ में तंत्रालोक प्रमाणिक ग्रन्थ कहा गया है। [32] इस तंत्रालोक को कहीं-कहीं ‘तंत्रालोक’ भी कहा गया है। [33]\n\nअभिनवगुप्त ने तंत्रालोक की रचना विविध दृष्टियों से की। प्रथम और सर्वाधिक प्रभावशाली कारण उपलब्ध तांत्रिक साहित्य तथा पारम्परिक तंत्रज्ञान का वर्गीकरण करना था। [34] अतः तकनीकी दृष्टि से तंत्रालोक एक संग्रह ग्रन्थ है। [35] आ0 अभिनवगुप्त की रचना का मूलभूत उद्देश्य तांत्रिक स्त्रोतों से ही नहीं वरन् त्रिक-भिन्न परम्परा को भी आगम साहित्य से संगृहीत करना था[36] आ0 अभिनव ने स्वयं इस सन्दर्भ में विचार किया है। उनका स्पष्ट उद्देश्य अपने विचारों को आगम परम्परा के सार के रूप में प्रस्तुत करना था जिसमें वे सर्वथा उपयुक्त सिद्ध हुए। [37] जिसका जयरथ ने आ0 अभिनवगुप्त को संग्रकार कहते हुए समर्थन किया है। [38]\n\nआ0 अभिनव द्वितीय किन्तु अत्यन्त महत्त्वपूर्ण उद्देश्य प्रक्रिया अथवा पद्धति को प्रस्तुत करना था। अभिनवगुप्त विभिन्न आगम सिद्धान्तों और पद्धतियों में सर्वश्रेष्ठ रूप में मान्य अनुत्तरषडर्धक्रम (त्रिक) परम्परा में किसी पद्धति और प्रक्रिया ग्रन्थ के न होने से दुःखी थे[39] यह रिक्ति एक चिन्त्य विषय थी। इसकी सम्पूर्ति हेतु आ0 अभिनव ने प्रत्येक दृष्टि से पूर्ण प्रक्रिया ग्रन्थ के रूप में लिखने का निश्चय किया। [40] यद्यपि आ0 अभिनवगुप्त तथा तंत्रालोक के विवेक टीकाकार जयरथ दोनों प्रक्रिया ग्रन्थ की शैली के सन्दर्भ में स्पष्ट ज्ञान प्रदान नहीं करते हैं। तथापि जयरथ आ0 अभिनवगुप्त के प्रक्रिया ग्रन्थ रचनारूप उद्देश्य की सूचना से परिपूर्ण हैं। [41] इस परिपेक्ष्य में 4 निष्कर्ष उपलब्ध होते हैं।\n\n\n\n\n\nअब तंत्रालोक का प्रक्रिया से तात्पर्य क्या है ? यह देखते हैं। यदि हम तंत्रालोक के प्रथम आह्निक के 14वें और 15वें श्लोक को देखें तो यह पाते हैं कि प्रक्रिया और पद्धति शब्द एक ही अर्थ को संकेतित करते हैं तथा अन्य ध्यातव्य तथ्य यह है कि दोनों शब्द एक विशेष वर्ग के ग्रन्थों की ओर संकेत करते हैं। स्वाभाविक रूप में यहाँ वैयाकरणों का प्रक्रिया शब्द का व्युत्पत्तिपरक अर्थ अनाकांक्ष है। वाचस्पत्यम् के अनुसार प्रक्रिया शब्द का अर्थ एक अध्याय अथवा क्रमबद्धरूप प्रकरण है। [45] जबकि शब्दकल्पद्रुप के अनुसार प्रक्रिया शब्द का अर्थ नियतविधि[46] है इस प्रकार यहाँ पद्धति एक निश्चित भावार्थ बोधक ग्रन्थ का रूप ले लेती है। वाचस्पत्यम्[47] और शब्दकल्पद्रुप[48] दोनों इस तथ्य से सहमत हैं और हेमचन्द्र का नाम समर्थन हेतु उद्धृत करते हैं। इन शब्दकोशकारों के अनुसार प्रक्रियाग्रन्थ किसी विषय के मूलाभिप्राय को व्यक्त करने हेतु उसकी प्रक्रिया का प्रकटन करता है। तंत्रालोक के सूक्ष्म अध्ययन से यह स्पष्ट हो जाता है कि आ0 अभिनव का प्रक्रिया सम्बन्धी सिद्धान्त उक्त प्रक्रिया की परिभाषा के अति सन्निकट है।\n\nअभिनवगुप्त तन्त्रालोक में ‘परात्रीशिका’ को अनुत्तरप्रक्रिया कहते हैं। [49] यह कथन ही परात्रिशिकाविवरण को भी प्रक्रियाग्रन्थ मानने हेतु पर्याप्त है। आ0 अभिनवगुप्त अन्य स्थानों पर ‘प्रक्रिया’ शब्द का प्रयोग ‘साधना’ के अर्थो में भी करते है। [50] यह तथ्य तब और भी दृढ़ हो जाता है जब अभिनव स्वच्छन्द तंत्र का ‘प्रक्रिया से श्रेष्ठ’ कोई ज्ञान नही है’ यह कथन उद्घृत करते है। [51] जयरथ प्रक्रिया भेद के कारण तंत्रो मे परस्पर भेद को स्पष्ट करते हुए समस्त संदेह निरस्त कर देते हैं। [52] इस प्रकार यह स्पष्टतः कहा जा सकता है कि विधि-निषेधातीत तथा विधि-निषेधात्मक उभय विशिष्ट साधना विधियों को प्रस्तुत करने वाले ग्रन्थ को प्रक्रिया ग्रंन्थ कहते है। जैसा कि ज्ञात हे अभिनव इस प्रक्रिया अर्थ में द्वितीय शब्द पद्धति का प्रयोग करते है। परन्तु उनकी पद्धति का आदर्श स्वरूप क्या था ? यह अज्ञात है तथापि वे ‘ईशानशिव’ की एक पद्धति को उद्धृत करते हैं[53] जो कि पद्धति के मूल भाव को प्रस्तुत करती है तथा जो देव्यायामल ग्रन्थ में वर्णित हैं। यह ईशानशिव निश्चितरूप से गुरूदेव पद्धति अथवा तंत्र पद्धति के रचयिता अपने समनाम ईशानशिव से भिन्न हैं। जो निश्चित रूप से 1073 ई0 के बाद हुए थे। डाॅ0 रामचन्द्र द्विवेदी के अनुसार ‘कर्मकाण्डावली’ ग्रन्थ के लेखक सोमशम्भु ‘ईशानशिव’ के परमगुरू थे। क्षेमराज के अनुसार आ0 अभिनव के एक गुरू धर्म शिव ने अप्रत्यक्ष से इस परम्परा में पद्धति लेखन का प्रारम्भ करते हुए एक पद्धति लिखी जिसे अभिनव ने उद्धृत किया है किन्तु उसका नाम नहीं बताया है। यह सम्भव है कि विभिन्न पद्धतियों तथा उनमें से एक का भी उनकी परम्परा को प्रस्तुत न करना आ0 अभिनव के दुःख का कारण थी। ‘नाथ-सम्प्रदाय’ का प्रसिद्ध ग्रन्थ ‘सिद्धसिद्धान्तपद्धति’ जो कि बहुत परपर्ती है जो कि ‘प्रत्यभिज्ञा’ सम्प्रदाय के उद्धरणों से परिपूर्ण है और सामान्य रूप में पद्धति परम्परा के ग्रन्थों की ओर संकेत करता है। इस प्रकार यह निष्कर्ष निकालना तर्कसंगत है कि तंत्रालोक प्रक्रिया अथवा पद्धति ग्रन्थ है और ‘त्रिक’ जीवनदर्शन का सर्वांगपूर्ण नियामक ग्रन्थ है।\n\nअभिनव का तृतीय उद्देश्य तंत्रालोक को एक परिपूर्णशास्त्र अथवा शासन के रूप में प्रस्तुत करना था। [54] जैसा कि परवर्ती समय में यह असंदिग्ध रूप से प्रक्रिया शास्त्र के रूप को उपलब्ध हो गया था। [55] अतः जयरथ आ0 अभिनवगुप्त को बारम्बार शास्त्रकार के रूप में स्मरण करते हैं। [56] जयरथ अपने अधिवाक्य तथा विवेक टीका के प्रारंभ में तंत्रालोक के शास्त्रीय स्वरूप को निम्नवत् प्रस्तुत करते हैं। चूँकि किसी भी शास्त्र का अनुबन्ध चतुष्ट्य होता है अतः जयरथ भी अनुबन्ध चतुष्ट्य की स्थापना करते हैं जो इस प्रकार - 1. विषय (अभिधेय), 2. प्रयोजन, 3. अधिकारी, 4. सम्बन्ध।\n\nइनका क्रमिक विवरण इस प्रकार है-\n\n1. विषय (अभिधेय)\n\n2. प्रयोजन-\n\n3. अधिकारी -\n\n4. सम्बन्ध -\n\n(ख) साध्य-साधनभाव साध्य-अनुत्तरत्रिक ज्ञप्ति साधन-तंत्रालोकोक्त उपायचुतुष्टय - वही 1.14-1.15\n\nइसके अतिरिक्त प्रत्येक शास्त्र के प्रारम्भ विघ्न निरसनार्थ करणीय मंगलाचरण रूप स्तुतिवत यहाँ भी (तं0आ0 1.6 में) गणेश (प्राण) तथा बटुक (अपान) की स्तुति की गयी है।\n\nअभिनव अपने चतुर्थ अंतिम प्रयास के अन्तर्गत ‘तंत्रालोक’ को पूर्णतः स्तुति ग्रन्थ के रूप में केन्द्रित करते हैं। वे अपने उपक्रम वाक्य तथा प्रारम्भिक प्रस्तावना श्लोकों के अन्त में[57] और इसी प्रकार उपसंहार के श्लोकों में[58] किसी भी प्रकार का संदेहावकाश नहीं छोड़ते हैं। उन्हें जब भी अवसर प्राप्त होता है वे तंत्रालोक भक्ति तथा समर्पण भावों को व्यक्त करते हैं। उनके नेत्रों में तंत्रालोक तब समग्र स्वरूप सहित अर्थ प्राप्त करता है जब वे शक्तिपातोम्भिषित शैवी भावोपलब्धि हेतु उन्मुख होते हैं। तंत्रालोक इस अलौलिक भावोपलब्धि के मार्ग तथा प्रक्रिया दोनों का वर्णन अति स्पष्ट सहजता के करता है। ठीक उतनी सहजता के साथ, जितनी किसी मानव की दिनचर्या की शैली स्वयंमेव, सहजता से सम्पन्न होती रहती है। वे सहजावस्था के चरम शिखर पर आरूढ़ होकर, अज्ञानध्वान्त रहित अपने अनुभूतियों को वाक्प्रसून के माध्यम से बैखरी धरातल पर विकीर्णित करते हुए कहते हैं-‘‘जब कोई इस शैवी भाव से युक्त हो जाता है तब उसके हृदय के सन्देहों के मेघ स्वयंमेव छिन्न-भिन्न हो जाते हैं और हृदयाकाश में परमशिवरूप ज्ञान का सूर्य उदित अथवा प्रकाशमान हो जाता है। [59] तंत्रालोककार का यह अत्यंत भावपूर्ण कथन उन नवसाधकों के हृदय में विश्वास का संचार कर उन्हें पूर्णाहंभावोपलब्धि हेतु अग्रसर (उन्मुख) कर देता है जो सृष्टिमीमांसा से ऊपर उठकर तत्त्व-मीमांसा में रत हैं। मात्र इसी गहनभक्तिपूर्ण भावना द्वारा ही तंत्रालोक के प्रक्रियात्मक स्वरूप की विवेचना की जा सकती है। सम्भवतः इसी दृष्टिकोण को तंत्रालोक के उपक्रम तथा उपसंहार में महिमान्वित किया गया है।\n\nतंत्रालोक के सूक्ष्म अध्ययन से हमें इस रचना के पीछे आ0 अभिनवगुप्त के उद्देश्य का स्पष्टतः बोध होता है। आ0 अभिनव सर्वप्रधान उद्देश्य भैरवीय भावोपलब्धि अथवा भैरव तादात्मयता की सम्प्राप्ति है। आ0 अभिनव यह सगर्व उद्घोषणा करते हैं कि तंत्रालोक के 37 आह्निकों में वणर््िात विषय का निरन्तर अभ्यास करनेवाला साक्षात् भैरव स्वरूप हो जायेगा[60] आ0 अभिनव समस्त तंत्रालोक में इस उद्देश्य से रंच-मात्र भी स्खलित नहीं होते हैं आ0 अभिनव अणुस्वरूप जीव के चैतन्य के विकास का पथ निर्दिष्ट करते हुए उसके अणुत्व के विलय पूर्वक स्वात्मप्रत्यभिज्ञान द्वारा ब्रह्माण्डस्वरूपता की प्राप्ति के मध्य आनेवाले समस्त सोपानों का क्रमिक विश्लेषण करते हैं।\n\nआ0 अभिनव अपनी प्राथमिकताओं को बारम्बार कहते हुए थकते नहीं हैं। वे कहते हैं कि तंत्रालोक में उनकी वास्तविक प्रतिबद्धता अनुत्तरज्ञप्ति की प्रस्तुति के साथ है। [61] ज्ञानचतुष्क जो कि मुक्ति के कारण हैं उनकी रूपरेखा समस्त विश्वात्मबोध और पूर्णाहंभाव के उदय हेतु बनायी गयी है। [62] आ0 अभिनव ध्वन्यालोक की लोचनटीका में यह उद्धृत करते हैं कि तंत्रालोक का केन्द्रीय भाव उस अद्वय पारमेश्वर भाव की सिद्धि है। [63] आ0 अभिनव के अनुसार एक मात्र शक्तिपात ही मुमुक्ष का संचालक बल है। वे बन्धन से मुक्ति की समस्या के समाधान के प्रति सर्वाधिक सचेत हैं। यथा आ0 अभिनव यह स्पष्ट करते हुए आगे बढ़ते हैं कि तंत्रालोक मूलतः स्वात्मप्रत्यभिज्ञान रूप प्रातिभसंवित्ति ज्ञापक है। [64] इस प्रातिभ संवेदन के अभ्यास के समनन्तर सम्पूर्ण बोध होने के कारण व्यक्ति ‘प्रातिभ गुरू’ हो जाता है जिसके ‘कृपा-कटाक्ष’ मात्र से समस्त जगत भैरव तादात्मयता को प्राप्त हो सकता है। [65] आ0 अभिनव और तंत्रालोक के टीकाकार जयरथ दोनों इसे अपनी कृति की प्रशंसा करना नहीं मानते हैं वरन् कहते हैं कि उक्त कथन यथार्थ है। [66]\n\nतंत्रालोक की प्रस्तुति अंतिम अधिकृत ग्रन्थरूप अन्य उद्देश्य को सामने लाता है। आत्मसाक्षात्कार समस्त आध्यात्मिक सम्प्रदायों का चरम लक्ष्य है और इसका सर्वाधिक महत्त्वपूर्ण कारण आत्मविमर्श है। इस सर्वोच्च वैयक्तिक उपलब्धि में तंत्रालोक से भिन्न की अन्य ग्रन्थ की कारणता सक्षम नहीं है। आ0 अभिनव की स्वात्मसंवित्ति, हेयोपादेय निर्णय में अमोघ कारणरूप सर्तक, समस्त शैवशास्त्र पर पूर्ण अधिकार और त्रिक-परम्परा का गहन ज्ञान, यह सभी उसी अनुत्तर तत्त्व की दिशा में उन्मुख हैं[67] और सभी परस्पर संयुक्त होकर आ0 अभिनव के प्रतिपादन को गहन गाम्भीर्य और अत्यन्त विस्तार प्रदान करते हैं। कोई भी ज्ञान अनुभूति स्तर को प्राप्त करने तक तीन स्तर को प्राप्त होता है।\n\n\n\n\nजयरथ एक अप्रत्यक्ष संकेत देते हैं कि आ0 अभिनव का बौद्धिक तथा आध्यात्मिक वैभव, उनके शास्त्रमुखागम-निजानुभवसिद्ध स्वात्मसंवित्ति रूप पूर्ण ज्ञान से युक्त विश्वात्म व्यक्तित्व को प्रकट करता है। [69] कतिपय परिस्थितियों वश नहीं, वरन् यथार्थतः तंत्रालोक एक आदर्शपूर्ण तथा प्रमाणिक ग्रन्थ है जो कि त्रिक-परम्परा का प्रस्तोता है।\n\nआ0 अभिनव तंत्रालोक द्वारा तांत्रिक विधियों और ज्ञान की सरल प्रस्तुति को तृतीय उद्देश्य मानते हैं। [70] इस बिन्दु को ध्यान में रखते हुए उन्होने उन्हीं विषयों और अवधारणाओं को अपनी विवेचना का विषय बनाया। जिससे सब लोग लाभान्वित हो सकें। इन्होने विवादित विषयों को प्रस्तुत करते हुए उसकी सरल व्याख्या की। [71]\n\nतंत्रालोक के ध्यानपूर्वक अवलोकन से संकलन के पृष्ठभूमिरूप आ0 अभिनव का एक और उद्देश्य दृष्ट होता है जिसे अति सावधानी पूर्वक स्थापित किया गया है। ‘वह त्रिक तंत्र परम्परा का नियमन और सुरक्षा है।’ उनके तीन उदाहरणों में से तंत्रालोक के प्रारम्भ में प्रथम ‘सम्प्रदायोच्झितैः[72] तथा मघ्य में शेष दो ‘विडम्बिता’[73] तथा भ्रष्टेविधौः[74] उनके इस दृष्टिकोण को पूर्णतः स्पष्ट करते हैं। प्रारम्भ से आ0 अभिनव यह सूचित करते हैं कि कुछ लोग जो शास्त्रों में पण्डित थे परन्तु परम्परारहित होने के कारण त्रिकज्ञानोपलब्ध नही हो सके। द्वितीय उदाहरण का तात्पर्य यह है कि कुछ लोग ऐसे भी थे जिन्होने न तो शास्त्राध्ययन किया और न ही मार्गदर्शक गुरु की प्रतीक्षा अथवा खोज की। इस प्रकार सरलता से दिग्भ्रमित हो गए। तृतीय उद्धरण से यह संकेत मिलता है कि कुछ पारम्परिक ज्ञान केे विशिष्ट तथा आवश्यक अंग या तो लुप्त हो गए थे अथवा इन विकृत हो गए थे कि उनके मूलस्वरूप का अन्वेषण असम्भव हो गया था। प्रथम तथा द्वितीय अवस्था में आ0 अभिनव ने अपने पारम्परिक ज्ञान और मेधा का प्रयोग किया तृतीय अवस्था में उन्होने अन्य विकल्पों के रूप में ‘न्यास-विधि’ का प्रयोग किया जिसे ‘मालिनी’ कहा है। जयरथ तंत्रालोक के परीक्षण पूर्वक यह मत व्यक्त करते है कि आ0 अभिनव जहाँ भी किसी आगम परम्परा और मत को उद्धधृत करते है तब वे उसके प्रति विपरीत और भ्रम-पूर्ण अवधारणा को खण्डित करते है[75] और उसे उसके यथार्य स्वरूप में अपनी अद्वितीय मेधा द्वारा संस्थापित करते हैं। इस प्रकार उक्त स्रोत से संम्बन्धित ज्ञान को और समृद्ध करते है। इस विवेचना के अनन्तर हम इस निष्कर्ष पर पहुँचते हैं कि अभिनव के उद्देश्य में से एक अधोषित उद्देश्य उपलब्ध तथा पारम्परिक तांत्रिक साहित्य और साधना को पुनर्जीवित करते हुए भाविष्य के लिए सुरक्षित करना था। इस सन्दर्भ उनकी शैली और विधियो का परीक्षण करते हुए कुछ और तथ्य कहे जा सकते हैं।\n\nपूर्व वर्णित तथ्यो पर ध्यान देने से हम अभिनव के उद्वेश्य और प्रयोसो को दो वर्गो में बाॅट सकते हैं प्रथम 1. घोषित 2. द्वितीय अघोषित जिसे संक्षेपतः निम्नवत कहा जा सकता है। \n\nकारण \n\n1. घोषित - \n\n1. सारभाग के रूप् में (तंत्रालोक के संकलन के रूप में) \n\n2. प्रक्रिया ग्रन्थ के रूप में\n3. स्तुति के रूप में\n\nअधोषित - शास्त्र के रूप में\n\nउद्देश्य - 1. (क) स्वात्म प्रत्यभिज्ञान और दूसरो को भी इसी हेतु उन्मुख करना \n\nघोषित - (ख) मुक्ति की सिद्धि में कारणभूत ज्ञानचतुपक की प्रस्तुति \n\n2. पारम्परिक तंत्रज्ञान का सरल विवेचन \n\nअधोषित-\n\n1. इत्यहं बहुशः सद्भिः शिष्यसव्रह्मचारिभिः।\nअर्थितो रचये स्पष्टां पूर्णार्था प्रक्रियामिनाम्।। 1/15\n\n2. अदृष्टप्रकटीकुर्मो-गुरूनाथाशयावयम्।। वही 1/15\n\n3. सोझुग्रहीतमथ शाम्भवशक्तिभाजं।\nस्वं भा्रतरंभखिलशास्त्रविमर्शपूर्णम्।।\nयावन्मनः प्रणिदघाति मनोरथाख्यं।\nतावज्जनः कतिपयस्तभु पाससाद।। तं0 आ0 17/64\n\n4. श्रीशौरितनमः किलकर्णनाभा यो यौवने विदिवशाम्भवतत्वसारः।\nदेहं व्यजन्प्रथयति स्म जनस्य सत्यं योगच्मुतं प्रति महामुनि कृष्णवाक्यम्। \nतद्बालमित्रमथ मन्त्रिसुतः प्रसिद्धः श्रीमन्द्र इत्यखिलसारगुणाभिरामः।। \nलक्ष्मीसरस्वती समं यमतंचकार सपत्नकं तिरयते सुभग प्रभावः।\nअन्ये पितृव्यतनमाः शिवशक्तिशुभ्राः क्षेमोत्पलाभिक्व चक्रकपटागुप्ताः।। \nये सम्पदं तृणम मसंत शंभुसेवासम्पूरितं स्वहरयं छदि भावयन्तः।। \nषडर्थशास्त्रेषु समस्तभेव येनाघिलग्मे विधिमण्लादि। \nस रामगुप्तो गुरुशभ्भुशास्त्रसेवा विधि व्यग्रसमग्रमार्ग। \nअन्योऽपि कंश्चनजनः शिव शक्तिपात सम्त्रेरणा परवशस्वकंशाक्तिसार्थः।।\nअभ्यर्थनापिमुखभावमशिक्षितेन तेनाऽप्यनुग्रहपदं कृत एवं वर्गः।। तं0 आ0 37/65-69\n\n5. प0 श्री वि0 (उपसंहार श्लोक) पृ0 279-80\n\n6. सच्छिष्यकर्णमन्द्राभ्यामर्थितोहं पुनः पुनः\nवाक्यार्थ कथये श्रीमन्यलिन्यां यत्कवचित्कतचित्।। मा0 वि0 का0 1/11\n\n7. तस्य स्नुषाकर्णवधूर्विधूतसंसारवृत्तिः सुनमेकमेव। \nमासूत मोगेश्वरिदत्तसंज्ञं नामानुरुपस्फुरदर्थ तत्वम्।। तं0 आ0 37/76 \n\n8. अभ्वाभिधाना वही 37/79\n\n9. यामग्रेवयसि भर्तृवियोगादीनामन्वग्रहीत, त्रिनयनः स्वयमेव भक्त्या। \nभाविप्रभावरभसेषु जनेबनर्थः सत्यं समाकृषनि सोऽर्थपरम्पराणाम्।। वही 27/77 \nभक्त्युल्लसत्पुलकतां स्फुटमग्भूषां श्रीशंभुनाथनतिमेव ललाटिकां च। \nशैवश्रुतिं श्रवण भूषणवाप्यवाप्य सौभाग्यमुद्वहति स्म यान्तः।। 37/78 \n\n10. अम्बाभिधाना किल सा गुरूं तंखं भ्रातरं शभुदृशाभ्यपश्मत्।\nभाविप्रमावोज्जलमव्यबुद्धिः सतोऽवजानाति न बंधबुद्ध्या।। \n\n11. भाता तदीऽभिनवश्चनाम्ना न केवलं सच्चरितैरपि स्वैः।\nपीतेन विज्ञानरसेन यस्य तत्रैव वृष्णा ववृधे निकामम्।। \nसाडेन्यश्च शांभवमरीचिचयप्रणश्यत्संकोचहार्द नालिनी घटितोज्जवल श्रीः।\nतं लुम्पकः परिचचार समुद्रयमेषु साधुः समावहति हन्ति करावलम्बम्।। तं0 आ0 37/80-81 \n\n12. तत्र हास्याभासो यथास्मत्पित्तण्यस्य वामनगुप्तस्य। अ0 आ0 पृ0 277/अ0 मु0 \n\n13. तस्याभवत् किल पितृष्यवघुविधात्रा। तं0 आ0 37/73\n\n14. विक्षिप्तआवमथपरिहार मथो चिकीर्षन भंद्रस्वके पुरवो स्थितिमसाववे्र। \nआबालगोपमपि अत्र महेश्वस्य दास्यं जनश्चरति पीठनिवासकल्पे।। तं0 आ0 37/72 \n\n15. तस्याभवत् किल पितृव्यवधूर्विधात्रा वा निर्ममे गलितसंसृतिचित्रचिन्ता।\nशीतंाशुभौलिचरणब्जपरागमात्रभूषा विधिर्विहित वत्सलिकोचिताख्या। तं0 आ0 37/37 \n\n16. इत्थं गृहेवत्सलिकावितीर्णे स्थितः समाधान मविंबहूनि। ... सतन्निबन्ध विदधे महार्थम्...। 707/82-8\n\n17. मूर्ताक्षमेण करुणेंव गृहीत देहा धारेवविग्रहवती शुभशीलताया। \nवैराग्यसार परिपाक दशेव पूर्णा तत्वार्थरत्नरूरस्थित रोहणीर्वी।\n\n18. भर्तापि तस्याः शशिशुभ्रमौलैर्भक्त्या परं पावितचित्त वृत्तिः।\nस शौरिरत्तैश्वरमंत्रिभावस्तत्याज यो भूपतिमंत्रिभावम्।। तं0 आ0 37/75\n\n22. यदुक्तमस्मद्गुरूभिः अशेषागमोपनिषदालोके तंत्रालोके तं0 सा0 पृ0 268\n\n23. तस्मात् वैदिकात् प्रभृति पारमेश्वरसिद्धान्त कुलोच्छुष्मादि शास्त्रोऽपि यो नियमो विधिः वा निषेधो वातथैव च उक्त्ंा श्रीपूर्वादौ वितत्य तंत्रालोकात् अन्वेष्यम्। तं0 सा0 पृ0 32 \n\n19. अभिनव भारती (भारत के नाट्य सूत्र की टीका), ईश्वप्रत्यमिज्ञा- विमर्शिनी (ईश्वप्रत्यमिज्ञा-विमर्शिनी) (ईश्वर प्रत्यभिज्ञाकारिका की टीका), ईश्वर प्रत्यभिज्ञा विवृति विमर्शिनी (ईश्वर प्रत्यभिज्ञाकारिकावृत्ति की टीका) लोचन (ध्वन्यालोक की टीका)\n\n20. तदुक्तं श्रीत्रिकाशास्त्रे ऋ0 वि0 पृ0 19, तं0 आ0 3/9 4-95। \nतदुक्तं श्रीत्रिकसारशास्त्रे वही पृ0 138-139, तं0 आ0 5/285-287\n\n21. परमैरवस्फःरमपिरस्मद् गुरूभिरपितंत्रालोके - स्व0 तं0 अ0 ख0 1/पृ0 39-40\n\n24. वितत्य चैतत, निर्णीतं तंत्रालोके। अथवा एतच्च विस्तस्तस्तत्प्रधानेषु तंत्रालोक सारादिषु मया निर्णीतम् तं0 सा0 पृ0 97 इ0 प्र0 बृ0 वि0 -।। पृ0 242\n\n25. अत्र च परस्परं भेदकलनया अवान्त भेदज्ञान कुतूहली तंत्रालोक मेव अवधारमेत्। ज0 म0 वि0,\n\n26. ये अप्यविभक्तं स्फोटंवाक्यं तदर्थ रूपमाहुस्तैरप्य विद्यापदपतितैः सर्वेयमनुसरणीया प्रक्रिया। तदुत्तीर्णत्वे तु सर्वं पारमेश्वरादयं ब्रलेत्यस्मच्छास्त्रानुसारेण विदितं तंत्रालोक ग्रन्थ विचारयेत व्यास्ताम्।\n\n27. मया च वार्तिके सतत् व्याख्यातम् (ई0 प्र0 वि0 वि0।।। पृ0 259 \n\n28. अन्वर्थ चात्र दर्शितं श्लोकवार्तिके तंत्रालोके, वही-। पृ0 33\n\n29. यशोक्तं मयैव श्रीषऽर्थश्लोकवार्तिके तंत्रालोके, वही -। पृ0 33\n\n30. उक्तानुक्तदुरूक्तचिन्ताकारितु वार्तिकम्। आप्टे सं0 अं0 कोश, पृ0 503 \n\n31. अस्माभिस्तु आगमग्रन्थनिष्ठे वार्तिक भाष्यवृत्ति ग्रन्थे श्रीतंत्रालोकादौ प्रप४चो न्यक्षेण दर्शितम वही।।। पृ0 304\n\n32. तदुक्तं निशष्नायाख्यागमत्यख्याने लंगलो के प्र0 क0 स्0, बडोदा, 1950, पृ0 44\n\n33. तदुक्तं तत्रालोके- त्रिपुरारहस्यदीपिका, ज्ञानखण्ड, पृ0 193\n\n34. इदमभिनवगुप्त प्रोम्भितं शास्त्रसारं। शिव निशमय तावत् सर्वतः श्रोत्रतंत्रः।। तं0 आ0 37/85\n\n35. ग्रन्थकृता निखिलषऽर्हाशास्त्रसारसंग्रहभूतग्रन्थकरणेऽप्यधिकारः कटाक्षीकृतः। तं0 आ0 वि0।। पृ0 14/15\n\n36. अस्यंग्रन्थस्यापि निखिलशास्त्रान्तरसासंग्रहभि प्रायत्वं प्रकाशितम् वहीना, पृ0 29-30\n\n37. अध्युष्ट संततिस्रोतः सारभूतरसाहृतिम्।\nविधायतंत्रालोकोऽयं स्यन्दते सकलान् रसान्।। तं0 आ0 36/15\n\n38. एतच्चोत्रानतमैव गृहीत्वा संग्रहकारा; प्रवृत्ता; ... तं0 आ0 वि0 4 पृ0 1369\n\n39. सन्तिपद्धतयश्चित्रा स्रोतो भेदषु भूयसा। \nअनुत्तरषऽर्धार्थ क्रमे त्वेकापिनेक्ष्यते।। तं0 आ0 1/14\n\n40. अर्थातो रचते स्पष्टां पूर्णार्था प्रक्रियाभिमाम्। वही 1.15\n\n41. ननुसामान्येन त्रिक दर्शन प्रक्रियाकरण प्रतिज्ञाय ... तं0 आ0 वि-।। पृ. 35\n\n42. न तदस्तीह यन्न श्रीमालिनी विजयोत्तरे - तं0 आ0 1/16\n\n43. एवं च तंत्र प्रक्रियोपासन्नगुर्वभिरवीकरणानन्तरं विश्रान्तिस्थानतया \nकुल प्रक्रियागुरूमपि उत्कर्षयति - तं0 आ0 वि0 -।। पृ0 31\n\n44. अतोडन्त्रान्तर्गत सर्व सम्प्रदायोज्भितैर्बुधैः।\nअदृष्टं प्रफटी कर्मो गुरू नाथाज्ञया वमम।।\nअत इति उक्तयुक्तार यैव शास्त्रस्य प्राधान्यात् ‘प्रकटीकुर्म’ इति प्रक्रियाकरणेन- तं0 आ0 वि0।।\n\n45. प्रकरणे सा प्रक्रिया ‘क्रम भित्यपेक्ष्य’ - प्रार्थसारधि मिश्र- वाधस्पत्यम् टप् वाराणसी, पृ0 4438 \n\n46. नियतविधि इति शब्दारत्नावली शब्दकल्पद्रुभ -।।। वाराणसी 1967, पृ0 245\n\n47. पन्थास्य निष्कृष्टार्थ बोधके ग्रन्थ भेदेः इति हेमचन्द्रः वाचस्पत्यम् 15 पृ0 4225 \n\n48. ‘‘ग्रन्थार्थ बोधकग्रन्थः’’ इति हेमचन्द्रः। शब्दक ल्पद्रुभ- ख- 3, पृ0 40\n\n49. अनुत्तर प्रक्रिया वैतत्येन प्रदार्शितम्।। त0 आ0 9/313\n\n50. तत्राध्वैव निरुप्योऽयं यतस्तत्प्रक्रिया क्रयम्।\nअनुसंदधेव द्राग योगी भैखतां ब्रजेत्।। तं0 आ0 8.5\n\n51. न हि प्रक्रिया परं ज्ञानं इति स्वच्छन्दशासने। वही 8.11\nजयरथ द्वारा संयुक्त किया गया अंश- न प्रक्रिया परं ज्ञानं नास्तियोगोऽस्वलक्षकः।। तं0 आ0 वि0-4, पृ0 1358\n\n52. इह (त्रिशिरोभैखे) च अनन्तस्य श्रीसिद्धतन्त्रोक्तं भुवनमानं न ग्राह्यमेव- ‘‘क्रियादिभेदभेद देन तन्त्रभेदो यतः स्मृतः। \nतस्माद यत्र यदेवोक्तं तत्कार्य नान्यतन्त्रतः।। इत्याधुक्त्या तत्प्रक्रियाया भिन्नत्वात्। वही, पृ0 1360\n\n53 मोक्षायैव न भोगाय भोगाया प्यभ्युपायतः।\nइत्युक्वान् स्वपद्धत्यामीशानशिवदेशिकः।।\nश्री देव्यायामलीयोक्तितत्व सम्यक्प्रवेदकः। तं0 आ0 22.30-32 \nजयरथ यहाॅ आणवोपाय की व्याख्या करते हुए पद्वति और प्रक्रिया के मध्य भेद के अंतिम अवकाश को भी समाप्त कर देते हैं - अभ्युपायत इति भोगोपायभूतशास्त्र प्रक्रिया द्यनुसारेण इत्यर्थः। वही पृ0 2980 \n\n54 इति ज्ञानचतुपकं यत्सिद्धिमुक्ति महोदयम्।\nतन्मया तन्त्र्यते तन्त्रालोकमाम्न्यत्र शासने।। त0 आ0 1/245\n\n55. ‘अर्थितो स्चये’ (1.15) इति प्रतिज्ञायाः प्रक्रियायाश्च ‘‘तन्मया तन्त्र्यते- तंत्रालोकमाम्न्यत्र शासने \n(1.245) इत्यादि वक्ष्यमाणोपजीवनेन तंत्रालोक इत्यभि-धानम्। \n\n56. वक्ष्यमाणषऽर्धशास्त्रार्थ गर्भीकरेण शास्त्रकारः परामृशति तं0 आ0 वि0 - 2, पृ0 3\n\n57. अभिनवगुप्त हृदभ्बुजभेतत् विचिनुत महेशपूजनहेतोः।। तं0 आ0 1/21\n\n58. तव किलनुतिरेषा सा हि त्वद्रूपचर्चे- त्यभिनवपरितुष्टो लोकमात्मीकुरूष्व। वही 37/85\n\n59. गुरोर्वाक्याद्युक्तिप्रचयरचनोन्मार्जनवशात् समाश्वासाच्छास्त्रं प्रति समुदिताद्वापि कथितात्। \nविलीने शंकाभ्रे हृदयगगनोöासिमहसः प्रभोः सूर्यस्येव स्पृशत चरणध्वान्तजथिनः।। तं0 आ0 2/49\n\n60. इति सप्तधिकाॅेमेना त्रिंशतंयः सदा बुधैः\nआह्निकाना समभ्यसेत्स साक्षात् भैरवो भवेत्।। \nसपृत्रिंशल्सु सम्पूर्ण बोधो यöैरवो भवेत्। \nकिं चित्रमणयोऽयस्य दृशा भैरवतामियुः।। तं0 आ0 -1/284-86\n\n61. तंत्रालोकेऽभिनव विरचितेऽमुत्र...\nयत्तत्रादयं पदमविरतानुत्तरज्ञाप्तिरूपं तन्निर्णेतुम्...।। वही 2/1\n\n62. इति ज्ञानचतुष्कं यत्यिद्धिमुक्तिमहोदयं। \nतन्मया तन्न्न्यते तन्त्रालोकनाग्न्यत्र शासने।। वही 1/245 \n\n63. तदुत्तीर्णत्वे तु सर्व परमेश्वराद्वयं इत्यस्मच्छास्त्रानुसारेण विदितं- तन्त्रालोकग्रन्थं विचारयेत्यास्ताम् (व0 लो0 पृ0 19)\n\n64. इहयद्यपि परमेश्वरशक्तिपातमन्तरेण तच्छास्त्रश्रवणादावन्यत् प्रवृत्ति निमितं नाम्युयेयते... इति साक्षात्कारेणैव अज्ञाना पगमान्मोक्षावाप्तिः... तथापि तदेक-नियंत ज्ञानाज्ञानयोः स्वरूपं न ज्ञानम् इति... तत्परीक्षणस्य...प्रधान्यमपि कटाक्षयितुभुपक्रमः एवं बंधमोक्षपरीक्षामुदृंकयति ग्रन्थकारः। तं0 आ0 वि0-2/पृ0 52-54 \n\n65. ततः प्रातिभसंवित्यै शास्त्रमस्यत्कृतं स्विदम्। \nयोऽभ्यसेत्य गुरूर्नैव वस्त्वर्था हि विऽम्बका।। तं0 आ0 13/160 \n\n66. ततस्वरतमभावेन प्रातिभोदयाद्हेतोर्यः पुनरिदं श्री तंत्रालोकसंज्ञम् अस्मत्कृतं शास्त्रं प्रातिभत्वं संवेदयितुं अभ्यसेत्स समनन्तरमेव सम्पूर्णबोधत्वात् प्रातिभो गुरूर्भवेत् यद्दृकृपात्रमात्रात्सर्वोप्ययं लोकस्ताद्रूप्यभियात तं0 आ0 वि- 5 पृ0 232\n\n67. ननु महतीयं विडम्बना यत्स्वयमेव स्वकृतिं प्रत्येवं प्रशंसा नाम इत्याशंक्योक्तं नैव वस्त्वर्धा हि बिडम्बका इति। वही, पृ0 2302\n\n68. यतः शास्त्रक्रमात्तज्ज्ञ गुरूप्रज्ञानुशीलनात्। \nआत्मप्रत्ययितं ज्ञानं पूर्णत्वाöैरवायते।। तं0 आ0 4/77\n\n69. ... इति कालक्त्वमुदितं शास्त्रमुखागम निजानुभवसिद्ध... तं0 आ0 वि0 2 (103, पृ0 1231\n\n70 संकलय्योच्यते सर्वमधुना सुखसंविदे। तं0 आ0 11.51\n\n71. नहि सर्वसर्विकया एतदापादपितुं पार्यते इति किमशक्त्यार्थाभिनिवेशेन।... तं0 आ0 वि0 भा0 6, पृ0 2783\n\n72. अनोऽन्त्रान्तर्गतं सर्वं सम्प्रदायोच्झितैः बुधैः। तं0 आ0 1-19 \n\n73. येन प्राहुराख्यान्साद्वश्येन विऽम्बिताः। \nगुरूपासां विनैवात्त पुरस्तक भीष्टदृष्टयः।। वही पृ0 55\n\n74. तेन भ्रष्टे विधै वीर्य स्वरूपे वानया परम्।। \nमन्त्रान्यस्ताः पुनन्र्यासात्पूर्यन्ते तत्फलप्रदाः।। वही 15-134-35 \nजयरथ इसमें यह अंश जोड़ते है- तेन शक्त्यात्मत्वेन हेतुना निजनिजतन्त्रप्रसिद्धविद्याभ्रंशेऽपि तन्त्रान्तरीय मन्त्रा न्यस्ताः... मालिन्या... पुनन्र्यासात्... स्वम्नायाम्नातूफलोन्मुखाः सम्पाद्यन्ते इत्यर्थः। तं0 आ0 वि0 भा0 6, पृ0 251\n\n75. इह-स्वकण्ठेनैप पाठेडयमाशयो... यदत्र बहुनि शास्त्रन्तरेष्वसमम्जसानि पाठान्तराणि सम्भवान्ति-इति श्रोतृणां मा भूत्संमोहः। तं0 आ0 वि0 भा0 4, पृ0 1356\n\n\n", "id": "169203", "title": "तन्त्रालोक"}
{"url": "https://hi.wikipedia.org/wiki?curid=169204", "text": "वी जी ए कैमरा\n\nवीजीए कैमरा का प्रयोग प्रायः मोबाइल फोन में किया जाता है। एक चित्र कई बिंदुओं से मिलकर बनता है जिनको पिक्सल कहा जाता है। पिक्सल की सहायता से किसी तस्वीर के आकार की जानकारी देते हैं। किसी कैमरे में पिक्सल की संख्या जितनी अधिक होगी, उतनी ही बड़ा और ब्यौरेवार चित्र मिलेगा। वीजीए (वीडियो ग्राफिक्स अरे) कैमरा, मेगापिक्सल कैमरे से आकार के मामले में अलग होता है। मेगा का अर्थ है, मिलियन, अतः मेगापिक्सल का अर्थ हुआ मिलियन पिक्सल। वीजीए कैमरे में रिजोल्यूशन ६४० बटे ४८० होता है। यह रिजोल्यूशन सामान्यत: वेबसाइट के लिए इस्तेमाल किया जाता है। इस प्रकार से आकार निश्चित होता है, किंतु बाइट्स का आकार भी निश्चित ही रहता है। \n", "id": "169204", "title": "वी जी ए कैमरा"}
{"url": "https://hi.wikipedia.org/wiki?curid=169324", "text": "श्रेणीक्रम और समानांतरक्रम परिपथ\n\nबहुत से विद्युत या इलेक्ट्रॉनिक घटकों या अवयवों को जोड़कर विद्युत परिपथ बनते हैं। परिपथों में घटक दो प्रकार से जोड़े जा सकते हैं:\nश्रेणीक्रम और समानांतरक्रम में। जिस परिपथ में सभी घटक श्रेणीक्रम में जुड़े हों, उसे श्रेणी परिपथ और जिस परिपथ में सभी घटक समानांतर क्रम में जुड़े हों उसे समानांतर परिपथ कहा जा सकता है। श्रेणी परिपथ में हरेक घटक से समान धारा प्रवाहित होती है, जबकि समानांतर परिपथ में हरेक घटक पर समान वोल्टता उपलब्ध होती है। श्रेणी परिपथों में प्रत्येक घटक का कार्यरत रहना आवश्यक है, अन्यथा परिपथ टूट जायेगा। श्रेणीक्रम परिपथों में कोई भी घटक खराब होने पर भी शेष घटक कार्य करते रहेंगे, किन्तु किसी भी घटक को शॉर्ट सर्किट होने पर पूरा परिपथ शॉर्ट-सर्किट हो सकता है। \n\nयदि किसी परिपथ में किसी स्थान पर १० ओम के प्रतिरोध की आवश्यकता है किन्तु वह उपलब्ध नहीं है किन्तु ५-५ ओम के दो प्रतिरोध सुलभ हैं तो इनको श्रेणीक्रम में जोड़कर लगाया जा सकता है। इसी प्रकार यदि २०-२० ओम के दो प्रतिरोध उपलब्ध होने पर उन्हें समान्तरक्रम में जोड़ देने से १० ओम का तुल्य प्रतिरोध प्राप्त हो जाता है। डेढ़-दो वोल्ट सहन कर सकने वाले सैकड़ों बल्बों को श्रेणीक्रम में जोड़कर २३० वोल्ट से घरेलू बिजली से उनको जगमगाया जाता है। कहीं पर २४ वोल्ट की जरूरत हो तो १२ वोल्ट वाली दो बैटरियों को श्रेणीक्रम में जोड़कर २४ वोल्ट प्राप्त किया जा सकता है। परिपथों में भिन्न प्रकार के अवयव भी श्रेणीक्रम या समान्तरक्रम में जुड़े हो सकते हैं उदाहरण के लिये डायोड की रक्षा के लिये उसके श्रेणीक्रम में उपयुक्त मान का फ्यूज लगा दिया जाता है; या पंखे को चालू/बंद करने के लिये उसके श्रेणीक्रम में एक स्विच डाला जाता है। इसी तरह किसी विद्युत-अपघट्टीय संधारित्र में उल्टी दिशा में वोल्टता न लग जाये इसके लिये उसके समान्तरक्रम में एक डायोड (उचित पोलैरिटी में) डाल दिया जाता है। किसी स्थान पर २ अम्पीयर धारा वहन कर सकने वाला डायोड लगाना हो तो १ एम्पीयर धारा वहन कर सकने वाले दो डायोड समान्तरक्रम में लगा देने से भी काम चल सकता है।\n\nजब विद्युत के दो या अधिक घटक इस प्रकार जोड़े जाते हैं कि सबमें एक ही धारा प्रवाहित हो तो इसे श्रेणीक्रम कहते हैं। अर्थात, श्रेणीक्रम में जुड़े सभी अवयवों में प्रत्येक क्षण एक समान धारा प्रवाहित होती है। किन्तु उन अलग-अलग घटकों के सिरों के बीच का विभवान्तर उन घटकों के विद्युतीय गुणों (प्रतिरोध, प्रेरकत्व, धारिता, या V-I गुणधर्म) पर निर्भर होती है। उदाहरण के लिये यदि १० ओम, २० ओम और ५० ओम के तीन प्रतिरोधों को श्रेणीक्रम में जोड़ा गया हो और १० ओम वाले प्रतिरोध में २ एम्पियर धारा बह रही हो तो २० ओम एवं ५० ओम वाले प्रतिरोधों में भी २ एम्पीयर धारा प्रवाहित हो रही होगी। किन्तु इन तीनों प्रतिरोधकों के विभवान्तर अलग-अलग (क्रमश: २० वोल्ट, ४० वोल्ट तथा १०० वोल्ट) होंगे।\n\nसमान्तर क्रम में जुड़े दो या अधिक 'दो सिरों वाले' विद्युत अवयवों में सभी के सिरों के बीच विभवान्तर समान होता है किन्तु इनमें से होकर बहने वाली धारा अलग-अलग हो सकती है जो उन अवयवों के प्रतिरोध, प्रेरकत्व, धारिता एवं अन्य बातों पर निर्भर करती है। घरों में लगे हुए बिजली के बल्ब, पंखे, ट्यूबलाइट आदि सभी समान्तरक्रम में जुड़े होते हैं।\n\n\n", "id": "169324", "title": "श्रेणीक्रम और समानांतरक्रम परिपथ"}
{"url": "https://hi.wikipedia.org/wiki?curid=169329", "text": "आकाशीय हेडेंड\n\nआकाशीय हेडेंड (Headend in the Sky या HITS) ऐसा प्लेटफार्म है जिसके तहत ऑपरेटर विभिन्न प्रसारकों के उपग्रहों से सीधे अपलिंक कर सके और उनके टीवी चैनल डिजिटल रूप में ग्राहकों तक पहुंच जाय़। भारत सरकार ने 12 नवम्बर को इस निति को मंजूरी दी। इससे केबल ऑपरेटरों को डिजिटल प्लेटफार्म मिल सकेगा। साथ ही इनमें प्रतिस्पर्धा बढ़ने से प्रसारण की दर भी कम हो सकते हैं।\n\nहिट्स प्रौद्योगिकी अपनाने से केबल ऑपरेटरों की पूंजीगत लागत व उनकी परिचालन लागत में भारी कमी आएगी। डिजिटल प्रसारण होने से ग्राहकों को भी बेहतर प्रसारण का लाभ मिल सकेगा।\n\nहिट्स सेवा प्रदाताओं की पहुंच पूरे देशभर में होगी। इसलिए सेट टॉप बॉक्स (एसटीबी) की मांग बढ़ेगी। इससे सेट टॉप बॉक्स की कीमतों में कमी आएगी। हिट्स के ग्राहक को देशभर में कहीं भी स्थानांतरित होने पर सेट टॉप बॉक्स नहीं बदलना पड़ेगा। इसके लिए उसे नई जगह पर आसानी से हिट्स से जुड़ा ऑपरेटर मिल जाएगा। \nडिजिटल प्रसारण होने से ऑपरेटर ग्राहकों को अधिक चैनल दिखा सकेंगे\n\n", "id": "169329", "title": "आकाशीय हेडेंड"}
{"url": "https://hi.wikipedia.org/wiki?curid=169331", "text": "समाक्षीय केबल\n\nसमाक्षीय केबल एक आंतरिक के साथ आमतौर पर एक लचीला सामग्री का ट्यूबलर इन्सुलेट परत से घिरे कंडक्टर के साथ एक विद्युत केबल है एक उच्च लगातार ढांकता हुआ है, जो सभी एक प्रवाहकीय परत (आमतौर पर ठीक बुना तार की ढाल के लिए बुलाया से घिरे रहे हैं लचीलापन, या एक पतली धातु की पन्नी) और अंत में बाहर पर एक पतली परत को इन्सुलेट के साथ किया गया। शब्द समाक्षीय भीतर कंडक्टर से आता है और बाहर की वही ज्यामितीय धुरी साझा ढाल. समाक्षीय केबल अंग्रेजी इंजीनियर और गणितज्ञ ओलिवर Heaviside, जो पहली बार 1880 में डिजाइन का पेटेंट कराया द्वारा आविष्कार किया।", "id": "169331", "title": "समाक्षीय केबल"}
{"url": "https://hi.wikipedia.org/wiki?curid=169795", "text": "वीडियो ग्राफिक्स ऐरे\n\nवीडियो ग्राफिक्स अरे (अंग्रेजी: Video Graphics Array या वीजीए \"हिन्दी अनुवादः दृश्य आलेखी सरणी\") विशेष रूप से उन प्रदर्श (डिस्प्ले) हार्डवेयरों की व्याख्या करता है जिन्हें, पहले पहल आईबीएम ने 1987 में पीएस/2 कंप्यूटरों में प्रयोग किया था, लेकिन इसको व्यापक रूप से अपनाये जाने के कारण इसका अर्थ वर्तमान में एक अनुरूप (एनालॉग) कम्प्यूटर प्रदर्शन मानक, 15 पिन डी-सबमिनिएचर वीजीए कनेक्टर या 640×480 विभेदन (रिजोल्यूशन) हो गया है। हालांकि अब यह रिजोल्यूशन निजी कंप्यूटरों में प्रयोग नहीं किया जाता पर, मोबाइल उपकरणों मे यह लोकप्रिय होता जा रहा है।\n\nवीडियो ग्राफिक्स ऐरे आईबीएम द्वारा पेश किया गया अंतिम ग्राफिकल मानक है जिसको अधिकतर पीसी क्लोन निर्माता प्रयोग करते हैं और आज (2009 में) यह सबसे कम रिजोल्यूशन का प्रदर्शन मानक है जिसका समर्थन सभी पीसी ग्राफिक्स हार्डवेयर करते हैं। उदाहरण के लिए, माइक्रोसॉफ्ट-विन्डोज़ का स्पलैश स्क्रीन तब प्रकट होता है, जब मशीन वीजीए विधा मे चल रही होती है, यही कारण है कि इस स्क्रीन का रिजोल्यूशन और रंगों की गहराई हमेशा कम होती है। \n\nवीजीए का स्थान आधिकारिक रूप से आईबीएम के एक्सजीए (XGA) मानक ने लिया था, लेकिन वास्तविकता में इसका स्थान, क्लोन निर्माताओं द्वारा विकसित उन विभिन्न परिष्कृत वीजीए ने लिया था, जिन्हें सामूहिक के रूप से \"सुपर वीजीए\" नाम से जाना जाता है।\n", "id": "169795", "title": "वीडियो ग्राफिक्स ऐरे"}
{"url": "https://hi.wikipedia.org/wiki?curid=170038", "text": "पादुका सहस्रम\n\nपादुका सहस्रम् वेदान्त देशिक की संस्कृत चित्रकाव्य है। इसमें १००८ श्लोकों में श्रीराम की पदुका (खड़ाऊँ) की वन्दना-आराधना की गयी है। यह पुस्तक उन कुछ पुस्तकों में से एक है जिसे श्रीवैष्णव सम्प्रदाय के लोग प्रतिदिन पाठ करते हैं। ऐसा कहा जाता है वेदान्त देशिकर ने कि इस पुस्तक की रचना मात्र एक रात में कर दी थी। यह रचना श्रीरंगम स्थित भगवान रंगनाथ के प्रति देशिकर की अगाध भक्तिभावना की भी परिचायक है।\n\nइसमें एक श्लोक ऐसा है जो संगणक विज्ञान में प्रसिद्ध घोड़े की चाल () नामक समस्या का समाधान है।\n\n\n", "id": "170038", "title": "पादुका सहस्रम"}
{"url": "https://hi.wikipedia.org/wiki?curid=170129", "text": "भारत में विभिन्न धर्मों की सूची\n\nयह सूची भारत के विभिन्न धर्मों के अनुसार है।\n\n", "id": "170129", "title": "भारत में विभिन्न धर्मों की सूची"}
