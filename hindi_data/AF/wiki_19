{"url": "https://hi.wikipedia.org/wiki?curid=166686", "text": "ऐनी हैथवे\n\nएन जैक्विलिन हैथवे (जन्म 12 नवम्बर 1982) एक अमेरिकी अभिनेत्री हैं। उन्होंने 1999 में अपने अभिनय की शुरूआत टेलीविज़न श्रृंखला \"गेट रियल\" से की, लेकिन उनकी पहली प्रमुख भूमिका डिज़नी की पारिवारिक कॉमेडी \"द प्रिंसेस डायरीज़\" में (बतौर जूली एंड्रयूज़ की नायिका) थी, जिसने उनके कैरियर को जमाया.\n\nउन्होंने अगले तीन सालों तक पारिवारिक फ़िल्मों में काम करना जारी रखा, जहां 2004 में \"एला एनचैन्टेड\" और \"\" में प्रमुख भूमिकाएं निभाईं. \"हैवॉक\" और \"ब्रोकबैक माउंटेन\" फ़िल्मों में अभिनय करने के बाद हैथवे अपने शुरूआती अभिनय कैरियर से बनी \"G-श्रेणी\" की छवि से दूर हट गईं। बाद में उन्होंने \"द डेविल विअर्स प्राडा\" में मेरिल स्ट्रीप के साथ; \"बिकमिंग जेन\" में जेन ऑस्टिन की भूमिका में और \"गेट स्मार्ट\" में स्टीव कैरेल के साथ बतौर नायिका अभिनय किया। 2008 में फ़िल्म \"रेशल गेटिंग मैरिड\" में उन्होंने बड़े पैमाने पर आलोचकों की प्रशंसाएं अर्जित की और कई पुरस्कार जीते, जिनमें सर्वश्रेष्ठ अभिनेत्री के लिए अकादमी पुरस्कार का नामांकन भी शामिल है।\n\nउनकी अभिनय शैली की तुलना जूडी गारलैंड और ऑड्रे हेपबर्न से की गई है और वह हेपबर्न को अपनी पसंदीदा अभिनेत्री तथा मेरिल स्ट्रीप को अपना आराध्य बताती हैं।\"पीपल\" मैगज़ीन ने उन्हें 2001 के सफल सितारों में से एक कहा और 2006 में उनका नाम दुनिया के 50 सर्वाधिक सुंदर व्यक्तियों की सूची में दर्ज हुआ।\n\nएन हैथवे का जन्म न्यूयॉर्क के ब्रुकलिन शहर में, वकील जेराल्ड हैथवे और अभिनेत्री केट \nमॅककॉले के घर हुआ, जिसने अपनी बेटी को ख़ुद के नक्शे क़दम पर चलने के लिए प्रेरित किया। जब वह छह साल की थीं, तब उनका परिवार मिलबर्न, न्यू जर्सी में रहने चला गया। उनके दो भाई हैं, बड़ा माइकल और छोटा थॉमस. दूरवर्ती जर्मन और मूल अमेरिकी पूर्वजों सहित हैथवे के वंशज प्रमुखतः आयिरश और फ्रांसीसी हैं।\n\nहैथवे की परवरिश एक कैथोलिक के रूप में हुई, जिसे वे \"वास्तविक प्रभावशाली मूल्यों\" से युक्त मानती हैं और उन्होंने कहा है कि वे अपने बचपन में नन बनना चाहती थीं। लेकिन, जब उन्होंने अपने भाई के समलैंगिक होने की बात जानी, तो पंद्रह साल की उम्र में उन्होंने नन ना बनने का फ़ैसला किया। अपनी कैथोलिक परवरिश के बावजूद, उन्हें लगा कि वे ऐसे किसी धर्म का हिस्सा नहीं बन सकती है, जो उनके भाई के यौन अभिविन्यास को अस्वीकृत करे. उन्होंने कहा है कि वे एक ग़ैर सांप्रदायिक ईसाई हैं, क्योंकि उन्होंने अपने लिए कोई \"धर्म नहीं पाया\" है।\n\nबचपन में हैथवे, ब्रुकलिन हाइट्स मॉन्टेसोरी स्कूल में आने से पहले एक मॉन्टेसोरी कार्यक्रम में शामिल हुईं और बाद में वे न्यू जर्सी के मिलबर्न में व्योमिंग एलिमेंट्री स्कूल की पहली कक्षा में दाखिला लेने के योग्य बनीं, हालांकि तकनीकी रूप से वे अभी भी किंडरगार्डन के लायक़ ही थीं। हैथवे ने मिलबर्न हाई स्कूल से स्नातक किया, जहां उन्होंने स्कूल के कई नाटकों में हिस्सा लिया; \"वन्स अपॉन ए मैट्रेस\" में विनिफ़्रेड के किरदार में उनके हाई स्कूल प्रदर्शन के बाद, वे हाई स्कूल अभिनेत्री द्वारा सर्वश्रेष्ठ अभिनय के लिए पेपर मिल प्लेहॉउस के उभरते कलाकार पुरस्कार हेतु से नामांकित हुईं. इस अवधि में हैथवे ने, न्यू जर्सी के पेपर मिल प्लेहॉउस के (जो मिलबर्न में हैथवे मिडल स्कूल के रास्ते में है) \"जेन आयर\" और \"जीजी\" जैसे नाटकों में भाग लिया। उन्होंने न्यूयॉर्क विश्वविद्यालय के गैलाटिन स्कूल ऑफ इंडिविजुअलाइज़्ड स्टडी में आने से पहले, पौघकीप्सी, न्यूयार्क के वस्सार कॉलेज में बतौर प्रमुख विषय अंग्रेज़ी और \nगौण विषय महिला अध्ययन की पढ़ाई करते हुए कई सत्र बिताए. वे अपने कॉलेज दाख़िले को अपने सर्वोत्तम फ़ैसलों में गिनती हैं, क्योंकि सीखने की ललक रखने वाले लोगों के साथ उन्हें खुशी महसूस होती थी। हैथवे, बैरो ग्रुप थिएटर कंपनी के अभिनय कार्यक्रम की सदस्या थीं और इस कार्यक्रम में शामिल होने वाली पहली किशोरी थीं। वे एक प्रशिक्षित मंच अभिनेत्री हैं और उन्होंने बताया कि वे फ़िल्मी भूमिकाओं की जगह मंच पर अभिनय करना पसंद करती हैं।\n\nहैथवे ने उच्चतम स्वर वाले गायक के रूप में 1998 और 1999 में कारनेजी हॉल पर ऑल-ईस्टर्न यू.एस हाई स्कूल ऑनर्स कोरस के साथ प्रदर्शन किया और वेस्ट ऑरेंज, न्यू जर्सी के सेटॉन हॉल प्रेप के नाटकों में भी भाग लिया। 1999 में कारनेगी हॉल में प्रदर्शन के तीन दिन बाद ही, वे फ़ॉक्स टेलीविज़न की लघु श्रृंखला \"गेट रिअल\" में अभिनय के लिए चुनी गईं, तब वे सोलह वर्ष की थीं।\n\nहैथवे की पहली भूमिका जीन सबिन के किरदार में फ़िल्म \"द अदर साइड ऑफ हेवेन\" में क्रिस्टोफ़र गोरहम के साथ बतौर नायिका थी। न्यूज़ीलैंड में \"हेवेन\" का निर्माण शुरू होने से पहले, उन्होंने गैरी मार्शल द्वारा निर्देशित फ़िल्म \"द प्रिंसेस डायरीज़\" की प्रमुख भूमिका मिया थर्मोपॉलिस के लिए ऑडिशन दिया। हैथवे ने न्यूज़ीलैंड जाते हुए यात्रा के अंतराल में इस भूमिका के लिए ऑडिशन में भाग लिया और सिर्फ़ एक ही ऑडिशन के बाद इस किरदार के लिए चुन ली गईं। मार्शल ने दावा किया कि उसे एन से तुरंत प्यार हो गया, क्योंकि ऑडिशन के दौरान वे कुर्सी से गिर गईं और उन्हें विश्वास था कि उनका अनाड़ीपन किरदार के लिए एकदम सही साबित होगा। (लेकिन, 2008 में स्टीव कैरेल के साथ बातचीत के दौरान, हैथवे ने ऑडिशन के समय कुर्सी से गिरने की बात को नकारा है, हालांकि वे खुले आम स्वयं को \"अनाड़ी\" स्वीकारती हैं।) \"द अदर साइड ऑफ हेवेन\" से पहले \"द प्रिंसेस डायरीज़\" इस आशा के साथ प्रदर्शित की गई कि इसकी सफलता \"हेवेन\" में रुचि बढ़ाएगी.दुनिया भर में, \"द प्रिंसेस डायरीज़\" व्यावसायिक तौर पर सफल रही, और उसके बाद ही एक और उत्तरकथा (सीक्वेल) की योजना बनाई गई। कई आलोचकों नें \"डायरीज़\" में हैथवे के अभिनय की सराहना की; एक BBC समीक्षक ने कहा कि \"हैथवे ने शीर्षक भूमिका को बख़ूबी निभाया और उसके साथ बढ़िया तालमेल बैठाया है।\" आलोचकों ने \"द अदर साइड ऑफ़ हेवेन\" को हल्के से लिया, लेकिन धर्म-विषयक फ़िल्म की दृष्टि से इसका प्रदर्शन अच्छा रहा। \n\nफरवरी 2002 में हैथवे ने बतौर नायिका ब्रायन स्टोक्स मिशेल के साथ न्यूयॉर्क शहर में, सिटी सेंटर एन्कोर्स! \"कार्निवल!\" के संगीत कार्यक्रम प्रस्तुति में शामिल हुईं, जिसमें लिली की भूमिका में उनके अभिनय के लिए सकारात्मक समीक्षाएं मिलीं। 2002 में भी हैथवे ने \"द प्रिंसेस डायरीज़\" के ऑडियो बुक रिलीज़ के लिए स्वर देना शुरू किया और तब से उन्होंने श्रृंखला के पहले तीन बुक स्वरबद्ध किए हैं। इसके अलावा उन्होंने हिरोयुकी मोरिटी की \"द कैट रिटर्न्स\" के अंग्रेजी संस्करण में हारू नाम के पात्र के लिए भी स्वर दिया है।\n\nहैथवे ने अगले तीन सालों तक पारिवारिक फ़िल्मों में आना जारी रखा और बाद में मीडिया की मुख्य धारा में बच्चों के लिए आदर्श के रूप में पहचान बनाई। 2002 में उन्होंने \"निकोलस निकलबी\" में चार्ली हन्नम और जेमी बेल के साथ दिखायी दीं, जिसे सकारात्मक समीक्षाएं मिलीं। \"नार्थवेस्ट हेराल्ड\" ने इसे \"एक अविश्वसनीय मज़ाकिया फ़िल्म\" और \"डेज़र्ट न्यूज़\" ने समस्त कलाकारों को \"ऑस्कर-योग्य\" बताया। आलोचकों की प्रशंसा के बावजूद, फ़िल्म व्यापक रूप से प्रदर्शित नहीं हुई और 4-मिलियन यूएस $ से कम के टिकटों की बिक्री सहित उत्तर अमेरिकी बॉक्स ऑफिस पर विफल हुई। \n\nहैथवे की अगली फ़िल्मी भूमिका, उपन्यास के फ़िल्मी रूपांतरण \"एल्ला एनचैंटेड\" (2004) में उपाधिधारी किरदार था, जिसे उदासीन समीक्षायें ही मिलीं। हैथवे ने फ़िल्म में दो गाने और साथ ही साउंडट्रैक में तीन गाने गाए.\n\n2004 में हैथवे को \"द फ़ैटम ऑफ द ओपेरा\" में गेरार्ड बटलर के साथ बतौर नायिका अभिनय करना था, लेकिन उन्हें यह किरदार ठुकराना पड़ा, क्योंकि इस फ़िल्म निर्माण की समय-सारणी और \"\" में परस्पर टकराहट थी, जिसे वह अनुबंध के मुताबिक़ करने के लिए मजबूर थीं। डिज़्नी ने 2004 की शुरूआत में \"द प्रिंसेस डायरीज़ 2\" का निर्माण शुरू किया और उसी साल यह अगस्त में प्रदर्शित हुई। फ़िल्म ने नकारात्मक समीक्षाएं बटोरीं, लेकिन $40-मिलीयन के बजट के प्रति $95.1-मिलीयन की कमाई करते हुए, फ़िल्म ने अपने पूर्ववर्ती की तुलना में बॉक्स ऑफिस पर ख़ुद को ऊपर बनाए रखा। \n\n\"द प्रिंसेस डायरीज़ 2\" के बाद हैथवे ज़्यादातर नाटकीय भूमिकाओं में दिखने लगीं.उन्होंने कहा कि \"बच्चों के लिए जो कोई आदर्श हो, उसे भी राहत की ज़रूरत होती है\", हांलाकि उन्होंने यह भी कहा कि \"यह सुखद अनुभव है कि मेरे दर्शक मेरे साथ ही बड़े हो रहे हैं\", जो कथन उनके बच्चों की अभिनेत्री के रूप में पिछली पहचान के सन्दर्भ में है। उन्होंने \"हुडविंक्ड!\" (2005) में लिटिल रेड राईडिंग हुड को स्वर दिया, जिसके लिए उन्हें सामान्यतः सकारात्मक समीक्षाएं मिलीं। उसी वर्ष, हैथवे ने R-श्रेणी की \"हैवॉक\" में काम किया, जिसमें उन्होंने एक सिरचढ़ी रईस महिला की भूमिका निभाई. एक आश्चर्यजनक क़दम उठाते हुए, पूरी फ़िल्म में हैथवे कई नग्न और कामुक दृश्यों में दिखीं.हालांकि फ़िल्म का कथानक उनकी पिछली फिल्मों से बिल्कुल अलग था, हैथवे ने यह हवाला देते हुए कि कुछ फ़िल्मों में नग्नता, किरदार की मांग के अनुसार सिर्फ़ उसका एक हिस्सा होता है, इस बात से साफ़ इनकार किया कि फ़िल्म में उनकी भूमिका, एक परिपक्व अभिनेत्री के रूप में स्वयं को सामने लाने की एक निर्लज्ज कोशिश थी; और इस वजह से वह उपयुक्त फिल्मों में नग्न दिखने को नैतिक दृष्टि से आपत्तिजनक नहीं मानती हैं।\n\n\"हैवॉक\" के बाद, हैथवे ने \"ब्रोकबैक माउंटेन\" ड्रामा में हीथ लेजर और जेक जिलेनहॉल के साथ एक ऐसी भूमिका में नज़र आईं, जहां एक प्रभावशाली अभिनेत्री के रूप में उनके विकास प्रदर्शित हुआ। \"हैवॉक\" को संयुक्त राज्य अमेरिका के थिएटरों में उसकी कमज़ोर आलोचनात्मक स्वागत की वजह से प्रदर्शित नहीं किया गया (लेकिन बाद में यह अन्य देशों में प्रदर्शित हुई), लेकिन \"ब्रोकबैक माउंटेन\" ने 1960 दशक के समलैंगिक संबंधों के चित्रण के लिए प्रशंसा पाई और कई अकादमी पुरस्कार के नामांकन भी प्राप्त किए। हैथवे ने बाद में ज़ोर देकर कहा कि \"ब्रोकबैक माउंटेन\" का कथानक, उसे मिलने वाले पुरस्कारों से कहीं ज़्यादा खास है और इस फ़िल्म ने उन्हें ऐसी और कई कहानियों के बारे में सजग किया, जो बतौर एक अभिनेत्री वे सुनाना चाहती थीं।\n\nहैथवे की अगली फ़िल्म 2006 की कॉमेडी \"द डेविल वियर्स प्राडा\" थी, जिसमें हैथवे ने मेरिल स्ट्रीप द्वारा अभिनीत प्रभावशाली फ़ैशन पत्रिका संपादक के सहायक की भूमिका निभाई, जिसे हैथवे ने \"लगभग दिव्य\" माना. हैथवे ने कहा कि फ़िल्म में काम करने के कारण वे अब पहले से अधिक फ़ैशन उद्योग का सम्मान करने लगी हैं, हालांकि वे यह भी दावा करती हैं कि उनकी व्यक्तिगत शैली कुछ ऐसी है जिसे वह \"अभी भी ठीक नहीं कर सकती हैं।\"\n\n\"अस वीक्ली\" के साथ एक साक्षात्कार में हैथवे ने फ़िल्म के लिए अपने घटाए हुए वज़न के बारे में बात की, उन्होंने कहा, \"मैंने सिर्फ़ फल, सब्ज़ियां और मछली खाईं [फ़िल्म की मांग के अनुसार छरहरा दिखने के लिए].मै इसकी सिफ़ारिश नहीं करूंगी.एमिली ब्लंट और मैं एक दूसरे को पकड़ कर रोते थे, क्योंकि हमें बहुत भूख लगी होती थी।\"\n\nपहले हैथवे को 2007 की कॉमेडी \"नॉक्ड अप\" में लिया गया था, लेकिन फिल्मांकन शुरू होने से पहले ही वे बाहर हो गईं और कैथरीन हेल ने उनकी जगह ली। लेखक/निर्देशक जुड एपाटो ने \"द न्यूयॉर्क टाइम्स पत्रिका\" के मई, 2007 अंक में कहा कि हैथवे इसलिए फ़िल्म से हट गईं \"क्योंकि वह इस बात के राज़ी नहीं थी कि हम उसके द्वारा जन्म देने का भ्रम पैदा करने के लिए, वास्तव में जन्म देती हुई एक महिला की फ़ुटेज का इस्तेमाल करें.\" अगस्त, 2008 में \"मेरी क्लेयर\" पत्रिका के साथ साक्षात्कार में हैथवे ने टिप्पणी की कि उसे \"नहीं लगता कि यह कहानी के लिए ज़रूरी था।\"\n\nइसके बाद हैथवे 2007 के ड्रामा \"बिकमिंग जेन\" में दिखाई दीं, जिसमें उन्होंने अंग्रेज़ी लेखिका जेन ऑस्टिन की भूमिका निभाई. इसके अलावा 2007 में भी हैथवे ने स्टीफ़ेन सोनधीम के 75वें जन्मदिन और ASCAP संस्था के संगीत समारोह के लिए संगीतमय \"सेटरडे नाइट\" के चुनिंदा अंशों पर प्रदर्शन किया।\n\nटिम बर्टन ने अपनी 2007 की फ़िल्म \"\" में जोहाना के किरदार के लिए हैथवे को लेने पर विचार किया, लेकिन यह भूमिका तत्कालीन अनजान अभिनेत्री जेन वाइसनर के हाथ लगी, क्योंकि ख़बरों के अनुसार बर्टन ने निश्चय किया कि इस भूमिका के लिए उसे अनजान अभिनेत्री की ज़रूरत थी।\n\nजनवरी, 2008 में हैथवे, ब्यूटी प्रतिष्ठान लैनकॉम के साथ उनके सुगंधित द्रव्य मैनिफ़िक का चेहरा बन कर जुड़ीं. उस साल के अक्टूबर महीने में हैथवे ने \"सेटरडे नाइट लाइव\" को प्रस्तुत किया। 2008 में हैथवे की पहली फ़िल्म, 1960 दशक वाली मेल ब्रुक की टेलीविज़न श्रृंखला \"गेट स्मार्ट\" का आधुनिक रूपांतरण रही, जिसमें वह स्टीव कैरेल, ड्वैन जॉनसन और एलेन एर्किन के साथ नज़र आईं. फ़िल्म बॉक्स ऑफिस पर सफल रही और अधिकतर सकारात्मक समीक्षाएं बटोरीं, जिससे अगली कड़ी के बारे में बातें होने लगीं.उन्होंने तदनुरूप फ़िल्म \"\" में एक छोटी भूमिका निभाई है। अक्टूबर 2008 में उन्होंने पैट्रिक विल्सन के साथ ड्रामा \"पैसेंजर्स\" और डेबरा विंगर के साथ ड्रामा \"रेचल गेटिंग मैरिड\" का प्रथम सार्वजनिक प्रदर्शन किया।\"रेचल गेटिंग मैरिड\", 2008 वेनिस एवं टोरंटो फ़िल्म समारोहों में प्रदर्शित हुई और किम के किरदार में अपने अभिनय के लिए अकादमी पुरस्कार और गोल्डन ग्लोब दोनों के नामांकन सहित व्यापक प्रशंसाएं बटोरीं.हैथवे ने कहा कि रिश्तों के वास्तविक चित्रण और अपने किरदार के साथ ख़ुद एक गहरे भावनात्मक संबंध को महसूस करने की वजह से, इस फ़िल्म ने उन्हें आकर्षित किया।\n\nहाल ही में हैथवे, जनवरी, 2009 में प्रदर्शित कॉमेडी \"ब्राइड वार्स\" में दिखाई दीं, जिसमें उन्होंने केट हडसन के साथ बतौर नायिका अभिनय किया। हैथवे ने फ़िल्म को वर्णित करते हुए \"भीषण रूप से व्यावसायिक- वह भी शानदार तरीक़े से\" कहा. वे \"मार्डन ब्राइड\" के फरवरी/मार्च 2009 अंक के मुखपृष्ठ पर हडसन के साथ नज़र आईं, जबकि उनके अनुसार वह \"इस तरह की लड़की नहीं है, जो अपनी शादी के सपने देखती है।\" 2009 में \"द सिंपसन\" और \"फ़ैमिली गाइ\" की कड़ियों के लिए अपनी आवाज़ देने के अतिरिक्त, हैथवे, न्यूयॉर्क के सेंट्रल पार्क में डेलाकॉर्टे थिएटर में न्यूयॉर्क शेक्सपियर समारोह के ग्रीष्मकालीन 2009 निर्माण \"ट्वेल्थ नाइट\" में वॉयोला के रूप में नज़र आईं, जहां ऑड्रा मॅकडोनॉल्ड ने ओलिविया की, रॉल एस्पार्ज़ा ने ड्यूक ऑरसिनो और जूली व्हाइट ने मारिया की भूमिकाएं निभाईं.\n\nहैथवे की भावी फ़िल्म परियोजनाओं में शामिल हैं - टिम बर्टन द्वारा निर्देशित \"एलिसस एडवेंचर्स इन वंडरलैंड\" का रूपांतरण और हेलेना बॉनहम कार्टर एवं जॉनी डेप के साथ \"थ्रू द लुकिंग ग्लास\", रोमांटिक कॉमेडी \"द फिएंसे\", जूली बक्सबॉम के उपन्यास \"द ऑपोज़िट ऑफ लव\" का एक रूपांतरण, जूलिया रॉबर्ट, जेसिका बैएल, जेसिका एल्बा और एश्टन कचर के साथ गैरी मार्शल निर्देशित सामूहिक कॉमेडी \"वैलेनटाइन्स डे\", और जेराल्ड क्लार्क की जीवनी \"गेट हैप्पी: द लाइफ़ ऑफ जुडी गारलैंड\" का रूपांतरण, जिसमें वे मंच और परदे पर शीर्षक भूमिका निभायेंगी.\n\nहैथवे, द क्रिएटिव कोअलिशन, द स्टेप अप वूमेन्स नेटवर्क, सेंट जूड चिल्ड्रन्स रिसर्च हॉस्पिटल, द ह्यूमन राइट्स कैंपेन और गंभीर रूप से बीमार बच्चों के लिए फ़िल्मों को प्रदर्शित करने वाली संस्था द लॉलीपॉप थिएटर नेटवर्क जैसी कई धर्मार्थ संस्थाओं से जुड़ी हैं। 2008 में \"एल्ले\" पत्रिका के \"हॉलीवुड में महिला\" अभिनंदन से सम्मानित की गईं और द स्टेप अप वूमेन्स नेटवर्क और मानव अधिकार अभियान के साथ काम करने के लिए भी उन्हें गौरवान्वित किया गया।\n\n2007 के आरंभ में हैथवे ने अपनी किशोरावस्था के दौरान अवसाद से जुड़े अपने अनुभवों के बारे में बताते हुए कहा कि उन्होंने अंततः इलाज के बिना ही इस रोग से छुटकारा पाया।\n\n2008 के ढलान पर \"लेट शो विद डेविड लेटरमैन\" में भाग लेते हुए, हैथवे ने नोट किया कि उन्होंने फिर से धूम्रपान बंद कर दिया था। \"रेचल गेटिंग मैरिड\" में काम करते समय जिस अभिनेत्री ने \"सामान्य से ज़्यादा\" धूम्रपान शुरू कर दिया था, उन्होंने \"एक समय\" के लिए धूम्रपान छोड़ दिया था, लेकिन तनावपूर्ण गर्मियों और राफ़्फ़ेलो फॉलेरी से संबंध विच्छेद होने पर फिर से धूम्रपान शुरू कर दिया। बाद में उन्होंने धूम्रपान छोड़ने का श्रेय, तनाव स्तर में कमी को दिया और दुबारा शाकाहारी बनने की घोषणा भी की। \n\nयथा नवंबर 2008, ख़बरों के अनुसार हैथवे अभिनेता एडम शुलमैन के साथ रिश्ते में जुड़ी हैं।\n\nनिजी संघर्ष और तदनंतर मीडिया द्वारा उस पर ध्यान केंद्रित किए जाने के बारे में, हैथवे ऑस्कर वाइल्ड का एक सूत्र उद्धृत करती हैं: \"जीवन के घावों के बारे में कम कहने में ही भलाई है\".\n\n2004 में हैथवे, इतालवी अचल संपत्ति विकासक राफ़्फ़ेलो फॉलेरी के साथ जुड़ीं. इस रिश्ते के दौरान हैथवे, धर्मार्थ फ़ॉलेरी न्यास के विकास कार्यों में भाग लेती रहीं, जहां वे 2007 तक वित्तीय दाता और न्यास के निदेशक मंडल के सदस्य की हैसियत से सेवारत रहीं। 2003 में स्थापित मैनहट्टन में अवस्थित धर्मार्थ संस्था, जिसका ध्यान पिछड़े राष्ट्रों में बच्चों के टीकाकरण जैसे कार्यक्रमों पर केंद्रित रहा है, जून, 2008 की शुरूआत में IRS द्वारा संस्था की जांच-पड़ताल की गई, जो ख़बरों के अनुसार लाभरहित संस्थाओं से अपेक्षित कर संबंधी काग़ज़ातों को दायर करने में चूक की वजह से थी। आशंका जताते हुए कि यह तथा फ़ॉलेरी पर चल रही अन्य चालू क़ानूनी कार्यवाहियां उनके अभिनय कैरियर के लिए नुक्सानदेह हो सकती है (साथ ही स्वयं के नैतिक विश्वासों की वजह से), हैथवे ने जून मे फ़ॉलेरी से अपने संबंध को ख़त्म कर दिया। \n\nजून 2008 में फ़ॉलेरी को, अमेरिका में पुनर्विकास के लिए कैथोलिक चर्च की संपत्तियों की खरीदी से संबंधित एक योजना में कथित रूप से निवेशकों के करोड़ों डॉलर लूटने के लिए, धोखाधड़ी के आरोप पर गिरफ़्तार किया गया। अदालत के काग़ज़ात कहते हैं कि हैथवे चुराए गए धन की अनभिप्रेत लाभार्थी हैं, जिससे विमान-यात्रा, ख़रीदारी की फ़िज़ूलखर्ची, बढ़िया खान-पान जैसे फ़ॉलेरी की भव्य जीवन-शैली का खर्च उठाया गया। यह रिपोर्ट किया गया कि FBI ने फ़ॉलेरी की गतिविधियों पर जांच-पड़ताल के दौरान, न्यूयॉर्क शहर में फ़ॉलेरी के घर से हैथवे की निजी पत्रिकाओं को ज़ब्त किया; हांलाकि इन मामलों से जुड़े अवैध कार्यों में हैथवे पर कभी भी उंगली नहीं उठायी गई।\n\n\"W\" पत्रिका के अक्टूबर 2008 अंक में हैथवे ने, फ़ॉलेरी से अलग होने और उसकी गिरफ़्तारी के बाद, पहली बार इस बारे में बात की। उन्होंने बतलाया कि फ़ॉलेरी की गिरफ़्तारी के बाद वे \"एक हफ़्ते तक सदमे में रहीं\" और ऐसे मुश्किल समय में काम करने की क्षमता बनाए रखने के लिए, अपने मित्रों की उदारता को श्रेय दिया। \n\n\n", "id": "166686", "title": "ऐनी हैथवे"}
{"url": "https://hi.wikipedia.org/wiki?curid=166689", "text": "अंग्रेज़ी व्याकरण\n\nयहां अंग्रेज़ी व्याकरण को अंग्रेज़ी भाषा के लक्षणों का वर्णन करने वाले नियमों के समूह के रूप में समझा गया है। भाषा कुछ ऐसी होती है कि उसके तत्वों को किसी ख़ास ढांचे के अनुसार संयुक्त किया जा सके. यह लेख रूपिम-विज्ञान, यानी भाषा निर्मित करने वाले खंड और वाक्यविन्यास, अर्थात् रूपिम और शब्दों के प्रयोग से सार्थक वाक्यांश, वाक्यखंड और वाक्य निर्माण से संबंधित (और उस तक सीमित) है।\n\nकिसी भी भाषा के व्याकरण को आम तौर पर दो अलग तरीक़ों से पढ़ा जा सकता है: पहला \"विवरणात्मक\", जो आम तौर पर एक बड़े पाठ संग्रह के व्यवस्थित विश्लेषण पर आधारित है, जिसके बाद व्याकरण की संरचना का वर्णन होता है; और दूसरा \"निर्धारक\", जो वक्ताओं के भाषाई व्यवहार को निर्धारित करने के लिए उस भाषा के नियमों को एक उपकरण के रूप में इस्तेमाल करता है (भाषाई निर्धारण और वर्णनात्मक भाषा-विज्ञान देखें). निर्धारक व्याकरण का संबंध अंग्रेज़ी व्याकरण के ज़ाहिर विवादों से है, जो अक्सर समय-समय पर प्रयोगों में होने वाले परिवर्तनों का द्योतक होता है।\n\nअंग्रेज़ी भाषा के कई ऐतिहासिक, सामाजिक और क्षेत्रीय स्वरूप हैं। उदाहरण के लिए, ब्रिटिश अंग्रेज़ी और अमेरिकी अंग्रेज़ी में कई शाब्दिक मतभेद हैं; लेकिन व्याकरण संबंधी मतभेद उतने स्पष्ट नहीं हैं और उनका उल्लेख आवश्यकतानुसार ही किया जाएगा. इसके अलावा, अंग्रेज़ी की कई बोलियों का यहां वर्णित व्याकरण से विरोध है; केवल सरसरी तौर पर उनका उल्लेख किया गया है। यह लेख एक सामान्य वर्तमान मानक अंग्रेज़ी की व्याख्या करता है, भाषा का वह स्वरूप जो सार्वजनिक वार्ताओं में पाया जाता है जिसमें प्रसारण, शिक्षा, मनोरंजन, सरकारी और समाचार रिपोर्टिंग शामिल हैं। मानक अंग्रेज़ी में औपचारिक और अनौपचारिक दोनों भाषाएं शामिल हैं।\n\nसंज्ञा वाक्यांश और सर्वनाम, दोनों का एक संदर्भगत कार्य हो सकता है जहां वे वास्तविक दुनिया में (या संभावित दुनिया में) किसी व्यक्ति या वस्तु को \"इंगित\" (यानी, \"संदर्भित\") करते हैं। इसके अलावा, वे कई समान व्याकरणिक कार्यों को साझा करते हैं, जिसमें वाक्यखंड के भीतर दोनों ही, कर्ता, कर्म और विधेयक के रूप में कार्य कर सकते हैं।\n\nसंज्ञा पद केवल एक संज्ञा से मिल कर बन सकते हैं या वे विभिन्न तत्वों (जैसे विशेषण, पूर्वसर्गीय वाक्यांश, आदि) से रूपांतरित किसी संज्ञा (जो संज्ञा पद के प्रमुख का कार्य करता है) से मिल कर जटिल हो सकते हैं।\n\nसर्वनाम वे शब्द हैं जो संज्ञा पद के प्रतिस्थापन का कार्य कर सकते हैं। उदाहरण के लिए, निम्नलिखित वाक्य में\n\nसंज्ञा पद \"the very large ball with red spots\" को \"it\" सर्वनाम से प्रतिस्थापित किया जा सकता है\n\n\"सर्वनाम\" नाम के बावजूद, सर्वनाम, संज्ञा पद के भीतर संज्ञा की जगह नहीं ले सकते (जब तक कि संज्ञा, संज्ञा पद का पूरी तरह से निर्माण नहीं करते)- वे सिर्फ़ पूर्ण संज्ञा पद का स्थान लेते हैं। इसे उपर्युक्त वाक्य से ही दर्शाया जा सकता है: संज्ञा \"ball\", सर्वनाम \"it\" से (या किसी अन्य सर्वनाम से) प्रतिस्थापित नहीं की जा सकती, जैसा कि अव्याकरणात्मक वाक्य में\n\nइन मामलों में, एक व्यक्ति \"one\" शब्द का प्रयोग संज्ञा के स्थान पर कर सकता है।\n\nनिम्न खंड अंग्रेज़ी संज्ञाओं (उनके रूपिम-विज्ञान और वाक्यविन्यास को), संज्ञा पद और सर्वनाम की संरचना का वर्णन करते हैं।\n\nसंज्ञा धारणात्मक रूप से (यानी शब्दार्थ) व्यक्ति, वस्तु, स्थान, अथवा विचार को परिभाषित करती है। यह काल्पनिक परिभाषा कोष वर्गीय संज्ञा के केन्द्रीय सदस्यों की गणना करती है। हालांकि, काल्पनिक परिभाषा कई संज्ञाओं की गणना में असफल होती है, उदाहरण के लिए deverbal संज्ञाएं जैसे \"jump\" या \"destruction\" (जो धारणात्मक रूप से मुख्यतः क्रिया की तरह हैं). इस कारण से, अंग्रेज़ी के कई व्याकरणिक विवरण संज्ञा को व्याकरण की दृष्टि से परिभाषित करते हैं (अर्थात् उनके रूपिम और वाक्यात्मक व्यवहार के अनुसार). फिर भी, पारंपरिक अंग्रेज़ी व्याकरण और कुछ शैक्षणिक व्याकरण, एक काल्पनिक परिभाषा से संज्ञा को परिभाषित करते हैं।\n\nगैर-व्यक्तिवाचक संज्ञा, सामान्यतः, लिंग अथवा विभक्ति के लिए चिह्नित नहीं होती है, बल्कि वचन और निश्चयवाचक (जब संदर्भित होती है) के लिए चिह्नित होती है।\n\nअंग्रेज़ी संज्ञाओं के कुछ रूपात्मक प्रकार हो सकते हैं:\n\n\nसरल संज्ञा एकल धातु से बनती है, जो प्रातिपदिक का कार्य भी करता है जिसमें विभक्ति लगाई जा सकती है। उदाहरण के लिए, शब्द (या और अधिक स्पष्ट रूप से शब्दिम) \"boy\" एक सरल संज्ञा है जो एक धातु (\"boy\") से बना है। धातु \"boy\", प्रातिपदिक \"boy\" का कार्य भी करता है, जिसका विभक्ति लगा हुआ बहुवचन प्रत्यय हो सकता है \"-s\" उसमें जोड़ने पर विभक्ति वाला शब्द-रूप \"boys\" बनता है।\n\nअधिक जटिल संज्ञाओं का एक संज्ञा प्रातिपदिक के अलावा धातुज उपसर्ग या प्रत्यय हो सकता है। उदाहरण के लिए, संज्ञा \"archenemy\" एक धातुज उपसर्ग \"arch\" और एक धातु \"enemy\" से बनी है। यहां धातुज रूप \"archenemy\" प्रातिपदिक के रूप में कार्य कर रहा है जिसका प्रयोग विभक्ति शब्द रूप \"archenemies\" बनाने के लिए किया जा सकता है। धातुज प्रत्यय के साथ एक उदाहरण है \"kingdom\" जो धातु \"king\" और \"dom\" प्रत्यय से बना है। अंग्रेज़ी की कुछ संज्ञाएं कई धातुज उपसर्गों और प्रत्यय के साथ जटिल हो सकती हैं। एक काफी जटिल उदाहरण है \"antidisestablishmentarianism\" जिसका धातु \"establish\" है और \"anti-\", \"dis-\", \"-ment\", \"-ary\", \"-an\", और \"-ism\" प्रत्यय हैं।\n\nअंग्रेज़ी संयुक्त संज्ञाएं ऐसी संज्ञाएं हैं जो एक से अधिक प्रातिपदिक से बनी होती हैं। उदाहरण के लिए, संयुक्त \"paperclip\", प्रातिपदिक \"paper\" और प्रातिपदिक \"clip\" से बना है। अंग्रेज़ी में समास को उपयोगी तरीके से, प्रत्येक प्रातिपदिक के शाब्दिक वर्ग के आधार पर विभिन्न श्रेणियों में और अर्थगत वर्ग के आधार पर तत्पुरुष (endocentric), बहुव्रीहि (exocentric), द्वंद्व (copulative) और कर्मधारय (appositional) उप प्रकारों में (बॉयर 1983 के अनुसरण में) प्रविभाजित किया जा सकता है।\n\nवचन के लिए अंग्रेज़ी संज्ञाओं में आम तौर पर विभक्ति लगती है, जिससे \"एकवचन\" और \"बहुवचन\" के भिन्न रूप बनते हैं। बहुवचन रूप आम तौर पर एकवचन रूप से बना होता है जिसमें \"-s\" या \"-es\" जुड़ता है, लेकिन कई अनियमित संज्ञाएं भी हैं। साधारणतः, एकवचन रूप का प्रयोग तब किया जाता है जब संज्ञा से संदर्भित एक दृष्टांत की चर्चा की जाती है और बहुवचन रूप का प्रयोग तब होता है जब कोई अन्य दृष्टांतों पर चर्चा की जाती है, लेकिन इस नियम के कई अपवाद हैं। यहां कुछ उदाहरण हैं:\n\nजो शब्द, संज्ञा शाब्दिक वर्ग (या शब्द-भेद) से संबंधित हैं, मुख्य रूप से संज्ञा वर्ग के सरल शब्द हो सकते हैं। इसमें \"man\", \"dog\", \"rice\", वगैरह, जैसे शब्द शामिल है।\n\nअन्य संज्ञाओं को अन्य शाब्दिक श्रेणियों से संबंधित शब्दों से \"वर्ग-परिवर्तनशील\" विभक्ति प्रत्यय के योग द्वारा व्युत्पन्न किया जा सकता है। उदाहरण के लिए, प्रत्यय \"-ation\", \"-ee\", \"-ure\", \"-al\", \"-er\", \"-ment\", को क्रिया आधारों में क्रिया-रहित संज्ञा बनाने के लिए जोड़ा जाता है।\n\nफिर भी अन्य प्रत्यय (\"-dom\", \"-hood\", \"-ist\", \"-th\", \"-ness\") विशेषण से व्युत्पन्न विशेषण-रहित संज्ञा बनाते हैं:\n\nइन धातुज प्रत्यय को (मिश्रित) पदबंधीय धातु में भी जोड़ा जा सकता है जैसे \"stick-it-to-itiveness\" संज्ञा में, जिसे [ \"stick it to it\" ] + \"-ive\" + \"-ness\" वाक्यांश से प्राप्त किया गया है।\n\nधातुज प्रत्यय के अलावा, अन्य शाब्दिक श्रेणियों के शब्दों को सीधे संज्ञा में परिवर्तित किया जा सकता है (बिना किसी स्पष्ट रूपिम संकेत के) एक \"रूपांतरण\" प्रक्रिया द्वारा (जो \"शून्य धातुज\" के रूप में भी जाना जाता है). उदाहरण के लिए, शब्द \"run\" एक क्रिया है, लेकिन इसे एक संज्ञा \"run\" \"बेसबॉल खेल में अर्जित अंक (आधारों के चारों ओर घूम कर)\" में परिवर्तित किया जा सकता है, जैसा कि निम्न वाक्य में:\n\nयहां यह स्पष्ट है कि \"run\" एक संज्ञा है क्योंकि इसे विभक्ति बहुवचन प्रत्यय \"-s\" से बहुवचन का रूप दिया गया है, यह अपने पूर्व मात्रात्मक \"five\" द्वारा संशोधित है और यह संज्ञा पद \"five runs\" के प्रमुख के रूप में मौजूद है जो पूर्वसर्गीय पद \"with five runs\" में पूर्वसर्ग \"with\" के पूरक के रूप में काम कर रहा है। अन्य शाब्दिक श्रेणियों को भी परिवर्तित किया जा सकता है:\n\nइसके अतिरिक्त, कई वाक्यांश ऐसे हैं जिनको संज्ञा में परिवर्तित किया जा सकता है, जैसे \"jack-in-the-box\", \"love-lies-bleeding\" (फूल का प्रकार). इन्हें समास (संज्ञा रूपिम-विज्ञान भाग देखें) के रूप में देखा जा सकता है। रूपांतरण की ऐसी प्रक्रियाएं भी हैं जो एक संज्ञा उपवर्ग से दूसरे उपवर्ग में परिवर्तित होती हैं (संज्ञा उपवर्ग रूपांतरण अनुभाग देखें).\n\nवाक्यविन्यास मानदंड के अनुसार अंग्रेज़ी में तीन मूल संज्ञा वर्ग पहचाने जा सकते हैं:\n\n\nयह वाक्य-संरचनात्मक उपवर्ग, शब्दार्थ श्रेणियों के काफ़ी अनुरूप है (जोकि उनके नाम से प्रकट है और नीचे व्याख्यायित है).\n\nCountable and uncountable nouns - जैसे \"dog\" (गणनीय), \"rice\" (अगणनीय) - प्रविशेषण (article) के विरोधाभास को दिखाती हैं: \"a dog\", \"the dog\", \"dogs\", \"the dogs\" सभी संभव हैं जैसे कि \"rice\", \"the rice\" दोनों संभव हैं।\n\nगणनीय संज्ञाएं, अगणनीय संज्ञाओं से इस प्रकार अलग हैं कि वे ना तो अकेले रह सकती हैं और ना ही \"some\" के द्वारा विशेषित हो सकती हैं जब तक कि वे बहुवचन रूपों में ना हों, इन्हें \"a\" से विशेषित किया जा सकता है और इनका बहुवचन बन सकता है। शब्दार्थ रूप से आम तौर पर इनका तात्पर्य आसानी से पहचानी जाने वाली वैयक्तिक वस्तुओं से है। गणनीय संज्ञा के उदाहरण निम्नलिखित हैं: \"remark\", \"book\", \"bottle\", \"chair\", \"forest\", \"idea\", \"bun\", \"pig\", \"toy\", \"difficulty\", \"bracelet\", \"mountain\", इत्यादि.\n\nअगणनीय संज्ञाएं, इसके विपरीत, अकेले रह सकती हैं, \"some\" द्वारा विशेषित हो सकती हैं, \"a\" द्वारा विशेषित नहीं हो सकती और इनका बहुवचन नहीं बनाया जा सकता. शब्दार्थ रूप से अगणनीय संज्ञाएं, पृथक ना किये जाने वाले एक समूह को अंकित करती हैं। अगणनीय संज्ञाओं के उदाहरणों में शामिल हैं: \"rice\", \"furniture\", \"jewelry\", \"scenery\", \"gold\", \"bread\", \"grass\", \"warmth\", \"music\", \"butter\", \"homework\", \"baggage\", \"sugar\", \"coffee\", \"luck\", \"sunshine\", \"water\", \"air\", \"Chinese\" (भाषा), \"soccer\", \"literature\", \"rain\", \"walking\", इत्यादि.\n\nगणनीय और अगणनीय संज्ञाओं के बीच रूपिम-शब्दार्थिक अंतर नीचे तालिका में दिखाया गया है।\n\nदूसरी ओर, व्यक्तिवाचक संज्ञा, जिसमें व्यक्तिगत नाम शामिल हैं- जैसे कि \"Peter\", \"Smith\" और स्थानों के नाम जैसे \"Paris\", \"Tokyo\" - प्रविशेषण (article) विरोधाभास नहीं दिखाते. विशिष्ट रूप से, एक प्रविशेषण उनका अग्रगामी नहीं हो सकता.इस प्रकार, \"*a Peter\", \"*the Peter\", \"*a Tokyo\", \"*the Tokyo\" सभी अव्याकरणिक हैं (केवल \"Peter\" और \"Tokyo\" प्रविशेषण के बिना संभव हैं). हालांकि कई व्यक्तिवाचक संज्ञाओं के आगे (उदाहरण, \"Peter\", \"Smith\", \"Paris\", \"Tokyo\") एक प्रविशेषण नहीं लगाया जा सकता, कुछ व्यक्तिवाचक संज्ञाओं के आगे अपरिहार्य रूप से प्रविशेषण लगाया जाता है। इनमें व्यक्तिवाचक संज्ञा शामिल हैं जैसे \"The Hague\", \"The Dalles\", \"the Netherlands\", \"the West Indies\", और \"the Andes\" . हालांकि, व्यक्तिवाचक संज्ञाओं की तरह ही, बिना प्रविशेषण संशोधन के, प्रविशेषण वाली इन व्यक्तिवाचक संज्ञाओं में भी प्रविशेषण विरोधाभास की कमी है। इस प्रकार, जबकि \"The Hague\" व्याकरणिक है, \"*a Hague\" और \"*Hague\" अव्याकरणिक हैं। शब्दार्थ रूप से व्यक्तिवाचक संज्ञाओं के अनूठे संदर्भ हैं।\n\nजैसा कि ऊपर देखा गया है, विभिन्न उपवर्ग, व्याकरण की संख्या और परिमाणात्मकता को प्रभावित करते हैं।\n\nऊपर वर्णित मूल उपवर्गों के घटक को जटिल करने वाली जो बात है, वह कुछ ऐसी संज्ञाओं की मौजूदगी है, जिनके एक से अधिक उपवर्गों में द्वंद्व घटक हैं और एक संज्ञा का उसके मूल उपवर्ग से दूसरे उपवर्ग में रूपांतरण. (संज्ञा घटक अनुभाग देखें.)\n\n\"brick\" और \"cake\" जैसी संज्ञाओं के दोहरे घटक हैं। उदाहरण के लिए, \"brick\" के साथ निम्नलिखित वाक्यों को देखिये:\n\nपहले वाक्य में \"brick\" एक अगणनीय संज्ञा है। \"brick\" से पहले किसी प्रविशेषण के ना होने से ऐसा निर्धारित किया जा सकता है, जो कि एक अगणनीय संज्ञा का लक्षण है (और इस प्रकार, यह वाक्य, \"The ball was made of rice\" जैसे वाक्यों के समांतर है). दूसरे वाक्य में \"bricks\" एक गणनीय संज्ञा है क्योंकि यह बहुवचन है, जो कि सिर्फ़ गणनीय संज्ञा की एक विशेषता है (और इस प्रकार, यह वाक्य \"The toy house was made of matches\"\" \" जैसे वाक्यों के सदृश है).अन्य संज्ञाएं जिनके गणनीय और अगणनीय दोनों उपवर्गों में दोहरे घटक हैं, वे हैं \"stone\", \"paper\", \"beauty\", \"difficulty\", \"experience\", \"light\", \"sound\", \"talk\", और \"lamb\" .\n\nजैसा कि ऊपर उल्लेख किया गया है, कई संज्ञाएं एक उपवर्ग से दूसरे उपवर्ग के लिए रूपांतरण से गुज़र सकती हैं। व्यक्तिवाचक संज्ञा से गणनीय संज्ञा, रूपांतरण का एक प्रकार है। एक व्यक्तिवाचक नाम, \"पिकासो\" लाक्षणिक विस्तार के माध्यम से एक गणनीय संज्ञा हो सकता है, जैसा कि इस वाक्य में:\n\nहालांकि \"Picasso\" में अक्सर एक खास सन्दर्भ होता है (जो कि व्यक्ति पाब्लो पिकासो है), इसे लाक्षणिक रूप से प्रयोग किया जा सकता है जहां इसका अर्थ होगा,\"पिकासो द्वारा बनाई गई एक पेंटिंग\". इस परिवर्तित संज्ञा को इस तथ्य के द्वारा कि यह बहुवचन है और इसके पहले प्रविशेषण \"the\" लगा है, गणनीय उपवर्ग के अंतर्गत देखा जा सकता है। दो मुहावरेदार निर्माण भी हैं जो व्यक्तिवाचक संज्ञा से गणनात्मक संज्ञा रूपांतरण पर आधारित हैं:\n\nयहां \"Mr. Smith\" के आगे प्रविशेषण \"a\" के कारण पहले वाक्य में यह अर्थ मिलता है कि \"एक ख़ास व्यक्ति श्री स्मिथ जो कि अन्यथा आपसे अनजाने हैं\" जबकि दूसरे वाक्य में अनुतान बलाघात के साथ (यहां बड़े अक्षरों से अंकित) प्रविशेषण \"the\" को इस अंदाज़ में पढ़ा जाता है \"the well-known person called Margaret Thatcher\".\n\nनिर्धारक में प्रविशेषण शामिल हैं (उदाहरण: \"the, a/an\"), संकेतवाचक (उदाहरण: \"this\", \"these\", \"that\", \"those\"), मात्रात्मक (जैसे: \"all\", \"many\", \"some\", \"any\", \"each\"), संख्यात्मक (जैसे: \"one\", \"two\", \"first\", \"second\"), संबंधकारक (जैसे: \"my\", \"your\", \"his\", \"her\", \"its\", \"our\"), प्रश्नवाचक (जैसे: \"which\", \"what\") और विस्मयादिबोधक (जैसे: \"such\", \"what\") जो संज्ञा पदों में संज्ञा प्रमुख को विशेषित करता है।\n\nनिर्धारक ऐसे शब्दों का कार्य करते हैं जो अन्य संज्ञाओं को \"निर्धारित\" करते हैं, जहां \"निर्धारित\" करने को सामान्यतः, मात्रात्मक जानकारी के संकेत के रूप में, व्याकरणिक वचन (और/या शब्दार्थ), संदर्भ से संबंधित मुद्दे और संज्ञा उपवर्ग घटक (यानि गणना, अगणित और व्यक्तिवाचक संज्ञा उपवर्ग) से संबंधित समझा जाता है। \"निर्धारित\" करने वाले ऐसे कार्य निर्धारक को विशेषणों से एकदम अलग करते है जो कि आम तौर पर संज्ञा की गुणात्मक जानकारी प्रदान करते हैं, लेकिन निर्धारित करने का कार्य नहीं कर सकते.\n\nसंज्ञा पद के भीतर, निर्धारक, संज्ञा पद के बायें किनारे की ओर संज्ञा प्रमुख के आगे और किसी वैकल्पिक विशेषण संशोधक (यदि मौजूद हैं) के पहले होते हैं:\n\nउदाहरण निम्न हैं:\n\nनिर्धारक और विशेषण की एक दूसरे के सापेक्ष और संज्ञा मूल के सापेक्ष स्थिति इस बात से स्पष्ट हो जाती है कि विशेषण कभी निर्धारक से पहले नहीं आ सकता.इस प्रकार, निम्नलिखित, अव्याकरणिक अंग्रेज़ी संज्ञा पद हैं: \"*big the red balloon\", \"*big red the balloon\" (साथ-ही-साथ \"*big many red balloons\", \"*big red many balloons\", \"*big all red balloons\", \"*big red all balloons\").\n\nएक-दूसरे के सापेक्ष अपनी स्थिति के अनुसार निर्धारकों को तीन उपवर्ग में विभाजित किया जा सकता है:\n\n\nपूर्व-निर्धारक, केंद्रीय निर्धारक के आगे आ सकते हैं लेकिन केंद्रीय निर्धारक के पीछे नहीं. उत्तर-निर्धारक, केंद्रीय निर्धारक के बाद आते हैं लेकिन आरंभ में नहीं.केंद्रीय-निर्धारक, पूर्व-निर्धारक के बाद आने चाहिये और उत्तर-निर्धारक से पहले. इस प्रकार, एक केंद्रीय-निर्धारक उदाहरण \"the\" के रूप में\n\nएक पूर्व-निर्धारक पहले आ सकता है जैसे निम्न में \"all\"\n\nया केंद्रीय-निर्धारक \"the\" के बाद उत्तर-निर्धारक प्रयोग किया जा सकता है, जैसा निम्न में \"many\" है\n\nपूर्व-निर्धारक + केंद्रीय-निर्धारक + उत्तर-निर्धारक का सामंजस्य इस रूप में भी हो सकता है\n\nहालांकि, संयुक्त करने की संभावनाओं पर कई प्रतिबंध हैं। एक सामान्य प्रतिबंध यह है कि केवल एक निर्धारक तीन निर्धारक पदों में से प्रत्येक में हो सकता है। उदाहरण के लिए, उत्तर-निर्धारक \"many\" और \"seven\" निम्नलिखित में हो सकते हैं\n\nलेकिन \"many\" और \"seven\", दोनों उत्तर-निर्धारक की स्थिति में प्रयुक्त नहीं हो सकते, क्योंकि इससे निम्नलिखित संज्ञापद अव्याकरणिक हो जाएगा: \"*many seven smart children\", \"*seven many smart children\", \"*the many seven smart children\", \"*the seven many smart children\" . इसके अतिरिक्त, अक्सर दूसरे शाब्दिक प्रतिबंध होते हैं। उदाहरण के लिए, पूर्व-निर्धारक \"all\" एकल प्रयुक्त हो सकते हैं (एकमात्र निर्धारक के रूप में) या एक केंद्रीय-निर्धारक से पहले (जैसे, \"all children\", \"all the children\", \"all these children\", \"all my children\"); बहरहाल, पूर्व-निर्धारक \"such\" अकेले या केंद्रीय-निर्धारक \"a\" से पहले हो सकता है \"such nuisance!\" \"such a nuisance!\"\n\nपूर्व-निर्धारक के उदाहरण हैं \"all\", \"both\", \"half\", \"double\", \"twice\", \"three times\", \"one-third\", \"one-fifth\", \"three-quarters\", \"such\", विस्मयादिबोधक \"what\" .केंद्रीय निर्धारक से पहले पूर्व-निर्धारक के आने की स्थिति के उदाहरण:\n\nकेंद्रीय-निर्धारक के उदाहरण हैं \"the\", \"a/an\", \"this\", \"that\", \"these\", \"those\", \"every\", \"each\", \"enough\", \"much\", \"more\", \"most\" \"less\", \"no\", \"some\", \"either\", \"neither\", \"which\", \"what\" .\n\nविशेषण संशोधित संज्ञा प्रमुख के पूर्व, केंद्रीय-निर्धारक के प्रयोग के उदाहरण हैं:\n\nजहां एक ओर \"the\", \"a/an\", \"no\", और \"every\" केवल निर्धारक के रूप में कार्य करते हैं, वहीं दूसरी ओर अन्य केंद्रीय-निर्धारक भी अन्य शाब्दिक श्रेणियों के घटक के रूप में कार्य कर सकते हैं, विशेष रूप से सर्वनाम के रूप में. उदाहरण के लिए, निम्न में \"that\" एक निर्धारक के रूप में कार्य कर रहा है\n\nलेकिन सर्वनाम के रूप में\n\nउपरोक्त निर्धारक के अलावा, \"-'s\" वाले संबंधकारक संज्ञापद का कार्य संबंधकारक निर्धारक \"his\", \"her\", \"its\", \"their\" की तरह निर्धारक वाला हो सकता है। यह संबंधकारक निर्धारक संज्ञा पद, केंद्रीय निर्धारक की जगह प्रयुक्त होते हैं:\n\nप्रविशेषण शब्द हैं, 'a','an','the'.'A' अनिश्चित है (जैसे, \"a\" dog). यह अनिश्चित है क्योंकि यह किसी विशेष इकाई का उल्लेख नहीं करता, जिसे वक्ता या श्रोता जानता हो.\"The\" निश्चित है क्योंकि यह जिस विशेष इकाई का उल्लेख करता है, वह श्रोता द्वारा वक्ता को प्रतिलभ्य माना जाता है।\nप्रविशेषण \"a/an\", और \"the\" ऐसे शब्द हैं जो संज्ञा को विशेषित करते हैं। वे केंद्रीय-निर्धारक की स्थिति में होते हैं। प्रविशेषण के कई कार्य हैं जिनमें निश्चितता अंकन, विशिष्ट/सामान्य संदर्भ, भाषण में दी गई/नई जानकारी और संज्ञा उपवर्ग घटक (यानी, गणनीय, अगणनीय और व्यक्तिवाचक संज्ञा उपवर्ग).\n\nनिश्चित प्रविशेषण \"the\" का प्रयोग अक्सर कई बार पहले से ही वर्णित किये गए या आसानी से पहचाने जाने वाली संज्ञा के विशिष्ट उदाहरण को संदर्भित करने के लिए किया जाता है। निश्चित प्रविशेषण, संकेतवाचक से थोड़ा भिन्न हैं, जो अक्सर वक्ता और दर्शकों के सन्दर्भ में संज्ञा के स्थान का संकेत देता है।\n\n\nविशेषण आम तौर पर संज्ञा से पूर्व में होते हैं, यानी \"the blue car\", जहां blue विशेषण है। हालांकि, कुछ विशेषण जैसे lyonnaise संज्ञा के बाद आते हैं (जैसे, \"the potatoes lyonnaise\").जब एक विशेषण अंग्रेज़ी में संज्ञा के बाद आता है तो सम्पूर्ण रूप से वाक्यांश, सामान्यतः रोमांस भाषा, विशिष्ट रूप से फ्रेंच से ग्रहण किया गया होता है।\n\n\nव्याकरणिक लिंग के अवशेष अन्य पुरुष सर्वनाम में संरक्षित है। जैविक लिंग, (जहां ज्ञात) के आधार पर सजीव वस्तुओं का और सामाजिक परंपराओं के आधार पर मानवीकृत वस्तुओं का लिंग निर्धारण होता है (उदाहरण के लिए ships, को अक्सर अंग्रेज़ी में स्त्रीलिंग के रूप में माना जाता है). \"\"He\"\" का प्रयोग पुलिंग संज्ञाओं के लिए किया जाता है; \"\"She\"\" का प्रयोग स्त्रीलिंग संज्ञाओं के लिए किया जाता है; और \"\"it\"\" का प्रयोग अनिश्चित लिंग और निर्जीव वस्तुओं वाली संज्ञा के लिए किया जाता है। मनुष्यों का उल्लेख करने के लिए \"it\" का प्रयोग आम तौर पर अव्याकरणिक और असभ्य माना जाता है, लेकिन कभी-कभी अपराध या अपमान के रूप में जानबूझकर प्रयोग किया जाता है क्योंकि इससे यह अर्थ निकलता है कि वह व्यक्ति अनिश्चित लिंग का या घटिया मनुष्य है।\n\nपरंपरागत रूप से, पुलिंग \"he\" का प्रयोग अन्य पुरुष (third person) को संदर्भित करने के लिए होता था जिसका लिंग अज्ञात या संदर्भ के लिए अप्रासंगिक था; हाल ही में, लिंग-आधारित मानदंडों के समर्थन करने के लिए इस उपयोग की आलोचना की गई और इसे बढ़ते प्रयोग के तौर पर अनुचित माना जाता है (देखें, लिंग-तटस्थ भाषा).प्रतिस्थापन पर कोई आम सहमति नहीं है। अंग्रेज़ी बोलने वाले कुछ लोग बोझिल \"he या she\" या \"s/he\" का प्रयोग पसंद करते हैं; अन्य लोग \"they\" (अन्यपुरुष बहुवचन) का प्रयोग पसंद करते हैं (एकवचन they देखेंएकवचन वे). इस स्थिति में शायद ही कभी भ्रम होता है, क्योंकि इच्छित अर्थ, संदर्भ से निकला जा सकता है, उदाहरण के लिए, \"This person has written me a letter, but they have not signed it.\"हालांकि, यह अभी भी कुछ लोगों द्वारा व्याकरण के हिसाब से गलत माना जाता है। Spivak सर्वनाम का भी प्रस्ताव किया गया है जो अनिवार्य रूप से प्रमुख को बहुवचन समकक्ष से घटाकर निर्मित किये जाते हैं, लेकिन अन्य समाधान की तुलना में उनका इस्तेमाल अपेक्षाकृत दुर्लभ है। तुलना के लिए, जर्मन भाषी लोग, समध्वनिक शब्द \"sie\" (\"she\"), \"sie\" (\"they\") और \"Sie\" (\"you\", विनम्र) के बीच का अंतर बिना किसी परेशानी के पहचान लेते हैं।\n\nसंज्ञा का वर्गीकरण आम तौर पर एक या अधिक तत्वों द्वारा व्यक्त किया जाता है जिसे \"deictic\", \"numerative\", \"epithet\", and \"classifier\" कहते हैं।\n\nऐतिहासिक रूप से, अंग्रेज़ी कारक के लिए संज्ञा को अंकित करती थी और इस कारक अंकन के दो अवशेष हैं सार्वनामिक प्रणाली और संबंधकारक क्लिटिक (जिन्हें \"सैक्सन संबंधकारक\" कहा जाता था). संबंधकारक, विशेषित संज्ञापद के अंत में एक क्लिटिक द्वारा चिह्नित होता है। इसे निम्नलिखित तरीके से समझा जा सकता है:\n\n\"company\" से जुड़ा \"'s\" क्लिटिक company को विशेषित नहीं करता बल्कि समूचे संज्ञापद \"president of the company\" को विशेषित करता है। इसे कोष्ठक के उपयोग से और अधिक स्पष्ट रूप से दिखाया जा सकता है:\n\nअंग्रेज़ी सर्वनाम का रूप, वचन, पुरुष, कारक और काल्पनिक लिंग के अनुसार बदलता रहता है (केवल अन्यपुरुष एकवचन में). वचन और पुरुष भेद, मानक औपचारिक भाषा में मध्यम पुरुष में ढह गए हैं, हालांकि अनौपचारिक बोली के रूपों में वचन भेद है (उदाहरण के लिए एकवचन \"you\" बनाम बहुवचन \"y'all\", \"youse\", वगैरह.).\n\n\n\nनिजवाचक सर्वनाम, संयुक्त रूप (compounds) हैं जो संबंधकारक निर्धारक सर्वनाम और उसके बाद \"-self\" से बनते हैं, जिसका अपवाद है अन्य पुरुष एकवचन पुलिंग रूप जो कर्म कारक \"him\" + \"-self\" से बनता है और अन्य पुरुष बहुवचन रूप जो कर्म कारक \"them\" + \"-self\" + \"-(e)s\" से बनता है। बहुवचन में, इन निजवाचक में नियमित बहुवचन प्रत्यय \"-s\" लगता है (\"f\" > \"v\" के स्वर के साथ जैसा कि \"self\" > \"selves\" के स्वतन्त्र रूप के साथ) बहुवचन विभक्ति सर्वनाम रूप के साथ.\n\nशब्दार्थ रूप से we के किसी भी रूप के साथ \"ourselves\" के बजाय \"Ourself\" इस्तेमाल होता है जैसे the royal \"we\".\n\nकुछ बोलियों में अन्य पुरुष पुलिंग और अन्य पुरुष बहुवचन निजवाचक का निर्माण संबंधकारक निर्धारक \"his\" > \"hisself\" और \"their\" > \"theirself\" से बनता है। इस प्रकार, इन बोलियों ने संबंधकारक रूप में पूरी प्रतिमान को नियमित कर दिया है।\n\nअंग्रेज़ी क्रियाएं दो मुख्य प्रकार की होती हैं:\n\n\nमुख्य क्रियाएं वे क्रियाएं हैं जैसे \"jump\", \"catch\" \"hit\" और \"take\" . वे प्रकृति से शाब्दिक हैं, क्रिया क्षेत्र के भीतर मुख्य शब्दार्थ की जानकारी रखते हैं और एक ओपन क्लास हैं अर्थात् (मुख्य क्रिया स्वतंत्र रूप से और सार्थक रूप से शब्द-निर्माण प्रक्रिया द्वारा नए सिरे से बनाई जा सकती है। वाक्य में\n\n\"helping\" क्रिया मुख्य क्रिया है।\n\nसहायक क्रिया (Auxiliaries) ऐसी क्रिया है जो आम तौर पर वाक्य में मुख्य क्रिया से पहले आती है। वे सीमित संख्या में हैं, क्रिया क्षेत्र में व्याकरण की जानकारी देते हैं और क्लोस्ड क्लास के हैं। वाक्य में\n\nक्रिया \"is\" सहायक है।\n\nअंग्रेज़ी में तीन क्रियाएं - \"be\", \"have\", और \"do\" - मुख्य क्रिया और सहायक क्रिया, दोनों के रूप में कार्य कर सकती हैं Quirk et al. (1985) ने इन क्रियाओं को \"primary\" (प्राथमिक) क्रिया के रूप में उद्धृत किया है। निम्नलिखित उदाहरण उनकी दोहरी कार्यक्षमता को दर्शाते हैं:\n\nतीन प्राथमिक क्रिया के अलावा, अन्य सहायक क्रिया हैं क्रियार्थद्योतक (modals), जिसमें शामिल हैं, \n", "id": "166689", "title": "अंग्रेज़ी व्याकरण"}
{"url": "https://hi.wikipedia.org/wiki?curid=166691", "text": "एस आर रंगनाथन\n\nयस आर रंगनाथन भारत के गणितज्ञ तथा पुस्तकालय जगत के जनक थे जिन्होने कोलन वर्गीकरण तथा क्लासिफाइड केटलाग कोड बनाया। पुस्तकालय विज्ञान को महत्व प्रदान करने तथा भारत मे इसका प्रचार प्रसार करने मे इनका सक्रिय योगदान था। \n\nरंगनाथन का जन्म 12 अगस्त 1892 को शियाली, मद्रास वर्तमान चेन्नई मे हुआ था। रंगनाथ की शिक्षा शियाली के हिन्दू हाई स्कूल, मद्रास क्रिश्चयन कॉलेज मे (जहां उन्होने 1913 और 1916 मे गणित में बी ए और एम ए की उपाधि प्राप्त की) और टीचर्स कॉलेज, सईदापेट्ट में हुयी। 1917 में वे गोवर्नमेंट कॉलेज, मंगलोर में नियुक्त किए गए। बाद में उन्होने 1920 में गोवर्नमेंट कॉलेज, कोयंबटूर और 1921-23 के दौरान प्रेजिडेंसी कॉलेज, मद्रास विश्वविद्यालय में अध्यापन कार्य किया। 1924 में उन्हें मद्रास विश्वविद्यालय का पहला पुस्तकालयाध्यक्ष बनाया गया और इस पद की योग्यता हासिल करने के लिए वे यूनिवर्सिटी कॉलेज, लंदन में अध्ययन करने के लिए इंग्लैंड गए। 1925 से मद्रास में उन्होने यह काम पूरी लगन से शुरू किया और 1944 तक वे इस पद पर बने रहे। 1945-47 के दौरान उन्होने बनारस (वर्तमान वाराणसी) हिन्दू विश्वविद्यालय में पुस्तकालयाध्यक्ष और पुस्तकालय विज्ञान के प्राध्यापक के रूप में कार्य किया व 1947-54 के दौरान उन्होने दिल्ली विश्वविद्यालय में पढ़ाया। 1954-57 के दौरान वे ज्यूरिख, स्विट्जरलैंड में शोध और लेखन में व्यस्त रहे। इसके बाद वे भारत लौट आए और 1959 तक विक्रम विश्वविद्यालय उज्जैन में अतिथि प्राध्यापक रहे। 1962 में उन्होने बंगलोर में प्रलेखन अनुसंधान एवं प्रशिक्षण केंद्र स्थापित किया और इसके प्रमुख बने और जीवनपर्यंत इससे जुड़े रहे। 1965 में भारत सरकार ने उन्हें पुस्तकालय विज्ञान में राष्ट्रीय शोध प्राध्यापक की उपाधि से सम्मानित किया।\n\n\nसन् 1924 के पूर्व भारत में ग्रन्थालय व्यवसाय, लिपिक कार्य (बाबूगिरी) और घरों में ग्रन्थों तथा ग्रन्थ जैसी वस्तुओं को रखने का धन्धा मात्र ही समझा जाता था। यह सन् 1924 का समय था जब भारत के ग्रन्थालयी दृश्य पर डॉ॰ रंगनाथन का आगमन हुआ, वे प्रथम विश्वविद्यालयीय पुस्तकालयाध्यक्ष थे, जो मद्रास विश्वविद्यालय में नियुक्त किये गये। वे अपने जीवन के प्रथम 25 वर्षों के दौरान अपने को एकल-अनुसंधान में तल्लीन करके तथा शेष 25 वर्षों में दलअनुसंधान का संगठन करके भारत में ग्रन्थालयी दृश्य को पहले परिवर्तित किया। अपने पुस्तकालयी व्यवसाय के 48 वर्षों के दौरान, उन्होंने भारत में ग्रन्थालय व्यवसाय की उन्नति के लिए एक महान भूमिका निभाई. भारत के प्रथम राष्ट्रपति डॉ॰ राजेन्द्र प्रसाद ने डॉ॰ रंगनाथन के 71वें जन्म वर्षगाँठ के अवसर पर बधाई देते हुये लिखा, \"डॉ॰ रंगनाथन ने न केवल मद्रास विश्व-विद्यालय ग्रन्थालय को संगठित और अपने को एक मौलिक विचारक की तरह प्रसिद्ध किया अपितु सम्पूर्ण रूप से देश में ग्रन्थालय चेतना उत्पन्न करने में साधक रहे। विगत 40 वर्षों के दौरान उसके कार्य और शिक्षा का ही परिणाम है कि भारत में ग्रन्थालय विज्ञान तथा ग्रन्थालय व्यवसाय उचित प्रतिष्ठा प्राप्त कर सका। \"\n\nडॉ॰ रंगनाथन ने अत्यधिक सृजनात्मक उत्साह के साथ कार्य किया। उन्होंने स्वयं के विचारों को विकसित किया। उन्होंने बार-बार पुस्तकें व शोध-पत्र लिखे. उन्होंने जन-ग्रन्थालय विधेयकों का मसौदा (प्रारूप) तैयार किया और राष्ट्रीय तथा अन्तर्राष्ट्रीय क्रिया-कलापों को प्रोत्साहित किया तथा सहयोग दिया। निम्नलिखित विभिन्न व्यक्तिगत विशेषताएँ हैं जिससे डॉ॰ रंगनाथन ने भारत में पुस्तकालय व्यवसाय को प्रोत्साहित किया, जैसे: प्रजनक लेखक, वर्गीकरणाचार्य और वर्गीकरणकर्त्ता, सूचीकरणकर्त्ता, संगठनकर्त्ता, अध्यापक-शिक्षक-गुरू, दाता, सभापति, अध्यक्ष, सलाहकार, सदस्य, प्रलेखनाज्ञाता इत्यादि। \n\nभारतीय ग्रन्थालय विज्ञान के छात्र डॉ॰ रंगनाथन के सम्पर्क में सर्व-प्रथम उसकी पुस्तकों तथा शोध-पत्रों द्वारा आते हैं। ग्रन्थालय विज्ञान की कोई भी ऐसी शाखा नहीं रही, जिस पर उन्होंने नहीं लिखा (31,39)। उन्होंने 50 से अधिक ग्रन्थों तथा लगभग 2,000 शोध लेख, सूचना लेख, टिप्पणियां लिखी हैं। डॉ॰ रंगनाथन के 71 वें जन्म वर्षगाँठ पर उसकी रचनाओं की एक वा गमय सूची (भिब्लिओग्रप्ह्य्) ए.के. दास गुप्ता द्वारा तैयार की गयी। \n\n2.21 आधुनिकतम् प्रचलित प्रवृत्तियाँ ग्रन्थालय वर्गीकरण का इतिहास प्रदर्शित करता है कि वर्गीकरण की योजनाओं का विकास पूर्ण आंकिक, जैसे--लाईब्रेरी ऑफ काँग्रेस और राईडर इन्टरनेशनल वर्गीकरण, से स्वतंत्र मुख, विश्लेषणात्मक-संश्लेषणीय, जैसे--द्विबिन्दु वर्गीकरण का तीसरा रूपान्तर तक तक हुआ। वर्गीकरण की आधुनिकतम् प्रचलित प्रवृत्तियाँ: मानकीकरण, सिद्धान्तों पर आधारित अतिथ्य योजना और संगणकीकरण हैं।\n\nपिछले कुछ वर्षों के दौरान वर्गीकरण की एकरूपता अर्थात् `अन्तर्राष्ट्रीय वर्गीकरण योजना' की तरफ प्रयत्न किये जा रहे हैं। यह बुद्धिजीवी पाठकों, विशेषकर विद्वानों की अन्त:शक्ति की आवश्यक बचत प्रदान करेगा। \n\nयह अनुभव किया गया है कि ऐसी विधि का विकास किया जाय जो सिद्धान्तों पर आधारित हो। ज्ञान विस्तार बहुत ही तीव्रगति से हो रहा है। नये-नये अन्तर संयम तथा बाह्रा सयंम विषय उत्पन्न हो रहे हैं। इस विस्तार से प्रभावपूर्वक तथा उत्पादक रूप से निपटने के लिए एक वर्गीकरण योजना ऐसी होनी चाहिए जो अपनी मूल संरचना को बिना बदले, नये विचारों को एक सराहनीय स्तर तक, सुविधापूर्वक समायोजित कर सके. वर्गीकरण योजना के विकास, उसका ढाँचा (रूपरेखा) तैयार करने के लिए विधि-तन्त्र और प्रलेखनों के वर्गीकरण, के मार्ग-दर्शन हेतु वर्गीकरण के प्रगतिशील सिद्धान्तों की आवश्यकता का अनुभव किया जाता रहा है। यह कार्य रंगनाथन द्वारा प्रदत्त वर्गीकरण के सिद्धान्तों पर आधारित आतिथ्य जना द्वारा सम्भव हो सका और वर्गीकरण योजना को आधुनिकतम बनाने में सहायक सिद्ध हुआ।\n\nआज के युग में सूचना के रख-रखाव व उसको पुन: प्राप्ति के लिए संगणकीकरण का प्रचलन है। हमें सूचना के पुन: प्रापण तथा उसके संगठन हेतु शक्तिशाली तकनीकों तथा उपकरणों की आवश्यकता है। सूचना-तन्त्रों के संगणकीकृत सूचना पुन: प्रापण में वर्गीकरण की आवश्यकता का अनुभव किया जा चुका है, इसके वर्गीकरण का महत्त्व और बढ़ जाता है। \n\nएक दूसरी प्रवृत्ति-सामान्य बनाम विशेष वर्गीकरण की है। क्योंकि सब प्रकार के ग्रन्थालयों, सूचना-केन्द्रों, प्रलेखन केन्द्रों से यह अपेक्षा की जाती है कि उसके पास सभी प्रकार (सामान्य रुचि विशिष्ट तथा विषय रुचि) के प्रलेखों, का संग्रह होगा, परन्तु विशेष महत्व ने उन प्रलेखों, जिनसे कि वे सम्बन्धित हैं, उनका अति सूक्ष्म-स्तर पर वर्गीकरण आवश्यक होता है। इस प्रकार सभी प्रकार के प्रलेखों का वर्गीकरण हेतु सामान्य बनाल वर्गीकरण का होना परमावश्यक है। \n\nयह डॉ॰ रंगनाथ थे जिन्होंने वर्गीकरण की एक नवीन किस्म--`स्वतन्त्रन्मुख, विश्लेषणात्मक-संश्लेषणीय वर्गीकरण' का निर्माण किया, जो न केवल फलक व्यवस्थापन के लिए ही अपितु अनुक्रमणिका तैयार करने, आदि के लिए भी मुक्त-कंठ रूप से स्वीकार की गयी। वर्गीकरण के लिए `स्वतन्त्र-मुख, विश्लेषणात्मक, संश्लेषणीय योजना' अन्य योजनाएँ जैसे--प्राय: गणनात्मक उदाहरणत: ड्यूई दशमलव वर्गीकरण, प्राय: फलकित उदाहरणत: सर्वव्यापक दशमलव\nवर्गीकरण और दृढ़ फलकित। उदाहरणत: द्विबिन्दु-वर्गीकरण का प्रथम व द्वितीय रूपान्तर, की तुलना में अत्यधिक आधुनिकता प्रदान करती है। जो वर्गीकरण के आधुनिकतम प्रचलन तथा समस्याओं (जैसे नये उत्पन्न विचारों को सारणी में उचित स्थान देना), के हल करने का मात्र उपाय है। वर्गीकरण के क्षेत्र में डॉ॰ रंगनाथन का सर्वाधिक अंशदान (योगदान) द्विबिन्दु वर्गीकरण है, जो सर्व-प्रथम सन् 1933 में प्रकाशित हुआ। द्वितीय संस्करण 1939 में, तृतीय 1950 में, चतुर्थ 1952 तथा पंचम 1957 व षष्ठम 1960 में प्रकाशित हुए और सप्तम संस्करण अभी भी अनिश्चितता के मोड़ पर है। डॉ॰ रंगनाथन केवल वर्गीकरणाचार्य के रूप में ही नहीं, अपितु एक वर्गकार के रूप में भी जाने जाते हैं। सन् 1946-47 के दौरान जब वे काशी हिन्दू विश्वविद्यालय के ग्रन्थालय विज्ञान के प्रोफेसर तथा पुस्तकालयाध्यक्ष थे, उन्होंने अपनी वर्गीकरण योजना के अनुसार विश्वविद्यालय ग्रन्थालय के लगभग एक लाख (1,00,000) ग्रन्थों का फिर से वर्गीकरण लगभग 18 महिनों के अल्प समय में किया। इस कार्य के लिये उन्होंने अपने ही दिये गये नियम (उपसूत्र) परासरण का नियम की सहायता ली। महत्त्वपूर्ण बात यह रही कि यह सब कुछ उन्होंने अपने उत्तरदायित्वपूर्ण कार्यों जैसे-पाठन कार्य, प्रशासनिक कार्यों आदि का पालन करते हुये अपनी 56 वर्ष की अवस्था में किया। डॉ॰ रंगनाथन ने सर्व-प्रथम `वर्गीकरण सिद्धान्त' का सूत्रपात किया। यह सिद्धान्त वर्गीकरण तन्त्रों का ढाँचा तैयार करने तथा अन्य शब्द-भंडार नियन्त्रक उपायों के लिए तारतम्यता, एकरूपता और ठोसपन प्रदान करते हैं। आधुनिकतम प्रवृत्तियों में इसकी उपयोगित निम्नांकित हैं:\n\n`वर्गीकरण कार्य को तीन फलकों में विभाजित होना चाहिए', ऐसा अनुभव किया जा चुका है। यह विचार सर्व-प्रथम डॉ॰ रंगनाथन ने 1944 में स्वीकार किया। सन् 1952 तक, वे इस लक्ष्य को अच्छी तरह समझने में सक्षम रहे तथा वर्गीकरण कार्य को तीन फलकों अर्थात् कल्पना फलक, मौखिक (वाचिक) फलक और अं कन्न फलक में विभाजित किया। उन्होंने पाया कि `विचार फलक' संयुक्त एवं मिश्रित विषयों को उनके मुखों, उपमुखों, तथा आश्लेषों में विश्लेषित तथा संश्लेषित करने तथा सहायक अनुक्रम प्रदान करने से सम्भवत: सम्बन्धित है। `वाचिक फलक' में कार्य परिभाषित शब्दावली के लिए उपसूत्रों से केन्द्रित होता है तथा मानक परिभाषिक-शब्दावली से शब्दों के नवीनतम प्रचलित स्वरूप को व्यक्त करता है। अगर अन्तर्राष्ट्रीय परिभाषिक-शब्दावली का स्थापना हो जाय और प्रयोग हेतु अपनाया जाय तो यह बहुत ही सहायक सिद्ध होगी। `अ नन्न फलक' में सामान्य विचारों को अड्को द्वारा प्रस्तुत किया जाता है। डॉ॰ रंगनाथन ने मिश्रित अ नन तन्त्र की\nरूपरेखा अत्याधिक आतिथ्य प्रदा न करने हेतु प्रयुक्त की।\n\nउन्होंने नवीन विचारों को अत्यधिक आतिथ्य प्रदान करने के लिए तथा अ कन की दृढ़ता को तोड़ने हेतु अनेक युक्तियों को सम्मिलित किया। ये `खण्ड युक्ति',` रिक्ति युक्ति', `रिक्त (शून्य) अं क', `शून्यकारण-अ क ', तथा `शून्य-शून्य कारक अ क', नये-नये विचारों का बहिर्वेशित तथा अन्तर्वेशित करने के लिए प्रयुक्त किया। \n\nइन सबके बावजूद उन्होंने और भी युक्तियाँ बहुतायत रूप से आतिथ्य प्राप्त करने के लिये दी, वे हैं: पुंजित युक्ति, वर्णमालीय युक्ति, कालक्रम युक्ति, उत्कृष्ट युक्ति, सामान्य उपमुख युक्ति, दशमलव अंश युक्ति, गणनात्मक युक्ति, वातावरण (परिसर) युक्ति, मुखित युक्ति, भौगोलिक युक्ति, समूह अ कन युक्ति, मिश्रित आधार युक्ति, संख्यात्मक युक्ति, अश्लेष युक्ति, स्मृति-सहायक तालिका युक्ति विषय युक्त, इत्यादि। \n\nउन्होंने अ नन के लिए परिवर्तनशील शक्ति प्रदत्त संयोजक चिन्हों का प्रयोग किया, जो बाद में संकेतक अंक के नाम से जाने गये। यह संगणक के प्रयोग को भी आसान बनाते हैं। संकेतक अंक, विभिन्न तालिकाओं से लिये गये उपमुखों, को जोड़कर अनेक प्रकार के संयुक्त एवं मिश्रित विषयों का निर्माण करने में बोल्ट व नट की तरह कार्य करते हैं। \n\nडॉ॰ रंगनाथन ने वर्गीकरण आचार्यों तथा वर्गीकारों को एक दिशा प्रदान करने के लिये अभिधारणओं, उपसूत्रों तथा सिद्धान्तों का एक संगठित समूह (सेट) समावेशित किया। ये सिद्धान्त, अभिधारणा व उपसूत्र, प्रलेखन शोध एवं प्रशिक्षण केन्द्रों भारत के विभिन्न विश्वविद्यालयों के ग्रन्थालयों एवं ग्रन्थालय विज्ञान के विभागों में पठन पाठन वास्तविक ग्रन्थालय वर्गीकरण के दौरान परखे जा चुके हैं। डॉ॰ रंगनाथन के `प्रोलेगोमेना टू लाईब्रेरी क्लासीफिकेशन' के तीसरे संस्करण (1967) में, 11 मानकीय सिद्धान्त, 40 उपसूत्र (विचार फलक-15, वाचिक फलक-4 तथा अं कनन फलक-21), 13 अभिधारणायें,4 सिद्धान्त मुख-अनुक्रम के लिये तथा 18 सिद्धान्त सहायक-अनुक्रम के लिये दिये गये हैं। \n\nउन्होंने मूलमुख, उपमुख, तथा स्पेसीयटरस्, का विचार दिया। ये उपमुख, पाँच मौलिक श्रेणियों: व्यक्तित्व, तत्व, ऊर्जा, स्थान, तथा समय में विभक्त हैं। सामुहिक रूप से इन्हें पी. एम. ई. एस. टी. के नाम से जाना जाता है। ये एक या एक-दूसरे--और मात्र एक की अभिव्यक्ति (प्रकटीकरण) हैं, ऐसा अभिधारित किया गया है। उसके मुख-अनुक्रम के सिद्धान्त: दिवाल-चित्र सिद्धान्त, सम्पूर्ण अंग सिद्धान्त, गाय-बछड़ा सिद्धान्त, क्रियावस्तु-क्रिया-क्रियाकारक सिद्धान्त, वर्गीकरण तन्त्र का ढाँचा तैयार करने में ही नहीं बल्कि अन्य शब्दावली नियन्त्रक युक्तियों में भी सहायक हैं। डॉ॰ रंगनाथन ने सैद्धान्तिक विकास पर आधारित, बहुत से विषयों के लिए वर्गीकरण तन्त्र का ढाँचा तैयार किया था। लगभग 150 ऐसे विषय हैं, जिनके\nलिए द्विबिन्दु वर्गीकरण के आधार पर गहन तालिकाएँ तैयार किये जा चुके हैं। `एनल्स फ लाईब्रेरी साइन्स तथा `डाकुमेन्टेशन एण्ड लाइब्रेरी साइन्स' में वर्गीकरण पर प्रकाशित उनके लेख, गहन वर्गीकरण से सम्बन्धित कठिन समस्याओं को हल करने में पर्याप्त रूप से सहायक है। हमारे विचार से डॉ॰ रंगनाथन को भविष्य में द्वि-बिन्दु वर्गीकरण के लिए नहीं, अपितु इसके आधारभूत सिद्धान्तों के लिये याद किया जावेगा। \n\nसूचीकरण ग्रन्थालय विज्ञान की वह शाखा है, जो अनेक क्रांतिकारी परिवर्तनों तथा विकासों का हाल ही का साक्षी है। डॉ॰ रंगनाथन द्वारा सूचीकरण के लिए किए गये कार्यों की आधुनिकतम सूचीकरण प्रवृत्तियों की समानताओं को निम्नलिखित रूप से समझा जा सकता है।\n\n", "id": "166691", "title": "एस आर रंगनाथन"}
{"url": "https://hi.wikipedia.org/wiki?curid=166701", "text": "मोल्दोवन लियू\n\nलियू (आईएसओ 4217 कोड MDL) मोल्दोवा की मुद्रा है। रोमानियाई लियू की तरह मोल्दोवन लियू (बहु. लेई) 100 बानी (एकवचन -. बान) में समविभाजित है। मुद्रा का नाम रोमानिया से जन्मा है, जिसका अर्थ है शेर।\n\nवर्ष 1918 और 1940 और 1941 से 1944 के बीच, जब मोल्दोवा रोमानिया का हिस्सा था, मोल्दोवा के पूर्वी हिस्से में रोमानियाई लियू का इस्तेमाल किया जाता था। सोवियत संघ के विघटन और स्वतंत्र मोल्दोवा गणराज्य के गठन के बाद 29 नवम्बर 1993 को मोल्दोवन लियू जारी किया गया। इसने एक लियू = 1000 कूपन की दर पर पुराने कूपन मुद्रा का स्थान लिया। \n\nमोल्दोवा से अलग हुए गैर मान्यता प्राप्त ट्रांसनिस्ट्रिया में ट्रांसनिस्ट्रिया रुबल का चलन है।\n\nसिक्कों के रूप में 1993 में एल्यूमिनियम से बने 1, 5, 10 और 25 बानी, एल्यूमिनियम-तांबा से बने 50 बानी और जस्ता युक्त लोहे के 1 और 5 लियू के सिक्के जारी किए गए। लेकिन बाद में प्रचलन से हटा लिए गए।\n\nमोल्दोवन बैंकनोट की दो श्रृंखलाएं जारी की गईं। पहली श्रृंखला अल्प समय के लिए ही प्रचलन में रही, जिसमें केवल 1, 5 और 10 लियू के नोट शामिल थे।\n", "id": "166701", "title": "मोल्दोवन लियू"}
{"url": "https://hi.wikipedia.org/wiki?curid=166705", "text": "फ़बासिए\n\nफ़बासिए (Fabaceae), लेग्युमिनोसी (Leguminosae) या पापील्योनेसी (Papilionaceae) एक महत्त्वपूर्ण पादप कुल है जिसका बहुत अधिक आर्थिक महत्त्व है। इस कुल में लगभग ४०० वंश तथा १२५० जातियाँ मिलती हैं जिनमें से भारत में करीब ९०० जातियाँ पाई जाती हैं। इसके पौधे उष्ण प्रदेशों में मिलते हैं। शीशम, काला शीशम, कसयानी, सनाई, चना, अकेरी, अगस्त, मसूर, खेसारी, मटर, उरद, मूँग, सेम, अरहर, मेथी, मूँगफली, ढाक, इण्डियन टेलीग्राफ प्लाण्ट, सोयाबीन एवं रत्ती इस कुल के प्रमुख पौधे हैं। लेग्युमिनोसी द्विबीजपत्री पौधों का विशाल कुल है, जिसके लगभग ६३० वंशों (genera) तथा १८,८६० जातियों का वर्णन मिलता है। इस कुल के पौधे प्रत्येक प्रकार की जलवायु में पाए जाते हैं, परंतु प्राय: शीतोष्ण एवं उष्ण कटिबंधों में इनका बाहुल्य है। इस कुल के अंतर्गत शाक (herbs), क्षुप (shrubs) तथा विशाल पादप आते हैं। कभी कभी इस कुल के सदस्य आरोही, जलीय (aquatic), मरुद्भिदी (xerophytic) तथा समोद्भिदी (mescphytic) होते हैं।\n\nइस कुल के पौधों में एक मोटी जड़ होती है, जो आगे चलकर मूलिकाओं (rootlets) एवं उपमूलिकाओं में विभक्त हो जाती है। अनेक स्पीशीज़ की जड़ों में ग्रंथिकाएँ (nodules) होती हैं, जिनमें हवा के नाइट्रोजन का यौगिकीकरण (fixing) करनेवाले जीवाणु विद्यमान रहते हैं। ये जीवाणु नाइट्रोजन का स्थायीकरण कर, खेतों को उर्वर बनाने में पर्याप्त योग देते हैं। अत: ये अधिक आर्थिक महत्व के हैं। इसी वर्ग के पौधे अरहर, मटर, ऐल्फेल्फा (alfalfa) आदि हैं।\n\nलेग्युमिनोसी कुल के पौधों के तने साधारण अथवा शाखायुक्त तथा अधिकतर सीधे, या लिपटे हुए होते है। पत्तियाँ साधारणतया अनुपर्णी (stipulate), अथवा संयुक्त (compound), होती हैं। अनुपर्णी पत्तियाँ कभी कभी पत्रमय (leafy), जैसे मटर में, अथवा शूलमय (spiny), जैसे बबूल में, होती हैं। आस्ट्रेलिया के बबूल की पत्तियाँ, जो डंठल सदृश दिखलाई पड़ती हैं, पर्णाभवृंत सदृश (phyllode-like) होती है।\n\nपुष्पक्रम (inflorescence) कई फूलों का गुच्छा होता है। फूल या तो एकाकी (solitary) होता है या पुष्पक्रम में लगा रहता है। पुष्पक्रम असीमाक्षी (racemose) अथवा ससीमाक्षी (cymose) होता है। पुष्प प्राय: एकव्याससममित (zygomorphic), द्विलिंगी (bisexual), जायांगाधर (hypogynous), या परिजायांगी (perigynous) होते हैं। बाह्यदलपुंज (calyx) पाँच दलवाला तथा स्वतंत्र, या कभी-कभी थोड़ा जुड़ा, रहता है। पुमंग (androecium) में १० या अधिक पुंकेसर (stamens) होते हैं। जायांग (gynaeceum) एक कोशिकीय तथा असमबाहु (inequilateral) होता है। एकलभित्तीय (parietal) बीजांडासन (placenta) अभ्यक्ष (ventral) होता है, पर अपाक्षीय (dorsally) घूम जाता है। बीजांड (ovules) एक, या अनेक होते हैं। फल या फली गूदेदार तथा बीज अऐल्बूमिनी (exalbuminous) होते हैं। \n\nयह कुल निम्नलिखित तीन उपकुलों में विभाजित हैं : (१) पैपिलियोनेटी (Papilionatae), (२) सेज़ैलपिनाइडी (Caesalpinioideae) तथा (३) मिमोसॉइडी (Mimosoideae)।\n\nइस कुल के पौधे शाक, क्षुप, या वृक्ष होते हैं। जड़ों में ग्रंथिकाएँ होती हैं, जिनमें हवा के नाइट्रोजन का स्थायीकरण करनेवाले जीवाणु रहते हैं। तने नरम, या कठोर, सीधे या लता की भाँति होते हैं। पत्तियाँ एकांतर (alternate), साधारण, संयुक्त, या अनुपर्णी होती हैं। पुष्प पुष्पक्रम में लगते हैं और वे असीमाक्षी अथवा एकाकी, उभयलिंगी, पूर्ण, एकव्याससममित तथा परिजायांगी होते हैं। बाह्यदल में जुड़े पाँच दल होते हैं। विषम बाह्यदल बाहर की ओर रहता है। दलपुंज (corolla) में पाँच स्वतंत्र दल रहते हैं, जिसमें विषमदल सबसे बड़ा होता है, जिसे ध्वज (vexillum) कहते हैं। दो दल पार्श्व एली (alae), या पक्ष (wings) होते हैं, और दो दल नीचे जुड़े रहते हैं। ये नाव के आकार के होते हैं जिसे कूटक (Carina) कहते हैं। इसी नाव के आकार वाले कूटक में जनन अंग विद्यमान रहते हैं। पुंकेसर दस होते हैं, जिनमें नौ जुड़े रहते हैं तथा एक अलग रहता है। एककोष्ठकी (unilocular) अंडाशय में कई बीजांड रहते हैं। इसमें कीड़ों द्वारा निषेचन होता है। कीड़े चमकीले एवं रंगीन दलों की ओर आकर्षित होते हैं। इस कुल के प्रमुख पौधे हैं : मीठा मटर (sweet pea, or Lathyrus odoratus), धुँधली (Abrus precatorius) जवास, या ऐल्हेजाइ केमीलोरम (Alhagi camelorum), मूँगफली, थोड़ा, अरहर, चना, सनई, सेम, शीशम, मटर आदि।\n\nइस उपकुल के पौधे प्राय: विशाल वृक्ष होते हैं, पर कभी कभी शाक तथा क्षुप भी होते हैं। जड़ विशाल तथा मूलिकाओं एवं उपमूलिकाओं से युक्त होती है। तना सीधा, कड़ा, या आरोही होता है। पत्तियाँ संयुक्त पिच्छाकार (pinnate), या द्विपिच्छाकार, तथा कभी कभी साधारण अनुपर्णी होती हैं। अनुपर्ण सूक्ष्म होता है। पुष्पक्रम असीमाक्ष होता है। पुष्प एकव्याससममित, अनियमित, उभयलिंगी तथा परिजायांगी होता है। बाह्यदलपुंज पाँच दलों का होता है, जो कभी कभी रंगीन होते हैं। ये दल स्वतंत्र, या जुड़े हुए भी रहते हैं। दलपुंज पाँच दल का तथा रंगीन होता है। पुंकेसर दस, स्वतंत्र या जुड़े हुए तथा भिन्न भिन्न लंबाई के होते हैं। कभी कभी बंध्यपुंकेसर (staminode) होते हैं। जायांग एक अंडप का होता है। अंडाशय एककोष्ठकी तथा ऊर्ध्व अंडाशय (superior ovary) होता है। वर्तिकाग्र (stigma) साधारण तथा बीजांडन्यास (placentation) सीमांत (marginal) होता है। फल फलीदार होता है। इस उपकुल के मुख्य पौधे हैं : अमलतास (Cassisa fistula), कचनार (Bauhenia variegata), कैसिया टोरा (Cassia tora), गोल्ड मोहर (Poinciana regia), अशोक (Saraca indica), इमली (Tamarindus indicus) आदि।\n\nइस उपकुल के पौधे प्राय:, वृक्ष, कभी कभी लता, या बहुवर्षी (perennial) शाक होते हैं। जड़ लंबी, विस्तृत एवं उपमूलिकाओं से युक्त होती है। तना मोटा एवं कठोर होता है। पत्तियाँ एकांतर पिच्छाकार, या द्विपिच्छाकर, संयुक्त तथा अनुपर्णी होती हैं। अनुपर्ण कंटक में परिवर्तित हो जाते हैं। डंठल वृत्तफलक में परिवर्तित रहता है। पुष्पक्रम असीमाक्षी, या शूकी होती है। पुष्प नियमित, अरत: सममित, उभयलिंगी, पूर्ण तथा जायांगाधर होते है। बाह्यदल एवं अंतर्दल पाँच होते हैं। पुंकेसर ग्यारह, या दस होते हैं। इस उपकुल के प्रमुख पौधे हैं : बबूल (Acacia arabica), सिरस (Albizzia labbek), लाजवंती (Mimosa pudica), जंगल जलेबी, या पिथीकोलोबियम डल्से (Pithecolobium dulce) आदि।\n\nआर्थिक महत्व - लेग्युमिनोसी कुल के पौधे बड़े आर्थिक महत्व के हैं। अनेक पौधों के बीच आहार में काम आते हैं, जैसे अरहर, मटर, चना, उड़द, मूँग, मसूर आदि की दालें बनती हैं। कुछ बड़े वृक्षों जैसे शीशम, बबूल, इमली आदि से इमारती लकड़ी मिलती है। मूंगफली से खाद्य तेल प्राप्त होता है। कुछ पौधों के फल और पत्तियाँ साग सब्ज़ी के रूप में प्रयुक्त होती हैं, तो कुछ पौधे चारे के काम आते हैं। कुछ पौधों, जैसे सनई, से रेशे प्राप्त होते हैं, जिनसे रस्सियाँ बनती हैं। आकेशा कैटेचू नामक वृक्ष से कत्था प्राप्त होता है। कुछ पौधे हरी खाद में काम आते हैं कुछ पौधे औषधियों के रूप में व्यवहृत होते हैं, और कुछ पौधे वायुमंडल के नाइट्रोजन का अपनी जड़ की ग्रंथिकाओं में रहनेवाले जीवाणुओं द्वारा स्थायीकरण कर खेत की उर्वरा शक्ति को बढ़ाते हैं।\n", "id": "166705", "title": "फ़बासिए"}
{"url": "https://hi.wikipedia.org/wiki?curid=166708", "text": "व्यवहार प्रक्रिया\n\nसांसारिक उद्दीपनों की टक्कर खाकर सजीव प्राणी (Organisms) अपना अस्तित्व बनाए रखने के निमित्त कई प्रकार की प्रतिक्रियाएँ करता है। उसके व्यवहार को देखकर हम प्राय: अनुमान लगाते हैं कि वह किस उद्दीपक (स्टिमुलस) या परिस्थिति विशेष के लगाव से ऐसी प्रतिक्रिया करता है। जब एक चिड़िया पेड़ की शाखा या भूमि पर चोंच मारती है, तो हम झट समझ जाते हैं कि वह कोई अन्न या कीट आदि खा रही है। जब हम उसे चोंच में तिनका लेकर उड़ते देखते हैं, तो तुरंत अनुमान लगाते हैं कि वह नीड़ (घोंसला) बना रही है। इसी प्रकार मानवी शारीरिक व्यवहार से उसके मनोरथ तथा स्वभाव आदि का भी पता लगता है। \n\nमुख की मुद्रा, देह की अंगभंग तथा कमेंद्रियों के हिलने चलने के व्यवहार से अगोचर मानसिक क्रियाएँ विचार, रागद्वेष आदि भी दूसरे लोगों पर व्यक्त होते हैं। शारीरिक व्यवहार का सरलतम रूप \"सहज क्रिया\" (रिफ्लेक्स ऐक्शन) में मिलता है। यदि आँख पर प्रकाशपुंज फेंकी जाए, तो पुतली तत्काल सिकुड़ने लगती है। यह एक जन्मजात, प्राकृतिक अनायास क्रिया है। इस क्रिया का न तो कोई पूर्वगामी अथवा सहचारी चेतन अनुभव होता है और न ही यह व्यक्ति की इच्छा के बस में रहती है। इसी प्रकार मिर्च के स्पर्शमात्र से आँखों में अश्रु आ जाते हैं। यह भी एक जन्मजात या सहज क्रिया है। सांस लेना, खांसना आदि कुछ जटिल सहज क्रियाएं हैं। इनको मनुष्य इच्छानुसार न्यूनाधिक प्रभावित कर सकता है। मल-मूत्र त्याग भी सहज क्रियाएँ हैं जिनपर मनुष्य विशेष नियंत्रण रखना सीख लेता है। सूई चुभते ही हम हठात् हाथ खींच लेते हैं। इन सबका मूलाधार है, ज्ञानेंद्रियों का नस द्वारा कर्मेंद्रियों (पेशी, ग्रंथि आदि) के साथ सीधा प्राकृतिक संबंध। सूई के दबाव से पीड़ास्थल से संलग्न नसें सक्रिय हो उठती हैं और नसों द्वारा तत्संबंधित पेशीसंकोच होता है।\n\nअनेक बार विशेष उद्दीपक की संगति से सहज क्रिया में परिवर्तन आ जाता है। यथा मिठाई खाने से मुख में रसस्राव एक सहज क्रिया है। किंतु मिठाई के दर्शन अथवा नाम के सुनने मात्र से भी लार टपकने लगती है। इसका कारण ग्रंथिस्राव की सहज क्रिया का, अर्थात् संलग्न नसों का रूप, शब्द विशेष की ज्ञानेंद्रिय से एक नवीन अवांतरित संयोग होता है। किंतु अनेक आकृति द्वारा नस संयोग के अवांतरित होने से यह एक अभ्यानुकूलित प्रतिवर्त (कंडीशंड रिफ्लेक्स) का नवीन रूप ले लेती है। \"अभ्यानुकूलित\" क्रियाओं का भी कोई पूर्वगामी या सहचारी चेतना अनुभव नहीं होता और आचरण भी व्यक्ति की इच्छा के अधीन नहीं होता। इसमें चेतन इच्छा की उपेक्षा, तथा सूक्ष्म दैहिक नस संयोग की स्वतंत्रता का ही संकेत प्राप्त होता है। सामाजिक आदर्श व आचरण के सतत् प्रभाव से जहाँ एक व्यक्ति मांसाहार परोसे जाने के समाचार से खिन्न होता है, वहीं दूसरा प्रसन्न होता है। इसी प्रकार पूर्वानुभव वा अभ्यानुकूलन भेद से एक जन विदेशी वस्तु के आभास मात्र से आनंदित और अन्य क्रुद्ध होता है। स्वजातीय सांप्रदायिक व्यक्तियों के साथ सौजन्य तथा मित्रता, परंतु विजातीय वर्ग के प्रति स्वाभाविक वैरभावना की अभ्यानुकूलन का उदाहरण है। आधुनिक युग में सर्वप्रथम इसका महत्व एक रूसी वैज्ञानिक प्रो॰ आईवन पेट्रोविच पैवलॉव ने सुझाया। अमरीका के एक वैज्ञानिक डॉ॰ जॉन बी. वाटसन ने इस सिद्धांत को अत्यंत लोकप्रिय बनाया। सामाजिक आचरण की अनेक गुत्थियों को सुलझाने में इस अभ्यानुकूलन प्रक्रिया का उपयोग होता है।\n\nजन्म से ही पशुओं में अनेक प्रकार के जटिल कार्य करने की क्षमता होती है। ये कार्य जीवनयापन के निमित्त अत्यंत आवश्यक होते हैं; यथा शिशु का स्तनपान; संतान के हित पशु जाति का व्यवहार; चिड़िया की घोंसला बनाने की प्रवृत्ति; इत्यादि। ऐसी प्रवृत्तियाँ भी जन्मजात प्रकृति का अंग होती हैं। यदि चौपाए भागते-दौड़ते हैं, जो पक्षी उड़ते फिरते हैं। जहाँ मधुमक्खी सुगंधित पुष्पों पर मंडराती है वहाँ छिपकली कीट, फतिंगों का शिकार करती है। ऐसी प्राकृतिक जीवनोपयोगी वृत्तियों को सहज प्रवृत्ति, वृत्ति व्यवहार (इंस्टिंक्ट) अथवा जातिगत प्रकृति भी कह सकते हैं। पशुवर्ग का प्रत्येक आचरण, मूल रूप से उसकी विशेष प्रकृत प्रवृत्ति से विकसित होता है। एक बैल या उसका बछड़ा, घासफूस, पत्ते, तृण आदि से पेट भरता है। परंतु एक उच्च वर्ग का सभ्य आदमी तथा उसके बच्चे विशेष ढंग से पकवान बनवाकर और उचित क्रम से असन वा बर्तन आदि सजाकर ही भोजन करते हैं। सभ्यता के कृत्रिम आवरण में हम प्रकृत मूल प्रवृत्ति की एक धुँधली सी झलक देख सकते हैं। अत: कहते हैं कि मूल प्रवृत्ति के क्षुद्र आधार पर ही उच्चाकांक्षी बृहत् सभ्यता की झाँकी खुलकर खेलती है। एक आंग्ल वैज्ञानिक प्रा. विलियम मैक्डूगल के विचार से प्रत्येक मूल प्रवृत्ति के तीन अंग होते हैं-\n\n\nइनमें से संयोगवश उद्दीपक परिस्थिति तथा अनुकूल कार्य के क्रम में अत्यधिक परिवर्तन होता है। सामान्यत: कष्टप्रद अपमानजनक व दु:साध्य परिस्थिति में मनुष्य क्रोधित होकर प्रतिकार करता है। किंतु जहाँ बच्चा खिलौने से रुष्ट होकर उसे तोड़ने का प्रयास करता है, वहाँ एक वयस्क स्वदेशाभिमान के विरुद्ध विचार सुनकर घोर प्रतिकार करता है। जहाँ बच्चे का प्रतिकार लात, धूँसा तथा दाँत आदि का व्यवहार करता है, वहाँ वयस्क का क्रोध अपवाद, सामाजिक बहिष्कार, आर्थिक हानि तथा अद्भुत भौतिक रासायनिक अस्त्र शस्त्रों का प्रयोग करता है। किंतु क्रोध का अनुभव तो सब परिस्थितियों में एक समान रहता है। प्रा. मैक्डूगल ने पशु वर्ग के विकास, तथा संवेगों के निश्चित रूप की कसौटी से एक मूल प्रवृत्तियों की सूची भी बनाई है। संवेग अथवा भय, क्रोध आदि को ही मुख्य मानकर तदनुसार मूल प्रवृत्तियों का नाम, स्वभाव आदि का वर्णन किया है। उनकी सूची बहुत लोकप्रिय है और उसकी ख्याति प्राय: अनेक आधुनिक समाजशास्त्रों में मिलती है। परंतु वर्तमानकाल में उसका मान कुछ घट गया है। डॉ॰ वाटसन ने अस्पताल में सद्य:जात शिशुओं की परीक्षा की तो उन्हें केवल क्रोध, भय और काम वृत्तियों का ही तथ्य मिला। एक जापानी वैज्ञानिक डॉ॰ कूओं ने यह पाया है कि सभी बिल्लियाँ न तो चूहों को प्रकृत स्वभाव से मारती हैं और न ही उनकी हत्या करके खाती हैं। उचित सीख से तो बिल्लियों की मूल प्रवृत्ति में इतना अधिक विकार आ सकता है कि चूहेमार जाति की बिल्ली का बच्चा, बड़ा होकर भी चूहे से डरने लगता है। अत: अब ऐसा समझते हैं कि जो वर्णन मैक्डूगल ने किया है वह अत्यधिक सरल है। आधुनिक मनोवैज्ञानिक स्थिति को सरलतम बनाकर समझने के निमित्त, मानसिक उद्देश्यपूर्ति की उलझन से बचकर, शरीर के सूक्ष्म क्रियाव्यवहार को ही मूल प्रकृति मानने लगे हैं। उन्हें दैहिक तंतुओं के मूल गुण प्रकृति मर्यादित तनाव (Tissue Tension) में ही मूल प्रवृत्ति का विश्वास होता है। जब उद्दीपक वा परिस्थिति विशेष के कारण देह के भिन्न तंतुओं (रेशों) में तनाव बढ़ता है, तो उस तनाव के घटाने के हिव एक मूल वृत्ति सजग हो जाती है और इसकी प्रेरणा से जीव अनेक प्रकार की क्रियाएँ आरंभ करता है। जब उचित कार्य द्वारा उस दैहिक तंतु तनाव में यथेष्ट ढिलाव हो जाता है, तब तत्संबंधित मूल वृत्ति तथा उससे उत्पन्न प्रेरणा भी शांत हो जाती है। दैहिक तंतुओं का एक गुण और है कि विशेष क्रिया करते करते थक जाने पर विश्राम की प्रवृत्ति होती है। प्रत्येक दैहिक तथा मनोदैहिक क्रिया में न्यूनाधिक थकान तथा विश्राम का धर्म देखा जाता है। अत: निद्रा को यह आहार, भय, मैथुन आदि से सूक्ष्म कूठरस्थ वृत्ति मानते हैं। अर्थात् आधुनिक मत केवल दो प्रकार की मूल प्रवृत्ति मानने का है-\n\n(1) दैहिक तंतु तनाव को घटाने की प्रवृत्ति (या अपनी मर्यादा बनाए रखने की प्रवृति); \n\n(2) दैहिक तंतुओं के थक जाने पर उचित विश्राम की प्रवृत्ति।\n\nपशुवर्ग के आचरण को समझने के लिए एकमात्र उपाय, उनकी विभिन्न प्रेरणाओं का ज्ञान प्राप्त करना है। प्रेरणा और प्रवृत्ति के संबंध से कुछ विद्वान् मूल प्रवृत्ति से ही मूल प्रेरणा की उत्पत्ति मानते हैं। किंतु सभ्य जीवन में कृत्रिम वा सीखी हुई मनोवृत्तियों का भी उचित स्थान है। इस युग में धनोपार्जन का कार्य सबको ही करना पड़ता है। धन की इच्छा तो अपने इष्टसाधन का निमित्त मात्र है। वास्तविक प्रेरणा तो अभीष्ट वस्तुओं की प्राप्ति, तथा उनके संभोग की मनोवृत्ति से होती है। अत: धनोपार्जन की प्रेरणा एक अर्जित अर्थात् आधुनिक सभ्यता में सीखी हुई प्रेरणा है। धन के अद्वितीय विनिमय गुण के कारण ही धन पाने की इच्छा उत्पन्न होती है। किंतु इस प्रेरणावश सामान्य धन कमाने में उतना ही लिपटा रहता है, जितना आहार विहार की प्रेरणाओं से। यदि किसी बच्चे में साइकिल सवारी की प्रेरणा है, तो वह कभी घुड़सवारी से शांत नहीं होती। दोनों ही कृत्रिम प्रेरणाएँ हैं, किंतु उन्हें निर्मूल कहना मिथ्या है। उक्त बच्चे के लिए साइकिल वैसा ही सबल व्यवहारप्रेरक है, जैसा स्वादिष्ठ भोजन। प्रेरणा को हम सरलता से दो वर्गों में बांट सकते हैं - \n\n\nयदि पहले वर्ग की प्रेरणा को अनुकूल वा धनात्मक (+) कहें, तो दूसरे वर्ग की प्रेरणा को प्रतिकूल वा ऋणात्मक (-) कह सकते हैं। एक में व्यक्ति प्रेरक के लोभ से अग्रसर होता है और दूसरी में व्यक्ति प्रस्तुत प्रेरक से भयभीत होकर पीछे हटता है, या विमुख होकर दूर भागता है, अथवा रक्षा का अन्य उपाय करता है। यदि पहली में प्रवृत्ति है तो दूसरी में निवृत्ति।\n\nसामान्य परिस्थिति न तो शुद्ध सुखस्वरूप और न ही पूर्णतया दु:खरूप होती है। वह प्राय: मिश्रित होती है; यदि कुछ अंशों में वह सुखद होती है तो साथ ही दूसरे अंशों में वह दु:खद भी होती है। जहाँ एक अवयव हमें खींचता है, वहाँ दूसरा अवयव हमें धक्का देता है। जब हम चाकर वृत्ति ग्रहण कर जीविका चलाते हैं, तो हम पराधीनता में भी फँस जाते हैं। अनेक परिस्थितियाँ हमारे सामने न्यूनाधिक उग्र रूप में रागद्वेष का द्वंद्व उपस्थित करती हैं। जब इष्ट की मात्रा अधिक लगती है, तब हम झट उसी ओर प्रवृत्त होते हैं। और जहाँ अनिष्ट की मात्रा अधिक जँचती है, वहाँ हम तुरंत सँभलकर हट जाते हैं। किंतु जब रागद्वेष की उभय प्रेरणाएँ समान मात्रा में दिखाई देती हैं, तब मनुष्य को चिंता होती है और संशयवश उसे विचार तथा परामर्श का आश्रय लेना पड़ता है। कभी दो मनोहर प्रेरणाएँ एक साथ उपस्थित किंतु विरोधी दिशाओं में मनुष्य को खींचती हैं। यह भी कम चिंताजनक द्वंद्व नहीं है। जब बच्चे के सामने यह समस्या आती है कि वह खिलौना ले या मिठाई तो बेचारा दुविधा में फंस कर किंकर्तव्यविमूढ़ हो जाता है। कभी-कभी हम दोनों ओर से विपत्तियों के बीच फँस जाते हैं; एक ओर कुआँ है, तो दूसरी ओर खाई। यदि सच कहते हैं तो दंड मिलेगा और यदि झूठ बोलते हैं तो आत्मग्लानि होती है। सिद्धांतरूप से प्रेरणाओं का द्वंद्व प्राय: इन तीनों प्रकार का होता है। किंतु सामान्य परिस्थिति में अनेक धनात्मक और ऋणात्मक अंश एक साथ ओतप्रोत रहते हैं।\n\nप्रेरक परिस्थिति में कभी प्रकृत अंश मुख्य और कभी गौण भी होते हैं। प्रेरक वस्तुओं और परिस्थितियों का मूल्यांकन अधिकतर सामाजिक तथा आर्थिक श्रेष्ठता की माप से होता है। यदि कोई बच्चा खिलौने की अपेक्षा पुस्तक को लेना पसंद करता है, तो उसके मूल्यांकन में सामाजिक शिक्षा तथा वैज्ञानिक अभ्यास और अनुभूति का ही विशेष प्रभाव रहता है। इसी प्रकार प्रत्येक परिस्थिति के अंग के साथ, न्यूनाधिक स्पष्ट मात्रा में निश्चित सामाजिक श्रेष्ठता के अंश का संयोग रहता है। अत: बहुमुखी परिस्थिति में प्रकृत अंश की अपेक्षा सामाजिक पसंद का ही स्फुट महत्व रहता है। नया कपड़ा न होने से हम बारात के साथ जाना अस्वीकार करते हैं। कभी समाजप्रतिष्ठा के मोह से हम उधार लेकर अधिक दहेज आदि दान करते हैं।\n\nप्रेरणाद्वंद्व से पाला पड़ने पर मनुष्य सर्वथा निष्क्रिय नहीं रह सकता और कुछ न कुछ प्रतिक्रिया करते ही एक नया नियम बन जाता है। संशयात्मक स्थिति में एक ओर पग उठाने से, शेष व्यवहार उसी निर्णय के अनुरूप होने लगता है। प्रत्येक नवयुवक और युवती के लिए गृहस्थ जीवन में प्रवेश की समस्या प्राय: संशयात्मक होती है। किंतु निर्णय होते ही, तदनुकूल क्रियाएँ धारारूप से दूरवर्ती ध्येय की ओर प्रवाहित होती हैं। इसी प्रकार प्रत्येक संशयात्मक परस्पर विरोधी इच्छाओं की समस्या में हम एक को मानकर दूसरी को छोड़ देते हैं। परंतु मान्य इष्टप्राप्ति के प्रयास में त्यक्त इच्छाएँ भी कभी अवसर पाकर सिर उठाती हैं, पश्चात्ताप बढ़ाती हैं और विशेष अवस्था में व्यक्ति की बुद्धि हरने में सफल होकर उसे न्यूनाधिक पथभ्रष्ट भी कर देती हैं।\n\nपरिस्थिति के साथ समायोजन (adjustment) तो व्यक्ति की सहज प्रकृति है। वह कभी अनुकूल और कभी प्रतिकूल मनोवृत्ति से प्रतिक्रिया करना है। यदि किसी अभियोजन के विधान से व्यक्ति वा समाज को सुख वा प्रगति की आशा होती है, तो उसे उचित, अन्यथा अनुचित कह देते हैं। किंतु तात्कालिक और दीर्घकालीन दृष्टिकोण में अंतर भी हो सकता है। यूनान के प्रसिद्ध दार्शनिक सुकरात को विषपान का मृत्युदंड भी एक ऐसी सामाजिक अभियोजन की घटना थी, जिसपर वर्तमान काल में उभय पक्ष से वादविवाद होता है। मनोवैज्ञानिक दृष्टिकोण से अभियोजन का विधान, नियम अथवा क्रिया तो सरल है। परिस्थिति के मोहक तथा भयानक अंशों के अनुमान से मनुष्य अधिक सुखप्राप्ति के निमित्त कार्य करता है। किंतु परिस्थिति विशेष के प्रतिकूल अवयव के नित्य के संघर्ष से वह या तो उससे उदासीन हो जाता है, या उसके मूल्यांकन का परिवर्तन कर उसको परोक्ष रूप से न्यूनाधिक लाभप्रद मानने लगता है। जब एक ग्रामीण युवक सेना में भरती होता है, तो उसे सारा दिन चुस्त वरदी वा भारी बूट आदि पहनकर रहना प्राय: खलता है। परंतु कुछ ही दिनों में वह उस वेश भूषा को सैनिक मर्यादा का संकेत कहकर, तथा उसमें आत्मसम्मान का आभास देखकर, उससे सलंग्न दु:ख को भी सहने की आदत बना लेता है। इस अभियोजन प्रक्रिया से मनुष्य दुखांश के प्रति उदासीन होता है और समय बीतने से वह उस अनिवार्य दु:ख को भूल भी जाता है, या उसे ही सुखद समझने लगता है।\n\nयह तो दैहिक तंतुओं का भी नियम है कि वे सतत कार्य करते रहने से थक जाते हैं। ज्ञानेंद्रियाँ भी थककर संज्ञाशून्य हो जाती हैं। बहुत मिठाई खाने से मिठास का अनुभव सुखहीन वा फीका पड़ जाता है। धूप जलाने पर उसकी गंध तो कुछ समय तक हम अनुभव करते हैं किंतु थोड़ी देर में वह सुगंध प्राय: लुप्त हो जाती है। यही दशा दैनिक संघर्ष द्वारा परिस्थिति के दु:खद अंश की होती है। कह सकते हैं कि इस चेतनालोप द्वारा हम शोकमुक्त होकर समाज के साथ समायोजित होते हैं। परंतु ये लुप्त प्रेरणाएँ अज्ञात मानस अवस्था में गुप्त रूप से बनी रहती हैं और उचित अवसर पाकर छद्म रूप से ज्ञात मन द्वारा इष्टपूर्ति का प्रयास करती हैं।\n\n", "id": "166708", "title": "व्यवहार प्रक्रिया"}
{"url": "https://hi.wikipedia.org/wiki?curid=166709", "text": "वैयक्तिक विधि\n\nविधि या कानून को वैयक्तिक विधि (Personal law) और प्रादेशिक विधि - इन दो प्रवर्गों में विभक्त किया जा सकता है। वैयक्तिक विधि से तात्पर्य उस विधि से है जो केवल किसी व्यक्तिविशेष अथवा व्यक्तियों के वर्ग पर लागू हो चाहे वे व्यक्ति कहीं पर भी रहते हों। यह विधि प्रादेशिक विधि से भिन्न है जो केवल एक निश्चित प्रदेश के भीतर सब व्यक्तियों पर समान रूप से लागू होती है। वैयक्तिक विधि की वह प्रणाली भारत में वारेन हेस्टिग्ज ने प्रारंभ की थी। उन्होंने कुछ तरह के दीवानी मामलों में हिंदुओं के लिए हिंदू विधि तथा मुसलमानों के लिए मुस्लिम विधि विहित की थी। यह व्यवस्था आज भी विद्यमान है और हिंदू विधि विवाह, दत्तकग्रहण, संयुक्त परिवार, ऋण, बँटवारा, दाय तथा उत्तराधिकार, स्त्रीधन, पोषण और धार्मिक धर्मस्वों के मामलों में हिंदुओं पर लागू है।\n\nईस्ट इंडिया कंपनी द्वारा न्यायिक अधिकारों के प्रयोग संबंधी पहली व्यवस्था 1661 में चार्ल्स द्वितीय के चार्टर द्वारा की गई थी। 1726 के चार्टर द्वारा प्रेसीडेंसी वाले तीनों नगरों में मेयर के न्यायालयों की स्थापना कर दी गई। इन न्यायालयों द्वारा जिस विधि को व्यवहार में लाने का विचार था वह इंग्लैंड की विधि थी जो देशजों तथा विदेशियें दोनों पर समान रूप से लागू होती थी। इसके कारण लोगों को कठिनाई हुई और यह प्रश्न उठा कि इंग्लैंड की व्यवहार विधि को भारतीयों पर लागू किया जाए या नहीं। 1753 के चार्टर में इस बात की स्पष्ट रूप से व्यवस्था की गई थी कि मेयरों के न्यायालयों को भारतीयों के आपसी अभियोगों की सुनवाई तब तक नहीं करनी है जब तक दोनों पक्ष अपनी सहमति से इन अभियोगों को मेयरों के न्यायालयों के निर्णय के लिए प्रस्तुत न करें। इस व्यवस्था के बारे में मोरले द्वारा यह कहा गया है कि यह उनकी अपनी विधियों का प्रथम आरक्षण है। इस व्यवस्था के सिद्धांत को वारेन हेस्टिंग्ज ने अपना लिया और 1772 की योजना में य व्यवस्था की गई कि दाय विवाह, जाति और अन्य धार्मिक प्रथाओं अथवा विधिसूत्रों संबंधी सभी मामलों में, मुसलमानों के लिए कुरान की विधि और हिंदुओं के लिए शास्त्रों में दी गई विधि का सदा ही अवलंबन किया जाएगा। ऐसे कानून का उद्देश्य यह था कि भारत के लोगों को अपने पूर्वजों की उन विधियों के अधीन रहने का एक अवसर दिया जाए जिनके वे अभ्यस्त थे और जिने साथ उनका अनेक प्रकार से गठबंधन था। हेस्टिंग्ज को यह विश्वास हो गया था कि बाह्य वैधिक प्रणाली पर आधारित किसी संहिता को लादने से भारी असफलता का सामना करना पड़ेगा।\n\nइस योजना का विशेष पहलू इसका सीमित स्वरूप है। वैयक्तिक विधि को केवल विशेष विषयों, जैसे दाय, विवाह, जाति और धार्मिक विधिसूत्रों तक ही सीमित रखा गया था। इसके अतिरिक्त हिंदू और मुसलमान विभिन्न संप्रदायों तथा उपसंप्रदायों में विभक्त हैं। हिंदू विभिन्न समूहों में, जैसे सिख, जैन और बौद्ध में बँटे हुए हैं। मुसलमानों के शीया और सुन्नी ये दो मुख्य संप्रदाय हैं। शीया विधि तथा सून्नी विधि में काफी भिन्नता है। जहाँ तक उनपर उनकी वैयक्तिक विधि के लागू किए जाने का संबंध था, यह बात पूरी तरह से स्पष्ट नहीं थी कि इन विभिन्न संप्रदायों की क्या स्थिति रहेगी। कालांतर में ऐसे प्रश्न उठे और उनका निपटारा केवल न्यायालयों द्वारा किया गया था। राजा दीदार हुसैन बनाम रानी जुहूरुन्नुसा के मामले में प्रिवी कौंसिल ने यह व्यवस्था दी थी कि शीया लोग अपनी शीया विधि के अनुसार न्याय प्राप्त करने के अधिकारी हैं।\n\nहेस्टिंग्ज की 1772 की व्यवस्था को, जिसमें हिंदुओं तथा मुसलमानों के लिए वैयक्तिक विधि विहित की गई थी, केवल अंग्रेज न्यायाधीशों की सहायता से कार्यरूप देना असंभव हो जाता क्योंकि वे भारतीय भाषाओं, भारतीयों के अभ्यासों और उनकी रूढ़ियों से अपरिचित थे और उन्हें इन विधियों का कोई ज्ञान नहीं था। अत: हेस्टिंग्ज ने न्यायिक प्रणाली को चलाने के लिए इन न्यायाधीशों को उन भारतीय विधि अधिकारियों, काजियों और पंडितों की सहायता उपलब्ध कराई जिनका काम इन विधियों के सिद्धांतों की व्यख्या उन न्यायाधीशों के समक्ष करना था। अंग्रेज न्यायाधीशों ने उन भारतीय विधि अधिकारियों का कभी विश्वास नहीं किया जिनके बारे में ये समझा जाता था कि वे भ्रष्टाचार कर सकते हैं और रिश्वत ले सकते हैं। इस संबंध में केवल एक यही चारा रह गया था कि अनुभवी तथा योग्य भारतीय विधिशास्त्रियों की सहायता से हिंदू तथा मुस्लिम विधि के पूर्ण निबंध तैयार करके उनका अंग्रेजी में अनुवाद कराया जाए। अत: हिंदू तथा मुस्लिम विधि के सिद्धांतों को सुनिश्चित करने तथा उनकी परिभाषा करने के प्रयत्न किए गए। इन प्रयत्नों के फलस्वरूप पहले पहल हिंदू विधि संबंधी हेलहीड की संहिता तैयार हुई। इसी प्रकार अरबी के \"हिदाया\" का फारसी रूपांतर तैयार किया। इसी प्रकार शनै:शनै: वैयक्तिक विधि के संबंध में अंग्रेजी के प्रसिद्ध विद्वानों द्वारा रचित कई अन्य उत्तम पुस्तकें सामने आई।\n\nपरंतु दंड विधि (criminal law) के क्षेत्र में कोई आरक्षण नहीं किए गए। मुस्लिम दंडविधि में, जो उस समय लागू थी, भारी पविर्तन किए गए और यह विधि दंडसंहिता (penal code), 1860 तथा दंड-प्रक्रिया-संहिता (criminal procedure code), 1861 के प्रवर्तन तक लागू रही। इन अधिनियमो ने उस समय विद्यमान दंडविधियों को निष्प्रभावी कर दिया और ये अधिनियम जाति, पंथ और धर्म के भेदभाव के बिना सभी पर लागू कर दिए गए।\n\nहालाँकि हिंदुओं तथा मुसलमानों की विधियों को विवाह, दत्तकग्रहण, दाय आदि मामलों में बनाए रखा गया था, तथापि यह अनुभव किया गया कि हिंदू विधि की प्राचीन प्रणाली बदलते हुए जमाने के अनुकूल नहीं है। अत: कई ऐसे कानून बनाए गए जिनके द्वारा वैयक्तिक विधियों को समाज की आवश्यकताओं के अनुरूप बना दिया गया। इस संबंध में हिंदू विधि में संशोधन करनेवाला पहला महत्वपूर्ण अधिनियम वह था जिसमें \"सती\" प्रथा की समाप्ति की व्यवस्था की गई। स्त्रियों की सामाजिक स्थिति में सुधार लाने के लिए कई कानून बनाए गए। 1856 में हिंदू विधवा पुनर्विवाह अधिनियम पारित किया गया जिसके द्वारा हिंदू विधवा के पुनर्विवाह को वैध बना दिया गया। 1872 के विशेष विवाह अधिनियम ने ऐसे हिंदुओं को इस अधिनियम के अधीन विवाह करने योग्य बना दिया जो यह घोषणा करें कि वे हिंदू धर्म को नहीं मानते। इस अधिनियम में 1937 के आर्य विवाह वैधीकरण अधिनियम में यह व्यवस्था की गई कि ऐसे व्यक्तियों के बीच सभी विवाह वैध होंगे जो विवाह के समय आर्यसमाजी होंगे चाहे विवाह से पूर्व वे भिन्न जातियों के हों अथवा भिन्न धर्म को मानते रहे हों। इन विधियों के द्वारा विवाह संबंधी कठोर हिंदू विधियों में परिवर्तन कर दिया गया। 1946 के हिंदू विवाहिता पृथक् निवास तथा पोषण अधिकार अधिनियम द्वारा कतिपय परिस्थितियों में हिंदू विवाहिता को पृथक् निवास तथा पोषण का अधिकार दे दिया गया। 1930 के हिंदू विद्या अभिलाभ अधिनियम में हिंदू अविभक्त परिवार के एक सदस्य के अधिकारों की उस सपत्ति के बारे में परिभाषा की गई है जो उसने अपनी विद्या के बल पर अर्जित की हो।\n\nदाय के क्षेत्र में भी कई परिवर्तन किए गए। हिंदू दाय (निर्योग्यता निराकरण) अधिनियम द्वारा कतिपय अनर्ह वारिसों का दाय से अपवर्जन संबंधी हिंदू पुरुष की संपदा के लिए उत्तराधिकारी के रूप में दूर गोत्रीय की अपेक्षा कतिपय निकट बंधु को वरीयता दी जाएगी। 1937 के हिंदू स्त्री संपत्ति अधिकार अधिनियम द्वारा संदायाता, बँटवारे और दाय के संबंधित हिंदू विधि में संशोधन किया गया तथा स्त्रियों को और अधिक अधिकार दिए गए।\n\nइन अधिनियमों ने हिंदू विधि की रूढ़िवादी प्रणाली को अनेक दृष्टियों से प्रभावित किया परंतु कोई उग्र परिवर्तन नहीं किए जा सके। अंग्रेज प्रशासक वैयक्तिक विधियों में परिवर्तन करने से डरते थे। उनका विचार था कि दाय, विवाह आदि से संबंधित विधियों में हस्तक्षेप करने पर यह समझा जाएगा कि देशजों के धर्म में हस्तक्षेप किया जा रहा है क्योंकि दोनों का निकट संबंध है और देशजों में इससे खीज पैदा हो सकती है परंतु स्वतंत्रताप्राप्ति के पश्चात् स्थिति बदल गई। वैयक्तिक विधियों के संहिताकरण के लिए कई ठोस कारण थे। हिंदू विधि पर विचार करने के लिए 1941 में एक समिति नियुक्त की गई। इसने यह सिफारिश की कि विधि का क्रमिक अवस्थाओं में संहिताबद्ध किया जाना चाहिए। 1944 में राव समिति नामक एक अन्य समिति नियुक्त की गई। इस समिति ने अपना प्रतिवेदन प्रस्तुत किया और संहिता का एक प्रारूप उपस्थित किया। हिंदू विधि विधेयक को, जो एक लंबे अर्से तक संसद् के समक्ष रहा, कड़े विरोध के कारण छोड़ दिया गया। अंततोगत्वा यह निश्चय किया गया कि अपेक्षित विधान को किस्तों में प्रस्तुत किया जाए। इस प्रकार हिंदू विवाह अधिनियम 1955 में बनाया गया तथा हिंदू उत्तराधिकार अधिनियम, हिंदू अवयस्कता तथा संरक्षकता अधिनियम और हिंदू दत्तक ग्रहण तथा पोषण अधिनियम 1956 में पारित किए गए।\n\nहिंदू विवाह अधिनियम के द्वारा हिंदुओं में विवाह संबंधी विधि में संशोधन किया गया तथा इसे संहिताबद्ध किया गया। इसके द्वारा वैध हिंदू विवाह की शर्तों तथा अपेक्षाओं को भी सरल कर दिया गया है। इसके द्वारा द्विविवाह को दंडनीय अपराध बना दिया गया है। दांपत्य अधिकारों के प्रत्यास्थापन, न्यायिक पृथक्करण और विवाह तथा तलाक की नास्तित्वता संबंधी नियम भी इस अधिनियम द्वारा निर्धारित किए गए।\n\n1956 के हिंदू उत्तराधिकार अधिनियम के द्वारा हिंदुओं में इच्छापत्रहीन उत्तराधिकार संबंधी नियमों में उग्र परिवर्तन किए गए हैं। इस अधिनियम में दाय की एक समान प्रणाली की व्यवस्था की गई है और यह मिताक्षरा तथा दाय भाग द्वारा विनियमित व्यक्तियों पर समान रूप से लागू होती है। मिताक्षरा द्वारा स्वीकृत वारिसों की तीन श्रेणियाँ, जैसे गोत्रज सपिंड, समानोदक और बंधु तथा दायभाग द्वारा स्वीकृत वारिसों की तीन श्रेणियों जैसे संपिड, सकुल्य और बंधु अब नहीं रही है। अब वारिसों को चार प्रवर्गों में विभक्त किया गया है जो इस प्रकार हैं \n\n\n\n\n\nप्रथमत : संपत्ति अनुसूची के वर्ग 1 में दिए गए वारिसों को मिलती है। और यदि ऐसे कोई वारिस न हो तो दूसरे, तीसरे और चौथे प्रर्ग के वारिसों को मिलती है। अब पुरुष तथा स्त्री वारिस समान समझे जाने लगे हैं। हिंदू स्त्री द्वारा धृत संपत्ति उसकी परम (एक मात्र उसकी) संपत्ति होगी। उस अधिनियम द्वारा स्त्रीधन संबंधी उत्तराधिकार से संबंधित कानून में भी संशोधन कर दिया गया है।\n\nहिंदू दत्तक ग्रहण तथा पोषण अधिनियम के द्वारा दत्तक ग्रहण तथा पोषण की विधि को संहिताबद्ध किया गया है। पिछली विधि के अनुसार पुत्री को गोद नहीं लिया जा सकता था परंतु इस अधिनियम में लड़कों तथा लड़कियों दोनों के गोद लिए जाने को व्यवस्था है। इस अधिनियम द्वारा एक हिंदू स्त्री को भी स्वाधिकार से गोद लेने का अधिकार दिया गया है।\n\nइस प्रकार हम देखते हैं कि उपर्युक्त अधिनियमों से हिंदू विधि की रूढ़िवादी प्रणाली में भारी परिवर्तन हुआ है।\n\nवारेन हेस्टिंग्ज की 1772 की योजना में दाय, विवाह, जाति और अन्य धार्मिक प्रथाओं संबंधी सभी मामलों में मुसलमानों पर कुरान की विधियों को लागू करने के लिए व्यवस्था की गई थी। कानून द्वारा किए गए कुछ परिवर्तनों के अलावा यह योजना आज भी बहुत कुछ वैसी ही है। इस संबंध में पहला महत्वपूर्ण परिवर्तन 1913 के वक्फ अधिनियम द्वारा किया गया।\n\n1937 में शरीयत अधिनियम पारित किया गया। इस अधिनियम का उद्देश्य यह था कि सभी मुस्लिम संप्रदायों के लिए मुस्लिम विधि को पुन: स्थापित किया जाए। खोजा तथा मेमन जैसे कुछ संप्रदाय ऐसे थे जिन्होंने हिंदू धर्म को छोड़कर इस्लाम को ग्रहण कर लिया था। धर्मपरिवर्तन के पश्चात् भी इन संप्रदायों ने हिंदू विधि को पूर्णत: नहीं छोड़ा था। कुछ मामलों के बारे में उनका विनियमन हिंदू विधि द्वारा होता था क्योंकि वह उनकी रूढ़विधि थी। 1937 के शरीयत अधिनियम प्रत्येक मुसलमान पर लागू होता है, चाहे वह किसी भी संप्रदाय का हो। इसके दो वर्ष पश्चात् एक अन्य अधिनियम, मुस्लिम विवाहविच्छेद अधिनियम, 1939 पारित किया गया। इस अधिनियम द्वारा मुस्लिम पत्नी को अपने पति से न्यायिक रूप से अलग रहने के बारे में अधिकार दिया गया। इन अधिनियमों से मुस्लिम विधि में किसी हद तक परिवर्तन तो हुआ, परंतु जो परिवर्तन हुए हैं, वे अपर्याप्त हैं। जब प्राचीन प्रणाली विकसित हुई थी तब समाज आधुनिक भारतीय समाज से भिन्न था। अब सामाजिक वातावरण तथा आर्थिक परिस्थितियों में परिवर्तन हो जाने के कारण ऐसा प्रतीत होता है जैसे इस विधि के कुछ नियम आज की सामाजिक परिस्थितियों से मेल न खाते हों।\n\nअत: इस विधि में ऐसा परिवर्तन करना आवश्यक हो गया है कि वह आज की परिस्थितियों, आवश्यकताओं और वांछनीयताओं में उपयोगी सिद्ध हो सके।\n\n", "id": "166709", "title": "वैयक्तिक विधि"}
{"url": "https://hi.wikipedia.org/wiki?curid=166711", "text": "टीका (वैक्सीन)\n\nटीका (vaccine) एक जीवों के शरीर का उपयोग करके बनाया गया द्रब्य है जिसके प्रयोग से शरीर की किसी रोग विशेष से लड़ने की क्षमता बढ़ जाती है। \n\nशरीर की विभिन्न रक्षापंक्तियों को भेदकर परजीवी रोगकारी जीवाणु अथवा विषाणु शरीर में प्रवेश कर पनपते हैं और जीवविष (toxin) उत्पन्न कर अपने परपोषी के शरीर में रोग उत्पन्न करने में समर्थ होते हैं। इनके फलस्वरूप शरीर की कोशिकाएँ भी जीवविष तथा उसके उत्पादक सूक्ष्म कीटाणुओं की आक्रामक प्रगति के विरोध में स्वाभाविक प्रतिक्रिया द्वारा प्रतिजीवविष (antitoxin), प्रतिरक्षी (antibody) अथवा प्रतिरक्षित पिंड (immune tody) उत्पन्न करती हैं। कीटाणुओं के जीवविषनाशक प्रतिरक्षी के विकास में कई दिन लग जाते हैं। यदि रोग से तुरंत मृत्यु नहीं होती और प्रतिरक्षी के निर्माण के लिए यथेष्ट अवसर मिल जाता है, तो रोगकारी जीवाणुओंकी आक्रामक शक्ति का ह्रास होने लगता है और रोग शमन होने की संभावना बहुत बढ़ जाती है। जिस जीवाणु के प्रतिरोध के लिए प्रतिरक्ष उत्पन्न होते हैं वे उसी जीवाणु पर अपना घातक प्रभाव डालते हैं। आंत्र ज्वर (typhoid fever) के जीवाणु के प्रतिरोधी प्रतिरक्षी प्रवाहिका (dysentery) अथवा विषूचिका (cholera) के जीवाणुओं के लिए घातक न होक केल आंत्र ज्वर के जीवाणु को नष्ट करने में समर्थ होते हैं। प्रतिरक्षी केवल अपने उत्पादक प्रतिजन (antigen) के लिए ही घातक होने के कारण जाति विशेष के कहलाते हैं।\n\nयदि किसी के शरीर में किसी रोगविशेष के रोगनिरोधी प्रतिरक्षी उस रोग के जीवाणु द्वारा संक्रमण होने के पूर्व ही प्रचुर मात्रा में विद्यमान हों, तो वह जीवाणु रोग उत्पन्न करने में असमर्थ रहता है। यदि प्रतिरक्षी की मात्रा अपर्याप्त हो, तो हलका सा रोग होने की संभावना रहती है। संक्रमण होने पर रोगनिरोधी प्रतिरक्षियों की उत्पत्ति के कारण यह देखा गया है कि एक बार रोग हो जाने पर वही रोग दूसरी बार कुछ काल तक नहीं होता। एक बार चेचक हो जाने पर दूसरी बार इस रोग के होने की संभावना प्राय: नहीं रहती। कुछ बालरोग शैशवकाल में हो जाने पर युवा या जरावस्था में पुन: नहीं होते। इसी सिद्धांत के आधार पर कृत्रिम टीके (vaccination or inoculation) द्वारा रोगनिरोधी प्रतिरक्षी शरीर के उत्पन्न कर, रोगविशेष की रोकथाम सफलता पूर्वक की जाती है।\n\nटीका लगाने का मुख्य प्रयोजन बिना रोग उत्पन्न किए शरीर में रोगनिरोधी प्रतिरक्षी का निर्माण करना है। प्राकृतिक रूप से तो प्रतिरक्षी रोगाक्रमण की प्रतिक्रिया के कारण बनते हैं, परंतु टीके द्वारा एक प्रकार का शीतयुद्ध छेड़कर शरीर में प्रतिरक्षी का निर्माण कराया जाता है। रोग उत्पन्न करने में असमर्थ मृत जीवाणुओं का शरीर में प्रवेश होते ही प्रतिरक्षियों का उत्पादन होने लगता है। मृत जीवाणुओं का उपयोग आवश्यक होता है। ऐसी अवस्था में जीवित जीवाणुओं का उपयोग आवश्यक होता है। ऐसी अवस्था में जीवित जीवाणुओं की आक्रामक शक्ति का निर्बल कर उन्हें पहले निस्तेज कर दिया जाता है जिससे उनमें रोगकारी क्षमता तो नहीं रहती, किंतु प्रतिरक्षी बनाने की शक्ति बनी रहती है। जो जीवाणु जीवविष उत्पन्न कर सकते हैं, उनके इस जीवविष को फ़ार्मेलिन के संयोग से शिथिल कर टीके में प्रयुक्त किया जा सकता है। इस प्रकार के फ़ार्मेलिन प्रभावित जीवविष को जीवविषाभ (Toxoid) कहते हैं। अत: रोगनिरोधी प्रतिरक्षी उत्पन्न करने के लिए मृत जीवाणु निस्तेजित जीवाणु अथवा जीवविषाभ का प्रयोग टीके द्वारा किया जाता है। रोगनिरोधी टीके के लिए जो द्रव काम में लाया जाता है। रोगनिरोधी टीके के लिए जो द्रव काम में लाया जाता है उसे वैक्सीन कहते हैं। यह वास्तव में मृत अथवा निस्तेजित जीवाणुओं का निलंबन (suspension) होता है। इसमें फ़िनोल अथवा कोई अन्य जीवाणुनाशक पदार्थ मिला दिया जाता है जिससे वैक्सीन की शुद्धता बनी रहे।\n\nवैक्सीन बनाने के लिए पदार्थों से युक्त अनुकूल वातावरण में जीवाणु का संजनन (cultivation) किया जाता है। और फिर लवण विलयन में उनका विलयन बनाया जाता है। यदि जीवाणु को मारना आवश्यक हुआ, तो गरम जल द्वारा 60 डिग्री सें. के ताप से अथवा फ़िनोल से निर्जीव कर दिया जाता है। विलयन में जीवाणु की संख्या का पता लगाते हैं और फिर आवश्यक मात्रा में लवण विलयन मिलाकर विलयन में जीवाणुओं की संख्या पूर्वनिर्धारित संख्या के अनुसार कर दी जाती है। आवश्यक परीक्षा द्वारा वैक्सीन की शुद्धता, निर्दोषिता और प्रतिरक्षण शक्ति का पता लगाते हैं और यदि वैक्सन औषधि निर्माण अधिनियम (Act) द्वारा निर्धारित विशिष्ट गुणों से युक्त है, तो इसे प्रयोग में ला सकते हैं। अधिनियम के प्रत्येक नियम का पालन आवश्यक है।\n\nरोगनिरोधन के लिए जो वैक्सीन मुख्यत: काम में लाए जाते हैं उनका सूक्ष्म परिचय इस प्रकार है :\n\nचेचक (smallpox) के विषाणु को वैरियोला (Variola) कहते हैं। टीके के लिए इस विषाणु का उपयोग प्राचीन काल से होता आया है। यह विषाणु चेचक उत्पन्न कर सकता है, इस कारण निर्दोष नहीं है। अत: गत 150 वर्षों से वैरियोला के स्थान पर गोमसूरी (cowpox) के वैक्सीनिया (Vaccinia) नामक विषाणु का उपयोग किया जा रहा है। वैरियोला का उपयोग सभी देशों में वर्जित है। गोमसूरी का वैक्सीनिया नामक विषाणु मनुष्य में चेचक रोग उत्पन्न नहीं कर पाता परंतु उसे प्रतिरक्षी चेचक निरोधक होते हैं। गोमसूरी के विषाणु बछड़े, पड़वे या भेड़ की त्वचा में संवर्धन करते हैं। त्वचा का जल और साबुन से धो पोंछकर उसमें हलका सा खरोंच कर दिया जाता है जिसपर वैक्सीनिया का विलयन रगड़ दिया जाता है। लगभग 120 घंटे में पशु की त्वचा पर मसूरिका (pox) के दाने उठ आते हैं। अधिकतर दाने पिटका के रूप में होते हैं जिनमें से कुछ जल अथवा पूययुक्त होते हैं जिन्हें क्रमश: जलस्फोटिका और पूयस्फोटिका कहते हैं। इन दानों को खरोंचकर खुरचन एकत्र कर लेते हैं। खरोंचने का कार्य हलके हलके किया जाता है जिससे केवल त्वचा की खुरचन ही प्राप्त हो, उसके साथ रुधिर न आ पाए। इस खुरचन को ग्लिसरीन के विलयन के साथ यंत्रों द्वारा पीस लेते हैं। ग्लिसरीन में गोमसरी के विषाणु के इस विलयन को ही टीके के लिए प्रयुक्त करते हैं। उपयोग में लाने से पूर्व इस विलयन को ईथर या क्लोफार्म के वाष्प से शोधित किया जाता है और शुद्धता, निर्दोषिता तथा प्रतिरक्षक शक्ति की परीक्षा की जाती है। चेचक निरोधक टीका अत्यंत लाभकारी है और इसके परिणामस्वरूप कई देशों में इस भयंकर रोग का उन्मूलन कर दिया गया है। प्रत्येक बालक को तीन से छह मास की अवस्था में टीका लग जाए और फिर पाँच-पाँच वर्षों के अंतर से बराबर लगता रहे, तो चेचक रोग की संभावना नहीं रहती। प्राय: सभी उन्नत देशों में य टीका अनिवार्य रूप से लगाया जाता है। यह टीका सर्वथा निर्दोष है। इससे जो उत्पात संभव हैं, वे नगण्य हैं। यह टीका सभी को नि:शुल्क लगाया जाता है। बिना टीका लगवाए कोई यात्री विदेश नहीं जा पाता। टीका लगाने के आठ दिन बाद रागनिरोधी शक्ति उत्पन्न हो जाती है जो कई वर्षों तक बनी रहती है। किंतु विदेशयात्रा के लिए तीन वर्ष से अधिक पुराना टीका मान्य नहीं होता।\n\nपीतज्वर (yellow fever) के निस्तेजित विषाणु को कुक्कुट के अंडों की अपरापोषिका कला (allantoic membrane) में संजनन कर निर्वात स्थान में सुखा लिया जाता है। आवश्यकता पड़ने पर निसंक्रमित जल में विषाणु के शुष्क चूर्ण को घोलकर तत्काल काम में लाते हैं। टीका लगने के 10-14 दिन के अंदर ही रोगनिरोधी शक्ति उत्पन्न हो जाती है जो प्राय: छह वर्ष तक बनी रहती है। पीतज्वर के क्षेत्र से या उस मार्ग से भारत में आनेवाले प्रत्येक यात्री को यह टीका अनिवार्य रूप से लगवाना पड़ता है।\n\nपोलियो अथवा पोलियो माइएलाइटिस (poliomyelitis) बालरोग है। इसके विषाणु को बंदर के वृक्क में उत्पन्न कर साल्क की विधि से वैक्सीन बनाया जाता है। संयुक्त राज्य अमरीका में साल्क का वैक्सीन बहुत लाभदायक सिद्ध हुआ है और कई देशों में इसका चलन बढ़ रहा है। पोलियो रोग की रोकथाम के लिए बालक को दो टीके दो से लेकर छह सप्ताह तक के अंतर से लगाए जाते हैं। यदि तीसरा टीका सात मास पश्चात् और लगवा लिया जाए, तो उसका गुण और भी अधिक प्रभावकारी होता है।\n\nए तथा बी जाति के इंफ्लुएंजा के विषाणु को मुर्गी के अंडे की अपरापोषिका में उत्पन्न कर वैक्सीन बनाया जाता है। टीका लगाने के एक सप्ताह पश्चात् रोगनिरोधी शक्ति उत्पन्न हो जाती है किंतु वह बहुत थोड़े काल तक बनी रहती है। इस वैक्सीन का अभी अधिक चलन नहीं हुआ।\n\n(5) आलर्क (Rabies) निरोधी वैक्सीन - पागल कुत्ते, गीदड़, भेड़िए आदि के काटने पर रेबीज़ रोग से बचने के लिए यह टीका बहुत लाभकर है। रोग रेबीज के वीथिका विषाणु (street virus) से होता है किंतु इसी विषाणु का निस्तेजित रूपवाला स्थिर विषाणु (fixed virus) रोगकारी नहीं है किंतु रोगनिरोधी प्रतिरक्षी का उत्पादक है। रेबीज के स्थिर विषाणु को भेड़ या खरगोश के मस्तिष्क में उत्पन्न करते हैं और फिर मस्तिष्क को पीसकर फ़िनोलयुक्त लवण विलयन में विलयन बना लेते हैं। पागल कुत्ते के काटने पर आवश्यकतानुसार 14 दिन तक नित्य एक टीका लगाते हैं। इस वैक्सीन की शक्ति बढ़ाकर कुत्तों को टीका लगाकर उन्हें भी आलर्क रोग से बचाया जा सकता है। पागल कुत्ते, गीदड़, भेड़िए के काटने पर ७२ घंटे के अंदर एंटी रेबीज वैक्सीन का इंजेक्शन लगवाना आवश्यक है आलर्क (Rabies) निरोधी वैक्सीन न लगवाने पर मरीज रेबीज रोग से ग्रसित हो सकता है।\n\nक्षारीय पोषक तत्वयुक्त आगर पर विषुचिका के लोलाणु (Vibrio) उत्पन्न कर इनका लवण विलयन में विलयन बना लेते हैं। फिर फ़िनोल द्वारा सभी लोलाणुओं को निर्जीव कर वैक्सीन बनाते हैं। विषूचिकाकारी इनाबा (Inaba) तथा ओगावा (Ogawa) दोनों जाति के लोलाणु वैक्सीन में होते हैं और प्रति मिली लिटर में इनकी संख्या आठ अरब होती है। इसका टीका एक सप्ताह के अंतर से दो बार लगना अधिक अच्छा है परंतु एक बार का टीका भी विषूचिका निरोध में बहुत उपयोगी सिद्ध हुआ है। रोगनिरोधी शक्ति आठ दिवस में उत्पन्न होती है। और छह मास तक बनी रहती है। टीका लगने से कोई विशेष असुविधा नहीं होती। विदेशयात्रा के पर्व इस टीके का लगवाना आवश्यक है।\n\nटाइफाइड तथा पैरा टाइफाइड ए तथा बी जाति के जीवाणु को पोषक तत्वयुक्त आगर अथवा संश्लेषित पदार्थों में उत्पन्न कर ऊष्मा द्वारा निर्जीव कर दिया जाता है और इन निर्जीव जीवाणुओं का लवण जल में विलयन बनाते हैं तथा फिनोल में सुरक्षित रखते हैं। इस वैक्सीन में टाइफाइड के एक अरब और पैराटाइफाइड ए तथा बी के 75-75 करोड़ जीवाणु प्रति मिलीलिटर में होते हैं। एक सप्ताह के अंतर से दो बार टीका लेने से निरोध शक्ति एक बार के टीके की अपेक्षा अधिक बलवती होती है। प्रति वर्ष नियमित रूप से टीका लेते रहने से इस रोग की आशंका नहीं रहती।\n\nप्लेग के कटाणुओं को जल विश्लेषित केसीन (केसीन हाइड्रोलाइसेट) में उत्पन्न करके फार्मेलिन से निर्विष करते हैं, तब वैक्सीन बनाते हैं जिस फिनील मरक्यूरिक नाइट्रेट में सुरक्षित रखते हैं। एक सप्ताह के अंतर से दो बार टीका दिया जाता है और निरोधशक्ति छह मास तक बनी रहती है।\n\nइसे बी.सी.जी. वैक्सीन कहते हैं। संश्लेषित पोषक पदार्थ में गोक्षय के निस्तेजित कीटाणुओं को उत्पन्न कर उनसे वैक्सीन बनाते हैं। इस वैक्सीन का टीका केवल उन्हीं को जो मैंटो (Mantoux) की ट्यूबरकुलीन परीक्षा द्वारा क्षयसंक्रमण रहित व्यक्तियों को लगाना आवश्यक है। जनता में इस टीके का प्रसार व्यापक रूप से होना चाहिए। इस टीके की उपयोगिता क्षयग्रस्त निर्धन देशों के लिए अत्यंत महत्वपूर्ण है। इसकी सफलता पूर्णत: प्रमाणित हो चुकी है। टीका निर्दोष, निरापद और प्रभावशाली है इसमें संदेह करने का कोई कारण नहीं है। कल्पित अथवा नगण्य दोषों का बढ़ावा देकर टीके का विरोध करना अनुचित है। लाखों करोड़ों प्राणियों को यह टीका लग चुका है और शैशव कालीन प्राथमिक क्षयसंक्रमण की रोकथाम में यह बहुत उपयोगी सिद्ध हुआ है।\n\nअंडे की अपरापोषिका कला पर टाइफस के रिकेट्रसिया को उत्पन्न कर इसके फ़िनोलयुक्त विलयन को टीके के काम में लाते हैं। एक एक सप्ताह के अंतर से तीन टीके लगाए जाते हैं।\n\nयह वैक्सीन कुक्कुर खाँसी के हीमोफाइलस पर्ट्यूसिस नामक कीटाणु के विलयन को फ़ार्मेलिन से निर्जीव कर फिटकिरी से अवक्षेपित कर बनाया जाता है। एक एक मास के अंतर से तीन टीके दिए जाते हैं।\n\nडिप्थीरिया के कीटाणु से उसका जीवविष (toxin) पृथक् कर फ़ार्मेलिन के संयोग से जीवविषाभ (toxoid) बनाते हैं जिसे फिटकिरी से अवक्षेपित कर ए.पी.टी. (Alum Precipetated Toxoid) नामक टीका बनाते हैं। एक मास के अंतर से इसके दो टीके बालकों को दिए जाते हैं। हाल ही में जीवविषाभ को और भी शोधित कर पी.टी.ए.पी. (प्योरीफाइड टॉक्साइड ऐलम फ़ॉस्फ़ेट प्रेसिपिटेटेड) बनाया गया है जो अधिक गुणकारी कहा जाता है। वयस्क व्यक्तियों को ए.पी.टी. सहन नहीं होता, इस कारण उन्हें टी.ए.एफ. (टॉक्साइड ऐंटीटॉक्सीन फ्लोक्यूल) दिया जाता है जिसमें जीवविषाभ की तीव्रता को प्रतिजीवविष (antitoxin) द्वारा कम कर दिया जाता है।\n\nयह भी डिप्थीरिया के ए.पी.टी. की तरह बनाया जाता है। एक मास के अंतर से दो टीके दिए जाते हैं। डिप्थीरिया तथा टिटेनस के टीके वस्तुत: वैक्सीन नहीं, प्रत्युत जीवविषाभ हैं।\n\nउपर्युक्त रोगनिरोधी टीकों द्वारा सक्रिय रोग प्रतिरक्षा उत्पन्न की जाती है जिसमें रोगकारी जीवाणुओं के प्रतिजन से रोगनिरोधी प्रतिरक्षी टीका लेनेवाले व्यक्ति के शरीर में ही बनते हैं। इस प्रकार की सक्रिय प्रतिरक्षी उत्पन्न करने में कुछ समय लगता है कितु रोगनिरोधी क्षमता दीर्घकालीन होती है। यदि सक्रिय प्रतिरक्षादायी वैक्सीन को किसी पशु में प्रयुक्त किया जाए और उसके रक्त में उत्पन्न प्रतिरक्षी किसी मनुष्य को टीके द्वारा दिया जाए, तो जो प्रतिरक्षा प्राप्त होगी वह निष्क्रिय (Passive) कहलाएगी। निष्क्रिय प्रतिरक्षा के लिए वैक्सीन के स्थान पर किसी सक्रिय प्रतिरक्षित पशु के रुधिर का प्रतिरक्षीयुक्त सीरम काल में लाते हैं। निष्क्रिय प्रतिरक्षी तुरंत ही प्रभावकर होता है किंतु उसकी व्याप्ति अल्पकालिक होती है। इस कारण रोगनिरोध की अपेक्षा वह रोग की चिकित्सा में अधिक उपयोगी होता है। कुछ सक्रिय प्रतिरक्षादायी वैक्सीन चिरकालिक रोगों की चिकित्सा के लिए भी प्रयुक्त किए जाते हैं। किंतु नवीन संश्लेषित और ऐंटीबायोटिक ओषधियों के प्रसार से चिकित्सा में वैक्सीनों का प्रयोग बहुत कम हो गया है।\n\nरुधिर में पाया जानेवाला गामा ग्लोब्यूलिन रोगनिरोध में बहुत सहायक होता है। रोमांतक अथवा मसूरिका (measles) की रोकथाम में गामा ग्लोब्यूलिन देना लाभदायक है। जिन संक्रामक रोगों की रोकथाम या चिकित्सा के लिए कोई विशेष औषधि ज्ञात नहीं है उसमें किसी ऐसे व्यक्ति के रुधिर का सीरम काम मे लाते हैं जो हाल ही में उस रोग से मुक्त हुआ हो। रोगमुक्त व्यक्ति के रुधिर के सीरम में प्रतिरक्षी होते हैं, जो रोग शमन के लिए रोगियों को दिए जाते हैं। इस प्रकार के प्रतिरक्षीयुक्त रुधिर का सीरम प्राप्त करने के लिए रुधिर बैंक खोलने की आवश्यकता है जिसमें रोगमुक्त व्यक्ति, रोगियों के लाभ के लिए अपना रुधिर दान दे सकें। रुधिराधान (blood transfusion) द्वारा भी दाता के रुधिर के विशेष प्रतिरक्षी रुधिर ग्रहण करनेवाले को प्राप्त हो जाते हैं।\n\nबालरोगों में डिप्थीरिया, टेटनस और कुक्कुरखाँसी के प्रतिषेध के लिए सक्रिय प्रतिरक्षाकारी जीवविषाभों तथा वैक्सीनों को मिलाकर त्रिधर्मी वैक्सीन बना लेते हैं जिससे उपर्युक्त तीनों रोगों के लिए एक ही टीका दिया जा सके। अब त्रिधर्मी वैक्सीन में पोलियो वैक्सीन भी मिलाकर चारों रोगों का प्रतिषेध एक साथ किया जा सकता है। \n\n", "id": "166711", "title": "टीका (वैक्सीन)"}
{"url": "https://hi.wikipedia.org/wiki?curid=166714", "text": "गॉल्फ़\n\nगॉल्फ़ (Golf) गेंद और क्लब से खेला जाने वाला एक व्यक्तिगत खेल है जिसमें खिलाड़ी तरह-तरह के क्लबों का प्रयोग करते हुए गॉल्फ़ के मैदान में दूरी पर स्थित एक छेद में गेंद को डालने का प्रयत्न करते हैं।\n\n", "id": "166714", "title": "गॉल्फ़"}
{"url": "https://hi.wikipedia.org/wiki?curid=166718", "text": "आताकामा मरुस्थल\n\nआताकामा मरुस्थल, दक्षिण अमेरिका में स्थित एक लगभग शुष्क पठार है और इसका विस्तार एण्डीज़ पर्वतमाला के पश्चिम में महाद्वीप के प्रशांत तट पर लगभग 1000 किमी (600 मील) की दूरी तक है। नासा, नेशनल ज्योग्राफिक तथा अन्य कई प्रकाशनों के अनुसार यह दुनिया का सबसे शुष्क मरुस्थल है।चिली की तट शृंखला और एण्डीज़, के अनुवात पक्ष का वृष्टिछाया प्रदेश और शीतल अपतटीय हम्बोल्ट धारा द्वारा निर्मित तटीय प्रतिलोम परत, इस 20 करोड़ साल से ज्यादा पुराने मरुस्थल को कैलिफोर्निया स्थित मौत की घाटी से 50 गुणा अधिक शुष्क बनाते हैं। उत्तरी चिली में स्थित अटाकामा मरुस्थल का कुल क्षेत्रफल है और इसका अधिकांश नमक बेसिनों (सलारेस), रेत, और बहते लावा से बना है। \n\n", "id": "166718", "title": "आताकामा मरुस्थल"}
{"url": "https://hi.wikipedia.org/wiki?curid=166720", "text": "पम्पास\n\nपम्पास या पंपास या पम्पा (क्वेशुआ मे इसका अर्थ होता है,\"मैदान\") दक्षिण अमेरिका की उपजाऊ निचली भूमि है और इसका विस्तार अर्जेंटीना के प्रांतों ब्यूनस आयर्स, ला पम्पा, सांता फे और कोरडोबा, उरुग्वे के अधिकांश और ब्राजील के दक्षिणी भाग, रिओ ग्रान्दे दो सुल तक है। इसका कुल क्षेत्रफल 750,000 किमी (289,577 वर्ग मील) से अधिक है।\n", "id": "166720", "title": "पम्पास"}
{"url": "https://hi.wikipedia.org/wiki?curid=166722", "text": "मैसिडोनियाई दीनार\n\nमैसिडोनियाई दीनार (बहुवचनः दीनारी, मैसिडोनियाईः денар और денари, दीनार और दीनारी, आईएसओ 4217 कोड: MKD) मैसिडोनिया गणराज्य की मुद्रा है। यह 100 दीनी से समविभाजित है। दीनार नाम प्राचीन रोमन मौद्रिक इकाई दीनारियस से ली गई है।\n\nपहली दीनार 26 अप्रैल 1992 को जारी की गई थी, जिसने 1990 में जारी किए गए यूगोस्लाव दीनार के स्थान पर सममूल्य पर जारी की गई थी। 5 मई 1993 को नई दीनार जारी की गई, पुराने 100 दीनार (MKN) के स्थान पर एक दीनार (MKD) के मूल्य पर।\n\nपहले दीनार के साथ कोई सिक्का जारी नहीं किया गया था। 1993 में दूसरी दीनार जारी करते समय 50 दीनी, 1, 2 और 5 दीनार मूल्यवर्ग के सिक्के जारी किए गए। हाल ही में 10 और 20 दीनारी सिक्के जारी किए गए हैं।\n\n1992 में 10, 25, 50, 100, 500, 1000, 5000 और 10,000 दीनारी मूल्यवर्ग के बैंकनोट जारी किए गए। \n\n1993 में 10, 20, 50, 100 और 500 मूल्यवर्ग के नए दीनार जारी किए गए। पहली श्रृंखला में केवल 20 दीनारी के नोट जारी किए गए थे। 1996 में 1000 और 5000 दीनारी के नोट इसमें शामिल किए गए।\n", "id": "166722", "title": "मैसिडोनियाई दीनार"}
{"url": "https://hi.wikipedia.org/wiki?curid=166723", "text": "संभव 2009\n\nसंभव 2009\n\nशारीरिक व मानसिक चुनौतियों से जूझ रहे लोगों पर अंतर्राष्ट्रीय कार्यक्रम\n\nशारीरिक व मानसिक चुनौतियां झेल रहे बच्चों व उन के लिए काम कर रही संस्थाओं व लोगों के लिए नवंबर 2009 की 14 व 15 तारीखें खास हैं। \nविस्तृत कार्यक्रम यों हैः\n\nअंतर्राष्ट्रीय सेमिनार\n\n14 व 15 नवम्बर 2009\nस्थानः मेन आडिटोरियम, इंडिया इंटरनेशनल सेंटर, मैक्स मुलर मार्ग, नई दिल्ली-3\nसमयः प्रातः 9.30 से प्रतिदिन\nमुख्य अतिथिः श्री जयराम रमेश (केंद्रिय राज्य मंत्री, वन एवं पर्यावरण मंत्रालय, भारत सरकार.)\nप्रतिभागी देशः भारत, अफगानिस्तान, नेपाल, भुटान, बांग्लादेश, म्यांमार, श्रीलंका, कम्बोडिया, मलेशिया, थाईलैंड, मोरिशस, नाइजीरिया.\n\nअंतर्राष्ट्रीय सांस्कृतिक संध्या\n\n14 नवंबर\nस्थानः फिक्की आडिटोरियम, तानसेन मार्ग, नई दिल्ली - 2\nसमयः सांय 6.00 बजे से. \nप्रतिभागीः भारत (अल्पना- नार्थ इंडियन ग्रुप, नार्थ ईस्ट इंडिया ग्रुप, ईस्ट इंडिया ग्रुप), अफगानिस्तान, म्यांमार, नेपाल, थाइलैंड, बांग्लादेश. \nमुख्य अतिथिः श्री मुकुल वासनिक, केंद्रिय मंत्री, सामाजिक न्याय एवं अधिकारिता.\n\n15 नवंबर\nस्थानः स्टेन आडिटोरियम, हैबिटेट सेंटर, लोदी एस्टेट्स, नई दिल्ली-6\nसमयः सांय 6.00 बजे से.\nप्रतिभागीः भारत (अल्पना- नार्थ इंडिया ग्रुप, ईस्ट इंडिया ग्रुप, साउथ इंडिया ग्रुप), नाइजीरिया, मारिशस, भुटान, श्रीलंका, मलेशिया. \nमुख्य अतिथिः श्रीमती गुरशरण कौर (प्रधानमंत्री डॉ॰ मनमोहन सिंह की धर्मपत्नी, चर्चित समाजसेवी.)\nविशिष्ट अतिथिः श्रीमती निरूपमा राव (विदेश सचिव, भारत सरकार)\nअध्यक्षताः श्री शेवांग फुनसांग (चैयरमैन, पब्लिक इंटरप्राइजेज सलेक्शन बोर्ड.)", "id": "166723", "title": "संभव 2009"}
{"url": "https://hi.wikipedia.org/wiki?curid=166730", "text": "भारतीय प्रतिभूति और विनिमय बोर्ड\n\nभारतीय प्रतिभूति और विनिमय बोर्ड (सेबी) भारत में प्रतिभूति और वित्त का नियामक बोर्ड है। इसकी स्थापना सेबी अधिनियम 1992 के तहत 12 अप्रैल 1992 में हुई सेबी का मुख्यालय मुंबई में बांद्रा कुर्ला परिसर के व्यावसायिक जिले में हैं और क्रमश: नई दिल्ली, कोलकाता, चेन्नई और अहमदाबाद में उत्तरी, पूर्वी, दक्षिणी व पश्चिमी क्षेत्रीय कार्यालय हैं।\n\nइसकी स्थापना आधिकारिक तौर पर वर्ष 1988 में भारत सरकार द्वारा की गई और भारतीय संसद द्वारा पारित सेबी अधिनियम, 1992 के साथ 1992 में इसे संवैधानिक अधिकार दिया गया था। सेबी के अस्तित्व में आने से पहले पूंजी निर्गम नियंत्रक नियामक प्राधिकरण था, जिसे पूंजी मुद्दे (नियंत्रण) अधिनियम, 1947 के अंतर्गत अधिकार प्राप्त थे।\n\nसेबी का प्रमुख उद्देश्य भारतीय स्टाक निवेशकों के हितों का उत्तम संरक्षण प्रदान करना और प्रतिभूति बाजार के विकास तथा नियमन को प्रवर्तित करना है। सेबी को एक गैर वैधानिक संगठन के रूप में स्थापित किया गया जिसे SEBI ACT1992 के अन्तर्गत वैधानिक दर्जा प्रदान किया गया है। 25 जनवरी 1995 को सरकार द्वारा पारित एक अध्यादेश के द्वारा पूंजी के निर्गमन, प्रतिभूतियों के हस्तांतरण तथा अन्य संबंधित मामले के सम्बन्ध में सेबी को नियंत्रक शक्ति प्रदान कर दिया गया है। वर्तमान कानूनों तथा नियंत्रणों में परिवर्तन के सम्बन्ध में सेबी अब एक स्वायत्त संस्था है और अब उसे सरकार से अनुमति लेने की आवश्यकता नहीं। इसके निर्धारित कार्य निम्नलिखित हैं-\n\nयह संसद में पारित होकर 29 अक्टूबर 2002 से लागू हुआ जो शेयर बाजार में गड़बड़ियों के दोषियों को अधिक कठोर सजा के लिए सेबी को व्यापक अधिकार उपलब्ध कराता है। इस अधिनियम के अंतर्गत इनसाइडर ट्रेडिंग के लिए सेबी द्वारा 25 करोड़ रुपये तक का जुर्माना किया जा सकता है। लघु निवेशकों के साथ धोखाधड़ी के मामलों में एक लाख रुपये प्रतिदिन की दर से, एक करोड़ रुपये तक के जुर्माने का प्रावधान भी इस अधिनियम में है। किसी भी शेयर बाज़ार को मान्यता प्रदान करने का अधिकार सेबी को प्रदान किया गया है।\n\nइसके बाद १८ जुलाई २०१३ को सेबी की नियामक शक्तियों में वृद्धि करने के लिए राषट्रपति द्वारा एक अध्यादेश जारी किया गया जिसके महत्वपूर्ण बिंदु निम्नलिखित हैं–\n\n\n\n", "id": "166730", "title": "भारतीय प्रतिभूति और विनिमय बोर्ड"}
{"url": "https://hi.wikipedia.org/wiki?curid=166740", "text": "जेम्स यंग सिंपसन\n\nसर जेम्स यंग सिम्पसन (७ जून १८११ – ६ मई १८७०) एक स्खॉटिश डॉक्टर थे। सिम्पसन ने क्लोरोफार्म का निष्चेतक के रूप में अन्वेषण किया था। एडनबरा से २३ किलोमीटर दूर बाथगेट नामक स्थान पर एक हुआ था। उनके पिता बहुत कम आमदनी पाने वाले बहुत साधारण से आदमी थे। सेम्पसन पढने लिखने में बहुत ही होशियार थे हर बात कि लगन थी उन में सिर्फ़ १४ साल कि उम्र में उन्होंने एडनबरा विश्वविधालय में दाखिला ले लिए था और मात्र १८ साल कि उम्र में अपनी डाक्टरी कि पढाई पूर्ण कर ली थी।\nइसके खोज का इतिहास भी रोचक है। क्लोरोफॉर्म की खोज एडनबरा के एक डाक्टर ने की थी। एक बार उनके अस्पताल में एक रोगी के खराब टांग का आपरेशन करने हेतु उसके हाथ पांव रस्सी से बाँध दिए गए। उसकी टांग में एक घाव हो गया था जो सड़ चुका था उसकी टांग काटनी पड़ी थी। जब उसकी टांग काटी गई तो वह मरीज तो दर्द के मारे बेहोश हो गया। उसके साथ ही डाक्टर सेम्प्सन जो उस वक्त पढ़ाई कर रहे थे वह भी बेहोश हो गए। होश में आने पर उन्होंने प्रतिज्ञा कि वह कोई ऐसा आविष्कार करेंगे जिस से मरीज को इतना कष्ट न हो। जब उन्होंने इस के बारे में अपने साथ पढने वाले मित्रों से बात करी तब सब ने उनका मजाक बनाया पर उन्होंने हिम्मत नही हारी। \n\nडाक्टर बन जाने के बाद भी अपनी प्रतिज्ञा भूले नही उन्होंने इस दवाई कि खोज जारी रखे जिस से शल्य-क्रिया के समय कोई रोगी दर्द न सहे। ४ नवम्बर १८४७ को कोई प्रयोग करते समय उनकी नज़र अपने सहयोगी डाक्टर पर पड़ी जो उनकी बनायी एक दवा सूंघ रहे थे और देखते ही देखते वह बेहोश हो गए। सेम्प्सन ने उसको ख़ुद सूंघ के देखा उनकी भी वही हालत हुई जो उनके सहयोगी डाक्टर की हुई थी। तभी उनकी पत्नी वहाँ आई और यह देख कर चीख उठी और किसी और डाक्टर ने डाक्टर सेम्प्सन की नाडी देखी वह ठीक चल रही थी उसी समय डाक्टर सेम्प्सन ने आँखे खोल दी और होश में आते ही वह चिल्लाए कि मिल गया, बेहोश कर के दुबारा होश में आने का नुस्खा मिल गया। बाद में इस में कई परिवर्तन किए गए और यही दवा रोगियों के लिए एक वरदान साबित हुई। \n\nक्लोरोफॉर्म का चिकित्सा जगत में प्रयोग १८४७ से ही आरंभ हो गया था, किन्तु जल्द ही रोगियों पर इसके पड़ने वाले विपरीत प्रभाव के कारण इसके प्रयोग पर शंकाएं उठने लगीं थीं। बीसवीं शताब्दी के आरंभ में क्लोरोफॉर्म के स्थान पर सुरक्षित और सस्ती दवाएं इस्तेमाल में लाई जाने लगी थीं। आज चिकित्साजगत में अन्य दवाओं के साथ-साथ हेलोथेन, आइसोफ्लुरेन और सेवोफ्लुरेन का प्रयोग इसके स्थान पर किया जाता है। \n", "id": "166740", "title": "जेम्स यंग सिंपसन"}
{"url": "https://hi.wikipedia.org/wiki?curid=166741", "text": "सैम्युअल गूथरी\n\nसैम्युअल गूथरी (१७८२-१८४८) एक अमेरिका के भौतिकशास्त्री थे। इन्होंने पर्कशन पावडर की खोज की थी। इन्होंने स्वतंत्र रूप से क्लोरोफार्म की भी खोज की थी।\n", "id": "166741", "title": "सैम्युअल गूथरी"}
