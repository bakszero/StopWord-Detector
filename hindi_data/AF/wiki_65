{"url": "https://hi.wikipedia.org/wiki?curid=183484", "text": "एनरिक इग्लेसियस\n\nएनरिक मीगेल इग्लेसियस प्रेसलर (जन्म - 8 मई 1975, मेड्रिड, स्पेन), एनरिक इग्लेसियस स्पैनिश गायक, गीतकार और अभिनेता हैं।[3] \nइग्लेसिआस ने अपने संगीत करियर की शुरूआत मेक्सिकन इंडी लेबल फोनोविसा से की जिसने उन्हें संयुक्त राज्य अमेरिका के लतीनो मार्केट और लैटिन अमेरिका का सबसे प्रसिद्ध कलाकार बनने में मदद की और जिसने की उस समय किसी भी अन्य कलाकार के स्पैनिश भाषा में बिकने वाले ऐल्बम से ज्यादा बिक्री की. \nसहस्राब्दी के पारगमन से पहल ही उन्होंने मुख्यधारा अंग्रेजी भाषा मार्केट में अपनी प्रसिद्धी कायम कर ली और युनिवर्सल म्यूजिक के साथ $48,000,000 का एक अनूठा और अभूतपूर्व मल्टी-ऐल्बम अनुबंध साइन किया जिसके तहत यूनिवर्सल म्यूजिक लतीनो ने उनकी स्पैनिश ऐलबम्स और इंटरस्कोप (Interscope) ने अंग्रेजी ऐलबम्स रिलीज़ कीं. \nइग्लेसिआस ने 6 करोड़ रिकॉर्ड दुनिया भर में बेचे हैं, उन्होंने एक ग्रैमी और एक लैटिन ग्रैमी जीता है और उनके पास दो बिलबोर्ड हॉट 100 #1 और एक #3 हैं और उनके नाम \"बिलबोर्ड\" हॉट लैटिन ट्रैक्स पर स्पैनिश भाषा में उन्नीस एकल प्रस्तुत करने का कीर्तिमान है।\n\nइग्लेसियस का जन्म मैड्रिड में हुआ था। वे स्पैनिश गायक जूलियो इग्लेसियस और फिलिपिन 'सोशलाइट'(प्रसिद्ध सामाजिक व्यक्ति) और मैगजीन पत्रकार इसाबेल प्रेसलर के तीसरे और आखिरी संतान थे। वे फिलिपिन और स्पैनिश मूल के हैं।[10][9] 1978 में उनके माता-पिता का तलाक हो गया और अगले साल उनके पिता अपना संगीत करियर रिलीज़ रखने के लिए मियामी, फ्लोरिडा चले गए।\n1985 में इग्लेसियस के दादा,डॉ जूलियो इग्लेसियस पूगा का आतंकवादी गुट ETA ने अपहरण कर लिया। अपने पोते की सुरक्षा को ध्यान में रखते हुए एनरिक और उनके भाई को उनके पिता के पास मायामी भेज दिया गया। वे एक साल के लिए अपनी मां के पास बेलग्रेड, सर्बिया में भी रहे जो पत्रकार का काम करती थी। चूंकि उनके पिता को उनके कैरियर के कारण अधिकतर बाहर ही रहना पड़ता था इसलिए युवा इग्लेसियस का लालन पालन उनके पारिवारिक धाय द्वारा किया गया। 1993 में उन्होंने गुलिवर प्रिपरेटरि स्कूल से स्नातक की पढ़ाई पूरी की और आगे यूनिवर्सटी ऑफ़ मायामी (मायामी विश्वविद्यालय) में व्यवसाय का अध्ययन किया। \nएनरिक नहीं चाहते थे कि उनके पिता को उनके संगीत करियर के योजनाओं के विषय में पता चले और वे अपने करियर की प्रगति के लिए अपने प्रसिद्ध उपनाम का सहारा लेना नहीं चाहते थे। अपनी प्रारंभिक प्रेरणा, अपनी किशोरी प्रेमिका क्रिस्टी डेब्लेर से प्राप्त करते हुए इग्लेसियस ने अपने पारिवारिक धाय से पैसे उधार लिए जिससे उसने एक डेमो टेप रिकॉर्ड तैयार किया जिसमें एक स्पैनिश और दो अंग्रेजी गाने शामिल थे। उन्होंने अपने पिता के प्रचारक फ़रनैन मार्तिनेज़ से संपर्क किया और दोनों ने डेमो टेप को 'एनरिक मार्तिनेज़' के काल्पनिक नाम (तखल्लुस) से प्रस्तुत किया। इसके लिए इस मिथ्या तथ्य को सामने रखा गया की वह (एनरिक मार्तिनेज़) ग्वाटेमाला का एक अज्ञात व्यक्ति था। इग्लेसियस को फोनोविसा नाम के उस समय के एक छोटे इंडी रिकॉर्ड लेबल द्वारा हस्ताक्षरित किया गया। अपना पहला ऐल्बम रिकॉर्ड करने के लिए कॉलेज बीच में ही छोड़ कर वे छः महीने के लिए टोरोंटो, ओंटारियो, कनाडा चले गए।\n\nजुलाई 1995 को इग्लेसियस ने अपना पहला ऐल्बम \"'एनरिक इग्लेसियस\" ी टू टे वास\", \"एक्सपेरिएन्सिआ रिलीजिओसा\" इत्यादि जैसे बड़े हिट्स शामिल थे। पहले ही हफ्ते में इस रिकॉर्ड कि 5 लाख प्रतिलिपियां बिक गईं जो कि उस समय एक गैर-अंग्रेजी ऐल्बम के लिए एक दुर्लभ उपलब्धि थी। \nउसके गाने पोर अमार्ते को टेलीविजा के टेलिनोवेला\" मरिसोल \" में शामिल तो किया गया, परन्तु एक फेर-बदल के साथ: \"पोर अमारते दारीया मी वीदा\" (टू लव यू, आइ वुड गिव माइ लाइफ) के बजाय शीर्षक रखा गया \"पोर अमारते मरिसोल, मोरिरिया\" (टू लव यू, मरिसोल, आइ वुड डाइ). इस ऐल्बम के पोर्तुगीज और इटैलियन संस्करण भी निकाले गए जिसमें ज्यादातर गानों का अनुवाद इन भाषाओं में भी उपलब्ध था। \nइस ऐल्बम में रिलीज़ किये गए पांच एकल गीत, जैसे कि \"पोर अमारते\",\"नो लोरेस पोर मी\" और \"त्रापेसिस्ता\", लैटिन चार्ट्स के शीर्ष पर रहे. इस ऐल्बम के लिए बाद में इग्लेसियस को 'सर्वेत्तम लैटिन पॉप प्रदर्शन' श्रेणी में ग्रैमी अवॉर्ड मिला. \n\n1997 में,\" विविर\" (\"टू लिव\") के रिलीज़ होने के साथ इग्लेसियस के सितारों की बुलंदी कायम रही जिसने इग्लेसिआस को उस वर्ष बिक्री के हिसाब से दूसरे अंग्रेजी-भाषी संगीत सितारों के साथ खड़ा कर दिया. इस ऐल्बम में याजू गीत \"ऑनलि यू\" का पृष्ठ संस्करण (कवर वर्जन) भी शामिल था जिसको स्पैनिश भाषा में \"सोलो एन टी\" शीर्षक के अंतर्गत अनुवादित किया गया था।\nउन गर्मियों में स्टेडियम 'शोज़' पर जोर देते हुए एनरिक ने, एल्टन जॉन, ब्रूस स्प्रिंगस्टीन और बिलि जोएल के लिए काम कर चुके 'साइडमेन' के साथ, सोलह देशों में पूरी तरह बिक चुके 'स्टेज शोज़' प्रदर्शित किये. ओडेसा, टेक्सास से शुरू हुआ दौरा लगातार तीन रातों तक मेक्सिको के प्लाजा डे टोरोसमें, दो रातों तक मॉन्टेरी के ऑडीटोरियो कोका कोलामें और दो रातों तक ब्यूनस आयर्स, अर्जेंटीना के रिवर प्लेट में रिलीज़ रहा जिसका 130,000 से भी अधिक लोगों ने आनंद लिया और साथ ही साथ U.S के 19 जगहों पर इस दौरे के दौरान शो प्रदर्शित किये गए। \n\"व्हीविर\" में रिलीज़ हुए तीन एकल गीतों (\"एनामोरादो पोर प्रिमेरा वेस\",\"सोलो एन टी\" और \"मिएन्ते\") लैटिन एकल चार्ट्स तथा कई स्पैनिश-भाषी देशों में शीर्ष स्थान पर रहे. इग्लेसियस को उनके पिता और लुइ मिगेल के साथ एक अमेरिकन म्यूजिक अवॉर्ड में पहली बार पेश किये गए पसंदीदा लैटिन कलाकार श्रेणी में नामांकित किया गया। यह पहले ही कह दिया गया था कि अगर बड़े इग्लेसियस को ये अवॉर्ड नहीं मिला तो वे 'वॉक आउट' कर जाएंगे. इग्लेसियस अपने पिता से हार गए पर समारोह में उन्होंने \"लूविया के\" गीत प्रस्तुत किया।\nऐसा कहा जाता है की ऐल्बम में एनरिक ने अपना पसंदीदा गाना मिएंते बताया है।\n\n1998 में, इग्लेसियस ने अपना तीसरा ऐल्बम \"कोसास डेल आमोर\" (\"थिंग्स ऑफ़ लव\") रिलीज़ किया। एक और अधिक परिपक्व संगीत की दिशा लेते हुए, इस ऐल्बम ने-जिसमें दो लोकप्रिय एकल गीत \"एस्पेरान्ज़ा\" और \"नूनका ते ओल्वीदार\" शामिल थे और ये दोनों गीत लैटिन एकल चार्ट्स में शीर्ष पर रहे- लैटिन संगीत परिदृश्य में उनकी शाख को और मज़बूत बनाया.\nइग्लेसियस ने ऐल्बम के रिलीज़ के दौरान छोटे जगहों का एक छोटा दौरा किया जिसके एक शो का टेलिविज़न पर अकापुल्को, मेक्सिको से प्रसारण भी हुआ। इसके बाद उन्होंने एक बड़ा विश्वव्यापी दौरा किया जिसमें बड़ी जगहों पर अस्सी से भी अधिक शो प्रदर्शित किये गए। कोसास डेल आमोर टूर McDonald's द्वारा प्रायोजित सबसे पहला संगीत समारोह था।\nउन्होंने रिकी मार्टिन और लॉस टाइगेरेस देल नोर्ते सरीखे प्रतिद्वंदियों के खिलाफ 'पसंदीदा लैटिन कलाकार' की श्रेणी में एक 'अमेरिकन म्यूजिक अवॉर्ड' जीता. \"नूनका ते ओल्वीदार\" गीत का इसी नाम के एक स्पैनिश सोप ओपेरा के 'थीम म्यूजिक' के तौर पर भी उपयोग किया गया और उन्होंने इस श्रृंखला के आख़िरी 'एपिसोड' पर खुद यह गाना गाया. \n\n1999 तक इग्लेसियस अंग्रेजी भाषा के संगीत बाजार में एक सफल और 'क्रॉसओवर' करियर की शुरूआत कर चुके थे। इसका श्रेय अन्य सफल क्रॉसओवर कलाकारों, खासकर रिकी मार्टिन को जाता है जिसकी वजह से लातिनो कलाकारों और संगीत को मुख्यधारा संगीत के क्षेत्र में बहुत तेजी से लोकप्रियता प्राप्त हुई. विल स्मिथ की फिल्म\" वाइल्ड वाइल्ड वेस्ट\" के साउंड ट्रैक में इग्लेसियस का गाना बायलामॉस भी शामिल था जो U.S में सबसे बड़ा हिट बन गया। \nबायलामॉस की सफलता के बाद कई मुख्यधारा रिकॉर्ड लेबल्स एनरिक को साइन करने को तत्पर थे। हफ़्तों की बातचीत के बाद इग्लेसियस ने इंटरस्कोप के साथ एक मल्टी ऐल्बम करार साइन किया। इस प्रकार इग्लेसियस ने अपना पहला पूर्ण अंग्रेजी CD \"'एनरिक\" ' रिकॉर्ड कर रिलीज़ किया। रैप संगीतकार जेरार्डो मेजिया, जो उस समय इंटरस्कोप के निर्वाहक (एक्ज़िक्यूटिव) थे, इग्लेसियस को अमेरिका लाने और उनके अमेरिकी करियर शुरू करने में अहम भूमिका अदा की. इस पॉप ऐल्बम को, जिसमें थोड़ा बहुत लैटिन संगीत का प्रभाव समाविष्ट था, पूरा होने में दो महीने का समय लगा. इसमें व्हिटनी ह्यूस्टन के साथ एक युगल गीत \"कुड आई हैव दिस किस फॉरएवर\" और ब्रूस स्प्रिंगस्टीन के एक गाने \"सैड आईज\" का कवर शामिल था। ऐल्बम का तीसरा एकल, \"बी विथ यू\", उनका दूसरा श्रेष्ठ गाना साबित हुआ। \nऐल्बम का आख़िरी एकल \"यू आर माइ #1\" फिर से रिकॉर्ड हुआ और अलग-अलग प्रदेशों में वहां के स्थानीय कलाकारों- रूस में आल्सू, ब्राजील में सैंडी & जूनिअर और एशिया में वैलेन सू के साथ युगल गीत के रूप में रिलीज़ किया गया। \n\nइग्लेसियस का अगला ऐल्बम \"एस्केप\" 2001 में आया। जबकि पिछले साल के अधिकतर लैटिन 'क्रॉसओवर्स' अपने पहले साल के अंग्रेजी ऐल्बम्स के रिकॉर्ड बिक्री की बराबरी नहीं कर पाए, वहीं इग्लेसियसस ने दरअसल और ज्यादा बिक्री की. ऐल्बम का पहला एकल \"हीरो\" यूनाइटेड किंगडम और दूसरे कई देशों में सबसे बड़ा हिट रहा. समूचे ऐल्बम की सह-रचना में जबकि पिछले साल के अधिकतर लैटिन 'क्रॉसओवर्स' अपने पहले साल के अंग्रेजी ऐल्बम्स के रिकॉर्ड बिक्री की बराबरी नहीं कर पाए, वहीं इग्लेसियस ने दरअसल और ज्यादा बिक्री की ने भूमिका निभाई. \n\n\"एस्केप\" अब तक की सबसे बड़ी व्यावसायिक सफलता रही है। एकल गाने \"एस्केप\" और \"डोंट टर्न ऑफ द लाइट्स\" रेडियो पर सुनाए जाने वाले गानों में प्रमुख गाने बन गए। इन गानों का काफी अच्छा प्रदर्शन रहा और ये नॉर्थ अमेरिका और दूसरी जगहों के चार्टों में काफी ऊपर या शीर्ष पर रहे. ऐल्बम का एक दूसरा संस्करण अंतर्राष्ट्रीय स्तर पर रिलीज़ किया गया जिसमें एनरिक के एक पसंदीदा ट्रेक \"मे बी\" के नए रूपांतर के साथ ही साथ लायनेल रिची के साथ गाया गया एक युगल गीत, \"टू लव ए वूमन\" भी शामिल था।\nइग्लेसियस ने अपने \"वन-नाइट स्टैंड वर्ल्ड टूर\" के साथ ऐल्बम की सफलता का लाभ उठाया जिसमें 16 देशों में 50 बिक चुके शो भी शामिल थे। रेडियो सिटी म्यूजिक हॉल और लंदन के रॉयल अल्बर्ट हॉल में लगातार तीन दिनों तक चले शो को शामिल करते हुए दौरा बुकारेस्ट, रोमेनिया के स्टेडियम नैशनल लिया मेनोलिउ मे एक बड़े शो के साथ संपन्न हुआ। समारोह के दौरान MTV रोमेनिया का शुभारम्भ हुआ और वीडियो \"लव टू सी यू क्राई\" इस चैनल पर दिखाए जाना वाला पहला वीडियो बना. \nदौरे का दूसरा चरण \"डोंट टर्न ऑफ़ द लाइट्स\" 2002 के गर्मियों मे पूरा हुआ जिसमें पूरी तरह बिक चुके मैडिसन स्क्वेर गार्डन की दो रातें और मेक्सिको के नेशनल औडीटोरियम के दो शो शामिल थे। सान जुआन, पोर्टो रिको में रौबर्तो क्लीमेंते कोलिजियम में आयोजित केवल एक शो के साथ इस दौरे की समाप्ति हुई.\n\n2002 में, इग्लेसियस ने स्पैनिश भाषा में चौथा ऐल्बम जारी करने का फैसला किया जिसका शीर्षक कीजास (परहैप्स) था। उनके पिछले स्पैनिश ऐल्बम से ज्यादा परिष्कृत और ज्यादा गूढ़ गानों से युक्त, इस ऐल्बम का टाईटल ट्रैक इग्लेसियस और उनके प्रसिद्द पिता के बीच तनावपूर्ण सबंधों पर आधारित एक गीत है।\nशुरूआत में ही ऐल्बम को \"बिलबोर्ड\" 200 ऐल्बम्स चार्ट में 12वां स्थान प्राप्त हुआ जो की उस समय किसी स्पैनिश भाषा के ऐल्बम को इस चार्ट में मिलने वाला सबसे ऊंचा स्थान था। \"कीजास\" की एक सप्ताह में एक लाख प्रतियां बिक गईं, इस प्रकार यह 5 वर्षों में सबसे ज्यादा तेज़ी से बिकने वाला स्पैनिश-भाषी ऐल्बम बन गया। ऐल्बम से रिलीज़ किए गए तीनों एकल आखिरकार लैटिन चार्ट में पहला स्थान पा गए और इस प्रकार इग्लेसियस के कुल 16 गानों को चार्ट में पहले स्थान पर रहने का सौभाग्य प्राप्त हुआ। \"बिलबोर्ड\" के लैटिन चार्ट में सबसे अधिक एकल गानों का पहले स्थान पर रहने का कीर्तिमान आज भी उनके नाम है। ऐल्बम में उनका आखिरी एकल \"पारा क्वे ला वीडा\" U.S. रेडियो पर दस लाख 'स्पिन' तक पहुंचने वाला पहला अकेला स्पैनिश गाना बन गया।[29]\nगीत \"कीजास\" का वीडियो MTV के सबसे लोकप्रिय कार्यक्रम \"टोटल रिक्वेस्ट लाइव\" के विकल्पों में जोड़ा जाने वाला पहला स्पैनिश म्यूजिक वीडियो बन गया। इग्लेसियस ने \"द टुनाइट शो विथ जे लेनो\" में इस गाने को पेश किया और इस प्रकार इस शो में स्पैनिश गीत गाने वाले पहले व्यक्ति बन गए। इससे दूसरे कलाकारों, जैसे रिकी मार्टिन, जुआनेस और जोर्गे ड्रेक्स्लर को भी स्पैनिश 'सामग्री' पेश करने का मौक़ा मिल गया। इग्लेसियस ने अपने \"डोंट टार्न ऑफ़ द लाइट्स टूर\" में \"कीजास\" के गानों को शामिल किया और बाद में इस ऐल्बम को सर्वश्रेष्ठ पॉप गायन ऐल्बम का लैटिन ग्रैमी अवार्ड मिला.\n\n2003 में, इग्लेसियस ने अपना सातवां ऐल्बम रिलीज़ किया जिसे उन्होंने \"7 \" नाम दिया. यह दूसरा ऐल्बम था जिसका सह-लेखन इग्लेसिआस ने किया था। अपने 1980 के दशक से प्रेरित सामग्री के बीच इस ऐल्बम का मुख्य आकर्षण, इसका गाना \"रोमर\" है जिसे उन्होंने अपने मित्र और पुराने गिटारिस्ट टोनी ब्रूनो के साथ लिखा था। CD में गीत \"बी योरसेल्फ\" भी शामिल था जो आज़ादी (इसका 'कोरस' यह बतलाता है कि कैसे इग्लेसियस के अपने खुद के माता-पिता को अपने बेटे पर यह विश्वास नहीं था कि वह संगीत के क्षेत्र में कभी सफल हो पाएगा) के बारे में था। पहला एकल गीत \"एडिक्टेड\" था जिसके तुरंत बाद \"नौट इन लव' गाने का रिमिक्स आया जिसमें केलिस को फीचर किया गया था। \nइस ऐल्बम के साथ, इग्लेसियस अब तक के उसके सबसे बड़े विश्वव्यापी दौरे पर निकला. इस अत्यधिक प्रचारित दौरे की शुरूआत संयुक्त राज्य अमेरिका में निर्धारित बारह प्रदर्शनों के साथ हुई जिसके आखिरी शो में इग्लेसियस ने हॉउसटन रोडियो में प्रदर्शन दिखाया. आगे इस दौरे के दौरान उन्होंने उन देशों में शो प्रदर्शित किये जहाँ वह पहले कभी नहीं गए थे। इनमें ऑस्ट्रेलिया, भारत, मिस्र, सिंगापुर और आखिर में दक्षिण अफ्रीका में उनके शो हुए जिनकी सारी टिकटें बिक गईं थी। \n\nअमूमन इग्लेसियस नए रिकॉर्डिंग के दौरान सार्वजनिक उपस्तिथियों से परहेज करते हैं पर इस अवधि के दौरान उन्होंने मीडिया में कई बार मेहमान के रूप में अपनी उपस्तिथि दर्ज कराई. वह ओप्रा विनफ्रे के 'टौक शो' में बतौर मेहमान भी गए और उनके साथ पूरा दिन बिताया. इस बात पर उनके एक प्रशंसक को आश्चर्य हुआ। वह प्रीमिऔस जुवेंताद में भी उपस्थित हुए और अर्जेंटीना में डिएगो माराडोना के टेलिविज़न शो के अंतिम प्रसारण में संगीतकार मेहमान भी बने. कुछ दिनों बाद विशेष ओलिम्पिक के समर्थन में आयोजित एक क्रिसमस समारोह में उन्होंने प्रदर्शन पेश किया। \nइग्लेसियस टॉमी हिलफिगर फ्रैगरेंस के ट्रू स्टार मेन नामक प्रचार समारोहों में भी शामिल हुए हैं जिसका (टॉमी हिलफिगर का) वे अनुमोदन कर रहे हैं। एनरिक ने 'फ्रैगरेंस' के विज्ञापन में अपने अगले ऐल्बम के गीत \"रिंग माई बेल्स\" के साथ शिरकत की. इग्लेसियस ने सीज़न फिनाले में अपने नवीनतम ऐल्बम का एक गाना \"समबॉडी इज मी\" पेश किया। \n\nहाल ही में, इग्लेसियस ने इटली, उरुग्वे और इजराइल में संगीत समारोहों में ऐसे लाइव प्रदर्शन पेश किये कि वैसे समारोह अब दुबारा प्रदर्शित नहीं किये जा सकते.साथ ही में मलागा में MTV के एक उत्सव में पॉलीना रूबिओ के साथ उन्होंने कार्यक्रम पेश किया है और 'स्टेट्स' में समारोहों की एक श्रंखला पूरी कर ली है। 'फॉर द फैन्स टूर' में पेश किये गए अधिकतर 'आइटम' उनके पुराने रंगपटल से थे पर साथ में उनके नए अंग्रेजी और स्पैनिश गीत भी शामिल किए गए थे। इग्लेसियस CBS के\" टू ऐंड अ हाफ मेन\" के 7 मई,2007 के एपिसोड में 'फर्नेंडो' द हैंडी मैन के रूप में नज़र आए.\n\nपहला एकल, \"डू यू नो?(द पिंग पोंग साँग)\", जो उसके नए ऐल्बम, इन्सोम्नियाक का एक एकल था उसे जून 12 को रिलीज़ किया गया और उसका प्रीमियर 10 अप्रैल 2007, मंगलवार को KIIS-FM पर रेयान सीक्रेस्ट्स रेडियो शो में किया गया। एनरिक ने पहली बार \"डू यू नो?\" और साथ ही साथ \"हीरो\" का प्रदर्शन U.S श्रृंखला \"'डांसिंग विथ द स्टार्स\" ' के लाइव टेपिंग के लिए किया। \n\nइग्लेसियस ने 12 जून 2007 को अपना नया ऐल्बम \"इन्सोम्नियाक\" रिलीज़ किया। ऐल्बम को यह नाम इसकी रेकॉर्डिंग ज्यादातर रात में होने के कारण दिया गया था। ऐल्बम का 'स्टाइल' पिछले ऐल्बमों के तुलना में ज्यादा समकालीन पॉप था जिसमें बहुत सारे 'ट्रैक्स' की व्याख्या R&B के रूप में की गयी। ऐल्बम के विशिष्टताओं में रैप संगीतकार लिल वेय्न के सहयोग में बनी हिप-हॉप अंदाज़ वाली रचना \"पुश\", साथ में \"रिंग माई बेल्स\" और रिंगसाइड के 'टायर्ड ऑफ़ बींग सॉरी' के कवर भी शामिल थे। \nपहला एकल \"डू यू नो?(द पिंग पाँग साँग)\" एक विश्वव्यापी हिट साबित हुआ जिसने कई देशों के सर्वेच्च 10 में जगह बनाई और बहुत जगह तो #1 पर भी पहुंच गया। शीर्षक \"डिमेलो\" वाले एक गाने का स्पैनिश संस्करण बिलबोर्ड के हॉट लैटिन ट्रैक्स में #1 पायदान पर लगातार ग्यारह सप्ताह तक रहा और इस प्रकार उसका यह गाना इस चार्ट पर सबसे अच्छे प्रदर्शन वाला एक गाना बन गया। \nइग्लेसियस की अगली पेशकश गाथागीत \"समबॉडी इज मी\" थी जो अमेरिकी महाद्वीप में एक एकल गीत के रूप में रिलीज़ किया गया था। इस गाने को AC रेडियो पर अनेकानेक बार प्रस्तुत किया गया और यह बिलबोर्ड के हॉट AC में काफी ऊंचे स्थान पर रहा.इसके स्पैनिश संस्करण ने भी चार्ट्स में अच्छा प्रदर्शन किया। इस गाने को धारावाहिक, द यंग एंड द रेस्टलेस में भी पेश किया गया जिसमें इग्लेसियस ने इस ट्रैक का प्रदर्शन किया। इसके दूसरे एकल 'टायर्ड ऑफ़ बींग सॉरी' ने यूरोप के अनेक देशों में सफलता प्राप्त की. हाल में ही इग्लेसियस ने इस गाने को फ्रेंच गायिका नाडिया के साथ रिकॉर्ड किया है जो फ्रांस में #1 पर पहुंच गया है।\n4 जुलाई को, एनरिक इग्लेसियस सीरिया में तीन दशकों में प्रदर्शन प्रस्तुत करने वाले पहले पश्चिमी कलाकार बन गए जब उन्होंने इसकी राजधानी दमसकस में 10000 लोगों से खचाखच भरे एक शो में प्रदर्शन पेश किया। उसी हप्ते उन्होंने लाइव अर्थ में भी अपना कार्यक्रम प्रस्तुत किया। वह 'द रौयल वेरायटी परफॉरमेंस' में भी दूसरी बार शामिल हुए.\nइन्सोम्नियाक वर्ल्ड टूर का शुभारंभ दक्षिण अफ्रीका के जोहान्सबर्ग में डोम में किया गया। यह वही स्थल था जहां उसने अपने अंतिम विश्व टूर की समाप्ति की और सारे यूरोप में इसी रंगभूमि पर उसने सर्वाधिक आय की. यह UK में उनका पहला अरीना टूर था जिसके दौरान उन्होंने मेनचेस्टर के MEN अरीना और वेम्बली अरीना जैसे जगहों पर प्रदर्शन किया था। दौरा इग्लेसियस के, LA के नोकिया थियेटर में नए-नए शुरू किये गए L.A. लाइव में पेश किये गए प्रदर्शन के साथ समाप्त हुआ। इस दौरे के दूसरे भाग के दौरान उन्होंने पूरे लैटिन अमेरिका - मेक्सिको से ले कर अर्जेनटाइना तक - भ्रमण किया है। [[बेलफ़ास्ट]] के ओडिसि अरीना में आयोजित उनके समारोह को MSN कंट्रोल रूम के लिए फिल्माया गया था और इसे टेलीविजन पर भी प्रसारित किया जा चुका है। \nगीत \"पुश\" को फिल्म स्टेप अप 2 द स्ट्रीट्स के साउंड ट्रेक में शामिल किया गया, हांलाकि इसमें लिटल वेन मौजूद नहीं थे। गाने को ऐल्बम के तीसरे एकल के रूप में मान्यता मिली. एक संगीत वीडियो शूट किया गया, जिसमें फिल्म के मुख्य अभिनेता और अभिनेत्रियों को शामिल किया गया। रेडियो पर आधिकारिक रूप से ना जोड़े जाने के बावजूद इस गाने को कई देशों के चार्ट्स में जगह मिली और यह गाना उनके प्रशंसकों के बीच काफी ऊंचा दर्ज़ा रखता है।\nएनरिक के गाने \"कैन यू हियर मी\" को UEFA यूरो 2008 फुटबौल टूर्नामेंट का आधिकारिक गाना चुना गया है। उन्होंने यह गाना वियेना, ऑस्ट्रिया में जून 29,2008 को खेले गए फाइनल में लाइव पेश किया। कुछ देशों में इन्सोम्न्याक ऐल्बम का एक नया संस्करण रिलीज़ किया गया जिसमें इस गाने को शामिल किया गया था।\n\nएनरिक ने 25 मार्च 2008 को सबसे हिट स्पैनिश गानों का एक ऐल्बम रिलीज़ किया जिसमें उनके 'हॉट लैटिन ट्रैक्स' चार्ट पर के सत्रह #1 गाने और साथ में दो नए गाने भी सम्मिलित किये गए थे। इसका पहला एकल गीत था \"¿दोंदे एस्तन कोराज़ोन?\", जिसे अर्जेंटीना के सितारे कोटि ने लिखा है और जो बिलबोर्ड्स हॉट लैटिन गानों में इग्लेसियस का 18वां #1 गाना बन गया। ऐल्बम ने बिलबोर्ड के लैटिन ऐल्बम चार्ट्स में #1, तथा बिलबोर्ड के टॉप 200 ऐल्बम चार्ट में #18 पर शुरूआत की. यह एनरिक का दूसरा ऐसा ऐल्बम था जिसने अपनी शुरूआत बिलबोर्ड के टॉप 200 ऐल्बम्स (\"कीजास\" ने 2002 में 12 वें स्थान के साथ शुरूआत किया था) के सर्वेच्च 20 में स्थान पा कर की थी। ऐल्बम को हाल में ही U.S. और कुछ लैटिन अमेरिकन देशों में 'डबल प्लैटिनम' घोषित किया गया है। \nऐल्बम के दूसरे एकल \"लोरो पोर ती\" का एक आधिकारिक रिमिक्स है जिसमें \"वीसीन इ यैनडेल\" को पेश किया गया है। हॉट लैटिन ट्रैक्स के सर्वेच्च 10 में दो महीनों तक रहने के बाद इस ट्रैक ने 8 नवम्बर को प्रथम स्थान प्राप्त कर लिया और फिर दो सप्ताह तक शिखर पर रहा, इस प्रकार यह इग्लेसिआस का 19 वां ऐसा एकल गीत बन गया जिसने बिलबोर्ड के हॉट लैटिन गानों में #1 स्थान प्राप्त किया हो. इग्लेसियस ने इन दोनों गीतों को अपने US के अरीना दौरे में शामिल किया। लरेडो, टेक्सास में आरम्भ होने से लेकर न्यू जर्सी के आइजौड सेंटर में समाप्त होने तक इस दौरे के दौरान बकाटा बैंड अवेंचुरा ज्यादातर मौकों पर उनके साथ थे जिन्होंने प्रीमिऔस जुवेंटड में उनके साथ \"लोरो पोर ती\" पेश किया। \n\nइग्लेसियस लो नूएस्त्रो पुरस्कार में एक 'सप्राइज' प्रस्तोता थे जिन्होंने शो की शुरूआत \" ¿दोंदे एस्तन कोराज़ोन?\" और \"डिमेलो\" के एक मिश्रण (मेडले) के साथ की. उन्होंने बिलबोर्ड लैटिन म्यूजिक अवॉर्ड्स में भी अपना प्रदर्शन प्रस्तुत किया जिसमें उन्हें एक विशेष पुरष्कार प्राप्त हुआ।\nइग्लेसियस ने 25 जून,2008 को फ्लोरिआना ग्रैनरीज,माल्टा में, जहां लोगों का प्रवेश मुफ्त कर दिया गया था,MTV के 2008 के 'आइल' के उपलक्ष पर 40,000 लोगों के लिए लगातार दूसरी बार प्रदर्शन प्रस्तुत किया। इसी दौरे पर, जो कि यहां उनका दूसरा दौरा था (पिछले साल वह इस समारोह में उपस्थित थे और इसकी सबसे बड़ी खबर बन कर छा गए थे), वैलेटा के महापौर ने उन्हें माल्टा की मानद नागरिकता प्रदान की थी।.\n\nअपने \"स्पैनिश ग्रेटेस्ट हिट्स\" के संकलन की सफलता के बाद, इग्लेसियस ने 11 नवम्बर को अपने अंग्रेजी हिट्स के एक संकलन का रिलीज़ किया।\nसंकलन में अंग्रेजी हिट गाने - जैसे \"बाइलामॉस\", \"हीरो\", \"बी विथ यू\",\"नॉट इन लव\" और \"एस्केप\" जो विभिन्न बिलबोर्ड चार्ट्स में सर्वेच्च स्थान पर रह चुके हैं (जिसमें से दो गाने हॉट 100 में चोटी पर रहे हैं) और साथ ही साथ कुछ ऐसे गाने जैसे रिदम डिवाइन, टायर्ड ऑफ बींग सॉरी और डू यू नो (द पिंग पाँग साँग) जो यूरोप के चार्ट्स में भी टॉप पर रह चुके हैं - सम्मिलित हैं।\nइस ऐल्बम में \"कैन यू हिअर मी\" एवं दो नए गाने शामिल हैं। पहले एकल \"अवे\"(एक शॉन गैरेट फीट) का प्रदर्शन निराशाजनक रहा पर दूसरे एकल \"टेकिन' बैक माई लव\" ने - जिसके निर्माता रेडवन थे और जिसमें R&B/पॉप गायिका सिआरा को पेश किया गया था - काफी अच्छा प्रदर्शन किया और यह इग्लेसियस के करियर के सबसे बड़े विश्वव्यापी हिट्स में से एक बन गया।\nएनरिक ने इसी वर्ष अप्रैल से लेकर जुलाई तक में एक और दौरा पूरा किया। 'ग्रेटेस्ट हिट्स' दौरा मेक्सिको में शुरू हुआ पर यूरोप तक चला गया जहां यह क़तर में शुरू हुआ और बेलग्रेड में ख़त्म हुआ; इसमें UK और आयरलैंड में छह अलग-अलग तारीखों पर हुए शो शामिल थे। इस दौरे को सहारा देने के लिए एस्मी डेंटर्स और अलीशा डिक्सन ने भी अपना योगदान दिया.\nइस समय एनरिक एक नए ऐल्बम पर काम रहें हैं जो वे उम्मीद करते हैं कि अंग्रेजी और स्पैनिश दोनों में होगा.\n\nइग्लेसियस ने \"अन नुओवे जिऔर्नो\" लिखने के लिए - जो कि एंड्रिया बोसेली के पहले पोप ऐल्बम का मुख्य गीत था- गीतकार [[गाय चेम्बर्स]] के साथ सहयोग किया है। इस गीत का बाद में अंग्रेजी में \"फर्स्ट डे ऑफ़ माई लाइफ\" के नाम से अनुवाद हुआ जिसकी रेकॉर्डिंग स्पाइस गर्ल मेलनी सी द्वारा की गई। इसके बाद यह गाना समूचे यूरोप में एक बड़ा हिट बनकर उभरा है और अनेक देशों में यह शीर्ष स्थान पा चुका है। इग्लेसिआस ने अमेरिकन आयडल के उप-विजेता क्ले ऐकन के लिए भी एक एकल \"द वे\" लिखा. इग्लेसियस के सह-लेखन में लिखे चार गाने UK बैंड द हौलिज़ के वर्तमान ऐल्बम में शामिल हैं। कई बार इग्लेसियस ने कहा है कि अगर कभी वह रिटायर हुए तो वह दूसरे कलाकारों के लिए गानों के लेखक और निर्माता का काम करना चाहेंगे. \nसन् 2000 में, इग्लेसियस ने\" फोर गाइज नेम्ड जोस और उना मुजेर नेम्ड मारिया\" नामक एक ऑफ़ ब्रोडवे संगीत रचना का सह-निर्माण किया। इस संगीत रचना में लैटिन मूल के चार अमेरिकी, जो संगीत में समान रुचि रखते हैं, एक साथ मिलते हैं और एक शो प्रदर्शित करने का फैसला करते हैं। शो में कई ऐसे तत्व निहित हैं जो कार्मेन मिरांडा,सेलिना,रिची वैलेंस, सैंटाना, रिकी मार्टिन और स्वयम इग्लेसियस सरीखे कलाकारों द्वारा गाए गए समकालीन लैटिन एवं पॉप गानों की तरफ संकेत करते हैं और जिनमें इनका उल्लेख मिलता है।\nइग्लेसियस की अभिनय में भी रुचि विकसित हुई. उन्होंने रॉबर्ट रोद्रीगेज़ की फिल्म \"वन्स अपॉन अ टाइम इन मेक्सिको\" में एंटोनियो बन्देरास,सलमा हायक और जॉनी डेप के साथ काम किया जिसमें उन्होंने गाली बकने और गोली दागने वाले 'लोरेंजो' की भूमिका निभाई. 2007 में उन्होंने चार्ली शीन अभिनीत TV कॉमेडी\" टू ऐंड अ हाफ मेन\" में एक छोटी भूमिका अदा की. वे कहते हैं कि वे फिर से अभिनय करेंगे अगर उन्हें ऐसे छोटे-छोटे रोल दिए जाएं जिन्हें वह अपनी संगीत प्रतिबद्धताओं के बीच नियोजित कर सकते हों.\nउन्होंने CBS के TV शो\" हाउ आइ मेट योर मदर\" में एक अर्जेंटीनी गिटार वादक/सर्फ़र/मालिश चिकित्सक ठेठ प्रेमी पात्र गेल की मेहमान भूमिका अदा की. \nइग्लेसियस ने पेप्सी - जो कि उनके पिछले विश्व दौरे का प्रायोजक था - के लिए निर्मित एक महत्वाकांक्षी TV विज्ञापन में एक बुरे रोमन सम्राट की भूमिका भी निभाई. उन्होंने ब्रिटनी एस्पियर्स, बियोंसे और पिंक के साथ उस विज्ञापन में काम किया जो इस विज्ञापन में उनसे बाज़ी मार ले गईं.\n\nअपने कैरियर के शुरुआत से ही इग्लेसियस की सार्वजनिक छवि एक 'हार्टथ्रौब'(आकर्षक पुरुष जिसे देख महिलाओं का दिल धड़क जाता हो) की रही है; उनके बहुत से शुरूआती म्यूजिक विडियोज में उन्हें एक 'बॉय नेक्स्ट डोर' (बाजू वाला छोकरा) के रूप में दर्शाया गया है। उनकी यह छवि प्रशंसकों के बीच तुरंत लोकप्रिय हो गई और इग्लेसियस को उनके पहले टेलीविजन प्रदर्शन के बाद युवा लड़कियों की एक भीड़ ने घेर लिया और अपनी जान छुडाने के लिए उन्हें एक टैक्सी के फर्श पर लेट कर छुपना पड़ा ताकि वह बिना किसी की नज़र में आए स्टूडियो से निकल सकें.\nयह इग्लेसियस के लिए उनके संगीत प्रचार के दौरान घटने वाली एक आम बात हो गई, पर इस जूनून की हद देखने को तब मिली जब 1999 में इग्लेसियस कोसास देल आमोर के प्रचार में वीना देल मार अंतर्राष्ट्रीय गीत समारोह में अपना प्रदर्शन प्रस्तुत करने चिली गए। इस देश की उनकी यह यात्रा अपने 'बीटलमेनिया' सरीक प्रतिक्रिया उत्पन्न करने के कारण बहुत प्रसिद्ध हो गई। हजारों की संख्या में युवतियां हवाईअड्डे की गलियों में और इग्लेसियस के होटल के बाहर जमा हो गईं थीं। समारोह में रिकार्ड भीड़ इकठ्ठा हुई और इग्लेसियस ने अपने सेट के लिए बहुत प्रशंसा प्राप्त की.\nइसके अगले वर्ष की उनके इस समारोह की यात्रा को यद्यपि काफी अलग कारणों से याद किया जाएगा. जब उनको ला गाविओता नामक पुरस्कार दिया गया तो उन्होंने इसे आगे की कुछ पंक्तियों में बैठे दर्शकों की और हलके से उछाल दिया. पहले पहल तो इसको लेकर दर्शकों द्वारा कोई स्पष्ट प्रतिक्रिया नज़र नहीं आई पर जब पुरष्कार के प्रस्तोता ने रोष जताया और उसके वापस की जाने की मांग की तो भीड़ ने नकारात्मक प्रतिक्रिया दिखाई. अगले दिन मीडिया ने इस बात पर, जिसे कि अब तक इग्लेसिआस द्वारा की गयी एक मामूली गलती समझा जा रहा था, नकारात्मक प्रतिक्रिया व्यक्त की. एक संवाददाता सम्मेलन में इग्लेसियस ने यह सफाई दी कि उनकी मंशा बस ये दिखाने की थी कि यह पुरष्कार वस्तुतः उनके प्रशंसकों के लिए था। उनके ऐल्बम्स की लैटिन अमेरिका में रिलीज़ भारी बिक्री के बावजूद, इग्लेसियस को फिर उस समारोह में कभी आमंत्रित नहीं किया गया और जब भी वे चिली की यात्रा करते हैं उस वाकये को अक्सर उठाया जाता है।\nजून 2000 में, रेडियो हस्ती हावर्ड स्टर्न को एक टेप मिला जो कि इग्लेसियस के गायन की एक MP3 प्रतीत होती थी और जो कि निहायत ही बेसुरी थी, इसमें गाना रिदम डिवाइन भी शामिल था। स्टर्न ने इस क्लिप को पूरे सप्ताह बजाया और इस धारणा की पैठ बना दी की दरअसल इग्लेसियस सिर्फ लिप सिंक (होठों को गाने के बोल के साथ लय में हिलाना) करते हैं और स्टूडियो के बाहर अच्छा गा ही नहीं सकते, यहां तक कि दरअसल उन्होंने अपनी ऐल्बम के गाने खुद गाए भी नहीं हैं, उनकी तुलना मिलि वनिली से की गयी। इग्लेसियस ने न्यूयॉर्क के लिए सीधे इटली से उड़ान भरी, जहां उन्होंने कुछ देर पहले ही पावारोती के साथ कार्यक्रम पेश किया था और स्टर्न के शो में शिरकत की जहां उन्होंने \"रिदम डिवाइन\" और \"बी विथ यूं\" के 'अकॉस्टिक'(बिना किसी यंत्र और वाद्य के) संस्करण गाए, जिसके बाद स्टर्न ने इग्लेसिआस को कहा कि उन्होंने अपने आलोचकों को चुप करा दिया था। इस पर इग्लेसियस ने कहा कि कि इस विवाद और शो पर उनकी उपस्थिति से उनका सबसे अच्छा प्रचार हुआ था।\n\nउनके करियर के शुरुआत से ही मीडिया ने इग्लेसियस को कई महिलाओं के साथ जोड़ा है, किन्तु सामान्यतः उनके एकांतप्रिय स्वभाव के कारण यह जानना कठिन है कि कौन से दावे सच हैं और कौन से मनगढ़ंत. इग्लेसियस को मुख्यतः सोफिया वर्गारा,क्रिस्टीना ऐगुलेरा,जेनिफर लव हुइट,शैनन एलिज़ाबेथ,समांथा टोरेस और पूर्व मिस यूनिवर्स अलीसिया मकाडो के साथ छोटे अंतराल के संबंधों के लिए जोड़ा जाता रहा है। \nपिछले सात वर्षों से वे सार्वजनिक तौर से टेनिस सितारे अन्ना कुर्निकोवा के साथ 'डेट' कर रहे हैं जिनसे वे 21 दिसंबर,2001को अपने म्यूजिक वीडियो\" एस्केप\" के सेट पर मिले थे। 2007 के बाद उन दोनों के अलग होने को लेकर कई ख़बरें आ चुकी हैं। 2008 में, प्रचार की मंशा से किए गए एनरिक के एक जोक के बाद ऐसी ख़बरें आईं कि यह जोड़ा पहले ही शादी रचा चुका था और अब उनका तलाक हो गया था। तत्पश्चात एनरिक ने कई साक्षात्कारों में यह बयान दिया है यह एक मज़ाक भर था और वे अब भी बिलकुल साथ-साथ हैं। \nइग्लेसियस ने सार्वजनिक रूप से कहा है कि वे अनिद्रा से ग्रस्त है, और यह भी कि नींद की कड़ी दवाइयां भी अक्सर उनपर बेअसर साबित होती हैं।\n2003 में, इग्लेसियस ने अपनी ख़ास पहचान अपने चेहरे के तिल को हटवा दिया था।\n\n\n\n\n\n", "id": "183484", "title": "एनरिक इग्लेसियस"}
{"url": "https://hi.wikipedia.org/wiki?curid=183487", "text": "मेर्साली तीव्रता परिमाप\n\nमेर्साली तीव्रता परिमाप (अंग्रेज़ी:\"Mercalli intensity scale\") एक पैमाना है जो भूकम्पीय तीव्रता को मापने के काम में लाया जाता है। इसका नाम इसके विकासकर्ता, जियूसीप्पी मेर्साली (\"Giuseppe Mercalli\") के नाम पर रखा गया जो एक इतालवी ज्वालामुखीविद था। मेर्साली तीव्रता परिमाप भूकम्प को मापने के अन्य परिमापो जैसे रिक्टर पैमाने, के विपरीत भूकम्प का धरती की सतह, मनुष्यों, प्राकृतिक वस्तुओं और मानव-निर्मित ढाँचों पर पड़ने वाले प्रभाव को १ से १२ परिमापकों पर मापता है। १ का अर्थ है भूकम्प महसूस नहीं होना और १२ का अर्थ है महाविनाश। ये प्रभाव भूकम्प की दूरी के साथ-साथ असमान हो सकते है, जिसमें सर्वाधिक तीव्रता भूकम्प केन्द्र के आसपास होती है। \n\nमर्साली पैमाना व्यापक स्तर पर प्रयोग किये जा रहे दस डिग्री रॉसी-फॉस्टर पैमाने के जियूसीप्पी मेर्साली द्वारा १८८४ एवं १९०६ में किए गए सुधा एवं विकास से जन्मा था। मर्साली तीव्रता पैमाना या मर्साली पैमाना नाम को १९०२ के मूल दस डिग्री पैमाने के अलावा अन्यथा प्रयोग कदापि नहीं करना चाहिये। १९०२ मेंद स डिग्री मर्साली पैमाने को इतालवी भौतिकशास्त्री एडोल्फो कैनसानी द्वारा बारह डिगरी तक विस्तृत किया गया था। बाद में जर्मन भूगर्भभौतिज्ञ अगस्त हेनरिक सीबर्ग द्वारा पुनर्लेखन के बाद इसका नाम मर्साली-कैन्सानी-सीबर्ग पैमाना हो गया। इसे १९३१ में हैरी ओ वुड एवं फ्रैंक न्यूमैन द्वारा मर्साली-वुड-न्यूमैन (MWN) पैमाना नाम से अंगं प्रकाशित किया गया। बाद में फिर इसे रिक्टर पैमाना के जनक - चार्ल्स रिक्टर द्वारा सुधारा गया। वर्तमान में इस पैमाने को मर्साली पैमाना ही कहते हैं जिसे लघुरूप में MM ही लिखा जाता है। \n१ से १२ तक के परिमाप इस प्रकार हैं:\n\n\n", "id": "183487", "title": "मेर्साली तीव्रता परिमाप"}
{"url": "https://hi.wikipedia.org/wiki?curid=183495", "text": "सूर्य ग्रहण १५ जनवरी २०१०\n\n१५ जनवरी २०१० का सूर्य ग्रहण एक वलयाकार या कंकणाकार सूर्य ग्रहण था। इसका परिमाण ०.९१९० रहा। वलयाकार सूर्यग्रहण तब लगता है जब चंद्रमा सामान्य स्थिति की तुलना में पृथ्वी से दूर हो जाता है। परिणामस्वरूप उसका आकार इतना नहीं दिखता कि वह पूरी तरह सूर्य को ढक पाये। वलयाकार सूर्यग्रहण में चंद्रमा के बाहरी किनारे पर सूर्य मुद्रिका यानी वलय की तरह काफ़ी चमकदार नजर आता है।\n\nयह ग्रहण भारतीय समयानुसार ११ बजकर ०६ मिनट पर आरंभ हुआ और यह दोपहर ३ बजे के बाद तक चालू रहा। वैज्ञानिकों के अनुसार दोपहर १ बजकर १५ मिनट पर सूर्य ग्रहण अपने चरम पर था। भारत के अलावा सूर्यग्रहण अफ्रीका, हिन्द महासागर, मालदीव, श्रीलंका और दक्षिण पूर्व एशिया में दिखाई दिया।\n\nइससे पहले वलयाकार सूर्यग्रहण २२ नवम्बर १९६५ को दिखाई पड़ा था और इसके बाद अगला वलयाकार सूर्यग्रहण २१ जून २०२० को दिखेगा। वैज्ञानिकों के अनुसार इतनी लंबी अवधि का सूर्यग्रहण इसके बाद वर्ष ३०४३ से पहले नहीं दिखाई पड़ेगा। \n\n", "id": "183495", "title": "सूर्य ग्रहण १५ जनवरी २०१०"}
{"url": "https://hi.wikipedia.org/wiki?curid=183502", "text": "वलयाकार सूर्य ग्रहण\n\nवलयाकार सूर्यग्रहण तब लगता है जब चाँद सामान्य की तुलना में धरती से दूर हो जाता है। नतीजतन उसका आकार इतना नहीं दिखता कि वह पूरी तरह सूर्य को ढक ले। वलयाकार सूर्यग्रहण में चाँद के बाहरी किनारे पर सूर्य रिंग यानी अंगूठी की तरह काफ़ी चमकदार नजर आता है।\n", "id": "183502", "title": "वलयाकार सूर्य ग्रहण"}
{"url": "https://hi.wikipedia.org/wiki?curid=183503", "text": "फोर स्ट्रोक इंजन\n\nवर्तमान युग में कारों, ट्रकों, मोटरसाइकिलों व वायुयानों आदि में प्रयोग होने वाले अन्तर्दहन इंजन प्रायः फोर स्ट्रोक इंजन होते हैं। 'चार स्ट्रोक' का मतलब है कि ईंधन से यांत्रिक उर्जा में परिवर्तन का चक्र कुल चार चरणों में पूरा होता है। इन चरणों या स्ट्रोकों को क्रमश: इनटेक, संपीडन (कम्प्रेशन), ज्वलन (combustion), एवं उत्सर्जन (exhaust) कहते हैं। ध्यान देने की बात है कि इन चार चरणों (स्ट्रोकों) को पूरा करने में क्रैंकसाशाफ्ट को दो चक्कर लगाने पड़ते हैं। \n\nवर्तमान में गाड़ियों में सामान्यत: फोर स्ट्रोक इंजन का प्रयोग ज्यादा होता है। इससे पहले गाड़ियों में टू स्ट्रोक इंजन का प्रयोग हुआ करता था, लेकिन कम माइलेज और जीवन अवधि कम होने के कारण इसका स्थान फोर स्ट्रोक इंजन ने ले लिया। \n\nफोर-स्ट्रोक इंजन को सर्वप्रथम यूजेनियो बार्सांटी एवं फेलिस माटुएसी ने १८५४ में पेटेंट कराया था। इसके बाद १८६० में इसका प्रथम प्रोटोटाइप निकाला। फ्रेंच इंजीनियर अल्फोंसे बियउ दे रोका ने भी स्वतंत्र रूप से सिद्धांत अन्वेषित किया था और उसे अपने शोधपत्र में १८६१ में निकाला था। जर्मन इंजीनियर निकोलस आटो ने १८७६ में इस इंजन का कार्यशील प्रतिरूप निकाला। इस कारण ही आज फोर-स्ट्रोक सिद्धांत को ऑटो-साइकिल और इस इंजन में प्रयोग होने वाले स्पार्क प्लगों को प्रायः कहा जाता है। ऑटो-चक्र में ऍडियाबेटिक संपीड़न, स्थिर आयतन पर ऊष्मा संयोजन, ऍडियाबैटिक विस्तार एवं स्थिर आयतन पर ऊष्मा अस्वीकृति चरण आते हैं।\n\nफोर स्ट्रोक इंजन एक पूरी साइकिल यानी एक बार में चार चार प्रक्रियाओं से गुजरता है। जिन्हें अंग्रेज़ी में स्ट्रोक कहा जाता है। \n\n\n\n\nप्रत्येक इंजन में एक खोखला बेलन होता है, जिसे सिलिंडर कहते हैं। सिलिंडर के भीतर एक पिस्टन चलता है, जिसे हम मुषली कह सकते हैं। इस पिस्टन का काम ठीक वहीं होता है जो बच्चों की रंग खेलने की पिचकारी के भीतर चलनेवाली डाट का। पिस्टन ऐल्यूमिनियम या इस्पात का बनता है और इसमें इस्पात की कमानीदार चूड़ियाँ (rings) लगी रहती हैं, जिससे वायु या गैस, पिस्टन के एक ओर से दूसरी ओर नहीं जा सकती। सिलिंडर का माथा (head) बंद रहता है, परंतु इसमें दो वाल्व रहते हैं। एक के खुलने पर वायु, या वायु और पेट्रोल का मिश्रण, भीतर आ सकते हैं। दूसरे के खुलने पर सिलिंडर के भीतर की वायु या गैस बाहर निकल सकती है। माथे में एक स्पार्क प्लग भी लगा रहता है जिसके सिरे पर दो तार होते हैं। उचित समयों पर इन दोनों तारों के बीच बिजली की चिनगारी (स्पार्क) निकलती है, जिसका नियंत्रण इंजन के चलते रहने पर अपने-आप होता रहता है। क्रैंक का काम है पिस्टन के आगे पीछे चलने की गति को धुरी के अक्षघूर्णन में बदलता। क्रैंक के कारण पिस्टन के आगे पीछे चलने पर इंजन की धुरी (शैफ्ट) घूमती है। ईधन के बार-बार जलने से पिस्टन बहुत गरम न हो जाए इस विचार से सिलिंडर की दीवारें होती हैं और उनके बीच पंप द्वारा पानी प्रवाहित होता रहता है। मोटरकार आदि में एक के बदले चार, छह या आठ सिलिंडर रहते हैं और लोहे की जिस इष्टिका में ये बने रहते हैं उसे ब्लॉक कहते हैं।\n\nऊपर बताए गए वाल्व, कमानी (स्प्रिन्ग) के कारण चिपककर, वायु आदि के मार्ग को बंद रखते हैं, परंतु वाल्व कैम द्वारा उचित समय पर उठ जाता है, जिससे वायु या गैस के आने का मार्ग खुल जाता है। कैम जिस धुरी पर जड़े रहते हैं उसको कैम-धुरी (cam shaft) कहते हैं। यह धुरी इंजन से ही चलती रहती है और वाल्वों को उचित समयों पर खोलती रहती है। (कैम, इस्पात के टुकड़े होते हैं, जिनका रूप कुछ-कुछ पान की आकृति का होता है; जब कैम का चौड़ा भाग वाल्व के तने (स्टेम) के नीचे रहता है तो वाल्व बंद रहता है; जब इसका लंबा भाग घूमकर वाल्व के तने के नीचे आ जाता है तो वाल्व उठ जाता है।)\n\nइंजन की विविध संधियों (joints) को, जहाँ एक पुरजा दूसरे पर घूमता या चलता रहता है, बराबर तेल से तर रखना नितांत आवश्यक है। इसीलिये सर्वत्र स्नेहक तेल (lubricating oil) पहुँचाने का प्रबंध रहता है। मोटरकारों में इंजन का निचला हिस्सा बहुधा थाल के रूप में होता है जिसमें तेल डाल दिया जाता है। प्रत्येक चक्कर में क्रैंक तेल में डूब जाता है और छींटे उड़ाकर सिलिंडर को भी तेल से तर कर देता है। अन्य स्थानों में तेल पहुँचाने के लिए पंप लगा रहता है।\n\nचतुर्घात चक्र (फ़ोर स्ट्रोक साइकिल) के अनुसार काम करनेवाले इंजनों में पिस्टन के चार बार चलने पर (दो बार आगे, दो बार पीछे चलने पर) इसके कार्यक्रम का एक चक्र पूरा होता है। ये चार निम्नलिखित हैं:\n\n\n\n\n\nअब फ्लाईहील की झोंक से फिर पिस्टन वायु और पेट्रोल चूसता है (चूषण घात), उसे संपीडित करता है (संपीडन घात), ईधन जलकर शक्ति उत्पन्न करता है (शक्ति घात) और जली गैसें बाहर निकलती हैं (निष्कास घात)। यही क्रम तब तक चालू रहता है जब तक स्विच बंद करके चिनगारियों को बंद नहीं कर दिया जाता।\n\nइंजन को चालू करने के लिए इसकी प्रधान धुरी में हैंडिल लगाकर घुमाना पड़ता हे, या बैटरी द्वारा संचालित विद्युतमोटर से (जिसे सेल्फ स्टार्टर कहते हैं) उसे घुमाना पड़ता है। एक बार फ्लाईहील में शक्ति आ जाने पर इंजन चलने लगता है।\n\nडीज़ल इंजनों में चूषण घात में पिस्टन केवल हवा खींचता है, ईधन नहीं; ईधन को शक्ति घात के आरंभ में सिलिंडर में सूक्ष्म नली द्वारा, पंप की सहायता से, बलपूर्वक छोड़ा जाता है और वह, संपीडित वायु के तप्त रहने के कारण, बिना चिनगारी लगे ही, जल उठता है।\n\nचार स्ट्रोक इंजिन के कई लाभ होते हैं। यह इंजन की शक्ति दक्षता को बढ़ाता है। इससे गाड़ी की दक्षता (माइलेज) में सुधार होता है। टू-स्ट्रोक की अपेक्षा इंजन में कम गर्मी पैदा होती है। ऊर्जा का पूरा उपयोग होने से इंजन की आयु बढ़ती है और वह धुंआ कम फेंकता है। इस प्रकार इंजन की क्षमता के साथ-साथ ही उत्सर्जन भी अपेक्षकृत कम होता है।\n\nटू-स्ट्रोक इंजन में क्रैक-शाफ़्ट के एक चक्कर में ही उर्जा के दोनो चक्र पूरे कर लिये जाते हैं जबकि फोर-स्ट्रोक इंजन में क्रैंक-शाफ्ट के दो चक्करों में उर्जा के चारो चक्र पूरे हो पाते हैं। इससे चतुर्घाती इंजन में बलाघूर्ण का उताचढ़ाव (या झटका) होता रहता है। चार घाती इंजनों में घूमने वाले हिस्सों की तरलता के लिए व उन्हें रगड़ और घर्षण से बचाने के लिए अलग से लुब्रीकेशन ऑयल पहुंचाया जाता है (पेट्रोल में ही नहीं मिलाया जाता)। बिना लुब्रीकेन्ट ऑयल मिले पेट्रोल में जब दहन होता है तो जो अपशिष्ट गैसे बनती है, उसमें उपस्थित जल की वाष्प सायलेंसर से गुजरते हुए उसे खराब अवश्य करती है। सायलेंसर की यह स्थिति उन वाहनों में देखने में नहीं आती, जिनमें इंर्धन के साथ ऑयल मिला होता है। इसके अलावा चतुर्घाती इंजनों में अधिक कलपुर्जे लगे होते हैं जिससे उनकी मरम्मत अधिक मंहगी पड़ती है।\n", "id": "183503", "title": "फोर स्ट्रोक इंजन"}
{"url": "https://hi.wikipedia.org/wiki?curid=183505", "text": "निकोलस ऑटो\n\nनिकोल‘ओस अगस्त ऑटो (१४ जून १८३२, - २६ जनवरी १८९१) एक जर्मन अन्वेषक थे। इन्होंने अन्तर्दहन इंजन का अन्वेषण किया था।\n", "id": "183505", "title": "निकोलस ऑटो"}
{"url": "https://hi.wikipedia.org/wiki?curid=183506", "text": "टू स्ट्रोक इंजन\n\nटू स्ट्रोक इंजन वो इंजन होता है, जो अपनी ऊष्मागतिकी चक्र को पिस्टन के दो चक्रों में पूरा करता है। ये फोर-स्ट्रोक इंजन की अपेक्षा में दुगुना होता है।\n", "id": "183506", "title": "टू स्ट्रोक इंजन"}
{"url": "https://hi.wikipedia.org/wiki?curid=183598", "text": "रानी चेन्नम्मा\n\nरानी चेनम्मा (कन्नड: ಕಿತ್ತೂರು ರಾಣಿ ಚೆನ್ನಮ್ಮ) (१७७८ - १८२९) भारत के कर्नाटक के कित्तूर राज्य की रानी थीं। सन् १८२४ में (सन् १८५७ के भारत के स्वतंत्रता के प्रथम संग्राम से भी ३३ वर्ष पूर्व) उन्होने हड़प नीति (डॉक्ट्रिन ऑफ लेप्स) के विरुद्ध अंग्रेजों से सशस्त्र संघर्ष किया था। संघर्ष में वह वीरगति को प्राप्त हुईं। भारत में उन्हें भारत की स्वतंत्रता के लिये संघर्ष करने वाले सबसे पहले शासकों में उनका नाम लिया जाता है। \n\nरानी चेनम्मा के साहस एवं उनकी वीरता के कारण देश के विभिन्न हिस्सों खासकर कर्नाटक में उन्हें विशेष सम्मान हासिल है और उनका नाम आदर के साथ लिया जाता है। झांसी की रानी लक्ष्मीबाई के संघर्ष के पहले ही रानी चेनम्मा ने युद्ध में अंग्रेजों के दांत खट्टे कर दिए थे। हालांकि उन्हें युद्ध में कामयाबी नहीं मिली और उन्हें कैद कर लिया गया। अंग्रेजों के कैद में ही रानी चेनम्मा का निधन हो गया। \n\nकर्नाटक में बेलगाम के पास एक गांव ककती में १७७८ को पैदा हुई चेनम्मा के जीवन में प्रकृति ने कई बार क्रूर मजाक किया। पहले पति का निधन हो गया। कुछ साल बाद एकलौते पुत्र का भी निधन हो गया और वह अपनी मां को अंग्रेजों से लड़ने के लिए अकेला छोड़ गया।\n\nबचपन से ही घुड़सवारी, तलवारवाजी, तीरंदाजी में विशेष रुचि रखने वाली रानी चेनम्मा की शादी बेलगाम में कित्तूर राजघराने में हुई। राजा मल्लासरता की रानी चेनम्मा ने पुत्र की मौत के बाद शिवलिंगप्पा को अपना उत्ताराधिकारी बनाया। अंग्रेजों ने रानी के इस कदम को स्वीकार नहीं किया और शिवलिंगप्पा को पद से हटाने का का आदेश दिया। यहीं से उनका अंग्रेजों से टकराव शुरू हुआ और उन्होंने अंग्रेजों का आदेश स्वीकार करने से इनकार कर दिया।\n\nअंग्रेजों की नीति 'डाक्ट्रिन ऑफ लैप्स' के तहत दत्तक पुत्रों को राज करने का अधिकार नहीं था। ऐसी स्थिति आने पर अंग्रेज उस राज्य को अपने साम्राज्य में मिला लेते थे। कुमार के अनुसार रानी चेनम्मा और अंग्रेजों के बीच हुए युद्ध में इस नीति की अहम भूमिका थी। १८५७ के आंदोलन में भी इस नीति की प्रमुख भूमिका थी और अंग्रेजों की इस नीति सहित विभिन्न नीतियों का विरोध करते हुए कई रजवाड़ों ने स्वतंत्रता संग्राम में भाग लिया था।\n\nडाक्ट्रिन ऑफ लैप्स के अलावा रानी चेनम्मा का अंग्रेजों की कर नीति को लेकर भी विरोध था और उन्होंने उसे मुखर आवाज दी। रानी चेनम्मा पहली महिलाओं में से थीं जिन्होंने अनावश्यक हस्तक्षेप और कर संग्रह प्रणाली को लेकर अंग्रेजों का विरोध किया।\n\nअंग्रेजों के खिलाफ युद्ध में रानी चेनम्मा ने अपूर्व शौर्य का प्रदर्शन किया, लेकिन वह लंबे समय तक अंग्रेजी सेना का मुकाबला नहीं कर सकी। उन्हें कैद कर बेलहोंगल किले में रखा गया जहां उनकी २१ फरवरी १८२९ को उनकी मौत हो गई। पुणे-बेंगलूरु राष्ट्रीय राजमार्ग पर बेलगाम के पास कित्तूर का राजमहल तथा अन्य इमारतें गौरवशाली अतीत की याद दिलाने के लिए मौजूद हैं\n\n", "id": "183598", "title": "रानी चेन्नम्मा"}
{"url": "https://hi.wikipedia.org/wiki?curid=183607", "text": "संयुक्त राज्य भूगर्भ सर्वेक्षण\n\nसंयुक्त राज्य भूगर्भ सर्वेक्षण (अंग्रेज़ी: \"United States Geological Survey\" या \"USGS\") अमेरिकी सरकार की वैज्ञानिक संस्था है। यूएसजीएस के वैज्ञानिक अमेरिकी धरती, प्राकृतिक संसाधन और प्राकृतिक आपदाओं इत्यादि के बारे में शोधकार्य करते हैं। इस संस्था की चार प्रमुख विज्ञान शाखाएं है जो हैं: भूगोल, जीव विज्ञान, भूगर्भविद्या और जलविज्ञान। यूएसजीएस एक अनुसंधान संस्था है और इसपर कोई विनियामक दायित्व नहीं है।\n\nयह संयुक्त राज्य का एकमात्र आंतरिक वैज्ञानिक विभाग है। यूएसजीएस में लगभग १०,००० लोग कार्यरत हैं और इसका मुख्यालय रेस्टन (वर्जीनिया) में स्थित है और अन्य प्रमुख कार्यालय डेनवर (कोलोरैडो) और मेन्लो पार्क (कैलीफोर्निया) में भी स्थित हैं।\n\nयूएसजीएस का भूकम्प सूचना केन्द्र गोल्डन (कोलोरैडो) में स्थित है और यह विभाग विश्वभर में भूकम्पों की स्थिति और तीव्रता का पता लगाने का काम करता है।\n\n", "id": "183607", "title": "संयुक्त राज्य भूगर्भ सर्वेक्षण"}
{"url": "https://hi.wikipedia.org/wiki?curid=183610", "text": "सोलोमन आईलैंड डॉलर\n\nसोलोमन आईलैंड डॉलर (ISO 4217 कोड: SBD) 1977 के बाद से सोलोमन द्वीप की मुद्रा है। इसके संक्षिप्त तौर पर सामान्यतः $ या फिर अन्य डॉलर से इसे अलग प्रस्तुत करने के लिए वैकल्पिक रूप से FJ $ के रूप में प्रदर्शित किया जाता है। यह 100 सेंट्स से समविभाजित है।\n\nसोलोमन द्वीप डॉलर 1977 में सोलोमन द्वीप के स्वतंत्रता के बाद ऑस्ट्रेलियाई डॉलर के स्थान पर सम मूल्य पर जारी किया गया। 1979 तक दोनो डॉलर बराबर मूल्य पर रहें। अगले 28 वर्षों में विशेष रूप से 2000-2003 के गृह युद्ध के दौरान बढ़ी मुद्रास्फीति की वजह से सोलोमन आईलैंड डॉलर की कीमत आज 15 ऑस्ट्रेलियाई सेंट के बराबर पहुंच गई है।\n\n2008 की स्थिति में मुद्रा अवमूल्यन की वजह से बहुत से द्वीपवासियों ने सिक्कों को स्मृति चिन्ह के रूप में बच्चों को बांटना शुरू कर दिया, जिसकी वजह से सिक्के की कमी महसूस की जाने लगी। इसके अलावा पारंपरिक मुद्रा के रूप में स्वीकार किए जाने वाले डाल्फिन दांत को कुछ क्षेत्रों में सिक्कों का स्थान ले लिया।\n", "id": "183610", "title": "सोलोमन आईलैंड डॉलर"}
{"url": "https://hi.wikipedia.org/wiki?curid=183611", "text": "द्विघात इंजन\n\nद्विघात इंजन (two-stroke engine) एक प्रकार का अन्तर्दहन इंजन है जो क्रैंकशाफ्ट के एक ही चक्कर (अर्थात, पिस्टन के दो चक्कर) में ही उर्जा-परिवर्तन का पूरा चक्र (thermodynamic cycle) पूरा कर लेता है। चतुर्घात इंजन में उर्जा-परिवर्तन का चक्र पिस्टन के चार चक्करों में पूरा होता है। \n\nचार स्ट्रोक वाले इंजनों में निष्कासघात (exxhaust stroke) का एकमात्र उद्देश्य है सिलिंडर को खाली करना, जिसमें ईधन और वायु फिर एक बार चूसी जा सके। परंतु शक्तिघात के अंतिम खंड में ही जली गैसों के निकालने की प्रबंध किया जा सकता है। उस स्थिति में जली गैसें बाहर निकालने की क्रिया को सम्मार्जन (स्कैवंजिंग) कहते हैं। इस व्यवस्था से पिस्टन के दो घातों में ही इंजन के कार्यक्रम का एक चक्र पूरा हो जाता है। इसलिए इस चक्र को द्विघातचक्र (टू स्ट्रोक साइकिल) कहते हैं। \n\nचतुर्घात चक्र इंजन में प्रधान धुरी (क्रैंकशाफ्ट) के दो चक्करों में एक शक्ति घात होता है जबकि द्विघात चक्र इंजन के प्रत्येक चक्कर में एक शक्ति घात होता है। तो भी नाप में अपने ही बराबर चतुर्घात इंजन की अपेक्षा दुगुनी ऊर्जा उत्पन्न करने के बदले द्विघात-इंजन केवल 70% से 90% तक अधिक ऊर्जा उत्पन्न करता है। कारण ये है: \n\n(1) अपूर्ण संमार्जन, \n\n(2) दी हुई नाप के सिलिंडर में अपेक्षाकृत कम ही ईधन-वायु-मिश्रण का पहुँच पाना, \n\n(3) ईधन का अधिक मात्रा में बिना जला रह जाना, \n\n(4) निष्कास वाल्व के शीघ्र खुल जाने से दाब का क्षय।\n\n", "id": "183611", "title": "द्विघात इंजन"}
{"url": "https://hi.wikipedia.org/wiki?curid=183612", "text": "होनिअरा\n\nहोनिअरा सोलोमन द्वीप की राजधानी है।\n", "id": "183612", "title": "होनिअरा"}
{"url": "https://hi.wikipedia.org/wiki?curid=183613", "text": "इण्डिकप्लस\n\nइण्डिकप्लस अडॉबी इनडिजाइन, इलस्ट्रेटर तथा इनकॉपी में हिन्दी, अन्य भारतीय भाषाओं एवं इण्डिक श्रेणी की अन्य भाषा लिपियों के लिये समर्थन सक्षम करने हेतु एक प्लगइन है। यह इण्डिक लिपियों हेतु कॉम्पलॅक्स टैक्स्ट सपोर्ट सक्षम करता है। यह इण्डिक करॅक्टरों को सही प्रकार से रॅण्डर करता है जिससे कि यूनिकोड फॉण्टों का सही प्रकार से प्रयोग हो सके। यह मात्राओं को सही जगह लगाता है जिससे कि संयक्ताक्षर आदि सही से प्रकट हो सकें। \n", "id": "183613", "title": "इण्डिकप्लस"}
{"url": "https://hi.wikipedia.org/wiki?curid=183615", "text": "यकृत और पित्ताशय के रोग\n\nयकृत शरीर में स्थित, सबसे बड़ी ग्रंथि है। इसका अधिकांश उदरीय कोटर के ऊपरी दाएँ भाग में स्थित है। इसका भार 1.2 से 1.4 किलोग्राम के लगभग होता है। यकृत दो प्रमुख पालियों (lobes), दाहिने और बाएँ, में विभक्त है। ये पालियाँ अनेक पालियों में बँटी हुई हैं। योजी ऊतक (connective tissue) से समूचा यकृत घिरा हुआ है।\n\nपित्ताशय नाशापाती के आकार की, 3-4 इंच लंबी और एक इंच, या इससे कुछ चोडी, थैली होती है। यह यकृत की सतह के नीचे होती है और उससे ऐरियोला (areola) ऊतकों द्वारा जुड़ी होती है।\n\nयकृत-पालिकाएँ (lobules), जो यकृत की शारीरीय (anatomical) इकाइयाँ हैं, यकृत-कोशिकाओं के बाहृा विकिरणकारी स्तंभों से बनी होती हैं। इसमें छोटी नलिकाओं (यकृती वाहिकाओं, निर्वाहिका शिरा और यकृतधमनी) के तीन पृथक् समूह होते हैं, जो केंद्रीय शिरा के चारों ओर व्यवस्थित होते हैं।\n\nयकृत शरीर के अत्यंत महत्वपूर्ण अंगों में से है। यकृत की कोशिकाएँ आकार में सूक्ष्मदर्शी से ही देखी जा सकने योग्य हैं, परंतु ये बहुत कार्य करती हैं। एक कोशिका इतना कार्य करती हैं कि इसकी तुलना एक कारखाने से (क्योंकि यह अनेक रासायनिक यौगिक बनाती है), एक गोदाम से (ग्लाइकोजन, लोहा और बिटैमिन को संचित रखने के कारण), अपशिष्ट निपटान संयंत्र से (पिपततवर्णक, यूरिया और विविध विषहरण उत्पादों को उत्सर्जित करने के कारण) और शक्ति संयंत्र से (क्योंकि इसके अपचय से पर्याप्त ऊष्मा उत्पन्न होती है) की जा सकती है।\n\nपित्ताशय उस पित्त को सांद्र और संचित करता है, जो उसमें यकृतवाहिनी और पित्ताशय वाहिनी द्वारा प्रविष्ट होता है। जब उदर और आँतों में पाचन होता रहता है, तब पिताशय संकुचित होता है, जिससे सांद्रित पित्तग्रहणी (duodenum) में निष्कासित हो जाता है।\n\nरक्त में पित्तारूण (bilirubin) के आधिक्य से यह रोग होता है, जो नेत्र श्लेष्मला (conjuncttiva) और त्वचा के पीलेपन से प्रकट होता है। पीलिया सर्वप्रथम नेत्रश्लेष्मला में और फिर क्रमश: चेहरे, गर्दन, शरीर और अंगों में प्रकट होता है। मोटे तौर पर तीन शीर्षकों में इसका वर्गीकरण किया जा सकता है: \n\n(1) अवरोधक (obstructive), \n\n(2) विषाक्त (toxic) और संक्रामक (जिसे अब यकृत-कोशिकीय (hepato-cellular) कहते हैं) तथा \n\n(3) हीमोलिटिक (haemolytic)।\n\nखुजली बहुधा होती है, जो त्वचा की संवेदी तंत्रिकाओं (sesitive nerves) में पित्त के घटकों से होनेवाली उत्तेजना (irritation) से होती है। पित्त लवण धारण (retention) के कारण रोग की प्रारंभिक अवस्था में नाड़ी मंद पड़ जाती है। भोजन में अनिच्छा, भार में कमी, पेशियों में दुर्बलता की शिकायत हाती है। पित्त के कारण बृहदांत्र की पीड़ा के आक्रमण अनेक अनेक रूप में होते हैं। उदाहरणार्थ, ऊपरी चतुर्तांश में दाईं ओर दबाव या, भराव का विकीर्ण (diffuse) संवेदन, या, लाक्षणिक (typical) उदर पीड़ा हो सकती है, या पेट में मरोड़ और उदरीय भिक्ति में स्पर्शासहायता (tenderness) हो सकती है। हल्का, या तेज ज्वर हो सकता है, जिसका कारण होता है यकृत कोशिकाओं को परिगलन (necrosis), या स्वत:लयन (autolysis) और सारणियों में आनुषंगिक संक्रमण। यकृत में संश्लिष्ट होनेवाले विटामिन 'के' (k) की कमी से कभी से कभी श्लेष्मझिल्लियों (mucusmembreanes) से, खासतौर से नाक और मसूड़ों से, रक्तस्राव (haemorrhage) हो सकता thenहै और उनमें परप्यूरा की दशा उत्पन्न हो सकती है।\n\nइस रोग के प्रधान लक्षण, यकृत कोशिकाओं का तीव्र परिगलन और यकृत की कोशिकाओं के स्वत:लयन, के कारण यकृत की आकृति का सिकुडना तथा पीलिया, ज्वर और संमूर्च्छा से प्राय: जीवन का अंत होता है। तीव्र और उपतीव्र यकृतपरिगलन यकृत की कोशिकाओं के तीव्र विषाक्तन से होते हैं। यकृत की कोशिकाओं के कोशिकांतर किण्व (intercellular ferments) मुक्त होते हैं और स्वत:लयन उत्पन्न करते हैं। पीलिया की पहली अवस्था में ज्वर की बेचैनी, वमन, कब्जियत और पेशियों में पीड़ा होती है। दूसरी अवस्था में यकृत की खराबी के कारण आकस्मिक तंद्रालुता, शिरोवेदना, दीप्तिभीति (photophobia), बेचैनी, संज्ञाहीनता (delirium) और उन्मादजन्य लाक्षणिक रोना चीखना प्रारंभ होता है। पेशियों के स्फुरण (twitching) और ऐंठन से रोगी उग्र हो उठता है। अंतत: सम्मुर्छा और उद्दीप्त श्वसन होता है तथा मलमूत्र का संयम छूट जाता है।\n\nयकृत का सूत्रण रोग यकृत की वह अवस्था है जिसमें नये रेशेदार ऊतकों के विकास से यकृत कठोर होने लगता है। इसके दो प्रधान कारण हो सकते हैं, जिनसे अधिकांश, या सभी यकृत सूत्रणरोग की व्याख्या हो जाती है: \n\n(1) वाइरस, रोगाणु संक्रमण या विषाक्त पदार्थों से यकृत कोशिकाओं का सीधे क्षतिग्रस्त (direct damage) होना तथा \n\n(2) आहार दोष, जैसे प्रोटीन की कमी और ऐल्कोहॉल के आधिक्य से अपभ्रष्ट (degenerate) होकर मर जाती हैं। बढ़े हुए कठोर यकृत, प्लीहा की अपवृद्धि, या अल्प पीलिया से रोग का निदान करना संभव हो जाता है।\n\nइसकी वृद्धि निम्नलिखित क्रम से होती है:\n\nयकृत के कैंसर की प्राथमिक वृद्धि यकृत कोशिकाओं, ओर कभी कभी पित्तवाहिनी कोशिकाओं, में होती है। यकृत् कोशिकाओं में होनेवाले कैंसर को हेपैटोमा ओर पित्तवाहिनी कोशिका में होनेवाले कैंसन को कोलैंगिऔम कहते हैं। ये दोनों प्राय: सूत्रणरोगग्रस्त यकृत में होते हैं। सूत्रण रोग से ग्रस्त रोगियों के लगभग 7 प्रतिशत में प्राथमिक केंसर पाया जाता है।\n\nकैंसर के कारण यकृत कोशिकाएँ यकृत से दूर अंत:संचरित (infiltrated) हो जाती हैं। और इनसे वक्ष, उदर, बृहदांत्र और गर्भाशय का कैंसर हो सकता है। यकृत् असामान्य रूप से बढ़कर कठोर हो जाता है। 50 प्रतिशत रोगियों में पीड़ा, प्रगामी तथा स्थायी पीलिया और जलोदर (ascites) विद्यमान रहता है। शरीर क्षीणता और भार की कमी होने लगती है। रोगी की मृत्यु अवश्य होती है।\n\nयकृतशोथ लागू हो सकता है, जो यकृत क कोशिकाओं के क्षतिग्रस्त होने से होते हों। क्षतिग्रस्त होने के कारण रासायनिक, भौतिक, तथा जैवाणुक और प्रोटोजाआ, या विषाणु हो सकते हैं। यकृत शोथ में केवल यकृत के अपकर्षी परिवर्तन ही नहीं आते, जो उपर्युक्त कारकों के कारण होते हैं, अपितु उसमें अभिक्रियात्कत (reaction) और क्षतिपूर्ति वाले प्रतिकार्य भी आते हैं। सब रोगियों में ज्वर और पीलिया सामान्य रूप से पाया जाता है।\n\nआजकल यह मान लिया जाता है कि यकृत शोथ का परिवर्तित लक्षण पीलिया है। यकृत शोथ के अंतर्गत जो अनेक विक्षोभ (upsets) आते हैं, उनमें संक्रामी यकृत शोथ का उल्लेख करना आवश्यक है। यकृत् शोथ के अधिकांश रोगियों को पीलिया (icterus) नहीं होता। लाक्षणिक रूपरेखा प्राय: तीन शीर्षकों में प्रस्तुत की जाती है: (1) प्राथमिक अवस्था, (2) स्पष्ट अवस्था, या पीलिया का काल तथा (3) उपशमन (convalescence) काल। यह रोग ज्वर और अन्य लक्षणों के साथ अचानक आक्रांत कर देता हे।\n\nयह स्ट्रेप्टोकॉकस (Streptococcus) ई. कोली (E. coli), या बी. टाइफोसस (B. Typhhosus) जीवों की संक्रमण क्रिया के फलस्वरूप होता है। लगभग 40 वर्ष की अवस्थावाली मोटी स्त्रियाँ ही अधिकांश इस रोग का शिकार होती हैं। पर सभी उम्र के पुरूषों में यह रोग हो सकता है। साधारणत: रोगी नाभिप्रदेश (umblicus) में पीड़ा की शिकायत करता है, जो फैलकर दक्षिण अधेपास्मिक प्रदेश (ypochondriac region) तक चली जाती है। मतली, वमन और ज्वर की अनुभूति होती है। नाड़ीस्पंद सामान्यत: बढ़ जाता है। यदि उपर्युक्त प्रदेश में हल्का दबाब डाला जाय और रोगी से लंबी साँस खिंचवाई जाय, तो पित्ताशय स्पर्शपरीक्षक उँगलियों तक उतर आएगा और प्रदाह होने पर रोगी को इतना दर्द होगा कि वह साँस तोड़ देगा।\n\nअधेड़ स्त्रियों के पित्ताशय और पित्तीय मार्ग में अश्मरी हो जाती है। यह उनेक प्रकार की हाती है। रोग क्रमश: अग्निमांद्य (dyspepsia) और उदरवायु (flatulence) की शिकायत करने लगता है। वह कुछ विशेष खाद्य, खासकर विशेष खाद्य, खासकर वसीय पदार्थों, को खाने में असमर्थता प्रकट करता है, इसे खाने पर उसे मतली, भारीपन और अधिजठर (epigastrium) में पीड़ा होती है। प्राय: अधापर्शुक वेदना (subcostal pain) का नियतकालिक आक्रमण होता है, जो कंधें तक फैल सकता है। पित्तीय बृहदांत्र में पत्थर को बाहर निकालने के प्रयास में होनेवाली पीड़ा सबसे कष्टप्रद होती है। यह अतिशय यंत्रणादायक पीड़ा प्राय: आधी रात को अकस्मात् प्रारंभ होती है ओर कुछ समय रहकर एकाएक बंद भी हो जाती है।\n\nपित्ताशय और पित्तवाहिनी का कैंसर- यह रोग बहुत विरल होता है। पुरूषों की अपेक्षा 50 वर्ष की अधेड़ स्त्रियों में इसकी संभावना तिगुनी रहती है। 75 प्रतिशत रोगियों में कमी पर रक्तक्षीणता के अभाव के साथ पित्ताशय के रोग की बारंबारता के उदाहरण मिलते हैं। उदर के ऊपरी, दाएँ, अर्धभाग में स्थायी पीड़ा, जो दहिने अंसफलक क्षेत्र (scapular regtion) की ओर बहुधा फैलती जाती है, बनी रहती है। उदरवायु, मतली, वमन, आदि वामान्य लक्षण हैं। रोगी की मृत्यु प्राय: हो जाती है।\n\nयकृत और पित्ताशय के रोगों की रोकथाम और उपचार निम्नलिखित है:\n\nरोकथाम का प्रधान साधन वैयक्तिक वृत (personol hygiene) पर ध्यान और सामान्य सफाई है। जठरांत्र शोथ (gastroenteritis) तथा अनिदानित (undiagonsed) ज्वर रोगियों के संपर्क में आनेवालों, तथा महामारी काल में सभी के लिये, आहार और सफाई के सावधानियों का पालन परमावश्यक है। गामाग्लोबिन (gamma globin) का उपयोग कुछ सुरक्षा प्रदान करता है। पहने से ही प्रोटीन और पोषाहारों का पर्याप्त मात्रा में ग्रहण रोग की भयंकरता को कम करने में महत्वपूर्ण सिद्ध होता है।\n\nरूग्णावस्था में रोगी को सदा लिटाए रखना चाहिए। कार्बोहाइड्रेट और प्रोटीनयुक्त आहार रोगी को आरंभ से ही स्वच्छंदता से खिलाना चाहिए। आहार में वसा कम रहनी चाहिए। यकृत रोगों के उपचार में ऐमिनो अम्ल तथा विटामिनों का मौखिक, या पेशी आभ्यंतर द्वारा, सेवन रोग को कम करता है।\n\nयकृत रोगों में रक्तस्राव प्रवृति के लिये विटामिन सी और के, पित्तीय प्रतिरोधि (antiseptic) के रूप में हेक्सामिन, तथा पित्तीय पथ के संप्रवाह के लिये मैग सल्फ और सोडा सल्फ प्रयुक्त करते हैं। प्रतिश्रोध शक्ति के कम हो जाने के कारण यकृत को सुधारने के लिये ऐंटिवायोटिक औषधियों का व्यवहार करते हैं।\n\nयकृत के रोगों में उपर्युक्त चिकित्सा का महत्व नगण्य है। पित्ताशय के रोगों में उपर्युक्त चिकित्सा के असफल रहने पर, या औषधि के प्रभावहीन सिद्ध होने पर, शल्य चिकित्सा का उपयोग करते हैं जैसे पथरी में होता है।\n", "id": "183615", "title": "यकृत और पित्ताशय के रोग"}
{"url": "https://hi.wikipedia.org/wiki?curid=183617", "text": "यूनिस्क्राइब\n\nयूनिस्क्राइब माइक्रोसॉफ्ट विंडोज़ में यूनिकोड ऍन्कोडित टैक्स्ट, विशेषकर कॉम्प्लॅक्स स्क्रिप्ट लेआउट रॅण्डर करने हेतु सेवायें प्रदान करने वाला इञ्जन है। ये \"USP10.DLL\" नामक डायनेमिक लिंक लाइब्रेरी में क्रियान्वित किये जाते हैं। USP10.dll विंडोज़ २००० में तथा इण्टरनेट ऍक्सप्लोरर ५.० में आया था। इसके अतिरिक्त विंडोज़ सीई प्लेटफॉर्म यूनिस्क्राइब का संस्करण ५.० से समर्थन करता है।\n\nUSP Unicode Scripts Processor का संक्षिप्त रूप है। यूनिस्क्राइबू के मुख्य उद्देश्य निम्नलिखित हैं:\n\nनीचे usp10.dll के कुछ सामान्य संस्करण एवं वे विधियाँ जिनके द्वारा वे वितरित किये जाते हैं, सूचीबद्ध किये गये हैं:\n\nयद्यपि यूनिस्क्राइब विंडोज़ २००० के समय से ही उपलब्ध है, लेकिन यूनिस्क्राइब के नये संस्करण सिस्टम को अधिक सुविधायें प्रदान करते हैं, विशेषकर अन्य लेखन प्रणालियों के लिये समर्थन। इसका एक पूर्व अपडेट अरबी तथा हिब्रूके प्रदर्शन का सक्षम करता है, फिर थाई तथा वियतनामी। विंडोज़ ऍक्सपी के बाद से अधिक दक्षिण एशियाई तथा Assyrian वर्णमालाओं का समर्थन किया गया है।\n\nअगर कोई प्रयोक्ता नई usp10.dll का केवल कुछ ऍप्लीकेशनों हेतु प्रयोग करना चाहे तो वे नये संस्करण को उन ऍप्लीकेशनों की ऍग्जीक्यूटेबल डायरैक्ट्री में कॉपी कर सकते हैं।\n\n\n\n", "id": "183617", "title": "यूनिस्क्राइब"}
{"url": "https://hi.wikipedia.org/wiki?curid=183618", "text": "लक्ष्मण नारायण गर्दे\n\nलक्ष्मण नारायण गर्दे (1889-1960) प्रख्यात संपादक तथा साहित्यकार थे। हिंदी पत्रकारिता को आधुनिक उच्चस्तर तथा उन्नत स्वरूप तक पहुँचाने का श्रेय जिन आद्य संपादकाचार्यों को है, उनमें गर्दे जी का नाम प्रमुख है। 50 वर्षों तक आपने भारतीय साहित्य और संस्कृति का पत्रकारिता के माध्यम से जो संवर्धन किया है, वह सदा स्मरणीय रहेगा। हिंदी पत्रकारिता के विकासकाल में आपने उसे ऐसे साँचे में ढालने का सफल कार्य किया, जो राष्ट्रीयता से तो ओतप्रोत था ही, आध्यात्मिकता, नैतिकता और सांस्कृतिक भावना से भी युक्त था।\n\nलक्ष्मण नारायण गर्दे का जन्म काशी में महाशिवरात्रि को हुआ। सन् 1907 में आपने विज्ञान लेकर स्कूल फाइनल परीक्षा उत्तीर्ण की। कुछ समय एफ.ए. कक्षा में भी अध्ययन किया किंतु राष्ट्रीय भावनाओं से ओतप्रोत होकर पढ़ाई छोड़ दी और राष्ट्रीय कार्यों में लग गए।\n\nसंपादक के रूप में आपका संबंध \"वेंकटेश्वर समाचार\", \"हिंदी बंगवासी\", \"भारत मित्र\" तथा \"नवजीवन\" से रहा है। काशी के दैनिक \"संन्मार्ग\" से भी आपका संबंध रहा है और उसमें आप \"चक्रपाणि\" के नाम से विशेष लेख लिखा करते थे। जुलाई, 1919 में आपको \"भारत मित्र\" के संपादक के रूप में आमंत्रित किया गया। छह वर्षों के आपके संपादकत्व में प्रकाशित \"भारत मित्र\" की उल्लेख्य देन है - गांधीवाद तथा साम्यवाद का प्रमुख रूप से प्रचार। साम्यवाद का प्रचार उस समय अंग्रेजों से विरोध प्रकट करने के निमित्त किया जाता था। जिस समय महात्मा गांधी के असहयोग आंदोलन के समर्थन में लोग हिचकते थे, आपने निर्भीकता से उसका समर्थन किया। इस संबध में आपने महामना मालवीय जी और विश्वकवि रवींद्रनाथ से भी महत्वपूर्ण विचार विमर्श कर अपनी स्थापनाएँ उनके सम्मुख प्रभावशाली ढंग से प्रस्तुत की थीं। \"भारत मित्र\" में प्रकाशित आपके अग्रलेखों की सारे देश में चर्चा होती थी। लाहौर के उर्दू \"प्रताप\", मद्रास के \"स्वराज्य\" तथा कलकत्ता के \"सर्वेट\" पत्र में उनके अनुवाद प्रकाशित होते थे। उक्त दैनिक पत्रों के अतिरिक्त आपने कलकत्ते से \"श्रीकृष्ण संदेश\" साप्ताहिक तथा काशी से मासिक \"नवनीत\" पत्रिका भी निकाली थी, जिनका हिंदी पत्रकारिता के इतिहास में महत्वपूर्ण स्थान है। स्मरणीय है कि \"श्रीकृष्ण संदेश\" प्रथम सचित्र विचारशील आदर्श साप्ताहिक था।\n\nआप न केवल सफल संपादक थे, अपितु बहुमुखी प्रतिभा के यशस्वी साहित्यकार भी थे। आपकी \"सरल गीता\" का देश में ही नहीं, बृहत्तर भारत के प्रवासी भारतीयों में भी खूब प्रचार हुआ। श्रीकृष्ण चरित्र, एशिया का जागरण, जापान की राजनीतिक प्रगति, गांधी सिद्धांत, आरोग्य और उसके साधन आपकी उल्लेखनीय कृतियाँ हैं। गांधी सिद्धांत, महात्मा गांधी की \"स्वराज्य\" पुस्तक का अनुवाद है, जिसकी भूमिका स्वयं बापू ने लिखी है और जिस प्रसंग में गर्दे जी को कई महीनों तक उनके साथ गुजरात-महाराष्ट्र के दौरे में रहना पड़ा था। आपके दो उपन्यास नकली प्रोफेसर तथा मियाँ की करतूत काफी लोकप्रिय हुए। गीता तथा अरविंद दर्शन के आप महान व्याख्याता थे। अरविंद आश्रम से आपके योग प्रदीप तथा गीता प्रबंध के दो अनुवाद प्रकाशित हुए हैं। ज्ञानमंडल (काशी) से प्रकाशित प्रथम पुस्तक मांटेगू-चेम्सफोर्ड-रिपोर्ट का हिंदी अनुवाद आपने माननीय श्री श्रीप्रकाश के साथ किया था। \"कल्याण\" के योगांक, संतांक, वेदांतांक, साधनांक आदि अनेक विशेषाकों के संपादन में आपका महान योगदान रहा है। आपके महाराष्ट्र के सतों ज्ञानेश्वर, एकनाथ, तुकाराम के चरित्र गीता प्रेस (गोरखपुर) से प्रकाशित हुए हैं। इनके अतिरिक्त आपके सैकड़ों निबंध, संस्मरण आदि विभिन्न पत्र-पत्रिकाओं में प्रकाशित हुए हैं, जिनका पुस्तकाकार प्रकाशन अभी नहीं हुआ। आपकी भाषा और शैली सहज तथा प्रभावपूर्ण है। गूढ़ से गूढ़ विषयों को सफलता से बोधगम्य कर देना आपकी शैली की प्रमुख विशेषता है।\n\nजिन महान साहित्यकारों तथा संपादकों ने साहित्यसेवा के साथ साथ राष्ट्रसेवा भी की है, उनमें गर्दे जी का अन्यतम स्थान है। लोकमान्य तिलक, महात्मा गांधी, आदि राष्ट्रीय नेताओं के अत्यंत निकट रहने तथा उनके कृपापात्र होने का सौभाग्य आपको प्राप्त था। आप नियमपूर्वक प्रति वर्ष कांग्रेस के वार्षिक अधिवेशनों में उपस्थित हुआ करते थे। सन् 20 की विशेष कांग्रेस के बाद कलकत्ता स्थित बड़ा बाजार जिला कांग्रेस कमेटी के प्रथम अध्यक्ष आप ही चुने गए थे। आपको जेल भी जाना पड़ा, जहाँ राष्ट्रकवि माधव शुक्ल, नेता जी सुभाषचंद्र वसु, मौलाना अबुल कलाम आजाद आदि नेता भी बंदी थे। इस प्रकार आपने पत्रकारिता के माध्यम से देश की महान सेवा की, जनजीवन में जागर्ति का संदेश फैलाया तथा राष्ट्रभाषा हिंदी को सहज सरल शैली दी है। पत्रकार कला को सैद्धांतिक एवं शास्त्रीय आधार प्रदान करने में आपका महान योगदान रहा है।\n", "id": "183618", "title": "लक्ष्मण नारायण गर्दे"}
{"url": "https://hi.wikipedia.org/wiki?curid=183620", "text": "ला फान्तेन\n\nजीन डो ला फांतेन (La Fontaine) (८ जुलाई १६२१ - १३ अप्रैल १६९५) फ्रांस के बाल-कथाकार एवं कवि थे।\n\nचैटो थिएरी (फ्रांस) में सन् 1621 में जन्मे ला फांतेन ने धर्मशास्त्र तथा कानून की शिक्षा ग्रहण की और कुछ समय बाद वे पेरिस चले गए। वहाँ उन्होंने ग्रामीण काव्यसंवाद, वीरकाव्य, गाथाकाव्य, गीतिकविता आदि लिखना प्रारंभ किया। 1665 में उनकी कहानियाँ प्रकाशित हुई। सन् 1668 से 1694 के बीच उन्होंने पंचतंत्र के ढंग की कल्पित कथाओं की 12 पुस्तकें प्रकाशित कराई। सन् 1695 में उसकी मृत्यु हो गई।\n\nअपने प्रकृतिप्रेम, मनोवैज्ञानिक अंतर्दृष्टि तथा आह्लादकारी हास्य विनोद के कारण उसने इन कल्पित आख्ययिकाओं के रूप रंग में नया विस्तार किया। नैतिक उपदेशक के रूप में वह प्राय: निराशावादी था किंतु मनुष्य की कमजोरियों की जानकारी के बावजूद उसमें कटुता नहीं आ पाई। सुख प्राप्ति के इच्छुक लोगों को उसने एकांतवास तथा प्रकृतिसंपर्क में रहने की सलाह दी है। वह उस समय का महान कलाकार था जब सौभाग्य से चौदहवें लूई के शासनकाल में फ्रांस में सुख्यात लेखकों की अच्छी जमात विद्यमान थी। \n\n", "id": "183620", "title": "ला फान्तेन"}
{"url": "https://hi.wikipedia.org/wiki?curid=183623", "text": "लाल कवि\n\nगोरेलाल (उपनाम लाल कवि), हिन्दी के कवि थे।\n\nगोरेलाल के पूर्वज पहले आंध्र प्रदेश में राजमहेंद्री जिले के नृसिंहक्षेत्र धर्मपुरी में रहते थे, किंतु बाद में वे रानी दुर्गावती के समय (सं. 1535 वि.) में आंध्र छोड़ बुंदेलखंड में जा बसे। इनके पूर्वज काशीनाथ भट्ट की कन्या \"पूर्णा\" का विवाह महाप्रभु वल्लभाचार्य जी से हुआ था। काशीनाथ के पुत्र जगन्नाथ के क्रमश: गिट्टा, लंबुक, जोगिया, तिघरा, गिरधन और भरम नामक छह पुत्र हुए। गोरेलाल का जन्म संवत् 1715 वि. के आसपास इन्हीं गिट्टा के पुत्र नागनाथ की दसवीं पीढ़ी में हुआ था। \"वृहलृकमौद्गल्यगोत्रे प्रथिततरयशा नानाथान्वयेभूत्\"। बुंदेलाधीशपूज्य: कविकुलतिलको गौरिलालाख्यो भट्ट:\" के अनुसार दीक्षिणात्य विद्वान् कृष्णशास्त्री ने \"वल्लभदिग्विजय\" में लिखा है कि \"मुद्गल गोत्रीय\" नागनाथ के वंश में कवि-कुल-तिलक गोरेलाल हुए, जिन्हें बुंदेलखंड के अधीश्वर (छत्रसाल) बड़ी पूज्य दृष्टि से देखते थे। लाल को अपने एकमात्र आश्रयदाता महाराजा छत्रसाल से बढ़ाई, पठारा, अमानगंज, सगेरा तथा दुग्धा नामक पाँच गाँव मिले थे। लाल दुग्धा में रहते थे और अब तक उनके वंशज वहीं रहते हैं। यद्यपि कवि की मृत्यु के बारे में कुछ भी ज्ञात नहीं, तथापि \"छत्रप्रकाश\" में वर्णित अंतिम घटना का समय सं. 1764 वि. मानकर मिश्रबंधु और रामचंद्र शुक्ल आदि ने उक्त समय को ही कवि का मृत्युका होने का गलत अनुमान लगाया है जबकि उक्त रचना की उपलब्ध प्रति में अंतिम वर्णित घटना \"लोहागढ़, विजय\" है, जिसका समय है सं. 1767 वि.। इसलिए कवि का निधन सं. 1767 वि. के पश्चात् ही मानना संभावित होगा।\n\nलाल कवि की कई रचनाएँ बतायी जातीं हैं - \"छत्रप्रशस्ति\", \"छत्रछाया\", \"छत्रकीर्ति\", \"छत्रछंद\", \"छत्रसालशतक\", \"छत्रहजारा\", \"छत्रदंड\", \"छत्रप्रकाश\", \"राजाविनोद\" बरबे आदि. किंतु इनमें एकमात्र प्राप्य और महत्व की रचना छत्रप्रकाश ही है। रचनाओं के नाम से ही जान पड़ता है कि कवि अपने चरितनायक के गुणों पर इतना लट्टू था कि उसने जो कुछ और जितना भी लिखा सब \"छत्र\" (छत्रसाल) को ही लेकर। \"छत्रप्रकाश\" की गिनती वीररस के अनूठे काव्यग्रंथों में की जाती है। इसकी रचना महाराज छत्रसाल की आज्ञा से की गई थी। \"छत्रप्रकाश\" का सर्वप्रथम प्रकाशन कलकत्ते के फोर्ट विलियम कालेज से मेजर प्राइस द्वारा किया गया था, लेकिन वह प्रति अब प्राप्य नहीं। वर्तमान संस्करण नागरीप्रचारिणी सभा, काशी से बाबू श्यामसुंदरदास के संपादकत्व में निकला था। इसमें कुल 26 अध्याय और 163 पृष्ठ है। इसमें न केवल महाराज छत्रसाल के जीवन से संबंधित घटनाओं का ही वर्णन किया गया है वरन् सं. 1767 वि. तक की बुंदेलखंड संबंधी छोटी से छोटी घटनाओं का विवरण भी दिया गया है। ऐतिहासिक सत्य की सुरक्षा के प्रति कवि की गहरी निष्ठा दिखाई पड़ती है। कला और कल्पना, जिनसे घटनाओं की सचाई काफी धुँधली और मंद पड़ जाती है, का बहुत कम प्रयोग होने से \"छत्रप्रकाश\" के वर्णन तथ्य से भरे हुए और इतिवृत्तात्मक हो गए हैं। इसकी ऐतिहासिक महत्ता से आकर्षित होकर ही कैप्टन पावसन ने इसका उल्थ अंग्रेजी में किया था।\n\nकाव्यसौष्ठव के विचार से लाल की प्रबंधपटुता श्लाधनीय है। वे कथा का संबंधनिर्वाह भी खूब जानते हैं और मार्मिक स्थलों का चुनाव भी। टकार, डकारादि लोमहर्षक वर्णों का प्रयोग बड़ी ही स्वाभाविक पद्धति पर वीररसोद्रेक के लिए किया गया है। कवि की दृष्टि जितनी घटनावर्णन की ओर रहती है उतनी रसचित्रण की ओर नहीं; फिर भी भावों को समुचित उत्कर्ष मिला है। इसके विपरीत युद्धप्रसंग में थोड़े अंतर पर अनेक व्यक्तियों के नामों के उल्लेख, वर्णन-विस्तार-प्रियता और इतिवृत्तात्मकता आदि के संयोग ने उसकी काव्यात्मक सरसता को नीरस और फीका बना दिया है। भाषा उसकी ब्रजभाषा है जिसमें बुंदेली की अच्छी मिलावट है।\n\n", "id": "183623", "title": "लाल कवि"}
{"url": "https://hi.wikipedia.org/wiki?curid=183641", "text": "यूनीक आइडेंटिफिकेशन नंबर\n\nUID योजना, यूपीए सरकार की एक बहुत ही महत्वकांशी योजना है। इस योजना के लिए योजना आयोग के तहत UID अथॉरिटी ऑफ इंडिया (UIDAI) का गठन होगा। ये संगठन सुनिश्चित करेगा कि इसका फायदा किसी भी तरह से गैर-सामाजिक तत्व न उठा पाएं। UID योजना के तहत देश के हर नागरिक को एक अद्वितीय नंबर दिया जाएगा।\n\nसरकार देश के हर नागरिक को एक यूनीक आइडेंटिफिकेशन नंबर देने की प्रक्रिया में जोर-शोर से जुट गई है। सरकार की योजना के मुताबिक 2011 तक सभी नागरिकों को यूनिक आइडेंटिफिकेशन संख्या जारी कर दी जाएगी। और इस प्रोजेक्ट के लिए सरकार ने इन्फोसिस के को-चेयरमैन नंदन नीलेकणी को चुन भी लिया है।\nयानी इस नए संगठन के प्रमुख हैं नंदन नीलेकणी। नंदन अब इन्फोसिस के को-चेयरमैन नहीं बल्कि कैबिनेट मंत्री के रूप में जाने जाएंगे।\n\nइसके जरिए देश की आंतरिक सुरक्षा से जुड़ी चिंताओं के समाधान के अलावा वस्तुओं और सेवाओं के सार्वजनिक बंटवारे के लिए एक व्यवस्थित तंत्र भी विकसित किया जा सकेगा। शुरुआत में UID नंबर राष्ट्रीय जनसंख्या रजिस्टर या मतदाता सूची के आधार पर आवंटित की जाएगी। व्यक्ति की पहचान पर जालसाजी की संभावना खत्म करने के लिए इसमें तस्वीर और बायोमेट्रिक आंकड़े जोड़े जाएंगे। साथ ही, लोगों के फायदे के लिए इसके आसान पंजीकरण और जानकारियों में बदलाव की प्रक्रिया को आसान बनाने के तरीकों पर भी विचार किया जा रहा है।\n\nप्रस्तावित आइडेंटिटी कार्ड ऐसे स्मार्ट कार्ड होंगे जिनपर व्यक्ति की पूरी जानकारी मिलेगी। शख्स के उंगलुइयों के निशान और तस्वीर। ऐसा नहीं है कि ये यूनीक आइडेंटिटी कार्ड वयस्कों को ही मिलेंगे। बल्कि ये उन्हें भी दिए जाएंगे जो 18 साल से कम उम्र के हैं। इसका लक्ष्य विभिन्न सरकारी विभागों के बीच पहचान के लिए प्रचलित अलग-अलग व्यवस्थाओं को खत्म करना है। इन स्मार्ट कार्ड्स पर सरकार 6 अरब डॉलर की रकम खर्च करेगी।\n\nसरकार ने इस प्रोजेक्ट के लिए कर्नाटक को बतौर पायलट राज्य चुना है। नैशनल अथॉरिटी फॉर युनीक आइडेंटिटी (NAUI), ने राज्य सरकार से छोटे पैमाने पर इस योजना को लागू करने को कहा है। \n\nकर्नाटक में इस योजना की जिम्मेदारी ई-गवर्नेस डिपार्टमेंट के हाथों में होगी। डिपार्टमेंट शहरी और ग्रामीण जिलों की पहचान कर डाटाबेस इकट्ठा करेगा और इसकी अनुकूलता को आंकेगा।\n\nइस योजना को पूरा होने में काफी समय लगेगा। कारण है जन्म, मौतें, शादियों, पासपोर्ट डाटा, बैंक अकाउंट और राशन आँकड़ो को एक डाटाबेस में डालना। और फिर, ऐसा करने से अलग-अलग कार्यालयों के लिए भी सहुलियत होगी। अपने खातों का अद्यतनीकरण करने के लिए सीधे केंद्रीय डाटाबेस का अन्वेषण कर सकते हैं। \n\nसरकार को उम्मीद है कि इस योजना को पूरा होने में 3 साल का समय लग जाएगा।\n\n", "id": "183641", "title": "यूनीक आइडेंटिफिकेशन नंबर"}
{"url": "https://hi.wikipedia.org/wiki?curid=183677", "text": "सोमालियाई शिलिंग\n\nशिलिंग (अंग्रेजी), शिलिन (सोमाली, साथ ही شلن) या सिल्लिनो (इतालवी) 1962 से सोमालिया की मुद्रा है। इसका आईएसओ 4217 और कोड SOS है। यह 100 सेंट्स (अंग्रेजी), सेन्टी (सोमाली) या सेन्टीसीमी (इतालवी) से समविभाजित है। \n\nशिलिंग 1921 से सोमालिया के कुछ हिस्सों की मुद्रा रही है, जब ब्रिटिश सोमालीलैंड में पूर्वी अफ्रीकी शिलिंग को जारी किया गया था। 1962 में (1960 में स्वतंत्रता हासिल करने के बाद) इतालवी सोमालीलैंड के सोमालो और पूर्वी अफ्रीकी शिलिंग (दोनों ही मूल्य में बराबर थे) के स्थान पर सममूल्य पर सोमाली शिलिंग जारी किया गया।\n", "id": "183677", "title": "सोमालियाई शिलिंग"}
{"url": "https://hi.wikipedia.org/wiki?curid=183678", "text": "जगमोहन सिंह\n\nठाकुर जगमोहन सिंह (४ अगस्त १८५७ - ) हिन्दी के भारतेन्दुयुगीन कवि, आलोचक और उपन्यासकार थे। उन्होंने सन् 1880 से 1882 तक धमतरी में और सन् 1882 से 1887 तक शिवरीनारायण में तहसीलदार और मजिस्ट्रेट के रूप में कार्य किया। छत्तीसगढ़ के बिखरे साहित्यकारों को जगन्मोहन मंडल बनाकर एक सूत्र में पिरोया और उन्हें लेखन की सही दिशा भी दी। जगन्मोहन मंडल काशी के भारतेन्दु मंडल की तर्ज में बनी एक साहित्यिक संस्था थी।\n\nहिंदी के अतिरिक्त संस्कृत और अंग्रेजी साहित्य की उन्हें अच्छी जानकारी थी। ठाकुर साहब मूलत: कवि ही थे। उन्होंने अपनी रचनाओं द्वारा नई और पुरानी दोनों प्रकार की काव्यप्रवृत्तियों का पोषण किया।\n\nठाकुर जगमोहन सिंह का जन्म विजयराघवगढ़ रियासत में ठाकुर सरयू सिंह के राज परिवार में में हुआ था। १८५७ के प्रथम स्वतन्त्रता संग्राम में ठा. सरयू सिंह ने बढ़ चढ़ कर हिस्सा लिया था। फलस्वरूप अंग्रेजों ने उन्हें गिरफ्तार कर लिया और उन्हें काले पानी की सजा सुनाई गई। लेकिन अंग्रेजी हुकूमत में सजा भोगने की बजाय ठा. सरयू सिंह ने मौत को गले लगना उचित समझा। जगमोहन सिंह ऐसे ही क्रांतिकारी, मेधावी एवं स्वप्न दृष्टा सुपुत्र थे।\n\nअपनी शिक्षा के लिए काशी आने पर उनका परिचय भारतेंदु और उनकी मंडली से हुआ। बनारस के क्वींस कालेज में अध्ययन के दौरान वे भारतेंदु हरिश्चंद्र के सम्पर्क में आए तथा यह सम्पर्क प्रगाढ़ मैत्री में बदल गया जो की जीवन पर्यन्त बनी रही। \n\n१८७८ में शिक्षा समाप्ति के बाद वे विजयराघवगढ़ आ गए। दो साल पश्चात् १८८० में धमतरी (छत्तीसगढ़) में तहसीलदार नियुक्त किये गए। बाद में तबादले पर शिवरीनारायण आये। कहा जाता है कि शिवरीनारायण में विवाहित होते हुए भी इन्हें 'श्यामा' नाम की स्त्री से प्रेम हो गया। शिवरीनारायण में रहते हुए इन्होने श्यामा को केंद्र में रख कर अनेक रचनाओं का सृजन किया जिनमे हिंदी का अत्यंत भौतिक एवं दुर्लभ उपन्यास श्याम-स्वप्न प्रमुख है।\n\nउनके तीन काव्यसंग्रह प्रकाशित हैं : \n\nइसके अतिरिक्त इन्होंने कालिदास के \"मेघदूत\" का बड़ा ही ललित अनुवाद भी ब्रजभाषा के कबित्त सवैयों में किया है। हिंदी निबंधों के प्रथम उत्थान काल के निबंधकारों में उनका महत्वपूर्ण स्थान है। \n\nशैली पर उनके व्यक्तित्व की अनूठी छाप है। वह बड़ी परिमार्जित, संस्कृतगर्भित, काव्यात्मक और प्रवाहपूर्ण होती हैं। कहीं-कहीं पंडिताऊ शैली के चिंत्य प्रयोग भी मिल जाते हैं। \"श्यामास्वप्न\" उनकी प्रमुख गद्यकृति है, जिसका संपादन कर डॉ॰ श्रीकृष्णलाल ने नागरीप्रचारिणी सभा द्वारा प्रकाशित कराया है। इसमें गद्य-पद्य दोनों हैं, किंतु पद्य की संख्या गद्य की अपेक्षा बहुत कम है। इसे भावप्रधान उपन्यास की संज्ञा दी जा सकती है। आद्योपांत शैली वर्णानात्मक है। इसमें चरित्रचित्रण पर ध्यान न देकर प्रकृति और प्रेममय जीवन का ही चित्र अंकित किया गया है। कवि की शृंगारी रचनाओं की भावभूमि पर्याप्त सरस और हृदयस्पर्शी होती है। कवि में सौंदर्य और सुरम्य रूपों के प्रति अनुराग की व्यापक भावना थी। आचार्य रामचंद्र शुक्ल का इसीलिए कहना था कि \"प्राचीन संस्कृत साहित्य\" के अभ्यास और विंध्याटवी के रमणीय प्रदेश में निवास के कारण विविध भावमयी प्रकृति के रूपमाधुर्य की जैसी सच्ची परख जैसी सच्ची अनुभूति इनमें थी वैसी उस काल के किसी हिंदी कवि या लेखक में नहीं पाई जाती (हिंदी साहित्य का इतिहास, पृ. 474, पंचम संस्करण)। मानवीय सौंदर्य को प्राकृतिक सौंदर्य के संदर्भ में देखने का जो प्रयास ठाकुर साहब ने छायावादी युग के इतन दिनों पहले किया इससे उनकी रचनाएँ वास्तव में \"हिंदी काव्य में एक नूतन विधान\" का आभास देती हैं। उनकी ब्रजभाषा काफी परिमार्जित और शैली काफी पुष्ट थी।\n\nउनकी दो कुण्डलियाँ प्रस्तुत हैं-\n\n", "id": "183678", "title": "जगमोहन सिंह"}
{"url": "https://hi.wikipedia.org/wiki?curid=183680", "text": "१५००\n\n१५०० ग्रेगोरी कैलंडर का एक साधारण वर्ष है।\n", "id": "183680", "title": "१५००"}
{"url": "https://hi.wikipedia.org/wiki?curid=183684", "text": "शास्त्रीय नृत्य\n\nभारत में नृत्‍य की जड़ें प्राचीन परंपराओं में है। इस विशाल उपमहाद्वीप में नृत्‍यों की विभिन्‍न विधाओं ने जन्‍म लिया है। प्रत्‍येक विधा ने विशिष्‍ट समय व वातावरण के प्रभाव से आकार लिया है। राष्‍ट्र शास्‍त्रीय नृत्‍य की कई विधाओं को पेश करता है, जिनमें से प्रत्‍येक का संबंध देश के विभिन्‍न भागों से है। प्रत्‍येक विधा किसी विशिष्‍ट क्षेत्र अथवा व्‍यक्तियों के समूह के लोकाचार का प्रतिनिधित्‍व करती है।\nभारत के कुछ प्रसिद्ध शास्‍त्रीय नृत्‍य हैं -\n\nइस नृत्‍य शैली की खास विशेषताएं, नायक-नायिका प्रसंग पर आधारित पदम अथवा कविताएँ हैं।\n\nभरत नाट्यम, भारत के प्रसिद्ध नृत्‍यों में से एक है तथा इसका संबंध दक्षिण भारत के तमिलनाडु राज्‍य से है। यह नाम \"भरत\" शब्‍द से लिया गया तथा इसका संबंध नृत्‍यशास्‍त्र से है। ऐसा माना जाता है कि ब्रह्मा, हिंदु देवकुल के महान त्रिदेवों में से प्रथम, नाट्य शास्‍त्र अथवा नृत्‍य विज्ञान हैं। इन्‍द्र व स्‍वर्ग के अन्‍य देवताओं के अनुनय-विनय से ब्रह्मा इतना प्रभावित हुआ कि उसने नृत्‍य वेद सृजित करने के लिए चारों वेदों का उपयोग किया। नाट्य वेद अथवा पंचम वेद, भरत व उसके अनुयाइयों को प्रदान किया गया जिन्‍होंने इस विद्या का परिचय पृथ्‍वी के नश्‍वर मनुष्‍यों को दिया। अत: इसका नाम भरत नाट्यम हुआ।\n\nभरत नाट्यम में नृत्‍य के तीन मूलभूत तत्‍वों को कुशलतापूर्वक शामिल किया गया है। ये हैं भाव अथवा मन:स्थिति, राग अथवा संगीत और स्‍वरमार्धुय और ताल अथवा काल समंजन। भरत नाट्यम की तकनीक में, हाथ, पैर, मुख, व शरीर संचालन के समन्‍वयन के 64 सिद्धांत हैं, जिनका निष्‍पादन नृत्‍य पाठ्यक्रम के साथ किया जाता है।\n\nभरत नाट्यम में जीवन के तीन मूल तत्‍व – दर्शन शास्‍त्र, धर्म व विज्ञान हैं। यह एक गतिशील व सांसारिक नृत्‍य शैली है, तथा इसकी प्राचीनता स्‍वयं सिद्ध है। इसे सौंदर्य व सुरुचि संपन्‍नता का प्र‍तीक ब‍ताया जाना पूर्णत: संगत है। वस्‍तुत: य‍ह एक ऐसी परंपरा है, जिसमें पूर्ण समर्पण, सांसारिक बंधनों से विरक्ति तथा निष्‍पादनकर्ता का इसमें चरमोत्‍कर्ष पर होना आवश्‍यक है। भरत नाट्यम तुलनात्‍मक रूप से नया नाम है। पहले इसे सादिर, दासी अट्टम और तन्‍जावूरनाट्यम के नामों से जाना जाता था। भरतनाट्यम् के कुछ प्रमुख कलाकार- लीला सैमसन, मृणालिनी साराभाई इनका अभी निधन हुआ है\n\nकेरल के दक्षिण - पश्चिमी राज्‍य का एक समृद्ध और फलने फूलने वाला नृत्‍य कथकली यहां की परम्‍परा है। कथकली का अर्थ है एक कथा का नाटक या एक नृत्‍य नाटिका। कथा का अर्थ है कहानी, यहां अभिनेता रामायण और महाभारत के महाग्रंथों और पुराणों से लिए गए चरित्रों को अभिनय करते हैं। यह अत्‍यंत रंग बिरंगा नृत्‍य है। इसके नर्तक उभरे हुए परिधानों, फूलदार दुपट्टों, आभूषणों और मुकुट से सजे होते हैं। वे उन विभिन्‍न भूमिकाओं को चित्रित करने के लिए सांकेतिक रूप से विशिष्‍ट प्रकार का रूप धरते हैं, जो वैयक्तिक चरित्र के बजाए उस चरित्र के अधिक नजदीक होते हैं।\n\nविभिन्‍न विशेषताएं, मानव, देवता समान, दैत्‍य आदि को शानदार वेशभूषा और परिधानों के माध्‍यम से प्रदर्शित किया जाता है। इस नृत्‍य का सबसे अधिक प्रभावशाली भाग यह है कि इसके चरित्र कभी बोलते नहीं हैं, केवल उनके हाथों के हाव भाव की उच्‍च विकसित भाषा तथा चेहरे की अभिव्‍यक्ति होती है जो इस नाटिका के पाठ्य को दर्शकों के सामने प्रदर्शित करती है। उनके चेहरे के छोटे और बड़े हाव भाव, भंवों की गति, नेत्रों का संचलन, गालों, नाक और ठोड़ी की अभिव्‍यक्ति पर बारीकी से काम किया जाता है तथा एक कथकली अभिनेता - नर्तक द्वारा विभिन्‍न भावनाओं को प्रकट किया जाता है। इसमें अधिकांशत: पुरुष ही महिलाओं की भूमिका निभाते हैं, जबकि अब कुछ समय से महिलाओं को कथकली में शामिल किया जाता है।\n\nवर्तमान समय का कथकली एक नृत्‍य नाटिका की परम्‍परा है जो केरल के नाट्य कर्म की उच्‍च विशिष्‍ट शैली की परम्‍परा के साथ शताब्दियों पहले विकसित हुआ था, विशेष रूप से कुडियाट्टम। पारम्‍परिक रीति रिवाज जैसे थेयाम, मुडियाट्टम और केरल की मार्शल कलाएं नृत्‍य को वर्तमान स्‍वरूप में लाने के लिए महत्‍व्‍पूर्ण भूमिका निभाती हैं।\n\nकथक का नृत्‍य रूप 100 से अधिक घुंघरु‍ओं को पैरों में बांध कर तालबद्ध पदचाप, विहंगम चक्‍कर द्वारा पहचाना जाता है और हिन्‍दु धार्मिक कथाओं के अलावा पर्शियन और उर्दू कविता से ली गई विषयवस्‍तुओं का नाटकीय प्रस्‍तुतीकरण किया जाता है। कथक का जन्‍म उत्तर में हुआ किन्‍तु पर्शियन और मुस्लिम प्रभाव से यह मंदिर की रीति से दरबारी मनोरंजन तक पहुंच गया।\n\nकथक की शैली का जन्‍म ब्राह्मण पुजारियों द्वारा हिन्‍दुओं की पारम्‍परिक पुन: गणना में निहित है, जिन्‍हें क‍थिक कहते थे, जो नाटकीय अंदाज में हाव भावों का उपयोग करते थे। क्रमश: इसमें कथा कहने की शैली और अधिक विकसित हुई तथा एक नृत्‍य रूप बन गया। उत्तर भारत में मुगलों के आने पर इस नृत्‍य को शाही दरबार में ले जाया गया और इसका विकास ए परिष्कृत कलारूप में हुआ, जिसे मुगल शासकों का संरक्षण प्राप्‍त था और कथक ने वर्तमान स्‍वरूप लिया। इस नृत्‍य में अब धर्म की अपेक्षा सौंदर्य बोध पर अधिक बल दिया गया।\n\nशब्‍द कथक का उद्भव \"कथा\" से हुआ है, जिसका शाब्दिक अर्थ है कहानी कहना। पुराने समय में कथा वाचक गानों के रूप में इसे बोलते और अपनी कथा को एक नया रूप देने के लिए नृत्‍य करते। इससे कथा कलाक्षेपम और दक्षिण भारत में हरी कथा का रूप बना और यही उत्तर भारत में कथक के रूप में जाना जाता है। लगभग 15वीं शताब्‍दी में इस नृत्‍य परम्‍परा में मुगल नृत्‍य और संगीत के कारण बड़ा परिवर्तन आया। 16वीं शताब्‍दी के अंत तक कसे हुए चूड़ीदार पायजामे को कथक नृत्‍य की वेशभूषा मान लिया गया।\n\nइस नृत्‍य परम्‍परा के दो प्रमुख घराने हैं, इन दोनों को उत्तर भारत के शहरों के नाम पर नाम दिया गया है और इनमें से दोनों ही क्षेत्रीय राजाओं के संरक्षण में विस्‍तारित हुआ - लखनऊ घराना और जयपुर घराना।\n\nओड़िसी को पुरातात्विक साक्ष्‍यों के आधार पर सबसे पुराने जीवित नृत्‍य रूपों में से एक माना जाता है। ओड़िसा के पारम्‍परिक नृत्‍य, ओड़िसी का जन्‍म मंदिर में नृत्‍य करने वाली देवदासियों के नृत्‍य से हुआ था। ओड़िसी नृत्‍य का उल्‍लेख शिला लेखों में मिलता है, इसे ब्रह्मेश्‍वर मंदिर के शिला लेखों में दर्शाया गया है साथ ही कोणार्क के सूर्य मंदिर के केन्‍द्रीय कक्ष में इसका उल्‍लेख मिलता है। वर्ष 1950 में इस पूरे नृत्‍य रूप को एक नया रूप दिया गया, जिसके लिए अभिनय चंद्रिका और मंदिरों में पाए गए तराशे हुए नृत्‍य की मुद्राएं धन्‍यवाद के पात्र हैं।\n\nकिसी अन्‍य भारतीय शास्‍त्रीय नृत्‍य रूप के समान ओड़िसी के दो प्रमुख पक्ष हैं: नृत्‍य या गैर निरुपण नृत्‍य, जहां अंतरिक्ष और समय में शरीर की भंगिमाओं का उपयोग करते हुए सजावटी पैटर्न सृजित किए जाते हैं। इसका एक अन्‍य रूप अभिनय है, जिसे सांकेतिक हाथ के हाव भाव और चेहरे की अभिव्‍यक्तियों को कहानी या विषयवस्तु समझाने में उपयोग किया जाता है।\n\nइसमें त्रिभंग पर ध्‍यान केन्द्रित किया जाता है, जिसका अर्थ है शरीर को तीन भागों में बांटना, सिर, शरीर और पैर; मुद्राएं और अभिव्‍यक्तियां भरत नाट्यम के समान होती है। ओडिसी नृत्‍य में विष्णु के आठवें अवतार कृष्‍ण के बारे में कथाएँ बताई जाती हैं। यह एक कोमल, कवितामय शास्‍त्री नृत्‍य है जिसमें उड़ीसा के परिवेश तथा इसके सर्वाधिक लोकप्रिय देवता, भगवान जगन्नाथ की महिमा का गान किया जाता है।\n\nपूर्वोत्तर के मणिपुर क्षेत्र से आया शास्‍त्रीय नृत्‍य मणिपुरी नृत्‍य है। मणिपुरी नृत्‍य भारत के अन्‍य नृत्‍य रूपों से भिन्‍न है। इसमें शरीर धीमी गति से चलता है, सांकेतिक भव्‍यता और मनमोहक गति से भुजाएँ अंगुलियों तक प्रवाहित होती हैं। यह नृत्‍य रूप 18वीं शताब्‍दी में वैष्‍णव सम्‍प्रदाय के साथ विकसित हुआ जो इसके शुरूआती रीति रिवाज और जादुई नृत्‍य रूपों में से बना है। विष्‍णु पुराण, भागवत पुराण तथा गीतगोविन्द की रचनाओं से आई विषयवस्तुएँ इसमें प्रमुख रूप से उपयोग की जाती हैं।\n\nमणिपुर की मेतई जनजाति की दंतकथाओं के अनुसार जब ईश्‍वर ने पृथ्‍वी का सृजन किया तब यह एक पिंड के समान थी। सात लैनूराह ने इस नव निर्मित गोलार्ध पर नृत्‍य किया, अपने पैरों से इसे मजबूत और चिकना बनाने के लिए इसे कोमलता से दबाया। यह मेतई जागोई का उद्भव है। आज के समय तक जब मणिपुरी लोग नृत्‍य करते हैं वे कदम तेजी से नहीं रखते बल्कि अपने पैरों को भूमि पर कोमलता और मृदुता के साथ रखते हैं। मूल भ्रांति और कहानियाँ अभी भी मेतई के पुजारियों या माइबिस द्वारा माइबी के रूप में सुनाई जाती हैं जो मणिपुरी की जड़ हैं।\n\nमहिला \"रास\" नृत्‍य राधा-कृष्‍ण की विषयवस्‍तु पर आधारित है जो बेले तथा एकल नृत्‍य का रूप है। पुरुष \"संकीर्तन\" नृत्‍य मणिपुरी ढोलक की ताल पर पूरी शक्ति के साथ किया जाता है।\n\nमोहिनीअट्टम केरल की महिलाओं द्वारा किया जाने वाला अर्ध शास्‍त्रीय नृत्‍य है जो कथकली से अधिक पुराना माना जाता है। साहित्यिक रूप से नृत्‍य के बीच मुख्‍य माना जाने वाला जादुई मोहिनीअटट्म केरल के मंदिरों में प्रमुखत: किया जाता था। यह देवदासी नृत्‍य विरासत का उत्तराधिकारी भी माना जाता है जैसे कि भरत नाट्यम, कुचीपुडी और ओडीसी। इस शब्‍द \"मोहिनी\" का अर्थ है एक ऐसी महिला जो देखने वालों का मन मोह लें या उनमें इच्‍छा उत्‍पन्‍न करें। यह भगवान विष्‍णु की एक जानी मानी कहानी है कि जब उन्‍होंने दुग्‍ध सागर के मंथन के दौरान लोगों को आकर्षित करने के लिए मोहिनी का रूप धारण किया था और भामासुर के विनाश की कहानी इसके साथ जुड़ी हुई है। अत: यह सोचा गया है कि वैष्‍णव भक्तों ने इस नृत्‍य रूप को मोहिनीअटट्म का नाम दिया।\n\nमोहिनीअटट्म का प्रथम संदर्भ माजामंगलम नारायण नब्‍बूदिरी द्वारा संकल्पित व्‍यवहार माला में पाया जाता है जो 16वीं शताब्‍दी ए डी में रचा गया। 19वीं शताब्‍दी में स्‍वाति तिरुनाल, पूर्व त्रावण कोर के राजा थे, जिन्‍होंने इस कला रूप को प्रोत्‍साहन और स्थिरीकरण देने के लिए काफी प्रयास किए। स्‍वाति के पश्‍चात के समय में यद्यपि इस कला रूप में गिरावट आई। किसी प्रकार यह कुछ प्रांतीय जमींदारों और उच्‍च वर्गीय लोगों के भोगवादी जीवन की संतुष्टि के लिए कामवासना तक गिर गया। कवि वालाठोल ने इसे एक बार फिर नया जीवन दिया और इसे केरल कला मंडलम के माध्‍यम से एक आधुनिक स्‍थान प्रदान किया, जिसकी स्‍थापना उन्‍होंने 1903 में की थी। कलामंडलम कल्‍याणीमा, कलामंडलम की प्रथम नृत्‍य शिक्षिका थीं जो इस प्राचीन कला रूप को एक नया जीवन देने में सफल रहीं। उनके साथ कृष्‍णा पणीकर, माधवी अम्‍मा और चिन्‍नम्‍मू अम्‍मा ने इस लुप्‍त होती परम्‍परा की अंतिम कडियां जोड़ी जो कलामंडल के अनुशासन में पोषित अन्‍य आकांक्षी थीं।\n\nमूलभूत नृत्‍य ताल चार प्रकार के होते हैं: तगानम, जगानम, धगानम और सामीश्रम। ये नाम वैट्टारी नामक वर्गीकरण से उत्‍पन्‍न हुए हैं।\n\nकुचीपुडी आंध्र प्रदेश की एक स्‍वदेशी नृत्‍य शैली है जिसने इसी नाम के गांव में जन्‍म लिया और पनपी, इसका मूल नाम कुचेलापुरी या कुचेलापुरम था, जो कृष्‍णा जिले का एक कस्‍बा है। अपने मूल से ही यह तीसरी शता‍ब्‍दी बीसी में अपने धुंधले अवशेष छोड़ आई है, यह इस क्षेत्र की एक निरंतर और जीवित नृत्‍य परम्‍परा है। कुचीपुडी कला का जन्‍म अधिकांश भारतीय शास्‍त्रीय नृत्‍यों के समान धर्मों के साथ जुड़ा हुआ है। एक लम्‍बे समय से यह कला केवल मंदिरों में और वह भी आंध्र प्रदेश के कुछ मंदिरों में वार्षिक उत्‍सव के अवसर पर प्रदर्शित की जाती थी।\n\nपरम्‍परा के अनुसार कुचीपुडी नृत्‍य मूलत: केवल पुरुषों द्वारा किया जाता था और वह भी केवल ब्राह्मण समुदाय के पुरुषों द्वारा। ये ब्राह्मण परिवार कुचीपुडी के भागवतथालू कहलाते थे। कुचीपुडी के भागवतथालू ब्राह्मणों का पहला समूह 1502 ए. डी. निर्मित किया गया था। उनके कार्यक्रम देवताओं को समर्पित किए जाते थे तथा उन्‍होंने अपने समूहों में महिलाओं को प्रवेश नहीं दिया।\n\nमहिला नृत्‍यांगनाओं के शोषण के कारण नृत्‍य कला के ह्रास के युग में एक सिद्ध पुरुष सिद्धेंद्र योगी ने नृत्‍य को पुन: परिभाषित किया। कुचीपुडी के पंद्रह ब्राह्मण परिवारों ने पांच शताब्दियों से अधिक समय तक परम्‍परा को आगे बढ़ाया है। प्रतिष्ठित गुरु जैसे वेदांतम लक्ष्‍मी नारायण, चिंता कृष्‍णा मूर्ति और ता‍देपल्‍ली पेराया ने महिलाओं को इसमें शामिल कर नृत्‍य को और समृद्ध बनाया है। डॉ॰ वेमापति चिन्‍ना सत्‍यम ने इसमें कई नृत्‍य नाटिकाओं को जोड़ा और कई एकल प्रदर्शनों की नृत्‍य संरचना तैयार की और इस प्रकार नृत्‍य रूप के क्षितिज को व्‍यापक बनाया। यह परम्‍परा तब से महान बनी हुई है जब पुरुष ही महिलाओं का अभिनय करते थे और अब महिलाएं पुरुषों का अभिनय करने लगी हैं।\n\nकटियाट्टम केरल के शास्‍त्रीय रंग मंच का अद्वितीय रूप है जो अत्‍यंत मनमोहक है। यह‍ 2000 वर्ष पहले के समय से किया जाता था और यह संस्‍कृत के नाटकों का अभिनय है और यह भारत का सबसे पुराना रंग मंच है, जिसे निरंतर प्रदर्शित किया जाता है।\n\nराजा कुल शेखर वर्मन ने 10वीं शताब्‍दी ए. डी. में कुटियाट्टम में सुधार किया और रूप संस्‍कृत में प्रदर्शन की परम्‍परा को जारी रखे हुए है। प्राकृत भाषा और मलयालम अपने प्राचीन रूपों में इस माध्‍यम को जीवित रखे हैं। इस भण्‍डार में भास, हर्ष और महेन्‍द्र विक्रम पल्‍लव द्वारा दिखे गए नाटक शामिल हैं।\n\nपारम्‍परिक रूप से चकयार जाति के सदस्‍य इसमें अभिनय करते हैं और यह इस समूह को समर्पण ही है जो शताब्दियों से कुटियाट्टम के संरक्षण का उत्तरदायी है। द्रुमरों की उप जाति नाम्बियार को इस रंग मंच के साथ निझावू के अभिनेता के रूप में जोड़ा जाता है (मटके के आकार का एक बड़ा ड्रम कुटियाट्टम की विशेषता है)। नाम्बियार समुदाय की महिलाएं इसमें महिला चरित्रों का अभिनय करती है और बेल धातु की घंटियां बजती है। जबकि अन्‍य समुदायों के लोग इस नाट्य कला का अध्‍ययन करते हैं और मंच पर प्रदर्शन में भाग ले सकते हैं, किन्‍तु वे मंदिरों में प्रदर्शन नहीं करते।\n\nजटिल हाव भाव की भाषा, मंत्रोच्‍चार, चेहरे और आंखों की अतिशय अभिव्‍यक्ति विस्‍तृत मुकुट और चेहरे की सज्‍जा के साथ मिलकर कुटियाट्टम का अभिनय बनाते हैं। इसमें मिझावू ड्रमों द्वारा, छोटी घंटियों और इडक्‍का (एक सीधे गिलास के आकार का ड्रम) से तथा कुझाल (फूंक कर बजाने वाला एक वाद्य) और शंख से संगीत दिया जाता है।\n\n", "id": "183684", "title": "शास्त्रीय नृत्य"}
{"url": "https://hi.wikipedia.org/wiki?curid=183706", "text": "भास्कर प्रथम\n\nभास्कर प्रथम (600 ई – 680 ईसवी) भारत के सातवीं शताब्दी के गणितज्ञ थे। संभवतः उन्होने ही सबसे पहले संख्याओं को हिन्दू दाशमिक पद्धति में लिखना आरम्भ किया। उन्होने आर्यभट्ट की कृतियों पर टीका लिखी और उसी सन्दर्भ में ज्या य (sin x) का परिमेय मान बताया जो अनन्य एवं अत्यन्त उल्लेखनीय है। आर्यभटीय पर उन्होने सन् ६२९ में आर्यभटीयभाष्य नामक टीका लिखी जो संस्कृत गद्य में लिखी गणित एवं खगोलशास्त्र की प्रथम पुस्तक है। आर्यभट की परिपाटी में ही उन्होने महाभास्करीय एवं लघुभास्करीय नामक दो खगोलशास्त्रीय ग्रंथ भी लिखे।\n\nमहाभास्करीय में आठ अध्याय हैं। सातवें अध्याय के श्लोक १७, १८ और १९ में उन्होने sin x का सन्निकट मान (approximate value) निकालने का निम्नलिखित सूत्र दिया है-\nइस सूत्र को उन्होने आर्यभट्ट द्वारा दिया हुआ बताया है। इस सूत्र से प्राप्त ज्या य के मानों का आपेक्षिक त्रुटि 1.9% से कम है। (अधिकतम विचलन formula_2 जो formula_3 पर होता है।)\nमहाभास्करीय के कुछ भागों का बाद में अरबी में अनुवाद हुआ।\n\n\n", "id": "183706", "title": "भास्कर प्रथम"}
{"url": "https://hi.wikipedia.org/wiki?curid=183792", "text": "कैलिफोर्निया इंस्टीट्यूट ऑफ टेक्नोलॉजी\n\nकैलिफोर्निया इंस्टीट्यूट ऑफ टेक्नोलॉजी (प्रचलित नाम: कैलटेक) कैलीफोर्निया स्थित एक निजी विश्वविद्यालय है। \n", "id": "183792", "title": "कैलिफोर्निया इंस्टीट्यूट ऑफ टेक्नोलॉजी"}
{"url": "https://hi.wikipedia.org/wiki?curid=183795", "text": "चार्ल्स फ्रांसिस रिक्टर\n\nचार्ल्स फ्रांसिस रिक्टर (२६ अप्रैल १९०० - ३० सितंबर १९८५) एक अमरीकी सीज़्मोलॉजिस्ट और भौतिकशास्त्री थे। इन्हें रिक्टर पैमाना के अन्वेषण के लिये जाना जाता है।\n", "id": "183795", "title": "चार्ल्स फ्रांसिस रिक्टर"}
{"url": "https://hi.wikipedia.org/wiki?curid=183796", "text": "बेनो गुटेनबर्ग\n\nबेनो गुटेनबर्ग (जून ४, १८८९ - जनवरी, २५, १९६०) एक जर्मनी में जन्में भूकंप विज्ञानी थे। इन्हें इनके साथी चार्ल्स फ्रांसिस रिक्टर के संग रिक्टर पैमाना की खोज के लिये जाणा जाता है।\n", "id": "183796", "title": "बेनो गुटेनबर्ग"}
{"url": "https://hi.wikipedia.org/wiki?curid=183799", "text": "यूनिसेफ\n\nसंयुक्त राष्ट्र बाल कोष (अंग्रेज़ी:\"यूनाइटेड नेशन्स चिल्ड्रेंस फंड\", लघुनाम:यूनीसेफ) की स्थापना का आरंभिक उद्देश्य द्वितीय विश्व युद्ध में नष्ट हुए राष्ट्रों के बच्चों को खाना और स्वास्थ्य सेवाएं उपलब्ध कराना था। इसकी स्थापना संयुक्त राष्ट्र की महासभा ने ११ दिसंबर, १९४६ को की थी। १९५३ में यूनीसेफ, संयुक्त राष्ट्र का स्थाई सदस्य बन गया। उस समय इसका नाम \"यूनाइटेड नेशंस इंटरनेशनल चिल्ड्रेंस फंड\" की जगह यूनाइटेड नेशन्स चिल्ड्रेंस फंड कर दिया गया। इसका मुख्यालय न्यूयॉर्क में है। वर्तमान में इसके मुखिया ऐन वेनेमन है। यूनीसेफ को १९६५ में उसके बेहतर कार्य के लिए शांति के नोबेल पुरस्कार से सम्मानित किया गया था। १९८९ में संगठन को इंदिरा गाँधी शांति पुरस्कार भी प्रदान किया गया था। इसके १२० से अधिक शहरों में कार्यालय हैं और १९० से अधिक स्थानों पर इसके कर्मचारी कार्यरत हैं। वर्तमान में यूनीसेफ फंड एकत्रित करने के लिए विश्व स्तरीय एथलीट और टीमों की सहायता लेता है।\nयूनीसेफ का सप्लाई प्रभाग कार्यालय कोपनहेगन, डेनमार्क में है। यह कुछ महत्वपूर्ण सामान जैसे जीवन रक्षक टीके, एचआईवी पीड़ित बच्चों व उनकी माताओं के लिए दवा, कुपोषण के उपचार के लिए दवाइयां, आकस्मिक आश्रय आदि के वितरण की प्राथमिक जगह होती है। ३६ सदस्यों का कार्यकारी दल यूनीसेफ के कामों की देखरेख करता है। यह नीतियाँ बनाता है और साथ ही यह वित्तीय और प्रशासनिक योजनाओं से जुड़े कार्यक्रमों को स्वीकृति प्रदान करता है। वर्तमान में यूनीसेफ मुख्यत: पांच प्राथमिकताओं पर केन्द्रित है। बच्चों का विकास, बुनियादी शिक्षा, लिंग के आधार पर समानता (इसमें लड़कियों की शिक्षा शामिल है), बच्चों का हिंसा से बचाव, शोषण, बाल-श्रम के विरोध में, एचआईवी एड्स और बच्चों, बच्चों के अधिकारों के वैधानिक संघर्ष के लिए काम करता है।\n\nविश्व में करोड़ों बच्चे होते है हिंसा के शिकार। देशबंधु.कॉम। २८ नवम्बर २००९। अभिगमन तिथि:१८ जनवरी २०१०\n\n", "id": "183799", "title": "यूनिसेफ"}
{"url": "https://hi.wikipedia.org/wiki?curid=183801", "text": "म्यूज़िक का महा मुक़ाबला\n\nम्यूज़िक का महा मुक़ाबला हिन्दी टीवी चैनल स्टार प्लस पर प्रसारित होने वाला एक धारावाहिक कार्यक्रम है, जिसका प्रथम एपिसोड १९ दिसंबर २००९ को प्रसारित हुआ था। यह कार्यक्रम १३ सप्ताह के लिये प्रसारित होना निश्चित हुआ था। इस कार्यक्रम में ६ टीमें, अपने कप्तानों के साथ हर शनिवार और रविवार प्रतियोगिता किया करते थे। कप्तानों में मीका सिंह, हिमेश रेशमिया, मोहित चौहान, श्रेया घोषाल, शान और शंकर महादेवन हैं। आयुशमान खुराना इस कार्यक्रम के प्रस्तुतकर्ता हैं। \n\nप्रत्येक शनिवार और रविवार दो कप्तानों और उनके टीमों के बीच मुकाबला होता है और अधिक अंक लेने वाले जीतते हैं। जो काप्तान नहीं लड़ते है वे अन्य गायकों के प्रदर्शन का निर्णय करते है। हर मुक़ाबला में ५ दौर होते है। दर्शक और निर्णायक मिलकर अंक देते है। यह कार्यक्रम मुंबई के एक बड़े आउटडोर स्टेडियम में होता है। हर दर्शक सदस्य के पास एक \"वोटिंग मीटर\" होता है, जिसके द्वार वह वोट कर सकते है। हर दिन एक \"सिंगर ऑफ़ द डे\" का पुरस्कार एक निर्णायक देता है।\n\n\n\n\n\n\n\n\nपहले चार चरणों में अंक दर्शक और निर्णायक देते है। निर्णायक समिति और दर्शक १० में से अंक देते है और प्रत्येक प्रदर्शन के लिए दोनों मिलकर कुल २० अंक होते है। अंतिम चरण (गोल ५: मुक़ाबला आर या पार) में अंक ५० पाइंट में से होते है और सिर्फ़ दर्शक वोट करते है।\n", "id": "183801", "title": "म्यूज़िक का महा मुक़ाबला"}
{"url": "https://hi.wikipedia.org/wiki?curid=183805", "text": "ऐन वेनेमन\n\nऐन मार्गरेट वेनेमन (जन्म: २९ जून १९४९) युनिसेफ की कार्यपालक निदेशिका हैं। इस पद पर ये १ मई २००५ से आसीन हैं।\n", "id": "183805", "title": "ऐन वेनेमन"}
{"url": "https://hi.wikipedia.org/wiki?curid=183814", "text": "रेने कैसिन\n\nरेने सैम्युअल कैसिन (५ अक्टूबर १८८७, बायों – २० फ़रवरी १९७६, पैरिस) एक फ्रेंच वकील व जज रहे थे। बाद में प्रथम विश्व युद्ध के सैनिक भि थे। इन्हें १९६८ में नोबेल पुरस्कार से शांति के क्षेत्र में सम्मानित किया गया था।\n", "id": "183814", "title": "रेने कैसिन"}
{"url": "https://hi.wikipedia.org/wiki?curid=183815", "text": "संयुक्त राष्ट्र की स्वतंत्र संस्थाएं\n\nसंयुक्त राष्ट्र संघ के अपने कई कार्यक्रमों और संस्थाओं के अलावा १४ स्वतंत्र संस्थाओं से इसकी व्यवस्था गठित होती है। स्वतंत्र संस्थाओं में विश्व बैंक, अंतर्राष्ट्रीय मुद्रा कोष और विश्व स्वास्थ्य संगठन शामिल हैं। इनका संयुक्त राष्ट्र संघ के साथ सहयोग समझौता है। संयुक्त राष्ट्र संघ की अपनी कुछ प्रमुख संस्थाएं और कार्यक्रम हैं। \n\nये इस प्रकार हैं:\n\nविएना में स्थित यह एजेंसी परमाणु निगरानी का काम करती है। \nहेग में स्थित यह आयोग पूर्व यूगोस्लाविया में युद्द अपराध के सदिंग्ध लोगों पर मुक़दमा चलाने के लिए बनाया गया है। \nयूनिसेफ़ नामक यह संस्था बच्चों के स्वास्थय, शिक्षा और सुरक्षा की देखरेख करता है। \nयूएनडीपी नामक संस्था ग़रीबी कम करने, आधारभूत ढाँचे के विकास और प्रजातांत्रिक प्रशासन को प्रोत्साहित करने का काम करता है।\n\nयह संस्था व्यापार, निवेश और विकस के मुद्दों से संबंधित उद्देश्य को लेकर चलती है।\nअपने सदस्य देशों की वैश्विक आर्थिक स्थिति पर नज़र रखने का काम करती है। यह अपने सदस्य देशों को आर्थिक और तकनीक सहायता देती है। यह संगठन अन्तर्राष्ट्रीय विनिमय दरों को स्थिर रखने के साथ-साथ विकास को सुगम करने में सहायता करता है।\n\nपेरिस में स्थित इस संस्था का उद्देश्य शिक्षा, विज्ञान संस्कृति और संचार के माध्यम से शांति और विकास का प्रसार करना है। \nयूएनईपी नामक यह संस्था नैरोबी में स्थित है। इस संस्था का काम पर्यावरण की रक्षा को बढ़ावा देना है।\n\nइसका काम शरणार्थियों के अधिकारों और उनके कल्याण की देखरेख करना है। यह जीनिवा में स्थित है। \nभूख के विरुद्द लड़ाई के लिए बनाई गई यह प्रमुख संस्था है। इसका मुख्यालय रोम में है।\nअंतरराष्ट्रीय आधारों पर मजदूरों तथा श्रमिकों के हितों की रक्षा के लिए नियम वनाता है।\n\nयह संगठन अन्तर्राष्ट्रीय वायु नौवहन के सिद्धांत और तकनीकों को नियत करती है और अन्तर्राष्ट्रीय वायु यातायात के विकास और योजना का पालन करती है, जिससे कि सौरक्षित और क्रमवार विकास सुनिश्चित हो सके।\n", "id": "183815", "title": "संयुक्त राष्ट्र की स्वतंत्र संस्थाएं"}
{"url": "https://hi.wikipedia.org/wiki?curid=183824", "text": "संयुक्त राष्ट्र पर्यावरण कार्यक्रम\n\nसंयुक्त राष्ट्र पर्यावरण कार्यक्रम (अंग्रेज़ी:यूनाईटेड नेशंस एन्वायरनमेंट प्रोग्राम, लघु:UNEP) संयुक्त राष्ट्र की पर्यावरण संबंधी गतिविधियों का नियंत्रण करता है। इसकी स्थापना जून १९७२ में संयुक्त राष्ट्र मानव पर्यावरण सम्मेलन के परिणामस्वरूप की गई थी। इसका मुख्यालय नैरोबी में स्थित है। इसके साथ ही इसके छः अन्य देशों में भी क्षेत्रीय कार्यालय हैं।\n\n\n", "id": "183824", "title": "संयुक्त राष्ट्र पर्यावरण कार्यक्रम"}
{"url": "https://hi.wikipedia.org/wiki?curid=183846", "text": "विश्व पर्यटन संगठन\n\nविश्व पर्यटन संगठन (UNWTO), मद्रीद, स्पेन में स्थित संयुक्त राष्ट्र की एक संस्था है। यह विश्व में पर्यटन संबंधी देखरेख करती है।\n", "id": "183846", "title": "विश्व पर्यटन संगठन"}
{"url": "https://hi.wikipedia.org/wiki?curid=183848", "text": "अग्न्याशय के रोग\n\nअन्य अंगों की भाँति अग्न्याशय में भी दो प्रकार के रोग होते हैं। एक बीजाणुओं के प्रवेश या संक्रमण से उत्पन्न होने वाले और दूसरे स्वयं ग्रंथि में बाह्य कारणों के बिना ही उत्पन्न होने वाले। प्रथम प्रकार के रोगों में कई प्रकार की अग्न्याशयार्तियाँ होती है। दूसरे प्रकार के रोगों में अश्मरी, पुटो (सिस्ट), अर्बुद और नाड़ीव्रण या फिस्चुला हैं।\n\nअग्न्याशयाति (पैनक्रिएटाइटिस) दो प्रकार की होती हैं, एक उग्र और दूसरी जीर्ण। उग्र अग्न्याशयाति प्रायः पित्ताशय के रोगों या आमाशय के व्रण से उत्पन्न होती है; इसमें सारी ग्रंथि या उसके कुछ भागों में गलन होने लगती है। यह रोग स्त्रियों की अपेक्षा पुरुषों में अधिक होता है और इसका आरंभ साधारणतः 20 और 40 वर्ष के बीच की आयु में होता है। अकस्मात् उदर के ऊपरी भाग में उग्र पीड़ा, अवसाद (उत्साहहीनता) के से लक्षण, नाड़ी का क्षीण हो जाना, ताप अत्यधिक या अति न्यून, ये प्रारंभिक लक्षण होते हैं। उदर फूल आता है, उदरभित्ति स्थिर हो जाती है, रोगी की दशा विषम हो जाती है। जीर्ण रोग से लक्षण उपर्युक्त के ही समान होते हैं किंतु वे तीव्र नहीं होते। अपच के से आक्रमण होते रहते हैं। इसके उपचार में बहुधा शस्त्र कर्म आवश्यक होता है। जीर्ण रूप में औषधोपचार से लाभ हो सकता है। अश्मरी, पुटी, अर्बुद और नाड़ीव्रणों में केवल शस्त्र कर्म ही चिकित्सा का साधन है। अर्बुदों में कैंसर अधिक होता है।\n", "id": "183848", "title": "अग्न्याशय के रोग"}
{"url": "https://hi.wikipedia.org/wiki?curid=183856", "text": "अनागारिक धर्मपाल\n\nअनागारिक धर्मपाल प्रसिद्ध बौद्ध भिक्षु थे। इनका जन्म श्रीलंका में 17 सितंबर 1864 को हुआ। पिता का नाम डान करोलिंस हेवावितारण तथा माता का मल्लिका था। इनका नाम डान डेविड रखा गया। शिक्षाकाल से ही इन्हें ईसाई स्कूलों में पढ़ने यूरोपीय रहन-सहन और विदेशी शासन से घृणा हो गई थी। शिक्षासमाप्ति पर प्रसिद्ध बौद्ध विद्वान् भदंत हिवकडुवे श्रीसुमंगल नामक महास्थविर से पालि भाषा की शिक्षा और बौद्ध धर्म की दीक्षा ली तथा अपना नाम बदलकर अनागरिक (संन्यासी) धर्मपाल रखा और सार्वजनिक प्रचार कार्य के लिए एक मोटर बस को घर बनाया और उसका नाम \"शोभन मालिगाँव\" रखकर गाँव-गाँव घूमते विदेशी वस्तुओं के बहिष्कार तथा बौद्ध धर्म का संदेश देने लगे। प्रथम महायुद्ध के समय ये पाँच वर्षों के लिए कलकत्ता में नजरबंद कर दिए गए। महाबोधि सभा (महाबोधि सोसायटी) इनके ही प्रयत्न से स्थापित हुई। मेरी फास्टर नामक एक विदेशी महिला ने इनसे प्रभावित होकर महाबोधि सोसायटी के लिए लगभग पाँच लाख रुपए दिए थे।\n\nधर्मपाल के प्रयत्नों के परिणामस्वरूप उनके निधनोपरांत राष्ट्रपति डॉ॰ राजेंद्रप्रसाद के हाथों बौद्ध गया वैशाख पूर्णिमा, सं. 2012 अर्थात् 6 मई सन् 1955 को बौद्धों को दे दी गई।\n\n13 जुलाई 1931 को उन्होंने प्रव्रज्या ली और उनका नाम देवमित धर्मपाल हुआ। 1933 की 16 जनवरी को प्रव्रज्या पूर्ण हुई और उन्होंने उपसंपदा ग्रहण की, नाम पड़ा भिक्षु श्री देवमित धर्मपाल। 29 अप्रैल 1933 को 69 वर्ष की आयु में इहलीला संवरण की।\n\nउनकी अस्थियाँ पत्थर के एक छोटे से स्तूप में मूलगंध कुटी विहार के पार्श्व में रख दी गई।\n", "id": "183856", "title": "अनागारिक धर्मपाल"}
{"url": "https://hi.wikipedia.org/wiki?curid=183859", "text": "महाबोधि सभा\n\nमहाबोधि सभा (Maha Bodhi Society) दक्षिण एशिया के बौधों की सभा है जिसकी स्थापना श्रीलंका के प्रसिद्ध बौद्ध भिक्षु अनागरिक धर्मपाल ने की थी। \n\n\n", "id": "183859", "title": "महाबोधि सभा"}
{"url": "https://hi.wikipedia.org/wiki?curid=183864", "text": "दक्षिण अफ्रीकी रेंड\n\nरेंड दक्षिण अफ्रीका की मुद्रा है। इसका नामकरण विट्वाटर्सरेंड नामक टीले पर रखा गया है, जिस पर दक्षिण अफ्रीका का सबसे बड़ा शहर जोहान्सबर्ग बसा है और जहां दक्षिण अफ्रीका का सबसे ज्यादा सोना प्रक्षेप स्थित है। यह सौ सेंट्स से समविभाजित है। रेड दक्षिण अफ्रीका, स्वाजीलैंड और लेसोथो के सामान्य मुद्रा क्षेत्र की मुद्रा है। रेड को 1961 में दक्षिण अफ्रीका गणराज्य की स्थापना के साथ जारी किया गया। इसने वैधानिक इकाई के तौर पर 2 रेंड = 1 पाउंड या 10 शिलिंग की दर पर दक्षिण अफ्रीकी पाउंड का स्थान लिया।\n", "id": "183864", "title": "दक्षिण अफ्रीकी रेंड"}
{"url": "https://hi.wikipedia.org/wiki?curid=183868", "text": "क्रियोल भाषा\n\nक्रियोल भाषा या सिर्फ़ क्रियोल () ऐसी स्थाई भाषा को कहते हैं जो दो या दो से अधिक भाषाओं के मिश्रण से पैदा हुई हो। इस कारण से इन्हें कभी-कभी खिचड़ी भाषाएँ भी कह दिया जाता है, हालाँकि यह किसी आम मिश्रण से बनी बोली से भिन्न होती हैं क्योंकि क्रियोलों के बोलने वाले इन्हें अपनी मातृभाषा के रूप में अपना लेते हैं और इनमें प्राकृतिक भाषाओं के लक्षण उपस्थित होते हैं। यह पिजिन से अलग होती हैं क्योंकि पिजिन बोलियाँ कई भाषा-समुदायों के एक साथ सम्पर्क होने पर भाषा-मिश्रण से अपसी तालमेल में प्रयोग होने लगती हैं उन्हें कोई भी समुदाय अपनी मातृभाषा के लिये प्रयोग नहीं करता।\n\nक्रियोल भाषाओं के शब्द उनकी जननी भाषाओं से आते हैं, जिनमें अक्सर एक या दो प्रमुख होती हैं, मसलन मॉरीशस में बोली जाने वाली क्रीयोल में अधिकतर फ़्रान्सीसी और भोजपुरी के शब्द हैं। देखा गया है कि बहुत से शब्दों के उच्चारण व अर्थ मूल भाषाओं से बदल जाते हैं। इसी तरह क्रियोल भाषाओं के व्याकरण में भी अक्सर कई नवीनताएँ होती हैं जो जननी भाषाओं से अलग होती हैं।\n\n", "id": "183868", "title": "क्रियोल भाषा"}
{"url": "https://hi.wikipedia.org/wiki?curid=183869", "text": "लाला भगवानदीन\n\nलाला भगवानदीन (1866 - 1930) हिन्दी के विद्वान एवं साहित्यसेवी थे। वे डॉ॰ श्यामसुन्दर दास तथा आचार्य रामचन्द्र शुक्ल के ये प्रमुख सहयोगी रहे थे। उन्होने हिन्दी शब्दसागर के निर्माण में सहायक सम्पादक के रूप में महान योगदान दिया। ये छन्दशास्त्र के ज्ञाता थे। काशी (वर्तमान बनारस) मुख्य रूप से इनकी कर्मस्थली रही। वे गया से प्रकाशित होने वाली पत्रिका के सम्पादक भी रहे।\n\nधर्म और विज्ञान, वीर प्रताप, वीर बालक इनकी प्रारम्भिक रचनाएँ थीं। 'रामचन्द्रिका', 'कविप्रिया', 'रसिकप्रिया, कवितावली', 'बिहारी सतसई' की प्रामाणिक टीकाएँ भी इन्होंने लिखीं। ‘अलंकार मंजूषा’, 'व्यंगार्थ मंजूषा’ हिन्दी काव्यशास्त्र की महत्वपूर्ण पुस्तक रही। ‘नवीन बीन’ तथा ‘नदी में दीन’ लाला भगवानदीन के काव्य रचना संग्रह है। ‘वीर पंचरत्न’ वीरतापूर्ण काव्य संग्रह है।\n", "id": "183869", "title": "लाला भगवानदीन"}
{"url": "https://hi.wikipedia.org/wiki?curid=183871", "text": "उदासीनीकरण अभिक्रिया\n\nजिन अभिक्रियाओं में अम्ल तथा क्षार क्रिया करके जल एवं लवण बनाते हैं उन क्रियाओं को रसायन विज्ञान में उदासीनीकरण अभिक्रिया (neutralization) कहते हैं। \n\n\n", "id": "183871", "title": "उदासीनीकरण अभिक्रिया"}
{"url": "https://hi.wikipedia.org/wiki?curid=183872", "text": "अनुमापन\n\nअनुमापन या टाइट्रेशन (Titration) संख्यात्मक रासायनिक विश्लेषण की सामान्य विधि है। इसका उपयोग किसी ज्ञात रासायनिक अभिकर्मक (या रसायन) की अज्ञात सांद्रता (concentration) ज्ञात करने के लिये प्रयोग की जाती है। इसे आयतनी विश्लेषण (volumetric analysis) भी कहा जाता है क्योंकि इसमें इस विधि में आयतनों की माप बहुत बड़ी भूमिका अदा करती है।\n\n", "id": "183872", "title": "अनुमापन"}
{"url": "https://hi.wikipedia.org/wiki?curid=183874", "text": "रासायनिक उद्योग\n\nरासायनिक उद्योग (chemical industry) में वे सब उद्योग आते हैं जो औद्योगिक रसायनों का उत्पादन करते हैं। रासायनिक उद्योग संसार की वर्तमान अर्थव्यवस्था की रीढ़ है। ये उद्योग कच्चे माल (जैसे तेल, प्राकृतिक गैस, वायु, जल, धातुएं, खनिज आदि) को ७०,००० से भी अधिक विभिन्न उत्पादों में परिवर्तित करते हैं।\n\nवैसे तो कम मात्रा में अनेकों रसायनों का उत्पादन आज से कई हजार वर्ष पूर्व भी होता था किन्तु अधिक मात्रा में रसायनों का उत्पादन उन्नीसवीं शताब्दी में आरम्भ हुआ। वास्तव में रसायन उद्योग का जन्म औद्योगिक क्रांति के साथ-साथ किन्तु स्वतन्त्र रूप से हुआ। \n\nसम्पूर्ण रासायनिक उद्योगों के लगभग ८० प्रतिशत बहुलक एवं प्लास्टिक (Polymers and plastics) उत्पाद होते हैं।\nरासायनिक उद्योग के अन्तर्गत बड़ी, मध्यम एवं लघु रासायनिक कम्पनिया आती हैं जो विश्व के विभिन्न भागों में स्थित हैं। नीचे उन कम्पनियों को दर्शाया गया है जिनका कारोबार सन् २००७ में १० बिलियन अमेरिकी डॉलर से अधिक हुआ।\n\n", "id": "183874", "title": "रासायनिक उद्योग"}
{"url": "https://hi.wikipedia.org/wiki?curid=183880", "text": "कटवाल\n\nकटवाल, कटुवल, कटवल, कटुअल, कटवाल आदि सभी नामोँ का एक हि अर्थ है।\n\n\"कटवल\" शब्द हिन्दु धर्म के एक समुदाय के द्वारा प्रयोग किया जाने वाला एक उपनाम है। कटवल जाति क्षत्रिय परिवार से सम्बद्ध हैं। ये नेपाल की एक जाति है।\n\n\"कटवल\" शब्द उनके पूर्वज पौराणिक हिन्दू योद्धा श्री संत कटवल के नाम से आया है, जो कि हिन्दू के देवता शिव के परम भक्त माने जाते थें। कटवल जाति अपनी विरता और उच्च बुद्धि के लिए जानी जाती है। यह जाति मूल रूप से हिमालय पर निवास करने वाली जाती थी। ये जाति बाद में दक्षिण कि ओर बढ़ कर अन्य क्षत्रिय जातियोँ में मिल गई। कटुवल, कटवाल आदि एक हि उपनाम है पर कुछ लोग केसी KC (KATUWAL CHETRI) भी उपनाम के रूप में प्रयोग में लाते हैँ।\n\nकटवल मुख्य रूप से नेपाल और कुछ भारतीय क्षेत्रोँ में रहते हैँ। भारत में मुख्यत: यह जाति सिक्किम, दार्जिलिँग और पूर्वोत्तर भारत में रहते हैँ।\n", "id": "183880", "title": "कटवाल"}
{"url": "https://hi.wikipedia.org/wiki?curid=183884", "text": "अपरमाणविक कण\n\nभौतिकी में अपरमाणविक कण (subatomic particles) उन कणों को कहते हैं जिनसे मिलकर न्युक्लियॉन (nucleons) और परमाणु बने हैं।\n\nअपरमाणविक कण दो प्रकार के हैं - \n\nकण भौतिकी एवं नाभिकीय भौतिकी में इन कणों का तथा इनके परस्पर अन्योन्य क्रियाओं का अध्ययन किया जाता है। \n\nमानक मॉडल में आजकल निम्नलिखित कण सम्मिलित हैं -\n\n\n\n\n", "id": "183884", "title": "अपरमाणविक कण"}
{"url": "https://hi.wikipedia.org/wiki?curid=183886", "text": "सामाजिक नवाचार\n\nसामाजिक नवाचार (Social innovation) का अर्थ नये विचार, उपाय, नीतियाँ, प्रक्रमों और संगठनों से है जो समाज के किसी आवश्यकता की पूर्ति करते हों। इसमें कार्य करने की स्थितियों, शिक्षा, सामुदायिक विकास और स्वास्थ्य आदि की श्रेष्ठतर बनाने के लिये किया गये सभी नवाचार आ जाते हैं।\n\n", "id": "183886", "title": "सामाजिक नवाचार"}
{"url": "https://hi.wikipedia.org/wiki?curid=183888", "text": "शांताबाई कांबले\n\nशांताबाई कांबले (जन्म : १ मार्च १९२३) मराठी लेखिका एवं दलित कार्यकर्ता हैं। दलित महिला आत्मकथा लिखने वाली वह प्रथम लेखिका हैं।\n\n", "id": "183888", "title": "शांताबाई कांबले"}
{"url": "https://hi.wikipedia.org/wiki?curid=183894", "text": "सेंटो डोमिंगो\n\nसेंटो डोमिंगो डोमिनिकन गणराज्य की राजधानी और सबसे बड़ा शहर है। शहर की जनसंख्या 2200000 के लगभग है (2004)।", "id": "183894", "title": "सेंटो डोमिंगो"}
{"url": "https://hi.wikipedia.org/wiki?curid=183895", "text": "शेख खालिद हफीज\n\nशेख खालिद हफीज (कमल खालिद शेख अब्दुल हफीज, 1 दिसम्बर 1938 - 6 दिसम्बर 1999 को भारतीय इमाम था) का जन्म है जो 1982 में न्यूजीलैंड मुस्लिम अल्पसंख्यकों के धार्मिक वरिष्ठ सलाहकार के रूप में 1999 तक सेवा की.\n\nशेख खालिद हफीज, काजी अतहर Mubarakpuri के बेटे, मुबारकपुर, भारत में पैदा हुआ था और ब्रिटिश राज के गोधूलि के वर्षों में पला बढ़ा. एक युवा के रूप में उन्होंने 1947 में भारत और पाकिस्तान के विभाजन देखा. वह मुबारकपुर में Ehyal उल Oloom में भाग लिया और दारूल उलूम देवबंद में आगे की शिक्षा प्राप्त की, Fiqh में अपने अध्ययन (1962 और 1967 के बीच इस्लामी मदीना, सऊदी अरब, के विश्वविद्यालय में इस्लामी न्यायशास्त्र) को आगे बढ़ाने से पहले. स्नातक होने के बाद वह घाना को पोस्ट के लिए 14 साल के लिए वहाँ मुस्लिम मिशन पर एक शिक्षक के रूप में काम था।\n\n1981 में सऊदी दान दारुल Ifta शेख हफीज की नियुक्ति के लिए न्यूजीलैंड में वेलिंगटन मुस्लिम समुदाय के लिए इमाम सकता है, \"अंतरराष्ट्रीय न्यूजीलैंड के मुस्लिम एसोसिएशन द्वारा एक अनुरोध के जवाब में.\" वह जल्द ही बाद वरिष्ठ न्यूजीलैंड में नवगठित राष्ट्रीय मुस्लिम संगठन, न्यूजीलैंड (FIANZ) के इस्लामी संगठनों के फेडरेशन को आध्यात्मिक सलाहकार नियुक्त किया गया।\n\nपूंजी शेख खालिद हफीज के लिए इमाम के रूप में दोनों को स्थानीय शहरी मुस्लिम समुदाय और व्यापक न्यूजीलैंड इस्लामी अल्पसंख्यक के 1980 के दशक और 1990 के दशक के विकास में एक महत्वपूर्ण भूमिका निभाई है। इस्लामी संगठनों (FIANZ) के संघ के कार्यकारी समिति के अस्थिर निर्वाचित सदस्यों के विपरीत, हफीज लगभग दो दशकों में लगभग सभी बैठकों में भाग लिया। उन्होंने यह भी भाग लिया और मदद की पहली राष्ट्रीय कुरान पाठ प्रतियोगिता की सुविधा, प्रोत्साहित किया और स्थानीय ईसाइयों और यहूदियों के साथ आपसी बातचीत में भाग लिया और लगातार सहिष्णुता और दयालुता प्रचार किया। \n\nशेख हफीज नौ बार हज पर गए थे और अंग्रेजी, अरबी और उर्दू बात की थी। उन्होंने यह भी महत्वपूर्ण है और आध्यात्मिक मार्गदर्शन प्रदान की धार्मिक और नेतृत्व की बढ़ती मुस्लिम समुदाय - विशेष रूप से क्षेत्रों में पूर्णकालिक उलेमा के बिना - कि अक्सर पार्श्व सोच और धैर्य की आवश्यकता है। जून 1996 में उन्होंने एक महत्वपूर्ण न्यूजीलैंड मुसलमान, जो बाद में देश भर में फैलाया गया था और मस्जिद के नोटिस बोर्डों पर पोस्ट के बीच नशा Kava के इस्तेमाल पर रोक लगाने धर्मोपदेश दे दी. \n\n1990 के दौरान इराक युद्ध Newtown इस्लामी केंद्र graffiti और वेलिंगटन के मेयर, जिम Belich, स्थानीय मुसलमानों को सार्वजनिक रूप से माफी मांगने के साथ करार दिया और शांति की अपील की थी। जब शेख हफीज पत्रकारों 21 उत्तेजित एक पड़ोसी अगस्त को संपत्ति के नुकसान से पता चला, क्रेग Macfarlane, विनम्र इमाम accosted, इराक में सद्दाम हुसैन के साथ दुर्व्यवहार और हिंसा के साथ दोनों इमाम और स्थानीय मुसलमानों की धमकी दी. घटना के एक न्यूजीलैंड हेराल्ड फोटोग्राफर और टीवी कैमरामैन ने कब्जा कर लिया गया था और न्यूजीलैंड में इराक युद्ध के द्वारा और अन्य मीडिया के इस्तेमाल के बाद एक प्रतिष्ठित छवि बने. \"Peacelink\", न्यूजीलैंड शांति आंदोलन की पत्रिका, यह उनके अक्टूबर 1990 मुद्दे के सामने कवर के लिए इस्तेमाल किया।\n\nशेख खालिद हफीज 61 साल की उम्र में Rongotai के उपनगर वेलिंगटन में निधन हो गया। 200 से अधिक लोगों को उनके अंतिम संस्कार में भाग लिया और उन्होंने कहा, \"के रूप में इमामों के रूप में एक इमाम स्थानीय अखबार मृत्युलेख में याद किया जाना चाहिए था, लेकिन शायद ही कर रहे हैं।\"\n\n\"शेख खालिद प्रभाव न्यूजीलैंड से अधिक व्यापक और उनकी सहानुभूति की मौत संदेश पर फैल मुस्लिम विश्व लीग और विश्व मुस्लिम युवा के विधानसभा के साथ ही मुसलमानों फिजी और ऑस्ट्रेलिया में वेलिंगटन मुसलमानों द्वारा प्राप्त किया गया। वहाँ भी थे पाकिस्तान, मिस्र, जॉर्डन और सऊदी अरब के साथ ही ईरान और तुर्की के वेलिंगटन में दूतावासों संवेदना व्यक्त. \"[1].\n\nउनके निधन न्यूजीलैंड (FIANZ) के इस्लामी संगठनों के महासंघ के बाद उलेमा की एक पूरी बोर्ड के साथ एक व्यक्ति की जगह बाध्य किया गया। जी उनके पुत्र, शेख मोहम्मद अमीर, वेलिंगटन के इमाम के रूप में सेवा की है।. कभी के बाद से\n\n[1] Bob Shaw, “An imam ‘as imams should be, but rarely are’ ” in The Evening Post (16 दिसम्बर 1999), page. 5. \n\n\n\n\n", "id": "183895", "title": "शेख खालिद हफीज"}
{"url": "https://hi.wikipedia.org/wiki?curid=183899", "text": "रसायन विज्ञान की समयरेखा\n\nइस समयरेखा में उन महत्वपूर्ण कृतियों, खोजों, विचारों एवं प्रयोगों को सूचीबद्ध किया गया है जिनके कारण पदार्थों की संरचना एवं उनके परस्पर क्रियाओं से सम्बन्धित मानव के ज्ञान में पर्याप्त वृद्धि हुई तथा जिसे आधुनिक विज्ञान में \"रसायन विज्ञान\" के नाम से जाना जाता है। यद्यपि रसायन विज्ञान की जड़ें ज्ञात इतिहास के आरम्भ काल तक पहुँची हुई हैं तथापि प्राय: आधुनिक रसायन के इतिहास का आरम्भ आयरलैण्ड के रसायनशास्त्री रॉबर्ट बॉयल से माना जाता है। \n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n", "id": "183899", "title": "रसायन विज्ञान की समयरेखा"}
