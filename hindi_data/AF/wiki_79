{"url": "https://hi.wikipedia.org/wiki?curid=185299", "text": "अरण्डी\n\nअरंडी (अंग्रेज़ी:\"कैस्टर\") तेल का पेड़ एक पुष्पीय पौधे की बारहमासी झाड़ी होती है, जो एक छोटे आकार से लगभग १२ मी के आकार तक तेजी से पहुँच सकती है, पर यह कमजोर होती है। इसकी चमकदार पत्तियॉ १५-४५ सेमी तक लंबी, हथेली के आकार की, ५-१२ सेमी गहरी पालि और दांतेदार हाशिए की तरह होती हैं। उनके रंग कभी कभी, गहरे हरे रंग से लेकर लाल रंग या गहरे बैंगनी या पीतल लाल रंग तक के हो सकते है। तना और जड़ के खोल भिन्न भिन्न रंग लिये होते है। इसके उद्गम व विकास की कथा अभी तक अध्ययन अधीन है। यह पेड़ मूलतः दक्षिण-पूर्वी भूमध्य सागर, पूर्वी अफ़्रीका एवं भारत की उपज है, किन्तु अब उष्णकटिबंधीय क्षेत्रों में खूब पनपा और फैला हुआ है। \n\nअरण्डी का बीज ही बहुप्रयोगनीय कैस्टर ऑयल (अरंडी के तेल) का स्रोत होता है। बीज में ४०-६०% तक तेल उपस्थित होता है, जिसमें ट्राईग्लाइसराइड्स, खासकर रिसिनोलीन बहुल होता है। इस बीज में रिसिन नामक एक कुछ विषैला पदार्थ भी होता है, जो लगभग पेड़ के सभी भागों में उपस्थित रहता है। \n\nअरण्डी का तेल साफ, हल्के रंग का होता है, जो अच्छे से सूख कर कठोर हो जाता है और गंध से मुक्त होता है। यह शुद्ध ऍल्कालोइड़स के लिये एक उत्कृष्ट सॉल्वैंट के रूप में नेत्र शल्य चिकित्सा में प्रयुक्त होता है। यह मुख्य रूप से कृत्रिम चमड़े के विनिर्माण में उपयोग होता है। यह कुछ कृत्रिम रगड़नेवाला रबर में एक आवश्यक घटक है। एक सबसे बड़ा प्रयोग पारदर्शी साबुन के निर्माण में होता है। इसके अलावा इसके औषधीय प्रयोग भी होते हैं। इस तेल को दवा मे एक मूल्यवान जुलाब माना जाता है। यह अस्थायी कब्ज में, उपयोग मे आता है और यह बच्चों और वृद्ध के लिये विशेष उपयोगी होता है। यह पेट के दर्द और तीव्र दस्त मे धीमी पाचन के कारण प्रयोग किया जाता है। अरंड़ी तेल बाह्य रूप मे, दाद, खुजली, आदि विभिन्न रोगो के लिए विशेष उपयोगी होता है। इसके ताजा पत्तो को कैनरी द्वीप में नर्सिंग माताओं द्वारा एक बाहरी अनुप्रयोग के रूप में, दूध का प्रवाह बढ़ाने के लिए उपयोग किया जाता है।. यह आंखों में विदेशी निकायों को हटाने के बाद की जलन को दूर करने के लिए डाला जाता है। लीमू मरहम के साथ संयुक्त रूप में, यह आम कुष्ठ में एक सामयिक आवेदन के रूप मे प्रयोग किया जाता है।\n\nअरण्डी के तेल का वैश्विक उत्पादन लगभग १० लाख टन प्रति वर्ष होता है। इसके सर्वोच्च उत्पादकों में भारत (विश्व के कुल उत्पादन का ६०%), चीन एवं ब्राज़ील हैं। इनके अलावा इथियोपिया में भी इसका काफ़ी उत्पादन होता है। वहां बहुत से ब्रीडिंग कार्यक्रम भी सक्रिय हैं। \nभारत अरण्डी के उत्पादन में सबसे आगे है, जिसके बाद चीन और ब्राज़ील आते हैं। \n\n\n", "id": "185299", "title": "अरण्डी"}
{"url": "https://hi.wikipedia.org/wiki?curid=185300", "text": "अरण्डी का तेल\n\nअरण्डी का तेल या रेंडी का तेल (Castor oil) एक वनस्पति तेल है जो अरण्डी के बीजों को पेर कर निकाला जाता है। यह तेल रंगहीन से लेकर हल्का-पीला द्रव है। इसमें कोई गंध और स्वाद नहीं होता। इसका क्वथनांक 313 डिग्री सेल्सियस और घन्तव 961 ग्राम प्रति लीटर होता है। \n\nअरंडी का तेल और उसके यौगिक तत्व साबुन,रोगन, रंग, स्याही, औषधि, इत्यादि बनाने में काम आते हैं।  \n\n", "id": "185300", "title": "अरण्डी का तेल"}
{"url": "https://hi.wikipedia.org/wiki?curid=185304", "text": "बीज बचाओ आन्दोलन\n\nबीज बचाओ आन्दोलन, परम्परागत अनाजों एवं उनके बीजों को संरक्षित रखने का अभियान है। इसके प्रणेता चिपको आंदोलन से निकले विजय जड़धारी हैं।\n\n", "id": "185304", "title": "बीज बचाओ आन्दोलन"}
{"url": "https://hi.wikipedia.org/wiki?curid=185306", "text": "नवसाम्राज्यवाद\n\nनव-उपनिवेशवाद (New Imperialism) से तात्पर्य उस साम्राज्यवादी विस्तार से है जो लगभग पन्द्रहवीं शती के अन्त में यूरोपीय शक्तियों से शुरू हुआ जिसमें बाद में (उन्नीसवीं एवं बीसवीं शताब्दी में) जापान एवं यूएसए शामिल हो गये। नव उपनिवेशकाल की विशेषता यह थी कि इस काल में \"साम्राज्य के लिये साम्राज्य\" की धारणा अपूर्व रूप से बलवती हो गयी थी। इस काल में समुद्र पार दूसरे देशों के क्षेत्रों पर अधिकार करने की होड़ लग गयी थी। इसके साथ ही कुछ उपनिवेशकारी देशों द्वारा 'जातीय उच्चता' (racial superiority) का सिद्धान्त का प्रचार-प्रसार किया गया जिसका सारांश यह है कि 'पिछड़े लोग' स्वशासन के लिये उपयुक्त नहीं होते।\n\n", "id": "185306", "title": "नवसाम्राज्यवाद"}
{"url": "https://hi.wikipedia.org/wiki?curid=185307", "text": "संधारित्र\n\nसंधारित्र या कैपेसिटर (Capacitor), विद्युत परिपथ में प्रयुक्त होने वाला दो सिरों वाला एक प्रमुख अवयव है। यदि दो या दो से अधिक चालकों को एक विद्युत्रोधी माध्यम द्वारा अलग करके समीप रखा जाए, तो यह व्यवस्था संधारित्र कहलाती है। इन चालकों पर बराबर तथा विपरीत आवेश होते हैं। यदि संधारित्र को एक बैटरी से जोड़ा जाए, तो इसमें से धारा का प्रवाह नहीं होगा, परंतु इसकी प्लेटों पर बराबर मात्रा में घनात्मक एवं ऋणात्मक आवेश संचय हो जाएँगे। विद्युत् संधारित्र का उपयोग विद्युत् आवेश, अथवा स्थिर वैद्युत उर्जा, का संचय करने के लिए तथा वैद्युत फिल्टर, स्नबर (शक्ति इलेक्ट्रॉनिकी) आदि में होता है। \n\nसंधारित्र में धातु की दो प्लेटें होतीं हैं जिनके बीच के स्थान में कोई कुचालक डाइएलेक्ट्रिक पदार्थ (जैसे कागज, पॉलीथीन, माइका आदि) भरा होता है। संधारित्र के प्लेटों के बीच धारा का प्रवाह तभी होता है जब इसके दोनों प्लेटों के बीच का विभवान्तर समय के साथ बदले। इस कारण नियत डीसी विभवान्तर लगाने पर स्थायी अवस्था में संधारित्र में कोई धारा नहीं बहती। किन्तु संधारित्र के दोनो सिरों के बीच प्रत्यावर्ती विभवान्तर लगाने पर उसके प्लेटों पर संचित आवेश कम या अधिक होता रहता है जिसके कारण वाह्य परिपथ में धारा बहती है। संधारित्र से होकर डीसी धारा नही बह सकती।\n\nसंधारित्र की धारा और उसके प्लेटों के बीच में विभवान्तर का सम्बन्ध निम्नांकित समीकरण से दिया जाता है-\n\nजहाँ :\n\nसंधारित्र को आवेशित करने में जो कार्य करना पड़ता है वह संधारित्र में संग्रहित हो जाती है। संधारित्र में संग्रहित यह ऊर्जा विद्युत क्षेत्र के रूप में होती है। संग्रहित ऊर्जा U का मान निम्नलिखित सूत्र द्वारा अभिव्यक्त होती है-\n\nवैद्युत क्षेत्र के किसी बिन्दु पर ईकाई आयतन में संग्रहित उर्जा का मान निम्नलिखित सूत्र से दिया जा सकता है-\n\nजिस प्रकार प्रतिरोधों और प्रेरकत्वों को आवश्यकतानुसार श्रेणीक्रम या समान्तर क्रम में जोड़कर उचित मान (वैल्यू) तथा उचित रेटिंग (वाटेज, वोल्टता, धारा की रेटिंग आदि) प्राप्त कर ली जाती है, उसी प्रकार दो या अधिक संधारित्रों को भी आवश्यकतानुसार संयोजित किया जाता है। \n\nश्रेणीक्रम में जुड़े हुए n संधारित्रों का तुल्य धारिता निम्नलिखित सूत्र से दी जाती है:\nदो संधारित्र श्रेणीक्रम में जोड़े जाँय तो उनकी तुल्य धारिता निम्नलिखित सरल सूत्र से निकाला जा सकता है-\nऔर अगर दोनो संधारित्र समान मान वाले हों तो श्रेणीक्रम में संयोजित करने पर उनकी तुल्य धारिता प्रत्येक की धारिता की आधी हो जाती है। उदाहरण के लिये १० माइक्रोफैराड के दो संधारित्रों को श्रेणीक्रम में जोड़ने पर तुल्य धारिता ५ माइक्रोफैराड होगी।\n\nसमान्तर क्रम में जुड़े संधारित्रों की कुल धारिता (तुल्य धारिता) उनकी धारिताओं के योग के बराबर होती है।\nउदाहरण के लिये १० माइक्रोफैराड वाले ४ संधारित्र समान्तरक्रम में जोड़ दिये जाँय तो उनकी कुल धारिता ४० माइक्रोफैराड हो जाएगी।\n\nसंधारित्र की दो प्लेटों (चालकों) का संयोजन (अरेंजमेन्ट) तरह-तरह से किया जा सकता है। इस प्रकार संधारित्र भी कई तरह के होते हैं। तीन मुख्य ज्यामिति वाले संधारित्रों के बारे में नीचे की सारणी में मुख्य जानकारियाँ दी गयीं हैं। संधारित्र के दो चालकों (प्लेटों) के बीच के कुचालक की एक मुख्य गुण उसकी परमिटिविटी (permitivity) है जो ε से निरूपित की जाती है। निर्वात की परमिटिविटी को \"ε\" से निरुपित किया जाता है। इसका मान है:\n\nआकार-प्रकार एवं गुणों में संधारित्र कई तरह के होते हैं। \n\n\n", "id": "185307", "title": "संधारित्र"}
{"url": "https://hi.wikipedia.org/wiki?curid=185309", "text": "जॉर्ज साइमन ओम\n\nजॉर्ज साइमन ओम (16 मार्च 1789 - 6 जुलाई 1854) प्रसिद्ध भौतिकशास्त्री थे। उन्होने ही विद्युत चालकों के एक सामन्य गुण (प्रतिरोध) की खोज की और 'ओम का नियम' प्रतिपादित किया।\n\nविद्युत चालकों में प्रतिरोध की खोज करने वाले जर्मन वैज्ञानिक जार्ज साइमन ओम का पूरा जीवन संघर्ष भरा रहा। विद्युत धारा परिचालन की खोज करने वाले ओम प्रोफेसर बनना चाहते थे लेकिन तत्कालीन गतिरोधों ने उन्हें यह सम्मान प्राप्त नहीं करने दिया। ओम को प्रोफेसर का ओहदा मौत से कुछ वर्ष पहले मिला। जर्मनी (तत्कालीन बावेरिया) के एरलांजेन में 16 मार्च 1789 को जन्मे ओम के पिता एक अनपढ़ तालासाज थे लेकिन पिता ने ओम और उनके भाई बहन की पढ़ाई में कोई कमी नहीं होने दी। इसे विडंबना ही कहेंगे कि पढ़ने से अधिक प्रयोगों में रुचि रखने वाले ओम ने विद्युत परिपथ से जुड़े एक ऐसे गुण की खोज की जिससे आगे चलकर बिजली की खपत कम करने और उपयोगी चालकों की तलाश का रास्ता तय हुआ। एरलांजेन विश्वविद्यालय में उनकी कालेज शिक्षा हुई। उसी समय इतालवी वैज्ञानिक अलेसांद्रो वोल्टा ने नये इलेक्ट्रो केमिकल सेल की खोज की थी।\n\nओम ने अपने प्रयोग में पाया कि दिये गये तापमान पर चालक के सिरों पर प्रवाहित किया गया विभवांतर प्राप्त होने वाली धारा के समानुपाती होता है। अपने प्रयोग से उन्होंने पाया कि विभव धारा और प्रतिरोध के बीच मूलभूत संबंध होता है। प्रतिरोध ही वह मूलभूत गुण था जिसकी खोज ओम ने की। ओम ने अच्छे और उपयोगी विद्युत परिपथों के लिए प्रतिरोध जैसा एक मूलभूत गुण खोजा जो चालक में निहित होता है। बेहतर परिणाम के लिए अच्छे चालक की जरूरत प्रतिरोध नामक इसी गुण से तय होती है। ओम ने विद्युत परिपथ विश्लेषण की बुनियाद डाली। वह उनके प्रेरक पिता ही थे जिन्होंने ओम को इस मुकाम पर पहुंचाया जिससे वह दुनिया को कुछ दे सकने के काबिल बने। विश्वविद्यालयी शिक्षा में ध्यान केंद्रित करने में विफल ओम को वह सही रास्ते पर लाए।\n\nपिता ने ओम को सितंबर 1806 में स्विटजरलैंड भेजा। जिस प्रतिरोध के बारे में ओम ने अपना नियम दिया उसके बारे में 1827 में पहली बार 'द गैल्वेनिक सर्किट इनवेस्टिगेटेड मैथमैटिकली' में उनका शोध छपा। इसे काफी देर से वर्ष 1841 में लंदन स्थित रायल सोसाइटी से मान्यता मिली और उन्हें कोपले पदक से सम्मानित किया गया। जार्ज साइमन ओम ने वैद्युतचालक बल के वितरण की खोज की और प्रतिरोध विद्युतवाहक बल और विद्युत धारा के परिमाण में एक निश्चित संबंध स्थापित किया।\n\nप्रयोग की मान्यता को लेकर आशंकित ओम ने इसे सिद्धांत रूप में भी तैयार किया। लेकिन हुआ वही जिसका डर था। उन्होंने धारा के प्रतिकूल बीड़ा उठाया था। उन्होंने भौतिकी का सिद्धांत उस समय पेश किया जब जर्मनी में भौतिक विज्ञान को गणितीय दृष्टिकोण से मान्यता प्राप्त नहीं थी। यही कारण है कि खोज को वह प्रसिद्धि नहीं मिली जिसकी वह हकदार थी। सर्किट डिजाइन करते समय प्रतिरोध की अनदेखी नहीं की जा सकती। बिजली के सुगमता से परिचालन में प्रतिरोध का महत्व काफी है।\nरायल सोसाइटी की मान्यता ने प्रतिरोध की खोज को पारस पत्थर सा स्पर्श दिया। वर्ष 1854 में ओम का निधन हो गया। इससे ठीक दो साल पहले उन्हें 1852 में प्रोफेसर की मान्यता दी गयी जो उनकी दिली ख्वाहिश थी।\n", "id": "185309", "title": "जॉर्ज साइमन ओम"}
{"url": "https://hi.wikipedia.org/wiki?curid=185310", "text": "प्रतिरोधक\n\nप्रतिरोधक (resistor) दो सिरों वाला वैद्युत अवयव है जिसके सिरों के बीच विभवान्तर उससे बहने वाली तात्कालिक धारा के समानुपाती (या लगभग समानुपाती) होता है। ये विभिन्न आकार-प्रकार के होते हैं। इनसे होकर धारा बहने पर इनके अन्दर उष्मा उत्पन्न होती है। कुछ प्रतिरोधक ओम के नियम का पालन करते हैं जिसका अर्थ है कि -\nएलेक्ट्रॉनिक परिपथ में प्राय: सबसे अधिक प्रयुक्त अवयव है। व्यवहार में प्रयुक्त प्रतिरोधक विभिन्न पदार्थों, तारों एवं फिल्मों के द्वारा बनाये जाते हैं। वैद्युत-दृष्टि से, हीटर, विद्युत इस्तरी (प्रेस), विद्युत बल्ब आदि प्रतिरोधक हैं।\n\n\nऊष्मा निकालने की क्षमता (वाटेज) के अनुसार प्रतिरोधों को १/४ वाट, १/२ वाट, १ वाट, २, वाट, ५ वाट, १० वाट, ५० वाट, १०० वाट आदि, का कहा जाता है।\n\n\n", "id": "185310", "title": "प्रतिरोधक"}
{"url": "https://hi.wikipedia.org/wiki?curid=185312", "text": "दन्त-क्षरण\n\nजीवाणुओं के कारण दांत के कठोर आवरण का क्रमश: नष्ट होना दन्त क्षरण (Tooth caries) कहलाता है।\n\nआयुर्वेद दंत विज्ञान में मसूड़ों के 11 तथा दाँतों के 8 रोग माने गए हैं। मसूड़ों के 11 रोग हैं : शीतोद, दंतवेष्ट, दंतपुप्पुट, शौषिर, महाशौषिर, वैदर्भ, कराल, परिदर, उपकुश, खरीवर्धन, अधिमांस। इसी प्रकार दाँतों के रोग हैं : दालत, कृमी दंत, दंत हर्ष, दंत विद्रधि, शर्करा, कपालिका, श्यावदंतक, भंजनक। \n\n\n", "id": "185312", "title": "दन्त-क्षरण"}
{"url": "https://hi.wikipedia.org/wiki?curid=185321", "text": "मलय प्रायद्वीप\n\nमलय प्रायद्वीप या थाई-मलय प्रायद्वीप (, ) दक्षीन पूर्वी एशिया में एक प्रायद्वीप है। यह भूमिखंड उत्तर-दक्षिण दिशा में स्थित है व टेमिनस एशियाई मुख्यभूमि के दक्षिणतम बिन्दु पर है। इस क्षेत्र में बर्मा, मलेशिया, सिंगापुर एवं थाईलैंड देश हैं।\n", "id": "185321", "title": "मलय प्रायद्वीप"}
{"url": "https://hi.wikipedia.org/wiki?curid=185324", "text": "शिवपुराण\n\nशिव पुराण हिन्दूओं का एक पवित्र धर्म-ग्रन्थ है। इसमें भगवान शिव की महिमा कही गई है। वायवीय संहिता (वेंकटेश्वर प्रेस संस्करण) में कही गयी एक परम्परा के अनुसार, मूलरूप से यह शैव पुराण के नाम से जाना जाता था। परम्परानुसार इसमें मूलरूप से १२ संहिताएँ थीं और १ लाख श्लोक थे। महर्षि वेदव्यास द्वारा पुनर्निर्माण और संक्षिप्तीकरण के बाद वर्तमान संस्करण में २४,००० श्लोक हैं, जिनका उपदेश उन्होंने अपने शिष्य रोमहर्षण (या लोमहर्षण) को किया था। \n", "id": "185324", "title": "शिवपुराण"}
{"url": "https://hi.wikipedia.org/wiki?curid=185326", "text": "शिव पुराण\n\nइस पुराण में परात्पर ब्रह्म शिव के कल्याणकारी स्वरूप का तात्त्विक विवेचन, रहस्य, महिमा और उपासना का विस्तृत वर्णन है। इसमें इन्हें पंचदेवों में प्रधान अनादि सिद्ध परमेश्वर के रूप में स्वीकार किया गया है। शिव-महिमा, लीला-कथाओं के अतिरिक्त इसमें पूजा-पद्धति, अनेक ज्ञानप्रद आख्यान और शिक्षाप्रद कथाओं का सुन्दर संयोजन है। इसमें भगवान शिव के भव्यतम व्यक्तित्व का गुणगान किया गया है। शिव- जो स्वयंभू हैं, शाश्वत हैं, सर्वोच्च सत्ता है, विश्व चेतना हैं और ब्रह्माण्डीय अस्तित्व के आधार हैं। सभी पुराणों में शिव पुराण को सर्वाधिक महत्त्वपूर्ण होने का दर्जा प्राप्त है। इसमें भगवान शिव के विविध रूपों, अवतारों, ज्योतिर्लिंगों, भक्तों और भक्ति का विशद् वर्णन किया गया है।\n\n'शिव पुराण' का सम्बन्ध शैव मत से है। इस पुराण में प्रमुख रूप से शिव-भक्ति और शिव-महिमा का प्रचार-प्रसार किया गया है। प्राय: सभी पुराणों में शिव को त्याग, तपस्या, वात्सल्य तथा करुणा की मूर्ति बताया गया है। कहा गया है कि शिव सहज ही प्रसन्न हो जाने वाले एवं मनोवांछित फल देने वाले हैं। किन्तु 'शिव पुराण' में शिव के जीवन चरित्र पर प्रकाश डालते हुए उनके रहन-सहन, विवाह और उनके पुत्रों की उत्पत्ति के विषय में विशेष रूप से बताया गया है।\n\nइस पुराण में २४,००० श्लोक है तथा इसके क्रमश: ६ खण्ड है-\n\n‘शिवपुराण’ एक प्रमुख तथा सुप्रसिद्ध पुराण है, जिसमें परात्मपर परब्रह्म परमेश्वर के ‘शिव’ (कल्याणकारी) स्वरूप का तात्त्विक विवेचन, रहस्य, महिमा एवं उपासना का सुविस्तृत वर्णन है। भगवान शिवमात्र पौराणिक देवता ही नहीं, अपितु वे पंचदेवों में प्रधान, अनादि सिद्ध परमेश्वर हैं एवं निगमागम आदि सभी शास्त्रों में महिमामण्डित महादेव हैं। वेदों ने इस परमतत्त्व को अव्यक्त, अजन्मा, सबका कारण, विश्वपंच का स्रष्टा, पालक एवं संहारक कहकर उनका गुणगान किया है। श्रुतियों ने सदा शिव को स्वयम्भू, शान्त, प्रपंचातीत, परात्पर, परमतत्त्व, ईश्वरों के भी परम महेश्वर कहकर स्तुति की है। ‘शिव’ का अर्थ ही है- ‘कल्याणस्वरूप’ और ‘कल्याणप्रदाता’। परमब्रह्म के इस कल्याण रूप की उपासना उच्च कोटि के सिद्धों, आत्मकल्याणकामी साधकों एवं सर्वसाधारण आस्तिक जनों-सभी के लिये परम मंगलमय, परम कल्याणकारी, सर्वसिद्धिदायक और सर्वश्रेयस्कर है। शास्त्रों में उल्लेख मिलता है कि देव, दनुज, ऋषि, महर्षि, योगीन्द्र, मुनीन्द्र, सिद्ध, गन्धर्व ही नहीं, अपितु ब्रह्मा-विष्णु तक इन महादेव की उपासना करते हैं। इस पुराण के अनुसार यह पुराण परम उत्तम शास्त्र है। इसे इस भूतल पर भगवान शिव का वाङ्मय स्वरूप समझना चाहिये और सब प्रकार से इसका सेवन करना चाहिये। इसका पठन और श्रवण सर्वसाधनरूप है। इससे शिव भक्ति पाकर श्रेष्ठतम स्थिति में पहुँचा हुआ मनुष्य शीघ्र ही शिवपद को प्राप्त कर लेता है। इसलिये सम्पूर्ण यत्न करके मनुष्यों ने इस पुराण को पढ़ने की इच्छा की है- अथवा इसके अध्ययन को अभीष्ट साधन माना है। इसी तरह इसका प्रेमपूर्वक श्रवण भी सम्पूर्ण मनोवंछित फलों के देनेवाला है। भगवान शिव के इस पुराण को सुनने से मनुष्य सब पापों से मुक्त हो जाता है तथा इस जीवन में बड़े-बड़े उत्कृष्ट भोगों का उपभोग करके अन्त में शिवलोक को प्राप्त कर लेता है। यह शिवपुराण नामक ग्रन्थ चौबीस हजार श्लोकों से युक्त है। सात संहिताओं से युक्त यह दिव्य शिवपुराण परब्रह्म परमात्मा के समान विराजमान है और सबसे उत्कृष्ट गति प्रदान करने वाला है।\n\n", "id": "185326", "title": "शिव पुराण"}
{"url": "https://hi.wikipedia.org/wiki?curid=185340", "text": "आईपैड\n\nआईपैड ऍप्पल इंक का एक डिजिटल गैजेट है जो कि मुख्यत: ई-पुस्तक रीडर के रूप में प्रचारित किया गया है।\n\n", "id": "185340", "title": "आईपैड"}
{"url": "https://hi.wikipedia.org/wiki?curid=185341", "text": "ऍन० वी० कृष्णवा‍रियर\n\nएन् वी कृष्णवा‍रियर् विख्यात मलयालम कवि, बहुभाषाविद्, पत्रकार और स्वतंत्रता-सेनानी थे। केरल के त्रिशूर जिला में १३ में, १९१६ में उनका जन्म हुआ था। १२ अक्टूबर १९८९ को उनका देहांत हो गया।\n\nएनवीयूटे कवीतकळ्\n\nनीण्ट कवीतकल्\n\nकुरेक्कूटि नीण्ट कवीतकल्\n\nकोच्चूतोम्मन्\n\nगान्धियुम गोट्सेयुम्\n\nकाललिदासन्टे सिंहासनम्\n\nपुषकल्\n", "id": "185341", "title": "ऍन० वी० कृष्णवा‍रियर"}
{"url": "https://hi.wikipedia.org/wiki?curid=185346", "text": "मानव दाँत\n\nदांत मुंह (या जबड़ों) में स्थित छोटे, सफेद रंग की संरचनाएं हैं जो बहुत से कशेरुक प्राणियों में पाया जाती है। दांत, भोजन को चीरने, चबाने आदि के काम आते हैं। कुछ पशु (विशेषत: मांसभक्षी) शिकार करने एवं रक्षा करने के लिये भी दांतों का उपयोग करते हैं। दांतों की जड़ें मसूड़ों से ढ़की होतीं हैं। दांत, अस्थियों (हड्डी) के नहीं बने होते बल्कि ये अलग-अलग घनत्व व कठोरता के ऊतकों से बने होते हैं।\n\nमानव मुखड़े की सुंदरता बहुत कुछ दंत या दाँत पंक्ति पर निर्भर रहती है। मुँह खोलते ही 'वरदंत की पंगति कुंद कली' सी खिल जाती है, मानो 'दामिनि दमक गई हो' या 'मोतिन माल अमोलन' की बिखर गई हो। दाड़िम सी दंतपक्तियाँ सौंदर्य का साधन मात्र नहीं बल्कि स्वास्थ्य के लिये भी अत्यंत महत्वपूर्ण हैं।\n\nआदमी को दो बार और दो प्रकार के दाँत निकलते हैं -- दूध के अस्थायी दांत तथा स्थायी दांत। दूध के दाँत तीन प्रकार के और स्थायी दाँत चार प्रकार के होते हैं। इनके नाम हैं- \n\nये चार प्रकार के होते हैं। मुख में सामने की ओर या जबड़ों के मध्य मे छेदक दाँत होते हैं। ये आठ होते हैं, चार ऊपर, चार नीचे। इनके दंतशिखर खड़े होते हैं। रुखानी के आकार सदृश ये दाँत ढालू धारवाले होते हैं। इनका समतल किनारा काटने के लिये धारदार होता है। इनकी ग्रीवा सँकरी, तथा मूल लंबा, एकाकी, नुकीला, अनुप्रस्थ में चिपटा और बगल में खाँचेदार होता है। भेदक दाँत चार होते हैं, छेदकों के चारों ओर एक एक। ये छेदक से बड़े और तगड़े होते हैं। इनका दंतमूल लंबा और उत्तल, शिखर बड़ा, शंकुरूप, ओठ का पहलू उत्तल और जिह्वापक्ष कुछ खोखला और खुरदरा होता है। इनका छोर सिमटकर कुंद दंताग्र में समाप्त होता है और यह दंतपंक्ति की समतल रेखा से आगे निकला होता है। भेदक दाँत का दंतमूल शंकुरूप, एकाकी एवं खाँचेदार होता है। अग्रचर्वणक आठ होते हैं और दो-दो की संख्या में भेदकों के पीछे स्थित होते हैं। ये भेदकों से छोटे होते हैं। इनका शिखर आगे से पीछे की ओर सिमटा होता है। शिखर के माथे पर एक खाँचे से विभक्त दो पिरामिडल गुलिकाएँ होती हैं। इनमें ओठ की ओरवाली गुलिका बड़ी होती है। दंतग्रीवा अंडाकार और दंतमूल एक होता है (सिवा ऊपर के प्रथम अग्रचर्वणक के, जिसमें दो मूल होते हैं)। चर्वणक स्थायी दाँतों में सबसे बड़े, चौड़े शिखरयुक्त तथा चर्वण क्रिया के लिये विशेष रूप से समंजित होते हैं। इनकी संख्या 12 होती है -- अग्रचर्वणकों के बाद सब ओर तीन, तीन की संख्या में। इनका शिखर घनाकृति का होता है। इनकी भीतरी सतह उत्तल और बाहरी चिपटी होती है। दंत के माथे पर चार या पाँच गुलिकाएँ होती हैं। ग्रीवा स्पष्ट बड़ी और गोलाकार होती है। प्रथम चर्वणक सबसे बड़ा और तृतीय (अक्ल दाढ़) सबसे छोटा होता है। ऊपर के जबड़े के चर्वणकों में तीन मूल होते हैं, जिनमें दो गाल की ओर और तीसरा जिह्वा की ओर होता है। तीसरे चर्वणक के सूत्र बहुधा आपस में समेकित होते हैं। नीचे के चर्वणकों में दो मूल होते हैं, एक आगे और एक पीछे।\n\nरचना की दृष्टि से ये स्थायी दाँत से ही होते हैं, सिवा इसके कि आकार में अपेक्षाकृत छोटे होते हैं। इनकी ग्रीवा अधिक सँकरी होती है। द्वितीय चर्वणक दाँत सबसे बड़ा होता है। इसके दंतमूल भी छोटे और अपसारी होते हैं, क्योंकि इन्हीं के बीच स्थायी दाँतों के अंकुर रहते हैं। दूध के चर्वणकों का स्थान स्थायी अग्रचर्वणक लेते हैं।\n\nदाँतों की संख्या और प्रकार बताने के लिये दंतसूत्र का उपयोग होता है, यथा\n\nइसमें क्षैतिज रेखा के ऊपर ऊपरी जबड़े के दाँत और रेखा के नीचे निचले जबड़े के दिखाए हैं। शीर्ष में दाँई और बाँईं ओर वाले अक्षर -- च, अ, भ और छ -- चर्वणक, अग्रचर्वणक, भेदक और छेदक प्रकार के दाँतों के तथा उनके नीचे के अंक उनकी संख्या के, सूचक हैं। \n\nआदमी के दूध के दाँत 20 होते हैं, यथा\n\nइनमें चर्वणक का स्थान आगे चलकर स्थायी अग्रचर्वणक ले लेते हैं। स्थायी दाँतों का सूत्र है :\n\nअर्थात कुल 32 दाँत होते हैं। इनमें चारों छोरों पर स्थित अंतिम चर्वणकों (M3) को अकिलदाढ़ भी कहते हैं।\n\nदन्तविकास (Tooth development या odontogenesis) एक जटिल प्रक्रिया है जिसके द्वारा दाँतों का निर्माण होता है और वे बाहर निअकलकर मुंह में दिखाई देने लगते हैं। गर्भस्थ जीवन के छठे सप्ताह में मैक्सिलरी और मैंडिब्युलर चापों को ढकनेवाली उपकला में छिछले दंत खूंड़ बनते हैं। खूंड के बाहर की उपकला ओठ और भीतर के दंतांकुर बनाती है। दंतास्थि, दंतमज्जा और सीमेंट मेसोडर्म से बनते हैं। अन्य भाग एपिडर्म से।\n\nजब दंततंतु पर्याप्त मात्रा में चूने के लवणों से संसिक्त हो बाह्य जगत्‌ के दबाव उठाने योग्य हो जाते हैं, तब मसूड़ों से बाहर उनका उद्भव (eruption) होता है। दंतोद्भेदन की अवधि निश्चित है और आयु जानने का एक आधार है। यह क्रम इस प्रकार है --\n\nनीचे के मध्य छेदक 6 से 9 मास,\n\nऊपर के छेदक 8 से 10 मास,\n\nनीचे के पार्श्वछेदक 15 से 21 मास,\n\nप्रथम चर्वणक 15 से 21 मास,\n\nभेदक 16 से 20 मास,\n\nद्वितीय चर्वणक 20 से 24 मास ... 30 मास तक,\n\nअर्थात्‌ छठे महीने से दाँत निकलने लगते हैं और ढाई वर्ष तक बीस दाँत आ जाते हैं। होल्ट ने लिखा है कि एक वर्ष के बालक में छ:, डेढ़ वर्ष में बारह और दो वर्ष में बीस दाँत मिलते हैं।\n\nइनका कैल्सीकरण इस क्रम से होता है -- \n\nप्रथम चर्वणक : जन्म के समय, \n\nछेदक और भेदक : प्रथम छह मास में, \n\nअग्रचर्वणक : तृतीय या चौथे वर्ष, \n\nदवितीय चर्वणक : चौथे वर्ष, और \n\nतृतीय चर्वणक : दसवें वर्ष के लगभग। \n\nऊपर के दाँतों में कैल्सीकरण कुछ विलंब से होता है। स्थायी दंतोद्भेदन का समयक्रम इस प्रकार है :\n\nप्रथम चर्वणक छठे वर्ष,\n\nमध्य छेदक सातवें वर्ष,\n\nपार्श्व छेदक आठवें वर्ष,\n\nप्रथम अग्रचर्वणक नौवें वर्ष,\n\nद्वितीय अग्रचर्वणक दसवें वर्ष,\n\nभेदक ग्यारहवें से बारहवें वर्ष,\n\nद्वितीय चर्वणक बारहवें से तेरहवें वर्ष तथा\n\nतृतीय चर्वणक सत्रहवें से पच्चीसवें वर्ष।\n\nछठे वर्ष, दूध के दाँतों का गिरना आरंभ होने तक, प्रत्येक बालक के जबड़ों में 24 दाँत हो जाते हैं -- दस दूध के और सभी स्थायी दाँतों के अंकुर (तृतीय चर्वणक को छोड़कर)।\n\nछह वर्ष के बच्चे के दाँत ये निचले जबड़े में दूध के दाँत हैं। जबड़े के भीतर के स्थायी दाँत रेखाच्छादित दिखाए गए हैं।\n\nदाँत के दो भाग होते हैं। मसूड़े (दंतवेष्टि) के बाहर रहनेवाला भाग दंतशिखर कहलाता है और जबड़े के उलूखल में स्थित, गर्त में संनिहित अंश को दंतमूल कहते हैं। शिखर और मूल का संधिस्थल दंतग्रीवा है। दाँत का मुख्य भाग दंतास्थित (डेंटीन, dentine) है। दंतास्थि विशेष रूप से आरक्षित न रहे तो घिस जाय, अतएव दंतशिखर में यह एनैमल नामक एक अत्यंत कड़े पदार्थ से ढकी रहती है। दंतमूल में दंतास्थित का आवरण सीमेंट करती है। सीमेंट और जबड़े की हड्डी को बीच दंतपर्यास्थित होती है, जो दाँत को बाँधती भी है और गर्त में दाँत के लिये गद्दी का भी काम करती है। दंतास्थि के अंदर दंतमज्जा होती है, जो उस खोखले हिस्से में रहती है जिसे दंतमज्जागुहा कहते हैं। इस गुहा में रुधिर और लसिकावाहिकाएँ तथा तंत्रिकाएँ होती हैं। ये दंतमूल के छोर पर स्थित एक छोटे से छिद्र से दाँत में प्रवेश करती हैं। दाँत एक जीवित वस्तु है, अतएव इसे पोषण और चेतना की आवश्यकता होती है। तंत्रिकाएँ दाँत को स्पर्शज्ञान प्रदान करती हैं।\n\nएनैमल दाँत का सबसे कठोर और ठोस भाग है। यह दंतशिखर को ढकता है। चर्वणतल पर इसकी परत सबसे मोटी और ग्रीवा के निकट अपेक्षाकृत पतली होती है। एनैमल की रचना षट्कोण प्रिज़्मों से होती है, जो दंतास्थि से समकोण पर स्थित होते हैं। एनैमल में चूने के फॉस्फेट, कार्बोनेट, मैग्नीशियम फास्फेट तथा अल्प मात्रा में कैलिसयम क्लोराइड होते हैं। दंतास्थित में घना एकरूप आधारद्रव्य, मेट्रिक्स (matrix) और उसमें लहरदार तथा शाखाविन्याससंयुक्त दंतनलिकाएँ होती हैं। ये नलिकाएँ एक दूसरे से समानांतर होती हैं और अंदर की ओर दंतमज्जागुहा में खुलती हैं। इनके अंदर दंत तंतु के प्रवर्ध होते हैं। दंतगुहा में जेली सी मज्जा भरी होती है। इसमें ढीला संयोजक ऊतक होता है, जिसमें रक्तवाहिका और तंत्रिकाएँ होती हैं। गुहा की दीवार के पास डेंटीन कोशिकाओं की परत होती है और इन्हीं कोशों के तंतु दंतनलिका में फैले रहते हैं। सीमेंट की रचना हड्डी सी होती है, पर इसमें रुधिरवाहिकाएँ नहीं होतीं।\n\nदाँत स्वस्थ रहें, इसके लिये उनकी देख रेख आवश्यक है। संक्षेप में दंतरक्षा की महत्वपूर्ण बातें ये हैं : \n\nस्वस्थ व्यक्ति में मुँह बंद करने पर दाढ़ के दाँत एक दूसरे पर बैठ जाते हैं और ऊपर दाँतों की आगे की पंक्ति निचली दंतपंक्ति से तनिक आगे रहती है। बहुत से लोगों में ऊपर के दाँत ओठ से बाहर निकले होते हैं, जो रूप और व्यक्तित्व दोनों ही नष्ट करते हैं। इसके अनेक कारणों में स्थायी दंतोद्भेन के समय अंगूठा चूसना, देखरेख में दोष, दूध के दाँत के गिरने में जल्दी या विलंब, स्थायी दाँत गिरने पर नकली दाँत न लगाना आदि कारण हैं। दाँतों के रूप-दोष के लिये दंतचिकित्सा में एक अलग शाखा है।\n\nयह जुकाम सा ही प्रचलित रोग है। इससे दाँत खोखले हो जाते हैं, उनमें खाना भर जाता है, जिससे दर्द होता है, पानी लगता है। दर्द के कारण दाँत काम नहीं करते, उनपर मैल (टारटर) जमने लगता है और अंदर फँसे भोजन के कण सड़ते हैं। मसूड़ों में सूजन और पीप आने लगती है। दाँत की जड़ में फोड़ा भी बन सकता है। इस स्थिति की शीघ्र चिकित्सा आवश्यक है।\n\nगर्भावस्था में माता को संतुलित भोजन न मिलने पर, या माता को उपदंश रोग होने पर दंतरचना दोषपूर्ण हो जाती है।\n\nदाँत गिर जाने के बाद उनके स्थान पर नकली दाँत (denture) लगाए जा सकते हैं। ये दो प्रकार के होते हैं, एक तो पूरे दाँत और दूसरे दंतशिखर मात्र। नकली दाँत बनाने का प्रचलन बहुत पुराना है। पहले हड्डी, हाथी दाँत, हिप्पो या आदमी के दाँत को सोने या हाथी दाँत के आधार पर बैठाकर लगाते थे। 18वीं शताब्दी से पोर्सिलेन के दाँतों का प्रचलन आरंभ हुआ। सन्‌ 1860 में आधार के लिये वल्कनाइज़्ड रबर का उपयोग होने लगा। अब तो प्लास्टिक के दाँत एक्रीलिकरेज़िन प्लास्टिक के ही आधार पर स्थापित किए जाते हैं।\n\n\n", "id": "185346", "title": "मानव दाँत"}
{"url": "https://hi.wikipedia.org/wiki?curid=185355", "text": "विजय जड़धारी\n\nविजय जड़धारी भारत के संरक्षणवादी कार्यकर्ता हैं। वे 'बीज बचाओ आन्दोलन' के प्रणेता हैं। उन्होने 'बारहनाजा' नामक एक पुस्तक की रचना की जिस पर उन्हें गांधी शान्ति प्रतिष्ठान, नयी दिल्ली द्वारा सन् २००७ का 'प्रणवानन्द साहित्य पुरस्कार' प्रदान किया गया। वे चिपको आन्दोलन से भी सम्बद्ध रहे हैं।\n\n", "id": "185355", "title": "विजय जड़धारी"}
{"url": "https://hi.wikipedia.org/wiki?curid=185357", "text": "सूचना प्रौद्योगिकी की व्याख्या\n\nभाषा, अभिव्यक्ति का सशक्त माध्यम है। भाषा मानव जीवन का अभिन्न अंग है। संप्रेषण के द्वारा ही मनुष्य सूचनाओं का आदान प्रदान एवं उसे संग्रहित करता है। सामाजिक, आर्थिक, धार्मिक अथवा राजनीतिक कारणों से विभिन्न मानवी समूहों का आपस में संपर्क बन जाता है। गत शताब्दी में सूचना और संपर्क के क्षेत्र में अद्भुत प्रगति हुई है। इलेक्ट्राॅनिक माध्यम के फलस्वरूप विश्व का अधिकांश भाग जुड गया है। सूचना प्रौद्योगिकी क्रांती ने ज्ञान के द्वार खोल दिये है। बुद्धि एवं भाषा के मिलाप से सूचना प्रौद्योगिकी के सहारे आर्थिक संपन्नता की ओर भारत अग्रसर हो रहा है। इलेक्ट्राॅनिक वाणिज्य के रूप में ई-कॉमर्स, इंटरनेट द्वारा डाक भेजना, ई-मेल द्वारा संभव हुआ है। ऑनलाईन सरकारी कामकाज विषयक ई-प्रशासन, ई-बैंकिंग द्वारा बैंक व्यवहार ऑनलाईन, शिक्षा सामग्री के लिए ई-एज्यूकेशन आदि माध्यम से सूचना प्रौद्योगिकी का विकास हो रहा है। सूचना प्रौद्योगिकी के बहु आयामी उपयोग के कारण विकास के नये द्वार खुल रहे हैं। भारत में सूचना प्रौद्योगिकी का क्षेत्र तेजी से विकसित हो रहा है। इस क्षेत्र में विभिन्न प्रयोगों का अनुसंधान करके विकास की गति को बढाया गया है। सूचना प्रौद्योगिकी में सूचना, आँकडे (डेटा) तथा ज्ञान का आदान प्रदान मनुष्य जीवन के हर क्षेत्र में फ़ैल गया है। हमारी आर्थिक, राजनीतिक, सामाजिक, सांस्कृतिक, शैक्षणिक, व्यावसायिक तथ अन्य बहुत से क्षेत्रों में सूचना प्रौद्योगिकी का विकास दिखाई पड़ता है। इलेक्ट्रानिक तथा डिजीटल उपकरणों की सहायता से इस क्षेत्र में निरंतर प्रयोग हो रहे हैं। आर्थिक उदारतावाद के इस दौर के वैश्विक ग्राम (ग्लोबल विलेज) की संकल्पना संचार प्रौद्योगिकी के कारण सफ़ल हुई है। इस नये युग में ई-कॉमर्स, ई-मेडीसिन, ई-एज्यूकेशन, ई-गवर्नंस, ई-बैंकिंग, ई-शॉपिंग आदि इलेक्ट्राॅनिक माध्यमों का विकास हो रहा है। सूचना प्रौद्योगिकी आज शक्ति एवं विकास का प्रतीक बनी है। कंप्यूटर युग के संचार साधनों में सूचना प्रौद्योगिकी के आगमन से हम सूचना समाज में प्रवेश कर रहे हैं। विज्ञान एवं प्रौद्योगिकी के इस अधिकतम देन के ज्ञान एवं इनका सार्थक उपयोग करते हुए, उनसे लाभान्वित होने की सभी को आवश्यकता है।\n\nसूचना प्रौद्योगिकी को सूचना से संबद्ध माना गया है। इस प्रकार के विचार डिक्शनरी ऑफ़ कंप्यूटिंग में भी व्यक्त किए गए है। मैकमिलन डिक्शनरी ऑफ़ इनफ़ोर्मेशन टेक्नोलाॅजी में सूचना प्रौद्योगिकी को परिभाषित करते हुए यह विचार व्यक्त किया गया है कि कंप्यूटिंग और दूरसंचार के संमिश्रण पर आधारित माईक्रो-इलेक्ट्रानिक्स द्वारा मौखिक, चित्रात्मक, मूलपाठ विषयक और संख्या संबंधी सूचना का अर्जन, संसाधन (प्रोसेसिंग), भंडारण और प्रसार है। \n\nसूचना प्रौद्योगिकी का अर्थ है, सूचना का एकत्रिकरण, भंडारण, प्रोसेसिंग, प्रसार और प्रयोग। यह केवल हार्डवेअर अथवा सॉफ़्टवेअर तक ही सीमित नहीं है। बल्कि इस प्रौद्योगिकी के लिए मनुष्य की महत्ता और उसके द्वारा निर्धारित लक्ष्य को प्राप्त करना, इन विकल्पों के निर्माण में निहित मूल्य, यह निर्णय लेने के लिए प्रयुक्त मानदंड है कि क्या मानव इस प्रौद्योगिकी को नियंत्रित कर रहा है। और इससे उसका ज्ञान संवर्धन रहा है।\n\nसूचना प्रौद्योगिकी, \"वैज्ञानिक, प्रौद्योगिकीय और इंजीनियरिंग विषय है। और सूचना की प्रोसेसिंग, उनके अनुप्रयोग की प्रबंध तकनीकें है। कंप्यूटर और उनकी मानव तथा मशीन के साथ अंत:क्रिया एवं संबद्ध सामाजिक, आर्थिक तथा सांस्कृतिक विषय।'\n\nसूचना तकनीकी (प्रौद्योगिकी) का किसी भी उद्देश्य के लिए इस्तेमाल किया जाए वह वस्तुत: उपकरण तकनीक है। यह सूचनाओं को अमूर्त संसाधन के रूप में मथती है। यह 'हार्डवेअर और सॉफ़्टवेअर' दोनों पर आश्रित है। इसमें उन तत्वों का समावेश भी है जो \"हार्डवेअर और सॉफ़्टवेअर' से स्वतंत्र है।\n\n5. सूचना प्रौद्योगिकी के अंतर्गत वे सब उपकरण एवं पद्धतियाँ सम्मिलित हैं, जो \"सूचना' के संचालन में काम आते हैं। यदि इसकी एक संक्षिप्त परिभाषा देनी हो, तो कहेंगे -\n\"सूचना प्रौद्योगिकी एक ऐसा अनुशासन है जिसमें सूचना का संचार अथवा आदान प्रदान त्वरित गति से दूरस्थ समाजों में, विभिन्न तरह के साधनों तथा संसाधनों के माध्यम से सफ़लता पूर्वक किया जाता है।'\n\n6. सूचना प्रौद्योगिकी के संदर्भ में हम जब सूचना शब्द का प्रयोग करते है, तब यह एक तकनीकी पारिभाषिक शब्द होता है। वहाँ सूचना के संदर्भ मे \"आँकडा (data) और \"प्रज्ञा' \"विवेक' \"बुद्धिमत्ता' (intelligence) आदि शब्दों का भी प्रयोग मिलता है। प्रौद्योगिकी ज्ञान की एक ऐसी शाखा है, जिसका सरोकार यांत्रिकीय कला अथवा प्रयोजन परक विज्ञान अथवा इन दोनों के समन्वित रूप से है।\n", "id": "185357", "title": "सूचना प्रौद्योगिकी की व्याख्या"}
{"url": "https://hi.wikipedia.org/wiki?curid=185358", "text": "विभिन्न प्रकार के संधारित्र\n\nसंधारित्रों का वर्गीकरण प्राय: उनके निर्माण में प्रयुक्त डाइएलेक्ट्रिक पदार्थ के आधार पर किया जाता है। डाइएलेक्ट्रिक भी दो प्रकार के होते हैं - बल्क कुचालक (Bulk insulators) एवं धातु-आक्साइड के फिल्म (इन्हें 'विद्युत-अपघट्य संधारित्र' भी कहते हैं)। इसी प्रकार, संधारित्र नियत मान वाले (fixed) हो सकते हैं या परिवर्ती मान वाले (variable).\n\n\nCapacitors may be marked with 3 or more coloured bands or dots. 3-colour coding encodes most significant digit, second most significant digit, and multiplier. Additional bands have meanings which may vary from one type to another. Low-tolerance capacitors may begin with the first 3 (rather than 2) digits of the value. It is usually, but not always, possible to work out what scheme is used by the particular colours used. Cylindrical capacitors marked with bands may look like resistors.\n\n\n", "id": "185358", "title": "विभिन्न प्रकार के संधारित्र"}
{"url": "https://hi.wikipedia.org/wiki?curid=185364", "text": "प्रज्वलन प्रणाली\n\nप्रज्वलन प्रणाली (ignition system) वह तंत्र है जो ईंधन तथा वायु के मिश्रण में चिनगारी लगाकर उसे जलने की क्रिया शुरू करती है। अन्तर्दहन इंजनों में में यह प्रमुख भाग है किन्तु इसके अलावा भी यह कई जगह प्रयोग में ली जाती है, जैसे- तेल से चलने वाले बॉयलर या गैस से चलने वाले बायलर। पहले पहल बने अन्तर्दहन इंजन, प्रज्वलन के लिये ज्वाला या गरम की गयी नलिका का प्रयोग करते थे किन्तु शीघ्र ही इनके स्थान पर स्पार्क प्लग प्रयोग करने वाली ज्वलन प्रणालियाँ आ गयीं।\n\n\n", "id": "185364", "title": "प्रज्वलन प्रणाली"}
{"url": "https://hi.wikipedia.org/wiki?curid=185365", "text": "फॉण्ट परिवर्तक\n\nफॉण्ट परिवर्तक एक ऐसा सॉफ्टवेयर होता है जो कि एक फॉण्ट में लिखे टैक्स्ट को दूसरे फॉण्ट में बदलता है। वास्तव में यह 'फॉण्ट परिवर्तन' के बजाय 'इनकोडिंग परिवर्तन' करते हैं। उदाहरण के लिए कृतिदेव१० को यूनिकोद में बदलने वाला परिवर्तक कृतिदेव की लिगेसी इनकोडिंग को यूनिकोड में बदल देगा। \n\nयूनिकोड फॉण्टों को फॉण्ट परिवर्तक की आवश्यकता नहीं होती, पाठ सम्पादित्र में टैक्स्ट को सलैक्ट करके फॉण्ट बदलने से ही बदल जाता है। नॉन-यूनिकोड फॉण्टों को आपस में बदलने (एक नॉन-यूनिकोड फॉण्ट को दूसरे नॉन-यूनिकोड फॉण्ट में) अथवा नॉन-यूनिकोड फॉण्ट को यूनिकोड फॉण्ट में बदलने के लिये फॉण्ट परिवर्तक प्रयोग होता है।\n\nआजकल विभिन्न फाँट से यूनिकोड फाँट में या यूनिकोड को पुराने फॉण्ट (लिगेसी फांट) में परिवर्तित करने की सुविधा उपलब्ध है।\n\n\n\n\n\n\n\n\n\n\n\n\n\n\n\n\n\n\n\n\n\n\n", "id": "185365", "title": "फॉण्ट परिवर्तक"}
{"url": "https://hi.wikipedia.org/wiki?curid=185377", "text": "अरविन्द श्रीवास्तव\n\nअरविन्द श्रीवास्तव (जन्म २ जनवरी १९६४) मधेपुरा, बिहार से हिन्दी के कवि एवं लेखक हैं। वे संपादन-रेखांकन और अभिनय-प्रसारण जैसे कई विधाओं से जुड़े हुए हैं। मुद्रित पत्रिकाओं के साथ-साथ वे वेब पत्रिकाओं में भी सक्रिय रूप से प्रकाशित हते रहे हैं। इतिहास तथा राजनीति विज्ञान में स्नातकोत्तर अध्ययन के बाद उन्होंने 'मधेपुरा जिला का ऐतिहासिक सर्वेक्षण -१८८७-१९४७' विषय पर शोधकार्य किया है। हिंदी उर्दू तथा मैथिली तीनो भाषाओं में सक्रिय वे स्तंभ लेखन, संपादन और संयोजन तथा क्षेत्रीय फिल्मों में अभिनय से भी जुड़े हुए हैं। कारखाना (जर्मन साहित्य पर केन्द्रित अंक-२७) का संयोजन उनकी एक विशेष उपलब्धि थी। इस समय वे वेब दैनिक कोसी खबर, अपनी माटी एवं जनशब्द का संपादन कर रहे हैं।\n\nकविता संग्रह- कैद हैं स्वर सारे, एक और दुनिया के बारे में, अफ़सोस के लिये कुछ शब्द।\n, अफ़सोस के लिये कुछ शब्द।\n\nसंपादन- सिलसिला एवं सुरभि पत्रिकाएँ।\n\nसह्स्राब्दी विश्व हिन्दी सम्मेलन, नई दिल्ली में सम्मानित, अनेक प्रसारण केन्द्रों - रेडियो बर्लिन इन्टरनेशनल, रे. ताशकंद, रे.बुडापेस्ट आदि द्वारा पुरस्कृत, ’हिन्दी ब्लॉग प्रतिभा सम्मान-२०११’ (उत्तराखंड के मुख्यमंत्री- रमेश पोखरियाल ’निशक’ द्वारा हिन्दी भवन, नई दिल्ली में सम्मानित)\n", "id": "185377", "title": "अरविन्द श्रीवास्तव"}
{"url": "https://hi.wikipedia.org/wiki?curid=185379", "text": "भादरण\n\nभादरण गुजरात की भारतीय राज्य के एक गांव है। यह आनंद जिले में है। भादरण का उपनाम \"गायकवाड़ राज्य के पेरिस\" अपनी समृद्धि के कारण और सिविल कार्यों के महाराजा सयाजीराव गायकवाड़ III, बड़ौदा के दूरदर्शी शासक द्वारा किया गया।", "id": "185379", "title": "भादरण"}
{"url": "https://hi.wikipedia.org/wiki?curid=185381", "text": "फिल्टर\n\nअलग-अलग क्षेत्रों में छनित्र या फिल्टर (Filter) के विभिन्न अर्थ होते हैं -\n\nरसायन विज्ञान, इंजीनियरी एवं घरेलू सन्दर्भों में छनित्र उस युक्ति को कहते हैं जो दो या अधिक चीजों के मिश्रण से घटकों को अलग-अलग करने में सहायक होती है।\n\n\nवे युक्तियाँ जो प्रकाश के सम्पूर्ण वर्णक्रम में से कुछ भाग को कम या अधिक कर देती हैं-\n\nकिसी संकेत का फुरिये विश्लेषण करने पर उसका स्पेक्ट्रम प्राप्त होता है। वह युक्ति जो आवश्यकतानुसार इस स्पेक्ट्रम को बदल दे (स्पेक्ट्रम के किसी भाग के परिमाण (एम्प्लिट्यूड) को कम/अधिक करना)। आंकिक संकेत प्रसंस्करण के सन्दर्भ में यह एक एल्गोरिद्म के रूप में होता है जिसे सॉफ्टवेयर या हार्डवेयर में गालू (implement) किया जा सकता है।\n\n\n\n\n\n", "id": "185381", "title": "फिल्टर"}
{"url": "https://hi.wikipedia.org/wiki?curid=185388", "text": "विश्व मेलों की सूची\n\nयहाँ पर विश्व मेलों (world's fairs) की सूची दी जा रही है। इसमें तिथि के साथ-साथ उस समय बनाये गये उल्लेखनीय स्थायी भवनों आदि का भी विवरण दिया गया है।\n\n1750s - 1790s - 1800s - 1820s - 1840s - 1850s - 1860s - 1870s - 1880s - 1890s - 1900s - 1910s - 1920s - 1930s - 1940s - 1950s - 1960s - 1970s - 1980s - 1990s - 2000s - 2010s - 2020s\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n", "id": "185388", "title": "विश्व मेलों की सूची"}
{"url": "https://hi.wikipedia.org/wiki?curid=185389", "text": "झाड़ोल\n\nझाड़ोल, राजस्थान के उदयपुर जिले की के 'झाड़ोल' तहसील का मुख्यालय एवं एक कस्बा है। \n\n", "id": "185389", "title": "झाड़ोल"}
{"url": "https://hi.wikipedia.org/wiki?curid=185390", "text": "देसूरी\n\nदेसूरी राजस्थान के पाली जिले का एक गाँव एवं तहसील मुख्यालय है। यह अरावली पर्वत-श्रेणी के निकट स्थित है। इस तहसील में रणकपुर, परशुराम महादेव मन्दिर, एवं अन्य दर्शनीय पर्यटकस्थल हैं। \n\n", "id": "185390", "title": "देसूरी"}
{"url": "https://hi.wikipedia.org/wiki?curid=185391", "text": "सन् १८४४ का फ्रांस का औद्योगिक मेला\n\nसन् १८४४ का फ्रांस का औद्योगिक मेला (French Industrial Exposition of 1844), पेरिस में एक अस्थायी घर में लगा था। यह ११ फ्रांसीसी मेलों की श्रेणी में एक मेला था जो कृषि एवं प्रौद्योगिकी के विकास को बढ़ावा देने के लिये सन् १७९८ से आरम्भ किये गये थे। इस मेले की नकल करते हुए शीघ्र ही अन्य स्थानों पर भी इसी तरह के मेले आरम्भ हुए; जैसे लन्दन का सन् १८५१ का महा मेला (Great Exhibition) जो कि अन्तरराष्ट्रीय प्रदर्शकों के लिये भी खुला था।\n\nइसी के देखादेखी अन्य मेले शुरू हुए : सन् १८४५ में बर्न और मैड्रिड में ; १८४७ में ब्रसेल्स में; सन् १८४८ में सेंट पीटर्सबर्ग में ततहा सन् १८४९ में लिबन में। \n\n", "id": "185391", "title": "सन् १८४४ का फ्रांस का औद्योगिक मेला"}
{"url": "https://hi.wikipedia.org/wiki?curid=185392", "text": "धर्म और भूगोल\n\nविश्व के सभी धर्मों की जन्मभुमि नदी टाइग्रीस व गंगा के मध्य का क्षेत्र ही है। कुल दो किस्म के धर्म पैदा हुये। पहला अब्राहमिक एव दूसरा हिन्दू। अब्राहमिक धर्म के अन्तर्गत मूलतः तीन धर्म आते हैं यहूदी, इसाई एवं मुस्लिम। तीनों के धार्मिक सिद्धन्तों में लम्बे समय तक एक भाई चारे की सी स्थिति रही थी। हंलांकि Crusade व जिहाद तबसे चल रहें जबसे इस्लाम की स्थापना हुयी है। तीनों धर्म के अनुयायियों ने तलवार की धार पर विस्तारवाद का अनवरत प्रयास किया है। हिंसा का प्रादुर्भाव भी भौगोलिक परीस्थितियों की देन रही है। मरुस्थल कभी बेहद ठण्डे और कभी कभी बेहद गर्म। Extreme मौसम स्वभाव में हिंसात्मकों भावना का जन्म एक स्वाभाविक प्रक्रिया है। \nविश्व में इन सबसे भिन्न एक और भी मुख्य धर्म है वह है हिन्दू धर्म। इस धर्म की जन्मभूमि भारत वर्ष रही है।\n\nपहले तीनों धर्मों में एक जो मुख्य साम्यता है, वह है एकेश्वरवाद की। वहीं हिन्दू धर्म विविधताओं में विश्वास रखने वाला धर्म है। हिन्दू धर्म के अन्तर्गत तो तत् त्वम असि को उद्घोष के साथ ही हर व्यक्ति इश्वर या इश्वर की प्रतिमुर्ति है। यह एक से अनेक होने की प्रक्रिया है।\n\nहमें इन धर्मों की तुलना करने हेतू इनकी पृष्ठभुमि खंगालने की आवश्यकता। अब्राहमिक परिवार के तीनों धर्म मरुस्थल में पैदा हुये हुये धर्म है और हिन्दू धर्म मूलतः नदी के किनारे पैदा होने वाला धर्म है।\n\nमरुस्थल में विविधता नहीं होती है। एकमात्र चारों तरफ फैली हुआ बालुमय धरती ही दृष्टिगोचर होती है। ऐसे में एक ही असीम शक्ति का अनुभव एक सहज मनोभाव है। मनुष्य को इश्वर की चेतना साधारणतय प्रकृति के माध्यम से ही होती है। जब प्रकृति में कोई विविधता नहीं दिखायी देगी तब वहां से संस्कार और संस्कारों से निकला हुआ धर्म भी विविधता विहीन ही होगा। तीनों अब्राहमिक धर्मों का उद्भव स्थल रेगिस्तान ही हुआ। तो मरुस्थल की भांति MONOTONY या एकरसता है व मरुस्थल की तरह ही अपरिवर्तनशील भी है। \n\nतीनों धर्मों में ढेर सारी समानतयें हैं। यथा एक इश्वर। एक सर्वशक्तिमान इश्वर जो संसार के जीवों को संचालित कता है और उनके पाप करने पर उन्हें सजा देता है। यानि इश्वर का शासन भय की सत्ता पर टिका हुआ है। आश्चर्यजनकरुप इन तीनों धर्मों से जुड़ी भाषाओं में किसी भी भाषा “पुण्य” के लिये कोई शब्द नहीं है। सिर्फ पाप के लिये शब्द (sin) है। अर्थात् समग्र रूप से भय के द्वारा इश्वर की स्थपना का प्रयास है। इश्वर किसी उंचें स्थान पर बैठ सबके पापों की गिनती कर कयामत का इन्तजार करता है। \nहिन्दू धर्म में नदी के प्रवाह की भांति एक प्रतिक्षण परिवर्तनशील नूतनता है। इसी कारण से इन्द्रधनुषी विविधता भी है। \n\nअब्राहमिक धर्मों में एक Prophet है जिसके माध्यम से इश्वर लोगों को TEN COMMANDMENTS की नांई आदेश देता है। एवं उनकी अवहेलना करने पर सजा देने का प्रावधान है। यह इश्वरत्व के अवरोहण की प्रक्रिया है। उपर से नीचे आने की प्रक्रिया है।\n\nहिन्दू में अहम् ब्रह्मास्मि का उद्घोष है। यानि आरोहण की प्रक्रिया है। मनुष्य के अपने सत्कर्मों से ब्रह्मत्व को प्राप्त करने की प्रक्रिया है। यहां भय नही उत्साह का उपादान है।\n", "id": "185392", "title": "धर्म और भूगोल"}
{"url": "https://hi.wikipedia.org/wiki?curid=185393", "text": "एचएमएस बीगल\n\nएचएमएस बीगल चेरोकी वर्ग की 10 तोपों वाली शाही नौसेना की ब्रिगेडियर-छोटी नाव थी, जिसका जलावतरण 11 मई 1820 को टेम्स नदी पर स्थित वूलविक गोदी पर किया गया था, जिसकी कुल लागत £ 7,803 थी। इसी वर्ष जुलाई में इस पोत ने संयुक्त राजशाही के राजा जॉर्ज चतुर्थ के राज्याभिषेक के समारोह की समुद्री परेड में हिस्सा लिया था और इस परेड के दौरान यह लंदन पुल के नीचे से गुजरने वाला पहला पोत था। इसके बाद कुछ समय तक यह किसी काम में नहीं लिया गया। इसके बाद इसे एक सर्वेक्षण पोत के रूप में रूपांतरित किया गया और इसने तीन अभियानों में भाग लिया। इसकी दूसरी सर्वेक्षण यात्रा पर युवा प्रकृतिवादी चार्ल्स डार्विन इस पोत पर था और चार्ल्स डार्विन के क्रम-विकास के सिद्धांत ने बीगल को इतिहास का एक सबसे प्रसिद्ध पोत बना दिया।\n", "id": "185393", "title": "एचएमएस बीगल"}
{"url": "https://hi.wikipedia.org/wiki?curid=185395", "text": "मुरब्बा\n\nमुरब्बा परम्परागत रूप से मीठा होता है। यह भारत और पाकिस्तान में काफी प्रचलित है।\n\n", "id": "185395", "title": "मुरब्बा"}
{"url": "https://hi.wikipedia.org/wiki?curid=185397", "text": "चंदेरी दुर्ग\n\nचंदेरी किला मध्य प्रदेश के गुना के नजदीक अशोक नगर जिले स्थित है। आज चंदेरी यहाँ की कशीदाकारी के काम व साड़ियों के लिए जाना जाता है। प्रसिद्ध संगीतकार बैजू बावरा की कब्र, कटा पहाड़ और राजपूत स्त्रियों के द्वारा किया गया सामूहिक आत्मदाह (जौहर) यहाँ के मुख्य आकर्षण हैं। \n\nबाबर के द्वारा किये गए आक्रमण से यह किला लगभग तबाह हो गया था। कहा जाता है यह किला बाबर के लिए काफी महत्व का था इसलिए उसने चंदेरी के तत्कालीन राजपूत राजा से यह किला माँगा. बदले में उसने अपने जीते हुए कई किलों में से कोई भी किला राजा को देने की पेशकश भी की. परन्तु राजा चंदेरी का किला देने के लिए राजी ना हुआ। तब बाबर् ने किला युद्ध से जीतने की चेतावनी दी. चंदेरी का किला आसपास की पहाड़ियों से घिरा हुआ था इसलिए राजा आश्वस्त् व् निश्चिन्त था। गौरी की सेना में हाथी तोपें और भारी हथियार थे जिन्हें ले कर उन पहाड़ियों के पार जाना दुष्कर था और पहाड़ियों से नीचे उतरते ही चंदेरी के राजा की फौज का सामना हो जाता. कहा जाता है की बाबर निश्चय पर दृढ था और उसने एक ही रात में अपनी सेना से पहाडी को काट डालने का अविश्वसनीय कार्य कर डाला. उसकी सेना ने एक ही रात में एक पहाडी को ऊपर से नीचे तक काट कर एक ऐसी दरार बना डाली जिससे हो कर उसकी पूरी सेना और साजो-सामान ठीक किले के सामने पहुँच गयी। सुबह राजा अपने किले के सामने पूरी सेना को देख भौचक्का रह गया। परन्तु राजपूत राजा ने बिना घबराए अपने कुछ सौ सिपाहियों के साथ गौरी की विशाल सेना का सामना करने का निर्णय लिया और अपनी राजपुतनियों को अंतिम विदा कर आत्मघाती युद्ध के लिए प्रस्थान किया। युद्ध में स्वाभाविक तौर पे समस्त राजपूत सेना का खात्मा हो गया। तब किले में सुरक्षित राज्पूत्नियों ने स्वयं को आक्रमणकारी सेना से अपमानित होने की बजाये स्वयं को ख़त्म करने का निर्णय लिया, एक विशाल चिता का निर्माण किया और सभी स्त्रियों ने सुहागनों का श्रृंगार धारण कर के स्वयं को उस चिता के हवाले कर दिया. जब गौरी और उसकी सेना किले के अन्दर पहुँची तो उसके हाथ कुछ ना आया। राजपूतों का शौर्य और राज्पूत्नियों के जौहर के इस अविश्वसनीय कृत्य वह इतना बोखलाया की उसने खुद के लिए इतने महत्त्वपूर्ण किले का संपूर्ण विध्वंस करवा दिया तथा कभी उस का उपयोग नहीं किया। आज भी वह रास्ता टूटे किले की बुर्जों से दिखता है जिसे गौरी ने एक ही रात में पहाडी को कटवा कर बनाया था तथा उसे \"कटा पहाड़\" या \"कटी घाटी\" के नाम से जाना जाता है। बाद के एक राजा ने उस जगह पर एक पत्थर का दरवाजा लगवाया. दरवाजे के ऊपर आज भी बाबर् की सेना द्वारा चलायी गई छेनियों के निशान देखे जा सकते हैं।\n", "id": "185397", "title": "चंदेरी दुर्ग"}
{"url": "https://hi.wikipedia.org/wiki?curid=185401", "text": "सन् १८५१ की महाप्रदर्शनी\n\nसन् १८५१ की महाप्रदर्शनी ('The Great Exhibition' या 'The Great Exhibition of the Works of Industry of all Continents') एक अन्तरराष्ट्रीय प्रदर्शनी थी जो इंगलैण्ड के लन्दन के हाइड पार्क में १ मई सन् १८५१ से १५ अक्टूबर १८५१ तक चली।\n\n\n", "id": "185401", "title": "सन् १८५१ की महाप्रदर्शनी"}
{"url": "https://hi.wikipedia.org/wiki?curid=185402", "text": "अयस्क\n\nउन शैलों को अयस्क (ore) कहते हैं जिनमें वे खनिज हों जिनमें कोई धातु आदि महत्वपूर्ण तत्व हों। अयस्कों को खनन करके बाहर लाया जाता है; फिर इनका शुद्धीकरण करके महत्वपूर्ण तत्व प्राप्त किये जाते हैं।\n\n\n1. एल्युमीनियम - बॉक्साइट, क्रामोलाइट, कोरंडम, डायस्पॉर\n\n2. चांदी – अर्जेटाइट, नेटिव सिल्वर, एजूराइइट, सिल्वर, एजूराइट\n\n3. जस्ता (जिंक) - जिंक ब्लैड, जिंकाइट, कैलामीन\n\n4. लोहा - मैग्नेटाइट, हेमेटाइट, सिडेराइट, लाइमोनाइट, आयरन पाइराइट\n\n5. सीसा - गैलेना, एंग्लेसाइट\n\n6. मैगनीज - पाइरा लुसाइट, मैगनाइट\n\n7. तांबा - कैल्कोपाइराइट, क्यूप्राइट, एजूराइट, मैलाकाइट,\n\n8. टिन - कैसिराइट\n\n9. पारा (मर्करी) - सिनाबार\n\n10. सोडियम - सोडियम क्लोराइड, बोरेक्स (सुहागा), सोडियम नाइट्रेट, सोडियम कार्बोनेट, सोडियम सल्फेट\n\n11. कैल्सियम - कैल्सियम काबरोनेट\n\n12. सोडियम - चिली साल्टपीटर (खनिज लवण)\n\n13. जिप्सम - फ्लूओस्पार, फास्फोराइट\n\n14. पोटेशियम - पोटेशियम कार्बोनेट, पोटेशियम नाइटे्ट\n\n15. मैग्नीशियम - मैग्नेसाइट, एप्सोसाइट, डोलामाइट, कार्नेलाइट\n\n16. एंटीमनी (सुरमा) - स्टिबनाइट\n\n", "id": "185402", "title": "अयस्क"}
{"url": "https://hi.wikipedia.org/wiki?curid=185415", "text": "रितु वर्मा\n\nरितु वर्मा, प्रख्यात पंडवानी-गायिका हैं।\n\n", "id": "185415", "title": "रितु वर्मा"}
{"url": "https://hi.wikipedia.org/wiki?curid=185418", "text": "वातायन\n\nवातायन या खिड़की दीवार या दरवाज़े में बने पारदर्शी छेद को कहते है। खिड़कियों पर अक्सर शीशा या कोई अन्य पारदर्शी चीज़ लगी होती है। कभी-कभी खिड़कियाँ खोली जा सकती हैं जिस से बाहर की वायु और आवाज़ें अन्दर प्रवेश कर सकती हैं।\n\n", "id": "185418", "title": "वातायन"}
{"url": "https://hi.wikipedia.org/wiki?curid=185419", "text": "एन्क्रिप्शन\n\nक्रिप्टोग्राफी में, एन्क्रिप्शन जानकारी (जिसे सामान्य लेखन भी कहा जाता है) को एक एल्गोरिदम (साइफर) की सहायता से परिवर्तित करने की एक प्रक्रिया है। यह प्रक्रिया जानकारी को केवल उन लोगों के पढ़ने योग्य बना देती है, जिन्हें कुंजी नाम की विशेष जानकारी प्राप्त है। इस प्रक्रिया के परिणाम से हमें एन्क्रिप्टेड जानकारी मिलती है (क्रिप्टोग्राफी में जिसे साइफरटेक्स्ट कहा जाता है) कई संदर्भों में,एन्क्रिप्शन शब्द एक उल्टी प्रक्रिया को भी संदर्भित करता है, जिसे डिक्रिप्शन कहा जाता है (उदाहरण के लिए \"एन्क्रिप्शन के लिए सॉफ्टवेयर\" आम तौर पर डिक्रिप्शन भी कर सकते हैं). यह एन्क्रिप्टेड जानकारी को फिर से पढ़ने योग्य बनाता है (मतलब यह एन्क्रिप्शन को पलट देता है). \n\nसेनाएं और सरकारें काफ़ी समय से एन्क्रिप्शन का प्रयोग अपने गुप्त संचार के लिए कर रही हैं। एन्क्रिप्शन को अब कई तरह की आम नागरिक प्रणालियों में जानकारी की सुरक्षा में प्रयोग किया जाता है। उदाहरण के लिए, कंप्यूटर सुरक्षा संस्थान ने बताया है कि सन् 2007 में, सर्वेक्षण में शामिल 71% कंपनियों ने अपने डाटा के कुछ भाग के परागमन के लिए एन्क्रिप्शन का उपयोग किया और 53% ने अपने कुछ डाटा के भंडारण में एन्क्रिप्शन का उपयोग किया। एन्क्रिप्शन बचाए गए डाटा को सुरक्षित रखने के लिए इस्तेमाल किया जा सकता है, जैसे की कंप्यूटर और भंडारण उपकरणों (उदहारण के लिए यूएसबी फ्लैश ड्राइव) पर रखी गई फाइलें. हाल के वर्षों में, लैपटॉप या बैक-अप उपकरणों के गुम या चोरी हो जाने की वजह से गोपनीय डाटा जैसे कि ग्राहकों के व्यक्तिगत रिकॉर्ड के उजागर हो जाने की कई खबरें सामने आई हैं। ऐसी फ़ाइलों की एन्क्रिप्टिंग करने से हम उन्हें भौतिक सुरक्षा उपाय विफल हो जाने पर भी सुरक्षित रख सकते हैं। डिजिटल अधिकार प्रबंधन प्रणाली जो कि कॉपीराइट प्राप्त सामग्री के अनाधिकृत उपयोग या प्रजनन को रोकती है और सॉफ्टवेयर को रिवर्स इंजीनियरिंग के खिलाफ सुरक्षा देती है (कॉपी सुरक्षा भी देखें) भी बचाए गए डाटा पर एन्क्रिप्शन का उपयोग करने का कुछ थोड़ा अलग उदाहरण है। \n\nएन्क्रिप्शन परागमन में डाटा की रक्षा करने के लिए भी प्रयोग में लाया जाता है, उदाहरण के लिए नेटवर्क (जैसे कि इंटरनेट, ई-कोमर्स), मोबाइल फोन, वायरलेस माइक्रोफोन,वायरलेस इण्टरकॉम प्रणालियाँ, ब्लूटूथ उपकरण और बैंक की स्वचालित टेलर मशीन द्वारा डाटा को स्थानांतरित करते समय. पिछले कुछ वर्षों में, परागमन में डाटा के अवरोधन की कई खबरें सामने आई हैं। परागमन में डाटा को एन्क्रिप्ट करने से उसे सुरक्षित करने में मदद मिलती है क्योंकि अक्सर नेटवर्क के सभी प्रवेशों को शारीरिक रूप से सुरक्षित करना मुश्किल होता है। \n\nएन्क्रिप्शन संदेशों की गोपनीयता को सुरक्षित रखने में काफ़ी सक्षम है, लेकिन एक संदेश की समग्रता और प्रमाणिकता को सुरक्षित रखने के लिए अन्य तकनीकों की आवश्यकता होती है; उदाहरण के लिए, संदेश का प्रमाणिकरन कोड (मैक) या डिजिटल हस्ताक्षर का सत्यापन. एन्क्रिप्शन करने के लिए मानक और क्रिप्टोग्राफी सॉफ्टवेयर तथा हार्डवेयर व्यापक रूप से उपलब्ध हैं, लेकिन सुरक्षा को निश्चित करने के लिए एन्क्रिप्शन का सफलतापूर्वक उपयोग करना एक चुनौतीपूर्ण समस्या हो सकती है। प्रणाली के डिज़ाइन या निष्पादन में ज़रा सी भी गलती, किसी हमले को सम्भव बना सकती है। संभव है की कोई प्रतिद्वंद्वी बिना एन्क्रिप्शन हटाए सीधे ही एनक्रिप्टेड जानकारी प्राप्त कर ले. जैसे की यातायात विश्लेषण, टेम्पेस्ट, या ट्रोजन वायरस. \n\nप्रेटी गुड प्राइवसी (पीजीपी) सबसे पहले उपलब्ध सार्वजनिक एन्क्रिप्शन कुंजी अनुप्रयोगों में से एक है। यह सन् 1991 में फिल ज़िम्मरमैन द्वारा लिखी गई थी और सन् 1997 में इसे नेटवर्क एसोसिएट्स (अब पीजीपी निगम) ने ख़रीदा लिया था। \n\nपरन्तु, कुछ कारणों से एन्क्रिप्शन उत्पाद सभी मामलों में उपयुक्त नहीं होते. सबसे पहले, कुछ सरकारी उद्देश्यों के हेतु अस्वीकरण को समाप्त करने के लिए ई मेल बनाने के समय उस पर डिजिटल हस्ताक्षर किया जाना चाहिए अन्यथा प्रेषक यह तर्क दे सकता है कि उसके कंप्यूटर से भेजे जाने के बाद और एन्क्रिप्टेड गेटवे पर पहुँचने से पहले ई मेल के साथ छेड़छाड़ की गई है। एक एन्क्रिप्शन उत्पाद तब भी व्यावहारिक नहीं हो सकता जब मोबाइल उपयोगकर्ताओं को कॉर्पोरेट नेटवर्क के बाहर से ई मेल भेजना हो. \n\n\n", "id": "185419", "title": "एन्क्रिप्शन"}
{"url": "https://hi.wikipedia.org/wiki?curid=185420", "text": "असिन\n\nअसिन थोट्टूमकल (जन्म 26 अक्टूबर 1985) एक भारतीय फिल्म अभिनेत्री हैं जो कि केरल राज्य से हैं| \n\nसथ्यन अन्थिक्कड़की \"'नरेंद्र मकान जयकंथान वाका (2001)\" फिल्म से उन्होंने अभिनय की शुरुआत की, असिन को अपनी पहली व्यावसायिक सफलता 2003 में \"अम्मा नन्ना ओ तमिल अम्मई\" नामक फिल्म से मिली और उन्होंने इसी फिल्म के लिए तेलुगु सर्वश्रेष्ठ अभिनेत्री का फ़िल्म फेयर पुरस्कार जीता।\n\nकई फ़िल्में प्रदर्शित होने के बाद, उनकी दूसरी तमिल फिल्म, \"गजिनी (2005)\" में अपने प्रदर्शन के लिए उन्हें अपना दूसरा सर्वश्रेष्ठ अभिनेत्री का दक्षिण फ़िल्म फेयर पुरस्कार मिला। उन्होंने सफल फिल्में जैसे की, रोमांचक फिल्म \"गजिनी (2005)\" और एक्शन कॉमेडी फिल्म\"वारालारू (2006)\" में प्रमुख महिलां की भूमिका निभाई हैं| हाल ही में, असिन ने \"गजिनी\" फिल्म से, बॉलीवुड में पर्दार्पण किया, जो कि उन्ही की इसी नाम की तमिल फिल्म की रिमेक हैं और इस फिल्म के लिए उन्होंने प्रथम फिल्म में सर्वश्रेष्ठ अभिनय का फ़िल्म फेयर पुरस्कार भी जीता।\n\nअसिन कोचीन के एक कैथलिक परिवार में पैदा हुई थी| उनके पिता, जोसेफ थोट्टूमकल मूल रूप से थोडूपुझा से हैं और अपना कारोबार बंद करके अपनी बेटी के अभिनय व्यवसाय को सँभालने का फैसला लेने से पहले वह कई व्यवसाय में जुड़े हुए थे और उन्हें एक कामयाब और प्रमुख व्यवसायी माना जाता था| इसके अलावा असिन के पिता उन्हें उनके सारे विदेशी शूटिंग में उनका साथ देते हैं| उनकी माता, सेलिन थोट्टूमकल ने, अपनी बेटी के साथ रहने के लिए अपनी गृहस्थी कोचीन से चेन्नई और वहां से मुंबई ले जाने के बावजूद एक सर्जन के रूप में अपना काम जारी रखा है| असिन कहती हैं कि उनके नाम का मतलब \"शुद्ध और कलंक के बिना\" होता है| वह दावा करती है कि \"उनके नाम में रहा अक्षर 'अ' संस्कृत से लिया गया है जिसका अर्थ है 'बिना' और बाक़ी का नाम 'सिन' अंग्रेजी से लिया गया है जिसका अर्थ है 'पाप'।\n\nअसिन थोट्टूमकल ने 2001 में सथ्यन अन्थिक्कड़ की मलयालम फिल्म \"नरेंद्र मकान जयकंथान वाका (2001)\" में सहायक अभिनेत्री की भूमिका से अभिनय क्षेत्र में पर्दार्पण किया, तब उनकी उम्र 15 साल की थी| अपना अभ्यास पूरा करने के लिए एक साल तक फिल्म जगत से बाहर रहने के बाद, असिन को एक अभिनेत्री के रूप में सफलता दिलाने वाली फिल्म, अम्मा नन्ना ओ तमिल अम्मई में रवि तेजा के साथ वापस आयीं, यह उनकी पहली तेलुगु भाषा की फिल्म थी जिसमे उन्होंने एक तमिल लड़की का चरित्र निभाया, जिसने उन्हें सर्वश्रेष्ट अभिनेत्री का तेलुगु फ़िल्म फेयर अवार्ड दिलाया| उसी साल उन्होंने अपनी दूसरी तेलुगु फिल्म, \"शिवमणि\" में नागार्जुन के साथ अपने अच्छे प्रदर्शन के लिए सर्वश्रेष्ठ अभिनेत्री का [[संतोषम]] पुरस्कार जीता| उसके बाद आयीं दो तेलुगु फिल्में, \"लक्ष्मी नरसिम्हा\" और \"घर्षण\", दोनों में उन्होने पुलिस अधिकारी की प्रेमिका की भूमिका निभाते हुए, दो सफल फिल्में दी, जिसने तेलुगू फिल्म उद्योग में एक प्रमुख अभिनेत्री के रूप में उनका स्थान और मजबूत बनाया|\n\nअसिन की पहली तमिल भाषा की फिल्म \"एम.कुमारन सन ऑफ़ महालक्ष्मी\" थी, जिसमे उन्होंने जयम रवि के साथ अभिनय किया। असिन ने अपनी ही फिल्म अम्मा नन्ना ओ तमिल अम्मई का चरित्र इस रीमेक फिल्म में भी निभाया, यहाँ उन्हें मूल फिल्म के तमिल लड़की के चरित्र की जगह मलयाली लड़की के रूप में चित्रित किया गया| असिन की तमिल फिल्म उद्योग की यह पहली फिल्म, सन 2004 के दौरान तमिल सिनेमा की सबसे बड़ी सफल फ़िल्मों में से एक बन गयी| एक संक्षिप्त अंतराल में तेलुगु फिल्मों में \"चक्रम\" करने के लिए लौटने के बाद, वह \"उल्लम केट्कुमाए\" में भी दिखाई दीं| यह फिल्म, असल में सन 2002 में, मूल रूप से असिन को एक प्रमुख अभिनेत्री के रूप में प्रस्थापित करने के लिए शुरू की गयी थी, जिसमे उनके साथ नए कलाकार आर्य और पूजा उमाशंकर भी थें| जीवा द्वारा निर्देशित, यह एक कॉलेज प्रेम कहानी थी, जो एक लंबी देरी के बाद पूरी हो पायी लेकिन अंत में बॉक्स ऑफिस पर सफल उपक्रम बन गयी और असिन एवं इस फिल्म में काम करने वाले अन्य मुख्य कलाकारों के लिए व्यापक अवसर पैदा करने वाली साबित हुईं|\n\n\"उल्लम केट्कुमाए\" के प्रदर्शित होने के बाद, तमिल फिल्म उद्योग के कई प्रुमुख अभिनेताओं के साथ क्रमशः \"गजिनी, माजा, शिवकासी\" और \"वारालारू\" जैसी फिल्में स्वीकार करते हुए असिन एक अग्रणी नायिका के रूप में स्थापित हो गयीं| असिन को सबसे ज्यादा सफलता प्रदान करने वाली फिल्म \"गजिनी\" थी| ए.आर.मुरुगादोस द्वारा निर्देशित तथा सूर्या और नयनतारा के साथ सह अभिनीत, इस फिल्मने उन्हें सर्वश्रेष्ठ अभिनेत्री का तमिल फ़िल्म फेयर पुरस्कार दिलाया| इस फिल्म में उन्होंने कल्पना नाम की एक जिंदादिल मॉडल की भूमिका निभाई थी| सिफी.कॉम ने उनका वर्णन करते हुए \"जादुई\" कहकर उनके अभिनय की प्रशंसा की, एक \"प्यारी बडबड करनेवाली लड़की' के रूप में उनके चरित्र की सराहना करते हुए कहा की, उनके रोमांटिक द्रश्य, एवं मर्मस्पर्शी और हार्दिक अभिनय दर्शाते हुए द्रश्य जैसे की फिल्म के एक दृश्य में जब वह खलनायक से नाबालिग लड़कियों को बचाती हैं, को उन्होंने जो विशाल अभिनय क्षमता के साथ निभाएं हैं, वह लाजवाब हैं|\" सन 2005 में दीवाली के बाद, असिन की दो फिल्में, \"शिवकासी\" और \"माजा\" प्रदर्शित हुई| जिसमे से दूसरी फिल्म औसत सफल साबित हुई और पूर्व फिल्म में असिन की खराब भूमिका होने के बावजूद, बॉक्स ऑफिस पर व्यावसायिक रूप से सफल रही|\n\nउसके अगले वर्ष, लंबे समय से बन रही उनकी फिल्म, \"वारालारू\" जिसमे वह अजिथ कुमार के साथ अभिनय कर रही थी, सन 2006 की तमिल सिनेमा की सबसे बड़ी सफल फिल्म बन गई| फिल्म के नायक केंद्रित विषय ने असिन को अभिनय का कम मौका दिया, लेकिन अपनी भूमिका अच्छी तरह से करने के लिए आलोचकों द्वारा सराही गई| असिन और एक सफल फिल्म, पवन कल्याण की \"अन्नावाराम\" जिसमे वह ख़राब भूमिका को चित्रित कर रही थी में भी नजर आयीं| जनवरी, 2007 में, असिन दो अलग फिल्मों, \"आलवार\" और \"पोक्किरी\" में, अजिथ कुमार और विजय के साथ मुख्य भूमिका में नजर आयीं, जिसमे से दूसरी फिल्म सफल रही और \"आलवार\" असफल रही| जहाँ \"आलवार\" में असिन की भूमिका की आलोचना हुई, वहीँ \"पोक्किरी\" में उनके प्रदर्शन की आलोचकों ने जमकर सराहना की| उस वर्ष की उनकी अंतिम फिल्म हरि की \"वेळ\" थी, जो 2007 में दिवाली पर प्रदर्शित हुई, यह उनकी तीसरी सफल फिल्म रही जो कि पिछले तीन साल में दीवाली के मौसम में प्रदर्शित हुई थी| असिन, जो इस फिल्म में एक टीवी एंकर के चरित्र में नजर आई थी, की उनकी इस भूमिका के लिए सराहना की गयी|\n\nअसिन के.एस.रविकुमार की, प्रसिद्ध रचना \"दसावथारम\" में कमल हासन के साथ, जिन्होंने इस फिल्म में दस भूमिकाए निभाई थी, अपनी पहली दोहरी भूमिका में दिखाई दीं| यह फिल्म, जो सितंबर 2006 से शुरू की गयी थी, असिन की अब तक की सबसे बड़ी फिल्म बन गई| कमल हासन की दस भूमिकाओं में होने की बजह से उनका रोल दब जाने के बावजूद, असिन की इस फिल्म में भूमिका के लिए प्रसंशा की जाती है और इस फिल्म के चरित्र को उनकी \"अब तक की सर्वश्रेष्ठ\" भूमिकाओं में से एक माना जाता है, जिन में से एक चरित्र वैष्णाविते का है जो 12 वीं शताब्दी में दर्शाया गया है और अन्य चरित्र चिदंबरम से एक ब्राह्मण लड़की का है| \"दसावथारम\" बाद में दक्षिण भारतीय फिल्म इतिहास में सबसे बड़ी फिल्मों में से एक बन गयी| दक्षिण भारत में खुद को एक प्रमुख अभिनेत्री के रूप में स्थापित करने बाद, राष्ट्रव्यापी प्रसिद्धि पाने के लिए, असिन ने बॉलीवुड में जाने का विकल्प चुना| उनकी पहली हिंदी फिल्म, आमिर खान के साथ अभिनीत \"गजिनी\" हैं जो इसी नाम की उन्ही की सफल फिल्म की रीमेक है| प्रदर्शित होने पर, फिल्म को आलोचकों और आम जनता से सकारात्मक प्रतिक्रिया प्राप्त हुई और असिन की \"शानदार\" अभिनय के लिए प्रसंशा हुई|. जानेमाने समीक्षक, तरण आदर्श ने उनकी पहली हिंदी फिल्म को \"शानदार\" बताया और लिखा की \"आमिर खान के कद के एक अभिनेता के साथ परदे पर अंतरिक्ष साझा करने के लिए और फिर भी अपने शो के बाद स्मृति में रहना आसान नहीं है| वह एकदम ताजा और दर्शनीय लगती हैं और उन्होंने अपना किरदार बखूबी निभाया हैं \", जो असिन के प्रदर्शन को एक सकारात्मक दृष्टिकोण दे रही है| असिन विपुल शाह की \"लंदन ड्रीम्स\" के लिए सलमान खान और अजय देवगन के साथ प्रतिबद्ध है, जिसमें वह एक पांच मंडली बैंड के एक सदस्य की भूमिका में नजर आयेंगी| वह हाल ही में पेन्टालून्स फेमिना मिस इंडिया 2009 और फैशन बिग बाजार का 2009 का भारत का फैशन सितारा जैसे कार्यक्रम में न्यायाधीश के तौर पर उपस्थित रही थी| लंदन ड्रीम्स 30 अक्टूबर 2009 को प्रदर्शित होने के लिए तैयार हैं|\n\n", "id": "185420", "title": "असिन"}
{"url": "https://hi.wikipedia.org/wiki?curid=185422", "text": "मानात (तुर्कमेनिस्तान)\n\nमानात तुर्कमेनिस्तान की मुद्रा है। इसे एक नवंबर १९९३ को रसियन रूबल के स्थान पर ५०० रूबल = एक मानात की दर पर जारी किया गया था। मनात सौ तेनिसी से समविभाजित है। इसे संक्षिप्त तौर पर m से प्रदर्शित किया जाता है। एक जनवरी २००९ को नया मानात जारी किया गया। मनात शब्द रूसी शब्द मोनेता से लिया गया है, जिसका अर्थ सिक्का होता है। इस तरह से मानात शब्द न केवल तुर्कमेन बल्कि अजारी में भी सोवियत रूबल के लिए इस्तेमाल किया जाता था।\n", "id": "185422", "title": "मानात (तुर्कमेनिस्तान)"}
{"url": "https://hi.wikipedia.org/wiki?curid=185423", "text": "तुर्कमेन भाषा\n\nतुर्कमेन तुर्कमेनिस्तान की राष्ट्रीय भाषा है। यह तुर्कमेनिस्तान में रहने वाले करीबन तीस लाख लोगो के अलावा उत्तरी पश्चिमी अफगानिस्तान में रहने वाले करीबन चार लाख और उत्तरी पूर्वी ईरान में रहने वाले करीबन पांच लाख लोगो द्वारा बोली जाती है। तुर्कमेन विवादास्पद अल्टियाक भाषा परिवार की तुर्किक शाखा से संबद्ध है। यह दक्षिणी पश्चिमी तुर्किक उप शाखा खासतौर से पूर्वी ओगुज समूह का सदस्य है। तुर्कमेन तुर्किश और अजरबैजानी से निकट से जुड़ा हुआ है।\n", "id": "185423", "title": "तुर्कमेन भाषा"}
{"url": "https://hi.wikipedia.org/wiki?curid=185427", "text": "मापन उपकरण\n\nविशिष्ट उपकरणों के लिये 'मापक उपकरणों की सूची' देखें।\n\nभौतिक विज्ञानों, इंजीनियरी, नियंत्रण, स्वचालन (आटोमेशन) तथा गुणवत्ता सुनिश्चित करने आदि के लिये उपयुक्त भौतिक राशियों के मापन की आवश्यकता होती है जो मापन उपकरणों के द्वारा किया जाता है। बिना मापन उपकरणों के आधुनिक सभ्यता का अस्तित्व ही नहीं होता। दूसरे शब्दों में मापन एवं मापन उपकरण, विज्ञान एवं प्रौद्योगिकी के मूल हैं।\n", "id": "185427", "title": "मापन उपकरण"}
{"url": "https://hi.wikipedia.org/wiki?curid=185429", "text": "भारत में मापन प्रणालियों का इतिहास\n\nभारत में मापन प्रणालियों का इतिहास बहुत पुराना है। सिन्धु घाटी की सभ्यता में प्राप्त कुछ सबसे प्राचीन मापक नमूने ५वीं सहराब्दी ईसापूर्व के हैं।\n\nसंस्कृत कें 'शुल्ब' शब्द का अर्थ 'नापने की रस्सी' या डोरी होता है। अपने नाम के अनुसार शुल्ब सूत्रों में यज्ञ-वेदियों को नापना, उनके लिए स्थान का चुनना तथा उनके निर्माण आदि विषयों का विस्तृत वर्णन है।\n\nसमय मापने के लिए वृक्षों की छाया को नापने चलन से लेकर कोणार्क के सूर्य मन्दिर के चक्र तक अनेक पद्धतियों का प्रयोग किया जाता रहा है।\n\nभारत में विभिन्न कालों में नापतौल की विभिन्न पद्धतियाँ प्रचलित रही हैं। मनुस्मृति के 8वें अध्याय के 403वें श्लोक में कहा गया हैः\n\nइससे स्पष्ट है कि भारत में अत्यन्त प्राचीनकाल से नापतौल की पद्धतियाँ रही हैं। प्रचलित जानकारी के अनुसार सिन्धु घाटी की पुरातात्विक खुदाई में मिले नापतौल के विभिन्न अवशेषों से ज्ञात होता है कि ईसा पूर्व 3000-1500 में सिन्धु घाटी सभ्यता के निवासियों ने मानकीकरण की एक परिष्कृत प्रणाली विकसित किया था। सिन्धु घाटी सभ्यता के इस नापतौल पद्धति को विश्व के प्राचीनतम पद्धतियों में से एक माना जाता है। सिन्धु घाटी सभ्यता की नापतौल प्रणाली कितनी परिष्कृत थी यह इसी से पता चलता है कि उस काल में भवन निर्माण के लिए प्रयोग की जाने वाली ईंटों की लम्बाई, चौड़ाई तथा ऊँचाई की माप सुनिश्चित थी जो कि 4:2:1 के अनुपात में होती थीं।\n\nआज से लगभग 2400 वर्ष पहले चंद्रगुप्त मौर्य काल में भी माप तथा नापतौल के लिए अच्छी प्रकार से परिभाषित पद्धति का प्रयोग किया जाता था तथा राज्य के द्वारा माप के भारों (बाटों) एवं तुला (तराजू) की सत्यता सत्यापिक करने की परम्परा थी। उस काल की प्रणाली के अनुसार भार की सबसे छोटी इकाई एक परमाणु तथा लंबाई की सबसे छोटी इकाई अंगुल थी। लम्बी दूरी के लिए योजन का प्रयोग किया जाता था।\n\nसंस्कृत के बहुत से गणित एवं ज्योतिष ग्रन्थों का आरम्भ नापतौल की ईकाइयों के परिचय से ही हुआ है। उदाहरण के लिए गणितसारसंग्रह का संज्ञाप्रकरण विभिन्न इकाइयों की प्रणाली के परिचय से शुरू होता है। खगोलविदों एवं गणितज्ञों ने मापन के लिए आवश्यक यंत्रों (इंस्ट्रुमेन्ट्स) का भी विकास किया था जिनका परिचय यंत्रराज, यंत्रशिरोमणि, यंत्रार्णव इत्यादि ग्रन्थों में दिया गया है।\n\nमध्यकाल में मुगल बादशाह अकबर ने भी नापतौल की एकरूप (uniform) प्रणाली विकसित किया था जिसका प्रयोग सम्पूर्ण देश में किया जाता था। अबुल फज़ल रचित आईने अकबरी के अनुसार उस काल में भूमि नापने की इकाई “इलाही गज” हुआ करती थी जो कि वर्तमान 33 इंच से 34 के बराबर थी। वजन नापने की इकाई “सेर” हुआ करता था।\n\nब्रिटिश काल में अंग्रेजों ने भी देश भर में नापतौल की एकरूप (uniform) प्रणाली विकसित किया वजन की इकाइयाँ मन, सेर, छँटाक, तोला, माशा और रत्ती थीं। भूमि मापने के लिए मील, एकड़, गज, फुट, इंच का प्रयोग किया जाता था। अंग्रेजों के द्वारा विकसित उस प्रणाली का प्रयोग स्वतन्त्रता प्राप्ति के बाद भी सन् 1956 तक होता रहा। सन् 1956 में भारत सरकार ने नापतौल के नए मानक स्थापित किया और देश भर में नापतौल की मीटरी (मेट्रिक) पद्धति का चलन हो गया।\n\n\n", "id": "185429", "title": "भारत में मापन प्रणालियों का इतिहास"}
{"url": "https://hi.wikipedia.org/wiki?curid=185441", "text": "नीति\n\nउचित समय और उचित स्थान पर उचित कार्य करने की कला को नीति (Policy) कहते हैं। नीति, सोचसमझकर बनाये गये सिद्धान्तों की प्रणाली है जो उचित निर्णय लेने और सम्यक परिणाम पाने में मदद करती है। नीति में अभिप्राय का स्पष्ट उल्लेख होता है। नीति को एक प्रक्रिया (procedure) या नयाचार ( नय+आचार / protocol) की तरह लागू किया जाता है। \n\nनीति काव्य का उद्भव विश्व साहित्य के प्राचीनतम ग्रन्थ ऋग्वेद से माना गया है। इसके साथ ही बाह्मण ग्रन्थों , उपनिषदों, रामायण, महाभारत में धर्म और नीति का सदुपदेश सम्मिलित है। इन नीति ग्रन्थों में तत्व ज्ञान और वैराग्य का सुन्दर सन्निवेश है। इनमें प्रायः सभी धार्मिक विश्वासों का उल्लेख और उपदेश हे। इन नीति ग्रन्थों में लोक जीवन के व्यवहार में आने वाली बातों पर विचार करने के साथ ही साथ जीवन की असारता का निरूपण कर मानव मात्र को ’मोक्ष’ के साधन का उपदेश भी है। भारतीय नीति के अन्तर्गत धर्म एवं दर्शन भी समाहित हो जाते हैं इसीलिए नीति काव्य का उद्भव स्मृति ग्रन्थों से भी माना जाता है। महाभारत के दो बड़े प्रसगों की श्रीमद्भागवद्गीता एवं विदुरनीति तो स्वयं ही नीति काव्य से सर्वश्रेष्ठ उदाहरण है। भगवद्गीता तो भारतीय संस्कृति का अनमोल रत्न है जिसके माध्यम से हमें जीवन की असारता, आत्मा की अमरता, निष्काम कर्मवाद आदि की शिक्षा मिलती है। इसी प्रकार विदुर नीति में भी कुल धर्म, सर्व धर्म, राज धर्म, विश्व धर्म व आत्म धर्म के विविध स्वरूपों को देखा जा सकता हे। \nनिम्नलिखित श्लोक में सद्गृहस्थ के घर में चार लोगों का निवास आवश्यक बताया गया है -\n\nनीति काव्य का सर्वप्रथम संग्रह 'चाणक्य संग्रह' है। इसी को 'चाणक्य नीति' के नाम से भी जाना जाता है। इसमें व्यवहार सम्बन्धी पद्यों के साथ राजनीति सम्बन्धी श्लोकों का सद्भाव भी प्राप्त होता है। इन नीति विषयक सदुपदेशों का सम्बन्ध चन्द्रगुप्त मौर्य के प्रख्यात गुरू अमात्य चाणक्य के साथ जुड़ा है परन्तु यह स्पष्ट नहीं हो पाया कि इसका लेखक अर्थशास्त्र रचयिता चाणक्य ही है। हो सकता है कि चाणक्य के एक महनीय राजनीतिवेत्ता होने के कारण इसे ’चाणक्य नीति’ के नाम से ख्याति मिली। डॉ लुडविक स्टर्नबाख ने 'चाणक्य नीति शाखा सम्प्रदाय' नामक ग्रन्थ में चाणक्य की नीति सूक्तियों की छः वाचनाओं का संग्रह सम्पादित तथा प्रकाशित किया है -\n\n\n\nइसमें अनुष्टुप छन्द में निबद्ध 108 श्लोक हैं। \n\nइसमें तीन शतक हैं। प्रत्येक शतक में पूरे एक सौ अनुष्टुप विद्यमान है। इसमें राजनीति के विस्तृत उपदेशों के साथ ही साथ लोक नीति की भी सुन्दर शिक्षा दी गई है-\n\nउपर्युक्त श्लोक में काशी वास को प्राथमिकता दी गई है। हो सकता है कि इसका संग्रहकर्ता कोई काशीवासी हो। \n\nपंचम वाचना लघु चाणक्य नाम से प्रसिद्ध है। इसके प्रत्येक अध्याय में 10 से 13 तक श्लोक हैं। यह वाचना भारत में अल्पज्ञात ही रही परन्तु यूरोप में यह काफी प्रख्यात रही। गेल नेस नामक यूनानी संस्कृतज्ञ ने मूल संस्कृत का यूनानी भाषा में अनुवाद करके 1825 ई0 में इस प्रकाशित किया।\n\nयह वाचना भी भारत में प्रसिद्ध नहीं हुई अपितु नवम शताब्दी में तिब्बती तंज रू में अनुदित होकर संग्रहीत हुई। इस तिब्बती अनुवाद का पुनः संस्कृत में अनुवाद शान्ति निकेतन से प्रकाशित हुआ है। इसमें 8 अध्याय हैं तथा 5382 श्लोक हैं परन्तु 3972 श्लोक ही उपलब्ध हैं। \n\nयह कहना अति कठिन है कि इन सभी ग्रन्थों के रचयिता महात्मा चाणक्य ही थे परन्तु इन ग्रन्थों में दी गई शिक्षा, उपदेश व नीति वाक्य मानव जीवन के लिए सर्वथा उपादेय हैं : सार्वभौम हैं तथा इनमें अनुभव एवं बुद्धि की सूक्ष्माभिव्यक्ति हुई है। यथा -\n\nसुन्दर पाण्डय द्वारा रचित नीतिद्विषष्ठिका ही नीति विषय प्राचीन ग्रन्थ है जिसके विषय में हमें निश्चित जानकारियां मिलती है। इसमें उपदेशात्मक शैली में 116 श्लोक है। सुभाषित ग्रन्थकारों न इस रचना के कई श्लोक उद्धृत किये हैं परन्तु ग्रन्थ का नामोल्लेख नहीं किया है। परन्तु कुछ अन्य विद्वानों के इनका उल्लेख किया है जिसका विवरण निम्नलिखित है-\n\n\nभर्तृहरि विरचित नीति शतक, नीति काव्यों में श्रेष्ठ स्थान रखता है। इन पद्यों में उन्होने अपन लौकिक व्यावहारिक ज्ञान का सूक्ष्म परिचय देते हुए अपने अनुभवों को अत्यन्त सहज , सरल , स्वाभाविक एवं सुन्दर शब्दों में प्रस्तुत किया है। मानव जीवन से सम्बन्धित ऐसा कोई भी विषय , कोई भी समस्या नहीं है जिसकी चर्चा इस ग्रन्थ में न की गई हो उनकी दृष्टि में सच्चा मानव वही है जो अपने मन में परम संतोष की अनुभूति करता हो। वे एक ओर तो कर्म सिद्वान्त की वकालत करते हैं तो दूसरी और भाग्य को भी अनदेखा नहीं करते हैं। कुछ विषयों पर उनकी धारणा आज भी सत्य प्रतीत होती है। यथा - इस संसार में सभी का उपचार संभव है परन्तु मूर्ख का नहीं। \n\nविवेक का परित्याग करने वालों का पतन सैकड़ो प्रकार से होता है। यथा - \"विवेकभ्रष्टानां भवति विनिपातः शतमुखः\"\n\nशरीर को आभूषण नहीं सुसज्जित करते अपितु सुसस्ंकृत वाणी ही असली आभूषण है -\n\nमानवीय व्यवहारों और प्रवृतियों और सदाचार का भर्तृहरि ने इतना सूक्ष्म और व्यापक अध्ययन किया कि उसकी तुलना किसी से नहीं की जा सकती। इन तत्वों को कवि ने आत्मसात् किया था और स्वयं के जीवन में उनका आचरण किया था। यही कारण है कि संस्कृत साहित्य में उनके नीति वचनों का साहित्य में उनके नीतिवचनों का व्यापक प्रचार प्रसार हुआ। शब्द रचना, अलंकार विधान, छन्दों विरचना आदि सभी दृष्टियों से यह शतक परिपुष्ट है। \n\nवैराग्य शतक उत्कृष्ट शैली में लिखा गया नीति काव्य है। इसमें इस शिक्षा पर विशेष बल दिया गया है कि मनुष्यो में साधारणतः होने वाले दुर्गुणों को केसे दूर किया जाए-\n\nइसमें शिव भक्ति पर बल देते हुए सन्यास की प्रशंसा की गई है -\n\nयह रचना आदि शंकराचार्य द्वारा विरचित मानी गई है। इसमें सांसारिक विषय को छोड़्ने और मायाजाल से मुक्त होने के उपदेश दिया गया है। इसमें नैतिक और दार्शनिक भाव हैं। \n\nकश्मीर के राजा जयापीड (779 - 813 ई0 ) के आश्रित एवं अमात्य कवि दामोदर गुप्त द्वारा विरचित कुट्टनीमत भी समाज को शिक्षा देने वाला नीति काव्य है। इसे वेश्याओं का शिक्षा ग्रन्थ भी कह सकते हैं। \n\nआर्याछन्द में निबद्ध यह काव्य अपनी मधुरता तथा स्निग्धता के कारण संस्कृत साहित्य में चिरस्मणीय रहेगा। प्रस्तुत श्लोक में वेश्याओं की तुलना चुम्बक से की गई है -\n\nअर्थात् जिस प्रकार चुम्बक पत्थर अपनी पहुँच में आये हुए लोहे को अपनी और खींचता है उसी प्रकार रूप से जीविका प्राप्त करने वाली वेश्याएं विषयो में आसक्त मनुष्यों को अनिवार्य रूप से खींचती हैं। \n\nजैन लेखक अमितगति ने 994 ई0 में सुभाषितरत्नसन्दोह रचना रची। इसमें 32 अध्याय हैं। इसमें जैन साधुओं , देवताओं और हिन्दुओं के व्यवहारों पर कटु आक्षेप हैं। \n\nयह रचना भी अमित गति जी की है। उन्होने इस रचना में हिन्दू धर्म की अपेक्षा जैन धर्म का उत्कृष्ट बताया है। \n\nमहाकवि क्षेमेन्द्र ( 1050 ई0 ) ने अपनी तीव्र निरीक्षण शक्ति के द्वारा तत्कालीन समाज व धर्म का अनुशीलन कर नीतिपरक रचनाएं रची जिनमें से से कला विलास प्रमुख स्थान रखता है। इसमें 10 अध्याय हैं। क्षेमेन्द्र ने इसमे जनता द्वारा अपनाए गए आजीविका के विभिन्न साधनों (कलाओं ) का वर्णन किया है। ये कलायें अनेक रूप धारण कर मानवों को ठगती हैं। अतएव इनकी पूरी जानकारी एवं बचने के उपाय इस काव्य में हैं। कला विकास के अतिरिक्त क्षेमेन्द्र की अन्य रचनाएं इस प्रकार हैं -\nदर्पदलन, चारुचर्या, चतुर्वर्गसग्रह, सेव्यसेवकोपदेश, समयमातृका, देशोपदेश\n\nइसमें सात अध्याय हैं , जिसमें कवि ने उच्च कुल, धन, विद्या तथा सौन्दर्य, साहस दान तथा तपस्या से उत्पन्न तप की निःसारता दिखाई है। यथा -\n\nइसमें सात विचार हैं जिनके आरम्भ में तद्विषयक उपदेशात्मक सूक्तियाँ तथा उनकी उपादेयता स्पष्ट करने हेतु प्रधान पात्र द्वारा नीतियों का महत्व स्पष्टतः दर्शाया गया है। \n\nयह सदाचार विषयक शतक है। इसके माध्यम से कवि ने सुन्दर व्यवहार हेतु आवश्यक नियमा ( नीतियों ) का वर्णन किया है। \n\nयह पुरूषार्थ चतुष्टय का विवरण देने वाला काव्य है। इसमें चार परिच्छेद हैं जिनमें धर्म, अर्थ, काम एवं मोक्ष की प्रशंसा निविष्ट की गई है।\n\nक्षेमेन्द्र ने इसमें सेवक की दीन दशा एवं स्वामिजनों द्वारा किए जाने वाले दुर्व्यवहारों का वर्णन बड़े ही रोचक ढंग से किया है। इयके कुल 61 श्लोक हैं। अनेकों छन्दो में निबद्ध इस काव्य की शैली प्रसादमयी है।\n\nइसमें आठ अध्याय हैं। इसमें वेश्याओं के प्रपंचों का वर्णन है। इसमें वेश्याओं के जाल से बचन की शिक्षा दी गई है।\n\nइसमें तथा 'नर्ममाला' में कवि ने हास्योपदेश के रूप में नीति परक उपदेश दिये हैं। देशोपदेश में आठ उपदेश हैं। कवि का प्रधान लक्ष्य है कि हास से लज्जित होकर कोई भी पुरूष दोषों में प्रवृत नहीं होगा -\n\nइसमें तीन परिच्छेद हैं। \n\nजैन कवि हेमचन्द्र ( 1088- 1172 ई0) ने इस रचना मे जैनों के कर्तव्यों तथा जैन साधुओं द्वारा अपनाये जाने वाले कठोर नियमों का वर्णन किया गया है। \n\nकवि जल्हण (1130 ई0 ) ने इस रचना में वेश्याओं के छल प्रपंच से बचने की शिक्षा दी गई है।\n\nशिल्हण ( 1205 ई0) द्वारा रचित इस शतक में मानसिक शान्ति की प्राप्ति के लिए विशेष बल दिया है। इस रचना पर भर्तृहरि विरचित नीति शतक वैराग्य शतक का प्रभाव स्पष्टतः झलकता है।\n\nसोमप्रभ ने 1267 ई0 में यह रचना रची। इसमें स्त्रियों के संसर्ग से हानियां व वैराग्य के लाभों को बताया गया है। \n\nवेदान्तदेशिक (1268- 1269 ई0) द्वारा रचित इस रचना में 145 सुभाषित श्लोकों का संग्रह है। यह रचना भर्तृहरि के नीतिशतक से पूर्णतः प्रभावित है। इसके साथ ही इस कवि ने 'वैराग्य पंचक' नामक रचना भी रची है।\n\nकवि कुसुम देव द्वारा रचित यह काव्य अनुष्टप छन्द में रचित है। वल्लभ देव (1500 ई0 ) न इस कवि का उल्लेख किया है। अतः कुसुमदेव का काल इस समय से पूर्व का ही है। इस काल के पूर्वाध में नीति कथन है तथा उत्तरार्ध में उसकी पुष्टि दृष्टान्त द्वारा की है। \n\nद्याद्विवेद ने 1492 ई0 में 'नीति मंजरी' की रचना की। इसमें वृद्ध देवता आदि प्राचीन ग्रन्थों के उदाहरणों के माध्यम से दिया गया है। कतिपय स्थलों पर वेद मन्त्रों की व्याख्या भी की है।\n\nपण्डितराज जगन्नाथ ( 1590 - 1665 ई ) द्वारा रचित भामिनी विलास में क्रमशः चार भाग हैं - अन्योक्ति, शृंगार, करूण और शान्त। इनमें क्रमशः 101 , 100 , 19 और 32 श्लोक हैं। पण्डितराज पाण्डित्य के पारा प्रवीण हैं। स्थान-स्थान पद काव्य सौन्दर्य , अलंकृत पदावली, भाव सौन्दर्य, रस प्रवणता, ज्ञानगरिमा और हृदयग्राहिता का दर्शन होता है। यथा -\n\nअर्थात चाहे राज्यलक्ष्मी चली जाए, चाहे तलवार की चोट सही पड़े, चाहे मृत्यु आ जाए, परन्तु मन कभी भी धर्म का परित्याग न करे। \n\nनीलकण्ठ दीक्षित (1630 ई0 ) ने चार रचनाएं रची। जिनमें प्रथम कलि विडम्बन है। इसमें कलियुग की विडम्बना का उत्कृष्ट चित्रण है। यह एक वयंग्यप्रधान काव्य है। यथा -\n\nनीलकण्ठ दीक्षित जी की अन्य कृति इस शतक में यह बताया गया है कि किस प्रकार विद्वन्मण्डली को तथा राज्य सभा के व्यक्तियों को प्रसन्न करना चाहिए। \n\nदीक्षित जी की तृतीय कृति शान्ति विलास में 51 श्लोक हैं जो मन्दाक्रान्ता छन्द में विरचित हैं। इस काव्य में भौतिक जीवन की अनित्यता का चित्रण बड़े ही रोचक ढंग से किया गया है। साथ ही मोक्ष प्राप्ति हेतु शिव से प्रार्थना भी की गई है। \n\nदीक्षित जी की चतुर्थ कृति वैराग्य शतक में वैराग्य पूर्ण जीवन व्यतीत करने के अनेकानेक लाभ बताये गए हैं। \n\nअल्मोड़ा निवासी पर्वतीय कवि जिनका समय 18वीं शताब्दी का उत्तरार्द्व है, ने उपदेश शतक नामक काव्य आर्या छन्द में रचा है। इसके जनोपयोगी उपदेश स्वरूप 100 श्लोक हैं। \n\nवे कटाध्वरी ( 1650 ई0 ) रचित प्रस्तुत काव्य भी उपदेशात्मक शैली में रचित नीति काव्य है।\n\nदक्षिणा मूर्ति नामक कवि द्वारा रचित यह काव्य नाना छन्दो में निबद्ध है। इसमें 94 श्लोक हैं जिनमें विद्वत्प्रशंसा, दुर्जन, त्याग , द्वैत निन्दा , शिक्षा पद्वति , विषाद पद्धति तथा ज्ञान पद्धति में वर्ण्य-विषय का विभाजन है। \n\n\n", "id": "185441", "title": "नीति"}
{"url": "https://hi.wikipedia.org/wiki?curid=185445", "text": "भक्ति आन्दोलन\n\nभक्ति आन्दोलन मध्‍यकालीन भारत का सांस्‍कृतिक इतिहास में एक महत्‍वपूर्ण पड़ाव था। इस काल में सामाजिक-धार्मिक सुधारकों की धारा द्वारा समाज विभिन्न तरह से भगवान की भक्ति का प्रचार-प्रसार किया गया। यह एक मौन क्रान्ति थी। \n\nयह अभियान हिन्‍दुओं, मुस्लिमों और सिक्‍खों द्वारा भारतीय उप महाद्वीप में भगवान की पूजा के साथ जुड़े रीति रिवाजों के लिए उत्तरदायी था। उदाहरण के लिए, हिन्‍दू मंदिरों में कीर्तन, दरगाह में कव्‍वाली (मुस्लिमों द्वारा) और गुरुद्वारे में गुरबानी का गायन, ये सभी मध्‍यकालीन इतिहास में (800 - 1700) भारतीय भक्ति आंदोलन से उत्‍पन्‍न हुए हैं। \n\nभक्ति आन्दोलन का आरम्भ दक्षिण भारत में आलवारों एवं नायनारों से हुआ जो कालान्तर में (८०० ई से १७०० ई के बीच) उत्तर भारत सहित सम्पूर्ण दक्षिण एशिया में फैल गया।\nइस हिन्‍दू क्रांतिकारी अभियान के नेता शंकराचार्य थे जो एक महान विचारक और जाने माने दार्शनिक रहे। इस अभियान को चैतन्‍य महाप्रभु, नामदेव, तुकाराम, जयदेव ने और अधिक मुखरता प्रदान की। इस अभियान की प्रमुख उपलब्धि मूर्ति पूजा को समाप्‍त करना रहा।\n\nभक्ति आंदोलन के नेता रामानंद ने राम को भगवान के रूप में लेकर इसे केन्द्रित किया। उनके बारे में बहुत कम जानकारी है, परन्‍तु ऐसा माना जाता है कि वे 15वीं शताब्‍दी के प्रथमार्ध में रहे। उन्‍होंने सिखाया कि भगवान राम सर्वोच्‍च भगवान हैं और केवल उनके प्रति प्रेम और समर्पण के माध्‍यम से तथा उनके पवित्र नाम को बार-बार उच्‍चारित करने से ही मुक्ति पाई जाती है।\n\nचैतन्‍य महाप्रभु एक पवित्र हिन्‍दू भिक्षु और सामाजिक सुधार थे तथा वे सोलहवीं शताब्‍दी के दौरान बंगाल में हुए। भगवान के प्रति प्रेम भाव रखने के प्रबल समर्थक, भक्ति योग के प्रवर्तक, चैतन्‍य ने ईश्‍वर की आराधना श्रीकृष्‍ण के रूप में की।\n\nश्री रामानुजाचार्य, भारतीय दर्शनशास्‍त्री थे और उन्‍हें सर्वाधिक महत्‍वपूर्ण वैष्‍णव संत के रूप में मान्‍यता दी गई है। रामानंद ने उत्तर भारत में जो किया वही रामानुज ने दक्षिण भारत में किया। उन्‍होंने रुढिवादी कुविचार की बढ़ती औपचारिकता के विरुद्ध आवाज उठाई और प्रेम तथा समर्पण की नींव पर आधारित वैष्‍णव विचाराधारा के नए सम्‍प्रदायक की स्‍थापना की। उनका सर्वाधिक असाधारण योगदान अपने मानने वालों के बीच जाति के भेदभाव को समाप्‍त करना।\n\nबारहवीं और तेरहवीं शताब्‍दी में भक्ति आंदोलन के अनुयायियों में भगत नामदेव और संत कबीर दास शामिल हैं, जिन्‍होंने अपनी रचनाओं के माध्‍यम से भगवान की स्‍तुति के भक्ति गीतों पर बल दिया।\n\nप्रथम सिक्‍ख गुरु और सिक्‍ख धर्म के प्रवर्तक, गुरु नानक जी भी निर्गुण भक्ति संत थे और समाज सुधारक थे। उन्‍होंने सभी प्रकार के जाति भेद और धार्मिक शत्रुता तथा रीति रिवाजों का विरोध किया। उन्‍होंने ईश्‍वर के एक रूप माना तथा हिन्‍दू और मुस्लिम धर्म की औपचारिकताओं तथा रीति रिवाजों की आलोचना की। गुरु नानक का सिद्धांत सभी लोगों के लिए था। उन्‍होंने हर प्रकार से समानता का समर्थन किया।\n\nसोलहवीं और सत्रहवीं शताब्‍दी में भी अनेक धार्मिक सुधारकों का उत्‍थान हुआ। वैष्‍णव सम्‍प्रदाय के राम के अनुयायी तथा कृष्‍ण के अनुयायी अनेक छोटे वर्गों और पंथों में बंट गए। राम के अनुयायियों में प्रमुख संत कवि तुलसीदास थे। वे अत्‍यंत विद्वान थे और उन्‍होंने भारतीय दर्शन तथा साहित्‍य का गहरा अध्‍ययन किया। उनकी महान कृति 'रामचरितमानस' जिसे जन साधारण द्वारा 'तुलसीकृत रामायण' कहा जाता है, हिन्‍दू श्रद्धालुओं के बीच अत्‍यंत लोकप्रिय है। उन्‍होंने लोगों के बीच श्री राम की छवि सर्वव्‍यापी, सर्व शक्तिमान, दुनिया के स्‍वामी और परब्रह्म के साकार रूप से बनाई।\n\nकृष्‍ण के अनुयायियों ने 1585 ईसवी में हरिवंश के अंतर्गत राधा बल्‍लभी पंथ की स्‍थापना की। सूरदास ने ब्रजभाषा में \"सूर सरागर\" की रचना की, जो श्री कृष्‍ण के मोहक रूप तथा उनकी प्रेमिका राधा की कथाओं से परिपूर्ण है।\n\n\n\n\n\n\n\n\n\n\n\n\n\n\n\n\n\n\n\n\n\n\n\n\nस्वामी माधवाचार्य (संवत्‌ 1254-1333) ने 'ब्राह्म सम्प्रदाय' नाम से द्वैतवादी वैष्णव सम्प्रदाय चलाया जिसकी ओर लोगों का झुकाव हुआ। इसके साथ ही द्वैताद्वैतवाद (सनकादि सम्प्रदाय) के संस्थापक निम्बार्काचार्य ने विष्णु के दूसरे अवतार कृष्ण की प्रतिष्ठा विष्णु के स्थान पर की तथा लक्ष्मी के स्थान पर राधा को रख कर देश के पूर्व भाग में प्रचलित कृष्ण-राधा (जयदेव, विद्यापति) की प्रेम कथाओं को नवीन रूप एवं उत्साह प्रदान किया। वल्लभाचार्य जी ने भी कृष्ण भक्ति के प्रसार का कार्य किया। जगत्‌प्रसिद्ध सूरदास भी इस सम्प्रदाय की प्रसिद्धि के मुख्य कारण कहे जा सकते हैं। सूरदास ने वल्लभाचार्य जी से दीक्षा लेकर कृष्ण की प्रेमलीलाओं एवं बाल क्रीड़ाओं को भक्ति के रंग में रंग कर प्रस्तुत किया। माधुर्यभाव की इन लीलाओं ने जनता को बहुत रसमग्न किया। \n\nइस तरह दो मुख्य सम्प्रदाय सगुण भक्ति के अन्तर्गत अपने पूरे उत्कर्ष पर इस काल में विद्यमान थे - रामभक्ति शाखा; कृष्णभक्ति शाखा।\n\nइसके अतिरिक्त भी दो शाखाएँ प्रचलित हुईं - प्रेममार्ग (सूफ़ी) तथा निर्गुणमार्ग शाखा।\n\nसगुण धारा के इस विकास क्रम के समानांतर ही बाहर से आए हुए मुसलमान सूफ़ी संत भी अपने विचारों को सामान्य जनता में फैला रहे थे। मुसलमानों के इस लम्बे प्रवास के कारण भारतीय तथा मुस्लिम संस्कृति का आदान-प्रदान होना स्वाभाविक था। फिर इन सूफ़ी संतों ने भी अपने विचारों को जनसाधारण में व्याप्त करने की, अपने मतों को भारतीय आख्यानों में, भारतीय परिवेश में, यहीं की भाषा-शैली लेकर प्रस्तुत करने का सफल प्रयास किया। इनके मतों में कट्टरता का कहीं भी आभास नहीं था। इनका मुख्य सिद्धान्त प्रेम तत्त्व था। यद्यपि प्रेम के माध्यम से ईश्वर को पाने के लिए किए जाने वाले प्रयास (विधि) में कुछ अन्तर अवश्य था तथापि इनके प्रेम तत्त्व के प्रतिपादन एवं प्रसार शैली ने लोगों को आकर्षित किया। इन्होंने एकेश्वरवाद का प्रतिपादन भी किया जिसे कुछ लोगों ने अद्वैतवाद ही मान लिया, जो कि उचित नहीं है। हज़रत निज़ामुद्दीन चिश्ती, सलीम चिश्ती आदि अनेक संतों ने हिन्दू-मुसलमान सबका आदर प्राप्त किया। इस सूफ़ी मत में भी चार धाराएँ मुख्यत: चलीं-\n\nजायसी, कुतुबन, मंझन आदि प्रसिद्ध (साहित्यकार) कवियों ने हिन्दी साहित्य को अमूल्य साहित्य रत्न भेंट किए। निर्गुणज्ञानाश्रयी शाखा पर भी इनका प्रभाव पड़ा तथा हिन्दू-मुसलमानों के भेद को मिटाने की बातें कही जाने लगीं। आचार्य शुक्ल ने भी इन्हें ’हिन्दू और मुसलमान हृदय को आमने सामने करके अजनबीपन मिटाने वाला' कहा।\n\nरामानन्द जी उत्तर भारत में रामभक्ति को लेकर आए थे। उनके सिद्धान्तों में इस भक्ति का स्वरूप दो प्रकार का था - राम का निर्गुण रूप; राम का अवतारी रूप। ये दोनों मत एक साथ ही थे। निर्गुण रूप में राम का नाम तो होता पर उसे ’दशरथ-सुत’ की कथा से सम्बद्ध नहीं किया जाता। रामानन्द ने देखा कि भगवान की शरण में आने के उपरान्त छूआ-छूत, जाँत-पाँत आदि का कोई बन्धन नहीं रह जाता अत: संस्कृत के पण्डित और उच्च ब्राह्मण कुलोद्‌भूत होने के पश्चात भी उन्होंने देश-भाषा में कविता लिखी और सबको (ब्राह्मण से लेकर निम्नजाति वालों तक को) राम-नाम का उपदेश दिया। कबीर इन्हीं के शिष्य थे। कबीर, रैदास, धन्ना, सेना, पीपा आदि इनके शिष्यों ने इस मत को प्रसिद्ध किया। रामनाम के मंत्र को लेकर चलने वाले अक्खड़-फक्कड़ संतों ने भेद-भाव भुला कर सबको प्रेमपूर्वक गले लगाने की बात कही। वैदिक कर्मकाण्ड के द्वारा फैले हुए आडंबरों एवं बाह्य विधि-विधानों के त्याग पर बल देते हुए राम नाम का प्रेम, श्रद्धा से स्मरण करने की सरल पद्धति और सहज समाधि का प्रसार किया। कबीर में तीन प्रमुख धाराएँ समाहित दिखाई देती हैं -\n\nहठयोग का कुछ प्रभाव इन पर अवश्य है परन्तु मुख्यत: प्रेम तत्त्व पर ही बल दिया गया है। सामाजिक सुधार के क्षेत्र में इन संतों का महत्त्वपूर्ण योग रहा है। इन संतों के साहित्य में हमें तत्कालीन युग की सामाजिक, धार्मिक, राजनैतिक समस्त स्थितियों के दर्शन हो जाते हैं। धार्मिक दृष्टि से भी इनका योग बहुत है। सहज प्रेम की भाषा पर बल देने के कारण लोगों का इन पर भी बहुत झुकाव रहा। कबीर की मृत्यु के कुछ समय बाद इसमें भी सम्प्रदाय की स्थापना हो गई। अन्य शाखाओं के समान इसका महत्व भी भक्तिकाल को पूर्ण बनाने में है।\n\nये चारों शाखाएँ भक्तिकाल या मध्यकाल के पूर्व भाग में अपने उत्कर्ष में थीं। इन चारों ही शाखाओं ने हिन्दी साहित्य को बड़े-बड़े व्यक्तित्व प्रदान किए जैसे - सूर, तुलसी, कबीर आदि। अपने भक्तिभाव की चरम उत्कृष्टता के लिए भी ये जनता के मन-मानस पर आधिपत्य कर सके। आज भी ये श्रद्धा एवं आदर से देखे जाते हैं। यद्यपि कालान्तर में इन सम्प्रदायों में भी अनैतिकता के तत्त्वों के प्रवेश के कारण शुद्धता नहीं रह गई थी तथा इनका पतन भी धीरे-धीरे हो गया था तथापि जो अद्‌भुत मणियाँ इस काल में प्राप्त हुईं, वे किसी भी अन्य काल में प्राप्त नहीं हो सकीं, यह निस्संदेह कहा जा सकता है। भक्तिकाल में हर प्रकार से कला समृद्धि हुई, नवीन वातावरण का जन्म हुआ, जन-जन में भक्ति, प्रेम और श्रद्धा के स्रोत फूट पड़े, ऐसा काल वस्तुत: साहित्येतिहास का \"स्वर्णकाल\" कहलाने योग्य है।\n\nसम्प्रदायों से मुक्त रूप में भी भक्ति का प्रचार था। मीरा, रसखान, रहीम का नाम उतनी ही श्रद्धा से लिया जाता है जितना कि किसी सम्प्रदायबद्ध संत कवि का। इस तरह कहा जा सकता है कि जनता में सम्प्रदाय से भी अधिक शुद्ध भक्ति-भाव की महत्ता थी। ऐकान्तिक भक्ति ने समष्टिगत रूप धारण किया और जन-जन के हृदय को आप्लावित कर दिया।\n\nतुलसी की मृत्यु (1680 ई.) के कुछ समय बाद ही रीतिकाल के आगमन के चिह्न दिखाई देने लगे थे। राम के मर्यादावादी रूप का सामान्यीकरण करके उसमें भी लौकिक लीलाओं का समावेश कर दिया गया। कृष्ण की प्रेम भक्ति (मूलक) जागृत करने वाली लीलाओं में से कृष्ण की श्रृंगारिक लीलाओं को ग्रहण करके उसका अश्लील चित्रण होने लगा था। यह स्थिति रीतिकाल में अपने घोरतम रूप में पहुँच गई थी। इसीलिए कहा गया था \"राधिका कन्हाई सुमरिन को बहानो है।\" रामभक्ति का जो रूप तुलसी ने अंकित किया था, यद्यपि वह धूमिल नहीं हुआ तथापि राजाओं के आश्रय में रहने वाले कवियों ने श्रृंगारिकता के वातावरण में उसे विस्मृत कर दिया था। इस तरह धीरे-धीरे ई.1680-90 के आसपास भक्तिकाल समाप्त हो गया।\n\nकालांतर में यद्यपि जनता में भक्तिभाव विद्यमान रहे तथापि न तो इस (तुलसी आदि के समान) को महान विभूति पैदा हो सकी और न कोई बहुत अधिक लोकप्रिय ग्रंथ ही लिखा जा सका।\n\nभक्ति युग का यह आन्दोलन बहुत बड़ा आन्दोलन था एवं ऐसा आन्दोलन भारत ने इससे पहले कभी नहीं देखा था। इस साहित्य ने जनता के हृदय में श्रद्धा, भक्ति, विश्वास, जिजीविषा जागृत की, साहस, उल्लास, प्रेम भाव प्रदान किया, अपनी मातृभूमि, इसकी संस्कृति का विराट एवं उत्साहवर्धक चित्र प्रस्तुत किया, लोगों के हृदय में देशप्रेम भी प्रकारंतर से इसी कारण जागृत हुआ।\n\nभक्तियुग में इस तरह मुख्यत: भक्तिपरक साहित्य की रचना हुई परन्तु यह भी पूर्णतया नहीं कहा जा सकता कि किसी अन्य प्रकार का साहित्य उस काल में था ही नहीं। यह अकबर का शासन काल था तथा उसके दरबार में अनेक कवि थे। अब्दुर्रहीम खानखाना आदि की राजप्रसस्तिपरक कुछ कविताएँ मिलती हैं। अकबर ने साहित्य की पारम्परिक धारा को भी प्रोत्साहन दिया था अत: काव्य का वह रूप भी कृपाराम की \"हिततरंगिणी\" बीरबल के फुटकर दोहों आदि में उपलब्ध होता है। इसके अतिरिक्त नीति परक दोहे आदि लिखे गये।\n\nएक और महान कवि आचार्य केशव को शुक्ल जी ने भक्तिकाल के फुटकर कवियों में रखा है। यह कार्य उन्होंने केशव के रचनाकाल के आधार पर किया है। केशव की अलंकार, छंद, रस के लक्षणों - उदाहरणों को प्रस्तुत करने वाली तीन महत्त्वपूर्ण रचनाओं - कविप्रिया, रसिकप्रिया तथा रामचन्द्रिका को भक्ति से भिन्न मान कर भी उन्हें इस युग के फुटकर कवियों में शुक्ल जी ने रखा है परन्तु यह उचित नहीं है। केशव का आचार्यत्त्व पूरे रीतिकाल को गौरव प्रदान करता है। रीति - लक्षण -उदाहरण के निर्धारण की परम्परा भी सर्वप्रथम उन्हीं में दिखाई देती है चाहें रीतिकाल में इस निर्धारण के लिए केशव को रीतिकाल से पृथक करना अनुचित है अत: उन्हें भक्तियुग में रखना उचित नहीं है।\n\nभक्तिकाल में ललित कलाओं का उत्कर्ष दिखाई देता है। श्रीकृष्ण-राधा की विभिन्न लीलाओं के चित्र इस काल में मिलते हैं, कोमल एवं सरस भावों को अभिव्यक्त करने वाली अनेक मूर्त्तियाँ इस काल में मिलती है। मूर्तिकला का बहुत विकास इस युग में बहुत अधिक हुआ था। वास्तुकला, चित्रकला में मुस्लिम (ईरानी) शैली का समन्वय भारतीय शैली में हुआ फलत: मेहराबें, गुम्बद आदि का प्रयोग अधिक दिखाई देने लगा। मध्यकाल में राजस्थानी शैली अधिक लोकप्रिय थी। मानवीय चित्रों के अतिरिक्त प्राकृतिक दृश्यों का अंकन, दरबारी जीवन के विविध प्रसंग भी भित्ति चित्र इस युग में प्राप्त होते हैं। ’कुतुबमीनार’, ’अढ़ाई दिन का झौंपड़ा’ आदि ऐतिहासिक वास्तुकला के अप्रतिम नमूने हैं।\n\nइस तरह साहित्य के साथ ललित कलाओं का विकास भी बहुत अधिक हुआ था। संगीत के क्षेत्र में बहुत प्रगति हुई। कृष्णलीलाओं का गायन, साखी, रमैनी, पद को राग निबद्ध करने की जैसी योजना इस काल में है वैसी अन्यत्र प्राप्य नहीं है। सूर और तुलसी साहित्य में अनेक राग-रागनियों का वर्णन आता है।\n\nनिष्कर्षत: कह सकते हैं कि भक्ति के उद्‌भव एवं विकास के समय जो कुछ भी भारतीय साहित्य, भारतीय संस्कृति तथा इतिहास को प्राप्त हुआ, वह स्वयं में अद्‌भुत, अनुपम एवं दुर्लभ है। अंतत: हजारी प्रसाद द्विवेदी जी के शब्दों में कह सकते है - \n\n\n", "id": "185445", "title": "भक्ति आन्दोलन"}
{"url": "https://hi.wikipedia.org/wiki?curid=185446", "text": "माधवाचार्य विद्यारण्य\n\nमाधवाचार्य, द्वैतवाद के प्रवर्तक माध्वाचार्य से भिन्न हैं। \n\nमाधवाचार्य या माधव विद्यारण्य (१२९६ -- १३८६), विजयनगर साम्राज्य के संस्थापक हरिहर राया प्रथम एवं बुक्का राया प्रथम के संरक्षक, सन्त एवं दार्शनिक थे। उन्होने दोनो भाइयों को सन् १३३६ में विजयनगर साम्राज्य की स्थापना में सहायता की। वे विद्या के भण्डार-सरस्वती के वरद पुत्र, महान तपस्वी और अद्भुत प्रतिभावान् थे। संस्कृत वाङ्मय में इतनी अधिक एवं उनकी इतनी उच्चकोटि की कृतियाँ है कि उन्हें इस युग के व्यास कहा जाता है। उन्होने सर्वदर्शनसंग्रह की रचना की जो हिन्दुओं दार्शनिक सम्प्रदायों के दर्शनों का संग्रह है। इसके अलावा उन्होने अद्वैत दर्शन के 'पंचदशी' नामक ग्रन्थ की रचना भी की। विद्यारण्य की तुलना में यदि मध्यकाल में दूसरा कोई नाम लिया जा सकता है, तो वह समर्थ गुरु रामदास का है, जिन्होंने शिवाजी महाराज को माध्यम बनाकर इस्लामी साम्राज्य का मुकाबला किया। \n\nस्वामी विद्यारण्य का जन्म 11 अप्रैल 1296 को तुंगभद्रा नदी के तटवर्ती पम्पाक्षेत्र (वर्तमान हम्पी) के किसी गांव में हुआ था। उनके पिता मायणाचार्य उस समय के वेद के प्रकांड विद्वान थे। मां श्रीमती देवी भी विदुषी थी। इन्हीं विद्यारण्य के भाई आचार्य सायण ने चारों वेदों का वह प्रतिष्ठित टीका की थी, जिसे ‘सायणभाष्य’ के नाम से जाना जाता है। विद्यारण्य का बचपन का नाम माधव था। विद्यारण्य का नाम तो 1331 में उन्होंने तब धारण किया, जब उन्होंने संन्यास ग्रहण किया।\n\nविद्यारण्य ने हरिहर प्रथम के समय से राजाओं की करीब तीन पीढ़ियों का राजनीतिक व सांस्कृतिक निर्देशन किया। 1372 में करीब 76 वर्ष की आयु में उन्होंने राजनीति से सेवानिवृत्ति ली और श्रृंगेरी वापस पहुंच गये और उसके पीठाधीश्वर बने। इसके करीब 14 वर्ष बाद 1386 में उनका स्वर्गवास हो गया। लेकिन जीवनभर वह भारत देश, समाज व संस्कृति के संरक्षण की चिंता करते रहे। उन्होंने अद्वैत दर्शन से संबंधित ग्रंथों के साथ सामाजिक महत्व के ग्रंथों का भी प्रणयन किया। अपनी पुस्तक ‘प्रायश्चित सुधानिधि’ में उन्होंने हिन्दुओं के पतन के कारणों की भी अपने ढंग से व्याख्या की है। उन्होंने हिन्दुओं की विलासिता को उनके पतन का सबसे बड़ा कारण बताया। नियंत्रणहीन विलासिता का इस्लामी जीवन हिन्दुओं को बहुत आकर्षित कर रहा था। नाचने गाने वाली दुश्चरित्र स्त्रियों व मुस्लिम वेश्याओं के संग का उन्होंने कठोरता से निषेध किया है।\n\nविद्यारण्य की प्रारंभिक शिक्षा तो उनके पिता के सान्निध्य में ही हुई थी, लेकिन आगे की शिक्षा के लिए वह कांची कामकोटि पीठ के आचार्य विद्यातीर्थ के पास गये थे। इन स्वामी विद्यातीर्थ ने विद्यारण्य को मुस्लिम आक्रमण से देश की संस्कृति और समाज की रक्षा हेतु नियुक्त किया था। विद्यारण्य ने गुरु का आदेश पाकर पूरा जीवन उसी लक्ष्य की प्राप्ति हेतु समर्पित कर दिया।\n\n\n\n\n", "id": "185446", "title": "माधवाचार्य विद्यारण्य"}
{"url": "https://hi.wikipedia.org/wiki?curid=185447", "text": "बदरपुर बॉर्डर\n\nबदरपुर या बदरपुर बॉर्डर, दिल्ली के दक्षिणी जिले में स्थित एक उपमण्डल है। यह उपमण्डल हरियाणा राज्य की सीमा पर स्थित फरीदाबाद से लगता हुआ है, जो दिल्ली का एक उपनगर है। बदरपुर में ही एनटीपीसी की एक तापविद्युत उत्पादन इकाई भी स्थित है। \n\nबदरपुर, दिल्ली की सबसे व्यस्त सड़को में से दो बदरपुर-फरीदाबाद और बदरपुर-महरौली सड़क पर स्थित है, जिस कारण यहाँ पर जाम की स्थिति बनी रहती है। इस समस्या से निजात पाने के लिए दिल्ली मैट्रो की बैंगनी लाइन और बदरपुर-फरीदाबाद सड़क सेतु यहाँ पर निर्माणाधीन हैं। इन दोनो ही परियोजनाओं को सितंबर २०१० तक पूरा करने का लक्ष्य निर्धारित किया गया है।\n\n", "id": "185447", "title": "बदरपुर बॉर्डर"}
{"url": "https://hi.wikipedia.org/wiki?curid=185449", "text": "सुन्दरगड जिला\n\nसुन्दरगड भारतीय राज्य ओडिशा का एक जिला है।\n\nजिले का मुख्यालय सुन्दरगड है।\n\nक्षेत्रफल - वर्ग कि.मी.", "id": "185449", "title": "सुन्दरगड जिला"}
{"url": "https://hi.wikipedia.org/wiki?curid=185450", "text": "घसिपुरा\n\nघसिपुरा केन्दुझर जिले कि आनंदपुर सब्डिविजन का एक ब्लॅक है |", "id": "185450", "title": "घसिपुरा"}
{"url": "https://hi.wikipedia.org/wiki?curid=185455", "text": "बदरपुर-फरीदाबाद ऊपरीगामी सेतु\n\nबदरपुर-फरीदाबाद ऊपरीगामी सेतु दिल्ली के बदरपुर और हरियाणा के फरीदाबाद को जोड़ने वाला सेतु है। यह सेतु २९ नवम्बर, २०१० को बनकर तैयार हो गया और इसे यातायात के लिए खोल दिया गया। इस पुल की कुल लम्बाई ४.४ किलोमीटर है और इसके निर्माण से दिल्ली की सर्वाधिक व्यस्त सड़कों में से एक बदरपुर-फरीदाबाद सड़क पर यातायात को सुचारू रूप से चलाने में सहायता मिली है। इस पुल के बन जाने के बाद दिल्ली के बदरपुर और हरियाणा के फरीदाबाद के बीच यात्रा करने में लगने वाले समय में बहुत कटौती हुई है। साइकिल, रिक्शा, दुपहिया एवं ऑटोरिक्शा का एलिवेटेड रोड पर चढ़ना प्रतिबन्धित है।\n\nइस पुल का निर्माण हिन्दुस्तान कंस्ट्रक्शन कम्पनी ने किया है और इस पुल की कुल लागत लगभग ५.७१ अरब रुपए है। यह पुल बीओटी पर आधारित है तथा निर्माण कम्पनी इस पर से गुजरने वाले वाहनों से चुंगी कर वसूल करेगी। २० वर्षों तक टोल टैक्स वसूलने के बाद कम्पनी इस पुल को जनता को समर्पित कर देगी। टोल टैक्स की राशि इस प्रकार है:\n१ - हल्के यात्री वाहनों के प्रकार कार, जीप, वैन हैं\n२ - भारी व्यावसायिक वाहनों के प्रकार बस, ट्रक, एमएवी, ईएमवी, एचसीए हैं।\n\nइसके अतिरिक्त यदि व्यावसायिक वाहन दिल्ली में घुसते हैं तो उन्हें दिल्ली नगर निगम का एमएसडी चुंगी कर भी देना होगा। जैसे, टैक्सी, टैम्पो आदि को प्रति प्रवेश ३५ रुपये; बस, ट्रक, टाटा-७०९ कैण्टर आदि ७० रुपये प्रति प्रवेश, ६ पहिया ट्रक प्रति प्रवेश १४० रुपये, १० पहिया ट्रक प्रति प्रवेश २८० रुपये एवं १४ पहिया का ७०० रुपये एमसीडी कर लगेगा।\n", "id": "185455", "title": "बदरपुर-फरीदाबाद ऊपरीगामी सेतु"}
{"url": "https://hi.wikipedia.org/wiki?curid=185458", "text": "हिमाचल प्रदेश सरकार\n\nहिमाचल प्रदेश सरकार, जिसे स्थानीय स्तर पर राज्य सरकार के रूप में जाना जाता है, को हिमाचल प्रदेश और उसके 12 जिलों के सर्वोच्च संचालन का अधिकार है। भारत में अन्य राज्यों की तरह हिमाचल प्रदेश राज्य के राज्यपाल, केंद्र सरकार की सलाह पर भारत के राष्ट्रपति द्वारा नियुक्त होते है। मुख्यमंत्री कार्यकारी शक्तियों के साथ सरकार के मुखिया है। हिमाचल प्रदेश की राजधानी शिमला है। विधान सभा, सचिवालय भवन और हिमाचल प्रदेश उच्च न्यायालय शिमला में स्थित है। वर्तमान हिमाचल प्रदेश विधानसभा एकसदनीय है।\nनवम्बर २०१२ मे कांग्रेस ने राज्य का विधानसभा चुनाव जीता। वीरभद्र सिंह राज्य के मुख्यमंत्री बने।\n\n", "id": "185458", "title": "हिमाचल प्रदेश सरकार"}
{"url": "https://hi.wikipedia.org/wiki?curid=185518", "text": "हिमाचल प्रदेश विधानसभा\n\nहिमाचल प्रदेश विधान सभा शिमला में स्थित है। वर्तमान हिमाचल प्रदेश विधानसभा एकसदनीय है।\n\n2008 के परिसीमन के बाद से हिमाचल प्रदेश विधानसभा के लिए कुल 68 सीटों पर चुनाव होते हैं। 17 निर्वाचन क्षेत्र अनुसूचित जाति के उम्मीदवारों के लिए आरक्षित हैं और 3 निर्वाचन क्षेत्र अनुसूचित जनजाति के उम्मीदवारों के लिए आरक्षित हैं। विस्तृत सूची यहाँ देखें: हिमाचल प्रदेश के विधानसभा निर्वाचन क्षेत्रों की सूची।\n", "id": "185518", "title": "हिमाचल प्रदेश विधानसभा"}
{"url": "https://hi.wikipedia.org/wiki?curid=185524", "text": "ब्लूलाइन बस सेवा, दिल्ली\n\nब्लूलाइन बस सेवा दिल्ली में सार्वजनिक बस सेवाओं के अन्तर्गत चलने वाली बसें हैं। इनका सन्चालन निजी बस सन्चालकों के हाथो में होता है लेकिन इनके द्वारा लिया जाने वाला किराया दिल्ली सरकार के परिवहन विभाग द्वारा तय किया जाता है जो यहाँ चलने वाली दिपनि की बसों के ही समान होता है। \n\nइन बसों को १९८० के आरम्भ में दिल्ली में उस दौरान हुई दिपनि बसों की हड़ताल के परिणामस्वरूप चलाया गया था जिसके कारण दिल्ली की गति थम गई थी। आरम्भ में इन बसो को चलाने से दिल्ली के सार्वजनिक परिवहन में कुछ सुधार हुआ लेकिन समय के साथ-साथ इन बसों द्वारा मारे जाने की घटनाएं बढ़ने से ये बसें \"हत्यारी\" बसों के नाम से कुख्यात हो गईं। जब यह बसें चलाई गई थीं तब इनका रंग लाल हुआ करता था। उसके बाद इन बसों को नीली पट्टियों में पोत दिया गया और जिससे इन बसों को यह नाम दिया गया जो अभी भी प्रयुक्त किया जाता है जबकि अब दिल्ली में चलने वाली सभी बसों को हरे और पीले रंगों की पट्टियों से रंग दिया गया है।\n\nअब राष्ट्रमण्डल खेलों से पहले तक इन बसों को दिल्ली की सड़कों से हटाए जाने का प्रस्ताव है।\n\n", "id": "185524", "title": "ब्लूलाइन बस सेवा, दिल्ली"}
{"url": "https://hi.wikipedia.org/wiki?curid=185529", "text": "दिल्ली परिवहन निगम बस सेवा\n\nदिल्ली परिवहन निगम बस सेवा, दिल्ली परिवहन निगम की सार्वजनिक बस सेवा है। यह दिल्ली सरकार के परिवहन विभाग के अन्तर्गत आता है और यह विभाग दिल्ली और राष्ट्रीय राजधानी क्षेत्र में बसों का सन्चालन करता है। इस समय विभाग द्वारा दिल्ली महानगरीय क्षेत्र में ३,१०६ सीएनजी बसे चलाई जा रहीं है और भविष्य में और बसो को वर्तमान बेड़े में सम्मिलित किया जाना है।\n\nदिपनि के अनुसार दिल्ली परिवहन निगम की बस सेवा विश्व की सबसे बड़ी प्रदूषण नियन्त्रित बस सेवा है।\n\n\n", "id": "185529", "title": "दिल्ली परिवहन निगम बस सेवा"}
{"url": "https://hi.wikipedia.org/wiki?curid=185530", "text": "विश्वनाथ सेवा मिशन (स्वयंसेवी संस्था)\n\n'विश्वनाथ सेवा मिशन' नाम से एक स्वयंसेवी संस्था का संचालन किया जा रहा है। यह संस्था उत्तर प्रदेश के विभिन्न शहरों में पुस्तकालय और शिक्षा केंद्रों का संचालन करती है।\nविश्वनाथ सेवा मिशन की मदद कैसे करे\n\nविश्वनाथ सेवा मिशन खुद को खोजने और अपने जीवन को सार्थक दिशा देने की एक कोशिश है। विश्वनाथ सेवा मिशन के संचालकों का यह दृढ़तापूर्वक मानना है कि सामूहिक चेतना का विकास किए बगैर इस उद्देश्य को हासिल नहीं किया जा सकता है। इसलिए मिशन में हम व्यक्ति से व्यक्ति, समाज से व्यक्ति और राष्ट्र से व्यक्ति को जोड़ते हुए स्वयं की मुक्ति का मार्ग प्रशस्त करेंगे। \n\nमिशन के संचालक प्रयत्न के भीतर कोई विशिष्ट वर्ग नहीं हैं। मिशन में हम बूंद की ताकत में यकीन करते हैं। मिशन के उद्देश्यों को आगे बढ़ाने के लिए अपनी इच्छा शक्ति और सामर्थ्य के अनुसार योगदान करने वाले सभी लोगों की मिशन में समान रूप से भागीदारी है, सभी मिशन के संचालक हैं।\n\nएकोऽहम द्वितीयोनास्ति\nहम सभी एक हैं। कोई भी दूसरा या पराया नहीं है। सभी के लिए शुद्ध सात्विक और समर्पित प्रेम ही हमारे कार्य का आधार होगा।\n\nसर्वे भवंतु सुखिनः सर्वे संतु निरामयाः। सर्वे भद्राणि पश्यंतु मा कश्चिद् दुःखभाग्भवेत।।\nसभी सुखी हों। सभी निरोग हों। सभी अच्छा देखें। किसी को किसी तरह का दुःख न हो।\n\nमिशन की वृहद कार्ययोजना के केंद्र में छात्र होंगे, जिन्हें भविष्य की इबारत लिखनी है। पुस्तकालय हमारे पावरहाउस होंगे। जहां नवयुवक रूपी ऊर्जाशक्ति का विकास होगा। इस ऊर्जाशक्ति के माध्यम से हम समाज जीवन के प्रत्येक क्षेत्र में काम करेंगे।\n\nपहले चरण के तहत प्रयत्न उत्तर प्रदेश के विभिन्न जिलों में ११ पुस्तकालयों की शुरूआत करेगा। ये पुस्तकालय पांच साल के बच्चे से लेकर उनके दादा जी तक के लिए होंगे। लेकिन, पुस्तकालय में तरूणों और युवाऒं पर विशेष फोकस होगा। पुस्तकालय युवाऒं से बातें करेगा। उनके लिए यहां विशेष कार्यक्रम तैयार किए जाएंगे। कोशिश होगी कि ये युवा स्वयं की उन्नति करते हुए राष्ट्र के उत्थान में सहायक बनें।\n\nशुक्लागंज परियोजना दरअसल प्रयत्न में हम जैसा सोचते हैं उसकी भौतिक अभिव्यक्ति है। शुक्लागंज परियोजना उत्तर प्रदेश के दो सबसे बड़े महानगर लखनऊ और कानपुर के बीच स्थित एक पिछड़े जिले उन्नाव का एक कस्बा है। शुक्लागंज परियोजना के तीन प्रमुख हिस्से हैं- (१) नामवर सिंह पुस्तकालय, (२) शुक्लागंज एजुकेशन सेंटर और (३) जन्मोत्सव।\n\nआज के दौर में हिन्दी के सर्वाधिक प्रतिष्ठित आलोचक श्री नामवर सिंह के नाम को आधार बनाकर हमने ५ जुलाई २००९ को शुक्लागंज में अपने पहले पुस्तकालय की स्थापना की। आज दो महीने से भी कम समय में इस पुस्तकालय की सदस्यता बढ़कर २०० के आंकड़े को लांघ चुकी है और पुस्तकालय में प्रतिदिन करीब ७० पाठक आते हैं।\nपुस्तकों को चार वर्गों में बांटा गया है- (१) बच्चों की पुस्तकें, (२) साहित्य, (३) अकादमिक पुस्तकें और (४) धार्मिक साहित्य।\nपुस्तकालय में इस समय करीब १८०० पुस्तकें हैं। इसके अलावा ६ समाचार पत्र और २४ पत्रिकाएं नियमित रूप से मंगाई जाती हैं। पुस्तकालय में पाठकों के ऊपर अपनी पसंद की पुस्तकें थोपी नहीं जाती हैं। सदस्यों से नियमित रूप से पूछा जाता है कि वे किस तरह की पुस्तकें यहां देखना पसंद करेंगे। हमारी कोशिश है कि इन पुस्तकों को जल्द से जल्द उपलब्ध कराया जाए।\nजल्द ही स्थानीय प्रबुद्ध नागरिकों को शामिल कर एक मार्गदर्शक मंडल और पुस्तकालय के सक्रिय सदस्यों को शामिल कर एक कार्यपालक मंडल का गठन किया जाएगा। मार्गदर्शक मंडल की सलाह के आधार पर कार्यपालक मंडल पुस्तकालय संबंधी रोजमर्रे के फैसले करेगा।\n\nजैसा कि आपको पता है पुस्तकालय में तरुणों और युवाऒं के लिए विशेष कार्यक्रम तैयार किए जाएंगे। इन कार्यक्रमों का क्रियान्वयन शुक्लागंज एजुकेशन सेंटर के माध्यम से किया जा रहा है। एजुकेशन सेंटर में प्रत्येक शनिवार को व्यक्तित्व निर्माण कार्यशाला का आयोजन किया जाता है। इन कार्यशालाऒं में कैरियर काउंसिलिंग, समसामयिक ज्ञान और आरटीआई जैसे जागरुकता अभियान शामिल हैं। इसके अलावा सुपर ४० नाम से कक्षा १० के ४० छात्रों को शिक्षा दी जा रही है। एजुकेशन सेंटर के सभी कार्यक्रम पूरी तरह से निःशुल्क हैं।\n\nहम सभी अपने तथा अपने परिजनों के जन्मदिन की खुशियां मनाते हैं। थोड़ा बहुत खर्च भी करते हैं। मिशन आपसे आग्रह करता है कि ऐसे अवसरों पर ज्ञान दीप जलाएं, कुछ जरुरतमंद छात्रों की शिक्षा का प्रबंध करें। जन्मोत्सव के तहत स्थानीय विद्यालयों में चित्रकला प्रतियोगिता का आयोजन किया जाता है। प्रतियोगिता के तहत जिस व्यक्ति का जन्मदिन मनाया जा रहा है, छात्रों से उनके लिए एक बधाई पत्र तैयार करने के लिए कहा जाता है। सबसे अच्छा बधाई पत्र बनाने वाले छात्र को छात्रवृत्ति दी जाती है जबकि इन बधाई पत्रों को आकर्षक रूप देकर जन्मदिन के दिन आपके स्नेही स्वजनों को भेंट किया जाता है। आप ऐसी छात्रवृत्तियों को प्रायोजित कर ज्ञान की ज्योति का प्रसार कर सकते हैं।\n\nविश्वनाथ सेवा की मदद कैसे करे\n", "id": "185530", "title": "विश्वनाथ सेवा मिशन (स्वयंसेवी संस्था)"}
{"url": "https://hi.wikipedia.org/wiki?curid=185540", "text": "ओड़िया साहित्य\n\n१५०० इसवी तक उड़िया साहित्य में धर्म, देव-देवी के चित्रण ही मुख्य ध्येय हुआ करता था पर साहित्य तो सम्पूर्ण रूप से काव्य पर ही आधारित था। उड़िया भाषा के प्रथम महान कवि झंकड़ के सारला दास रहे जिन्हें 'उड़िशा के व्यास' के रूप में जाना जाता है। इन्होने देवी की स्तुति में चंडी पुराण व विलंका रामायण की रचना की थी। 'सारला महाभारत' आज भी घर-घर में पढ़ा जाता है। अर्जुन दास द्वारा लिखित 'राम-विभा' को उड़िया भाषा की प्रथम गीतकाव्य या महाकाव्य माना जाता है।\n\nउड़िया साहित्य को काल और प्रकृति के अनुसार निम्नलिखित प्रकार से बाँटा जा सकता है : \n\n\n\n\nआदियुग में सारलापूर्व साहित्य भी अंतर्भुक्त है, जिसमें \"बौद्धगान ओर दोहा\", गोरखानाथ का \"सप्तांगयोगधारणम्\", \"मादलापांजि\", \"रुद्रसुधानिधि\" तथा \"कलाश चौतिशा\" आते हैं। \"बौद्धगान ओ दोहा\" भाषादृष्टि, भावधारा तथा ऐतिहासिकता के कारण उड़ीसा से घनिष्ट रूप में संबंधित है। \"सप्तांगयोगधारणम्\" के गोरखनाथकृत होने में संदेह है। \"मादलापांजि\" जगन्नाथ मंदिर में सुरक्षित है तथा इसमें उड़ीसा के राजवंश और जगन्नाथ मंदिर के नियोगों का इतिहास लिपिबद्ध है। किंवदंति के अनुसार गंगदेश के प्रथम राजा चोड गंगदेव ने 1042 ई. (कन्या 24 दिन, शुक्ल दशमी दशहरा के दिन) \"मादालापांजि\" का लेखन प्रारंभ किया था, किंतु दूसरा मत है कि यह मुगलकाल में 16वीं शताब्दी में रामचंद्रदेव के राजत्वकाल में लिखवाई गई थी। \"रुद्र-सुधा-निधि\" का पूर्ण रूप प्राप्त नहीं है और जो प्राप्त है उसका पूरा अंश छपा नहीं है। यह शैव ग्रंथ एक अवधूत स्वामी द्वारा लिखा गया है। इसमें एक योगभ्रष्ट योगी का वृत्तांत है। इसी प्रकार वत्सादास का \"कलाश चौतिशा\" भी सारलापूर्व कहलाता है। इसमें शिव जी की वरयात्रा और विवाह का हास्यरस में वर्णन है।\n\nवस्तुत: सारलादास ही उड़िया के प्रथम जातीय कवि और उड़िया साहित्य के आदिकाल के प्रतिनिधि हैं। कटक जिले की झंकड़वासिनी देवी चंडी सारला के वरप्रसाद से कवित्व प्राप्त करने के कारण सिद्धेश्वर पारिडा ने अपने को \"शूद्रमुनि\" सारलादास के नाम से प्रचारित किया। इनकी तीन कृतियाँ उपलब्ध हैं : 1. \"विलंका रामायण\", 2. महाभारत और 3. चंडीपुराण। कुछ लोग इन्हें कपिलेन्द्रदेव (1435-1437) का तथा कुछ लोग नरसिंहदेव (1328-1355 ई.) का समकालीन मानते हैं।\n\nइस युग का अर्जुनदास लिखित \"रामविभा\" नामक एक काव्यग्रंथ भी मिलता है तथा चैतन्यदासरचित \"विष्णुगर्भ पुराण\" और \"निर्गुणमाहात्म्य\" अलखपंथी या निर्गुण संप्रदाय के दो ग्रंथ भी पाए जाते हैं।\n\nइसके दो विभाग हैं- (क) पूर्वमध्ययुग अथवा भक्तियुग तथा (ख) उत्तरमध्ययुग अथवा रीतियुग।\n\nइस युग में में पंचसखाओं के साहित्य की प्रधानता है। ये पंचसखा हैं - बलरामदास, जगन्नाथदास, यशोवन्तदास, अनन्तदास और अच्युतानन्ददास। चैतन्यदास के साथ सख्य स्थापित करने के कारण ये 'पञ्चसखा' कहलाए। वे 'पञ्च शाखा' भी कहलाते हैं। इनके उपास्य देवता थे पुरी के जगन्नाथ, जिनकी उपासना शून्य और कृष्ण के रूप में ज्ञानमिश्रा योग-योगप्रधान भक्ति तथा कायसाधना द्वारा की गई। पंचसखाओं में से प्रत्येक ने अनेक ग्रंथ लिखे, जिनमें से कुछ तो मुद्रित हैं, कुछ अमुद्रित और कुछ अप्राप्य भी।\n\n16वीं शताब्दी के प्रथमार्ध में दिवाकरदास ने \"जगन्नाथचरितमृत\" के नाम से पंचसखाओं के जगन्नाथदास की जीवनी लिखी तथा ईश्वरदास ने चैतन्यभागवत लिखा। सालवेग नामक एक मुसलमान भक्तकवि के भी भक्तिरसात्मक अनेक पद प्राप्त हैं।\n\nइसी युग में शिशुशंकरदास, कपिलेश्वरदास, हरिहरदास, देवदुर्लभदास, तथा प्रतापराय की क्रमश : \"उषाभिलाष\", \"कपटकेलि\", \"चद्रावलिविलास\", \"रहस्यमंजरी\" और \"शशिसेणा\" नामक कृतियाँ भी उपलब्ध हैं।\n\nइस युग में में पौराणिक और काल्पनिक दोनों प्रकार के काव्य हैं। नायिकाओं में सीता और राधा का नखशिख वर्णन किया गया है। इस युग का काव्य, शब्दालंकार, क्लिष्ट शब्दावली और श्रृंगाररस से पूर्ण है। काव्यलक्षण, नायक-नायिका-भेद आदि को विशेष महत्व दिया गया। उपेंद्रभंज ने इसको पराकाष्ठा पर पहुँचा दिया, अत: इस युग का नाम भंजयुग पड़ गया, किंतु यह काल इसके पहले शुरू हो गया था। उपेंद्रभंज के पूर्व के कवि निम्नांकित हैं :\n\nधनंजयभंज- ये उपेंद्रभंज के पितामह और घुमसर के राजा थे। इनकी कृतियाँ हैं : रघुनाथविलास काव्य, त्रिपुरसुंदरी, मदनमंजरी, अनंगरेखा, इच्छावती, रत्नपरीक्षा, अश्व और गजपरीक्षा आदि। कुछ लक्षणग्रंथ और चौपदीभूषण आदि संगीतग्रंथ भी हैं।\n\nदीनकृष्णदास (1651-1703)- व्यक्तित्व के साथ साथ इनका काव्य भी उच्च कोटि का था। \"रसकल्लोल\", \"नामरत्नगीता\", \"रसविनोद\", \"नावकेलि\", \"अलंकारकेलि\", \"आर्तत्राण\", \"चौतिशा\" आदि इनकी अनेक कृतियाँ प्राप्य हैं।\n\nवृंदावती दासी, भूपति पंडित तथा लोकनाथ विद्यालंकार की क्रमश : \"पूर्णतम चंद्रोदय\", प्रेमपंचामृत\" तथा \"एक चौतिशा\" और \"सर्वागसुंदरी\", \"पद्मावती परिणय\", \"चित्रकला\", \"रसकला\" और \"वृंदावन-विहार-काव्य\", नाम की रीतिकालीन काव्यलक्षणों से युक्त कृपियाँ मिलती हैं।\n\nउपेंद्रभंज (1685-1725) - ये रीतिकाल के सर्वश्रेष्ठ कवि हैं। इनके कारण ही रीतियुग को भंजयुग भी कहा जाता है। शब्दवैलक्षण्य, चित्रकाव्य एवं छंद, अलंकार आदि के ये पूर्ण ज्ञाता थे। इनकी अनेक प्रतिभाप्रगल्भ कृतियों ने उड़िया साहित्य में इनकों सर्वश्रेष्ठ पद पर प्रतिष्ठित किया है। \"वैदेहीशविलास\", \"कलाकउतुक\", \"सुभद्रापरिणय\", \"ब्रजलीला\", \"कुंजलीला\", आदि पौराणिक काव्यों के अतिरिक्त लावण्यवती, कोटि-ब्रह्मांड-सुंदरी, रसिकहारावली आदि अनेक काल्पनिक काव्यग्रंथ भी हैं। इन काव्यों में रीतिकाल के समस्त लक्षणों का संपूर्ण विकास हुआ है। कहीं कहीं सीमा का अतिक्रमण कर देने के कारण अश्लीलता भी आ गई है। इनका \"बंधोदय\" चित्रकाव्य का अच्छा उदाहरण है। \"गीताभिधान\" नाम से इनका एक कोशग्रंथ भी मिलता है जिसमें कांत, खांत आदि अंत्य अक्षरों का नियम पालित है। \"छंदभूषण\" तथा \"षड्ऋतु\" आदि अनेक कृतियाँ और भी पाई जाती हैं।\n\nभंजकालीन साहित्य के बाद उड़िया साहित्य में चैतन्य प्रभावित गौड़ीय वैष्णव धर्म और रीतिकालीन लक्षण, दोनों का समन्वय देखने में आता है। इस काल के काव्य प्राय: राधाकृष्ण-प्रेम-परक हैं और इनमें कहीं कहीं अश्लीलता भी आ गई है। इनमें प्रधान हैं : सच्चिदानंद कविसूर्य (साधुचरणदास), भक्तचरणदास, अभिमन्युसामंत सिंहार, गोपालकृष्ण पट्टनायक, यदुमणि महापात्र तथा बलदेव कविसूर्य आदि।\n\nइस क्रम में प्रधानतया और दो व्यक्ति पाए जाते हैं : (1) ब्रजनाथ बडजेना और (2) भीमभोई। ब्रजनाथ बडजेना ने \"गुंडिचाविजे\" नामक एक खोरता (हिंदी) काव्य भी लिखा था। उनके दो महत्वपूर्ण ग्रंथ हैं : \"समरतंरग\" और \"चतुरविनोद\"। भीमभोई जन्मांध थे और जाति के कंध (आदिवासी) थे। वे निरक्षर थे, लेकिन उनके रचित \"स्तुतिचिंतामणि\", \"ब्रह्मनिरूपण गीता\" और अनके भजन पाए जाते हैं। उड़िया में वे अत्यंत प्रख्यात हैं।\n\nयद्यपि ब्रिटिश काल से प्रारंभ होता है, किंतु अंग्रेजी का मोह होने के साथ ही साथ प्राचीन प्रांतीय साहित्य और संस्कृत से साहित्य पूरी तरह अलग नहीं हुआ। फारसी और हिंदी का प्रभाव भी थोड़ा बहुत मिलता है। इस काल के प्रधान कवि राधानाथ राय हैं। ये स्कूल इंस्पेक्टर थे। इनपर अंग्रेजी साहित्य का प्रभाव स्पष्ट है। इनके लिखे \"पार्वती\", \"नंदिकेश्वरी\", \"ययातिकेशरी\", आदि ऐतिहासिक काव्य हैं। \"महामात्रा\" प्रथम अमित्राक्षर छंद में लिखित महाकाव्य है, जिस पर मिल्टन का प्रभाव है। इन्होंने मेघदूत, वेणीसंहार और तुलसी पद्यावली का अनुवाद भी किया था। इनकी अनेक फुटकल रचानाएँ भी हैं। आधुनिक युग को कुछ लोग राधानाथ युग भी कहते हैं।\n\nबंगाल से राजेंद्रलाल मित्र द्वारा चलनेवाले \"उड़िया एक स्वतंत्र भाषा नहीं है\" आंदोलन का करारा जवाब देनेवालों में उड़िया के उपन्यास सम्राट् फकीर मोहन सेनापति प्रमुख हैं। उपन्यास में ये बेजोड़ हैं। \"लछमा\", \"मामु\", \"छमाण आठगुंठ\" आदि उनके उपन्यास हैं। \"गल्पस्वल्प\" नाम से दो भागों में उनके गल्प भी हैं। उनकी कृति \"प्रायश्चित्त\" का हिंदी में अनुवाद भी हुआ है। पद्य में \"उत्कलभ्रमण\", \"पुष्पमाला\" आदि अनेक ग्रंथ हैं। उन्होंने छांदोग्यउपनिषद्, रामायण, महाभारत आदि का पद्यानुवाद भी किया है।\n\nइस काल के एक और प्रधान कवि मधुसूदन राय हैं। पाठ्य पुस्तकों के अतिरिक्त उन्होंने भक्तिपरक कविताएँ भी लिखी हैं। इनपर रवींद्रनाथ का काफी प्रभाव है।\n\nइस काल में काव्य, उपन्यास और गल्प के समान नाटकों पर भी लोगों की दृष्टि पड़ी। नाटककारों में प्रधान रामशंकर राय हैं। उन्होंने पौराणिक, ऐतिहासिक, सामाजिक, गीतिनाट्य, प्रहसन और यात्रा आदि भिन्न भिन्न विषयों पर रचनाएँ की हैं। \"कांचिकावेरी\", \"वनमाला\", \"कंसवध\", \"युगधर्म\" आदि इनकी प्रसिद्ध कृतियाँ हैं।\n\nराधानाथ युग के अन्य प्रसिद्ध कवि हैं गंगाधर मेहेर, पल्लीकवि नंदकिशोर वल, (प्राबंधिक और संपादक) विश्वनाथ कर, व्यंगकार गोपाल चंद्र प्रहराज आदि।\n\nइसके उपरांत गोपबंधुदास ने सत्यवादी युग का प्रवर्तन किया। इनकी महत्वपूर्ण रचनाएँ \"धर्मपद\", \"बंदीर आत्मकथा\", \"कारा कविता\" आदि हैं। नीलकंठ दास तथा गोदावरीश मिश्र आदि इस युग के प्रधान साहित्यिक हैं। पद्मचरण पट्टनायक और कवयित्री कुंतलाकुमारी सावत छायावादी साहित्यकार और लक्ष्मीकांत महापात्र हास्यरसिक हैं।\n\nसत्यवादी युग के बाद रोमांटिक युग आता है। इसके प्रधान कवि मायाधर मानसिंह हैं। उनके \"धूप\", \"हेमशस्य\", \"हेमपुष्प\" आदि प्रधान ग्रंथ हैं।\n\nकालिंदीचरण पाणिग्राही, वैकुंठनाथ पट्टनायक, हरिहर महापात्र, शरच्चंद्र मुखर्जी और अन्नदाशंकर राय ने \"सबुज कवित्व\" से सबुज युग का श्रीगणेश किया है। \"वासंती\" उपन्यास इनके संमिलित लेखन का फल है।\n\nइसके बाद प्रगतियुग या अत्याधुनिक युग आता है। सच्चिदानंद राउतराय इस युग के प्रसिद्ध लेखक हैं। इनकी रचनाओं में \"पल्लीचित्र\", \"पांडुलिपि\" आदि प्रधान हैं। आधुनिक समय में उपन्यासकार गोपीनाथ महांति, कान्हुचरण महांति, नित्यानंद महापात्र, कवि राधामोहन गडनायक, क्षुद्रगाल्पिक, गोदावरीश महापात्र आदि हैं।\n\n\n", "id": "185540", "title": "ओड़िया साहित्य"}
