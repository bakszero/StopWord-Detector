{"url": "https://hi.wikipedia.org/wiki?curid=561132", "text": "मेटरनिख\n\nमेटरनिख (Prince Klemens Wenzel von Metternich (जर्मन में पूरा नाम : Klemens Wenzel Nepomuk Lothar, Fürst von Metternich-Winneburg zu Beilstein, अंग्रेजी रूपान्तरण : Clement Wenceslas Lothar von Metternich-Winneburg-Beilstein; 15 मई 1773 – 11 जून 1859) राजनेता व राजनयज्ञ था। वह १८०९ से १८४८ तक आस्ट्रियाई साम्राज्य का विदेश मंत्री रहा। वह अपने समय का सबसे महत्वपूर्ण और सबसे प्रतिभाशाली राजनयिक था।\n\nनेपोलियन की वाटरलू पराजय के बाद मेटरनिख यूरोप की राजनीति का सर्वेसर्वा बन गया। उसने यूरोपीय राजनीति में इतनी प्रमुख भूमिका निभाई कि 1815 से 1848 तक के यूरोपीय इतिहास का काल 'मेटरनिख युग’ के नाम से प्रसिद्ध है। मेटरनिख ने अपने प्रधानमन्त्रितत्व-काल में प्रतिक्रया और अनुदारीता का अनुकरण करने की नीति अपनाई और उसके प्रभाव के कारण आस्ट्रिया का साम्राज्य यूरोप में अत्यन्त महत्वपूर्ण बन गया।\n\nमेटरनिख का जन्म मई 1773 में आस्ट्रिया के काबलेज नगर में हुआ था। वह कुलीन श्रेणी के खानदान का व्यक्ति था। अपने विश्वविद्यालय के शिक्षणकाल में उसने फ्रांस की क्रान्ति के फलस्वरूप भागे हुए कुलीनों की दुःख गाथा को सुना था तथा उसी समय से वह क्रांतिकारी भावनाओं का घोर शत्रु बन गया था। उसका पिता पवित्र रोमन साम्राज्य का उच्चाधिकारी और जर्मनी का जागीरदार था। राइन नदी के किनारे पश्चिमी जर्मनी में उसके पिता की एक बड़ी जागीर थी। जब क्रांति के दौरान नेपोलियन ने इस जागीर पर अधिकार कर लिया तो मैटरनिक विद्यार्थी जीवन में ही क्रांति का विरोधी एवं नैपोलियन का कट्टर शत्रु बन गया।\n\nशिक्षा समाप्त करने के बाद 1795 में उसका विवाह आस्ट्रिया के चांसलर प्रिंस कालिट्स की पौत्री के साथ हुआ। इस विवाह से उसकी राजनीतिक और सामाजिक प्रतिष्ठा में वृद्धि हुई। सन् 1801 से 1806 तक उसने विभिन्न देशों में राजदूत के पद पर कार्य किया और वह इन देशों के शासकों व राजनीतिज्ञों के सम्पर्क में आया। वह सन् 1809 में आस्ट्रिया का चांसलर (प्रधानमन्त्री) बन गया और 1848 तक उसी पद पर कार्य करता रहा। वह आगे भी आस्ट्रिया का प्रधानमन्त्री बना रहता यदि आस्ट्रिया में क्रान्तिकारी भावनाओं का प्रसार न हुआ होता।\n1848 ई. में समाजवादियों, उदारवादियों और राष्ट्रवादियों ने वियना में मैटरनिक का राजमहल घेर लिया तो वह गुप्त रूप से इंग्लैंड भाग गया। कुछ काल बाद वह वापस वियना आया जहाँ 1859 में उसकी मृत्यु हो गई।\n\nमैटरनिक क्रांति का कट्टर शत्रु था। उसके अनुसार क्रांति एक भीषण संक्रामक रोग थी और इस संक्रामक रोग की शीघ्र रोकथाम करनी चाहिए। वह राजा को ईश्वर का प्रतिनिधि मानता था। वह निरंकुश शासन का समर्थक था। वह यथास्थिति (status quo) को कायम रखने का पक्षधर था।\n\nमैटरनिक व्यवस्था और उसकी नीति मुख्यतः आस्ट्रियाई आवश्यकता पर आधारित थी। वस्तुतः विभिन्न जाति, भाषा, धर्म, परम्परा के लोग आस्ट्रिया में रहते थे। ऐसे साम्राज्य में राष्ट्रवादी भावना का उदय राज्य को टुकड़ों में बाँट देता है। ऐसी स्थिति में मैटरनिक की नीति किसी भी कीमत पर यथास्थिति बनाए रखने तथा उभरती हुई राष्ट्रवादी भावना को कुचल डालने की थी।\n\nमैटरनिक ने ऑस्ट्रिया में उदारवादी विचारधारा के प्रवेश मार्ग को अवरूद्ध कर दिया। इसके तहत् उसने विचार स्वातंत्र्य पर अंकुश लगाया। उदारवादी विचारधारा वाली पुस्तकों को साम्राज्य में घुसने पर रोक लगाई। आस्ट्रियावासियों को विदेश जाने से रोक दिया। विश्वविद्यालय के शिक्षकों ओर छात्रों पर जासूसों के द्वारा कड़ी नजर रखी जाने लगी। इस तरीके से मैटरनिक ने आस्ट्रिया की राष्ट्रीयता अौर क्रांति की भावनाओं से अलग रखा।\n\nमैटरनिक इस बात को भली-भांति समझता था कि उसका आस्ट्रिया तभी अक्षुण्ण रह सकता है जब यूरोप के अन्य क्षेत्रों में भी इस तरह की व्यवस्था लागू की जाए। इसी संदर्भ के उसने जर्मनी में संघ का निर्माण कर उदारवादी आंदोलन को कुचलने का प्रयास किया। कार्ल्सवाद की घोषणा कर उसने राष्ट्रवादी संस्थानों पर प्रतिबंध लगाया, समाचार पत्रों पर नियंत्रण लगाया और उदारवाद के प्रचार पर रोक लगाई। जब जर्मनी में 1830 ई. में इन प्रतिबन्धों का विरोध हुआ तो मैटरनिक ने मित्र देशों की सहायता से उसे कुचल डाला। इसी प्रकार इटली में भी राष्ट्रवादी/उदारवादी आंदोलन को दबाया गया।\n\n1815-28 तक मैटरनिक की सफलता का काल था। इस काल में प्रगतिशील विचारधारा अवरूद्ध रही और प्रतिक्रियावादी विचारधारा की विजय हुई। इसी संदर्भ में यह कहा गया कि \"एक क्लांत और भीरू पीढ़ी के लिए मैटरनिक एक उपयुक्त व्यक्ति था।\"\n\nफ्रांस की क्रांति और नेपोलियन के युद्धों के पश्चात् यूरोप के राजनीतिक पटल पर मैटरनिक का उदय एक नए युग का सूचक था जिसे सामान्यतः मैटरनिक युग कहा जाता है। यह युग 1815-1848 तक रहा और इस काल में उसने यूरोप की राजनीति को अपने तरीके से संचालित किया। प्रतिक्रियावादी और प्रगतिशील विचारधाराओं में जबर्दस्त संघर्ष इस युग की विशेषता थी। एक तरफ राष्ट्रवाद प्रजातंत्र की भावना तो दूसरी तरफ अनुदारतावाद और प्रतिक्रियावाद की भावना थी। मैटरनिक प्रतिक्रियावादी विचारधारा का समर्थक था उसकी सारी नीति का सूत्रवाक्य था- \"शासन करो और कोई परिवर्तन न होने दो।\" उसने अपनी प्रक्रियावादी नीति को अंजाम देने के लिए जिन तौर-तरीकों का इस्तेमाल किया उसे 'मैटरनिक व्यवस्था' कहा गया। इस व्यवस्था का उद्देश्य यूरोप में संतुलन कायम करना था। वह संतुलन जिसे फ्रांस की क्रांति और नेपोलियन के युद्धों ने भंग कर दिया था।\n\nमेटरनिख ने क्रांतिकारी विचारों को आस्ट्रिया में पनपने न देने का दृढ़ संकल्प लिया हुआ था। इन्हीं क्रान्तिकारी भावनाओं के भड़कने पर वह पतन को प्राप्त हुआ। उसके विचार में क्रान्ति एक बीमारी थी जिसके भड़कने पर उसका कोई भी निदान नहीं रह जाता है। अतः इस बीमारी को उग्र रूप धारण करने से पहले ही जैसे ही इसके लक्षण दिखाई दे, दबा देना चाहिये। यह एक ज्वालामुखी होता है, अतः इसके फटने का धमाका होने से पूर्व ही इससे रक्षा कर लेनी चाहिए। राजा को वह ईश्वर का दूत मानता था और इस ईश्वर के प्रतिनिधि को जनता के भाग्य निपटारे का हर अधिकार प्राप्त होता है एवं वह जनता के प्रति कभी भी उत्तरदायी नहीं होता। इन सिद्धान्तों का वह मन से समर्थक था एवं अपने जीवनपर्यन्त इन सिद्धान्तों को व्यवहार में लाया।\n\nमेटरनिख एक महान राजनयज्ञ था। वह असाधारण प्रतिभा का धनी था। नेपोलियन सेनापति को पराजित करने में आस्ट्रिया (आस्ट्रिया या हंगरी) ने महत्वपूर्ण भाग लिया था, अतः यूरोप से पुनर्निर्माण के मामलों को तय करने के लिए 1815 में वियना में यूरोपीय राष्ट्रों का सम्मेलन हुआ था और आष्ट्रियन चांसलर मेटरनिख ने अपनी विलक्षण राजनयिक प्रतिभा से सबसे प्रभावित किया था। यह मेटररिख ही था जिससे आस्ट्रिया को इतना शक्तिशाली बना दिया था कि यूरोप में पुनः उसका वर्चस्व स्थापित हो गया। आस्ट्रिया-हंगरी पर 1792 से 1835 तक फ्रांसिस प्रथम और 1835 से 1848 तक फर्डिनेण्ड प्रथम ने राज्य किया। सम्पूर्ण योरोप में आस्ट्रिया ही एक ऐसा राज्य था जिस पर 1789 की फ्रांसीसी क्रांति का कोई प्रभाव नहीं पड़ा था। साम्राज्य भर में विशेषाधिकारयुक्त कुलीनों और पादरियों का शासन एकदम रिनंकुश रहा। किसी प्रकार के उदार विचारों का प्रचार नहीं हो सकता था।\n\nजहाँ नेपोलियन का युग अस्त्र-शस्त्र का युग था वहाँ मेटरनिख युग का राज्य या मंत्री का युग था। मेटरनिख अपने युग का सबसे प्रतिभाशाली राजनीतिज्ञ था। नेपोलियन के पतन और यूरोपियन व्यवस्था के संगठन में उसका प्रमुख हाथ था। उस युग के लगभग सभी शासक मेटररिख के प्रभावित थे। मध्य और पूर्वी यूरोप राष्ट्रीय एवं अन्तर्राष्ट्रीय विधान मेटरनिख की नीति के अनुसार ही चलते थे। जर्मनी, आस्ट्रिया और इटली उसकी ही छत्रछाया में थे। वास्तव में जिस तरह नेपोलियन ने सम्पूर्ण यूरोप पर 15 वर्ष तक अपनी धाक जमाए रखी, उसी तरह मेटरनिख भी लगभग 40 साल तक यूरोप की राजनीतिक प्रगति पर अपना नियन्त्रण रखे रहा। वह बड़ा ही अहंकारी व्यक्ति था जिसकी धारणा थी कि संसार का क्रम उसी के सहारे चल रहा है। वह कहा करता था- \"मेरी स्थिति में वह विलक्षण बात है कि जहां भी मैं होता हूं सबकी आशाएं, सबकी आखें वहीं लगी रहती हैं। क्या कारण है कि असंख्य लोगों में केवल मैं ही विचार करता हूँ जबकि अन्य व्यक्ति कुछ नहीं सोचते; केवल मैं ही कार्य करता हूँ जबकि अन्य लोग कुछ भी नहीं करते; और मैं ही लिखता हूँ क्योंकि दूसरे इस योग्य नहीं हैं।\" मेटररिख का विश्वास था कि उसकी मृत्यु होने पर उसके रिक्त स्थान की पूर्ति कभी नहीं की जा सकेगी।\n\nमेटरनिख क्रान्तिकारी भावनाओं का कट्टर शत्रु था। फ्रांस की क्रान्ति के दो महत्वपूर्ण सिद्धान्तों, राष्ट्रीयता और प्रजातन्त्र, को वह 'बहुत भयानक रोग' समझता था। वह कहा करता था कि क्रान्ति के भयंकर रोग को शीघ्र ही रोकना चाहिए, अन्यथा वह अत्यन्त शीघ्रता से फैल कर भीषण रूप धारण कर लेगा जिससे सम्पूर्ण यूरोप नष्ट हो जायेगा।\n\nमेटरनिख प्रायः कहा करता था- \"क्रान्ति एक भयानक और विशाल दैत्य की भांति है जो समस्त यूरोप की सामाजिक और राजनीतिक व्यवस्था को निगल सकती है।\" मेटरनिख की दृष्टि में, \"क्रान्ति एक सड़े हुए दुर्गन्धयुक्त मांस के टुकड़े के समान थी जिसको भस्म करने के लिए एक अत्यन्त गरम और लाल लोहे की आवश्यकता होती है।\" मेटरनिख को क्रान्ति से अत्यन्त चिढ़ थी। उसका राजनय इस दिशा में था कि सम्पूर्ण यूरोप में क्रान्ति से पूर्व की स्थिति पुनः उत्पन्न करके पुरातन राजनीतिक व्यवस्था की जाये।\n\nमेटरनिख आस्ट्रिया साम्राज्य की सुरक्षा करना अपना पवित्र कर्त्तव्य समझता था। यह तभी सम्भव था जब फ्रांसीसी क्रान्ति द्वारा प्रतिपादित सिद्धान्तों को कुचल दिया जाये। मेटरनिख जानता था कि आस्ट्रिया का साम्राज्य अनेक जातियों का जमघट है और ऐसे साम्राज्य का शासन राष्ट्रीयता के सिद्धान्तों के आधार पर नहीं चलाया जा सकता। उसे यह कभी बर्दाश्त नहीं था कि सर्वसाधारण जनता राजनीतिक अधिकार प्राप्त करे और देश के शासन-संचालन में लाग ले, अतः आस्ट्रियन साम्राज्य की क्रान्ति की लहरों से बचाने के लिए मेटरनिख ने एक ऐसी पद्धति का सूत्रपात किया जिसे ‘मेटरनिख पद्धति' (System of Matternich) कहा जाता है। मेटरनिख ने अपनी नीति को सफल बनाने के लिए शक्ति का नहीं वरन् राजनयिक और राजनीतिक दबाव का सहारा लिया। उसकी यह प्रणाली तत्कालीन यूरोपीय व्यवस्था से भिन्न थी, इसलिए उसकी नीति को उसके नाम पर ‘मेटरनिख प्रणाली’ का नाम दिया गया। इस मेटरनिख प्रणाली के दो स्पष्ट रूप थे-\n\nमेटरनिख ने अपने प्रधानमन्त्रितत्व-काल में प्रतिक्रया और अनुदारीता का अनुकरण करने की नीति अपनाई और उसके प्रभाव के कारण आस्ट्रिया का साम्राज्य यूरोप में अत्यन्त महत्वपूर्ण बन गया। अपनी नीति की व्याख्या करते हुए उसने एक बार इंग्लैण्ड के प्रधानमन्त्री पामर्स्टन को लिखा था कि \"हम विरोधात्मक नीति इसलिए अपना रहे हैं कि हमें दमनकारी नीति अपनाने के लिए बेबस न होना पड़े। हमारी यही निश्चित धारणा है कि सुधार की मांगों को स्वीकार करना राज्य के लिए घातक होगा।\"\n\nमेटरनिख का विश्वास था कि गृह-नीति और विदेश-नीति को पृथक्-पृथक् नहीं देखा जा सकता। एक देश की घटनाओं का दूसरे देशों पर प्रभाव पड़ता है। अतः किसी देश में घटित घटनाओं को कोई देश दर्शक की भांति नहीं देख सकता। उसको दबाने के लिए राज्यों को सम्मिलित रूप से हस्तक्षेप करना चाहिये।\n\nसर्वप्रथम मेटरनिख ने अपनी व्यवस्था को अपने ही देश में लागू किया। 1815 से 1818 तक वह आस्ट्रिया का सर्वशक्तिशाली प्रधानमन्त्री रहा। इस अवधि में आस्ट्रिया में दो सम्राट हुए- प्रथम फ्रांसिस (1835 ई0 तक) और फर्डिनेण्ड प्रथम (1835 ई0 से 1848 तक)। दोनों सम्राटों को उसने एक ही नीति का पालन करने का परामर्श दिया, वह थी ‘यथास्थिति’ (Status quo) बनाए रखने की नीति। इसके अतिरिक्त उसने आस्ट्रिया-हंगरी साम्राज्य में उदार विचारों का दमन और कठोर नियन्त्रण की भी नीति अपनाई। मेटरनिख एक बहुत स्वार्थी राजनेता था। आस्ट्रिया में यह सम्भव था कि प्रतिक्रिया के शिकंजे को खूब मजबूत कर दिया जाये, लेकिन साम्राज्य के बाहर भी नवीन और उदार विचारों के प्रचार को रोकना अत्यन्त आवश्यक था। साथ ही यूरोप में आस्ट्रिया नेतृत्व करे, यह भी मेटरनिख की अभिलाषा थी।\n\nमेटरनिख नेपोलियन की बढ़ती हुई शक्ति से परिचित था। उसने एक बार कहा था, \"अगर फ्रांस को जुकाम हो जाता है तो पूरा यूरोप छींकने लगता है।\" साथ ही वह यह भी जानता था कि रूस का जार भी आस्ट्रिया का शत्रु है, अतः उसने ऐसी नीति अपनाई कि नेपोलियन और रूस परस्पर लड़कर नष्ट हो जायें ताकि आस्ट्रिया यूरोप का शक्तिशाली राज्य बना रहे। मेटरनिख ने नेपोलियन को हराने के लिए रूस को आगे किया और स्वयं गुप्त रूप से रूस के शासक के विरुद्ध योजनाएं बनाता रहा। नेपोलियन ने जब 1812 में रूस पर हमला किया तो मेटरनिख ने रूस के जार को विश्वास दिलाया था कि वह किसी भी ओर से युद्ध में सक्रिय भाग नहीं लेगा, पर दूसरी ओर उसने नेपोलियन की सहायता के लिए सेना तैयार रखी। वस्तुतः मेटरनिख उसी की सहायता के लिए तैयार था जिससे आस्ट्रिया को लाभ हो। इसलिए उसने आस्ट्रिया की सेना को सदैव इस दृष्टि से तैयार रखा था कि वह विजयी दल का साथ दे सके। लाइपत्सिग के युद्ध में उसने मित्र-राष्ट्रों का साथ दिया और नेपोलियन को पराजित करने के लिए मुख्य भाग लिया। अपनी दोहरी नीति और दूसरी ओर विजय का यश रूस को नहीं मिलने दिया। इसलिए वियना कांग्रेस में सब राष्ट्र मेटरनिख की मैत्री के आकांक्षी थे।\n\nनेपोलियन प्रथम के बाद यूरोप में कोई भी राजनीतिज्ञ ऐसा नहीं था जो मेटरनिख की बराबरी कर सकता। अतः वियना कांग्रेस में आस्ट्रिया के गौरव को बढ़ाया। आस्ट्रिया का यह चांसलर वियना कांग्रेस का सभापति बना। वियना कांग्रेस के निर्णयों पर मेटरनिख का सबसे अधिक प्रभाव रहा। नेपोलियन के पराभव के बाद भी उसके सिद्धान्तों को भय बना हुआ था। मेटरनिख समझता था कि यदि स्वतन्त्रता, समानता और भ्रातृत्व के सिद्धान्तों का बोलबाला रहा तो आस्ट्रिया भी उनसे प्रभावित हो सकता है। अतः इसके सम्भावित प्रसार को रोकने के लिए उसने वियना कांग्रेस में सक्रिय भूमिका निभई। निरंकुशता और न्याय्यता (Legitimacy) के सिद्धान्त पर बल देते हुए भी उसने यूरोपीय शक्ति-सन्तुलन पर ध्यान रखा तथा ऐस नीति अपनाई कि सभी बड़े राष्ट्रों के स्वार्थों की यथासम्भव पूर्ति हो सके। मेटरनिख समझता था कि बड़े राष्ट्रों में एकता बनाए रखने का यही मार्ग है। ये मेटरनिख की ही कूटनीति थी कि फ्रांस की शक्ति अच्छी तरह सीमित कर दी गई और आस्ट्रिया तथा फ्रांस क बीच ऐसी व्यवस्था की गई कि फ्रांस के क्रान्तिकारी विचार आस्ट्रिया में न घुस सकें। मेटरनिख की कूटनीति का ही यह जादू था कि आस्ट्रिया को लाम्बार्डी, वेनिस और बाबसिया मिल गए। यूरोप के अनेक राज्यों की सीमाएं पूर्ववत् रहीं। प्राचीन राजवंशों की पुनर्स्थापना की तथा क्षतिग्रस्त राज्यों की क्षतिपूर्ति की व्यवस्था कराई। रूस के जार और प्रशा के राजा पर उसका जादू छाया रहा। उसने जर्मन राज्य का संगठन किया, किन्तु सब का प्रधान आस्ट्रिया के राजा को बनाया गया। वास्तव में वियना कांग्रेस के उद्देश्य और निर्णय अधिकांशतः मेटरनिख की बुद्धि की उपज थे। वियना कांग्रेस के निर्णयों को स्थायित्व प्रदान करने के लिए मेटरनिख ने संयुक्त व्यवस्था की स्थापना की। चतुर्मुखी मैत्री को कार्यरूप में परिणत कर दिखाना मेटरनिख की ही अद्भुत क्षमता थी। संयुक्त व्यवस्था के रूप में उसने एक ऐसे ‘फायर ब्रिगेड’ का निर्माण करना चाहा था जो यूरोप में सर्वत्र क्रान्ति की ज्वालाओं को बुझा दे। इस व्यवस्था के माध्यम से मेटरनिख ने नेपोलियन के युद्धों से जर्जरित यूरोप को शान्ति प्रदान करने की चेष्टा की। यह दूसरी बात है कि उसकी नीति से जो परिवर्तन हुए वे स्थायी न रह सके क्योंकि उनमें उदार और राष्ट्रीय भावनाओं का अभाव था। फिर भी उसे यूरोप में 30 वर्ष तक शान्ति बनाए रखने में सफलता मिली।\n\nनेपोलियन के युद्धों ने जर्मनी क्षत-विक्षत हो गया था; फिर भी वियना कांग्रेस में उसने अपने समर्थकों की सहायता में जर्मनी में 39 राज्यों का एक संघ स्थापित किया। आस्ट्रियन सम्राट इसका अध्यक्ष बना। इसके साथ ही राज्य-संघ में एक संसद (Diet) की स्थापना की गई जिसमें जर्मनी के सभी राजाओं द्वारा नियुक्त प्रतिनिधि भाग ले सकते थे। यह व्यवस्था मेटरनिख ने इस व्यवस्था की सहायता से प्रजातन्त्र के समर्थकों को कठोर दण्ड दिलवाकर उनकी भावनाओं को कुचल दिया। उसने 1819 में संसद का अधिवेशन बुलाकर अपनी इच्छानुकूल दमनकारी कानून पारित कराके उन्हें सम्पूर्ण जर्मनी में लागू करा दिया। इन कठोर निर्देशों के कारण 1818 से 1849 तक जर्मनी में राजनीतिक सन्नाटा छाया रहा। मेटरनिख के भय से जर्मनी के कुछ राज्यों के अतिरिक्त किसी भी राज्य में संविधानिक शासन स्थापित न हो सका। मेटरनिख की दमनकारी नीति और कूटनीतिक चालों से जर्मनी में उपद्रव व आन्दोलन तो शान्त हो गये, लेकिन जर्मन जनता आस्ट्रिया से घृणा करने लगी।\n\nमेटरनिख की दमनकारी नीति से जनता ऊपर से शान्त हो गई लेकिन भीतर-ही-भीतर क्रान्ति की आग सुलगती रही। प्रशा जर्मनी का एक शक्तिशाली राज्य था जो व्यापार और कला-कौशल के क्षेत्र में आगे बढ़ा हुआ था। वहाँ मेटरनिख की दमनकारी नीति का प्रयोग विशेष फलदायक नहीं हो सका।\n\nनेपालियन की पराजय के बाद 1815 की वियना कांग्रेस ने इटली को फिर छोटे-छोटे राज्यों में विभक्त कर दिया। अब वहां मेटरनिख की क्रूर, स्वेच्छाचारी भावनाओं को कठोरतापूर्वक कुचला जाने लगा। पिंडमौण्ट और नेपल्स में विद्रोह हुए, किन्तु मेटरनिख ने रूस और प्रशा को अपनी ओर मिला लिया और ट्रोपो-सम्मेलन से अनुमति प्राप्त करके विद्रोहो को क्रूरतापूर्वक दबा दिया। क्रान्तिकारियों का दमन करके उसने पुनः निरंकुश शासन स्थापित किया; लेकिन क्रान्तिकारियों की कारबोनरी नामक गुप्त समिति अपना कार्य गुप्त रूप से करती रही। अवसर मिलने पर मोडना, टस्कनी, बोल्गाना आदि से भयंकर विद्रोह हुए। इटली के अन्य भागों में मेटरनिख के प्रभाव के कारण शान्ति बनी रही। शनैः शनैः दमन-नीति के कारण आस्ट्रिया का शासन इटलीवासियों के लिए असह्य हो गया, अतः आस्ट्रियन फौजों की वहां से निकलने के लिए आन्दोलन हुआ जिसे अन्ततः मेटरनिख दबा न सका।\n\nस्पेन में भी मेटरनिख राजनय का खेल राष्ट्रवादी भावना को कुलचने का रही। यूनानियों के स्वातन्त्र आन्दोलन के विरुद्ध भी मेटरनिख का घोर प्रतिक्रियावादी रूख रहा। मेटरनिख के प्रभाव में आकार ही जार ने यूनानियों की सहायता नहीं की। यूरोप के दूसरे राज्यों ने भी यूनानी जनता को उनके स्वतन्त्रता-संग्राम में मदद नहीं दी। मेटरनिख ने कहा, \"उपद्रव को चाहिये कि वह अपने को सभ्यता के दायरे से बाहर कर भस्म कर ले।\" प्रारम्भ में रूस का जार एलेक्जेण्डर उदार विचारों से प्रभावित था, किन्तु 1815 के बाद वह क्रमशः मेटरनिख के प्रभाव में आता गया और ट्रीपो सम्मेलन के समय उसने स्पष्ट रूप से कह दिया कि वह मेटरनिख का अनुयायी है। नेपोलियन को हराने में बड़े राष्ट्रों का जो सहयोग रहा था, उसके फलस्वरूप इंग्लैण्ड के कैसलरे और आस्ट्रिया के मेटरनिख वियना सम्मेलन में सहयोगी रहे; अतः यूरोप में ‘यथास्थिति’ बनाए रखने के लिए चतुर्मुखी मैत्री अस्तित्व में आई, किन्तु जहां मेटरनिख से संयुक्त व्यवस्था के सम्मेलनों में ‘हस्तक्षेप के सिद्धान्त’ की वकालत की वहाँ इंग्लैण्ड ने 'निर्हस्तक्षेप' के सिद्धान्त पर बल दिया। मेटरनिख अपने सम्पूर्ण प्रधान-मन्त्रित्वकाल में घोर प्रतिक्रियावादी बना रहा। उसने स्वयं को राष्ट्रीयता और लोकतन्त्र का कट्टर शत्रु सिद्ध किया। क्रान्तियों को कुलचने के लिए और प्रगतिशील प्रवृत्तियों के दमन के लिए उसने यूरोप के देशों के आन्तरिक मामलों में खुलकर भाग लिया। लगभग 33 वर्ष तक वह सम्पूर्ण यूरोप में 'पुलिसमैन' का कार्य करता रहा। जहाँ कहीं क्रान्ति हुई वह तुरन्त डण्डा लेकर पहुंच गया और क्रान्ति एवं नव-चेतना को पूरी तरह दबा कर ही वहाँ से लौटा। रूस का जार एलेक्जेण्डर प्रथम और प्रशा का सम्राट फ्रेड्रिक आरम्भ से उदार मनोवृत्ति के शासक थे, किन्तु मेटरनिख के प्रभाव में आकार ये शासक भी उसी की भाँति अनुदार हो गये।\n\n1815 से 1848 तक मैटरनिख क्रान्ति के तत्वों का दमन करता रहा, परन्तु 1848 की क्रान्ति ने उसकी जड़ें हिला दीं। 1848 की क्रान्ति का समाचार सुनकर उसने कहा था- \"मैं एक पुराना हकीम हूँ। मैं भली प्रकार जानता हूँ कि साध्य और असाध्य रोग में क्या अन्तर है? यह रोग प्राण-घातक है।\" उसका कथन ठीक ही था। मार्च, 1848 में आस्ट्रिया की राजधानी वियना की सड़कें 'मेटरनिख का नाश हो’ के नारों से गूँजने लगी। आस्ट्रिया के सम्राट ने घबराकर मेटरनिख को पदच्युत कर दिया। उसे जान बचाने के लिए इंग्लैण्ड भाग जाना पड़ा। इस प्रकार निरंकुश राजसत्ताधारी मैटरनिख युग की समाप्ति हो गई और मेटरनिख युग की समाप्ति के साथ ही यूरोपीय इतिहास का एक युग भी समाप्त हो गया।\n\nमेटरनिख को चाहे अन्त में करुणाजनक पतन का शिकार होना पड़ा, पर इसमें कोई सन्देह नहीं कि वह तत्कालीन यूरोप का महानतम् राजनीतिज्ञ था। उसके पतन के साथ ही यूरोपीय इतिहास का वह युग समाप्त हों गया जो वियना कांग्रेस के साथ ही प्रारम्भ हुआ था। यूरोपीय इतिहास का यह युग ‘मेटरनिख युग’ के नाम से जाना जाता है। इस सम्पूर्ण समय में मेटरनिख केवल आस्ट्रिया पर ही नहीं, वरन् समस्त यूरोप पर छाया रहा।\n\n११ जून १८५९ को ८६ वर्ष की आयु में वियना में उसकी मृत्यु हुई।\n\nमेटरनिख ने सबसे पहले बड़ा काम यह किया कि उसने एक लम्बे अरसे तक यूरोप को शान्ति दी। नेपोलियन के युद्धों से लहूलुहान यूरोप को आराम और शान्ति को बड़ी जरूरत थी। मेटरनिख ने अपने कार्यकाल में इस बात की भरसक कोशिश की कि यूरोप में शान्ति बनी रहे। सन् 1815 ई0 के बाद 40 वर्षों तक यूरोप में जो शान्ति कायम रही, उसका श्रेय सही अर्थ में मेटरनिख को ही दिया जा सकता है, चाहे यह शान्ति बहुत महंगी पड़ी हो। मेटरनिख अपने समय का महान कूटनीतिज्ञ था। वह अपने समय में यूरोपीय राजनीति का केन्द्र था। पर प्रतिक्रियावादी और प्रगतिवादी शक्तियों के संघर्ष में प्रगतिवादी शक्तियों का, विजयी होना स्वाभाविक और निश्चित था। इसीलिए मेटरनिख का पतन हुआ। फिर भी 1815 ई0 से 1848 ई0 तक वह प्रतिक्रियावादी शक्तियों का आधार-स्तम्भ रहा। उसके पतन के बाद ही प्रतिक्रियावाद का महल ढह सका। मेटरनिख ने एक बार विख्यात कवि हीसिअड की तरह अपनी अवस्था पर दुःख प्रकट करते हुए कहा था- \"मैं इस संसार में या तो बहुत जल्दी या बहुत देर से आया हूँ क्योंकि जब मैं बूढ़ा होता जा रहा हूँ तो संसार का यौवन खिलता जा रहा है। यदि पहले से आया होता तो युग का आनन्द लेता और यदि देर से आया जोता तो उसके निर्माण मे सहायक होता।\"\n\nमैटरनिक के तमाम प्रयत्नों के बावजूद राष्ट्रवाद, उदारवाद और प्रजातंत्र की भावना ने यूरोप को प्रभावित कर दिया। वस्तुतः औद्योगीकरण तथा इसके फलस्वरूप सामाजिक परिवर्तनों ने मैटरनिक व्यवस्था के पतन को अवश्यभावी बना दिया। समृद्ध होता बुर्जुआ वर्ग मैटरनिक सरकार की पिछड़ी हुई आर्थिक नीति से अशांत हो उठा तथा श्रमिक वर्ग की कठिनाईयों ने मैटरनिक के 'लोहे के पर्दे' में छेद कर दिया। नया साहित्य चोरी छिपे आस्ट्रिया पहुंचने लगा था जिससे वहां राजनीतिक स्वतंत्रता की मांग होने लगी। मैटरनिक के लाख प्रयासों के बावजूद हंगरी, बोहेमिया में रहने वाले जातियों में विद्रोह होने लगा। 1829 ई. में यूनान को स्वतंत्रता मिल गई और 1830 ई. में बेल्जियम हॉलैंड से स्वतंत्र हो गया। वह मैटरनिक व्यवस्था की बहुत बड़ी विफलता थी क्योंकि इसमें राष्ट्रवाद की जीत हुई थी।\n\n1848 की क्रांति के परिणामस्वरूप जब आस्ट्रिया में विद्रोह फैलने लगा और छात्रों, श्रमिकों पत्रकारों ने स्वतंत्रता प्रदान करने, सेंसर उठाए जाने की मांग की तो बूढ़ा मैटरनिक इन प्रदर्शनों से घबराकर वियना छोड़कर इंग्लैंड भाग गया। इसका कारण यह था कि प्रगतिशीलता की बयार को वह एक लंबे समय तक नहीं रोक सकता था। इस प्रकार देखते है कि मैटरनिक ने यूरोप में यथास्थिति बनाए रखने तथा राष्ट्रवाद, उदारवाद एवं प्रजातंत्र की भावनाओं को दूर रखने का प्रयास किया। लेकिन जनमानस में बैठ चुकी उदारवाद की भावना तथा परिवर्तन की आकांक्षा को रोक पाने में असफल रहा।\n\nमेटरनिख की प्रतिक्रियापादी नीति अन्त में न तो आस्ट्रिया के हित में ही रही और न यूरोप के अन्य निरंकुश शासकों के हित में ही। यद्यपि वह आस्ट्रिया में निरंकुश राजतन्त्र बनाये रखने में सफल हुआ, पर उसकी नीति से आस्ट्रिया को बड़ी हानि पहुंची। उसकी नीति के फलस्वरूप आस्ट्रिया यूरोप का एक पिछड़ा देश रह गया। सभ्यता के किसी भी क्षेत्र में वह प्रगति न कर सका। इसके विपरीत मध्य यूरोप में प्रशा प्रगति करता रहा। उन्नति, प्रगति और विकास की दौड़ में आस्ट्रिया इतनी बुरी तरह पिछड़ गया कि मेटरनिख के पतन के बाद यूरोप का नेतृत्व प्रशा के हाथ में आ गया। 1866 ई0 में आस्ट्रिया को प्रशा के हाथों पराजित होना पड़ा और जर्मनी छोड़ देना पड़ा। यदि मेटरनिख थोड़ा भी उदारवादी होता तो सम्भवतः आस्ट्रिया को ऐसे दुर्दिन न देखने पड़ते।\n\nफिर भी हमें यह नहीं भूलना चाहिये कि मेटरनिख आस्ट्रिया का चांसलर था, अतः यह आवश्यक था कि कि उसकी नीति आस्ट्रिया के हितों के अनुकूल हो। आस्ट्रियन साम्राज्य का कायम रखना उसका कर्त्तव्य था। आस्ट्रियन साम्राज्य विभिन्न जातियों का जमघट था और यदि मेटरनिख राष्ट्रीयता के सिद्धान्त को अपनाता तो इसका अर्थ साम्राज्य के विनाश को निमन्त्रण देना होता। अतः नवीन भावनाओं को कुलचना स्वाभाविक था। यदि मेटरनिख की जगह कोई अन्य व्यक्ति होता तो वह भी सम्भवतः मेटरनिख के पद-चिन्हों पर ही चलता। मेटरनिख का मूल्यांकन करते हुए प्रो॰ फिशर ने लिखा है- \"मेटरनिख प्रणाली से आस्ट्रियन शासकों को एक पीढ़ी का यश प्राप्त हुआ। इन लोगों को उन दिनों युद्ध की कठिनाइयों का ही ज्ञान था। मेटरनिख में एक महान राजनीतिक नेता के अनेक गुण थे। वह तीव्र और आकर्षक बुद्धि का धनी, शान्त-चित्त, गहरी सूझ-बूझ और देशभक्त था। अपने देश के मुक्त्दिता तथा नवीन यूरोप के निर्माता के रूप में उसका भारी सम्मान था। जर्मन भाषा-भाषी देशों को तो उसमें असीम विश्वास था। निरंकुश और स्वेच्छाचारी राजाओं के सम्मेलनों का वही संचालन करता था। अतः सन् 1815 से 1848 की अवधि को यदि ‘मेटरनिख युग’ कहा जाता है तो ठीक ही है। पर यह महान योग्य सामन्त, जिसका चरित्र इतना हीन, जिसके सिद्धान्त अत्यन्त कठोर और जिसका प्रभाव इतना सुविस्तृत था, एक बहुत बड़ी मानसिक दुर्बलता का शिकार था। उसने ‘क्रान्ति’ और ‘स्वेच्छाचारी शासन’ इन दो प्रणालियों के बीच कोई मार्ग खोजने की कोशिश नहीं की। चूंकि क्रान्ति से उसे अत्यन्त घृणा थी, अतः उसने इस भावना का, जिसे समाज में मानवतापूर्ण जीवन की आत्मा अथवा स्वतन्त्रता का प्राण माना जा सकता है, दमन करने का बीड़ा उठाया।\"\n\n", "id": "561132", "title": "मेटरनिख"}
{"url": "https://hi.wikipedia.org/wiki?curid=561145", "text": "रैप\n\nरैप एक गायन शैली है जिसमें गाने को चाल के साथ कविता जैसा गाते हैं। इस प्रकार से गाए गए गीतों को रैप कहा जाता है। रैप गायकों को रैपर भी कहा जाता है।। अफ्रीकी गायकों द्वारा शुरु की गई पाश्चात्य संगीत में इस शैली को लोकप्रिय करने में श्वेत गायक एमिनेम का नाम भी प्रमुखता से लिया जाता है। भारतीय भाषाओं में भी अब ये शैली खासी लोकप्रिय हो चली है। रैप गायक यो यो हनी सिंह काफी प्रसिद्ध हैं, इमरान खान, अजीत देशमुख,बोहेमीआ ,बादशाह,जफर शाह,रफतार,नावेद शेख जैसे गायक की लोकप्रिय हो रहे हैं।\n\nहालाँकि यह भी कहा जाता है बॉलीवुड में कई दशक पहले अशोक कुमार ने \"रेलगाड़ी\" गाना इसी शैली में गाया था।\n\n\n", "id": "561145", "title": "रैप"}
{"url": "https://hi.wikipedia.org/wiki?curid=561167", "text": "द्वितीय विश्वयुद्ध में भारत\n\nद्वितीय विश्वयुद्ध के समय भारत पर ब्रिटिश उपनिवेश था। इसलिए आधिकारिक रूप से भारत ने भी नाज़ी जर्मनी के विरुद्ध १९३९ में युद्ध की घोषणा कर दी। ब्रिटिश राज ने २० लाख से अधिक सैनिक युद्ध के लिए भेजा जिन्होने ब्रिटिश कमाण्ड के अधीन धुरी शक्तियों के विरुद्ध लड़ा। इसके अलावा सभी देसी रियासतों ने युद्ध के लिए बड़ी मात्रा में अंग्रेजों को धनराशि प्रदान की।\n\n", "id": "561167", "title": "द्वितीय विश्वयुद्ध में भारत"}
{"url": "https://hi.wikipedia.org/wiki?curid=561170", "text": "इम्फाल का युद्ध\n\nइम्फाल का युद्ध मार्च १९४४ से जुलाई १९४४ तक इम्फाल के आसपास जापानी सेना एवं मित्र देशों की सेनाओं (Allied forces) के बीच लड़ा गया। जापानी सेना की कोशिश थी कि मित्र सेना को इम्फाल में हराते हुए भारत (ब्रिटिश भारत) पर आक्रमण करना था। किन्तु जापानी सेना को बहुत क्षति उठानी पड़ी और बर्मा में पीछे लौटना पड़ा।\n\n", "id": "561170", "title": "इम्फाल का युद्ध"}
{"url": "https://hi.wikipedia.org/wiki?curid=561175", "text": "नंदू भेंडे\n\nनंदू भेंडे एक भारतीय गायक और अभिनेता थे। वो मराठी अभिनेता निर्देशक आत्माराम भेंडे और डॉ॰ आशा भेंडे (लिली एज़ेकाइल) के पुत्र थे। उनका ११ अप्रैल २०१४ को दिल का दौरा पड़ने से निधन हो गया।\n", "id": "561175", "title": "नंदू भेंडे"}
{"url": "https://hi.wikipedia.org/wiki?curid=561178", "text": "सती (रोकथाम) अधिनियम\n\nसती (रोकथाम) अधिनियम, 1987 राजस्थान सरकार द्वारा १९८७ में कानून बनाया। १९८८ में भारत सरकार ने इसे संघीय कानून में शामिल किया। यह कानून सती प्रथा की रोकथाम के लिए बनाया गया जिसमें जीवित विधवाओं को जिन्दा जला दिया जाता था।\n", "id": "561178", "title": "सती (रोकथाम) अधिनियम"}
{"url": "https://hi.wikipedia.org/wiki?curid=561184", "text": "भूतनाथ रिटर्न्स\n\nभूतनाथ रिटर्न्स एक भारतीय वीभत्स फ़िल्म है जिसका निर्देशन नितेश तिवारी ने किया और उसके निर्माता भूषण कुमार, कृषन कुमार, रवि चोपड़ा और सहनिर्माता अजय कपूर हैं। यह भूतनाथ (२००८) की उत्तरकृत्ति फ़िल्म है जिसमें मुख्य अभिनय भूमिका में अमिताभ बच्चन तथा बोमन ईरानी और शाहरुख खान सहायक भूमिका में हैं।\n\nफ़िल्म ११ अप्रैल २०१४ को जारी की गई। यो यो हनी सिंह ने फ़िल्म में \"पार्टी विद द भूतनाथ\" गाने की रचना की है।\n\nफ़िल्म की कहानी भूतनाथ फ़िल्म की कहानी के अन्त से आरम्भ होती है। भूतनाथ के ऊपर सब हंसी ठिठोली कर रहे होते हैं। इसके पीछे एक कारण होता है कि भूतनाथ किसी भी बच्चे को डरा नहीं पाता। अब वह बच्चों को डराने के लिए दोबारा लौटता है उसका मकसद होता है कि वह बच्चों को डरा के दिखाएगा। लेकिन धारावी में रहने वाले नन्हें पार्थ से भूतनाथ उलझ जाता है। पार्थ और भूतनाथ के बीच दोस्ती बढ़ने लगती है।.\n\n\nफ़िल्म का संगीत राम सम्पत और पलाश मुछल ने तैयार किया है। यो यो हनी सिंह ने \"भूतनाथ\"नामक एक प्रचार गीत भी तैयार किया है जिसमें उन्होंने सुपरस्टार अमिताभ बच्चन के साथ पहली बार काम किया है।\n", "id": "561184", "title": "भूतनाथ रिटर्न्स"}
{"url": "https://hi.wikipedia.org/wiki?curid=561189", "text": "द अमेज़िंग स्पाइडर-मैन २\n\nद अमेज़िंग स्पाइडर-मैन २ (अंग्रेज़ी: The Amazing Spider-Man 2) 2014 में बनी अमरिकी सुपरहीरो फ़िल्म है जो मार्वल के स्पाइडर-मैन किरदार पर आधारित है। यह २०१२ की फ़िल्म द अमेज़िंग स्पाइडर-मैन की उत्तरकृत्ति फ़िल्म है।\n\n\n", "id": "561189", "title": "द अमेज़िंग स्पाइडर-मैन २"}
{"url": "https://hi.wikipedia.org/wiki?curid=561245", "text": "शशी रावल\n\nशशी रावल एक नेपाली गायिका और मॉडल है।\n\n", "id": "561245", "title": "शशी रावल"}
{"url": "https://hi.wikipedia.org/wiki?curid=561265", "text": "कावालम माधव पणिक्कर\n\nकावालम माधव पणिक्कर (३ जून १८९५ - १० दिसम्बर १९६३) भारत के विद्वान, पत्रकार, इतिहासकार, प्रशासक तथा राजनयज्ञ थे। वे सरदार के एम पणिक्कर के नाम से अधिक प्रसिद्ध हैं।\n\nभारत के आधुनिक राजनयज्ञों में सरदार के0एम0 पणिक्कर के नाम का उल्लेख अवश्य किया जाता है। पणिक्कर चीन में लम्बे समय तक भारत के राजदूत रहे। उनका मानना था कि राजनय का जन्म यूरोप में आधुनिक राज्यों के जन्म से सम्बन्धित है। राजनय की परिभाषा देते हुए पणिक्कर ने कहा, ”अन्तर्राष्ट्रीय राजनीति में प्रयुक्त राजनय अपने हितों को दूसरे देशों से अग्रिम रखने की एक कला है।“ (\"Diplomacy used in relation to international politics is the art of forwarding one is interest in relation to other countries.\") राजनय एक कला है जिसे अपनाकर विश्व के राज्य अपने पारस्परिक सम्बन्धों को बढ़ाते हुए अपने हित साधना करते हैं।\n\nपणिक्कर के अनुसार राजनयज्ञ ”एक देश का दूसरे देश में स्थित आँख और कान है।“ कोई भी देश अपने राजनयज्ञों के माध्यम से दूसरे देश की घटनाओं, नीतियों और दृष्टिकोण के बारे में जानकारी प्राप्त कर अपनी विदेश नीति को आवश्यक मोड़ देता रहता है। बहुत से विचारकों ने चातुर्य, कुशलता, कपट आदि को राजनयिक गुण माना है जबकि पणिक्कर के अनुसार धूर्तता, कपट आदि से पूर्ण राजनय अपने देश के प्रति दूसरे देशों की शुभ कामना प्राप्त करने की दृष्टि से प्रेरित होता है और कपट आदि इस उद्देश्य के मार्ग में खतरनाक साधन है। दूसरे देश की शुभकमाना, प्राप्ति के लक्ष्य की पूर्ति चार प्रकार से अधिक अच्छी तरह हो सकती है-दूसरे देश उस देश की नीतियों को ठीक प्रकार से समझें और उसके प्रति सम्मान की भावना रखें, वह देश दूसरे देशों की जनता के न्यायोचित हितों को समझे एवं सर्वोपरि माने तथा वह ईमानदारी से व्यवहार करे। आप बहुत से लोगों को सदा के लिए धोखे में नहीं रख सकते। जब देश की नीति की असलियत जाहिर हो जायेगी तो विश्व-समाज में उस देश के स्तर को धक्का पहुंचेगा। पणिक्कर का मत है कि व्यक्तिगत जीवन की भाँति अन्तर्राष्ट्रीय जीवन में भी ईमानदारी सबसे अच्छी नीति है।\n\nपणिक्कर ने राज्य के प्रति स्वामीभक्ति को एक राजनयज्ञ का आवश्यक गुण माना है। उन्हीं के शब्दों में, ”राजदूत को उस नीति को क्रियान्वित करना होता है, जो उसकी सरकार निर्धारित करती है। ये उसके स्वयं के परामर्शों से भिन्न हो सकती है क्योंकि किसी देश की सरकार ही पूरी स्थिति से परिचित होती है जबकि राजदूत केवल अपने विशिष्ट लक्ष्यों को ही जानता है। इसलिए जब उसे उन अनुदेशों को क्रियान्वित करना पड़ता है जो आधारभूत रूप से उसके विचारों के विरुद्ध हो तो उसे भावना, पक्षपात अथवा मैत्रीभाव से प्रभावित नहीं होना चाहिये और किसी भी स्थिति में उसे सम्बन्धित सरकार को अपने नेत्र टिमटिमाने के द्वारा भी यह प्रकट नहीं करना चाहिये कि उसके स्वयं के विचार भिन्न नहीं है। आदर्श राजदूत को किसी भी परिस्थिति में अपने देश से आए कड़े निर्देशों को मृदु बनाकर अपनी सरकार के व्यवहार का गलत अनुमान नहीं देना चाहिये भले ही उसके देश की विदेश नीति स्वीकारी राज्य को पसन्द न हो।\n\nपणिक्कर जो स्वयं एक सफल राजनयिज्ञ थे, स्त्रियों के सानिध्य व सम्पर्क को राजनय का सहायक मानते हैं। सन् 1926 में फ्रांसीसी राजदूत जुलेस केम्बान ने, एक लेख में लिखा था कि सम्माननीय स्त्रियों का संसर्ग राजदूत के लिए लाभदायक होगा। प्रसिद्ध भारतीय विद्वान चाणक्य राजदूतों की स्त्रियों से सम्पर्क का विरोधी था। सभी देशों में स्त्रियों का प्रयोग राष्ट्रीय हित वृद्धि के लिए अति प्राचीनकाल से किया जाता है। भारतीय इतिहास के अति प्राचीनकाल की विष कन्याओं का ऐसा ही प्रयोग था। प्रथम विश्वयुद्ध के काल में माताहारी, विख्यात स्त्री जासूस थी। द्वितीय विश्व युद्ध काल में एक अमेरिकी संकेत लिपिक (Cypher Clerk) ने एक रूसी प्रवासी लड़की के प्रेम में फंसकर रूजवेल्ट और चर्चिल के मध्य आदान-प्रदान हुए कई पत्र दिखा दिये थे। वह लड़की वास्तव में जर्मन जासूस थी। इस क्लर्क को इस अपराध के कारण सात वर्ष की सजा मिली थी। पणिक्कर के अनुसार एक आदर्श राजदूत को अपनी सफलता पर गर्व और असफलता पर निराशा नहीं होना चाहिये। पणिक्कर ने राजदूत के दो मूल कार्यों से सहमति व्यक्ति की हैं- प्रथम, अपनी सरकार को स्थानीय परिस्थितियों तथा वहां की नीतियों से अवगत कराए रखना। दूसरा अपने देश की विदेश-नीति के क्रियान्वयन के लिए देश से आई आज्ञाओं का सफलतापूर्वक पालन करना। किसी भी राजदूत की सफलता अथवा असफलता का उत्तरदायित्व उस देश की अपनी विदेश नीति पर होनी चाहिये, न कि राजनयिक पर, क्योंकि राजदूत विदेश नीति का निर्माण नहीं करते, यह तो उसके विदेश विभाग का कार्य है। पणिक्कर का विचार है कि वार्ताओं के पीछे दबाव का सबसे भयानक व अन्तिम तरीका युद्ध का है। जब समझौते की सम्भावना समाप्त प्रायः हो अथवा वार्ता के सफल परिणाम निकलने की आशा ही क्षीण प्रतीत हो तो युद्ध द्वारा समाधान निकाला जाता है।\n\nअंग्रेजी में उनकी उल्लेखनीय कृतियाँ ये हैं-\n\n\n", "id": "561265", "title": "कावालम माधव पणिक्कर"}
{"url": "https://hi.wikipedia.org/wiki?curid=561271", "text": "कासलरे\n\nकैसलरे (Robert Stewart, 2nd Marquess of Londonderry ; १८ जून १७६९ - १२ अगस्त १८२२) ब्रिटिश-आयरी राजनयज्ञ था। वह लार्ड कासलरे (Lord Castlereagh /ˈkɑːsəlreɪ/ KAR-sul-RAY) के नाम से प्रसिद्ध है। कासलरे 1812 से 1822 तक इंग्लैण्ड का विदेश मन्त्री रहा। इंग्लैण्ड और आयरलैण्ड के मेल के समय वह इंग्लैण्ड की ओर से आयरलैण्ड के लिए सेक्रेटरी नियुक्त था। रिश्वत आदि देकर आयरलैण्ड के लोगों को आयरलैण्ड और इंग्लैण्ड के एकीकरण के लिए तैयार करवाने में उसका ही हाथ था। \n\nवह कैथोलिक लोगों को कुछ अंश तक धार्मिक स्वतन्त्रता देने के हक में था। वह कुछ समय के लिए युद्ध मन्त्री और फिर बस्तियों का मन्त्री रहा। 1807 ई0 में उसने सेना का पुनर्संगठन किया परन्तु उसके द्वारा सेना का पुनर्निर्माण पुरानी सेना के आधार पर ही किया गया था। 1809 ई0 में उसने अपने पद से त्याग-पत्र दे दिया और कैनिंग से मुकाबला किया। 1812 ई0 में वह विदेश मन्त्री (Foreign Secretary) बन गया और 1822 ई0 में आत्महत्या करने तक वह इसी पद पर रहा।\n\nकैसलरे एक बहुत ही बुद्धिमान् मन्त्री था जिसे काल्पनिक विचार धोखा नहीं दे सकते थे और जो सीधे बात की तह तक पहुँच जाता था। केवल राजनीतिक दृष्टि से नहीं वरन् व्यक्तिगत रूप में भी वह बड़ा वीर और साहसी था। उसने ही नेपोलियन के विरुद्ध मित्रराष्ट्रों को संगठित किया। मुख्यतः उसी के प्रयत्नों से ‘राष्ट्रों का युद्ध’ (Battle of Nations) आरम्भ हुआ। वाटरलू के मैदान में नेपोलियन को अन्तिम रूप में पराजित करने में ब्रिटिश सेना का निर्णायक हाथ रहा। पुनश्च, नेपोलियन द्वारा आत्म-समर्पण भी ब्रिटिश नौ-सेना के समक्ष ही किया गया। इन घटनाओं से ब्रिटेन की प्रतिष्ठा बहुत अधिक बढ़ गई और 1814 ई0 में यूरोप में होने वाले अन्तर्राष्ट्रीय सम्मेलन में उसे वही स्थान मिला जो 1819 में संयुक्त राज्य अमेरिका को प्राप्त हुआ था। डॉ॰ महाजन ने लिखा है- ”उस समय केवल इंग्लैण्ड ही एक ऐसा देश था जिसके पास युद्ध करने की शक्ति और साधन थे और जिसे युद्ध करने की इच्छा भी थी। वह अपने समय के यूरोप में भाग्यविधाता था। इंग्लैण्ड को ऊँचे स्थान पर पहुंचाने का श्रेय लॉर्ड कैसलरे को है जिसके उच्च आदर्शों, ठोस व्यवहार, बुद्धि और राजनीतिक कार्यों को करने की ईश्वरदत्त प्रतिभा ने उसे ऐसा करने में समर्थ किया। वह केवल अंग्रेजी पार्लियामेंट और मन्त्रिमण्डल के कार्य करने वाले अपने सह-कर्मचारियों का ही विश्वासपात्र नहीं, अपितु यूरोप भर के राजनीतिज्ञों की इच्छा सम्मतियां और विश्वास प्राप्त करने में सफल हुआ। कैसलरे का यूरोप जाने और मित्र-राष्ट्रों की राजधानियों की यात्रा करने का एकमात्र उद्देश्य इन चार बड़े-बड़े राष्ट्रों को संगठित करके नेपोलियन के मुकाबले में खड़ा करना था। साथ-ही-साथ वह एक ऐसे अन्तर्राष्ट्रीय संघ की स्थापना करना चाहता था जो यूरोप के राजनीतिज्ञों के सम्मुख उपस्थित समस्याओं को सुलझा सके। कैसलरे के विचार में राष्ट्रों की नीति में मतभेदों को दूर करने, युद्ध में विजय प्राप्त करने और इस प्रकार शान्ति स्थापित करने के लिए शत्रु के सामने सामूहिक रूप से उपस्थित होने का सर्वोत्तम ढंग बड़े-बड़े राष्ट्रों के प्रधानमन्त्रियों में विचारों का विश्वस्त और खुला आदान-प्रदान था। बीसवीं सदी में तो अन्य राष्ट्रों से अपनी रक्षा करने के लिए कान्यसेंसे बुलाकर योजनाएं बनाने का विचार कोई नया नहीं प्रतीत होता परन्तु कैसलरे के समय में ऐसा विचार क्रान्ति मचा देने वाले किसी विचार से कम नहीं समझा जाता था। अपने इसी एक कार्य में कैसलरे इतिहास के एक महान शान्ति स्थापित करने वाले व्यक्ति के रूप में प्रसिद्ध हो गया। कैसलरे चार बड़े-बड़े राष्ट्रों को एक दूसरे के निकट लाने के उद्देश्य से ही यूरोप गया था और दो मास के अन्दर-अन्दर की गई मार्च, 1814 ई0 की शामोण्ट (Chaumont) की सन्धि उसकी अत्यन्त महत्वपूर्ण और एक बड़ी भारी सफलता थी। इस सन्धि के द्वारा चारों राष्ट्रों ने युद्ध को तब तक जारी रखने की प्रतिज्ञा की जब तक फ्रांस शान्ति का समझौता करने के लिए तैयार नहीं हो जाता। इन राष्ट्रों में से प्रत्येक राष्ट्रने युद्ध के लिए शस्त्र आदि देने स्वीकार किए। इंग्लैण्ड ने शस्त्रों के साथ-साथ प्रति वर्ष 50 लाख पौंड की राशि देनी भी स्वीकार की। यह समझौता बीस वर्षों के लिए किया गया और मित्र राष्ट्रों ने बीस वर्षों तक फ्रांस के द्वारा शान्ति के समझौतों की शतोड को तोड़ने का प्रयत्न करने पर सामूहिक रूप से यूरोप की ओर से फ्रांस के विरुद्ध लड़ने का वचन दिया। इस सन्धि-पत्र पर हस्ताक्षर किये जाने के कुछ समय पश्चात् नेपोलियन को फ्रांस के सिंहासन से उतार दिया गया और अब पैरिस में समझौते की बातचीत आरम्भ हो गई।“ वियना-कांग्रेस में इंग्लैण्ड ने आस्ट्रिया, रूस और प्रशा के साथ मैत्रीपूर्ण भूमिका अदा की। इंग्लैण्ड को इतने ऊँचे स्थान पर पहुंचाने का श्रेय बहुत कुछ लार्ड कैसलरे को ही था जिसको न केवल ब्रिटिश संसद और मन्त्रिमण्डल का विश्वास प्राप्त था बल्कि जिसे यूरोप के राजनीतिज्ञों को विश्वास प्रापत करने में भी सफलता मिली। नवम्बर, 1815 में शान्ति-सन्धि को तैयार करने में कैसलरे बहुत महत्त्वपूर्ण कार्य किया। ड्यूक ऑफ वैलिंग्टन, मेटरनिख तथा जार से उसे इस कार्य में विशेष सहायता मिली। इस सन्धि की एक छोटी धारा पर वाद-विवाद के समय कैसलरे को अपनी योजना को क्रियात्मक रूप देने का अवसर मिल गया। इस प्रस्तावित राजनीतिज्ञों को समय-समय पर मिलना चाहिये, किन्तु कैसलरे ने इस धारा का स्वरूप ही बदल दिया और शब्दों तथा भावों की दृष्टि से उसे बहुत अधिक निखार दिया। अब धारा का नया रूप यह बन गया-”इस सन्धि को कार्यान्वित करने के कार्य को सरल बनाने और इसकी रक्षा करने के लिए तथा संसार के लिए हितकर चारों राष्ट्रों के मेल-मिलाप को बढ़ाने वाले सम्बन्धों को और भी अधिक दृढ़ करने के लिए इस सन्धि में भाग लेने वाले मुख्य देश यह स्वीकार करते हैं कि वे नियत समय के बाद सम्मेलन बुलाते रहेंगे। अपने सामान्य हितों के बारे में विचार-विमर्श करने के लिए और समयानुकूल आवश्यक तथा लाभदायक कदम उठाने के लिए तथा देशें को पुनः समृद्ध बनाने एवं यूरोप में शान्ति कायम रखने के लिए सम्मेलनों में या तो इन राष्ट्रों के राजा अथवा उनके प्रतिनिधि भाग लेंगे।“ कैसलरे के प्रयत्नों से सन्धि में जो धारा रखी गई वह यूरोप में शान्ति स्थापित करने की दिशा में बड़ी देन थी। इसमें हमें राष्ट्रसंघ और संयुक्त राष्ट्रसंघ के धोषणा-पत्रों की झलक मिलती है। यूरोप की संयुक्त व्यवस्था की स्थापना भी इसी धारा के आधार पर हो सकी थी। दुर्भाग्यवश कैसलरे की यह आशा बुरी तरह फलीभूत नहीं हो सकी कि यूरोप के विवादों को इस सनि्�ध की धारा के अनुसार नियन्त्रित किये जाने वाले सम्मेलन सुलझा लिया करेंगे और इस प्रकार यूरोप में शान्ति बनी रह सकेगी। सम्मेलनों द्वारा समस्याओं और विवादों का फैसला करने के महत्व को जितना अधिक कैसलरे समझ पाया था, उतना अन्य कोई नहीं। संयुक्त व्यवस्था के सम्मेलनों में दूसरे राष्ट्रों से, विशेषकर आस्ट्रिया से, ब्रिटेन का मतभेद बढ़ता ही गया। जहाँ मेटरनिख की कूटनीति हर जगह इच्छानुसार हस्तक्षेप करनें की होती थी वहां इंग्लैण्ड की नीति यथासम्भव निर्हस्तक्षेप की थी। कैसलरे यद्यपि चतुर्मुखी मैत्री से अलग नहीं होना चाहता था, किन्तु साथ ही वह इस बात पर भी तुला हुआ था कि वह दूसरे राष्ट्रों के आनतरिक मामलों में हस्तक्षेप की नीति को सफल नहीं होने देगा। अपनी मृत्यु के कुछ ही समय पहले वह बेरीना-सम्मेलन में भाग लेने के लिए तैयार हो रहा था और निश्चय कर चुका था कि वह यूरोपीय राष्ट�्रों को स्पेन में हस्तक्षेप करने से तथा फर्डिनेण्ड सप्तम को पुनः गद्दी पर बैठाने से रोकेगा। दुर्भाग्यवश सम्मेलन में भाग लेने से पूर्व ही उसने आत्महत्या कर ली किन्तु उसके उत्तराधिकारी लार्ड केनिंग ने उसके ही सिद्धान्तों पर आचरण किया।\n\nडॉ॰ महाजन के अनुसार केवल आधुनिक युग में आकर ही कैसलरे की महत्ता को समझा जाने लगा है। यह सच है कि वह यूरोप के राष्ट्रों को शान्ति भंग करने वाले आपसी झगड़ों को परस्पर सहयोग से सुलझाने के लिए मनवाने के अपने आदर्श को क्रियात्मक रूप देने में सफल न हो सका परन्तु साथ ही इस बात से भी इन्कार नहीं किया जा सकता कि उसे ने सबसे पहले वे सुझाव पेश किए जो कि आगे चलकर लीग ऑफ नेशन्स के कोनवेनेण्ट और संयुक्त राष्ट्रसंघ के चार्टर के आधार बने। कैसलरे की रचनाओं का बड़ी गम्भीरता से अध्ययन करने वाले इतिहास-वेत्ताओं के द्वारा ही उसकी योग्यता का अनुमान लगाया जा सकता है। ”कैसलरे की विदेश नीति“ नाम की पुस्तक में वैब्स्टर ने कैसलरे को इंग्लैण्ड के इतिहास में सर्वश्रेष्ठ विदेश मन्त्री माना है। सीटन-वाट्सन (Seton-Watson) ने कैसलरे को इंग्लैण्ड के इतिहास में हुए विदेश मन्त्रियों में से एक श्रेष्ठ और सम्बन्धों को बनाने वाला विदेशमन्त्री कहा है। कैसलरे के अपने शब्दों में ”शान्ति स्थापित करने के लिए की गई सन्धि की सफल्ता के लिए उसका न्यायपूर्ण और परिमित होना आवश्यक है। आदर्श रूप में क्रियात्मक रूप में आन्तरिक सहयोग की भावना पैदा करने में प्रयत्न किया जाना चाहिये। ग्रेट ब्रिटेन को यूरोप के मामलों में अपना कर्त्तव्य पूरा करना चाहिये।“ वैब्स्टर के विचार में कैसलरे यह समझ चुका था कि युद्ध से बचने के लिए तैयार होना आवश्यक है।\n\nकैसलरे उदारवाद का बड़ा समर्थक था। उसकी विदेश-नीति के मूल तत्व शान्ति, उदारवाद एवं पृथकता थे। किन्तु, उस समय यूरोप में प्रतिक्रियावादी मेटरनिक का बड़ा प्रभाव था। अतः उसके सामने कैसलरे की नीति सफल न हो सकी। निसंदेह, कैसलरे यूरोप में स्थायी शांति स्थापित करने में सफल नहीं हुआ, तथापित उसके सुझाव ही राष्ट्रसंघ के संविदा और संयुक्त राष्ट्र संघ के चार्टर के आधार बने। ‘कैसलरे की विदेश-नीति नाम की अपनी पुस्तक में वैबस्टर ने कैसलरे को इंग्लैण्ड के इतिहास में सर्वश्रेष्ठ विदेश मन्त्री माना है। सीटन-वाटसन ने कैसलरे को इंग्लैण्ड के इतिहास में हुए विदेश मन्त्रियों में से एक श्रेष्ठ और सम्बन्धों को बनाने वाला विदेशमन्त्री कहा है।\n\nश्रेणीःराजनयज्ञ", "id": "561271", "title": "कासलरे"}
{"url": "https://hi.wikipedia.org/wiki?curid=561273", "text": "ममून काज़ी\n\nममून काज़ी (१९३८ – २ अप्रैल २०१४) एक पाकिस्तानी न्यायाधीश थे। उनका २ अप्रैल २०१४ को निधन हो गया। उनकी पत्नी रेहाना काज़ी और दो पुत्रियाँ और एक नाति है।\n", "id": "561273", "title": "ममून काज़ी"}
{"url": "https://hi.wikipedia.org/wiki?curid=561277", "text": "द्विपक्षीय राजनय\n\nद्विपक्षीय राजनय (Billateral Diplomacy या Bilateralism) का तात्पर्य है - 'दो पक्षों के मध्य सम्बन्ध'। दो राज्यों के बीच राजनय को द्विपक्षीय राजनय कहते हैं। राजनय के द्वारा दो राज्यों के बीच की समस्याओं को हल किया जाता है। यदि राष्ट्रीय समस्याएं जटिल हैं तो इनके समाधान के लिए दोनों राज्यों के बीच सम्मेलन द्वारा सुलझाया जा सकता है। \nराजनय का सामान्य, सरल तथा सीध मार्ग यह है कि विदेश विभाग तथा इनके द्वारा नियुक्त राजदूत समस्याओं के समाधान आपस में बातचीत द्वारा कर लेते हैं। इस प्रकार राज्यों के सम्बन्ध सुचारु रूप से चलते रहते हैं। राज्यों के मध्य पारस्परिक व्यक्तिगत सम्पर्क दोनों के मध्य सम्बन्धों को मधुर बनाता है।\n\nराज्यों के मध्य राजनयिक सम्बन्ध अति प्राचीन काल से चले आ रहे हैं। ये उतने ही प्राचीन हैं जितने की राज्य। प्राचीन काल में राज्यों के मध्य मतभेद होने पर दोनों देशों के प्रतिनिधियों द्वारा समस्या का हल ढूंढा जाता था और मतभेदों को समाप्त करने का प्रयास किया जाता था। आधुनिक युग में भी ऐसा ही किया जाता है और इसे द्विपक्षीय राजनय का नाम दिया गया है।\n\nप्रथम महायुद्ध से पूर्व राज्यों के बीच चतुर, योग्य तथा कुशल राजदूत ही सम्बन्धों को बनाते थे। राज्यों के मध्य मतभेदों अथवा समस्याओं को दूर करने के लिए कई बार दो राज्यों के राज्याध्यक्ष स्वयं बातचीत कर लेते थे। 1970 का ”शिमला समझौता“ इसका उदाहरण है। यह समझौता भारत द्विपक्षीय एवं बहुपक्षीय राजनय, स्थायी मिशन : कार्य एवं भूमिका 201 और पाकिस्तान के मध्य हुआ था। भारत की ओर से प्रधानमंत्री श्रीमती इन्दिरा गांधी और पाकिस्तान की ओर से राष्ट्रपति श्री भुट्टो ने यह समझौता किया था। इसी प्रकार शीत युद्ध की समाप्ति करने के लिए अमेरिका तथा रूस की द्विपक्षीय वार्ता द्वारा यह सम्भव हुआ। \n\nद्विपक्षीय राजनय के समर्थन में सबसे बड़ा तर्क यह है कि राज्याध्यक्ष अथवा प्रधानमंत्री किसी भी स्थान पर पहुंच कर समस्या का हल निकाल सकते हैं। कई विद्वान इसके विषय में भी तर्क देते हैं कि द्विपक्षीय वार्ता से समस्या का हल नहीं हो पाता बल्कि समस्या और बढ़ती है। 15 वीं शताब्दी के विख्यात राजदूत फिलिप डी0 कोमाइन्स (Phillippe de Comines) ने कहा था कि “दो राजा जो मधुर व्यक्तिगत सम्बन्घ स्थापित करना चाहते हैं, उन्हें एक दूसरे से सीधा नहीं मिलना चाहिये। व्यक्तिगत प्रत्यक्ष वार्ता में इस बात का छर रहता है कि राज्याध्यक्ष कहीं एक दूसरे के विरोधी न हो जायें। हेनरी अष्टम और चार्ल्स पंचम द्विपक्षीय राजनय के कारण ही एक दूसरे से घृणा करने लगे थे।\n\nद्विपक्षीय राजनय का उपभोग कभी-कभी प्राचार के लिए भी किया जाता है। ऐसी स्थिति में यह एक महत्वाकांक्षी नेता के हाथों में विजय प्राप्त का साधन बन जाता है न कि न्यायोचित समझौते का आधार। प्रायः यह देखा गया है कि इस प्रकार की वार्ता में न तो निर्णय पूरे लिये जाते हैं और जो निर्णय लिये जाते हैं उन्हें समय की कमी के कारण उनको अधीनस्थ अधिकारियों पर छोड़ दिया जाता है। रूस ओर अमरीका के मधुर सम्बन्ध न बन सकने का यही एक कारण है।\n\nद्विपक्षीय राजनय द्वारा कभी-कभी व्यक्तिगत सम्पर्क से दो देशों के मध्य मैत्री सम्बन्ध दृढ़ हो जाते हैं। इस प्रकार के सम्मेलन द्वारा प्रत्यक्ष तथा शीघ्र निर्णय लिए जा सकते हैं जो उस समय की समस्या के समाधान के लिए उचित हो। यदि निर्णय नहीं भी लिये जाते तो राजनयिक प्रत्यनों से समझौते का रूप ले सकता है। द्विपक्षीय सम्मेलन अन्तर्राष्ट्रीय समस्याओं को भली-भांति समझने, अपने व अन्य के दृष्टिकोण को समझने का अच्छा साधन है। इसके माध्यम से लोकप्रियता भी प्राप्त की जा सकती है।\n\nद्विपक्षीय राजनय का एक दोष यह है कि इसके द्वारा निर्णय जल्दी लिये जाते हैं जिनमें पूर्ण व परिपक्व विचारों का अभाव होता है। हर पक्ष अपनी सुविधानुसार इन निर्णयों का अलग-अलग मतलब लगाता है। इनके निर्णय को लागू करने में भी टालमटोल की जाती है। आज के किसी भी अति व्यस्त राज्याध्यक्ष के पास इतना समय नहीं होता कि वह जटिल समस्याओं को समझ सके। इसका परिणाम यह निकलता है कि इस तरह के सम्मेलन असफल रहते हैं। नेहरू-लियाकत पैक्ट एक ऐसा ही सम्मेलन था जिसके परिणामस्वरूप भारत-पाक के सम्बन्ध मधुर होने के बजाय बिगड़े। 1960 के पेरिस सम्मेलन में भी रूस और अमरीका के सम्बन्ध मैत्रीपूर्ण होने के स्थान पर खराब हुये।\n\nद्वितीय महायुद्ध के बाद द्विपक्षीय राजनय का आज के युग में महत्व कम होता जा रहा है। अब इसका स्थान बहुपक्षीय राजनय (Multilateral Diplomacy) ने ले लिया है।\n\n", "id": "561277", "title": "द्विपक्षीय राजनय"}
{"url": "https://hi.wikipedia.org/wiki?curid=561279", "text": "भारतीय आम चुनाव, 2014 के लिए चुनाव पूर्व सर्वेक्षण\n\nभारतीय आम चुनाव, 2014 के लिए विभिन्न संस्थाओं द्वारा सर्वेक्षण कराए जा रहे हैं जिससे भारत के मतदान के मिजाज़ का पता चलता है। इन्ही चुनाव पूर्व सर्वेक्षणों को इस लेख में शामिल किया जा रहा है। सभी चुनाव पूर्व सर्वेक्षण जनवरी 2013 से लेकर अब तक के हैं।\n\nभारत में चुनाव पूर्व सर्वेक्षण विवादित हो सकता है। इन आरोपों को में पक्षपातपूर्ण हेरफेर में शामिल है। \n\nचुनाव पूर्व सर्वेक्षण पद्धति में भारी सुधार हुआ है। सीएसडीएस नामक संस्था का सर्वेक्षण अबतक 16 मौकों पर बिल्कुल सही, 7 मौकों पर लगभग सही तथा 4 मौकों पर गलत साबित हुए हैं।\n", "id": "561279", "title": "भारतीय आम चुनाव, 2014 के लिए चुनाव पूर्व सर्वेक्षण"}
{"url": "https://hi.wikipedia.org/wiki?curid=561280", "text": "बहुपक्षीय राजनय\n\nजब कई देश किसी समस्या के समाधान के लिये एकसाथ काम करें तो उसे बहुपक्षीय राजनय (Multilateral Diplomacy या multilateralism) कहते हैं। रेगेला के मतानुसार, ”बहुपक्षीय राजनय राजनयिक संधि वार्ताओं की एक तकनीक है तथा राजनय के अन्य सभी पहलुओं की तरह प्रक्रिया में असंख्य जटिल नियमों से आबद्ध रहती है। (Multilateral Diplomacy is a technique of diplomatic negotiations and like all aspects of diplomacy is surrounded by numerous and complicated rules of procedure)\"\n\nआज राष्ट्रों के मध्य सम्बन्धों के क्षेत्र में सबसे अधिक महत्वपूर्ण विकास द्विपक्षीय राजनय के स्थान पर बहुपक्षीय राजनय का विकास है। बहुपक्षीय राजनय, द्विपक्षीय राजनय के परम्परागत तरीकों से पूर्णतया भिन्न है। बहुपक्षीय राजनय को संयुक्त राजनय (Coalition Diplomacy) भी कहा जाता है। आज के अन्तर्राष्ट्रीय सम्बन्धों का बड़ा भाग बहुपक्षीय सम्मेलनों के माध्यम से ही पूरा होता है। बहुपक्षीय राजनय का प्रचलन और प्रभाव सदा एक सा नहीं रहता है वरन् परिस्थितियों के अनुसार बदलता रहता है।\n\n19वीं शताब्दी में अन्तर्राष्ट्रीय अधिसभाओं और सम्मेलनों के माध्यम से राजनय के प्रयोग का एक नया रूप ”बहुपक्षीय राजनय“ हमारे सामने आया है। आज के जटिल युग में अन्तर्राष्ट्रीय समस्यायें काफी जटिल हैं। अतः बहुपक्षीय सम्मेलनों के द्वारा ही अन्तर्राष्ट्रीय समस्याओं का समाधान किया जा सकता है। द्वितीय महायुद्ध के पश्चात् बहुपक्षीय राजनय का विस्तार अत्यधिक हुआ है। यह राजनय की मुख्य प्रक्रिया बन गया है। बहुपक्षीय राजनय आधुनिक युग के लिये एक नई राजनयिक प्रविधी है जो परिवर्तित जटिल समस्याओं का सामना करने के लिये निकाली गई है। इसने राजनय के परम्परागत स्वरूप द्विपक्षीय राजनय (Bilateral Diplomacy) के महत्त्व को कम महत्त्वपूर्ण बना दिया है। आज की जटिल अन्तर्राष्ट्रीय समस्याओं तथा राज्यों की बढ़ती हुई जनसंख्या से उत्पन्न समस्याओं ने बहुपक्षीय राजनय को जन्म देकर राजनय को एक नई क्रान्तिकारी तथा विश्वव्यापी संस्था बना दिया है। बहुपक्षीय राजनय का प्रारम्भ आधुनिक राज्य व्यवस्था के साथ हुआ है। आरम्भ में शान्ति स्थापना अथवा शान्ति सन्धि के लिए बुलाये जाते थे किन्तु बाद में अन्तर्राष्ट्रीय समस्याओं का समाधान हेतु इनका प्रयोग किया जाने लगा। राज्यों के मध्य मतभेदों को दूर करने अथवा समस्याओं के समाधान के लिये कोई भी राज्य बहुपक्षीय सम्मेलन बुला सकता है।\n\nबहुपक्षीय राजनय के माध्यम से विभिन्न अन्तर्राष्ट्रीय समस्याओं के निदान और शान्ति तथा सुरक्षा का लगातार प्रयास किया जा रहा है। भिन्न देशों के बीच सहयोग और सद्भाव को निरन्तर बनाये रखने के लिए शत्रु राज्यों के साथ शत्रुता कम करके अच्छे सम्बन्ध बनाने का प्रयास, आपसी मतभेदों को दूर करने तथा शान्तिपूर्ण सह-अस्तित्व की स्थापना के लिये बहुपक्षीय राजनय का उपयोग किया जा रहा है। आज विश्व की अनेक जटिल समस्याओं के समाधान एवं विचार-विमर्श में लगभग सभी राज्य हिस्सा लेते हैं। नये उदीयमान छोटे राज्यों द्वारा बहुपक्षीय सम्मेलन में भाग लेने तथा बड़े राज्यों के समान अपना स्थान पाने की इच्छा उनके आर्थिक, तकनीकी, वैज्ञानिक विकास तथा राज्यों की एक दूसरे पर आत्मनिर्भरता ने बहुपक्षीय सम्मेलनों के महत्व को बढ़ा दिया है।\n\nराजनय के प्रारम्भिक काल में राजनयिक औपचारिकतायें अधिक बरतते थे। परन्तु बहुपक्षीय राजनय में व्यक्तिगत सम्पर्क मित्रता में बदल जाता है। यह मित्रता किसी समस्या के शीघ्र हल निकालने के लिए काफी लाभकारी सिद्ध होती है। जटिल समस्यायें जो वर्षों से नहीं सुलझ पाती थीं, वे बहुपक्षीय सम्मेलन द्वारा सुलझ जाती हैं। बहुपक्षीय राजनय का एक महत्वपूर्ण योगदान राज्याध्यक्षों के मध्य व्यक्तिगत सम्पर्क व मित्रता की सम्भावना प्रस्तुत करना है। बहुपक्षीय राजनय युद्ध को रोकने का महत्वपूर्ण उपाय माना जाता है। बहुपक्षीय राज्य में अनेक हितों के बीच सामंजस्य का प्रयास किया जाता है। इससे अन्तर्राष्ट्रीयता की भावना को बढ़ावा मिलता है। इस प्रकार के राजनय से समय की बचत होती है।\n\nबहुपक्षीय राजनय के अनेक दोष भी हैं। बहुपक्षीय सम्मेलनों में बार-बार मिलने पर राजनयिज्ञों में ईर्ष्या, वैमनस्य की भावना बढ़ने की सम्भावना रहती है। इन सम्मेलनों में जो वायदे और संधियां की जाती हैं उनको व्यवहार में पूरा न कर पाने के कारण भी विभिन्न राज्यों में मतभेद बढ़ते हैं तथा बहुपक्षीय राजनय का महत्व घटता है। जहां बहुपक्षीय राजनय व्यक्तिगत मित्रता तथा विश्वास को बढ़ाता है वही व्यक्तिगत शत्रुता और अविश्वास को भी इससे जन्म मिलता है। निकलसन का मत है कि राजनय से समय और धन का अपव्यय होता है।\n\n", "id": "561280", "title": "बहुपक्षीय राजनय"}
{"url": "https://hi.wikipedia.org/wiki?curid=561284", "text": "डिजीमॉन क्स्रोस वरस\n\nडिजीमॉन क्स्रोस वरस (अंग्रेजी: Digimon Xros Wars, जापानी: デジモンクロスウォーズ), उत्तरी अमेरिका में जाना जाता है: \"डिजीमॉन फ्यूज़न'\" और मलेशिया के रूप में डिजीमॉन फ्यूज़न बॉटल्स, जापान के बाहर के छठा सत्र के रूप में जाना जाता है: डिजीमॉन: डिजिटल मोंस्तेर्स जापानी ऐनिमेकौन सा है चौथे टेलीविजन ऐनिमे श्रृंखला टोएइ डिजीमॉनमताधिकार के आधार पर एनिमेशन द्वारा।\n\n\n\n", "id": "561284", "title": "डिजीमॉन क्स्रोस वरस"}
{"url": "https://hi.wikipedia.org/wiki?curid=561286", "text": "राजनयिक मिशन\n\nराजनयिक मिशन (Diplomatic Mission) से तात्पर्य किसी देश या अंतरराष्ट्रीय अन्तर-सरकारी संस्था के लोगों के उस समूह से है जो किसी दूसरे देश या अंतरराष्ट्रीय अन्तर-सरकारी संस्था में रहते हुए आधिकारिक तौर पर अपने देश का प्रतिनिधित्व करते हैं। इसको 'स्थाई मिशन' (Permanent mission) भी कहते हैं।\n\n14 मार्च 1975 में वियाना कन्वेन्शन, जो सार्वभौमिक स्वरूप के अन्तर्राष्ट्रीय संगठनों में राज्यों के प्रतिनिधित्व (Vienna Convention on the Representation of State in their Relations with International Organisation of a Universal Character) से सम्बन्धित थी, ने स्थायी मिशन को प्रभावित किया। इस कन्वेन्शन के अनुच्छेद 1 के अनुसार, स्थायी मिशन का अर्थ एक ऐसे मिशन से है जो स्थायी स्वरूप का होता है। ऐसे राज्य का प्रतिनिधित्व करने के लिये संगठन को भेजा जाता है जो कि अन्तराष्ट्रीय संगठन का सदस्य राज्य है। (Permanent Mission means a mission of permanent character, representing the state, sent by a state member of an international organisation to the organisation)\n\nवियाना कन्वेन्शन के अनुच्छेद 6 में स्थायी मिशन के कार्यों का वर्णन किया गया जो निम्नलिखित हैं :-\n\n\n\n\n\n\n", "id": "561286", "title": "राजनयिक मिशन"}
{"url": "https://hi.wikipedia.org/wiki?curid=561294", "text": "कनिष्ठिका\n", "id": "561294", "title": "कनिष्ठिका"}
{"url": "https://hi.wikipedia.org/wiki?curid=561300", "text": "कार्डिनल रिचलू\n\nकार्डिनल रिचलू (Armand Jean du Plessis, cardinal-duc de Richelieu et de Fronsac ; ९ सितम्बर १५८५ - ४ दिसम्बर १६४२) फ्रांस का धार्मिक नेता, सामन्त तथा राजनयिक था। रिचलू एक योग्य राजनेता था जिसमें यूरोप के इतिहास पर अपनी अमिट छाप छोड़ी तथा इस कारण राजनय के क्षेत्र में उसका एक सम्माननीय स्थान है।\n\nअरमान्ड डी रिचलू का जन्म एक सामन्तवर्गीय परिवार में हुआ था। इसने धार्मिक शिक्षा ग्रहण की थी तथा इक्कीस वर्ष की अवस्था में इसकी नियुक्ति बिशप पद पर हुई। स्टेट जनरल ने इससे प्रभावित होकर मेरी डी मैडिसी के दरबार में इसे बुलाया था तथा इसे कार्डिनल के पद पर नियुक्त किया था। इस व्यक्ति में अद्भुत गुण था जिसके सहारे यह दिन पर दिन उन्नति करता गया। \n\nपहले वह राजमाता मैडिसी का मुख्य सलाहकार बना, तत्पश्चात यह लुई तेरहवें का मुख्य सलाहकार एवं पथ-प्रदर्शक बन गया तथा अपने आने वाले 18 वर्ष तक इसने वास्तविक रूप से फ्रांस पर शासन किया। 1624 में रिचलू ने लुई अठारहवें से वादा किया था - ”मैं वादा करता हूं कि आपकी खुशी के लिए मैं अपनी पूरी क्षमता एवं शक्ति ह्यूगनोट्स को तबाह करने में, बड़े सामन्तों का सम्मान समाप्त करने में, जनता में कर्तव्य-परायणता जाग्रत करने में लगा दूंगा।“ अपने वायदे को पूरा करने के लिए रिचलू ने असीम भक्ति से राजा एवं फ्रांस की सेवा की। बाद में राजमाता मैडिसी ने रिचलू का विरोध आरम्भ किया एवं रिचलू ने राजमाता को राजसत्ता से हटाकर लगभग बनवास दिला दिया था। जहाँ तक वास्तविकता है लुई तेरहवां कभी भी रिचलू को दिल से नहीं चाहता था, किन्तु रिचलू का देश प्रेम एवं राजभक्ति दो ऐसे गुण थे जिनके समक्ष राजा भी उसक उसके पद से अलग नहीं कर पाया था। वास्तव में उसने फ्रांस का चहुंमुखी विकास किया था। लुई तेरहवां विलासप्रिय व्यक्ति था एवं वह शासन के प्रति अधिक श्रद्धा भाव से नहीं झुक पाया था। फ्रांस को इस समय जितना भी गौरव प्राप्त था उस सबका श्रेय इसी राजनीतिज्ञ को जाता है। प्रशासन के हर क्षेत्र में इसी व्यक्ति का एकाधिकार था एवं राज्य की समस्त नीतियों का निर्धारण इसी व्यक्ति द्वारा किया जाता था। उसकी क्षमता एवं कर्तव्यपरायणता से प्रभावित होकर लुई ने समस्त राजकीय सत्ता इसी व्यक्ति को सौंप दी थी। इसका अर्थ यह नहीं है कि राजा कमजोर था, यरि राजा कमजोर होता तो वह समस्त दरबार एवं राजपरिवार के विरोध में कार्डिनल का समर्थन नहीं कर पाता। न तो रिचलू ही प्रसिद्ध था और न ही राजा उसे पसन्द करता था फिर भी उसकी योग्यता के बल पर राजा उसकी समस्त नीतियों का अपंख बन्द करके समर्थन करता था। अपने समस्त काल में रिचलू ने दो बातों पर अत्यधिक ध्यान दिया। प्रथम, समस्त देश पर राजा की सत्ता को पूर्णतसया निरंकुश बनाया जाये। दूसरा, वैदेशिक क्षेत्र में फ्रांस का मान सम्मान एवं वैभव उच्चतम किया जाये। रिचलू का विचार था कि वैदेशिक क्षेत्र में देश को उच्चतता प्रदान करने के लिए जनता के हितों का बलिदान किया जा सकता है। फ्रांसीसी राजनय को अपने उच्चतम शिखर पर ले जाने वाले व्यक्तियों में से एक प्रमुख व्यक्ति कार्डिनल रिचलू था। समय और काल से प्रभावित वह अपने समय का सबसे बड़ा यथार्थवादी राजनयिज्ञ था। वह पहला राजनीतिज्ञ था, जिसने राष्ट्रों के मध्य स्थाई वार्ताओं और सम्बन्धों के लिए राजनय का विधिवत् उपयोग किया। उसने अपने जीवनकाल में राजनय सम्बन्धी अनेक सुधार किये जिनका प्रभाव आज भी देखा जा सकता है। यही वह व्यक्ति था जिसने विश्व को शक्ति सन्तुलन (Balance of Power) का सिद्धान्त दिया, जिसकी सहायता से न केवल यूरोप में शान्ति बनी रही वरन् फ्रांस को यूरोपीय महाद्वीप में सर्वोच्च स्थान भी मिला।\n\nरिचलू ने अपनी पुस्तक ‘पोलिटीकल टेस्टामेंट’ तथा लेख ‘मेमोरस’ में स्थायी मूल्य के राजनयिक सिद्धान्तों का प्रतिपादन किया। रिचलू की निम्नलिखित उल्लेखनीय देन है :-\n\n\n\n\n\n\n\nरिचलू ने राजनय में दयालु भाषणों की आवश्यकता को पहचानां उनके अनुसार जुबार से किए गए घावों की तुलना में तलवार के किए गए घाव अधिक आसानी से भर जाते हैं (Wounds inflicted by the swords are more easily healed than those inflicted by the tongue) रिचलू ने राज्य तथा राजनय के बारे में जो सिद्धान्त दिए वे आदर्श एक संक्षिप्त रूप में निम्नलिखित हैं :-\n\n\n\n\n", "id": "561300", "title": "कार्डिनल रिचलू"}
{"url": "https://hi.wikipedia.org/wiki?curid=561336", "text": "सरगुजा विश्वविद्यालय\n\nसरगुजा विश्वविद्यालय छत्तीसगढ़ के सरगुजा जिले के मुख्यालय अंबिकापुर में स्थित विश्वविद्यालय है। इसकी स्थापना २ सितंबर २००८ में की गई थी। विश्वविद्यालय के कुलपति आयुक्त सरगुजा हैं। \n", "id": "561336", "title": "सरगुजा विश्वविद्यालय"}
{"url": "https://hi.wikipedia.org/wiki?curid=561350", "text": "न्यूनोक्‍ति\n\nराजनयिक क्षेत्र में ऐसे कथनों का प्रयोग किया जाता है जिनके फलस्वरूप कटु वातावरण में सरसता आ सके और उत्तेजनात्मक बात भी नम्रता का रूप धारण कर सके। ऐसे कथनों को न्यूनोक्ति (न्यून + उक्ति ; understatement) कहते हैं। \n\nइस प्रकार के न्यूनोक्तियों की सूची पर्याप्त लम्बी है। केवल उदाहरण के लिए कुछ का उल्लेख किया जा सकता है।\n\n\n\n\n\n\n\n\nन्यूनोक्तियाँ राजकीय आचरण की दृष्टि से उल्लेखनीय स्थान रखतीं हैं। ये कठिन से कठिन परिस्थितियों में भी शिष्टतापूर्ण एवं सौम्य वातावरण बनाते हैं तथा जन-साधारण में अनावश्यक उत्तेजना व्याप्त नहीं होने देते। शिष्ट शब्दों में शान्तिपूर्वक एक राजनयज्ञ अपनी सरकार के अमैत्रीपूर्ण विचारों का प्रदर्शन कर देता है। ये न्यूनोक्तियाँ वातावरण को उत्तेजनापूर्ण होने से रोकतीं हैं। यदि इन शब्दों पर शिष्टता का शहद न लगाया जाये तो ये इतने कटु हो जायेंगे कि अन्य राज्य इनको निगल भी न सके और शीघ्र युद्ध की घोषणा कर दे। प्रो॰ निकल्सन के मतानुसार इस परम्परागत संचार व्यवस्था का लाभ यह है कि इसके द्वारा जो नरम वातावरण तैयार होता है उसमें एक राज्य बिना उत्तेजना के भी गम्भीर चेतावनी दे देता है।\n\nन्यूनोक्तियाँ की हानि यह है कि वास्तव से संकटपूर्ण स्थितियों में भी इस प्रकार की उक्तियां सर्वसाधारण को प्रवचना में डाल देती हैं। जनता यह समझने लगती है कि देश के सामने कोई गम्भीर संकट नहीं है तथा दूसरे राज्यों के उनके राज्य के सम्बन्ध स्नेहपूर्ण और मैत्रीपूर्ण है। जनतन्त्र में जनता की यह असावधानी खतरनाक बन जाती है। जिस प्रकार किसी बात का अनुचित प्रयोग संकट उत्पन्न कर देता है उसी प्रकार किसी बड़े संकट के समय कथन की नम्रता जनता को आवश्यकता से अधिक नम्र और निश्चित बना देती है। जनता यह नहीं जान पाती कि उसके राज्य के सम्बन्ध में किस देश के साथ कब बिगड़ रहे हैं और कब सुधर रहे हैं। शब्दों को तोड़-मरोड़ कर कहने से उनके अर्थ के बारे में भी दुविधा उत्पन्न हो जाती है। कहा कुछ जाता है और वास्तव में उसका अर्थ कुछ और समझ लिया जाता है। असावधानी के कारण अनेक अर्थों का अनर्थ हो जाता है। प्रो॰ निकल्सन ने इस सम्बन्ध में एक रोचक उदाहरण प्रस्तुत किया है। इंग्लैण्ड के एक महावाणिज्य दूत ने पर राष्ट्र विभाग को यह सूचना भेजी कि ‘मुझे बड़े दुःख के साथ लिखना पड़ता है कि मेरे अधीनस्थ एक उप-वाणिज्य दूत अपने स्वास्थ्य की उतनी चिन्ता नहीं करता जितनी करने के लिये डाक्टर उसे सलाह देते हैं'। वास्तव में सम्बन्धित उप-वाणिज्य दूत सन्निपात अवस्था की अन्तिम सीमा पर था।\n\nराजनयज्ञों की भाषा में न्यूनोक्तियों का आधिक्य होने के कारण ही इसे छल और धोखे का कार्य माना जाने लगा। जिसे हम आम व्यवहार में असत्य भाषण कहते हैं। उसे राजनयिक व्यवहार में शिष्टता और सौजन्यता कहा जाता है। लोकप्रिय कहावत के अनुसार एक राजनयज्ञ सम्भावित कार्य के लिए कहता है 'अवश्य हो जायेगा' और असम्भव के कार्य के लिये कहता है 'हो जायेगा'; किन्तु वह 'कभी नहीं होगा', शब्दों का प्रयोग नहीं करता, यदि करता है तो वह राजनयज्ञ नहीं है। यह शिष्टता और संक्षिप्त व्यवहार आजकल अपना महत्व खोते जा रहे हैं।\n\nजनता द्वारा विदेश नीति के संचालन में अधिकाधिक रुचि लेने के कारण यह आवश्यक हो गया है कि राजनयज्ञों के शब्दों और कार्यों में सम्बन्ध रहे। जन साधारण को यह विश्वास होना चाहिये कि उनके विदेश मन्त्री या राजनयज्ञ जो कुछ वास्तव में कह रहे हैं वही उनका अर्थ है तथा वही वे वास्तव में करेंगे। आजकल शीत युद्ध की स्थिति में प्रचार कार्यों का महत्व बढ़ने के कारण, प्रत्येक राज्य विदेशी सरकार के प्रति आम रूप से अशिष्ट भाषा का प्रयोग करता है। छोटी सी बात को बढ़ा-चढ़ा कर कहा जाता है। बार-बार एक देश के कार्यों को अमैत्रीपूर्ण घोषित करते हुए भी युद्ध की घोषणा नहीं की जाती। सोवियत संघ ने नाटो, सिएटो और सैटो आदि के विरुद्ध यह बात कही थी कि इनकी सदस्यता को वह अमैत्रीपूर्ण कार्य मानेगा। इतने पर भी उसने किसी राज्य के प्रति युद्ध की घोषणा नहीं की वरन् इसके विपरीत पाकिस्तान आदि राज्यों को हथियार भी भेजे। स्पष्ट है कि आजकल न्यूनोक्ति की प्रथा को छोड़ा जा रहा है और अतिशयोक्ति पूर्ण कथनों की प्रकृति बढ़ती जा रही है। इस परिवर्तन के औचित्य के सम्बन्ध में विचारक एक मत नहीं हैं। न्यूनोक्तियों की परम्परा के पक्षधरों का कहना है कि अशिष्ट, कटु एवं उत्तेजनापूर्ण भाषा का प्रयोग यथासम्भव रोका जाना चाहिये तथा इसके स्थान पर समाचारपत्रों एवं अन्य संचार के साधनों द्वारा जनता को संक्षिप्त कथनों के अर्थ से परिचित कराया जाये ताकि इसकी बुराईयों को दूर किया जा सके।\n\n", "id": "561350", "title": "न्यूनोक्‍ति"}
{"url": "https://hi.wikipedia.org/wiki?curid=561357", "text": "सैयद वहीद अशरफ\n\nसैयद वहीद अशरफ (अंग्रेजी: Syed Waheed Ashraf, जन्म: ४ फ़रवरी १९३३) एक भारतीय सूफी विद्वान और फारसी तथा उर्दू भाषा के शायर हैं।\n", "id": "561357", "title": "सैयद वहीद अशरफ"}
{"url": "https://hi.wikipedia.org/wiki?curid=561358", "text": "जसु पटेल\n\nजसुभाई मोतीभाई पटेल (26 नवम्बर 1924, अहमदाबाद, गुजरात – 12 दिसम्बर 1992, अहमदाबाद) ऑफ़-स्पिनर थे जो भारत के लिए टेस्ट क्रिकेट खेलते थे। उनको प्रसिद्धि ऑस्ट्रेलिया के खिलाफ एक मैच से मिली जिसमें उन्होंने १४ विकेट लिए। उन्हें १९६० में भारत सरकार ने पद्म श्री से सम्मानित किया।\n\n", "id": "561358", "title": "जसु पटेल"}
{"url": "https://hi.wikipedia.org/wiki?curid=561362", "text": "खलील उर रहमान आजमी\n\nखलील उर रहमान आजमी(1927-1978), एक भारतीय उर्दू शायर और साहित्यिक आलोचक थे।\n", "id": "561362", "title": "खलील उर रहमान आजमी"}
{"url": "https://hi.wikipedia.org/wiki?curid=561366", "text": "नानाभाई भट्ट (लोकभारती)\n\nनरसिंह प्रसाद कालिदास (जिन्हें नानाभाई भट्ट के नाम से जाना जाता है।) प्रख्यात शिक्षाविद्, विचारक, स्वतंत्रता सेनानी और एक रचनात्मक लेखक थे। उनका जन्म ११ नवम्बर १८८२ को भावनगर में हुआ। नानाभाई, गिजुभाई बधेका और हरभाई त्रिवेदी के समकालीन और भावनगर की मशहूर त्रिमूर्ति थे जिन्होंने भारत में शिक्षा सुधार, ग्रामीण विकास और बाल शिक्षा के क्षेत्र में महान प्रेरणा और दृष्टि छोड़ी। नानाभाई भट्ट दक्षिणमूर्ति विद्यार्थी भवन/दक्षिणार्थी विनय मंदिर - भावनगर, ग्राम दक्षिणामूर्ति - अम्बाला और सिहोर ब्लॉक सनोसारा स्थित लोकभारती, भावनगर जैसी प्रतिष्ठित और अद्वितीय शैक्षिक संस्थानों के संस्थापक रहे।\n\n", "id": "561366", "title": "नानाभाई भट्ट (लोकभारती)"}
{"url": "https://hi.wikipedia.org/wiki?curid=561370", "text": "बेखुद बदायूँनी\n\nमुहम्मद अब्दुल हई सिद्दीकी (उर्दू/अरबी: محمّد عبدالحي صدیقی, प्रचलित नाम:बेखुद बदायूँनी, उर्दू/फ़ारसी: بےخود بدایونی) उनीसवीं और बीसवीं सदी के एक प्रमुख भारतीय उर्दू शायर थे।\n", "id": "561370", "title": "बेखुद बदायूँनी"}
{"url": "https://hi.wikipedia.org/wiki?curid=561373", "text": "विजय हजारे\n\nविजय सैमुअल हज़ारे (११ मार्च १९१५ – १८ दिसम्बर २००४) भारतीय राज्य महाराष्ट्र से भारतीय क्रिकेट खिलाड़ी थे। वो १९५१ से १९५३ के मध्य भारतीय क्रिकेट टीम के कप्तान रहे। उन्होंने अपनी कप्तानी में भारत को टेस्ट-क्रिकेट में प्रथम सफलता दिलाई। सन् १९६० में उन्हें भारत सरकार ने पद्म श्री से सम्मानित किया। उनका १८ दिसम्बर २००४ को निधन हो गया।\n", "id": "561373", "title": "विजय हजारे"}
{"url": "https://hi.wikipedia.org/wiki?curid=561382", "text": "बीना दास\n\nवीणा दास () (1911–1986) बंगाल की भारतीय क्रान्तिकारी और राष्ट्रवादी महिला थीं। ६ फरवरी १९३२ को उन्होने कलकत्ता विश्वविद्यालय के एक दीक्षान्त समारोह में अंग्रेज़ क्रिकेट कप्तान और बंगाली गर्वनर स्टनली जैक्शन की हत्या का प्रयास किया था। \n\nवे सुप्रसिद्ध ब्रह्म समाजी शिक्षक बेनी माधव दास और सामाजिक कार्यकर्त्ता सरला देवी की पुत्री थीं। वे सेंट जॉन डोसेसन गर्ल्स हायर सैकण्डरी स्कूल की छात्रा रहीं।\n\nबीना दास कोलकाता में महिलाओं के संचालित अर्ध-क्रान्तिकारी संगठन \"छात्री संघ\" की सदस्या थीं। और इसके लिए उन्हें नौ वर्षों के लिए सख़्त कारावास की सजा दी गई। सन् 1932 की 6 फरवरी को कलकत्ता विश्वविद्यालय में समावर्तन उत्सव मनाया जा रहा था। बंगाल के अंग्रेज लाट सर स्टैनले जैकसन मुख्य अतिथि थे। उस अवसर पर कुमारी वीणादास जो उपाधि लेने आई थी ने गवर्नर पर गोली चला दी। गोली चूक गई, गवर्नर के कान के पास से निकल गई और वह मंच पर लेट गया। इतने में लेफ्टिनेन्ट कर्नल सुहरावर्दी ने दौड़कर वीणादास का गला एक हाथ से दबा लिया और दूसरे हाथ से पिस्तोल वाली कलाई पकड़ कर सीनेट हाल की छत की तरफ कर दी फिर भी वीणादास गोली चलाती गई, लेकिन पांचों गोलियां चूक गईं। उन्होंने पिस्तौल फेंक दी। अदालत में वीणादास ने एक साहसपूर्ण बयान दिया। अखबारों पर रोक लगा दिये जाने के कारण वह बयान प्रकाशित न हो सका। वीणादास को दस साल कारावास का दण्ड मिला था।\n\n१९३९ में जल्दी रिहा होने के बाद दास ने कांग्रेस पार्टी की सदस्यता प्राप्त की। सन् १९४२ में उन्होंने भारत छोड़ो आन्दोलन में भाग लिया और पुनः १९४२ से १९४५ तक के लिए कारवास की सजा प्राप्त की। १९४६-४७ में बंगाल प्रान्त विधान सभा और १९४७ से १९५१ तक पश्चिम बंगाल प्रान्त विधान सभा की सदस्या रहीं। सन् १९४७ में उनका युगान्तर समूह के भारतीय स्वतन्त्रता कार्यकर्ता जतीश चन्द्र भौमिक से विवाह हो गया। उनके पति के देहान्त के बाद उन्होंने ऋषिकेश में एकान्त जीवन व्यतीत करना आरम्भ किया और अज्ञातवास में ही मृत्यु को प्राप्त किया।\n\nबीना दास ने बंगाली में \"शृंखलझंकार\" और \"पितृधन\" नामक दो आत्मकथाएँ लिखीं।\n\n", "id": "561382", "title": "बीना दास"}
{"url": "https://hi.wikipedia.org/wiki?curid=561383", "text": "हिल्डा मैरी लाजरस\n\nहिल्डा मैरी लाजरस (जन्म १८९० – निधन १९७८) भारत में एक ईसाई मिशनरी और लोकप्रिय स्त्री रोग विशेषज्ञ और प्रसूति विज्ञानी थीं। वो आंध्र मेडिकल कॉलेज की प्राचार्या एवं विशाखापत्तनम के किंग जॉर्ज अस्पताल की अधीक्षक थीं। वो वेल्लोर स्थित क्रिश्चियन मेडिकल कॉलेज और अस्पताल की प्रथम भारतीय निदेशक थीं।\nसन् १९६१ में भारत सरकार ने उन्हें पद्म श्री पुरस्कार से सम्मानित किया।\n", "id": "561383", "title": "हिल्डा मैरी लाजरस"}
{"url": "https://hi.wikipedia.org/wiki?curid=561394", "text": "छत्तीसगढ़ कामधेनु विश्वविद्यालय\n\nछत्तीसगढ़ कामधेनु विश्वविद्यालय छत्तीसगढ़ के दुर्ग जिले के अंजोरा में स्थित पशु चिकित्सा विश्वविद्यालय है जिसकी स्थापना छत्तीसगढ़ के राज्यपाल द्वारा छत्तीसगढ़ कामधेनु अधिनियम २०११ की घोषणा के साथ ११ अप्रैल २०१२ को की गई।\nछत्तीसगढ़ कामधेनु विश्वविद्यालय से वर्तमान में प्रदेश के तीन कालेज - कालेज ऑफ वेटनरी साइंस एंड एनीमल हसबेंड्री, अंजोरा, दुर्ग, कालेज ऑफ डेयरी टेक्नालाजी, रायपुर और कालेज ऑफ फिशरिज, कवर्धा संबद्ध हैंं।\n", "id": "561394", "title": "छत्तीसगढ़ कामधेनु विश्वविद्यालय"}
{"url": "https://hi.wikipedia.org/wiki?curid=561409", "text": "पाकिस्तान, भारत\n\nपाकिस्तान नाम का यह गांव बिहार के उत्तर-पूर्व में स्थित पूर्णिया जिले के जिला मुख्यालय पूर्णिया शहर से करीब 30 किलोमीटर दूर श्रीनगर प्रखंड के सिंघिया पंचायत में आता है। गांव 'पाकिस्तान' में 250 से ज्यादा लोग निवास करते हैं और यहां 100 से अधिक मतदाता हैं।\n\nसबसे मजेदार यह है कि इस गांव में मुस्लिम समुदाय का एक भी घर नहीं है। सभी परिवार संथाल आदिवासियों के हैं। इस पाकिस्तान में एक भी मस्जिद नहीं है। सरकारी रिकार्ड में भी इस गांव का नाम पाकिस्तान है। 1947 में विभाजन के तुरंत बाद ही इसका नाम पाकिस्तान रख दिया गया था। इस गांव में रहने वाले अधिकांश मुस्लिमों ने बंटवारे के समय पूर्वी पाकिस्तान (अब बांग्लादेश) जाना पसंद किया था, उनकी याद में इस गांव का नाम पाकिस्तान दे दिया। इस पाकिस्तान में गरीबी और निरक्षरता है। 31.51 प्रतिशत साक्षरता वाले पूर्णिया जिले के इस गांव में शायद ही कोई साक्षर मिल जाए। गांव तक न तो सड़क है न ही कोई स्कूल या अस्पताल।\n\n", "id": "561409", "title": "पाकिस्तान, भारत"}
{"url": "https://hi.wikipedia.org/wiki?curid=561431", "text": "मायाराम सुरजन\n\nमायाराम सुरजन (29 मार्च 1923 - ३१ दिसम्बर १९९४) भारत के एक पत्रकार थे। वे `नवभारत' के प्रथम सम्पादक थे।\n\nउन्होंने 'देशबन्धु' नामक समाचार पत्र आरम्भ किया।। पत्रकारिता जगत के मध्यप्रदेश राज्य के मार्गदर्शक के रूप में ख्यात श्री मायाराम सुरजन सही मायनों में स्वप्नदृष्टा और कर्मनिष्ठ तथा अपने बलबूते सिद्ध एक आदर्श पुरुष थे। वे बहुपठित और जनप्रिय राजनैतिक टिप्पणीकार थे और अनेक कृतियों के लेखक भी। उन्हें पूरे साठ वर्ष (१९४४-१९९४) की पत्रकारिता का अनुभव रहा। वे अनेक सामाजिक और साहित्यिक संस्थाओं के साथ-साथ मध्यप्रदेश हिन्दी साहित्य सम्मेलन से भी वे जुड़े रहे, जिसके वे १८ वर्ष तक अध्यक्ष रहे।\n\nश्री मायाराम सुरजन का जन्म श्री गणेशराम और श्रीमती चम्पादेवी सुरजन की संतान के रूप में होशंगाबाद (म.प्र.) जिले के खापरखेड़ा ग्राम में २९ मार्च १९२३ को हुआ था। खापरखेड़ा, नर्मदा नदी के तट पर बसा उपजाऊ भूभाग वाला गांव है।\n\nजब मायाराम ६ वर्ष के थे, उनके पिता- जो कृषि महाजनी व्यवसाय से जुड़ी एक संस्था में अल्प वेतन पाने वाले मुनीम थे, पक्षाघात से पीड़ित हो गए। जिससे उनकी नौकरी जाती रही और बालक मायाराम को अपनी पढ़ाई जारी रखने में घोर मुसीबतों का सामना करना पड़ा। उन दिनों मिडिल स्कूल पिपरिया में था और अपनी स्कूली-शिक्षा पूरी करने के लिए बालक मायाराम को करीब के रेलवे स्टेशन तक आने के लिए प्रतिदिन ८ किलोमीटर पैदल चलना पड़ता था। अपने गांव तथा उसके आसपास के गांव के वे पहले ‘मिडिल पास’ छात्र रहे। बाद में आगे की पढ़ाई के लिए वे वर्धा गये। वर्धा जाना इसलिए संभव हुआ, कि उन्हें छात्रवृत्तियां तथा वहां के ‘स्वावलंबी छात्रावास’ (सस्ता और अपना भोजन खुद बनाना) में रहने की जगह मिली। यहीं वे महात्मा गांधी, पंडित जवाहर लाल नेहरू और अन्य प्रमुख स्वाधीनता संग्राम सेनानियों के संपर्क में आए।\n\nयहीं उनमें पत्रकारिता के प्रति रुचि जाग्रत हुई। वे वर्धा हिन्दी साहित्य छात्र समिति द्वारा प्रकाशित हस्तलिखित पत्रिका ‘प्रदीप’ के संपादक चुने गए। मायाराम सुरजन जी ने अपने पत्रकार जीवन की शुरूआत बाकायदा नागपुर से प्रकाशित होने वाले दैनिक नवभारत के प्रबंधकीय विभाग में सहायक रूप में की थी।\n\nचूंकि वे शुरू से ही अखबार के प्रचार-प्रसार-प्रबंधन-विपणन सभी विभागों में गहरी दिलचस्पी लेते रहे, हालांकि संपादन उनकी पहली पसंद थी, इसलिए उनके नियोक्ता स्व. श्री रामगोपाल माहेश्वरी ने भरोसे के साथ उन पर अखबार से संबंधित कई जिम्मेदारियों के अलावा, १९५० में जब नवभारत का जबलपुर संस्करण शुरू किया तो मायाराम सुरजन को इसका संपादक और प्रकाशक नियुक्त किया। मायाराम जी ने न केवल सफलतापूर्वक संस्करण शुरू किया बल्कि दो वर्ष की अल्प अवधि यानी १९५२ में अखबार का सेटेलाइट संस्करण भोपाल से शुरू किया। १ नवम्बर १९५६ को मध्यप्रदेश राज्य के पुनर्गठन के बाद भोपाल संस्करण को एक स्वतंत्र और परिपूर्ण संस्करण में बदलने का निश्चय कर मायारामजी इसके व्यवस्थापक, संपादक के रूप में भोपाल आए। यहां उन्हें महसूस हुआ, कि प्रदेश की राजधानी होने के कारण यहां एक अंग्रेजी अखबार की भी जरूरत है, अतः एक वर्ष के भीतर ही उन्होंने 'मध्यप्रदेश कॉनिकल' ‘अंग्रेजी समाचार-पत्र’ का स्वप्न साकार कर दिया। वैसे इस पत्र-समूह के साथ इसके बाद उनके संबंध ज्यादा नहीं रह पाए।\n\nनवभारत से पृथक होने के बाद मायारामजी ने श्री लाभचंद छजलानी के आग्रह पर १७ अप्रैल १९५९ से नईदुनिया का रायपुर से प्रकाशन शुरू किया। रायपुर प्रदेश का एक उपेक्षित शहर था, जिससे उनका पूर्व परिचय भी नहीं था। उस समय छत्तीसगढ़ अंचल में सिर्फ एक समाचार पत्र का प्रकाशन हो रहा था और जहां अच्छे स्तरीय समाचार पत्र के लिए काफी गुंजाइशें थीं। यह एक ऐसे समाचार पत्र की शुरूआत थी जिसे हिन्दी पत्रकारिता के क्षेत्र में नए आयाम और स्तरीयता के मानदंड अटूट प्रतिबद्धता के साथ समाचार की महत्ता-सज्जा तथा निष्पक्षता, जिम्मेदारी और मिशन में व्यावसायिकता से समझौता न करने की अपनी नीति के चलते जल्दी ही, मुकम्मिल और विशिष्ट पहचान बना ली। लगभग डेढ़ दशक बाद यही नईदुनिया, देशबन्धु में परिवर्तित हो गया। \n\nमायाराम सुरजन का जीवन दुर्धर्षपूर्ण, हमेशा चुनौतियों से जूझने में बीता। लेकिन उन्होंने कभी भी अपने सिद्धांतों से समझौता नहीं किया और अपने इन्हीं मूल्यों को पोषित करने की दृढ़ता के कारण बड़ी कीमतें चुकाईं। कई बार उन्हें आर्थिक तंगी और भावनात्मक स्तर पर भी गहरी चिंता का सामना भी करना पड़ा था, लेकिन इन सबके बावजूद अपने व्यक्तिगत अहसासों को उन्होंने कभी अपनी सृजनात्मक प्रतिबद्धता पर हावी होने नहीं दिया। वे ऐसे व्यक्ति के रूप में जिए, जिनमें किसी से दुश्मनी, कड़वाहट, या बदला लेने की भावना नहीं थी। उन्होंने अंतिम सांस भी ३१ दिसम्बर की रात भोपाल ली।\n\n", "id": "561431", "title": "मायाराम सुरजन"}
{"url": "https://hi.wikipedia.org/wiki?curid=561437", "text": "रॉबर्ट लेफ्कोविट्ज़\n\nरॉबर्ट जोसफ लेफ्कोविट्ज़ (जन्म १५ अप्रैल १९४३) एक अमेरिकी चिकित्सक-वैज्ञानिक हैं। उन्हें २०१२ में रसायन में नोबेल पुरस्कार से सम्मानित किया गया।\n", "id": "561437", "title": "रॉबर्ट लेफ्कोविट्ज़"}
{"url": "https://hi.wikipedia.org/wiki?curid=561441", "text": "देखा एक ख़्वाब\n\nदेखा एक ख़्वाब एक भारतीय सोप ओपेरा था जो सोनी एंटरटेनमेंट चैनल भारत और सोनी एंटरटेनमेंट चैनल एशिया पर प्रसारित किया गया। इसका प्रथम प्रदर्शन २१ नवम्बर २०११ को हुआ और इसका अन्तिम एपिसोड २ अगस्त २०१२ को प्रदर्शित किया गया।\n\n", "id": "561441", "title": "देखा एक ख़्वाब"}
{"url": "https://hi.wikipedia.org/wiki?curid=561484", "text": "कुँवर मोहिंदर सिंह बेदी 'सहर'\n\nकुंवर मोहिंदर सिंह बेदी सहर (उर्दू کنور مہیندرا سنگھ بیدی سحر, तखल्लुस: सहर) एक भारतीय उर्दू शायर थे। वे दिल्ली में प्रशासनिक सेवा के आला अफसर थे और मुशायरों के सिद्धहस्त शायर माने जाते थे।\n", "id": "561484", "title": "कुँवर मोहिंदर सिंह बेदी 'सहर'"}
{"url": "https://hi.wikipedia.org/wiki?curid=561516", "text": "हरियाणा का इतिहास\n\nहालाँकि हरियाणा अब पंजाब का एक हिस्सा नहीं है पर यह एक लंबे समय तक ब्रिटिश भारत में पंजाब प्रान्त का एक भाग रहा है और इसके इतिहास में इसकी एक महत्वपूर्ण भूमिका है। हरियाणा के बानावाली और राखीगढ़ी, जो अब हिसार में हैं, सिंधु घाटी सभ्यता का हिस्सा रहे हैं, जो कि ५,००० साल से भी पुराने हैं।\n\nसिंधु घाटी जितनी पुरानी कई सभ्यताओं के अवशेष सरस्वती नदी के किनारे पाए गए हैं। जिनमे नौरंगाबाद और मिट्टाथल भिवानी में, कुणाल, फतेहाबाद मे, अग्रोहा और राखीगढी़ हिसार में, रूखी रोहतक में और बनवाली सिरसा जिले में प्रमुख है। प्राचीन वैदिक सभ्यता भी सरस्वती नदी के तट के आस पास फली फूली। ऋग्वेद के मंत्रों की रचना भी यहीं हुई है।\n\nकुछ प्राचीन हिंदू ग्रंथों के अनुसार, कुरुक्षेत्र की सीमायें, मोटे तौर पर हरियाणा राज्य की सीमायें हैं। तैत्रीय अरण्यक ५.१.१ के अनुसार, कुरुक्षेत्र क्षेत्र, तुर्घना (श्रुघना / सुघ सरहिन्द, पंजाब में) के दक्षिण में, खांडव (दिल्ली और मेवात क्षेत्र) के उत्तर में, मारू (रेगिस्तान) के पूर्व में और पारिन के पश्चिम में है।\nभारत के महाकाव्य महाभारतमे हरियाणा का उल्लेख \"बहुधान्यक\"और \"बहुधन\"के रूप में किया गया है। महाभारत में वर्णित हरियाणा के कुछ स्थान आज के आधुनिक शहरों जैसे, प्रिथुदक (पेहोवा), तिलप्रस्थ (तिल्पुट), पानप्रस्थ (पानीपत) और सोनप्रस्थ (सोनीपत) में विकसित हो गये हैं। गुड़गाँव का अर्थ गुरु के ग्राम यानि गुरु द्रोणाचार्य के गाँव से है। कौरवों और पांडवों के बीच हुआ महाभारत का प्रसिद्ध युद्ध कुरुक्षेत्र नगर के निकट हुआ था। कृष्ण ने अर्जुन को गीता का उपदेश यहीं पर दिया था। इसके बाद अठारह दिन तक हस्तिनापुर के सिंहासन का अधिकारी तय करने के लिये कुरुक्षेत्र के मैदानी इलाकों में पूरे भारत से आयी सेनाओं के मध्य भीषण संघर्ष हुआ। जनश्रुति के अनुसार महाराजा अग्रसेन् ने अग्रोहा जो आज के हिसार के निकट स्थित है, में एक व्यापारियों के समृद्ध नगर की स्थापना की थी। किवंदती है कि जो भी व्यक्ति यहाँ बसना चाहता था उसे एक ईंट और रुपया शहर के सभी एक लाख नागरिकों द्वारा दिया जाता था, इससे उस व्यक्ति के पास घर बनाने के लिये पर्याप्त ईंटें और व्यापार शुरू करने के लिए पर्याप्त धन होता था।\n\nहूण के शासन के पश्चात हर्षवर्धन द्वारा 7वीं शताब्दी में स्थापित राज्य की राजधानी कुरुक्षेत्र के पास थानेसर में बसायी। उसकी मौत के बाद प्रतिहार ने वहां शासन करना आरंभ कर दिया और अपनी राजधानी कन्नौज बना ली। यह स्थान दिल्ली के शासक के लिये महत्वपूर्ण था। पृथ्वीराज चौहान ने १२वीं शताब्दी में अपना किला हाँसी और तरावड़ी (पुराना नाम तराईन) में स्थापित कर लिया।मुहम्मद गौरी ने दुसरी तराईन युध में इस पर कब्जा कर लिया। उसके पश्चात दिल्ली सल्तनत ने कई सदी तक यहाँ शासन किया।\n\nविदेशी आक्रमणकारियों द्वारा दिल्ली पर अधिकार के लिए अधिकतर युद्ध हरियाणा की धरती पर ही लड़े गए। तरावड़ी के युद्ध के अतिरिक्त पानीपत के मैदान में भी तीन युद्ध एसे लड़े गए जिन्होंने भारत के इतिहास की दिशा ही बदल दी।\n\nब्रिटिश राज से मुक्ति पाने के आन्दोलनों में हरियाणा वासियों ने भी बढ़ चढ़ कर हिस्सा लिया। रेवाड़ी के राजा राव तुला राम का नाम १८५७ के संग्राम में योगदान दिया।\n\nहरियाणा प्रान्त का गठन १ नम्वबर १९६६ को पंजाब से अलग हो कर हुआ।\n\n\n", "id": "561516", "title": "हरियाणा का इतिहास"}
{"url": "https://hi.wikipedia.org/wiki?curid=561518", "text": "शोधगंगा\n\nशोधगंगा भारत के शोधप्रबन्धों का आनलाइन एलेक्ट्रानिक भण्डार है। यह इन्फ्लिबनेट केन्द्र (INFLIBNET Centre) द्वारा स्थापित किया गया है। इनफ्लिबीनेट अहमदाबाद की ऑनलाइन कम्पनी है। विश्वविद्यालय अनुदान आयोग के जून २००९ के एक आदेश के अनुसार विश्वविद्यालयों के शोधार्थियों के लिए अपने शोध-प्रबन्धों का एलेक्ट्रानिक रूप में भी जमा करना अनिवार्य बना दिया गया है।\n\nइंटरनेट पर उपलब्ध इस योजना का मुख्य उद्देश्य विभिन्न विश्वविद्यालयों में विभिन्न विषयों में शोधपत्रों को ऑनलाइन उपलब्ध करवाना और पीएचडी में थीसिस में नकल की बढ़ती प्रवृत्ति पर लगाम लगाना है। शोधपत्रों के अध्ययन के लिए भारत में उपलब्ध यह सबसे अच्छी व्यवस्था है। यूजीसी द्वारा शुरू की गई ‘शोधगंगा’ से अब तक देश के 70 के करीब नामचीन विवि जुड़ चुके हैं। इस योजना के तहत देशभर के सभी विवि के शोधपत्र ऑनलाइन किए जा रहे हैं। यानी की अब किसी भी विवि का शोधपत्र कहीं भी देखा जा सकता है।\n\nजानकारों के अनुसार ‘शोधगंगा’ के आगाज का निर्णय पीएचडी में थीसिस में नकल करने की बढ़ती प्रवृत्ति को ध्यान में रखकर लिया गया है। जानकारों का मानना है कि अब शोधपत्रों की नकल करना मुश्किल हो जाएगा। यूजीसी की इस व्यवस्था को लागू करने के लिए विवि को अलग से फंड भी उपलब्ध करवाया जा रहा है। इसके माध्यम से पीएचडी, डी-लिट और डीएएससी के सभी शोध पत्र वेबसाइट पर अपलोड किए जा रहे हैं। यूजीसी ने अहमदाबाद स्थित इन्फार्मेशन लाइब्रेरी की इनफ्लिब्नेट कंपनी को ऑनलाइन रिसर्च मैटीरियल उपलब्ध करवाने का कार्य सौंपा है। इसके लिए सभी विवि को कंपनी को थीसिस सामग्री उपलब्ध करवाने को कहा गया है। विवि में पीएचडी व एमफिल अवार्ड करने के बाद थीसिस की सीडी यूजीसी को भी मुहैया करवानी होगी।\n\n", "id": "561518", "title": "शोधगंगा"}
{"url": "https://hi.wikipedia.org/wiki?curid=561521", "text": "रामगोपाल माहेश्वरी\n\nरामगोपाल माहेश्वरी (20 नवम्बर 1911 -) प्रमुख हिंदी दैनिक नवभारत के संस्थापक एवं स्वतंत्रता संग्राम सेनानी थे। उन्होंने हिंदी भाषा के संवर्धन के लिए अथक प्रयास किया। उन्हें मध्य और पश्चिमी भारत में पत्रकारिता के भीष्म पितामह के रूप में जाना जाता था।\n\nरामगोपाल माहेश्वरी ने आठ फरवरी 1934 को नागपुर में नवभारत का प्रकाशन शुरू किया था, जो मध्य और पश्चिमी भारत का प्रमुख हिंदी दैनिक माना जाता है। उनका हिंदी प्रेम प्रबल था और वह जीवन पर्यंत विदर्भ हिंदी साहित्य सम्मेलन के अध्यक्ष पद पर आसीन रहे।\n\nस्वतंत्रता आंदोलन में भाग लेने के अलावा माहेश्वरी ने माहेश्वरी समाज की रूढि़वादी परंपराओं को दूर करने और उसे प्रगतिशील बनाने के लिए महती प्रयास किया।\n", "id": "561521", "title": "रामगोपाल माहेश्वरी"}
{"url": "https://hi.wikipedia.org/wiki?curid=561522", "text": "रसना\n\nरसना मृदु पेय सान्द्र (concentrate) का ब्राण्ड-नाम है जो पायोमा इण्डस्ट्रीज (Pioma Industries) के स्वामित्व में है। इसकी शुरुआत सत्तर के दशक में की गयी थी किन्तु इसे अस्सी के दशक में ही लोकप्रियता मिलनी शुरू हुई। २००९ के आंकड़ों के अनुसार मृदु पेय सान्द्र के क्षेत्र के ९३% पर रसना का अधिकार है। २०११ के आंकड़ों के अनुसार कम्पनी का वार्षिक कारोबार ५८० लाख डॉलर था।\n\n", "id": "561522", "title": "रसना"}
{"url": "https://hi.wikipedia.org/wiki?curid=561529", "text": "राजेन्द्र मल लोढ़ा\n\nराजेन्द्र मल लोढ़ा (जन्म :28 सितंबर 1949) भारत के मुख्य न्यायाधीश हैं। उन्होंने 27 अप्रैल 2014 को उच्चतम न्यायालय के 41 वे मुख्य न्यायाधीश के रूप में पदभार ग्रहण किया। 17 दिसम्बर 2008 को भारत का उच्चतम न्यायालय के न्यायाधीश बने।\n\nवह राजस्थान के जोधपुर मूल निवासी हैं। उन के पिता श्री के एम लोढ़ा राजस्थान उच्च न्यायालय के न्यायाधीश थे। उन्होंने विज्ञान स्नातक, विधि स्नातक की शिक्षा जोधपुर विश्वविद्यालय से प्राप्त की।\n\nएक वकील के रूप में वे फरवरी 1973 बार कौन्सिल ऑफ राजस्थान से जुड़े। 31 जनवरी 1994 को उन्हें राजस्थान उच्च न्यायालय में न्ययाधीश नियुक्त किया गया। फरवरी 16, 1994 को उनका स्थानांतरण मुंबई उच्च न्यायालय में हुआ तथा 2 फ़रवरी 2007 को वापिस राजस्थान उच्च न्यायालय जोधपुर में हो गया| 13 मई 2008 को आपकी नियुक्ति पटना उच्च न्यायालय के मुख्य न्यायाधीश के रूप में हुई तथा 17 दिसम्बर 2008 से भारत का उच्चतम न्यायालय में न्यायाधीश बने। वर्तमान में भारत के मुख्य न्यायाधीश के तौर पर 27 अप्रैल 2014 को पदभार सम्भाला।\n", "id": "561529", "title": "राजेन्द्र मल लोढ़ा"}
{"url": "https://hi.wikipedia.org/wiki?curid=561534", "text": "लेक पैलेस\n\nलेक पैलेस जिसे कि पहले जग निवास के नाम से जाना जाता था, ८३ कमरों तथा सुइट्स का एक होटल है जिसका निर्माण सफ़ेद पत्थर से हुआ है। यह चार एकड़ के एक नैसर्गिक आधार पर पिछोरा झील में उदयपुर राजस्थान में जग निवास द्वीप पर बना हुआ है। होटल अपने अतिथियों के लिए एक स्पीड बोट की सुविधा प्रदान करता है जो कि अतिथियों को शहर से होटल तक पहुंचाती है। अपनी विशिष्ट स्तिथि के कारण इस होटल को भारत तथा दुनिया के सबसे अधिक रोमांटिक होटल के रूप में चिन्हित किया गया है।\nइसका निर्माण सन १७४३ से १७४६ में महाराणा जगत सिंह द्वितीय के नेतृत्व में हुआ था जो कि मेवाड के शाही खानदान की परंपरा में आते थे। इसका निर्माण पहले एक शाही ग्रीष्मकालीन आवास की तरह से हुआ था तथा इसे शुरुआत में इसके निर्माता के द्वारा जग निवास या जन निवास के नाम से पुकारा जाता था।\n\nइस महल की सबसे खास बात यह है कि इसका निर्माण पूर्वोन्मुख किया गया है। इसके पीछे का उद्देश्य यह था की यहा के निवासी प्रातःकाल में उगते हुए सूर्य की पूजा कर पायें।\nभगवत सिंह नें जग निवास पैलेस को उदयपुर के पहले विलासिता होटल में तब्दील करने का विचार बनाया। डीडी कांट्रेक्टर, जो कि एक अमेरिकन कलाकार थे, इस होटल प्रोजेक्ट के लिए डिजाईन परामर्शदाता बन गये। डीडी से प्राप्त सामग्री से उदयपुर के नए महाराणा तथा इस परियोजना के बारे में जानकारी प्राप्त होती है।\n\nसन १९७१ में ताज होटल्स रिसॉर्ट्स एंड पैलेस नें इसकी जिम्मेदारी ले ली तथा ७५ अन्य कमरों का निर्माण कराया। ताज ग्रुप के जमशेद डी. ऍफ़. लाम इसके पुनः नवीनीकरण एवं संरक्षण में लगे मुख्य लोगों में से एक थे, जिन्होनें अपनी देख रेख में इस होटल का बहुत ही उच्च मानकों के अनुसार नवीनीकरण करवाया तथा वे इस होटल के तथा भारत के पहले सबसे जवान मेनेजर बने।\n\nइस नवीनीकरण के बाद सन २००० में एक बार पुनः नवीनीकरण किया गया।\nलेक पैलेस नें हमेशा से ही लोगों का ध्यान अपनी ओर आकर्षित किया है तथा अब इसे भारत एवं विश्व की सर्वश्रेष्ठ रोमांटिक जगहों में से एक की दृष्टि से देखा जाने लगा है। इसमें रहे अतिथियों में से लार्ड कर्ज़न, विविएन ले, क्वीन एलिज़ाबेथ, ईरान के शाह, नेपाल नरेश तथा फर्स्ट लेडी जैकलीन केनेडी आदि प्रमुख हैं।\n\nइस पैलेस को कई चलचित्रों में भी प्रदर्शित किया गया है-\n", "id": "561534", "title": "लेक पैलेस"}
{"url": "https://hi.wikipedia.org/wiki?curid=561554", "text": "किशोरीलाल गोस्वामी\n\nकिशोरीलाल गोस्वामी (१८६५ - १९३२) हिन्दी के उपन्यासकार थे। \n\nकिशोरीलाल गोस्वामी का जन्म काशी में हुआ था। यहीं प्रारंभिक शिक्षा हुई। वे मुख्यतः उपन्यासकार थे। 'उपन्यास' नामक मासिक पत्र का प्रकाशन भी 1898 में प्रारंभ किया।\n\n'त्रिवेणी', 'प्रणयिनी परिणय', 'लवंग लता' व 'आदर्श बाला', 'रजिया बेगम' या 'रंग महल में हलाहल', 'मालती माधव' वा 'मदनमोहिनी' और 'गुलबहार' सरीखे, इनके 60 से अधिक उपन्यास हैं। उनके उपन्यासों में कल्पनातत्त्व को प्रमुखता दी गयी है। गोस्वामी जी अपनी रचनाओं में भारत के गौरव के प्रति भी सचेत थे। \n", "id": "561554", "title": "किशोरीलाल गोस्वामी"}
{"url": "https://hi.wikipedia.org/wiki?curid=561557", "text": "राधाकृष्ण दास\n\nराधाकृष्ण दास (१८६५- २ अप्रैल १९०७) हिन्दी के प्रमुख सेवक तथा साहित्यकार थे। वे भारतेन्दु हरिश्चन्द्र के फुफेरे भाई थे। शारीरिक कारणों से औपचारिक शिक्षा कम होते हुए भी स्वाध्याय से इन्होने हिन्दी, बंगला, गुजराती, उर्दू, आदि का अच्छा ज्ञान प्राप्त कर लिया था। वे प्रसिद्ध सरस्वती पत्रिका के सम्पादक मडल में रहे। वे नागरी प्रचारिणी सभा के प्रथम अध्यक्ष भी थे।\n\nइनके पिता का नाम कल्याणदास तथा माता का नाम गंगाबीबी था, जो भारतेंदु हरिश्चंद्र की बूआ थीं। शरीर से प्रकृत्या अस्वस्थ तथा अशक्त होने के कारण इनकी शिक्षा साधारण ही रही पर विद्याध्ययन की ओर रुचि होने से इन्होंने हिंदी, बँगला, उर्दू आदि में अच्छी योग्यता प्राप्त कर ली। पंद्रह वर्ष की अवस्था में ही 'दु:खिनी बाला' नामक छोटा रूपक लिखा। इसके एक ही वर्ष बाद 'निस्सहाय हिंदू' नामक सामाजिक उपन्यास लिखा। इसी के अनंतर 'स्वर्णजता' आदि पुस्तकों का बँगला से हिंदी में अनुवाद किया। भारतीय इतिहास की ओर रुचि हो जाने से इसी काल में 'आर्यचरितामृत' रूप में बाप्पा रावल की जीवनी तथा 'महारानी पद्मावती' रूपक भी लिखा। समाजसुधार पर भी इन्होंने कई लेख लिखे।\n\nयह अत्यंत कृष्णभक्त थे। 'धर्मालाप' रचना में अनेक धर्मों का वार्तालाप कराकर हरिभक्ति को ही अंत में प्रधानता दी है। इन्होंने तीर्थयात्रा कर अनेक कृष्णलीला-भूमियों का दर्शन किया और उनका जो विवरण लिया है वह बड़ा हृदयग्राही है।\n\nकाशी नागरीप्रचारिणी सभा, हरिश्चंद्र विद्यालय आदि अनेक सभा संथाओं के उन्नयन में इन्होंने सहयोग दिया। सरस्वती पत्रिका का प्रकाशनारंभ इन्हीं के संपादकत्व में हुआ और अदालतों में नागरी के प्रचार के लिए भी इन्होंने प्रयत्न किया। सभा के हिंदी पुस्तकों के खोज विभाग के कार्य का शुभारंभ इन्हीं के द्वारा हुआ। स्वास्थ्य ठीक न रहने से रोगाक्रांत होकर यह बयासी वर्ष की अवस्था में १ अप्रैल, सन् १९०७ ई. को गोलोक सिधारे। इनकी अन्य रचनाएँ नागरीदास का जीवन चरित, हिंदी भाषा के पत्रों का सामयिक इतिहास, राजस्थान केसरी वा महाराणा प्रताप सिंह नाटक, भारतेंदु जी की जीवनी, रहिमन विलास आदि हैं।\n\n'दुःखिनी बाला', 'पद्मावती' तथा 'महाराणा प्रताप' नामक उनके नाटक बहुत प्रसिद्ध हुए। १८८९ में लिखित उपन्यास 'निस्सहाय हिन्दू' में हिन्दुओं की निस्सहायता और मुसलमानों की धार्मिक कट्टरता का चित्रण है। भारतेन्दु विरचित अपूर्ण हिन्दी नाटक 'सती प्रताप' को इन्होने इस योग्यता से पूर्ण किया है कि पाठकों को दोनों की शैलियों में कोई अन्तर ही नहीं प्रतीत होता। \n\n", "id": "561557", "title": "राधाकृष्ण दास"}
{"url": "https://hi.wikipedia.org/wiki?curid=561563", "text": "भगवान सिंह ज्ञानी\n\nडॉ॰ भगवान सिंह ज्ञानी ‘प्रीतम’ (27 जुलाई 1884 - 8 अकतूबर 1962) भारतीय राष्ट्रवादी तथा गदर पार्टी के प्रमुख नेता थे। वे 1914 से 1920 तक ग़दर पार्टी के अध्यक्ष रहे। प्रथम विश्वयुद्ध के समय १९१५ के गदर क्रान्ति में उनकी प्रमुख भूमिका थी। इस क्रान्ति के असफल होने पर वे जापान चले गये थे। उनकी 'हिन्दुस्तान गदर' में प्रकाशित राष्ट्रभक्तिपूर्ण कविताएँ बहुत प्रसिद्ध हैं। बाद में इन कविताओं को 'गदर दी गुँज' के नाम से संकलित किया गया।\n\nभाई भगवान सिंह का जन्म तरन तारन (उस समय अमृतसर में) में हुआ था। उनकी माता का नाम हर कौर तथा पिता का नाम सरमुख सिंह था। उनकी पढ़ाई मुख्यतः उनके दादा बाबा रतन सिंह की देखरेख में हुई।\n", "id": "561563", "title": "भगवान सिंह ज्ञानी"}
{"url": "https://hi.wikipedia.org/wiki?curid=561588", "text": "राष्ट्रीय विद्युत प्रशिक्षण प्रतिष्ठान\n\nराष्ट्रीय विद्युत प्रशिक्षण प्रतिष्ठान (National Power Training Institute (NPTI)) विद्युत क्षेत्र में मानव संसाधन विकास एवं प्रशिक्षण के लिए भारत का राष्ट्रीय शीर्ष निकाय है। यह एक ISO 9001 तथा ISO 14001 संगठन है। यह भारत सरकार के विद्युत मंत्रालय के अन्तर्गत एक स्वायत्त संस्था है। इसका कारपोरेट कार्यालय फरीदाबाद में है। इसके अलावा भारत के विभिन्न विद्युत क्षेत्रों में इसकी इकाइयाँ हैं, जैसे नेवेली (1965), दुर्गापुर (1968), बदरपुर, नई दिल्ली (1974), नागपुर (1975), बंगलौर, गुवाहाटी, नांगल आदि।\n\n", "id": "561588", "title": "राष्ट्रीय विद्युत प्रशिक्षण प्रतिष्ठान"}
{"url": "https://hi.wikipedia.org/wiki?curid=561596", "text": "अन्तोनी गौदी\n\nअन्तोनी गौदी ई कौर्नेत (; 25 जून 1852 – 10 जून 1926) स्पेनी कातालोन्याई वास्तुकार थे। गौदी रेउस के निवासी थे व कला और साहित्य आंदोलन कैटलन मोड्र्निज़्मे के कल्पित सरदार थे। गौदी का कार्य जो कि मुख्य रूप से बार्सिलोना में संकेन्द्रित है उनकी अत्यधिक व्यक्तिगत और विशिष्ट शैली को दर्शाता है। इनका सबसे उत्कृष्ट कार्य सग्रादा फमिलिया नाम का रोमन कैथलिक गिरजाघर है जो कि अपनी अपूर्ण स्थिति में भी युनेस्को विश्व विरासत स्थल है।\n\nगौदी का ज्यादातर कार्य उनके जीवन के तीन बड़े जुनून: वास्तुशास्त्र, प्रकृति और धर्म द्वारा चिह्नित किया गया। वे अपनी रचनाओं के हर विस्तार का अध्ययन करते थे, अपनी वास्तुकला में कारीगरी की उन श्रेणियों को एकीकृत करते थे जिन में वे कुशल थे: चीनी मिट्टी, दाग कांच, गढ़ा लौहकार्य फोर्जिंग और बढ़ईगीरी। इन्होने वास्तुकला सम्बन्धित माल के इस्तेमाल के लिए नई तकनीक विकसित की थीं, जिन में \"ट्रेनकादीस\" भी शामिल है जो बेकार चीनी मिट्टी के टुकड़े से बना मोज़ेक होता है।\n\nकुछ वर्षो के पश्चात नव-गॉथिक कला और प्राच्य तकनीको के प्रभाव में गौदी मोड्र्निज़्मे आंदोलन के हिस्सा बन गए, जो कि उन्नीसवीं सदी के अंत और बीसवीं सदी के शुरुआत में अपने शिखर पर पहुँच रहा थी। इनके कार्य ने मुख्यधारा मोड्र्निज़्मे को अलग आयाम तक पहुँचाया जिस में प्रकृति से प्रेरित जैविक शैली सम्मीलित थी। गौदी शायद ही कभी अपने कार्य की विस्तृत योजना तैयार करते थे, इसके बजाय वे तीन-आयामी पैमाने का मॉडल का निर्माण करना पसंद करते थे जिसे अपनी अवधारणा के साथ-साथ ढालते रहते थे।\n\nगौदी के कार्य को अन्तराष्ट्रीय अपील प्राप्त है तथा कई अध्ययन इनकी वास्तुकला को समझने के लिए समर्पित किए गए हैं। वर्तमान में इनके कार्य के वास्तुकारों और आम जनता के बीच समान रूप से प्रशंसक मिलते हैं। इनकी उत्कृष्ट कृति, अभी भी अपूर्ण सग्रादा फमिलिया, कातालोन्या के सबसे प्रसिद्ध और बड़े पर्यटकों के आकर्षण के केन्द्रों में से एक है। 1984 से 2005 के बीच यूनेस्को ने इनके सात कार्यो को विश्व विरासत स्थल घोषित किया। गौदी की रोमन कैथलिक आस्था जीवन के साथ-साथ और अधिक घनिष्ठ होती चली गई और धार्मिक चित्र इनके कार्य में व्याप्त हैं। इसके कारण इन्हें 'भगवान का वास्तुकार' का उपनाम मिला और इनके बीऐटफकेशन (धन्य-घोषणा) की मांग उठने लगी।\n\nगौदी का जन्म 25 जून 1852 को स्पेन के कातालोन्या प्रांत के ऋुडोम्स या रेउस नगर में एक समान्य परिवार में हुआ था। इनके पिता ताम्रकार थे। वास्तुकला में अपनी शुरूआती दिलचस्पी के पश्चात ये 1869/70 में बार्सिलोना पढ़ने चले गए, जो उस समय कातालोन्या का राजनीतिक और बौद्धिक केन्द्र होने के आलावा स्पेन का सबसे आधुनिक शहर था। इन्होंने कुछ समय सेना में भी व्यतीत किया जिसके कारण इनकी शिक्षा में भी विघ्न पड़ा।\n\nगौदी ने अपने व्यवसाय के लिए अपना सम्पूर्ण जीवन सम्रपित कर दिया था व जीवन भर कुंवारे रहे। इनके निजी जीवन के बारे में जितनी जानकारी है उसके अनुसार ये केवल मातारो कॉपरेटिव की होसेफ़ा मोरेउ नाम की एक अध्यापिका के प्रति आकर्षित हुए थे, परन्तु दूसरी तरफ़ से इन्हें सकारात्मक प्रतिक्रिया नहीं मिली। तत्पश्चात गौदी ने अपने कैथोलिक विश्वास द्वारा प्रदान की गई गहन आध्यात्मिक शांति में शरण ली। इनका व्यक्तित्व अक्सर एकांतप्रिय और अप्रिय दर्शाया गया है, एक कर्कश प्रतिक्रियाओं और अभिमानी भाव वाला व्यक्ति। हालांकि जो इनके करीब थे उन्होंने इनका वर्णन मिलनसार और विनम्र व्यक्ति के रूप में किया, जो बात करने में खुशनुमा और मित्रों के प्रति वफ़ादार था।\n\nनॉर्डिक मुखाकृति, सुनहरे बाल और नीली आँखों वाला गौदी का व्यक्तिगत स्वरूप समय के साथ-साथ मौलिक रूप से बदलता गया। युवा अवस्था में ये अपने व्यवहार, वस्त्र और रूप के उपर विशेष ध्यान देते थे जिसमें ये महँगा सूट पहनते, अच्छी तरह से बाल और दाढ़ी तैयार करते, रुचिकर स्वाद वाला भोजन खाते, रंगमंच और ऑपेरा का लगातार दौरा करते तथा घोड़ा गाड़ी में अपने परियोजना स्थलों का दौरा करते थे। वृद्ध अवस्था में गौदी मितव्ययिता से खाया करते, पुराने और फटे हुए सूट पहनते और इस हद तक अपने स्वरूप की उपेक्षा करने लगे थे कि कई बार उन्हें दूसरे लोग भिखारी तक समझ बैठते थे, जैसा इनकी दुर्घटना के दौरान भी हुआ और शायद इनका रूप ही इनकी मृत्यु का कारण बना।\n\n7 जून 1926 को गौदी अपनी सेंट फेलिप नेरी गिरजाघर तक की दैनिक सैर पर थे, जहाँ वे नियमित रूप से प्रार्थना और स्वीकारोक्ति किया करते थे। रास्ते में इनकी एक चलती हुई ट्राम से टक्कर हो गई और ये बेहोश हो गए। पहचान दस्तावेजों के अभाव और दरिद्र वस्त्र पहने होने के कारण इन्हें रास्ते के मुसाफिरों ने सड़क का भिखारी समझा और कोई तत्काल सहायता इन्हें नहीं मिल पाई। अंततः एक पुलिसकर्मी ने इन्हें टैक्सी द्वारा सांटा क्रेयु अस्पताल पहुँचाया जहाँ इन्हें प्रारंभिक देखभाल मिली। अगले दिन जब सग्रादा फमिलिया के पादरी मोसेन गिल पारेस ने इनकी पहचान की तब तक इनकी हालत इतनी बिगड़ चुकी थी कि अतिरिक्त उपचार से भी लाभ मिलना असम्भव था। दुर्घटना के तीन दिन पश्चात 10 जून 1926 को 73 वर्ष की उम्र में इनकी मृत्यु हो गई और उसके दो दिन पश्चात इन्हें दफन कर दिया गया। सग्रादा फमिलिया के ऑवर लेडी ऑफ़ माउंट कार्मेल चैपल में बहुत बड़ी संख्या में लोग इनके अंतिम दर्शन करने के लिए उपस्थित थे।\n\n", "id": "561596", "title": "अन्तोनी गौदी"}
{"url": "https://hi.wikipedia.org/wiki?curid=561599", "text": "रॉबर्ट डी नोला\n\nरॉबर्ट डी नोला, जो अपने छद्म नाम मेस्टर रॉबर्ट के नाम से भी जाने जाते थे, कैटलन रसोइया थे जिन्होंने कैटलन भाषा की सबसे पहली प्रकाशित खाना पकाने की पुस्तक लिखी थी।\n", "id": "561599", "title": "रॉबर्ट डी नोला"}
{"url": "https://hi.wikipedia.org/wiki?curid=561602", "text": "पोप एलेक्ज़ेंडर छठे\n\nपोप एलेक्ज़ेंडर छठे (1 जनवरी 1431 – 18 अगस्त 1503) 11 अगस्त 1492 से 18 अगस्त 1503 में अपनी मृत्यु तक रोमन कैथोलिक गिरजाघर के मुख्या पोप रहे थे। इन्हें पुनर्जागरण के समय के सबसे विवादित पोप में से एक माना जाता है। इन्हें एक पादरी से अधिक एक राजनयिक, राजनीतिज्ञ और नागरिक प्रशासक के रूप में ज्यादा ख्याति प्राप्त हुई थी।\n", "id": "561602", "title": "पोप एलेक्ज़ेंडर छठे"}
{"url": "https://hi.wikipedia.org/wiki?curid=561604", "text": "रोज़ा सेनसाट\n\nरोज़ा सेनसाट (17 जून 1873 – 1 अक्टूबर 1961) स्पेनी कैटलन अध्यापिका थीं। इन्होंने 20वी शताब्दी के शुरुआत में कातालोन्या के सार्वजनिक विद्यालयों के विकास के लिए बहुत काम किया था।\n\n", "id": "561604", "title": "रोज़ा सेनसाट"}
{"url": "https://hi.wikipedia.org/wiki?curid=561606", "text": "जोसेप प्ला\n\nजोसेप प्ला (8 मार्च 1897 – 23 अप्रैल 1981) स्पेनी कैटलन पत्रकार और प्रसिद्ध लेखक थे। पत्रकार के तौर पर इन्होंने फ्रांस, इटली, इंग्लैंड, जर्मनी और रूस जैसे देशों में रह कर पत्रकारिता की थी।\n\n", "id": "561606", "title": "जोसेप प्ला"}
{"url": "https://hi.wikipedia.org/wiki?curid=561608", "text": "द ऐक्सिडेंटल प्राइम मिनिस्टर\n\nद ऐक्सिडेंटल प्राइम मिनिस्टर संजय बारु द्वारा लिखित एक पुस्तक है जिसमें उन्होंने भारत के प्रधानमंत्री श्री मनमोहन सिंह के बारे में कई खुलासे किए। कहा गया कि सत्ता का वास्तविक नियंत्रण प्रधानमंत्री नहीं अपितु काँग्रेस अध्यक्षा श्रीमती सोनिया गाँधी के हाथ में था।\n२०१४ के चुनावों के दौरान आई इस पुस्तक ने कई विवादों को जन्म दे दिया।\n", "id": "561608", "title": "द ऐक्सिडेंटल प्राइम मिनिस्टर"}
{"url": "https://hi.wikipedia.org/wiki?curid=561614", "text": "विजय शेषाद्रि\n\nविजय शेषाद्रि (जन्म १९५४) पुलित्जर पुरस्कार विजेता कवि, निबंधकार और साहित्यिक समालोचक हैं। वो ब्रुकलीन न्यूयॉर्क के हैं। उनका जन्म भारत के बेंगलूर में हुआ और पांच वर्ष की आयु में १९५९ में अमेरिका चले गये। उनका पालन पोषण ओहियो के कोलम्बस में हुआ। उन्हें २०१४ में उनके कविता संग्रह '3 सेक्शन्स' के लिए पुलित्जर पुरस्कार से सम्मनित किया गया।\n\n", "id": "561614", "title": "विजय शेषाद्रि"}
{"url": "https://hi.wikipedia.org/wiki?curid=561658", "text": "मुक्त शिक्षा विद्यालय\n\nमुक्त शिक्षा विद्यालय (School of Open Learning) दिल्ली विश्वविद्यालय के अन्तर्गत दूरस्थ शिक्षा का केन्द्र है। इसकी स्थापना १९६२ में हुई थी। पहले इसका नाम 'पत्राचार पाठ्यक्रम तथा सतत शिक्षा विद्यालय' था।\n\n\n\n", "id": "561658", "title": "मुक्त शिक्षा विद्यालय"}
{"url": "https://hi.wikipedia.org/wiki?curid=561681", "text": "सिद्धार्थ मुखर्जी\n\nसिद्धार्थ मुखर्जी कैंसर पर लिखी अपनी किताब के लिए 2011 में पुलित्ज़र पुरस्कार से सम्मानित किए जा चुके हैं।\n\nसि‍द्धार्थ मुखर्जी को चि‍कि‍त्‍सा के क्षेत्र में उत्कृष्ट योगदान के लिए 2014 में भारत सरकार ने पद्मश्री से सम्मानित किया। वे यू.एस.ए से हैं।\n", "id": "561681", "title": "सिद्धार्थ मुखर्जी"}
{"url": "https://hi.wikipedia.org/wiki?curid=561711", "text": "भाई साहिब सिंह\n\nभाई साहिब सिंह १७वीं सदी के भारत में ख़ालसा पंथ की शुरूआत करने वाले प्रथम पाँच सिखों पंज प्यारे में से एक थे। उनके नाम का महत्व अन्य चार पंज प्यारों के नाम से निकलने वाले चारों अर्थ रखने वाले से है जिसमें दया, धर्म, रक्षा और निर्मोह भाव हों वो ही साहिब है।\n", "id": "561711", "title": "भाई साहिब सिंह"}
{"url": "https://hi.wikipedia.org/wiki?curid=561712", "text": "भाई धरम सिंह\n\nभाई धरम सिंह अथवा भाई धर्म सिंह (१६६६–१७०८) १७वीं सदी के भारत में ख़ालसा पंथ की शुरूआत करने वाले प्रथम पाँच सिखों पंज प्यारे में से एक थे। उनके नाम का महत्व धर्म के प्रति आस्थावान होने से है।\n\n", "id": "561712", "title": "भाई धरम सिंह"}
{"url": "https://hi.wikipedia.org/wiki?curid=561713", "text": "भाई मोहकम सिंह\n\nभाई हिम्मत सिंह (१६६३–१७०८; जन्म - मोहकम चन्द) १७वीं सदी के भारत में ख़ालसा पंथ की शुरूआत करने वाले प्रथम पाँच सिखों पंज प्यारे में से एक थे। वो अम्बाला के नीलगर तिरथ चन्द के पुत्र थे। उनके नाम का महत्व किसी वस्तु से मोह नहीं रखना है।\n", "id": "561713", "title": "भाई मोहकम सिंह"}
{"url": "https://hi.wikipedia.org/wiki?curid=561714", "text": "भाई हिम्मत सिंह\n\nभाई हिम्मत सिंह (१६६१–१७०८) १७वीं सदी के भारत में ख़ालसा पंथ की शुरूआत करने वाले प्रथम पाँच सिखों पंज प्यारे में से एक थे। उनका जन्म १६६१ में पटियाला के एक झिंझवाड़ा/मेहरा परिवार में हुआ। उनके नाम का महत्व असहाय लोगों की रक्षा करने का साहस रखना है।\n", "id": "561714", "title": "भाई हिम्मत सिंह"}
{"url": "https://hi.wikipedia.org/wiki?curid=561715", "text": "भाई दया सिंह\n\nभाई दया सिंह (१६६१–१७०८) १७वीं सदी के भारत में ख़ालसा पंथ की शुरूआत करने वाले प्रथम पाँच सिखों पंज प्यारे में से एक थे। \"बचित्र नाटक\" में, गुरू गोविन्द सिंह ने दयाराम की बहादुरी की \"भगानी के युद्ध\" में प्रशंसा की है और महाभारत के द्रोणाचार्य से तुलना की है। उनके नाम का महत्व जीवों के प्रति दया भाव रखना भी है।\n", "id": "561715", "title": "भाई दया सिंह"}
{"url": "https://hi.wikipedia.org/wiki?curid=561719", "text": "नीना नायक\n\nनीना नायक (जन्म २४ नवम्बर १९५३) बंगलौर दक्षिण से आम आदमी पार्टी की उम्मीदवार है, इन्होने ३० वर्ष से भी ज्यादा समय तक बच्चो के अधिकारों के लिए कार्य किया है।\n", "id": "561719", "title": "नीना नायक"}
{"url": "https://hi.wikipedia.org/wiki?curid=561725", "text": "रिंगवूड ब्रेवरी\n\nरिंगवूड ब्रेवरी डॉर्सेट सीमा के निकट इंग्लैण्ड के हैम्पशायर के न्यूफोरेस्ट के किनारे स्थित एक छोटी सी मद्यनिर्माणशाला है। इसके संस्थापक पीटर ऑस्टिन थे। जुलाई २००७ में यह घोषणा हुई थी कि मार्सटन पीएलसी ने रिंगवूड को £19.2 मिलियन में क्रय कर लिया।\n\n", "id": "561725", "title": "रिंगवूड ब्रेवरी"}
{"url": "https://hi.wikipedia.org/wiki?curid=561766", "text": "जॉन राल्स\n\nजॉन रॉल्स ( ; 21 फ़रवरी 1921 – 24 नवम्बर 2002) बीसवीं सदी के महानतम नैतिक विचारक व अमेरिकी उदारवाद के दार्शनिक थे। उन्होंने 1971 में अपनी पुस्तक 'अ थिअरी ऑफ जस्टिस' (A Theory of Justice) का प्रकाशन करके राजनीतिक चिन्तन के पुनरोदय के द्वार खोल दिए। इस पुस्तक के कारण रॉल्स को राजनीतिक चिन्तन के इतिहास में वही स्थान प्राप्त हें जो प्लेटो, एक्विनॉस, कॉण्ट, कार्ल मार्क्स तथा मैकियावेली को प्राप्त है। रॉल्स के आगमन से राजनीतिक चिन्तन की शास्त्रीय परम्परा का पुनरोदय हुआ है। रॉल्स ने राजनीतिक चिन्तन की डूबती नाव को बचाकर अपना नाम राजनीतिक चिन्तन के इतिहास में सुनहरी अक्षरों में लिखवाने का गौरव प्राप्त है।\n\nउनकी रचना 'अ थिअरी ऑफ जस्टिस' ने उदारवाद को नई दिशा व चेतना प्रदान की है। इस पुस्तक में ‘सामाजिक न्याय’ की संकल्पना विकसित करके रॉल्स ने एक आदर्श राजनीतिक व्यवस्था के निर्माण का मार्ग तैयार किया है। इसी कारण डेनियल बैल ने रॉल्स को समाजवादी नैतिकता का विचारक तथा उसके चिन्तन को समाजवादी नैतिकता का उदारवादी चिन्तन माना है। रॉल्स का दर्शन समाजवादियों के लिए समाजवादी तथा व्यक्तिवादियों के लिए व्यक्तिवादी है। रॉल्स की ‘सामाजिक न्याय’ की संकल्पना रॉल्स को समाजवाद के तथा व्यक्ति की गरिमा की बात उसे व्यक्तिवादी विचारक साबित करने में सक्षम हैं। उपयोगितावाद का विरोधी तथा सामाजिक न्याय के सरोकार रखने के कारण रॉल्स का सामाजिक न्याय का सिद्धान्त आज राजनीतिक चिन्तन का महत्वपूर्ण सिद्धान्त है और सामाजिक न्याय की संकल्पना राजनीतिक चिन्तन की केन्द्रीय अवधारणा है।\n\nअमेरिकी उदारवाद के जनक तथा राजनीतिक चिन्तन का पुनरोद्य करने वाले चिन्तक जॉन रॉल्स का जन्म 21 फ़रवरी 1921 को अमेरिका में हुआ। रॉल्स की बचपन से ही सामाजिक समस्याओं को समझने में रुचि थी। रॉल्स एक विलक्षण प्रतिभा रखने वाले व्यक्ति थे। अपनी परिपक्व आयु में रॉल्स ने सामाजिक विषमताओं को समझकर अपने विचारों को पत्र-पत्रिकाओं में छपवाकर एक बुद्धिजीवी होने का परिचय दिया। रॉल्स ने 1950 में लिखना प्रारम्भ किया और उनका तात्विक रूप से प्रथम विचार ‘न्याय उचितता के रूप में’ सबसे पहले 1957 में प्रकाशित हुआ। इसी विचार को आगे रॉल्स ने अपने ‘न्याय सिद्धान्त’ के आधार के रूप में मान्यता दी। हावर्ड विश्वविद्यालय में दर्शन शास्त्र के प्राध्यापक रहते हुए रॉल्स ने अपनी न्याय की संकल्पना को विस्तृत आधार प्रदान करके 1971 में अपनी प्रथम पुस्तक 'अ थिअरी ऑफ जस्टिस' 1971 ई0 में प्रकाशित कराई। इस पुस्तक में उसने न्याय पर आधारित एक आदर्श समाज की विवेकपूर्ण तथा तर्कसंगत सरंचना प्रस्तुत की। य पुस्तक 9 भागों में विभाजित हैं जो लगभग 600 पृष्ठों में लिखी गई महत्वपूर्ण रचना है। इसी पुस्तक के कारण रॉल्स को राजनीतिक चिन्तन के पुनरोद्य का जनक होने का गौरव प्राप्त हुआ। उसके बाद रॉल्स की दूसरी रचना 1993 में 'पॉलिटिकल लिबरलिज्म' (Political Liberalism) के नाम से प्रकाशित हुई। इसमें रॉल्स के न्याय के सिद्धान्त को संशोधित रूप में पेश किया। उसके बाद 1999 में रॉल्स की दो रचनाएं 'कलेक्टेड पेपर्स' (Collected Papers) तथा 'द लॉ ऑफ द पीपल्स' (The Law of Peoples) प्रकाशित हुई। 'कलेक्टेद पेपर्स' में रॉल्स के 1950 से 1995 तक प्रकाशित सभी लेखों का संकलन था। अपनी दूसरी पुस्तक 'द लॉ आद द पीपल्स' में रॉल्स ने अपने न्याय सिद्धान्त को अन्तर्राष्ट्रीय राजनीतिक के क्षेत्र में लागू करने का प्रयत्न किया। उसके बाद रॉल्स की पुस्तक 'लेक्चर्स ऑन द हिस्ट्री ऑफ मोरल फिलॉस्फी' (Lectures on the history of moral philosophy) 2000 ई0 में प्रकाशित हुई। रॉल्स की अन्तिम रचना 'जस्टिस ऐज फेयरनेस अ रीस्टेटमेण्त' (Justice As Fairness A Restatement) 2001 में प्रकाशित हुई। इन दोनों पुस्तकों में रॉल्स के महत्वपूर्ण व्याख्यानों एवं लेखों का संकलन है। इस तरह अपने अन्तिम क्षणों तक रॉल्स केवल न्याय के सिद्धान्त के बारे में ही लिखता रहा। लेकिन दुर्भाग्यवश 24 नवम्बर 2002 को सामाजिक न्याय के मसीहा के रूप में अवतार लेने वाले विचारक जॉन रॉल्स की जीवन ज्योति बुझ गई। परन्तु रॉल्स के विचार आज भी राजनीतिक चिन्तन के क्षितिज को जगमगा रहे हैं।\n\nरॉल्स ने अपना सम्पूर्ण जीवन न्याय-सिद्धान्त की स्थापना में लगा दिया, उसने अपने न्याय-सिद्धान्त को खड़ा करने के लिए अपने पूववर्ती चिन्तकों के विचारों को समझने का प्रयास किया। उसने अरस्तु, रुसो, लॉक आदि विचारकों की रचनाओं का अध्ययन किया। उसने अपने सिद्धान्त को समझौतावादियों के विचारों पर आधारित करते हुए उपयोगितावादियों के विचारों का खण्डन किया। उसके सिद्धान्त के समझौतावादी आधार पर रुसो का प्रभाव परिलक्षित होता है। उसने अपने न्याय सिद्धान्त को नैतिक आधार प्रदान करते हुए कॉण्ट का अनुग्रह स्वीकार किया है। रॉल्स ने कॉण्ट की नैतिक प्रस्थापनाओं की मदद से उपयोगितावाद का प्रभावी विकल्प प्रस्तुत करने की कोशिश की है। उसने अपने समकालीन चिन्तकों के विचारों का भी आध्ययन करके अपने न्याय सिद्धान्त को सबल आधार प्रदान किया है।\n\nजिस समय रॉल्स न्याय-सिद्धान्त को परिपक्वता प्रदान करने में लगा था, उस समय यूरोप तथा अमेरिका में उायोगितावादी विचारधारा का प्रचलन था। शासक वर्ग अधिकतम सुख को अधिकतम जनता के हितों के सन्दर्भ में देख रहा था। इससे कमजोर व अल्पसंख्यक वर्ग के हितों की अनदेखी हो रही थी। उदारवाद का सिद्धान्त संकट के दौर से गुजर रहा था। अमेरिका में अल्पसंख्यक वर्ग अपने हितों के लिए संगठित होकर समान अधिकारों के लिए पुरजोर आन्दोलन चला रहा था। सम्पूर्ण व्यवस्था राजनीतिक असहमति के दौर से गुजर रही थी। रॉल्स जैसे विचारकों ने यह महसूस करना शुरू कर दिया था कि पूंजीवादी और मिश्रित अर्थव्यवस्थाएं वस्तुओं और सेवाओं को जुटाने में चाहे कितनी भी कार्यकुशल क्यों न हों, उन्होंने समाज में आयु सम्पदा और शक्ति की ऐसी विषमताएं पैदा कर दी थी जिन्हें न्यायोचित नहीं माना जा सकता था। इसी कारण आमूल-परिवर्तनवादी आर्थिक विषमताओं के उन्मूलन के लिए राजनीतिक कार्यवाही की मांग कर रहे थे। उनके वक्तव्य न्याय की दुहाई देने वाले थे। ऐसी ही विषम आर्थिक व सामाजिक परिस्थितियां यूरोप के देशों में थी। इससे सुब्ध होकर रॉल्स ने 1971 में अपनी पुस्तक 'अ थिअरी ऑफ जस्टिस' का प्रतिपादन किया, जिसमें रॉल्स ने ‘सामाजिक न्याय’ की स्थापना का विचार प्रस्तुत किया।\n", "id": "561766", "title": "जॉन राल्स"}
{"url": "https://hi.wikipedia.org/wiki?curid=561768", "text": "अ थिअरी ऑफ जस्टिस\n\nअ थिअरी ऑफ जस्टिस (; ) अमेरिकी राजनीतिक विचारक जॉन राल्स द्वारा रचित राजनीतिक दर्शन एवं नीतिशास्त्र (एथिक्स) की पुस्तक है। इसका प्रकाशन १९७१ में हुआ था तथा १९७५ और १९९९ में इसके संशोधित संस्करण प्रकाशित हुए।\n\nन्याय की अवधारणा राजनीतिक दर्शन की महत्त्वपूर्ण अवधारणा है। समकालीन उदारवाद ने इस अवधारणा को नए ढंग से पेश किया है। न्याय की समस्या का इतिहास काफी पुराना है। मानव चिन्तनशील प्राणी होने के नाते राजनीतिक समाज के प्रादुर्भाव से ही अपने लिए न्याय की मांग करता आया है। न्याय की समस्या मुख्यता यह निर्णय करने की समस्या है कि समाज के विभिन्न वर्गों व्यक्तियों और समूहों के बीच विभिन्न वस्तुओं, सेवाओं, अवसरों, लाभों आदि को आबंटित करने का नैतिक व न्यायसंगत आधार क्या हो। इसी कारण अनेक विचारकों ने स्वतन्त्रता तथा समानता के विरोधी दावों को हल करने के लिए अपने न्याय सिद्धान्तों का प्रतिपादन किया है। उन्हीं विचारकों में से एक रॉल्स हैं।\n\nरॉल्स ने अपनी प्रसिद्ध पुस्तक 'अ थिअरी ऑफ जस्टिस' में अपना न्याय का सिद्धान्त प्रस्तुत करते हुए उपयोगितवादियों के विचारों का खण्डन किया है। उसने हेयक के उस विचार का भी खण्डन किया है जो हेयक ने समकालीन उदारवादी चिन्तक होने के बावजूद भी ‘प्रगति बनाम न्याय’ के विवाद में न्याय की अवहेलना करके प्रगति का पक्ष लिया है। रॉल्स ने अपने न्याय सिद्धान्त की शुरूआत में ही न्याय के बारे में यह तर्क दिया है कि अच्छे समाज में अनेक सद्गुण अपेक्षित होते हैं और उनमें न्याय का भी महत्त्वपूर्ण सथान है। न्याय उत्तम समाज की आवश्यक शर्त हैं, परन्तुयह उसके लिए पर्याप्त नहीं है, क्योंकि किसी समाज में न्याय के अतिरिक्त भी दूसरे नैतिक गुणों की प्रधानता हो सकती है। परन्तु जो समाज अन्यायपूर्ण है उसकी कभी प्रशंसा नहीं की जानी चाहिए। जो विचारक यह मांग करते हैं कि सामाजिक उन्नति के लिए न्याय के विचार को बाधा के रूप में खड़ा नहीं करना चाहिए, उनका ध्येय समाज को नैतिक पतन की तरफ ले जाने वाला होता है। न्याय के बिना समाज की उन्नति और उत्तम समाज की स्थापना दोनों ही असम्भव है।\n\nरॉल्स ने अपने न्याय सम्बन्धी विचार सर्वप्रथम 1950 में से बनाने शुरू किए। उसने 1957 में ‘न्याय उचितता के रूप में’ नामक लेख में अपने न्याय सम्बन्धी विचार प्रस्तुत किए। 1963 तथा 1968 में उसने अपने विचारों को फिर से आगे प्रस्तुत किया और वितरणात्मक न्याय की अवधारणा प्रस्तुत की। 1971 में रॉल्स ने जिस पुस्तक का प्रतिपादन किया, उसमें वितरणात्मक न्याय के ही दर्शन होते हैं। रॉल्स का वितरणात्मक न्याय समझौतावादी सिद्धान्त पर आधारित है। रॉल्स ने अपने न्याय सिद्धान्त को पेश करते हुए सबसे पहले उपयोगितावादी विचारों का खण्डन किया है और अपने न्याय सिद्धान्त को प्रकार्यात्मक आधार प्रदान किया है। रॉल्स ने सामाजिक सहयोग में न्याय की भूमिका को स्पष्ट करते हुए न्याय का सरलीकरण किया है और अपने न्याय सिद्धान्त को प्रकार्यातमक आधार प्रदान किया है। रॉल्स ने न्याय को उचितता के रूप में परिभाषित करके न्याय के सिद्धान्त की परम्परागत समझौतावादी अवधारणा को उच्च स्तर पर अमूर्त रूप प्रदान किया है। उसने अपने न्याय सिद्धान्त की तुलना उपयोगितावादी तथा अन्तःप्रज्ञावादी न्याय के सिद्धान्त से करके वितरणात्मक या सामाजिक न्याय सिद्धान्त की श्रेष्ठता स्थापित करने का प्रयास किया है।\n\n", "id": "561768", "title": "अ थिअरी ऑफ जस्टिस"}
