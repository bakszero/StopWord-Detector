{"url": "https://hi.wikipedia.org/wiki?curid=550587", "text": "राष्‍ट्रीय वीरता पुरस्‍कार\n\nराष्‍ट्रीय वीरता पुरस्कार भारत में हर वर्ष 26 जनवरी की पूर्व संध्या पर बहादुर बच्चों को दिए जाते हैं। भारतीय बाल कल्याण परिषद ने 1957 में ये पुरस्कार शुरु किये थे। पुरस्कार के रूप में एक पदक, प्रमाण पत्र और नकद राशि दी जाती है। सभी बच्चों को विद्यालय की पढ़ाई पूरी करने तक वित्तीय सहायता भी दी जाती है। 26 जनवरी के दिन ये बहादुर बच्चे हाथी पर सवारी करते हुए गणतंत्र दिवस परेड में सम्मिलित होते हैं। \n\nइन पुरस्कारों में निम्न पाँच पुरस्कार सम्मिलित हैं :.\n\nभारतीय बाल कल्‍याण परिषद के प्रायोजित कार्यक्रम के अंतर्गत विजेताओं को तब तक वित्तीय सहायता दी जाती है जब तक उनकी स्‍कूल की पढ़ाई पूरी नहीं होती। कुछ राज्य सरकारें भी वित्तीय सहायता देती हैं। इंदिरा गांधी छात्रवृत्ति योजना के अंतर्गत आईसीसीडब्‍ल्‍यू उन बच्‍चों को वित्‍तीय सहायता देती है जो इंजीनियरिंग और मेडिकल जैसे व्‍यावसायिक पाठ्यक्रम की पढ़ाई करते हैं। अन्‍य बच्‍चों को यह सहायता उनकी स्नातक शिक्षा पूरी होने तक दी जाती है। भारत सरकार ने विजेता बच्‍चों के लिए मेडिकल और इंजीनियरिंग कॉलेज तथा पोलीटेक्‍नीक में कुछ सीटें आरक्षित कर रखी हैं। वीरता पुरस्‍कारों के लिए चयन उच्च अधिकार प्राप्त समिति करती है जिसमें विभिन्न मंत्रालयों/विभागों के प्रतिनिधि, गैर सरकारी संगठन और भारतीय बाल कल्याण परिषद के वरिष्ठ सदस्य शामिल होते हैं।\n\n2 अक्टूबर,1957 में 14 साल की उम्र के बालक हरीश मेहरा ने अपनी जान की परवाह किए बगैर पंडित नेहरू और तमाम दूसरे गणमान्य नागरिकों को एक बड़े हादसे से बचाया था। \n\nउस दिन पंडित नेहरू, इंदिरा गांधी, जगजीवन राम आदि रामलीला मैदान में चल रही रामलीला देख रहे थे कि अचानक उस शामियाने के ऊपर आग की लपटें फैलने लगीं, जहां ये हस्तिय़ां बैठी थीं। हरीश वहाँ पर वॉलंटियर की ड्यूटी निभा रहे थे। वे फौरन 20 फीट ऊंचे खंभे के सहारे वहां चढे तथा अपने स्काउट के चाकू से उस बिजली की तार को काट डाला, जिधर से आग फैल रही थी। यह कार्य करने में हरीश के दोनों हाथ बुरी तरह झुलस गए थे।\n\nएक बालक के इस साहस से नेहरु अत्यधिक प्रभावित हुए और उन्होंने अखिल भारतीय स्तर पर एसे बहादुर बच्चों को सम्मानित करने का निर्णय लिया। सबसे पहला पुरस्कार हरीश चंद्र मेहरा को प्रदान किया गया।\n\n1957 में पुरस्‍कार शुरू होने के बाद से भारतीय बाल कल्‍याण परिषद 871 बहादुर बच्‍चों को पुरस्‍कार प्रदान कर चुकी हैं, जिनमें 618 लड़के और 253 लड़कियां शामिल हैं।\n\nवर्ष 2012 के दौरान किए गए साहसिक कृत्यों के लिए 2013 के गणतंत्र दिवस पर 22 बच्चो (18 लड़के, 4 लड़कियां) को पुरस्कृत किया गया। इनमें से कुछ ने बच्चों और बुजर्गों को डूबने से बचाया जबकि कुछ ने अपने साथियों और परिवार के सदस्यों को अग्नि, डकैती और चोरों के हाथों मारे जाने से बचाया है। एक लड़की ने अपनी छोटी बहन की चीते के पंजों से रक्षा की और दूसरी ने बाल विवाह से बचने के लिए अधिकारियों को इसकी जानकारी दी। एक बहादुर बच्चे की कुछ अन्य बच्चों को डूबने से बचाने के दौरान मृत्यु हो गयी।\n\n2014 में बहादुरी पुरस्कार के लिए 25 बच्चों को दिए गए, जिनमें 9 लड़कियां शामिल हैं। पांच पुरस्‍कार मरणोपरांत दिए गए। \n\nराष्‍ट्रीय वीरता पुरस्‍कार-2015 तीन लड़कियों और 22 लड़कों सहित कुल 25 बहादुर बच्‍चों को दिए गए।\n\n\n\n\n\nपुरस्‍कार प्राप्‍त करने वाले अन्‍य विजेताओं में मास्‍टर कशिश धनानी (गुजरात), मास्‍टर मॉरिस येंगखोम और मास्‍टर चोंगथेम कुबेर मेइती (मणिपुर), कुमारी एंजिलिका तेंनसोंन (मेघालय), मास्‍टर सांईकृष्‍ण, अखिल कायेलंबी (तेलंगाना), कुमारी जोयना चक्रवती और मास्‍टर सर्वानंद साहा (छत्‍तीसगढ़़), मास्‍टर दिशांत मेहंदीरत्‍ता (हरियाणा), मास्‍टर बीधोवन, मास्‍टर नीतिन फिलिप मैथ्‍यू, मास्‍टर अभिजीत के.वी., मास्‍टर अनन्‍दू दलिफ और मास्‍टर मोहम्‍मद शमनाद (केरल), मास्‍टर मोहित महेन्‍द्र दलवी, मास्‍टर निलेश रिवाराम भिल, मास्‍टर वैभव रमेश घनगरे (महाराष्‍ट्र), मास्‍टर अभिनाष मिश्र (ओडिशा), मास्‍टर भीमसेन उर्फ सोनू और स्‍वर्गीय मास्‍टर शिवांश सिंह (उत्‍तर प्रदेश)।\n", "id": "550587", "title": "राष्‍ट्रीय वीरता पुरस्‍कार"}
{"url": "https://hi.wikipedia.org/wiki?curid=550591", "text": "आदि‍त्‍य विक्रम बि‍रला\n\nआदि‍त्‍य वि‍क्रम बि‍रला भारत के एक उद्योगपति थे। वर्तमान में उनके कारोबार की कमान उनके पुत्र कुमार मंगलम बिरला के हाथों में है। \nजनवरी 2013 में राष्‍ट्रपति‍ श्री प्रणब मुखर्जी ने श्री आदि‍त्‍य वि‍क्रम बि‍रला पर एक स्‍मारक डाक टि‍कट जारी कि‍या। इस डाक टि‍कट का वि‍षय था- ‘’प्रथम भारतीय अंतर्राष्‍ट्रीय उद्योगपति‍’’। डाक टि‍कट पर श्री बि‍रला के साथ उनकी कंपनि‍यों में से एक के चि‍त्र को दर्शाया गया है जो दुनि‍या के सबसे बड़ी समेकि‍त अल्‍मुनि‍यम संयंत्र के रूप में सामने आई।\n", "id": "550591", "title": "आदि‍त्‍य विक्रम बि‍रला"}
{"url": "https://hi.wikipedia.org/wiki?curid=550594", "text": "मालवगण\n\nमालवगण प्राचीन भारत की एक जातिविशेष का संघ। \n\nमहाभारत में मालवों के उल्लेख मिलते है। अपनी पड़ोसी जाति क्षुद्रकों की तरह मालव के उल्लेख मिलते हैं। अपनी पड़ोसी जाति क्षुद्रकों की तरह मालव भी महाभारत युद्ध में कौरवों की ओर से लड़े थे। वे पंजाब में निवास करते थे जहाँ उनकी तरह अंवष्ट, यौधेय आदि जनों का भी आवास था। तदनंतर कई शताब्दियों तक वे वही बने रहे। यूनानी सम्राट सिकन्दर के आक्रमण के समय मालवगण का राज्य मुख्यतया रावी और चिनाव के दोआब में था। क्षुद्रकों का राज्य मालवों के राज्य से लगा हुआ था। अतएव मालवों ने क्षुद्रकों के साथ सुदृढ़ ऐक्य स्थापित किया था। दोनों सेनाओं ने वीरता और दृढ़ता के साथ डटकर सिकन्दर का सामना किया। यूनानी इतिहासकार एरियन के अनुसार पंजाब में निवास कर रही भारतीय जातियों में मालव और क्षुद्रक संख्या में बहुत अधिक तथा सबसे अधिक युद्धकुशल थे। अत: उनकी सेनाओं का सामना करने से यूनानी सेना भी हिचकिचाने लगी थी, जिससे सिकंदर को स्वयं आगे बढ़ना पड़ा था और उस युद्ध में वह विशेष आहत भी हुआ था। अंत में मालव पराजित हुए और उन्हें हथियार डालने पड़े।\n\nपाणिनि के अनुसार मालवगण एक 'आयुधजीवी' संघ थे। युद्धविद्या में निपुणता प्राप्त करना इस संघ के प्रत्येक नागरिक का प्रधान कर्तव्य होता था, अत: वहाँ सभी निवासी योद्धा हुआ करते थे। मालवों का समाज अपनी पूर्ण और विकसित अवस्था को पहुँच चुका था। उसमें क्षत्रिय, ब्राह्मण आदि कई वर्ग होते थे। जो व्यक्ति क्षत्रिय या ब्राह्मण आदि कई वर्ग होते थे औरअन्य वर्गो के लोग 'मालव्य'कहलाते थे। मालवगणों का अधिकारक्षेत्र बहुत विस्तृत और संगठन अति बलशाली था जिससे उनको पराजित करना कठिन होता था। कात्यायन और पत्जांलि ने भी क्षुद्रक मालवी सेना का उल्लेख किया है। इसके बाद क्षुद्रकों का कहीं कोई उल्लेख नहीं मिलता, जिससे यही अनुमान होता है कि सिकंदर के आक्रमण के समय स्थापित 'मालव-क्षुद्रक ऐक्य' समय पाकर अधिकाधिक बढ़ता ही गया और अंत में क्षुद्रक मालवों में ही पूर्णतया समाविष्ट हो गए।\n\nमौर्य सम्राज्य के पतन के बाद बाख्त्री (बैक्ट्रियन) और पार्थव (पार्थियन) राजाओं ने जब पंजाब तथा सिंध पर आधिपत्य स्थापित कर लिया, तब अपनी स्वतंत्रता तथा स्वशासन को संकटापन्न देखकर ईसा पूर्व की दूसरी शताब्दी में मालवगण विवश हो पंजाब छोड़कर दक्षिण पूर्व की ओर बढ़े। सतलज पारकर पहले कुछ काल तक वे फिराजपुर, लुधियाना और भटिंडा के प्रदेश में रहे, जिससे वह क्षेत्र अब तक 'मालव' कहलाता है। किंतु यहाँ भी वे अधिक काल तक नहीं ठहर पाए और आगे बढ़ते हुए वे उसी शताब्दी में अजमेर से दक्षिण पूर्व में टोंक मेवाड़ के प्रदेश मे जा पहुँचे तथा वहाँ अपने स्वाधीन गणराज्य की स्थापना की। टोंक से कोई २५ मील दक्षिण में स्थित कर्कोट नागर नामक स्थान उनका मुख्य केंन्द्र रहा होगा, वहाँ मालवों के विभिन्न कालों के सैकड़ों सिक्के प्राप्त हुए हैं।\n\nकुषाण साम्राज्य के उत्थान के साथ ही गुजरात में उनके अधीन पश्चिमी क्षत्रपों ने उज्जैन को जीतकर मालवों पर भी अपना आधिपत्य स्थापित किया था। जैन ग्रंथों के अनुसार शकों को वहाँ लाने में कालकाचार्य का विशेष हाथ था। परंतु स्वातंत्रय प्रेमी मालव निरंतर विद्रोह करते रहते थे। उत्तम भद्रों के सहायतार्थ महाक्षत्रप नहपाण को उषवदात्त (ऋषिभदत्त) के नेतृत्व में मालवों के विरुद्ध सेना भेजनी पड़ी थी। अंत में मालवों के सहयोग से गौतमीपुत्र शातकणीं ने महाक्षत्रप नहपाण और उसके साथी शकों का पूर्ण संहार किया। नहपाण और गौतमीपुत्र शातकर्णी के सही सन् संवतों के बारे में इतिहासकार एकमत नहीं है। कुछ इतिहासकारों के अनुसार इससे भी पहिले मालवगणों की ही एक शाखा के प्रमुख, उज्जैन के पदच्युत अधिपति गर्दभिल्ल के पुत्र, विक्रम ने पराजित कर शकों को उस प्रदेश से निकाल बाहर किया था। यद्यपि बाद में शकों ने उनपर पुन: आधिपत्य स्थापित कर लिया था तथापि तीसरी शती के प्रारंभ में श्री सोम के नेतृत्व में उन्होंने फिर मालव गणराज्य की स्वाधीनता घोषित कर दी।\n\nमालवगण कार्कोट नगर से दक्षिण में उस सारे प्रदेश पर फैल गए, जो आगे चलकर उन्हीं के नाम से मालवा प्रदेश कहलाने लगा।\n\nमालवों के इस गणराज्य में शासन व्यवस्था उनके चुने हुए प्रमुख के हाथ में रहती थी। कई बार उत्तराधिकारी का चुनाव वंश परंपरागत भी हो जाता था। परंतु उनमें गणतंत्रीय परंपरा प्रबल रही। मालवों के कई सिक्के प्राप्त हुए हैं। ये प्राय छोटे होते थे। मालवों के सिक्के दो प्रकार के मिलते हैं। प्रथम प्रकार के सिक्कों पर मालवों ने अपनी महत्वपूर्ण विजय की स्मृति में ब्राह्यी लिपि में मालवानां जय: और मालवगणस्य जय: लेख अंकित किए थे। ईसा पूर्व की पहली शताब्दी से ईसा की तीसरी शताब्दी तक ये जारी किए गए होंगे। दूसरे प्रकार के सिक्कों पर मजुप, मपोजय, मगजस, मगोजय, मपक, पच, गजव, मरज, जमुक आदि शब्द अंकित हैं। इन शब्दों के सही अर्थ अथवा उनके संतोषजनक अभिप्राय के बारे में विद्वानों का मतैक्य नहीं हो पाया है।\n\nईसा की चौथी शताब्दी के पूर्वार्ध में जब समुद्रगुप्त ने दिग्विजय कर अपने विस्तृत सम्राज्य की स्थापना की, उसने मालवों के गणराज्य को भी अपने अधीन कर लिया, तदंतर मालवों के इस गणराज्य की आतंरिक स्वाधीनता कुछ काल तक अवश्य बनी रही होगी। परंतु गुप्त साम्राज्य के पतन काल में बर्बर हूणों के आक्रमण प्रवाह में मालवगण का समूचा प्रदेश भी निमग्न हो गया।\n\nमालवों ने मालवा प्रदेश को एकता और महत्वपूर्ण परंपराएँ प्रदान कीं। यह प्रदेश पहले दो विभिन्न भागों में बँटा हुआ था, पश्चिमी भाग अवंतिका क्षेत्र कहलाता था और पूर्वी भाग आकर अथवा दशार्ण नाम से सुज्ञात था। वे दोनों अब मालवा प्रदेश में सम्मिलित होकर अभिन्न हो गए। मालवगण का स्वाधीनता प्रेम और जनतंत्रीय भावनाएँ इस प्रदेश की सांस्कृतिक विशेषताओं के साथ सम्मिलित हो गए। इस प्रकार जिस नई विस्तृत राजनीतिक तथा सांस्कृतिक इकाई का निर्माण हुआ, आगे चलकर उसका भारतीय इतिहास में सदैव विशेष महत्व रहता आया है। यशोधर्मन् मुंज और भोज उसी नवीन सम्मिलित परंपरा की प्रारंभिक कड़ियाँ थे।\n\nमालवगण की दूसरी देन राष्ट्रीय महत्व की है, वह है उनका मालव संवत् जो आगे चलकर विक्रम संवत् के रूप में भारत में सर्वत्र प्रचलित हुआ। मालवों के गणराज्य की स्वतंत्रताप्राप्ति की स्मृति में ही इस संवत् का प्रारंभ हुआ होगा। ईसा की तीसरी शती के पूर्वार्ध से ही राजस्थान, मालवा तथा उनके पड़ोसी प्रदेशों के शिलालेखों में 'कृत संवत्' के नाम से इस संवत् का उल्लेख मिलता है। ईसा की पाँचवी शती के बाद में शिलालेखों में कृत संवत् के साथ ही इसे 'मालव' या 'मालवेश' संवत् भी लिखा जाता रहा। ईसा की दसवीं शताब्दी के बाद यही संवत् 'विक्रम संवत्' के नाम से सुज्ञात हुआ। परंपरागत प्रवाद के अनुसार उज्जैन के प्रतापी शकारि राजा विक्रम की विजय के समय (ई० पू० ५७) से ही इस मालव अथवा विक्रम संवत् का प्रारंभ हुआ था।\n\n", "id": "550594", "title": "मालवगण"}
{"url": "https://hi.wikipedia.org/wiki?curid=550601", "text": "भूपेन्द्र सिंह\n\nभूपेन्द्र सिंह (अंग्रेजी: Bhupinder Singh (musician), जन्म: 8 अप्रैल 1939 पटियाला) हिन्दी फ़िल्मों के पार्श्वगायक एवं संगीतकार हैं। भारत में जन्मे भूपेन्द्र सिंह बहुत अच्छा गिटार भी बजाते हैं। उनकी पत्नी मिताली सिंह भी एक गायिका हैं। दोनों पति-पत्नी ने मिलकर संगीत के क्षेत्र में विशेष रूप से गज़ल-गायिकी में पर्याप्त ख्याति अर्जित की है।\nभूपेन्द्र सिंह का जन्म ब्रिटिश राज के दौरान पंजाब प्रान्त की पटियाला रियासत में 8 अप्रैल 1939 को हुआ था। उनके पिता प्रोफेसर नत्था सिंह पंजाबी सिख थे। यद्यपि वे बहुत अच्छे संगीतकार थे लेकिन मौसिकी सिखाने के मामले में बेहद सख्त उस्ताद थे। अपने पिता की सख्त मिजाजी देखकर शुरुआती दौर में बालक भूपिन्दर को संगीत से नफ़रत सी हो गयी थी। एक वह भी जमाना था जब भूपिन्दर संगीत को बिल्कुल भी पसन्द नहीं करता था।\nधीरे-धीरे भूपिन्दर में गज़ल गायन के प्रति रुचि जागृत हुई और वह अच्छी गज़लें गाने लगा। शुरू-शुरू में भूपेन्द्र नें आकाशवाणी पर अपना कार्यक्रम पेश किया। आकाशवाणी पर उसकी प्रस्तुतियाँ देखकर दूरदर्शन केन्द्र, दिल्ली में उसे अवसर मिला। वहीं से उसने वायलिन और गिटार भी सीखा। सन् 1968 में संगीतकार मदन मोहन ने आल इण्डिया रेडियो पर उसका कार्यक्रम सुनकर दिल्ली से बम्बई बुला लिया। सबसे पहले उसे फ़िल्म हकीकत में मौका मिला जहाँ उसने \"होके मजबूर मुझे उसने बुलाया होगा\" गज़ल गायी। यद्यपि यह गज़ल तो हिट हुई लेकिन भूपेन्द्र सिंह को इससे कोई खास पहचान नहीं मिली। हालांकि वह कम बजट की फ़िल्मों के लिये बराबर गाते रहे।\n\nइसके बाद भूपेन्द्र ने स्पेनिश गिटार और ड्रम पर कुछ गज़लें पेश कीं। इससे पूर्व वे 1968 में अपनी लिखी और गायी हुई गज़लों की एलपी ला चुके थे। परन्तु इस नये प्रयोग को जब उन्होंने दूसरी एलपी में पेश किया तो सबका ध्यान उनकी ओर आकर्षित हुआ। इसके बाद \"वोह जो शहर था\" नाम से 1978 में जारी तीसरी एलपी से उन्हें खासी शोहरत मिली। गीतकार गुलज़ार ने इस एलपी के गाने 1980 में लिखे थे।\n\n1980 के दशक में भूपेन्द्र सिंह ने बाँगलादेश की एक हिन्दू गायिका मिताली सिंह से शादी कर ली। उसके बाद उन्होंने पार्श्वगायकी से सम्बन्धविच्छेद कर लिया। मिताली-भूपेन्द्र सिंह के नाम से युगल गायिकी में उन्होंने कई अच्छे कार्यक्रम पेश किये जिनसे उनकी शोहरत को चार चाँद लग गये। लेकिन जैसा उन्होंने स्वयं कहा है \"कभी किसी को मुकम्मल जहाँ नहीं मिलता\" उन दोनों के कोई सन्तान नहीं हुई। \nभूपेन्द्र सिंह के गाये हुए बेहतरीन यादगार गीत व गज़ल इस प्रकार हैं:\n\n\n\n", "id": "550601", "title": "भूपेन्द्र सिंह"}
{"url": "https://hi.wikipedia.org/wiki?curid=550608", "text": "क्षुद्रक\n\nक्षुद्रक प्राचीन भारत का एक गणराज्य जो सिकन्दर के आक्रमण के विरुद्ध लड़ा था।\n\nयह दक्षिण पंजाब में व्यास नदी के किनारे मालवगण के पूर्वभाग में बसा हुआ था। अपने पड़ोस में रहनेवाले मालव लोगों से इनका प्राचीनकाल से वैर था। अपने देश वापस जानेवाले सिकन्दर के द्वारा इन दो गणों पर हमला किये जाने पर, ये दोनों एक हो गये, एवं इन्होंने उससे इतना गहरा मुकाबला किया कि, यद्यपि ये युद्ध में विजय प्राप्त न कर सके, फिर भी सिकन्दर ने इनके साथ अत्यंत सम्मानपूर्वक संधि की। पतंजलि के व्याकरण महाभाष्य में, इन लोगों के द्वारा अकेले ही अपने शत्रु पर विजय प्राप्त करने का निर्देश प्राप्त है (\"एकाकिभिः क्षुद्रकैः जितम्\") [महा. १.८३]; ३२१; ४१२। यह निर्देश संभवतः सिकंदर के साथ इन लोगों के किये युद्ध के उपलक्ष्य में ही किया गया होगा।\n", "id": "550608", "title": "क्षुद्रक"}
{"url": "https://hi.wikipedia.org/wiki?curid=550611", "text": "साकोली\n\nसाकोली महाराष्ट्र के भंडारा जिले में स्थित एक शहर है। साकोली एक तहसील एवं एक नगर परिषद भी है।\n", "id": "550611", "title": "साकोली"}
{"url": "https://hi.wikipedia.org/wiki?curid=550632", "text": "नास्तिक फ़िल्म महोत्सव\n\nनास्तिक फ़िल्म महोत्सव हर साल आयोजित होनेवाला अमरीका का और विश्व का पहला फ़िल्म महोत्सव है जिसमें फ़ीचर फ़िल्मों, वृत्तचित्रों, शॉर्ट्स और विशेष रूप से समुदाय के लिए बनाई गई एनिमेटेड फ़िल्मों को प्रदर्शित किया जाता है। इसे 2009 में शुरू किया गया था। इसकी स्थापना डेव फिजराल्ड़, हांक पेल्लिसियर और वेरोनिका चाटर द्वारा की गई थी।\n\nसैन फ्रांसिस्को के रॉक्सी रंगमंच पर सितंबर 2013 में आयोजित पांचवें वार्षिक नास्तिक फ़िल्म समारोह में कुछ फ़िल्मों और घटना-सम्बंधित विषयों पर फ़िल्म और वृत्तचित्रों का प्रदर्शन किया गया था। इसमें वृत्तचित्र \"रिविझ़नरीस (Revisionaries)\" भी शामिल था जो आज के समय के ईसाई धर्मप्रचारकों के इतिहास को दिखा रहा था और उन्हें रोकने की कोशिश कर रहा था। \"कुमारे: एक झूठे धर्मगुरु की सच्ची कहानी (Kumare: The True Story of a False Prophet)\" विक्रम गांधी द्वारा निर्देशित फ़िल्म एक दूसरी पीढ़ी के अमरीकी भारती की कहानी है जिसे हिंदू मान्यता के साथ बढ़ा किया गया था पर वह फ़िल्म में दिखाए गए कारणों से धार्मिक आस्था खो देता है। यह बात पश्चिमी देशों के महान व्यक्तियों के अनुभवों के विप्रीत है जो भारतीय आध्यात्मिक चिन्तन से बहुत प्रभावित हुए हैं।\n", "id": "550632", "title": "नास्तिक फ़िल्म महोत्सव"}
{"url": "https://hi.wikipedia.org/wiki?curid=550646", "text": "देवल ऋषि\n\nदेवल ऋषि ने देवल स्मृति की रचना की है। यह स्मृति सिन्ध पर मुसलमानी आक्रमण के कारण उत्पन्न धर्म परिवर्तन की समस्या के निवार्णार्थ लिखी गई थी। इसका रचनाकाल ७वीं शताब्दी से लेकर १०वीं शताब्दी के बीच होने का अनुमान है। इसमें केवल ९६ श्लोक हैं। अनुमान है की सिंध प्रदेश के मुसलमानों के हाथ में चले जाने के बाद जब पश्चिमोतर भारत की जनता धड़ल्ले से मुस्लमान बनायीं जाने लगी, तब उसे हिन्दू समाज में वापस आने की सुविधा देने के लिए यह स्मृति आनन् फानन में रच दी गयी। मनुस्मृति और याज्ञवल्क्य स्मृति में धर्म-भ्रष्ट मनुष्य को पुनः लेने के कोई प्रवंध न था।\n\nयाज्ञवल्क्य पर लिखी गई ‘मिताक्षरा’, 'अपरार्क', 'स्मृतिचन्द्रिका' आदि ग्रंथों में देवल का उल्लेख किया गया है। उसी प्रकार देवल स्मृति के काफी उद्धरण ‘मिताक्षरा’ में लिये गये हैं। ‘स्मृतिचन्द्रिका’ में देवल स्मृति से ब्रह्मचारी के कर्तव्य, ४८ वर्षो तक पाला जानेवाला ब्रह्मचर्य, पत्नी के कर्तव्य आदि के संबंध मे उद्धरण लिये गये हैं।\n\n'देवल स्मृति' नामक ९० श्लोकों का ग्रंथ आनंदाश्रम में छपा है। उस ग्रंथ में केवल प्रायश्चित्तविधि बताया गया है। किंतु वह ग्रंथ मूल स्वरुप में अन्य स्मृतियों से लिये गये श्लोकों का संग्रह होगा। इसका रचनाकाल भी काफी अर्वाचीन होगा क्योंकि इस स्मृति के १७-२२ श्लोक तथा ३०-३१ श्लोक विष्णु के हैं, ऐसा अपरार्क में बताया गया है। अपरार्क तथा स्मृतिचन्द्रिका में ‘देव स्मृति’ से दायविभाग, स्त्रीधन पर रहनेवाली स्त्री की सत्ता आदि के बारे में उद्धरण लिये गये हैं। इससे प्रतीत होता है कि, स्मृतिकार देवल, बृहस्पति, कात्यायन आदि स्मृतिकारों का समकालीन रहे होंगे।\n\n", "id": "550646", "title": "देवल ऋषि"}
{"url": "https://hi.wikipedia.org/wiki?curid=550652", "text": "मालोजी भोंसले\n\nमालोजी भोंसले (लगभग १५५०-१६२० ई०) शाहजी के पिता तथा ख्यातिलब्ध छत्रपति शिवाजी के पितामह थे।\n\nमालोजी के पिता का नाम बाबाजी भोंसले था जो वेरूल के निवासी थे। उनका विवाह मराठा अभिजात वंश में उत्पन्न बनगोजी नामक निंबालकर की बहिन दीपाबाई से हुआ था। २७ वर्ष की अवस्था में वे सिंधखेड के लखू जी यादव के अधीन, जो अहमदनगर के निजामशाही राज में उच्च पदाधिकारी थे, एक पद पर नियुक्त हो गए। सौभाग्य से मालोजी को अकस्मात् एक स्थान पर गड़ा हुआ धन प्राप्त हो गया। जिससे उन्होंने अपनी सेना में बहुत से युवक सिलहदारों को भरती कर लिया। अपने साहस, वीरता और सैनिक पराक्रम से उन्होंने यथेष्ट ख्याति अर्जित कर ली और समाज में अपने पुराने स्वामी लखूजी जादव के समकक्ष स्थान प्राप्त कर लिया। अब उन्होंने लखू जी से अनुरोध किया कि वे अपनी पुत्री जीजाबाई का विवाह उनके पुत्र शाहजी से कर दें। इसका प्रस्ताव उन्होंने एक बार पहले भी किया था किंतु उस समय लखूजी ने उसे ठुकरा दिया था, पर अब उन्हें प्रतिष्ठित स्थिति में देखकर लखूजी ने सहर्ष इसकी स्वीकृति दे दी।\n\nनिजामशाही वंश को कुछ सीमा तक पुनरधिष्ठित कराने में मालोजी ने प्रसिद्ध सेनानी और राजनेता मलिक अंबर की सहायता की, जिसके बदले में उन्हें दौलताबाद तथा पूना के बीच में स्थित कुछ क्षेत्र जागीर के रूप में भेंट कर दिए गए।\n\nउन्होंने वेरूल के धृष्णेश्वर मंदिर का जीर्णोद्वार कराया, जैसा एक अभिलेख से प्रकट होता है। उन्होंने खानदेश में शिंगनपुर नामक स्थान पर एक तालाब बनवाया जिससे वहाँ के निवासियों को यथेष्ट मात्रा में पेय जल की उपलब्धि हो सके।\n", "id": "550652", "title": "मालोजी भोंसले"}
{"url": "https://hi.wikipedia.org/wiki?curid=550665", "text": "मासाच्चो\n\nमासाच्चो (Masaccio ; इतालवी उच्चारण : [maˈzattʃo] ; २१ दिसम्बर १४०२ - १४२८) इटली का चित्रकार था। इसे इतालीय चित्रकला का पुनरुद्धारक भी कह सकते हैं। इसकी अधिकांश रचनाएँ नष्ट हो चुकी हैं और जो बचा है वह अच्छी अवस्था में नहीं है।\n\nमासाच्चो का जन्म २१ दिसम्बर १४०२ फलोरेंस के निकट एक गाँव में हुआ। इसकी प्रारम्भिक रचनाएँ - 'कुमारी संत ऐन और बालक' तथा 'कुमारी एन्थ्राोंड और दो संत'। इसका महत्वपूर्ण चित्र है- 'आदम का निष्कासन।' इसकी रचनाओं ने इटली के कलाजगत् में क्रांति ला दी थी। १४२८ में यह रोम गया और वहीं कुछ काल पश्चात् इसकी मृत्यु हो गई।\n", "id": "550665", "title": "मासाच्चो"}
{"url": "https://hi.wikipedia.org/wiki?curid=550666", "text": "पराशर\n\nपाराशर ज्‍योतिषियों का गोत्र है। इस गोत्र के लोग ज्‍योतिषीय गणनाएं न भी करें तो भविष्‍य देखने के प्रति और परा भौतिक दुनिया के प्रति अधिक झुकाव रखने वाले लोग होते हैं। \nभारद्वाज और कश्‍यप गोत्र की तुलना में ये लोग समस्‍याओं के समाधान एक साथ और स्‍थाई ढूंढने की कोशिश करते हैं और अधिकतर सांसारिक समस्‍याओं से पलायन करते हैं। ऐसे में परा से इन लोगों का अधिक संपर्क होता है। इसी कारण ओमेन में भी इन लोगों को अच्‍छा हाथ होता है।\n", "id": "550666", "title": "पराशर"}
{"url": "https://hi.wikipedia.org/wiki?curid=550667", "text": "माहजंग\n\nमाहजंग (Mahjongg) एक खेल (मात्सिऐंग) है जो चीन में आरम्भ हुआ। यह प्रायः चार खिलाड़ियों द्वारा खेला जाता है। यह खेल, अपने कुछ परिवर्तित रूप में पूर्वी एशिया तथा दक्षिणी पूर्वी एशिया में खूब खेला जाता है। अब यह यूरोप और अमरीका में भी पर्याप्त लोकप्रिय हुआ है। तास की तरह यह खेल भी कौशल, रणनीति, विश्लेषण और कुछ सीमा तक प्रायिकता (चांस) पर निर्भर करता है।\n\nइसमें ताश के पत्तों के स्थान पर १४४ टाइलें होती है। टाइलों का पृष्ठ भाग बाँस का तथा सम्मुख भाग हाथी दाँत का या (अब) प्लास्टिक का बना होता है। टाइलें निम्न नामों की होती है: \n\nइनके अतिरिक्त प्राप्तांकों का हिसाब रखनेश् के लिये टोकन तथा खिलाड़ी के १४ टोकन रखने के लिये रैक और दो पासे भी होते हैं।\n\nयह साधारणतया चार खिलाड़ियों का खेल है, किंतु इससे कम या अधिक खिलाड़ियों के लिये भी इस खेल का रूतांतर बन गया। सर्वप्रथम प्रत्येक खिलाड़ी के लिये हवाओं की स्थिति का निर्धारण पासा फेंककर किया जाता है। इसके बाद टाइलों को उल्टा कर फेटते हैं और दो टाइलें ऊँची तथा १७ या १८ (फूल का उपयोग करने पर) टाइलें चौड़ा खोखला वर्ग बनाती हैं। पूर्वी हवावाला खिलाड़ी १४ टाइलें तथा अन्य तीन १३ टाइलें लेते हैं। टाइलें किस क्रम से दीवार से निकाली जायँ, इसका निर्णय पासा फेंककर किया जाता है। यदि फूल टाइल आती हैं, तो उसे खुली फेंककर दूसरी टाइल ले लेते हैं। खेल में १४ टाइलें बनानी पड़ती हैं, जो चो (chow), पंग (pung) और कांग (kong) द्वारा बनाई जाती है। चो (chow) एक ही समूह की तीन टाइलों का अनुक्रम है, जिनमें अंक क्रम से होते हैं। पंग में एक ही समूह और श्रेणी की तीन टाइलें, या एक ही रंग के तीन ड्रैगन, या एक ही दिशा की तीन हवाएँ होती हैं। कांग में पंग की तरह की चार टाइलें होती है।\n\nपूर्वी हवावाला खिलाड़ी एक खुली टाइल फेंककर खेल आरंभ करता है। क्रम से इसके दाहिनी ओर का खिलाड़ी दीवार से टाइल निकालकर, अथवा अंतिम फेंकी गई टाइल उठाकर, अपने हाथ की अनावश्यक टाइल फेंक देता है। कोई भी खिलाड़ी चो, पंग और कांग कहकर फेंकी गई टाइल की माँग कर सकता है। यदि एक से अधिक माँग करनेवाले होते हैं, तो पंग, कांग तथा चो के अनुसार क्रम से प्राथमिकता दी जाती है। यदि दो खिलाड़ियों की एक ही माँग होती है, तब जिस खिलाड़ी की खेलने की बारी पहले आती है उसे फेंकी गई टाइल उठाने में प्राथमिकता दी जाती है। यदि कोई भी खिलाड़ी फेंकी गई टाइल को नहीं उठाता, तो जिस खिलाड़ी की बारी है वह दीवार से एक टाइल निकालकर अपने हाथ की एक अनावश्यक टाइल फेंक देता है। इस प्रकार खेल आगे बढ़ता है।\n\nजब कोई खिलाड़ी तीन तीन टाइलों के चार समूह और एक जोड़ा, या टाइलों के सात जोड़े, या १३ विशिष्ट, जिसमे किसी एक का जोड़ा भी हो, बना लेता है, तो यह माहजंग बाजी कहलाती है और यह खिलाड़ी विजेता होता है। इसके बाद प्रत्येक खिलाड़ी के हाथ की टाइलों की गणना की जाती है। माहजंगवाले खिलाड़ी को पूर्ण तथा शेष खिलाड़ियों को गणना के पारस्परिक अंतर के आधार पर टोकन दिए जाते हैं। पूर्वी हवावाला खिलाड़ी सदा दूने टोकन लेता अथवा देता है।\n", "id": "550667", "title": "माहजंग"}
{"url": "https://hi.wikipedia.org/wiki?curid=550674", "text": "मान्तेन\n\nमाइकेल डि मांतेन (Michel de Montaigne ; १५३३-१५९२) फ्रांसीसी पुनर्जागरण का सबसे प्रभावी लेखक था। माना जाता है कि उसने ही निबन्ध को साहित्य की एक विधा के रूप में प्रचलित किया। उसे आधुनिक संशयवाद (skepticism) का जनक भी माना जाता है। \n\nमान्तेन का जन्म दक्षिण पश्चिम फ्रांस में बोर्दो के निकट उत्पन्न हुआ था। उसने दर्शन और विधि का अध्ययन किया। वह शिक्षा की शास्त्रीय विधा का पंडित था। २४ वर्ष की अवस्था में वह बोर्दो की प्रतिनिधि सभा में परामर्शदाता के पद पर मनोतीत हुआ। १५७१ में अपने पिता की मृत्यु के पश्चात् वह कुछ काल तक पेरिस में रहा, तत्पश्चात् वह अपने परिवार में वापस आ गया। उसने अपना अधिकांश समय अपने पुस्तकालय में अध्ययन और लेखन में व्यतीत किया। १५८० में बोर्दो में उसके निबंधों का संग्रह 'एसेज ऑव मेस्सीर माइकेल, सीन्योर दि मांतेन' के नाम से प्रकाशित हुआ। उसके निबंध व्यक्तिगत उद्गार हैैं। पहले उसका चिंतन स्टोइकवाद की ओर उन्मुख था किंतु उसके मस्तिष्क का प्राकृतिक रुझान उसे संशयवादी चिंतन की ओर ले गया। उसका उद्देश्य हो गया 'मुझे क्या ज्ञान है?' १५८० में मांतेन ने पेरिस, स्विटजरलैंड, दक्षिण जर्मनी और इटली की यात्राएँ कीं। तत्पश्चात वह बोर्दो का मेयर बनाया गया। १५८८ में उसने अपने निबंधों का तीन भागों का नया संस्करण (पाचवाँ) प्रकाशित किया। \n\nमांतेन के दर्शन का सार है कि मृत्यु को जीवन का सहज फल मानना चाहिए और प्रकृति के अनुशासन का सावधानी से पालन करना चाहिए। नीतिशास्त्री और शिक्षाशास्त्री के रूप में उसका योगदान महत्वपूर्ण है। १७वीं और १८वीं शती के लेखकों और विचारकों पर उसका उल्लेखनीय प्रभाव पड़ा था।\n", "id": "550674", "title": "मान्तेन"}
{"url": "https://hi.wikipedia.org/wiki?curid=550678", "text": "मधु दंडवते\n\nमधु दंडवते (21 जनवरी 1924 – 12 नवम्बर 2005) भारत के एक राजनेता एवं अर्थशास्त्री थे। \n\n१९७०-७१ में वे महाराष्ट्र विधानसभा के सदस्य थे। १९७१ से १९९० तक वे संसद सदस्य रहे। वे कोंकण के राजापुर क्षेत्र से लगातार पाँच बार सांसद रहे। \n\n", "id": "550678", "title": "मधु दंडवते"}
{"url": "https://hi.wikipedia.org/wiki?curid=550713", "text": "सूचना केंद्र\n\nसूचना केन्द्र से आशय सूचना के उन केन्द्रों से है जिन्हें सुचना को किसी विशेष रूप से संगृहीत करने, उसका प्रसंस्करण करने, तथा उपयोगकर्ताओं की आवश्यकता अनुरूप, उनकी मांग या चयनात्मक रूप से प्रसार के लिए, जानकारी पुनर्प्राप्त करने के लिए बनाया गया हो। सूचना केन्द्रों द्वारा समाज में सूचना पहुँचाने का कार्य किया जाता है।\nसूचना प्रौद्योगिकी में विकास होने के कारण सूचना की अवधारणा को बल मिला है। सूचना प्रदान करने की प्रक्रिया इन्टरनेट द्वारा सरल बन गयी है और यह सूचना प्राप्ति का एक प्रमुख साधन बन गया है। \n", "id": "550713", "title": "सूचना केंद्र"}
{"url": "https://hi.wikipedia.org/wiki?curid=550757", "text": "कुबेर नाथ राय\n\nकुबेरनाथ राय (२६ मार्च १९३३ - ५ जून १९९६) हिन्दी ललित निबन्ध परम्परा के महत्वपूर्ण हस्ताक्षर, सांस्कृतिक निबन्धकार और भारतीय आर्ष-चिन्तन के गन्धमादन थे। उनकी गिनती आचार्य हजारीप्रसाद द्विवेदी और विद्यानिवास मिश्र जैसे ख्यातिलब्ध निबन्धकारों के साथ की जाती है। \n\nकुबेरनाथ राय का जन्म २६ मार्च १९३३ को उत्तर प्रदेश के गाजीपुर जिले के मतसाँ ग्राम में हुआ।\nउनके पिताजी का नाम स्व॰ बैकुण्ठ नारायण राय एवं माताजी का नाम स्व॰ लक्ष्मी राय था। उन्होंने मतसां, मलसां, क्विंस कालेज, वाराणसी, काशी हिन्दू विश्‍वविद्यालय, वाराणसी और कलकत्ता विश्वविद्यालय से शिक्षा प्राप्त की।उनकी पत्नी का नाम महारानी देवी था। अपने सेवाकाल के आरम्भ में उन्होंने विक्रम विद्यालय कोलकाता में अध्यापन किया उसके बाद वे नलबारी, असम में अंग्रेजी के प्राध्यापक और सहजानन्द महाविद्यालय, गाजीपुर, उत्तर प्रदेश में प्राचार्य रहे।\n\nश्री राय का निधन 5 जून 1996 को हुआ को उनके पैत्रिक गांव मतसा में हुआ। \n\n\n\n\n\n\n\n", "id": "550757", "title": "कुबेर नाथ राय"}
{"url": "https://hi.wikipedia.org/wiki?curid=550766", "text": "अम्बष्ठ\n\nसंस्कृत और पालि साहित्य में अंबष्ठ जाति तथा अम्बष्ठ देश का उल्लेख अनेक स्थलों पर मिलता है। इनके अतिरिक्त सिकन्दर के इतिहास से संबंधित कतिपय ग्रीक और रोमन लेखकों की रचनाओं में भी अंबष्ठ जाति का वर्णन हुआ है। दिओदोरस, कुर्तियस, जुस्तिन तथा तालेमी ने विभिन्न उच्चारणों के साथ इस शब्द का प्रयोग किया है। प्रारंभ में अंबष्ठ जाति युद्धोपजीवी थी। सिकन्दर के समय (३२७ ई. पू.) उसका एक गणतंत्र था और वह चिनाब के दक्षिणी तट पर निवास करती थी। आगे चलकर अंबष्ठों ने संभवत चिकित्साशास्त्र को अपना लिया, जिसका परिज्ञान हमें मनुस्मृति से होता है।\n\n", "id": "550766", "title": "अम्बष्ठ"}
{"url": "https://hi.wikipedia.org/wiki?curid=550769", "text": "आन्तोनियो लिबराले\n\nआंतोनियो लिबराले (Liberale Antonio) इटली का चित्रकार था। \n\nउसका जन्म १४४५ में हुआ था। इसका संबंध वेरोना आम्नाय से था। १४६५ ई. के पश्चात् यह वेरोना से मांट ओलिवटो चला आया और वहाँ तीन वर्ष तक धार्मिक पुस्तकों के निमित्त चित्र बनाता रहा। ये चित्र क्यूज़ी (Chiusi) में सुरक्षित हैं। १४८८ में पुन: वेरोना लौट आया और मृत्यु पर्यंत यहीं रहा। इसकी कतिपय मुख्य रचनाएँ हैं - 'मरियम संतों के साथ', 'माँ जी की पूजा', 'ईसा जन्म' और 'मरियम की मृत्यु'।\n", "id": "550769", "title": "आन्तोनियो लिबराले"}
{"url": "https://hi.wikipedia.org/wiki?curid=550773", "text": "डेविड लिविंग्स्टन\n\nडेविड लिविंग्स्टन (David Livingstone ; १८१३-१८७३) स्कॉटलैण्ड का चिकित्सा-मिशनरी तथा अफ्रीका महाद्वीप की साहसी यात्रा करने वाला था। \n\nलेविंग्स्टन का जन्म स्कॉटलैंड में ग्लासगो के निकट ब्लेंटायर नामक स्थान पर १९ मार्च को हुआ था। उसके पिता चाय के व्यापारी थे और धर्मप्रचार में बहुत रुचि रखते थे। डेविड को बाल्यकाल से ही विज्ञान और यात्रा संबंधी पुस्तकों में बहुत रुचि थी। दस वर्ष की अवस्था में उसे स्थानीय कपड़े की मिल में काम करने भेजा गया, परंतु इस कार्य में उसका मन न लगा। ग्लास्गो विश्वविद्यालय में शिक्षा प्राप्त करने के पश्चात् वह धर्मप्रचारक बना।\n\n१८४० ई. में ८ दिसम्बर को उसने इंग्लैंड से दक्षिण अफ्रीका के लिए प्रस्थान किया। वहाँ पहुँचकर उसने अफ्रीका की भूमि तथा वनस्पति आदि का वर्णन लिखा। उसने वहाँ के निवासियों को खेती करना सिखाया। कालाहारी के मरुस्थल को पार करके उसने १८४९ ई. में नगामी झील का पता लगाया। अपने स्वास्थ्य की परवाह न करके उसने ज़ेबेसी नदी के उत्तरी भाग की यात्राप्रारंभ की और दक्षिण अफ्रीका के पश्चिमी समुद्रतट पर पहुँच गया। इसके पश्चात् उसने विक्टोरिया झरने का पता लगाया। १८५६ ई. के अंत में वह इंग्लैंड लौटा। वहाँ उसका बहुत सम्मान हुआ। १८५८ ई. में वह दूसरी बार दक्षिण अफ्रीका गया। १८६२ ई. में वहीं उसकी पत्नी की मृत्यु हो गई किंतु उसने साहस न छोड़ा और न्यासा झील का पता लगाकर १८६४ में वह इग्लैंड लौटा। वह एक बार फिर दक्षिण अफ्रीका गया। इस बार बहुत दिनों तक उसके कोई समाचार न मिले। अंत में स्टैनले ने उसका पता लगाया। फिर दोनों ने टैगैनिका झील और नील नदी के उद्गम स्थान का पता लगाया। रोगों के कारण दक्षिण अफ्रीका में ही १ मई १८७३ को उसकी मृत्यु हो गई। \n\nवह एक दयालु मनुष्य था जो अफ्रीका के निवासियों का जीवन सुधारना चाहता था। इसी भावना से प्रेरित होकर उसने अनेक कष्ट सहकर भी अफ्रीका के अज्ञात प्रदेशों की खोज की।\n", "id": "550773", "title": "डेविड लिविंग्स्टन"}
{"url": "https://hi.wikipedia.org/wiki?curid=550774", "text": "जोसेफ लिस्टर\n\nजोसेफ लिस्टर, प्रथम बैरन (Joseph Lister, first Baron, सन् १८२७-१९१२), अंग्रेज शल्यचिकित्सक तथा पूतिरोधी शल्यकर्म (antiseptic surgery) के जन्मदाता थे।\n\nजोसेफ लिस्ट का जन्म अपटन (एसेक्स) नामक ग्राम में हुआ था। इनके पिता जोसेफ़ जैक्सन लिस्टर ने अवर्णक लेंस तथा संयुक्त सूक्ष्मदर्शी में उन्नति कर, प्रकाशीय विज्ञान के क्षेत्र में नाम कमाया था। पुत्र ने लंदन के यूनिवर्सिटी कॉलेज से चिकित्सा शास्त्र में एम.बी. तथा एफ.आर.सी.एस. की उपाधियाँ सन् १८५२ में प्राप्त की। सन् १८५३ में इन्होंने एडिनबरा में जैम्स साइम नामक प्रसिद्ध शल्य चिकित्सक के अधीन काम करना आरंभ किया। सन् १८५६ में इन्होंने साइम की पुत्री से विवाह किया और राजकीय अस्पताल में सहायक सर्जन नियुक्त हुए।\n\nविद्यार्थी अवस्था में ही लिस्टर ने सर्वप्रथम सिद्ध किया था कि चक्षुओं की परितारिका में दो भिन्न पेशियाँ होती हैं, जिनमें से एक तो पुतली को फैलाकर बड़ा तथा दूसरी संकुचित कर छोटा कर देती है। सन् १८५३ में आपने चर्म की अनैच्छिक पेशियों पर एक ग्रंथ प्रकाशित किया। सन् १८५७ में इन्होंने शोथ की प्रारंभिक अवस्था में सूक्ष्म रक्तवाहिनियों के कार्य तथा विविध उत्तेजकों के, इन पर और ऊतकों पर प्रभाव का दिग्दर्शन कराया। घावों में इन घटनाओं का विवेचन भी किया। सन् १८५९ में आपने एक लेख द्वारा मेढक के चर्म में वर्णपरिवर्तन की क्रिया पर प्रकाश डाला। इससे शोथ की प्रारंभिक अवस्था के परिवर्तनों का भी स्पष्टीकरण हुआ। इन विशिष्ट अनुसंधानों के अतिरिक्त लिस्टर ने शल्य चिकित्सा में क्रांतिकारी विधियों का आविष्कार तथा प्रचलन किया।\n\nसन् १८६० में लिस्टर ग्लासगो विश्वविद्यालय में शल्य चिकित्सा के प्रोफेसर तथा कुछ ही समय पश्चात् राजकीय अस्पताल में शल्य चिकित्सक नियुक्त हुए। इस समय संवेदनहारी पदार्थों का आविष्कार कुछ वर्ष पूर्व हो जाने के कारण, बड़ी तथा दीर्घकालीन शल्यक्रियाएँ की जाने लगी थीं, जिनके पश्चात् रोगी में प्राय: भयानक सेप्टिक अवस्था उत्पन्न हो जाती थी। ग्लासगो का लिस्टरवाला अस्पताल इस संबंध में बदनाम था। इस विषय में चिंता करते हुए लिस्टर का ध्यान लुई पास्ट्यर के अनुसंधान की ओर गया। पास्ट्यर ने सिद्ध किया था कि हवा और धूल से लाए सूक्ष्म जीवों के कारण ही वस्तुएँ सड़ती है। इसी सिद्धांत के आधार पर लिस्टर ने ऐसे उपायों और द्रव्यों का उपयोग आरंभ किया जो इन सूक्ष्म जीवों को घाव में तथा उसके निकट मारकर उनका प्रभाव न होने दें। इस प्रकार इन्होंने शल्य चिकित्सा में न केवल पूतिदोषरोधी (antiseptic) वरन् अपूतिदोषी (aseptic) सिद्धांत का प्रतिपादन किया।\n\nलिस्टर का अन्य महत् अनुसंधान कार्य घावों को सीने और धमनियों को बाँधने के लिए उपयुक्त तंतु के बारे में था। तब तक इस कार्य के लिए रेशम, या सन का डोरा काम में आते थे। इन पदार्थों को शरीर अवशोषित नहीं कर पाता था और इससे अनेक बार घातक द्वितीयक रक्तस्राव उत्पन्न हो जाता था। लिस्टर ने इस काम के लिए ताँत (catgut) को चुना, जो अवशोषित हो जाता है। ताँत की पुष्टता को हानि पहुँचाए बिना उसे विसंक्रमित (disinfect) करने की विधि की खोज में कई वर्ष लगे। लिस्टर के इन अनंसुधानों के कारण पेट, छाती और मस्तिष्क की शल्य चिकित्सा संभव हो गई।\n\nसन् १८९५ से १९०० तक आप रॉयल सोसायटी के अध्यक्ष रहे। बैरन की उपाधि देकर आपको अभिजात वर्ग में सम्मिलित किया गया तथा सन् १९०९ में आपको 'ऑर्डर ऑव मेरिट' मिला। लिस्टर इंस्टिट्यूट ऑव मेडिसिन को लिस्टर के नाम से संयुक्त कर आपको सम्मानित किया गया। अपनी प्रतिभा से विश्व के प्राणियों का उपकार करनेवाले इस वैज्ञानिक ने ८५ वर्ष की दीर्घायु तक मानव सेवा की।\n", "id": "550774", "title": "जोसेफ लिस्टर"}
{"url": "https://hi.wikipedia.org/wiki?curid=550782", "text": "प्रकाशीय सूक्ष्मदर्शी\n\nप्रकाशीय सूक्ष्मदर्शी (optical microscope) वे सूक्ष्मदर्शी हैं जो दृष्य प्रकाश तथा लेंसों का उपयोग करके छोटी वस्तुओं का की बड़ी छबि बनाते हैं। सबसे पहले ये ही सूक्ष्मदर्शी विकसित किए गये। वर्तमान समय में प्रयुक्त संयुक्त सूक्ष्मदर्शी (कम्पाउण्ड माइक्रोस्कोप) का आविष्कार १७वीं शताब्दी में हुआ था। मूलभूत प्रकाशीय सूक्ष्मदर्शी बहुत ही सरल युक्ति है किन्तु बहुत सी जटिल डिजाइनों वाले प्रकाश-सूक्ष्मदर्शी भी हैं जो रिजोल्युशन या कांट्रास्ट बढ़ाने के उद्देश्य से बनाये गये हैं।\n\nप्रकाशीय सूक्ष्मदर्शी द्वारा निर्मित छबि को प्रकाश-संवेदी कैमरों द्वारा जतन किया जा सकता है।\n\nप्रकाशीय सूक्ष्मदर्शी से भिन्न सूक्ष्मदर्शी भी हैं जो दृष्य प्रकाश नहीं प्रयोग करते, जैसे स्कैनिंग इलेक्ट्रान सूक्ष्मदर्शी, ट्रांसमिशन इलेक्ट्रान सूक्ष्मदर्शी आदि।\n\n", "id": "550782", "title": "प्रकाशीय सूक्ष्मदर्शी"}
{"url": "https://hi.wikipedia.org/wiki?curid=550807", "text": "मन पवन की नौका\n\nमन पवन की नौका कुबेरनाथ राय का निबन्ध-संग्रह है। इसमें भारत तथा सुवर्णभूमि एवं सुवर्णद्वीप के सांस्कृतिक सम्बन्धों का विवरण मिलता है। इसमें वृहत्तर भारत का विवरण भी मिलता है। यह साहित्यिक रचना द्वीपान्तर भारत ;दक्षिण-पूर्व एशियाद्ध का सांस्कृतिक सर्वेक्षण प्रस्तुत करती है। इसमें उन्होंने इस क्षेत्र की नृजातीय संरचना- ‘चाम्’ ‘मान्-ख्मेर’- एवं सांस्कृतिक संरचना में भारतीय तत्त्वों की उपस्थिति की तलाश की है। कुबेरनाथ राय इसे नृजातीय एवं अन्य तत्त्वों की दृष्टि से सांस्कृतिक भारत का ही एक अंग मानते हैं।\n", "id": "550807", "title": "मन पवन की नौका"}
{"url": "https://hi.wikipedia.org/wiki?curid=550819", "text": "सण्डीला\n\nसण्डीला उत्तर प्रदेश के हरदोईजनपद की सबसे बड़ी तहसील है। यह काफी समय पूर्व नैमिषारण्य तीर्थ का हिस्सा थी और यहीं पर शाण्डिल्य ऋषि ने तपस्या की थी। प्रदेश की राजधानी लखनऊ से पश्चिम 54 किमी0 दूर शाण्डिल्य ऋषि की तपोभूमि सण्डीला स्थित है। \nसण्डीला कस्बे पश्चिम सिरे पर एक विशाल सरोवर के किनारे लगभग 1000 वर्ष पुराना मां शीतला देवी का भव्य मन्दिर है। सिद्ध पीठ रूप में विख्यात यह मन्दिर विगत कई वर्षों से मां की महिमा के कारण क्षेत्र में चर्चित है। यही कारण है कि नवरात्रि के दिनों में आस - पास के जनपदों से भारी मात्रा में श्रद्धालु आते हैं और गदर्भ सवार माँ शीतला के मन्दिर में माथा टेकते हैं। माता सभी की मनोकामना पूर्ण करती है एवं उनकी खाली झोली भर जाती है। इस मन्दिर की ऐतिहासिकता के बारे में बताया जाता है कि जबसे यहां शाण्डिल्य ऋषि ने तपस्या की थी तभी से यहां मां का वास है। ब्रिटिश शासन काल में एक अंगे्रज गर्वनर यहां शिकार खेलने आया था, उसने जंगल के बीच छोटी मठिया में देवी की मूर्ति को देखा और उस मूर्ति पर पूजन सामग्री पुष्प आदि चढ़े दिखाई दिये। यह मूर्ति मां शीतला की थी जो आज भी मौजूद है। इस मूर्ति के अवतरण के बारे में कोई जानकारी नहीं है। मठिया के पास एक छोटा सा तालाब था जो आज विशाल सरोवर (तीर्थ) के रूप में विद्यमान है। माता के दर्शन के बाद उस गर्वनर पर मां का इतना प्रभाव पडा कि उसने जंगल में शिकार करने पर पाबन्दी लगा दी। उन्ही दिनों चिनहट निवासी दो भाई सण्डीला में व्यापार के सिलसिले में आये थे उनको व्यापार में लगातार घाटा हो रहा था इससे वह बेहद परेशान थे। इस परेशानी में दोनों भाई टहलते हुए जंगल की ओर निकल गये, वहां पर स्थापित मूर्ति के दर्शन कर प्रार्थना की यदि उनका व्यापार फला-फूला तो यहां पर वह भव्य मन्दिर बनवायेंगे। माता के आर्शीवाद से दोनों भाई क्रमशः लाल्ता शाह व शीतला प्रसाद शाह ने वहां पर भव्य मन्दिर व सरोवर का निर्माण कराया। अंग्रेज गर्वनर ने भी लाल्ता शाह के नाम पर 18 बीघा जमीन को पट्टा कर दिया। इन भाईयों का व्यापार कलकत्ता से चलता रहा। इसी बीच कलकत्ता के व्यापारी मनमोहन लाल जैन वसूली करने सण्डीला आये। मां शीतला के दर्शन कर वह भी मन्त्र मुग्ध हो गये। उन्होने मन्दिर के नाम 50 हजार रूपये जमा कर दिये। इनके नाम का पत्थर आज भी सरोवर के किनारे लगा हुआ है। सरोवर के उत्तर की ओर गऊ घाट, पश्चिम की ओर जनाना घाट और पूरब व दक्षिण की ओर मर्दाना घाट है। इसके बाद शाह भाइयों ने मन्दिर की देख रेख के लिए एक पुजारी नियुक्ति किया और वसीहत लिख दी कि भविष्य में उनके खानदान के लोग मन्दिर का प्रबन्धन कार्य देखेंगे। शीतला मन्दिर के चारों ओर राम जानकी मन्दिर, ठाकुर जी मन्दिर, हनुमान मन्दिर, शिव जी मन्दिर, के अतिरिक्त लगभग आधा दर्जन मन्दिर बने हुए हैं। कुछ वर्षों पूर्व इस उपेक्षित पड़े मन्दिर को शासन प्रशासन एवं युवाओं ने जीर्णोद्धार करने का प्रण किया और निर्माण कार्य प्रारम्भ करा दिया। परिसर की नई बाउन्ड्रीवाल बनवाई गई। अन्दर से लेकर बाहर तक मर्बल्स लगाये गये एवं समस्त निकासी द्वारा नये बनवाये गये।\nमां गहावर देवी जी के मंदिर का एतिहासिक महत्व है। मां गहावर देवी जी की दुर्लभ मूर्ति करीब 200 वर्ष पहले मांडर कस्बे के उत्तर पश्चिम में एक कुएं की खुदाई में मिली थी। इस सिद्धपीठ के संबंध में प्रचलित है कि इस पवित्र स्थान पर मां का स्मरण करने से उपासक के महापातक कट जाते हैं।\nकरीब दो सौ वर्ष पूर्व मांडर में लोगों को पानी की समस्या थी। गांव के उत्तर-पश्चिम में लाला चंद्रिका प्रसाद का घना जंगल था। जंगल में एक कुआं था, जो बंद पड़ा था। ग्रामीणों ने उस कुएं की खुदाई की। जब कुआं काफी गहराई में खोदा जा रहा था, तब उसमें एक मूर्ति निकली थी। जिसकी लंबाई चार फिट और चौड़ाई तीन फिट थी। मूर्ति में शेर पर सवार माता रानी की मूर्ति थी। ग्रामीणों ने कुएं के पास ही मूर्ति की स्थापना रखी। बाबा रामशरण पाठक ने सारे ग्रामीणों को कुएं के पाए एकत्र किया और बताया कि रात में स्वप्न में मैंने देखा कि मुझसे एक देवी कह रही है कि आप लोग मेरी पूजा अर्चना गहावर देवी नाम से की जाए। तब ग्रामीणों के बुलंद सहयोग से एक मंदिर का निर्माण कराया गया तथा करीब 15 बिस्वा में बाउंड्रीवाल बनाई गई। मंदिर के नाम पर 30 बिस्वा भूमि भी कर दी गई। मंदिर के पुजारी राजेश पाठक बताते हैं कि मूर्ति रंग भी बदलती है। सुबह दूधिया दोपहर में भूरा व रात में काले रंग की दिखती है। मूर्ति देखने में अतुल शोभनीय है। मंदिर के अंदर घुसते ही गेट के पूरब में माता काली, माता शारदा देवी का छोटा मंदिर है। उसी से सटा हुआ एक छोटा शिवलिंग भी है। माता जी के उत्तर में सरस्वती माता जी का एक छोटा मंदिर बना है। इसके ठीक सामने बड़ा सा हनुमान जी का भव्य मंदिर भी बना है। यहां पर एक वर्ष में चार बार मेला लगता है। पहला मेला चैत्र की नवरात्र, दूसरा बैसाख की अष्टमी, तीसरा ज्येष्ठ की अष्टमी को और चौथा क्वार को नवरात्र में लगता है। यहां पर दूर-दूर से श्रद्धालु आते हैं। मेले में रामलीला भी होती है।\n", "id": "550819", "title": "सण्डीला"}
{"url": "https://hi.wikipedia.org/wiki?curid=550825", "text": "गुमान मिश्र\n\nगुमान मिश्र संस्कृत और हिन्दी भाषा तथा साहित्यशास्त्र के पंडित थे।\n\nये सांडी (जिला हरदोई, उत्तर प्रदेश) के निवासी थे और सं० १८०६ वि० में वर्तमान थे। अपना परिचय देते हुए कवि ने स्वयं लिखा है कि वह मिश्र ब्राह्मण और सबसुख मिश्र का शिष्य है। कुछ समय तक ये दिल्ली में मुहम्मदशाह सम्राट् (१७१९-१७४८ ई०) के यहाँ राजा जुगुलकिशोर भट्ट के पास रहे। फिर पिहानी के मुहमदी महराज अकबर अली खाँ के यहाँ गए थे। उन्हीं की प्रेरणा से इन्होंने हर्षकृत संस्कृत ग्रंथ 'नैषध' को 'काव्यकलानिधि' नाम से हिंदी में भाषांतरित किया। इसका भाषांतरण काल सं० १८०५ वि० है। इस अनुवाद का प्रकाशन श्री वेंकटेश्वर प्रेस से हो गया है जो काफी अशुद्ध है। खोज रिपोर्टो में इसके अतिरिक्त इनकी दो और कृतियाँ कही गई हैं- अलंकार दर्पण और गुलाल चंद्रोदय। इनमें प्रथम का निर्माणकाल सं० १८१८ और दूसरे का सं० १८१९ वि० है। 'अलंकारदर्पण' का वर्ण्यविषय अलंकारों का वर्णन करना। श् 'गुलालचंद्रोदय' की रचना बिसवाँ (जिला सीतापुर) के तालुकेदार के आश्रय में हुई थी। 'नैषध' के अनुवाद को कवि ने नाना छंदों के करके सफल बनाने की चेष्टा की हैं, किंतु उसमें उसे पूर्ण सफलता नहीं मिल सकी है। काव्य चमत्कार की ओर कवि का स्वाभाविक रुझान था, यह इस अनुवाद से स्पष्ट ज्ञात होता है। कवि की रचनाओं से उसकी काव्य-कला-मर्मज्ञता तथा उसके अभिव्यंजन कौशल का अच्छा परिचय मिलता है।\n\n", "id": "550825", "title": "गुमान मिश्र"}
{"url": "https://hi.wikipedia.org/wiki?curid=550842", "text": "तोयामा प्रभाग\n\nतोयामा जापान का एक प्रभाग है। यह हॉन्शू द्वीप के मध्य में स्थित है। इसकी उत्तरी सीमारेखा टोयामा का ही सागरतट है। यह लगभग १,६४४ वर्ग मील भूभाग पर फैला हुआ है। यहाँ की प्राकृतिक छटा बड़ी निराली है जो भीतर की ओर ऊँचाई में बढ़ती जाती है। तथा मध्यवर्ती भाग उत्तुंग पर्वतमालाओं से भरा हुआ है। इसकी राजधानी तोयामा नगर है।\n", "id": "550842", "title": "तोयामा प्रभाग"}
{"url": "https://hi.wikipedia.org/wiki?curid=550843", "text": "तोयामा\n\nतोयामा (जापानी : 富山市 Toyama-shi?) जापान के तोयामा प्रभाग की राजधानी है। \n\nयह जिंट्सू (Jentsu) नदी के मुहाने पर तोयामा सागर के दक्षिणी किनारे पर बसा हुआ है। यह नागोया नगर से १७० किमी उत्तर, उत्तर-पूर्व की दिशा में है। तोयामा, जापान का एक मुख्य बंदरगाह भी है। द्वितीय विश्वमहायुद्ध में यह नगर नष्ट भ्रष्ट हो गया था। पर अब यह उन्नतिशील नवीन व्यापारिक केंद्र के रूप में विकसित हुआ है। यहाँ सूती वस्त्र, रेशम, ऐल्यूमिनियम की वस्तुएँ, लकड़ी के सामान एवं खिलौने बनाने के अनेक छोटे बड़े औद्योगिक संस्थान हैं।\n", "id": "550843", "title": "तोयामा"}
{"url": "https://hi.wikipedia.org/wiki?curid=550851", "text": "क्रान्तिकारी (घोषणा पत्र)\n\nक्रान्तिकारी (घोषणा पत्र) हिन्दुस्तान रिपब्लिकन ऐसोसिएशन द्वारा ब्रिटिश राज में १ जनवरी १९२५ को मूलत: अंग्रेजी में दि रिवोल्यूशनरी के नाम से प्रकाशित किया गया था। भारत की क्रान्तिकारी पार्टी का यह घोषणा पत्र काकोरी काण्ड में एक दस्तावेज़ के रूप में ख़ुफ़िया पुलिस द्वारा अदालत में पेश किया गया था। इसकी भाषा इतनी खतरनाक थी कि इसे पढ़ते ही ब्रिटिश साम्राज्य का सिंहासन की चूलें लन्दन तक में हिल उठीं थीं। इसका अविकल हिन्दी काव्यानुवाद सन् २००६ में प्रकाशित हुआ था। क्रान्तिकारी के नाम से प्रकाशित ४ पृष्ठ के इस घोषणा पत्र पर शीर्षक के दोनों ओर इसके ध्येय वाक्य इस प्रकार लिखे हुए थे - \"चाहें छोटा हो या बड़ा, गरीब हो या अमीर, प्रत्येक को मुफ्त न्याय और समान अवसर मिलेगा।\" घोषणा पत्र के प्रारम्भ में ही लिखा गया था- \"प्रत्येक सच्चे भारतीय को चाहिये कि वह इसे पूरा पढ़े और अपने आत्मीय व इष्ट-मित्रों तक पहुँचाये।\" घोषणा पत्र के अन्त में भारतीय प्रजातन्त्र संघ (हिन्दुस्तान रिपब्लिकन ऐसोसिएशन) के अध्यक्ष के रूप में विजयकुमार के नाम से हस्ताक्षर किये गये थे। \nहिन्दुस्तान रिपब्लिकन ऐसोसिएशन की ओर से १ जनवरी १९२५ को प्रकाशित चार पृष्ठ का यह घोषणा पत्र एक इश्तहार के रूप में जनवरी १९२५ के अन्तिम सप्ताह में हिन्दुस्तान के सभी प्रमुख स्थानों पर वितरित किया गया था। यह इश्तहार जानबूझ कर अंग्रेज़ी में दि रिवोल्यूशनरी के नाम से इसलिए छापा गया था ताकि सभी अंग्रेज़ इसका मतलब समझ सकें। इसमें विजय कुमार के छद्म नाम से रामप्रसाद 'बिस्मिल' ने अपनी पार्टी की विचार-धारा का खुलासा करते हुए साफ़ शब्दों में बताया था कि क्रान्तिकारी इस देश की शासन व्यवस्था में किस प्रकार का बदलाव करना चाहते हैं और इसके लिये वे क्या-क्या कर सकते हैं।\n\nकेवल इतना ही नहीं, इस पत्र में गान्धी जी की नीतियों का मजाक बनाते हुए यह प्रश्न भी उछाला गया था कि जो व्यक्ति स्वयं को आध्यात्मिक और महात्मा कहता है परन्तु अंग्रेज़ों से खुलकर बात करने में हमेशा ही डरता रहता है। आखिर इसका रहस्य क्या है?\" घोषणा पत्र की ये पंक्तियाँ देखें-\n\n\"करने को वे आदर्शों का ढोंग खूब करते हैं। सत्य हमेशा कहने का खोखला दम्भ भरते हैं।\"\n\"पूर्ण स्वराज्य चाहिये यह सच साफ-साफ कहने में, पता नहीं क्यों वे इतना अंग्रेजों से डरते हैं?\"\n\n\"आदर्शों को जीने वाले दुःख ही दुःख सहते हैं। राष्ट्र तभी बनते हैं जब आदर्श उच्च रहते हैं।\"\n\"पूर्ण स्वराज्य माँगने से हरदम डरने वाले भी, जाने कैसे वे अपने को आध्यात्मिक कहते हैं?\"\n\n\"ऊपर से दिखते हों पर क्या वे सचमुच ऐसे हैं? जिसे 'महात्मा’ कहते हो क्या उसमें गुण वैसे हैं?\"\n\"समय आ गया है यह सच्चाई सबको बतला दो, ऊपर से जो दिखते हैं, वे अन्दर से कैसे हैं?\"\n\nघोषणा पत्र में हिन्दुस्तान के सभी नौजवानों को ऐसे छद्मवेषी महात्मा के बहकावे में न आने की सलाह भी दी गयी थी। इसके अतिरिक्त सभी नवयुवकों से इस गुप्त क्रान्तिकारी पार्टी में शामिल होकर अंग्रेज़ों से दो-दो हाथ करने का खुला आवाहन भी किया गया था। दि रिवोल्यूशनरी के नाम से अंग्रेज़ी में प्रकाशित इस घोषणा पत्र में क्रान्तिकारियों के वैचारिक चिन्तन को भली-भाँति समझा जा सकता है।\n\n", "id": "550851", "title": "क्रान्तिकारी (घोषणा पत्र)"}
{"url": "https://hi.wikipedia.org/wiki?curid=550854", "text": "ग्लासगो विश्वविद्यालय\n\nग्लास्गो विश्वविद्यालय ) अंग्रेजी बोलने वाले दुनिया में चौथा सबसे पुराना विश्वविद्यालय और स्कॉटलैंड के चार प्राचीन विश्वविद्यालयों में से एक है। विश्वविद्यालय 1451 में स्थापित किया गया था और विभिन्न निकायों द्वारा संकलित तालिकाओं में अक्सर दुनिया के शीर्ष 100 विश्वविद्यालयों में इसे स्थान दिया गया है।\n", "id": "550854", "title": "ग्लासगो विश्वविद्यालय"}
{"url": "https://hi.wikipedia.org/wiki?curid=550872", "text": "दौलतराव शिंदे\n\nदौलतराव शिंदे (१७७९ ई. - सन् १८२७ ई.) ग्वालियर के महाराजा थे। उन्होने १७९४ से १८२७ तक अपनी मृत्यु तक शासन किया।\n\nमहादजी शिंदे की मृत्यु के पश्चात् उसका दत्त्क पुत्र दौलतराव १४ वर्ष की अपिरपक्व अवस्था में उसका उत्तराधिकारी बना। एक तो वह प्रकृति से उद्धत तथा अदूरदर्शी था; दूसरे नीम चढ़े करेले की तरह उसे कुसंगति भी बाजीराव जैसे धूर्त और शर्जाराव जैसे नृशंस व्यक्तियों की मिली। फलत: पारस्परिक विग्रह से प्रताड़ित महाराष्ट्र और भी द्रुतगति से पतनोन्मुख हुआ। पेशबा माधवराव की मृत्यु पर उत्तराधिकार के प्रश्न के लेकर नाना फड़निस, बाजीराव, शिंदे, तथा तथा होल्कर में पारस्परिक कुचक्र चल निकले। इसी समय दौलतराव, शर्जाराव जिसकी पुत्री बैजाबाई से उसका विवाह हुआ, के संपर्क में आया। दौलतराव, बाजीराव तथा शर्जाराव का गुट्ट बना। इन्होनें नाना फड़नवीस को बंदी बनाया तथा होल्कर की उत्तराधिकार समस्या में हस्तक्षेप किया। तज्जनित युद्ध में दौलतराव तथा पेशवा की समिलित सेना की यशवंतराव होल्कर द्वारा पूर्ण पराजय हुई। वयोवृद्ध राजनीतिज्ञ नानाफडनवीस की मृत्यु से महाराष्ट्र संघ पर रहा सहा नियंत्रण हट जाने के कारण उसका पतन अवश्यंभावी हो गया। द्वितीय आंग्ल-मराठा-युद्ध में अंगरेजों द्वारा परास्त हो दौलतराव सुर्जीअर्जन गाँव की संधि करने के लिए विवश हुआ, जिससे उसके राज्य का यथेष्ट भाग अँगरेजों को समर्पित हुआ। अंतिम आंग्ल-मराठा-युद्ध के पूर्व लार्ड हेस्टिग्ज ने कूटनीति द्वारा दौलतराव को पिंडारियों से विलग कर, उसके विरुद्ध सहायता प्रदान करने के लिए मजबूर किया, जिससे उसकी शक्ति क्षीणतर हो गई। युद्ध में महाराष्ट्र साम्राज्य के ही विध्वस्त हो जाने के कारण, दौलतराव पंगुशक्ति रह गया। १८२० में उसकी मृत्यु हो गई।\n\n", "id": "550872", "title": "दौलतराव शिंदे"}
{"url": "https://hi.wikipedia.org/wiki?curid=550885", "text": "ओकी द्वीपसमूह\n\nओकी द्वीपसमूह (Oki Islands (隠岐諸島 Oki-shotō?, or 隠岐群島 Oki-guntō)) शिमाने द्वीपसमूह के अंग हैं जो जापान के अधिकार में हैं। इनमें एक बड़ा द्वीप है जिसे 'डोगो' कहते हैं तथा तीन छोटे-छोटे द्वीप, चिबूरीशिमा, निशीनोशिमा और नाकानोशिमा हैं जिन्हें सामूहिक रूप से 'डोज़िन' कहा जाता है। \n\nइनका कुल क्षेत्रफल ३४६.१ वर्ग किलोमीटर है। कुल तटीय लंबाई १३० मील है। डोगो द्वीप का प्रमुख नगर सैगो है जो शिमाने द्वीप के सकाई बंदरगाह से ४० मील दूर है। 'ओकी-नो-शिमा' का अर्थ है 'दूर के द्वीप'। इनकी जापानी इतिहास में बड़ा महत्वपूर्ण स्थान रहा है।\n", "id": "550885", "title": "ओकी द्वीपसमूह"}
{"url": "https://hi.wikipedia.org/wiki?curid=550887", "text": "निर्मल भारत अभियान\n\nनिर्मल भारत अभियान भारत सरकार द्वारा शुरू किया गया एक कार्यक्रम है जिसका उद्देश्य खुले स्‍थान पर मल त्‍याग की पारंपरिक प्रथा को पूरी तरह समाप्‍त करना है। पहले इसका नाम 'सम्पूर्ण स्वच्छता अभियान' था।\n\n\nग्रामीण क्षेत्रों में इसे प्राप्‍त करने के लिए विभाग ने आने वाले वर्षों के लक्ष्‍यों को पूरा करने के लिए निम्‍नलिखित कार्यनीति बनाई हैं-\n\n\n", "id": "550887", "title": "निर्मल भारत अभियान"}
{"url": "https://hi.wikipedia.org/wiki?curid=550892", "text": "जार्ज बर्कली\n\nजार्ज बर्कली (George Berkeley ; /ˈbɑrklɵɪ/; १६८५-१७५३) एक अंग्रेज-आयरी दार्शनिक थे जिन्होने 'इम्मैटेरिअलिज्म' (immaterialism) का सिद्धान्त दिया जिसे बाद में आत्मनिष्ठ आदर्शवाद (subjective idealism) कहा गया।\n\nबर्कली का जन्म १२ मार्च १६८५ को डाइसर्ट, फिलकैनी (आयरलैंड) में हुआ था। ११ वर्ष की उम्र में इन्होंने फिलकैनी स्कूल में प्रवेश किया और चार वर्ष उपरांत ये ट्रिनिटी कालेज (डबलिन) चले गए। वहाँ अंडरग्रेजुएट, ग्रेजुएट, फेलो और ट्यूटर रहे। सन् १७१३ में लंदन चले गए। वहाँ स्विफ्ट, स्टील, एडीसन और पोप से उनका परिचय हुआ। उन्होंने आठ वर्ष इंग्लैंड और यूरोप का भ्रमण करने में व्यतीत किए। भ्रमण से लौटने पर वह पहले ड्रोमोर और फिर डेरी के डीन पद पर प्रतिष्ठित हुए। सेवा और परोपकार की भावना से प्रेरित होकर उन्होंने त्यागपत्र दे दिया और अमरीका चले गए। किंतु इंग्लैंड की सरकार से स्वीकृत धन भी न मिलने पर वह निराश होकर अपने देश लौट आए। १७३४ में उन्होंने क्लोन का बिशप बनना स्वीकार कर लिया और उसी साधारण पद पर रहकर दार्शनिक चिंतन करते रहे। समय समय पर उन्होंने लेख और पुस्तकें लिखीं और उन्हें प्रकाशित कराया। वृद्धावस्था में बर्कली विश्राम हेतु आक्सफोर्ड चले गए और कुछ महीनों बाद वहीं उनकी मृत्यु हो गई।\n\nबर्कली ने अपनी मुख्य रचनाएँ जीवन के प्रारंभिक काल में ही की थीं। 'ऐन एसे टुवर्ड्स ए न्यू थ्योरी ऑव विज़न' (१७०९), 'ट्रीटीज कन्सर्निंग दि प्रिंसिपल्स ऑव ह्यूमन नॉलेज' (१७१०), 'थ्री डायलॉग्स बिटवीन हेलस ऐंड फिलोनस' (१७१३), 'डी मोटू' (१७२०) 'अल्सफ्रीोन' अथवा 'मायनूट फिलासफर' (१७३२) और सीरिम : 'ए चेन ऑव फिलासोफिकल रिफ्लेक्शंस' (१७४४) नामक ग्रंथ लिखे।\n\nज्ञानमीमांसा पर विचार करते हुए बर्कली इस निर्णय पर पहुंचे कि अमूर्त प्रत्यय का कोई अस्तित्व नहीं है। अनुभव में आनेवाली वस्तुओं के सामान्य गुणों का संकेत करनेवाले शब्द केवल नाम हैं। उनके किसी वास्तविक सत्ता का बोध नहीं होता है। हमारे अनुभव में जो ज्ञान आता है वह विशेष का ही होता है। शब्द तो प्रत्ययों के प्रतीक मात्र हैं। शब्द को ही प्रत्यय मान लेना भारी मूल है। बर्कली के मत में अमूर्त प्रत्यय या सामान्य केवल नाम हैं।\n\nबर्कली ने अपने पूर्वगामी दार्शनिक जॉन लॉक के अनुभववाद को अधिक प्रकर्ष प्रदान किया। लॉक ने एक ऐसे आधार की सत्ता मानी थी जिसमें भौतिक वस्तुओं के गुण अवस्थित रहते हैं। उसका प्रत्यक्ष अनुभव नहीं होता, फिर भी उसका अस्तित्व अवश्य है। बर्कली ने इसे स्वीकार नहीं किया। लॉक का विश्वास था कि मूल या मुख्य गुणों की सत्ता द्रष्टा से स्वतंत्र और भिन्न है, इसलिए उन गुणों का अवलंब द्रव भी बाहर होना चाहिए। बर्कली ने युक्ति द्वारा प्राथमिक और द्वितीयक गुणों के भेद का खंडन किया और सभी गुणों को मनस्-अवलंबित सिद्ध करने का प्रयत्न किया। अत: उन्होंने पदार्थ या वस्तु का भी स्वतंत्र अस्तित्व स्वीकार नहीं किया।\n\nबर्कली का यह कथन प्रसिद्ध है कि 'अस्तित्व का अर्थ है प्रतीति का विषय होना।' कोई वस्तु है, इसका यही आशय है कि कोई व्यक्ति (आत्मा या परमात्मा) उसे देखता, सुनता या अन्य रूप से उसका अनुभव करता है। जो वस्तु अनुभव में नहीं आती उसकी सत्ता का कोई प्रमाण नहीं है। यदि अनुभव का परीक्षण किया जाए तो ज्ञात होगा कि हमारे प्रत्यय ही अनुभव के विषय हैं। इसलिए प्रत्यय और प्रत्यय का अधिष्ठान दो का ही अस्तित्व स्वीकार किया जा सकता है। लॉक के विपरीत बर्कली प्रत्यय को वस्तु जगत् की प्रतिलिपि नहीं मानते हैं।\n\nनिष्क्रिय प्रत्ययों के अतिरिक्त बर्कली एक क्रियाशील पदार्थ अर्थात् आत्मा के अस्तित्व को भी स्वीकार करते हैं। आत्मा के द्वारा अनुभव ग्रहण किए जाते हैं और वेदनाओं की प्रतीति होती है। आत्मा का विशेष प्रकार से अंतर्बोध प्राप्त होता है।\n\nयद्यपि संसार की वस्तुओं की भाँति ईश्वर के अस्तित्व का अनुभव नहीं होता है तथापि बिशप होने के नाते बर्कली ईश्वर की सत्ता मानते हैं। हमारे मनस् में प्रत्ययों का एक विशेष क्रम से उत्पन्न होने का कारण ईश्वर ही है। ईश्वर आत्मरूप है। वह हमारी आत्मा में प्रत्यय उत्पन्न करता है। ईश्वर की सत्ता को मानकर बर्कली ने अपनी दार्शनिक पद्धति को सर्वाहंवाद के गद्ढे में गिरने से बचा लिया है।\n", "id": "550892", "title": "जार्ज बर्कली"}
{"url": "https://hi.wikipedia.org/wiki?curid=550893", "text": "रॉबर्ट बर्न्स\n\nराबर्ट बर्न्स (Robert Burns ; 25 जनवरी 1759 – 21 जुलाई 1796) स्कॉटलैण्ड का कवि था। अधिकांश लोग उसे स्कॉटलैण्ड का राष्ट्रीय कवि मानते हैं। उसकी रचनाएँ 'स्कॉट्स भाषा' में हैं किन्तु उसने अंग्रेजी और स्कॉट भाषा की एक बोली में भी रचनाएँ की हैं।\n\nरॉबर्ट बर्न्स का जन्म २५ जनवरी सन् १७५९ को एल्लोवे नामक स्थान पर हुआ था। उनकी प्रारंभिक शिक्षा बिल्कुल अल्प एवं अनियमित थी, किंतु पुस्तकें पढ़ने में वह बहुत तन्मय रहते थे और १६ वर्ष की अवस्था में ही उस समय प्रचलित ललित शिक्षा के अनेक तत्वों को वह ग्रहण कर चुके थे। उनके ऊपर पड़े प्रारंभिक प्रभावों के अंतर्गत कहानियों, बिरहों और गीतों का नाम लिया जा सकता है। सन् १७८१ में बर्न्स ने अपने भाई के साथ एक छोटे फॉर्म की व्यवस्था की किंतु उसका परिणाम अत्यंत दु:खद सिद्ध हुआ और अपनी असफलता का कटु अनुभव कर अपनी मातृभूमि छोड़ वह जमैका जाने के लिए उद्यत हुए। किंतु यात्रा के लिए उनके पास धन नहीं था, एतदर्थ उन्होंने १७८६ ई. में अपनी कविताओं का प्रसिद्ध और अमूल्य किलमार्नाक संस्करण प्रकाशित कराया जिससे उनकी प्रशंसा बहुत बढ़ गई। दूसरे संस्करण के प्रकाशनार्थ वह एडिनबरा गए जहाँ साहित्यिक केंद्रों के प्रवर विद्वानों ने उनका अभूतपूर्व स्वागत किया। उनके इस दूसरे संस्करण से उन्हें धन की अच्छी प्राप्ति हुई, फलत: उन्होंने एलिसलैंड का फार्म हस्तगत कर लिया, जहाँ वे अपनी पत्नी जीन आर्मर के साथ सन् १७८८ से रहने लगे। सन् १७८९ में उनकी नियुक्ति आबकारी विभाग के कार्यकर्ता के पद पर हुई। किंतु दूसरी बार भी कृषि में असफलता मिलने पर वे हफ्रींज़ चले गए जहाँ उन्होंने अपने आबकारी वेतन पर ही जीवनयापन करने निश्चय किया। उनका वेतन ७० पौंड वार्षिक से अधिक न हो सका। युवावस्था के प्रारंभ में ही वह नारी सौंदर्य के प्रति जागरूक थे। स्वास्थ्य और सौभाग्य में पूर्णत: क्षीण रॉबर्ट बर्न्स का जीवन ३७ वर्ष तक बहुत अस्तव्यस्त रहा। गठिया ज्वर के कारण २१ जुलाई १७९६ को उनकी मृत्यु हो गई।\n\nबर्न्स की काव्यकृतियों में 'टैम औ' शांटर शीर्षक एक कथा, 'दी काटर्स सैटर्डे नाइट' नामक एक वर्णनात्मक बृहद् कविता, दो सौ से अधिक ही अनेक प्रकार के गीत और विपुल संख्या में लिखे उनके छोटे काव्यपत्र, व्यंगात्मक कविताएँ, चुटकुले, शोकगीत तथा अन्य प्रकार के विविध पद्य सम्मिलित हैं। 'टैम औ' शांटर, जैसा बर्न्स ने स्वयं कहा है, उनकी सर्वोत्कृष्ट रचना है। कविता अलंकृत भाव में लिखी हुई अत्यंत सुंदर प्रेमकथा है। यह हास्य और मानवता के तत्वों से ओतप्रोत है। उनकी सबसे लोकप्रिय रचना 'दि काटर्स सैटर्डे नाइट' उनके पिता विलियम बर्न्स का वास्तविक चित्रण प्रस्तुत करती है। किस प्रकार एक सच्चरित्र व्यक्ति अपना गार्हस्थ्य जीवन परम आनंद और प्रतिष्ठा से व्यतीत करता है - यह इस कविता की विषयवस्तु है। इसमें स्कॉटलैंड के कृषकों और उनके जीवन का चित्रण प्रभावोत्पादक हुआ है। उनका सबसे महत्वपूर्ण पत्र 'ऐड्रेस टु दि डेविल' है, जिसमें सैटन का संबंध बंधुत्व तथा मानवता के अविच्छिन्न सौहार्द से है। बायरन के सदृश बर्न्स दो महान रोमांटिक व्यंग्य कवियों में एक है। उनकी सबसे श्रेष्ठ व्यंग्यात्मक कविताएँ 'दि होली फ़ेयर' तथा 'होली विलीज़ प्रेयर' हैं जिनमें प्रथम व्यक्तिगत और सामाजिक व्यंग्य पर आधारित श्रेष्ठ कृति है और दूसरी एक तीक्ष्ण एवं मर्मांतक व्यंग्य कलाकृति है जिसमें धार्मिक पाखंड पर प्रहार किया गया है। 'दि जॉली बेगर्स' उनकी अति नाटकीय एवं कल्पनाप्रधान रचना है जिसमें निरुद्देश्य घुमक्कड़ों का वर्णन है। आर्नल्ड के मतानुसार इस कविता में गंभीरता, सत्य तथा ओज का वह प्रदर्शन है जिसका उदाहरण केवल शेक्सपीयर और अरिस्तोफ़ानिज की कृतियों में ही उपलब्ध हो सकता है।\n\nस्वाभाविक एवं प्रवाहयुक्त गीतकार के रूप में बर्न्स का स्थान स्कॉटलैंड, इंग्लैंड अथवा यूरोप में अद्वितीय है। उनका 'ए मैंस ए मैन फ़ार ए दैट' मानवता का गान है। इसमें स्वतंत्रता, समानता तथा बंधुत्व की विप्लवात्मक पुकार है।\n\nबर्न्स के अधिकांश पत्र कभी कभी समयानुसार भाषा की कृत्रिमता को प्रदर्शित करते हुए भी ओजपूर्ण एवं गठित हैं और प्रारंभ से लेकर अंत तक सौष्ठव तथा मानवीय तत्वों के अनूठे गुणों से परिपूर्ण हैं।\n", "id": "550893", "title": "रॉबर्ट बर्न्स"}
{"url": "https://hi.wikipedia.org/wiki?curid=550896", "text": "मर्सेलीन बर्टलो\n\nबर्टलो, पी.ई.एम. (Pierre Eugène Marcellin Berthelot ; 25 अक्टूबर 1827 – 18 मार्च 1907) फ्रांस के रसायनज्ञ तथा राजनेता थे। ऊष्मारसायन के क्षेत्र में थॉमसन-बर्टेलो सिद्धान्त के लिए वे प्रसिद्ध हैं। उन्होने अकार्बनिक पदार्थों द्वारा बहुत से कार्बनिक यौगिकों का संश्लेषण किया। उनकी गणना महान रसायनज्ञों में होती है।\n\nइनका जन्म पैरिस में एक डॉक्टर के यहाँ हुआ था। इन्होंने पहले इतिहास और दर्शन का अध्ययन किया, फिर विज्ञान की ओर इनकी रुचि बढ़ी। सन् १८५१ में अध्यापक हो गए और शोधकार्य करते रहे। सन् १८५४ में इन्होंने डॉक्टरेट की उपाधि प्राप्त की। सन् १८५९ में कार्बनिक रसायन के प्रोफेसर नियुक्त हुए और इसके छह वर्ष बाद कॉलेज ऑफ़ फ्रांस के अध्यक्ष भी हो गए। पैस्टर की मृत्यु के अनंतर ये ऐकैडमी ऑफ़ सायंसेज़ के स्थायी सचिव बने रहे।\n\nबर्टलो ने कार्बनिक यौगिकों के संश्लेषण के संबंध में अत्यंत महत्वपूर्ण कार्य किए। इनके पहले वैज्ञानिकों की यह धारणा थी कि प्रयोगशाला में कार्बनिक यौगिकों के निर्माण बिना जैवक्रिया (vital activity) असंभव है, किंतु इन्होंने हाइड्रोकार्बन, वसा, शर्करा तथा अन्य यौगिक बनाकर यह सिद्ध कर दिया कि ये सामान्य विधियों से तैयार किए जा सकते हैं। कार्बनिक यौगिकों से संबंधित इनके अनेक शोधपत्र प्रकाशित हुए।\n\nइन्होंने कुछ समय तक विस्फोटकों पर भी कार्य किया। सन् १८७०-७१ में ये फ्रांस की वैज्ञानिक सुरक्षा समिति के अध्यक्ष भी रहे।\n\nइन्होंने अपने जीवन के अंतिम वर्ष रसायन शास्त्र के इतिहास लिखने में व्यतीत किए। इन्होंने कीमियागरी (alchemy) पर पाई जानेवाली प्राचीन ग्रीक तथा अरबी की पुस्तकों का अनुवाद भी कराया और उन्हें कलेक्शन ऑव एंशेंट ग्रीक केमिस्ट्स (Collection of Ancient Greek Chemists) नाम से सन् १८८७-८८ में प्रकाशित किया। इन्होंने और भी पुस्तकें लिखीं, जिनमें सायंस एट फिलॉसोफ़ी (Science et Philosophie) सन् १८८६ में तथा ला रिवोल्यूशन शिमिक लेवॉज़्ये (La Revolution Chimique Lavoisier) सन् १८९० में लिखी गईं, अत्यंत प्रसिद्ध हैं।\n", "id": "550896", "title": "मर्सेलीन बर्टलो"}
{"url": "https://hi.wikipedia.org/wiki?curid=550903", "text": "विवेकी राय\n\nविवेकी राय (१९ नवम्बर सन् १९२४ - २२ नवम्बर, २०१६), हिन्दी और भोजपुरी भाषा के प्रसिद्ध साहित्यकार थे। वे ५० से अधिक पुस्तकों की रचना कर चुके हैं। वे ललित निबंध, कथा साहित्य और कविता कर्म में समभ्यस्त हैं। उनकी रचनाएं गंवाई मन और मिज़ाज़ से सम्पृक्त हैं। विवेकी राय का रचना कर्म नगरीय जीवन के ताप से तपाई हुई मनोभूमि पर ग्रामीण जीवन के प्रति सहज राग की रस वर्षा के सामान है जिसमें भींग कर उनके द्वारा रचा गया परिवेश गंवाई गंध की सोन्हाई में डूब जाता है। गाँव की माटी की सोंधी महक उनकी खास पहचान है। ललित निबन्ध विधा में इनकी गिनती आचार्य हजारीप्रसाद द्विवेदी, विद्यानिवास मिश्र और कुबेरनाथ राय की परम्परा में की जाती है।\n\nविवेकी राय का जन्म सन १९२४ में उत्तर प्रदेश के बलिया जिले के भरौली ग्राम में हुआ था। प्रारम्भिक शिक्षा पैतृक गाँव सोनयानी (गाजीपुर जिला) में हुई। महात्मा गाँधी काशी विद्यापीठ से पी-एच.डी. की। शुरू में कुछ समय खेती-बाड़ी में जुटने के बाद अध्यापन कार्य में संलग्न हुए। \n\nमनबोध मास्टर की डायरी और फिर बैतलवा डाल पर इनके सबसे चर्चित निबंध संकलन हैं और सोनामाटी उपन्यास राय का सबसे लोकप्रिय उपन्यास है। \n\n\n\n\n\n\n\nहिन्दी साहित्य में योगदान के लिए २००१ में उन्हें महापंडित राहुल सांकृत्यायन पुरस्कार एवं २००६ में यश भारती पुरस्कार से सम्मानित किया गया। उन्हें उत्तर प्रदेश सरकार द्वारा महात्मा गांधी सम्मान से भी पुरस्कृत किया गया। \n\n", "id": "550903", "title": "विवेकी राय"}
{"url": "https://hi.wikipedia.org/wiki?curid=550904", "text": "फन्नी\n\nफान या फन्नी (wedge) एक सरल उपकरण है जिसमें दो परस्पर झुके हुए तल (नत-तल) होते हैं। यह छः सरल मशीनों में से एक है।\n\nफन्नी का उपयोग दो वस्तुओं को अलग करने, किसी चीज को उठाने या किसी चीज को अपने स्थान पर बनाए रखने के लिए किया जाता है। इसकी विशेषता है कि इसके भोथरे सिरे पर लगने वाले बल को यह अपने नत-तलों के लम्बवत दिशा में लगने वाले बलों के रूप में बदल देती है। फन्नी से मिलने वाला यांत्रिक-लाभ (mechanical advantage) इसके स्लोप की लम्बाई और इसकी चौड़ाई के अनुपात के बराबर होती है।\n", "id": "550904", "title": "फन्नी"}
{"url": "https://hi.wikipedia.org/wiki?curid=550908", "text": "शिवकुमार मिश्र\n\nशिव कुमार मिश्र (1916 - 12 दिसम्बर 2007) का जन्म उन्नाव में हुआ और पालन पोषण कानपुर में हुआ। उन्हें मार्क्सवादी कम्युनिस्ट पार्टी के उत्तर प्रदेश राज्य समिति के सदस्य के रूप में भी चुना गया। बाद में उन्होंने माकपा-एल की स्थापना की।\n\n", "id": "550908", "title": "शिवकुमार मिश्र"}
{"url": "https://hi.wikipedia.org/wiki?curid=550921", "text": "पुनर्निवेश दिनांक\n\nएक्स-डिविडेंड दिनांक अथवा पुनर्निवेश दिनांक निवेश से सम्बंधित एक शब्द है जो भुगतान से सम्बंधित समय द्वारा परिभाषित किया जाता है।\n", "id": "550921", "title": "पुनर्निवेश दिनांक"}
{"url": "https://hi.wikipedia.org/wiki?curid=550927", "text": "दुर्जोय दत्ता\n\nदुर्जोय दत्ता एक भारतीय उपन्यासकार है। उनका जन्म ७ फ़रवरी,१९८७ को हुआ। वे टीवी और फिल्मों के लिए भी लिखते हैं। उन्होंने दिल्ली कॉलेज ऑफ़ इंजीनियरिंग से स्नातक और फिर विपणन में पीजीडीबीएम डिग्री प्राप्त करना के लिए मैनेजमेंट डेवलपमेंट इंस्टीट्यूट और फ्रैंकफर्ट स्कूल ऑफ़ फाईनेंन्स और मैनेजमेंट गए। उन्होंने ग्रैपवाइन इंडिया पब्लिशर्स की स्थापना किया। उन्होंने ९ उपन्यास लिखें हैं। २००९ में द टाइम्स ऑफ़ इंडिया अखबार ने उन्हें एक युवा उपलब्धियां के रूप में मान्यता दी। २०११ में उन्हें व्हीस्लिंग वुड्स इंटरनेशनल में मीडिया और संचार के क्षेत्र में एक युवा उपलब्धियां के रूप में चुना गया था। \n२०१२ में, वे शिक्षक उपलब्धि पुरस्कार में शामिल होने वाले प्राप्तकर्ताओं में से एक थे। उन्होंने भारत भर में विभिन्न कॉलेजों में टेडएक्स सम्मेलनों में भाषण दिये हैं। वे कथा लेखन में सर्वोच्च भारतीय लेखकों में से एक है।\n\nदुर्जोय दत्ता का जन्म दिल्ली में हुआ। वे वहीं पर पले-बडें हुए। उन्होंने अपनी स्कूली शिक्षा बाल भारती पब्लिक स्कूल, पित्मपुरा में किया। फिर उन्होंने दिल्ली कॉलेज ऑफ़ इंजीनियरिंग में स्नातक प्राप्त किया। उन्होंने अपना पोस्ट ग्रेजुऐशन मैनेजमेंट डेवल्पमेंट इंस्टीट्यूट, गुड़गांव और फ्रैंकफर्ट स्कूल ऑफ़ फाईनेंन्स और मैनेजमेंट से प्राप्त किया और उनका मुख्य विषय विपणन और फाईनेंन्स था। जब वे अपने कॉलेज के आखरी साल में थे तब उन्होंने लिखना शुरु किया था।\n\nदुर्जोय दत्ता कि पहली उपन्यास \"ऑफ़ कॉर्स आई लव यु!\" २००८ में लिखी थी, जब वे केवल २१ वर्ष के थे। यह उपन्यास उनकी दिल्ली कॉलेज ऑफ़ इंजीनियरिंग के अनुभवों पर आधारित था। उनकी दुसरी किताब \"नाओ दैट योर रीच!\" जो अगस्त २००९ में आई थी, पहली रचना का दुसरा भाग है। यह किताब उनके सह-लेखक मानवी आहूजा, के एक निवेश बैंक के अनुभवों पर आधारित था। उनकी तिसरी किताब \"शी ब्रोक उप, आई डिंट!\"२०१० में छपी, जो सब को बहुत पसंद आई। २०१० में उनकी चौथी रचना \"ऑह येस, आई एम सींग्ल!\" लिखी गई थी जब वे चार महीने यूरोप में थे। यह किताब दुर्जोय के मदद से, नीति रस्तोगी ने लिखी, जो दुर्जोय के जीवन के घटनाओ पर आधारित थी। २०११ में, मैनेजमेंट डेवलपमेंट इंस्टीट्यूट, गुड़गांव से पास करने के बाद उन्होंने सचिन गर्ग के साथ ग्रैपवाइन इंडिया पब्लिशर्स की स्थापना की, क्योंकि वे नये लेखकों को मोका देना चाहते थे। उनकी पांचवी किताब \"यु वेर माई क्रष\" सितम्बर २०११ में ग्रैपवाइन इंडिया पब्लिशर्स से प्रकाशित हुआ। यह हिन्दुस्तान टाइम्स बेस्टसेलर पर नंबर ३ पर था और तीन लगातार हफ्तों के लिए वहाँ रहा। \"इफ इट्स नोट फोर ऐवर\" उनकी छट्ठी रचना थी, जो फरवरी २०१२ में छपी थी। यह रचना सितम्बर २०११दिल्ली हाई कोर्ट में विस्फोटों से प्रेरित था। यह रचना कुछ दोस्तों के सड़क यात्रा के बारे में है जो वे विस्फोट स्थल पर एक जला डायरी प्राप्त करने के बाद करते है। यह हिन्दुस्तान टाइम्स पर नंबर ६ पर था। उसी साल \"टिल द लास्ट ब्रेथ\" लिखी गई थी, जो दो युवाओं के बारे में है जो कुछ ही महीनो के मेहमान थे। यह हिन्दुस्तान टाइम्स बेस्टसेलर पर नंबर ३ पर था। फरवरी २०१३ में \"स्मंवन लाईक यु\" किताब, वे नीकिता सिंह के साथ लिखा था, पेंगुइन इंडिया द्वारा जारी किया। यह हिन्दुस्तान टाइम्स बेस्टसेलर पर नंबर ५ पर था। दुर्जोय दत्ता के नौवीं पुस्तक \"होल्ड माई हेन्ड\" ५ अगस्त २०१३ में जारी किया गया था। यह कहानी एक विद्वान आईटी ग्रेजुएट, दीप और आहाना नामक एक दृष्टिहीन लड़की के प्यार के बार में आधारित था। दुर्जोय दत्ता के किताबों के सह-लेखक थे- मानवी आहूजा, नीति रस्तोगी, ऑरवाना घई और नीकिता सिंह।\n\n\n\n", "id": "550927", "title": "दुर्जोय दत्ता"}
{"url": "https://hi.wikipedia.org/wiki?curid=550960", "text": "देवकीनन्दन शुक्ल\n\nदेवकीनंदन शुक्ल हिन्दी साहित्यकार थे।\n\nदेवकीनन्दन शुक्ल का जन्म कन्नौज नगर से लगभग एक मील दूर मकरंदनगर नामक गाँव में हुआ था। इनका रचनाकाल संवत् १८४० से १८६० तक माना जाता है। ऐसा प्रतीत होता है कि संवत् १८४१ में 'शृंगारचरित' की रचना करने तक इन्होंने किसी का आश्रय नहीं ग्रहण किया और स्वतंत्र रूप से काव्यरचना किया करते थे। तत्पश्चात् ये कुंवर सरफराज गिरि नामक संपन्न महंत के आश्रय में रहने लगे जहाँ संवत् १८४३ वि. में 'सरफराज चंद्रिका' नामक अलंकारग्रंथ की रचना की। इसके पश्चात् देवकीनंदन हरदोई जिले में स्थित रुद्दामऊ नामक स्थान के रईस महाराज अवधूतसिंह जी के आश्रय में चले गए जहाँ इन्होंने 'अवधूतप्रकाश' नामक ग्रंथ की रचना की। शिवसिंह सरोज में इनके केवल नखशिख ग्रंथ का उल्लेख है, परंतु मिश्रबंधुओं ने 'शृंगारचरित्र' और 'अवधूतभूषण' नामक दो और ग्रंथों का उल्लेख किया है। अवधूतभूषाण वस्तुत: शृंगारचरित् का ही परिवर्धित रूप है। शृंगारचरित यद्यपि इनका आरंभिक ग्रथ है, तथापि उससे देवकीनंदन जी का पांडित्य प्रकट होता है। इसकी रचना मुख्यत: दोहों में है जिसमें नायिकाभेद और अलंकारों का विशद वर्णन है। इस ग्रंथ में इन्होंने कूटार्थक प्रयोग भी किए हैं, जिससे साहित्य में इनकी गहरी पैठ व्यक्त होती है।\n", "id": "550960", "title": "देवकीनन्दन शुक्ल"}
{"url": "https://hi.wikipedia.org/wiki?curid=550963", "text": "रेडियो दूरदर्शक\n\nरेडियो दूरदर्शक या रेडियो दूरदर्शी (Radio telescope) एक प्रकार का दिशिक रेडियो ऐण्टेना (directional radio antenna) है जो रेडियो खगोलिकी के क्षेत्र में काम आता है। प्रायः ये परवलीय (पैराबोलिक) आकार के विशाल ऐण्टेना होते हैं जो अकेले या समूह (array) में प्रयुक्त होते हैं। इसी तरह के ऐण्टेना कृत्रिम उपग्रहों को ट्रैक करने तथा उनसे डेटा प्राप्त करने के लिए भी किया जाता है। रेडियो दूरदर्शक प्रकाशीय दूरदर्शक से इस मामले में अलग हैं कि ये विद्युतचुम्बकीय विकिरण के रेडियो आवृत्ति वाले भाग में काम करते हैं न कि 'ड्रिष्य प्रकाश' वाले भाग में। रेडियो वेधशालाएँ प्रायः आबादी वाले स्थानों से बहुत दूर लगायी जाती हैं ताकि रेडियो, टीवी, रैडार आदि का व्यतिकरण (इंटरफेरेम्स) वहाँ कम से कम हो।\n", "id": "550963", "title": "रेडियो दूरदर्शक"}
{"url": "https://hi.wikipedia.org/wiki?curid=550966", "text": "देवापि\n\nदेवापि पुरुवंशी प्रतीप के ज्येष्ठ पुत्र जो परम धर्मपरायण थे। अपने तपोबल से ब्राह्मण्य प्राप्त किया और कहा जाता है कि ये अब भी योगी वेश में सुमेरु पर्वत के निकट रहते हैं। कलियुग की समाप्ति पर ये फिर सतयुग में चंद्रवंश की स्थापना करेंगे। इनके छोटे भाई को गद्दी दी गई तो राज्य में १२ वर्ष की अनावृष्टि हुई। देवापि उस समय तपस्या में लगे थे और ब्राह्मणों के कहने पर जब इन्हें राज्य सौंपा गया तो छोटे भाई शंतनु से कहकर इन्होंने यज्ञ कराया और स्वयं उनके पुरोहित बने। ऐसा करने पर खूब वर्षा हुई।\n\n(२) 'देवापि' नाम के एक और भी राजा महाभारतकाल में हुए थे जो पांडवों के पक्ष में लड़े थे।\n", "id": "550966", "title": "देवापि"}
{"url": "https://hi.wikipedia.org/wiki?curid=550978", "text": "स्वामी आनन्दबोध\n\nस्वामी आनन्दबोध सरस्वती (१९०९ - अक्टूबर १९९४) आर्यसमाज के नेता तथा संसद सदस्य थे। उनका मूल नाम 'रामगोपाल शालवाले' था।\n\nश्री आनन्दगोपाल शालवाले का जन्म कश्मीर के अनन्तनाग में हुआ था। उनके पिता का नाम श्री लाला नन्दलाल था जो मूलतः अमृतसर के निवासी थे।\n\n", "id": "550978", "title": "स्वामी आनन्दबोध"}
{"url": "https://hi.wikipedia.org/wiki?curid=551020", "text": "वायुपत्रक\n\nकिसी वायुयान के पंख (wing) आदि के अनुप्रस्थ काट (cross-section) के आकार का नाम वायुपत्रक (airfoil या aerofoil) है। वायुयान के पंख के अलावा प्रोपेलर, रोटर या टर्बाइन के ब्लेड के अनुप्रस्थ काट के आकार को भी वायुपत्रक कहते हैं। इस आकार का बहुत महत्व है क्योंकि गति के समय बलों का परिणाम व दिशा इस पर निर्भर करती है।\n<br>\n<br>\n<br>\n<br>\n<br>\n<br>\n<br>\n<br>\n<br>\n<br>\n<br>\n<br>\n<br>\n<br>\n<br>\n", "id": "551020", "title": "वायुपत्रक"}
{"url": "https://hi.wikipedia.org/wiki?curid=551045", "text": "चित्रांगदा नाटक\n\nचित्रांगदा नाटक महाभारत से ली हुई एक कहानी है जिसे रबिन्द्र्नाथ टैगोर ने नाट्य रूप दिया। सन १८९२ मे रचाइ हुइ एक पोरनीक नाटक है। इस नाटक मै कुछ किर्दार को बदला गया\nहै ताकि उसमै नाय रूप लय जा सके। यह नाटक के रूप मे वास्तव मे एक कव्य हैं। इस नाटक को रबिनद्रा सदन के नृत्क समाज ने कोलकता मे दृशाया था। यह मनिपुर की राजदुहिता चित्रांगदा\nऔर अर्जुन की प्रेम-लीला के साथ आधुनिक काल की औरत की कीर्ति को दर्शता है। इस नाटक का चीत्रा के नाम से अंग्रेजी मे अनुवद किया गय हे। इस नाटक के मुख्य कलाकार चित्रंगदा,\nअर्जुन, वसंत देव और मदन देव है। यह नाटक काव्य के साथ सामाजिक इतिहास मै भी अपना स्थान प्रकट करता है। यह नाटक ग्यराह द्र्श्य मै विभजीत है।\n\nमहाभारत के अनुसार चित्रांगदा अर्जुन की पत्नीयो मै से एक है। अर्जुन एकबार एक ब्राह्मण के गाभीयो को बचाने के लिए अपना वचन तोड़कर युधिस्ठिर के घर में प्रबेश किया तब युधिस्ठिर और पांचाली शारीरिक संबंध बना राहे थे। इस लिए अर्जुन को बारह साल का वनवास भोगना परा। अर्जुन के वनवास के दोरान जब वह मनिपुर जाता है तब उसकी मुलाकात चित्रांगदा से होति है। वह उससे प्रेम निवेदन करके शादी करना चाहता है। मनिपुर के राजा ने अपनी प्रजा की यचिका पर यह प्रतिगया लि कि मातृवंशीया परंपरा के अनुसार चित्रांगदा के पुत्र या पुत्रि मनिपुर के उत्तराधिकारी बनैंगे और असे राज्य से नहीं ले \nजाया जायेगा। अर्जुन ने इस प्रातिगया का सम्मान करते हुऐ चित्रांगदा से शादी कि। \nशादी के बाद अर्जुन और चित्रांगदा के मिलन से चित्रांगदा गर्भबती हुई। जल्द हि वभ्रुवाहन नामक पुत्र का जनम हुआ जिसने मनिपुर कि राजगदि संभाली।\n\nरबिन्द्र्नाथ ठगोर क जन्म ७ मय १८६१, कोलकता, भारत मै हुआ। आप पुरी दुनिया के लिये भारत की आध्यात्मिक विरासत की आवाज बन गये है और भारत के लिये, विशेष रूप से बंगाल के लिये,\nवह एक महान रहने वाले संस्था बन गये है। वे विश्वविख्यात कवि, साहित्यकार, उपन्यासकार नाटककार, प्रबन्धकार चित्रकार संगीतकार और दार्शनिक है। आप को गुरुदेव के नाम से भी जाना जाता हे। आपकी काव्यरचना गीतांजलि के लिये उन्हे सन १९१३ में साहित्य का नोबल पुरस्कार मिला। आपने भारतीय साहित्य के एकमात्र नोबेल पुरसकार विजेता है। इनकि दो रचनायेँ दो देशों का राष्ट्र्गान बना है- भारत के जन-गन-मन और बांगलादेश के आमार सोनार बाँग्ला। आपका विवाह सन् १८८३ में मृणालिनी देवी के साथ हुआ। टैगोर ने करीब २,२३० गीतों की रचना की। आपकी कृतियाँ है- उपन्यास: राजर्षि (१८८७), चार अध्याय (१९३४), घरे बाइरे (१९१६), चतुरङ्ग (१९१६); कविता: चित्रा (१८९६), कल्पना (१९००), गीतांजलि(१९१०), बलाका (१९१५); लघुकथा: समाप्ति, संस्कार, अध्यापक, त्याग, प्रायश्चित; नाटक: राजा (१९१०), चित्रांगदा (१८९२, काव्यनाट्य), डाकघर (१९१२),विसर्जन (१८९०), वाल्मीकि-प्रतिभा (१८८१, गीतिनाट्य); प्रबन्ध: कालान्तर, नारी, शूद्र धर्म, चरका, आरोग्य; संस्मरण: जीवनस्मृति (१९१२)। रवींद्र संगीत बाँग्ला संस्कृति का अभिन्न अंग है। जीवन के अन्तिम समय ७ अगस्त १९४१ के कुछ समय पहले इलाज के लिए जब उन्हें शान्तिनिकेतन से कोलकाता ले जाया जा रहा था तो उनकी नातिन ने कहा कि आपको मालूम है हमारे यहाँ नया पावर हाउस बन रहा है। उनकी कविता पारंपरिक वैष्णव लोक गीत से आकर्षित किया है और अक्सर गहरी रहस्यमय था। साहित्य का उनका शरीर गरीबों के लिए गहराई से सहानुभूति और सार्वभौमिक मानवीय मूल्यों की पुष्टि की है। रवीन्द्रनाथ 6 साल की उम्र में अपनी पहली कविता लिखी है और कालिदास की शास्त्रीय कविता का अध्ययन किया है। उन्होंने उपनिषद, भाषाओं और आधुनिक विज्ञान का अध्ययन किया। 1878 में वह एक बैरिस्टर बनने की आशा में इंग्लैंड की यात्रा की। 1880 में उन्होंने यूनिवर्सिटी कॉलेज लंदन छोड़ दिया और उसके पिता मृणालिनी देवी के साथ् उसकी शादी की व्यवस्था की इसलिए वह् भारत लौटे। टैगोर की शादी हो और उनके परिवार की संपत्ति की देखभाल के लिए घर लौटे। उन्होंने प्राचीन भारत की शैक्षिक परंपराओं लौटने को समर्पित, एक आश्रम में पाया गया जहां 1901 में टैगोर शांति निकेतन (पश्चिम बंगाल) ले जाया गया। बाद में इस स्कूल का विस्तार की और श्रीनिकेतन \" शांति का निवास \"का नाम दी गयी। यह परियोजना अपने जीवन भर टैगोर के दिल को प्रिय था।\n\nचित्रांगदा मनिपुर के राजा की एक मात्र कन्या थी। एक मात्र पुत्रि होने के कारण वह अपने राज्य के लिये एक पुरुष का वेश धारण करती है। राज्य और प्रजा कि उन पर अपनी रक्छा की आशा \nहोती है। अर्जुन बारह वर्ष के ब्रह्मचर्या को पालने के लिये वनवास के लिये जाता है। बहुत लम्बा सफर देखने के बाद वह मनिपुर पहुँचता है जो अपने प्राकृतिक सौन्दर्य के लिये प्रसिद्घ है। एक \nदिन अपने शिकार पर जब उसने अर्जुन को देखा तब उसे अर्जुन से प्यार हो गया। अर्जुन भी उसके लडने के जस्बे और हिमत से बहुत प्रभावित हुआ पर इस भ्रम मै था कि वह एक लडका है।\nचित्रा। गदा को लगा कि इस रूप (कुरुपा) मै वह कभी भी उस से प्यार नहीं करेगा। यह सोछ वह कामावेदा (प्रेम के देव) से वरदान मांगती है कि उसे कुछ वक्त के लिये दुनिया की सबसे सुन्दर \nलडकी बना दे ताकि अर्जुन उसे देखते हि उस से प्यार कर ले। वह इस रूप (सुरुपा) मै उसके सामने आति और अर्जुन को अपनी ओर आक्रर्षित करती है। उसके पास सब कुछ् है पर वह चाहती\nहै कि अर्जुन उसके वास्तविक रूप मै उस से प्यार करे।\n\nकुछ समय बाद राज्य मै लुट्टेरे हमला करने आते है, तब अर्जुन को पता चलता है कि इस राज्य की रक्शक एक स्त्रि है जो बहुत विधवान योधा है और सोचता है एसि परिस्थिती मै वो काहा है। \nचित्रांगदा कि प्रशंसा से वह प्रभावित होता है और उस से मिलना चहता है क्युंकि उसने किसी स्त्रि को अपने समान युध-निति मै श्रेष्ठ होते हुये नही सुना। चित्रांगदा अपनि सचाई बताने से पेहले \nवक्त् रहते अपने राज्य को बचा देति है। जब वह अर्जुन के सामने अपने वास्तविक रूप मै आति है और अर्जुन को सारी सचाई बताति। वह अर्जुन से कहती है कि वो चित्रांगदा है, कोइ देवि या \nरानी नहिं बल्कि एक सामान्य नारी है। यदि वह उसे अपने कठिन वक्त का साती, सुख-दुख की सहचारी बनाओ तभी तुम मेरा परिचय पा सकोगे। यह स्वर अर्जुन को पोराणिक नहीं बलकि एक \nआधुनिक नारी के स्वर लगे। तब अर्जुन उसके सोंद्रय से ज्यादा उसके गुनो से प्यार करता हैं और उस से शादि करता है। अर्जुन को चित्रांगदा की बातो से आत्म ज्ञन होता है। कुछ वक्त बद उनहे \nबाब्रुवाहाना के पुत्र क लाभ होता है।\n\nअर्जुन महाभारत के बेहतरीन तीरंदाज और एक अद्वितीय योद्धा माना जाता था। अर्जुन नारायण, कृष्ण के अवतार के साथ, द्वापर युग में धर्म की स्थापना की जो नारा, का एक अवतार था। उन्होंने एक अपराजित नायक माना जाता था, जिसका हार कभी नहीं हुआ है। उन्होंने कहा कि कुरुक्षेत्र के युद्ध में कौरवों की हार सुनिश्चित करने में एक महत्वपूर्ण भूमिका निभाई। वह द्रोण का छात्र था। अर्जुन कई बार शादी की, द्रौपदी, सुभद्रा, उलूपी और चित्रांगदा। उनके बच्चों है श्रुतकीर्ती, अभिमन्यु, बब्रुवाहाना और इरावन थे। वह शिकार करते समय चित्रांगदा को देखा और प्यार में फस गयी। वह देखने के लिया बहुत सुन्दर लगती थी।\nचित्रांगदा मणिपुर के राजकुमारी थी। मणिपुर के राजा को पुत्र-लाभ नहीं होने से अपनी एक ही पुत्री को ही योद्धा बनना पड़ा। वह देखने में उतनी सुन्दर नहीं थी। महाभारत की इस कहानी में चित्रांगदा अर्जुन से मिलती है और उससे प्यार होता है। ब्रह्मचर्य होने से अर्जुन ने उसे मना कर दिया। आपमानित राजकुमरी उसे आकर्षण करने के लिये वह भगवान की मदद से खूब-सूरत युवती बनना चाहती है। चित्रांगदा उच्च आत्म सम्मान की एक औरत है जिसके द्वारा कुशलता और धैर्य से देश को बचा देती है।\n\nचित्रांगदा एक महिला को उसके दो परस्पर विरोधी खुद (कुरुप और सुरुप) से अलग करवा चुकी है। पहले चित्रांगदा की अपरिवर्तनीय पहचान का प्रतीक है। उसके जीवन की यात्रा, प्यार के लिए उसके शिकार की कहानी, उसकी उदासी और उसे अपनी शर्तों पर निर्णायक ' उद्धार ' बयान की गयी है। अन्य दो, दो अलग शैलियों (कुरुप और सुरुप) में अधिनियमित उसका बाहरी स्वयं हैं।\n", "id": "551045", "title": "चित्रांगदा नाटक"}
{"url": "https://hi.wikipedia.org/wiki?curid=551049", "text": "मारुति सुजुकी\n\nमारुति सुजुकी इंडिया लिमिटेड सामान्यत: मारुति और इसके पूर्व में मारुति उद्योग लिमिटेड के नाम से जाना जाता था। यह संगठन भारत में मोटर निर्माता है। \nयह जापानी मोटरगाडी एवं मोटरसाईकिल निर्माता सुजुकी की एक सहायक कंपनी है। नवंबर २०१२ तक, भारतीय यात्री कार बाज़ार में इस कंपनी की हिस्सेदारी ३७% की थी। मारुति सुजुकी प्रवेश स्तर से कारों की पुरी शृंखलाओं के निर्माता एवं विक्रेता रह चुके हैं। प्रवेश स्तर ऑल्टो से हैचबैक रिट्ज़, ए स्टार, स्विफ्ट, वैगन आर, ज़ेन और सेडान वर्ग में डिज़ायर, किज़ाषी (Kizashi) तथा 'सी' वर्ग में ईको, ओम्नी एवं अन्य आवश्यकताओं वाले कार जैसे सुजुकी अरटीगा और स्पोर्टस यूटिलिटी वाहन ग्रांड विटारा के लिये मारुति सुजुकी देश भर में प्रसिध्द है। कंपनी का मुख्यालय नेलसन मंडेला रोड, नई दिल्ली में स्थित है। फरवरी २०१२ के अंत तक कंपनी अपनी एक करोड़ करें बेच चुकी है। \n\nशुरुआति दौर में, कंपनी की 18.28% हिस्सेदारी भारत सरकार के स्वामित्व में थी और जापान के सुजुकी के स्वामित्व में बाकी की हिस्स्दारी थी। भाजपा के नेतृत्व वाली सरकार ने जून २००३ में कंपनी की २५% हिस्सेदारी के लिये एक आरंभिक सार्वजनिक पेशकश (IPO) आयोजित किया था। मई २००७ में, भारत सरकार ने अपनी सारी हिस्सेदारी भारतीय वित्तीय संस्थानों को बेच दी और अब वर्तमान समय में मारुति उद्योग में भारत सरकार की कोई हिस्सेदारी नही है।\n\nमारुति उद्योग लिमिटेड को फरवरी १९८१ में स्थपित किया, हालांकि मारुति ८०० के साथ १९८३ में वास्तविक उत्पादन शुरू किया गया, जो सुजुकी ऑल्टो केईआई (KEI) कार पर आधारित उस समय भारत में अकेला उपलब्ध आधुनिक कार था। कंपनी सालाना ५०,००० से अधिक कारों के निर्यात के साथ प्रतिवर्ष १०,००,००० कारों की घरेलू बिक्री भी करती है। इनके विनिर्माण सुविधाएँ हरियाणा के गुड़गाव और मानेसर में स्थित हैं। मारुति सुजुकी के गुड़गाव सुविधा में प्रतिवर्ष ९,००,००० ईकाइयों की स्थपित क्षमता है। मानेसर और गुड़गाव की सुविधाएँ सालाना १४,५०,००० ईकाइयों के उत्पादन करने की क्षमता रखती है।\n\nमारुति का इतिहास १९७० में शुरु हुआ, जब निजी सीमित कंपनी \"मारुति टेक्निकल सर्विस प्राइवेट लिमिटेड (MTSPL) की शुरुआत १६ नवम्बर १९७० को हुई थी। इस कंपनी का घोषित उधेश्य \"एक पूर्ण स्वदेशी मोटर कार\" के डिज़ायन, निर्माण और अन्य भागों को एकत्रित करने के लिये तकनीकी जानकारी प्रदान करना था। जून १९७१ में, 'मारुति लिमिटेड' नामक कंपनी को 'कंपनीस एक्ट' के तहत सम्मिलित किया गया और संजय गांधी इसके पहले प्रबंध निर्देशक बने। घोटालों की श्रंखला के बाद मारुति लिमिटेड १९७७ में परिसमापन में चला गया था। जस्टिस ए सी गुप्ता की अध्यक्षता में जांच आयोग का संगठन हुआ जिसकी रिपोर्ट १९७८ में सोंपी गई। १९८१ में, संजय गांधी की मृत्यु के लगभग एक वर्ष बाद भारतीय केंद्र सरकार ने मारुति लिमिटेड को क्षति से बचाने हेतु मारुति उद्योग लिमिटेड का सहयोग लिया जिसकी स्थापना उसी वर्ष हुई।\n\n१९८२ में, मारुति उद्योग लिमिटेड और जापान की सुजुकी के बीच एक लाइसेंस और संयुक्त उद्यम समझौते (JVA) हस्ताक्षर किए गए। सबसे पहले मारुति सुजुकी मुख्य रूप से कारों का आयात करती थी। मारुति ने पहले दो साल में लगभग ४०,००० संपूर्ण रूप से निर्मित सुजुकी कारों का भारत में आयात किया। यह काफी स्थानीय निर्माताओं के लिये परेशानी की बात थी। १९८३ में, मारुति ८०० को भारतीय बाज़ार में लाया गया जो भारत की सबसे पहले किफायती कार थी। मारुति ८०० से मिलती जुलती इंजन के साथ मारुति वैन को बाज़ार में छोड़ा गया। १९८५ में, सुजुकी SJ410 पर आधारीत जिप्सी को सड़कों पर उतारा। १९८६ में, मारुति ऑल्टो को लाया गया। हंगरी को ५०० कार भेजने के साथ ही १९८७ में मारुती ने पश्चिम की ओर अपनी कारों का निर्यात शुरू किया।\n\n१९९२ में, सुजुकी ने मारुति में अपनी हिस्सेदारी बढ़ाकार ५०% कर ली। और इस ५०-५० संयुक्त उद्यम समझौते के साथ १९९३ में मारुति ज़ेन, १९९४ में मारुति एस्टीम और १९९६ में मारुति ओम्नी जैसे कारों को भारतीय सड़कों पर उतारा गया। सन् २००० में आंतरिक और ग्राहक सेवाओं के लिए कॉल सेंटर शुरू करनेवाली मारुति भारत की पहली कंपनी थी। सन् २००३ में लायी गई सुजुकी ग्रांड विटारा के साथ फरवरी २०१२ में मारुति सुजुकी की लगभग एक करोड़ करें भारतीय सड़कों पर नज़र आ रही थीं।\n\n१९८३ में अपनी स्थापना के बाद से, मारुति उद्योग लिमिटेड ने अपनी श्रम शक्ति के साथ कुछ समस्याओं का अनुभव किया था। भारतीय कर्मचरीयों ने जापानी कार्य संस्कृति और आधुनिक निर्माण की प्रक्रिया को स्वीकार किया था। १९९७ में, वहाँ स्वामित्व में एक परिवर्तन किया गया था और मारुति मुख्य रूप से सरकारी नियंत्रित हो गया। शीघ्र ही उसके बाद, संयुक्त मोर्चा सरकार और सुजुकी के बीच संघर्ष शुरू हो गया।\n\nफिर 2000 में, एक प्रमुख औद्योगिक संबंधों मुद्दा शुरू किया और मारुति के कर्मचारियों, अन्य बातों के अलावा उनकी मजदूरी, प्रोत्साहन और पेंशन के लिए प्रमुख संशोधन की मांग की और अनिश्चितकालीन हड़ताल पर चले गए। कर्मचारियों को उनके प्रोत्साहन से जुड़े भुगतान के लिए एक संशोधन प्रेस करने के लिए अक्टूबर 2000 में मंदी का इस्तेमाल किया गया। समानांतर में, चुनाव और राजग गठबंधन के नेतृत्व में एक नई केंद्रीय सरकार के बाद, भारत एक विनिवेश नीति अपनाई गयी। कई अन्य सरकारी स्वामित्व वाली कंपनियों के साथ साथ, नए प्रशासन के एक सार्वजनिक पेशकश में मारुति सुजुकी में अपनी हिस्सेदारी का हिस्सा बेचने के लिए प्रस्ताव रखा गया।\n२००१ से संध और प्रबंधन के बीच गतिरोध के माध्यम से जारी रखा गया। प्रबंधन बढ़ती प्रतिस्पर्धा और कम मार्जिन का हवाला देते हुए संघ की मांग से इनकार कर दिया गया। केंद्रीय सरकार बनी रही और 2002 में मारुति का निजीकरण हो गया। सुजुकी मारुति उद्योग लिमिटेड के बहुमत के मालिक बन गए।\n\n१) मारुति ८०० (१९८३ मे शुरू) (अभी भी गुवाहाटी जैसे कुछ शहरों में वितरित किया जा रहा है) टाटा नैनो, मारुति ऑल्टो और मारुति ओमनी के साथ प्रतिस्पर्धी है।\n२) मारुति ओमनी (१९८४ शुरू) टाटा नैनो, टाटा वेंचर, मारुति ८०० और मारुति ईको के साथ प्रतिस्पर्धी है।\n३) जिप्सी किंग (१९८५ का शुभारंभ) भारत की पहली indegenious वाहन और पहली कॉम्पैक्ट बचत, महिन्द्रा थार CRDe, टाटा सूमो ४x४ और सेना के गोरखा साथ प्रतिस्पर्धी है।\n४) वैगन आर (१९९९ शुरू) निसान माइक्रा सक्रिय, मारुति ए स्टार और हुंडई आई १0 के साथ प्रतिस्पर्धी है।\n५) स्विफ्ट (२००५ शुरु) टाटा विस्टा, हुंडई आई २०, स्कोडा फाबिया, वोक्सवैगन पोलो और टोयोटा इटियोस लिवा के साथ प्रतिस्पर्धी है।\n६) एसएक्स 4 (२००७ शुरू) फोर्ड फिएस्टा, हुंडई वेरना, होंडा सिटी, स्कोडा रैपिड, वोक्सवैगन वेंटो, रेनॉल्ट स्काला और निसान सनी के साथ प्रतिस्पर्धी है।\n७) स्विफ्ट डिजायर (२००८ शुरू) महिंद्रा वारीथो, टोयोटा इटियोस, फोर्ड क्लासिक, खिंचाव, होंडा विस्मित, शेवरलेट पाल, स्कोडा फाबिया और टाटा मांज़ा के साथ प्रतिस्पर्धी है। \n८) ए स्टार (२००८ शुरू) शेवरले बीट, सक्रिय निसान माइक्रा और फोर्ड फिगो के साथ प्रतिस्पर्धी है।\n९) रिट्ज (२००९ का शुभारंभ) मारुति स्विफ्ट, टाटा विस्टा, हुंडई ग्रैंड आई १0, होंडा चुस्ती, निसान माइक्रा, रेनॉल्ट पल्स और टोयोटा इटियोस लिवा के साथ प्रतिस्पर्धी है।\n१०) ईको (२०१० शुरू) टाटा वेंचर और टाटा विंगर प्लेटिनम के साथ प्रतिस्पर्धी है। \n११) ऑल्टो के १० (२०१० शुरू), टाटा इंडिका, हिंदुस्तान मोटर्स राजदूत और शेवरले स्पार्क के साथ अर्थव्यवस्था वर्ग में प्रतिस्पर्धी है। \n१२) मारुति एर्टीग (२०१२ शुरू), सात सीटों वाली एमपीवी अर ३ टोयोटा इनोवा, महिंद्रा जाइलो, अशोक लीलैंड सूई और टाटा सूमो ग्रांडे साथ प्रतियोगिता में, भारत में डिजाइन और विकसित किया है।\n\n१३) मारुति ऑल्टो ८०० (२०१२ में शुरू) टाटा नैनो के साथ प्रतिस्पर्धी है।\n१४) मारुति स्टिंग्रए (२०१३ में शुरू) मारुति ए स्टार, शेवरले बीट और शेवरले सेल के साथ प्रतिस्पर्धी है।\n\n१) ग्रांड विटारा (२००७ शुरू) \n२) किज़शि (२०११ शुरू)\n\n१) जिप्सी ई (१९८५-२०००) \n२) ज़ेन (१९९३-२००६) जेन एस्टिलो द्वारा बदला गया।\n३) एस्टीम (१९९४-२००८) स्विफ्ट डिजायर से बदला गया।\n४) बैलेनो (१९९९-२००७) एसएक्स 4 सेडान द्वारा बदला गया। \n५) बैलेनो Altura (१९९९९-२००३) \n६) वर्सा (२००१-२०१०) ईको द्वारा बदला गया।\n७) ग्रांड विटारा XL७ (२००३-२००७) कॉम्पैक्ट / विटारा द्वारा बदला गया।\n८) मारुति ८०० (१९८३-२०१२) आल्टो ८०० से बदला गया।\n९) ऑल्टो (२०००-२०१२) आल्टो ८०० से बदला गया।\n१०) जेन एस्टिलो (२००६-२०१३)\n\nइंडिया मे मारुति सुजुकी के दो विनिर्माण की सुविधा है। दोनों विनिर्माण सुविधाओं सालाना 14,50,000 वाहनों की एक संयुक्त उत्पादन की क्षमता रकती है। सुजुकी मोटर कॉर्प के अध्यक्ष और सीईओ ओसामू सुजुकी के साथ गुजरात के मुख्यमंत्री की हाल ही में एक बैठक के दौरान अध्यक्ष अहमदाबाद के निकट मंडल में कार विनिर्माण संयंत्र पर काम जल्द ही शुरू किया जाएगा। मारुति सुजुकी गुजरात में दूसरा संयंत्र स्थापित करने के लिए, 600 एकड़ जमीन का अधिग्रहण किया है।\n\n15 http://www.carkibaat.in/2015/04/Maruti-Ertiga.html\n", "id": "551049", "title": "मारुति सुजुकी"}
{"url": "https://hi.wikipedia.org/wiki?curid=551069", "text": "हिन्दी ललित निबन्धकार\n\nललितनिबंध निबंध का एक प्रकार है। ललित निबन्ध विधा की उपस्थिति का अभास आधुनिक काल और गद्य विधा के आरम्भ के साथ ही मिलने लगता है। भारतेन्दु हरिश्चन्द्र, प्रतापनारायण मिश्र, सरदार पूर्ण सिंह, चन्द्रधर्शर्मा गुलेरी, बालमुकुन्द गुप्त, पुन्न्नलाल पदुमलाल बक्शी आदि के निबन्धों में इस विधा के पूर्वाभास दिखाई पडने लगते हैं, लेकिन एक व्यवस्थित और महत्वपूर्ण विधा के रूप में इसकी पहचान पहले-पहल आचार्य हजारी प्रसाद द्विवेदी के निबन्धों में दिखाई पडती है। ‘अशोक के फूल’, ‘कुटज ’और ‘कल्पलता’ संकलनों के निबंध पहले-पहल इस विधा के प्रतिदर्श बने। अतः उनके ये निबन्ध ही इस विधा के वास्तविक प्रस्थान विन्दु हैं। आगे चलकर कुबेर नाथ राय , विद्या निवास मिश्र, विवेकी राय , परिचय दास आदि निबन्धकारों ने इसे और समृद्ध किया। \n\n(२६ मार्च, १९३३ - ५ जून, १९९६) हिन्दी ललित निबन्ध परम्परा के महत्वपूर्ण हस्ताक्षर, सांस्कृतिक निबन्धकार और भारतीय आर्ष-चिन्तन के गन्धमादन थे। उनकी गिनती आचार्य हजारीप्रसाद द्विवेदी और विद्यानिवास मिश्र जैसे ख्यातिलब्ध निबन्धकारों के साथ की जाती है। उनका समूचा लेखन भारतीयता की पहचान और उसकी व्याख्याको समर्पित रहा है।\n\n(२८ जनवरी, १९२६ - १४ फरवरी, २००५) संस्कृत के प्रकांड विद्वान, जाने-माने भाषाविद्, हिन्दी साहित्यकार और सफल सम्पादक (नवभारत टाइम्स) थे। उन्हें सन १९९९ में भारत सरकार ने साहित्य एवं शिक्षा के क्षेत्र में पद्म भूषण से सम्मानित किया था। ललित निबंध परम्परा में ये आचार्य हज़ारीप्रसाद द्विवेदी और कुबेरनाथ राय के साथ मिलकर एक त्रयी रचते है। पं. हजारीप्रसाद द्विवेदी के बाद अगर कोई हिन्दी साहित्यकार ललित निबंधों को वांछित ऊँचाइयों पर ले गया तो हिन्दी जगत में डॉ॰ विद्यानिवास मिश्र का ही जिक्र होता है।\n\nआधुनिक युग के मौलिक निबंधकार, उत्कृष्ट समालोचक एवं सांस्कृतिक विचारधारा के प्रमुख उपन्यासकार आचार्य हज़ारी प्रसाद द्विवेदी का जन्म १९ अगस्त १९०७ में बलिया जिले के दुबे-का-छपरा नामक ग्राम में हुआ था। उनका परिवार ज्योतिष विद्या के लिए प्रसिद्ध था। उनके पिता पं. अनमोल द्विवेदी संस्कृत के प्रकांड पंडित थे। द्विवेदी जी की प्रारंभिक शिक्षा गांव के स्कूल में ही हुई और वहीं से उन्होंने मिडिल की परीक्षा पास की। इसके पश्चात् उन्होंने इंटर की परीक्षा और ज्योतिष विषय लेकर आचार्य की परीक्षा उत्तीर्ण की। शिक्षा प्राप्ति के पश्चात द्विवेदी जी शांति निकेतन चले गए और कई वर्षों तक वहां हिंदी विभाग में कार्य करते रहे। शांति-निकेतन में रवींद्रनाथ ठाकुर तथा आचार्य क्षितिमोहन सेन के प्रभाव से साहित्य का गहन अध्ययन और उसकी रचना प्रारंभ की। द्विवेदी जी का व्यक्तित्व बड़ा प्रभावशाली और उनका स्वभाव बड़ा सरल और उदार था। वे हिंदी, अंग्रेज़ी, संस्कृत और बांग्‍ला भाषाओं के विद्वान थे। भक्तिकालीन साहित्य का उन्हें अच्छा ज्ञान था। लखनऊ विश्वविद्यालय ने उन्हें डी.लिट. की उपाधि देकर उनका विशेष सम्मान किया था।\nहिन्दी के एक महत्वपूर्ण ललित निबन्धकार, जो अपनी ललित भंगिमा और गंवई जीवन के प्रति अनन्य राग क कारण विशेष रूप से जाने जाते हैं। विवेकी राय हिन्दी ललित निबन्ध परम्परा के महत्वपूर्ण हस्ताक्षर हैं। इस विधा में उनकी गिनती आचार्य हजारीप्रसाद द्विवेदि, विद्यानिवास मिश्र और कुबेरनाथ राय जैसे शीर्षस्थानीय निबन्धकार के साथ की जाती है। उनके निबन्ध सग्रह ‘मनबोध मास्टर की डायरी’ और ‘फ़िर बैतलवा डाल पर’ उनकी पहचान के शुरुआती आधार बनते हैं तो ‘वन तुलसी की गन्ध’ और ‘जगत तपोवन सो कियो’ निबन्ध के क्षेत्र में नए क्षितिज के विस्तर के प्रमाण हैं। इस विधा में उनके अब तक ग्यारह संग्रह प्रकशित हो चुके हैं। ‘उठ जाग मुसफ़िर’ उनका बारहवां निबन्ध संग्रह है। \nललित निबंध , सांस्कृतिक कविता , भारतीय आलोचना में नए विन्यास का प्रयत्न . भोजपुरी , हिन्दी में लेखन . जन्म: ग्राम - रामपुर कांधी [ देवलास ] , जिला- मऊ नाथ भंजन [ उत्तर प्रदेश ] . गोरखपुर विश्व विद्यालय से साहित्य के समाजशास्त्र में डॉक्टरेट . सार्क साहित्य सम्मलेन , नई दिल्ली में कविता-पाठ के अतिरिक्त भारत की ओर से नेपाल सरकार के नेपाल प्रज्ञा प्रतिष्ठान , काठमांडू में भोजपुरी पर व्याख्यान. रचनाएं कई विश्वविद्यालयों के एम. ए. के पाठ्यक्रम में सम्मिलित. भोजपुरी-मैथिली पत्रिका - ';परिछन'; के संस्थापक-संपादक एवं हिन्दी पत्रिका - ';इंद्रप्रस्थ भारती'; के संपादक रहे। हिन्दी अकादमी, दिल्ली एवं मैथिली-भोजपुरी अकादमी , दिल्ली के सचिव रहे। प्रमुख प्रकाशित पुस्तकें - ';संसद भवन की छत पर खड़ा हो के ';, ';एक नया विन्यास';, ';युगपत समीकरण में';, ';पृथ्वी से रस ले के ';, ';चारुता';, ';आकांक्षा से अधिक सत्वर';, ';धूसर कविता';;, ';कविता चतुर्थी';, ';अनुपस्थित दिनांक';, ';मद्धिम आंच में';, ';मनुष्यता की भाषा का मर्म '; [सीताकांत महापात्र की रचनात्मकता पर संपादित पुस्तक ] , ';स्वप्न, संपर्क, स्मृति'; [ सीताकांत महापात्र पर संपादित दूसरी पुस्तक ], ';भिखारी ठाकुर '; [ भोजपुरी में संपादित पुस्तक ] ,भारत की पारम्परिक नाट्य शैलियाँ [ दो खण्डों में ] , ';भारत के पर्व [ दो खण्डों में ].", "id": "551069", "title": "हिन्दी ललित निबन्धकार"}
{"url": "https://hi.wikipedia.org/wiki?curid=551081", "text": "धारारेखा\n", "id": "551081", "title": "धारारेखा"}
{"url": "https://hi.wikipedia.org/wiki?curid=551108", "text": "आचार्य रामदेव\n\nआचार्य रामदेव (जन्म: ३१ जुलाई १८८१ - मृत्यु: ९ दिसम्बर १९३९) आर्यसमाज के नेता, शिक्षाशास्त्री, इतिहासकार, स्वतन्त्रता-संग्राम सेनानी एवं महान वक्ता थे। उन्होने भारतीय इतिहास के सम्बन्ध में मौलिक अनुसन्धान कर हिन्दी में अपना प्रसिद्ध ग्रन्थ भारतवर्ष का इतिहास प्रकाशित किया। आचार्य रामदेव जी ने १९२३ में देहरादून में कन्या गुरुकुल की स्थापना की जो 'कन्या गुरुकुल महाविद्यालय' नाम से जाना जाता है तथा गुरुकुल कांगड़ी विश्वविद्यालय का भाग है।\n\nआचार्य रामदेव का जन्म पंजाब प्रान्त में होशियारपुर जिले के बजवाड़ा ग्राम में हुआ था। उनके पिता का नाम लाला चन्दूलाल था। वे अध्यापक थे, अत: उन्होंने अपने पुत्र की शिक्षा की व्यवस्था सुचारु रूप से की। १५ वर्ष की आयु में रामदेव जी ने मैट्रिक की परीक्षा उत्तीर्ण की और डी.ए.वी. कॉलेज लाहौर में अध्ययनार्थ प्रविष्ट हुए। उन दिनों गुरुकुल दल और कॉलेज दल में मतभेद पराकाष्ठा पर थे। रामदेव की सहानभूति गुरुकुल दल की और होने के कारण उन्हें कॉलेज से निष्कासित कर दिया गया। ऐसे कठिन समय में उन्हें महात्मा मुंशीराम जी ने सहारा दिया। मुंशीराम ने उन्हें आर्य प्रतिनिधि सभा पंजाब की साप्ताहिक पत्रिका (आर्यपत्रिका) का उपसम्पादक बना दिया। उन्होंने १९०४ में बी.ए. और १९०५ में सेण्ट्रल कॉलेज लाहौर से बी.टी. की परीक्षा उतीर्ण की। \n\nमहात्मा मुंशीराम ने आचार्य रामदेव को गुरुकुल कांगडी में मुख्य अध्यापक के पद पर नियुक्त किया। शिक्षाशास्त्र के मर्मज्ञ आचार्य रामदेव ने गुरुकुल की व्यवस्था, पाठ्यपद्धति, तथा शिक्षा प्रणाली में अनेक सुधार किये। संस्कृत और वेद तथा आर्ष ग्रन्थों के साथ साथ अर्थशास्त्र, इतिहास, राजनीति, गणित, अंग्रेजी तथा विज्ञान भी पाठ्यक्रम में मिलाये गये। इन परिवर्तनों की वजह से गुरुकुल कांगडी ने एक विश्वविद्यालय का दर्जा हासिल किया। रामदेव १९३२ में देश के स्वाधीनता संग्राम में कूद पड़े। पंजाब में कांग्रेस आन्दोलन के सर्वाधिकारी रहे और कारावास भी भोगा। १९३६ में होनेवाले \"कांफ्रेंस ऑफ लिविंग रिलीजन्स\" में सम्मिलित होने का निमन्त्रण प्राप्त कर आप उसमे जाने के लिये तैयार हुए परन्तु पक्षाघात का आक्रमण होने के कारण यह यात्रा रुक गयी। ९ दिसम्बर १९३९ को लगभग तीन वर्ष की अस्वस्थता के पश्चात् देहरादून में उनका निधन हुआ।\n\n\n", "id": "551108", "title": "आचार्य रामदेव"}
{"url": "https://hi.wikipedia.org/wiki?curid=551116", "text": "कर्षण (भौतिकी)\n\nतरल गतिकी में किसी तरल के अन्दर गति करने वाले किसी वस्तु पर सापेक्ष गति के विपरीत दिशा में लगने वाले बल को कर्षण (drag) कहते हैं। कभी-कभी इसे वायु-प्रतिरोध, या तरल-प्रतिरोध भी कहा जाता है। कर्षण बल तरल के दो स्तरों के बीच में भी लगता है और तरल और ठोस के तलों के बीच में भी। अन्य प्रतिरोधी बलों (जैसे घर्षण) से यह इस मामले में अलग है कि कर्षण बल का मान वेग पर निर्भर करता है जबकि घर्षण का मान वेग पर बहुत सीमा तक निर्भर नहीं करता।\n\n", "id": "551116", "title": "कर्षण (भौतिकी)"}
{"url": "https://hi.wikipedia.org/wiki?curid=551118", "text": "कर्षण (इंजीनियरी)\n\nकिसी वस्तु को किसी समतल पर चलाने के लिए लगाया गया बल कर्षण (Traction या tractive force) कहलाता है। यह बल मुख्यतः शुष्क घर्षण को जीतने के लिए लगाना पड़ता है।\n\n\n\n\n", "id": "551118", "title": "कर्षण (इंजीनियरी)"}
{"url": "https://hi.wikipedia.org/wiki?curid=551133", "text": "खदिरवनी\n\nखदिरवनी बौद्ध देवी तारा का एक रूप हैं। इस शब्द का अर्थ होता है - 'खैर के वन में रहनेवाली'। यह हरितवर्ण, वरद मुद्रा में तथा कमल धारण किए अंकित की जाती हैं। 'अशोक कांता' और 'एकजटा' इनकी सहचरी कही गई हैं।\n\n", "id": "551133", "title": "खदिरवनी"}
{"url": "https://hi.wikipedia.org/wiki?curid=551136", "text": "खमाच\n\nखमाच भारतीय संगीत का एक राग है। यह संपूर्ण षाडव है। इसका वादी स्वर गांधार और संवादी निषाद है। आरोह में ऋषभ वर्जित है। निषाद शुद्ध, अवरोह कोमल और अन्य सभी स्वर शुद्ध लगते हैं। यह राग शृंगारप्रधान है। इसके गाने का समय रात्रि का द्वितीय पहर बताया गया है।\n", "id": "551136", "title": "खमाच"}
{"url": "https://hi.wikipedia.org/wiki?curid=551137", "text": "खयरवाल\n\nखयरवाल बारहवीं शती ई. में बिहार के शाहाबाद वाले भू-भाग पर शासन करने वाला एक राजवंश। इस वंश का प्रथम नरेश साधव था। उसका पुत्र रणधवल और पौत्र प्रतापधवल हुआ। प्रताप धवल के अनेक अभिलेख प्राप्त होते हैं। ये लोग गहड़वाल नरेश के करद सामंत थे। प्रतापधवल का पुत्र साहस ओर पौत्र इंद्रधवल थे। इंद्रधवल ने ११९७ में शासन आरंभ किया और इस वंश का प्रतापी शासक रहा। उसके पश्चात इस वंश के संबंध में विशेष जानकारी उपलब्ध नहीं है।\n", "id": "551137", "title": "खयरवाल"}
{"url": "https://hi.wikipedia.org/wiki?curid=551144", "text": "खर्ग\n\nखर्ग (Kharga Oasis ; मिस्री अरबी : الخارجة el-Ḵarga उच्चारण [elˈxæɾɡæ]) मिस्र के पाँच नखलिस्तानों में से सबसे दक्षिणी नखलिस्तान है।\n\nयह नखलिस्तान उत्तरदक्षिण १०० मील लंबा और पूर्वपश्चिम १२ से ५० मील चौड़ा, १८,००० वर्गमील विस्तृत है। यहाँ वर्षा बिल्कुल नहीं होती और न कोई प्राकृतिक जल स्रोत ही है किंतु लीबिया के रेगिस्तान के नीचे दबे छिद्रयुक्त बलुए पत्थर से रिसते पानी के अनेक कुएँ हैं। इस नखलिस्तान में खजूर के विस्तृत बगीचे हैं। यहाँ सुपारी और झाऊ में भी कुछ वृक्ष हैं।\n\nयहाँ के निवासी बर्बर कबीले के हैं, जो चावल, जौ और गेहूँ पैदा करते हैं। खेती के अतिरिक्त यहाँ खजूर के छिलके और रेशे से चटाई और टोकरी बनाने का भी उद्योग होता है। १९०६ में बोरिंग द्वारा जल प्राप्तकर भूमि को उपजाऊ बनाने का प्रयास जारी है।\n\nपुरा प्रस्तर युग में यहाँ लोगों के रहने का प्रमाण मिलता है और वन प्रस्तर युग के अवशेष यहां मिले हैं। फिराऊ न के काल में समझा जाता था कि वहाँ भूत रहते थे। सत्ताइसवें ईरानी वंश के शासकों के समय इस भूभाग को आर्थिक दृष्टि से विकसित करने के प्रयास हुए। दारा (डेरियस) के समय के वन १४२ फुट लंबे और ६३ फुट चौड़े अमेन के मंदिर के अवशेष यहाँ मिले हैं। नखलिस्तान के पूर्वी निकास के पास गिर्गा के रास्ते में एक विशाल रोमन दुर्ग के अवशेष है। असियुत की सड़क पर एक भव्य रोमन स्तंभ मंडप है। खर्ग नगर से, जो इस नखलिस्तान का मुख्य नगर है, कुछ दूर पर इसाइयों का कब्रिस्तान है जिसमें लगभग २०० चौकोर समाधि भवन है। उनमें से अधिकांश में ममी (सुरक्षित शव) रखे पाए गए हैं। मिस्र के ईसाई इस प्राचीन प्रथा का बहुत दिनों तक पालन करते रहे।\n\nखर्ग नगर खजूर के जंगलों के बीच बसा हुआ नगर है। वहाँ कच्चे ईटों के बने मकान हैं। गलियाँ टेढ़ी मेढ़ी और सँकरी है। कुछ सड़कें पत्थर काटकर बनाई गई हैं। समझा जाता है कि हिरादोतस ने नखलिस्तान के इसी नगर का उल्लेख किया है जो थेबीज से सात दिन की यात्रा के मार्ग पर स्थित था। उसे यूनानियों ने आर्शीवाद का द्वीप कहा है। रोमन काल में और उससे पूर्व फिराऊनों के समय यहाँ देश से निर्वासित लोग भेजे जाते थे।\n", "id": "551144", "title": "खर्ग"}
{"url": "https://hi.wikipedia.org/wiki?curid=551148", "text": "खिचिंग\n\nखिचिंग ओडिशा के मयूरभंज जिले में स्थित एक प्राचीन ऐतिहासिक गाँव है। यह भंज वंश की प्राचीन राजधानी है। भंज का राजवंश चित्तौड़ के राजपूतों की एक शाखा थी। इस राज्य के दो खंड थे जो क्रमश: खिचिंग और खिंजली कहे जाता थे। इस राजवंश के संस्थापक वीरभद्र थे। उन्हें 'आदि भंज' कहा जाता है। उनके संबंध में जनुश्रुति है कि उनका जन्म किसी पक्षी के अंडे से हुआ था और वशिष्ठ ऋषि ने उनका पालन पोषण किया।\n\nखिचिंग में दो दुर्गो के अवशेष हैं जो विराटगढ़ और कीचक गढ़ कहे जाते हैं। भंज राजघराने की देवी चकेश्वरी कही जाती है। वहाँ उनकी एक दर्शनीय मूर्ति है। वहाँ नीलकंठेश्वर महादेव का मंदिर है जो वास्तुकला की दृष्टि से उल्लेखनीय है। वह भुवनेश्वर के मंदिरों की परंपरा में बना है और कदाचित् ११वीं या १२वीं शती का है।\n", "id": "551148", "title": "खिचिंग"}
{"url": "https://hi.wikipedia.org/wiki?curid=551149", "text": "फलों की खेती\n\nसाधारणतया लोगों का यह विचार है कि फलों का उत्पादन लाभप्रद नहीं होता। इस धारणा के कई कारण हैं : \n\nइन सब कारणों से पेड़ों की फसल अच्छी नहीं होती और बाग से कोई लाभ नहीं होता। यदि उचित ढंग से बाग लगाया जाए और बाद में भी ठीक देखभाल हो, तो लाभ न होने का कोई कारण नहीं है।\n\nफलों का बाग के लिए स्थान चुनते समय निम्नलिखि बातें ध्यान में रखनी चाहिए :\n\n१. सदा ऐसे स्थान को बाग लगाने के लिए चुनना चाहिए, जहाँ की भूमि उपजाऊ हो। कंकड़ पत्थरवाली और ऊँची नीची जमीन फल के पेड़ों के लिए उपयुक्त नहीं होती। क्षारवाली, जिसमें नोना हों और रेतवाली भूमि भी फल के पेड़ों के लिए खराब होती है। हलकी दमट भूमि, जिसमें पानी का निकास अच्छा हो, सब प्रकार के फलों के पेड़ों के लिए उत्तम होती है।\n\n२. पेड़ों की सिंचाई का भी सुप्रबंध होना अत्यंत आवश्यक है। केवल नहर के पानी के भरोसे बड़ा बाग लगा डालना उचित नहीं। आवश्यकता पड़ने पर यदि किसी कारण से नहर का पानी न मिले तो फसल को, या अन्य पेड़ों को, बहुत हानि पहुंचती है। बाग में कम से कम मीठे पानी का एक कुआँ होना अत्यंत आवश्यक है। खारा पानी फल के पेड़ों को प्राय: हानि पहुँचाता है। यदि १५ एकड़ का बाग लगाना हो और सिंचाई का प्रबंध केवल छह एकड़ का हो, तो बाग पाँच पाँच एकड़ करके तीन या चार बार में लगाना चाहिए, क्योंकि जब पेड़ और पुराने हो जाते हैं, तब उनको बहुत अधिक सिंचाई की आवश्यकता नहीं होती।\n\n३. बाग सदा पक्की सड़क अथवा रेलवे स्टेशन के पास लगाना चाहिए, ताकि बाग की उपज सुविधापूर्वक और समय से बाजार या मंडी में बिकने के लिए पहुँच सके।\n\nशहर से बहुत दूर गाँव के अंदर बाग लगाने से फसलों को मंडी तक पहुँचाने में बहुत परेशानी होती है और खर्चा तथा समय भी बहुत लगता है। अधिक समय लगने के कारण फल बाजार तक पहुंचते पहुंचते खराब होने लगते हैं।\n\n४. जहाँ तक हो, बाग किसी जंगल के पास नहीं लगाना चाहिए। जंगल के पास होने से प्राय: नील गाय, सुअर, हिरन और चिड़ियों आदि से पेड़ों और फासल को बहुत हानि होती है और उनसे रक्षा करने में बड़ी परेशानी होती है तथा अधिक खर्चा होता है।\n\n५. बाग लगाने से पहले एक बात और ध्यान में रखने की यह है कि स्थान ऐसा हो कि आवश्यकता पड़ने पर आसपास से उचित मंजूरी पर मजदूर मिल सकें। कभी कभी जरूरत पड़ने पर मजदूर न मिलने से बाग की फसल मारी जाती है।\n\nएक बार बाग के लिए भूमि का चुनाव कर लेने पर उसमें लगाए जानेवाले पेड़ों की किस्मों का चुनाव करना शेष रह जाता है। इसके लिए निम्नलिखित बातों का ध्यान रखना चाहिए :\n\n(१) पेड़ों की किस्में हमेशा भूमि के अनुसार ही चुनना चाहिए। कम उपजाऊ भूमि में कलमी आम नहीं लगाना चाहिए। ऐसे स्थान में अमरूद आदि कठोर किस्में ही लगानी चाहिए। इसी प्रकार थोड़ी रेह वाली और खराब जमीन में लिसोड़ा, बेर, आँवला आदि के पेड़ ही लगाए जा सकते हैं। पानी ठहरनेवाले स्थान में तुरमीले फल के पेड़, जैसे संतरा, माल्टा, नींबू आदि, नहीं लगाना चाहिए, क्योंकि पानी में तुरसीले फल के पेड़ों की जड़ें गलकर खराब हो जाती हैं। ऐसी जगह अमरूद किसी हद तक लग सकता है। कंकड़वाली जमीन में आम नहीं लगाना चाहिए।\n\nभूमि को देखकर, इन सब बातों का ध्यान रखे बिना यदि फल के पेड़ों की किस्मों का चुनाव किया गया, तो गलत किस्म के पेड़ लगने से सदा हानि होने की संभावना है।\n\n(२) किस्मों का चुनाव उस स्थान की जलवायु के अनुसार ही करना चाहिए। ठंढे प्रदेशों के पेड़, जैसे सेब, खूबानी, नाशपाती आदि, यदि गरम मैदानी भाग में लगाए जायें, तो उनमें फल आने की आशा नहीं रखनी चाहिए। इसी प्रकार गमर जलवायुवाले फल, जैसे केला, पपीता आदि, पहाड़ी ठंढे प्रदेशों में नहीं लग सकते। अधिक वर्षावाले स्थान में अंगूर नहीं लगता। इसी प्रकार भिन्न किस्म के फल के पेड़ भिन्न प्रकार की जलवायु चाहते हैं और फलों के पेड़ों की किस्म हमेशा वहाँ की जलवायु के अनुसार ही चुनना चाहिए।\n\n(३) एक बात का और ध्यान रखना चाहिए की फल के पेड़ों की वे ही किसें लगाना लाभप्रद रहता है जिनके फलों की माँग बाजार में काफी हो और जिन किस्मों के फलों के दाम बाजार में अच्छे मिलने की उम्मीद हो। सस्ते रद्दी किस्म के फल के पेड़ लगाना लाभप्रद नहीं होता। किस्मों के चुनाव के लिए उद्यान विभाग के कर्मचारियों से राय लेकर बाग लगाना ठीक रहेगा।\n\nजिस भूमि में बाग लगाना है यदि उसमें पहले से खेती होती रही है, तो उसे ठीक करने में अधिक कठिनाई नहीं होती। नीचे की भूमि कैसी है, यह जानने के लिए पूरी भूमि में कई जगह पाँच या छह फुट गहरे गड्ढे खोद लेना चाहिए।\n\nसर्वप्रथम भूमि के जंगल की सफाई करना चाहिए। बबूल आदि के जंगली पेड़ों और झाड़ियों को काटना चाहिए। केवल ऊपर से तना काट देने से झाड़ियाँ दोबारा बढ़ जाती हैं, इसलिए प्रत्येक पेड़ और झाड़ी को खोदकर जड़ सहित निकाल देना चाहिए। एक दो छायादार मौके का पेड़ ऐसे स्थान पर, जहाँ माली के रहने की झोपड़ी आदि डालनी है, छोड़ भी सकते हैं। बाद में आवश्यकता न रहने पर वे काटे जा सकते हैं। जंगल की सफाई के बाद भूमि की सतह एक करना आवश्यक है। यदि सतह ठीक नहीं होती तो सिंचाई करने में भी असुविधा होती है। सब पेड़ों में एक समान पानी नहीं पहुंचता। वर्षाकाल का पानी भी नीचे स्थान में भर जाता है और पेड़ों को हानि पहुंचती है। सिंचाई की नालियों की सुविधा देखकर भूमि की सतह ठीक कर लेनी चाहिए। यदि पूरी भूमि को एक सा चौरस करना संभव न हो, तो उसको दो या अधिक भागों में बाँटकर हर भाग को अलग अलग समतल कर लेना चाहिए। पर्वतीय क्षेत्रों में, जहाँ बड़े चौरस मैदान नहीं होते, इसी प्रकार सीढ़ीदार खेत बनाए जाते हैं। इसके बाद संभव हो तो पूरे खेते की एक गहरी जुताई कर देनी चाहिए। इससे जमीन भुरभुरी हो जाती है और वर्षा का पानी भी जमीन में भली प्रकार पहुंचता है। सपाट जमीन में अधिकतर वर्षा का पानी बह जाता है। यदि संभव हो तो पूरे खत में हरी खादवाली फसल, जैसे सनई आदि, बोकर जोत देने से भूमि को अच्छी खाद मिल जाती है। इसके बाद पूरी भूमि में पेड़ लगाने के स्थानों में च्ह्रि लगा देना चाहिए। भूमि पर च्ह्रि लगाने से पहले, यदि कागज पर उसका नक्शा बना लिया जाए, तो च्ह्रि लगाना आसान रहता है और कोई गलती नहीं होती है। रेखांकन (layout) की कई विधियाँ होती हैं, जैसे वर्गाकार, षट्भुजाकार, आयताकार आदि। वर्गाकार विधि सुगम और सबसे अधिक प्रचलित है। इस विधि में पेड़ से पेड़ का फासला और लाइन से लाइन का फासला एक समान होता है और आस पास के चार पेड़ों को सीधी रेखा से मिलाने पर एक वर्ग बन जाता है।\n\nचिह्न लगाना प्रारंभ करने से पहले एक सीधी आधारभुजा डाल लेना आवश्यक होता है। यह आधारभुजा आस पास की पक्की सड़क, अथवा इमारत या पास लगे हुए बाग, के समांतर डाली जा सकती है, अथवा भूमि का आकार देखकर उसके अनुसार डाली जा सकती है। फिर रेखांकन उसी आधार पर आसानी से किया जा सकता।\n\nपेड़ों को उचित फासले पर लगाना अत्यंत महत्वपूर्ण है। प्राय: भूमि में अधिक से अधिक पेड़ लगाने के लालच में लोग पेड़ पास पास लगा देते। पेड़ पासश् पास लगाने से उनको पूरा फैलने की जगह नहीं मिलती। बढ़ने पर वे आपस में मिल जाते हैं। घने बाग में धूप और हवा नहीं पहुँचती और पेड़ों में अच्छी फसल नहीं होती। केवल चोटीवाले भाग में, जहाँ थोड़ी धूप तथा हवा पहुँचती है, थोड़े फल लगते हैं, जिनकी रखवाली करना और तोड़ना दोनों कठिन होता है। इस कारण पेड़ सदा उचित फासले पर लगाना चाहिए। मुख्य फलों के पेड़ों के फासले निम्नलिखित हैं :\n\nदेशी आम - ४० फुट\n\nकलमी आम - ३५ फुट\n\nअमरूद - २५ फुट\n\nनीबू - २० फुट\n\nलीची - ३० फुट\n\nलुकाठ - २५ फुट\n\nपपीता - ८ फुट\n\nपेड़ों को लगाने के निशान भूमि में लगा लेने के बाद वहाँ तीन फुट चौड़े तथा तीन फुट गहरे गोल गड्ढे खोद लेने चाहिए। गड्ढे खोदने का काम जून तक कर लेना चाहिए, ताकि वर्षा प्रारंभ होने से पहले गड्ढों की मिट्टी को कम से कम १५ दिन एवं हवा लग जाए। गड्ढों की मिट्टी में से कंकड़ पत्थर आदि निकालकर उसमें लगभग श्भाग सड़े गोबर की खाद मिला देना चाहिए। फिर गड्ढे में पानी भरने से मिट्टी बैठ जाती है, इसलिए गड्ढो को भरते समय मिट्टी की सतह जमीन से लगभग दो इंच ऊँची रखनी चाहिए।\n\nजब एक दो बार अच्छी वर्षा हो जाए, तब गड्ढों के बीचोबीच पेड़ लगा देना चाहिए। पेड़ लगाते समय यह ध्यान रखना चाहिए कि पेड़ गड्ढे में उसी गहराई तक लगे, जितना वह पहले क्यारी या गमले में लगा था। अधिक गहरा लगा देने से पेड़ का तना मिट्टी में दब जाता है और उसके सड़ने का अंदेशा रहता है। इसी प्रकार उथला पेड़ लगाने से उसकी जड़ें खुल जाती हैं और पेड़ को हानि पहुँचती है। यदि वर्षा न हो रही हो तो पेड़ लगाने के बाद तुंरत उसमें पानी देना चाहिए।\n\nपेड़ सदा किसी विश्वसनीय जगह से लेना चाहिए, चाहे उसका मूल्य कुछ अधिक ही देना पड़े। यदि प्रारंभ में गलत किस्मों के पेड़ लग जाते हैं, तो बहुत नुकसान होने की संभावना है। फलने पर जब मालूम पड़ता है कि खराब और गलत किस्मों के पेड़ लग गए हैं उस समय सिवा उन पेड़ों को निकालकर नए पेड़ लगाने के और कोई उपाय नहीं रहता। इस प्रकार काफी समय और रुपया बेकार जाता है। इसलिए काफी खोजबीन करके और ठीक किस्म के पेड़ ही लगाना चाहिए।\n\nबाग की देखभाल में निम्नलिखित बातों पर ध्यान देना चाहिए :\n\nगरम हवाएँ सदा पश्चिम से और ठंढी हवाएँ उत्तर से चलती हैं। इन तेज, गरम और ठंढी हवाओं को रोकने के लिए बाग की उत्तर और पश्चिम दिशा में ऊँचे बढ़ने वाले पेड़ों की घनी पंक्ति लगा देनी चाहिए। इस पंक्ति को विंड ब्रेक (Wind Break) कहते हैं। विंड ब्रेक के लिए शीशम, देशी आम, जामुन आदि लगाते हैं। पेड़ों का फासला लगभग १०-१५ फुट तक रखते हैं, जिससे वे घने होकर सीधे और लंबे बढ़ते हैं।\n\nलू एवं पाले से छोटे पेड़ों को बचाने के लिए ग्रीष्म और शीतकाल में प्रत्येक पेड़ के चारों ओर फूस की छोटी टट्टी पूर्व दिशा में खुली रहती है, जिससे पेड़ को धूप और हवा मिलती रहे। टट्टियाँ केवल पेड़ों की उन्हीं किस्मों में बाँधते हैं जिनको लू एवं पाले से मरने का अंदेशा रहता है, जैसे आम, पपीता, लुकाठ आदि। गरमी और जाड़ों में गहरी सिंचाई करने से भी लू और पाले से बचाव होता है।\n\nबाग में जंगली जानवर, चौपाए आदि को घुसने से रोकने के लए बाग के चारों ओर बाढ़ लगाना आवश्यक है। इसका एक तरीका यह है कि चारों ओर लगभग तीन फुट गहरी एक खाईं खोदी जाए और उसकी मिट्टी बाग के अंदर की ओर खाईं के किनारे एक चौड़ी और ऊँची मेड़ के रूप में जमा दी जाए। यह खाई और ऊँची मेड़ अच्छी रोक बना लेती है। यदि इस मेड़ के ऊपर थूहर अथवा नागफनी आदि लगा दी जाए तो और भी अधिक रक्षा रहेगी। बाग के चारों और काँटेदार घनी झाड़ी, जैसे करौंदा, खट्टा, बबूल आदि भी, लगा सकते हैं। आजकल काँटेदार तार लगाने का प्रचलन है। यदि छह फुट ऊँचे खंभों में काँटेदार तार की चार लड़ लगाकर बाग को घेर दिया जाए, तो भी बाग की रक्षा होती है।\n\nफलों को हानि पहुँचानेवाले प्राणी, जैसे पक्षी एवं बंदर आदि, से रक्षा के लिए आदमी रखना पड़ता है, जो पटाखे, गुलेल आदि चलाकर फसल की रक्षा करता है।\n\nजाड़े में पत्ती गिरानेवाले कुछ पेड़ों, जैसे फालसा, अंजीर, शहतूत आदि, की सालाना कटाई छँटाई करनी पड़ती है। इनकी छँटाई करने से नई शाखाएँ खूब फूटकर निकलती हैं और इनमें अच्छे और काफी फल लगते हैं। सालाना कटाई न करने से इनमें केवल गिनी चुनी शाखाएँ निकलती हैं, जिनमें केवल थोड़े से फल लगते हैं। इनकी कटाई छँटाई उस समय करते हैं, जब जाड़ों में ये पत्ती गिरा देते हैं।\n\nपेड़ लगाने के बाद प्रारंभ के दो तीन साल तक सभी पेड़ों को सुंदर और सुदृढ़ बनाने के लिए कटाई, छँटाई की आवश्यकता होती है। भूमि से लगभग दो तीन फुट की ऊँचाई तक तने को साफ कर लेना चाहिए। तने के ऊपरी भाग में तीन या चार मजबूत भिन्न भिन्न दिशाओं में बढ़ती हुई शाखाओं को चुन लेना चाहिए और केवल उनको ही बढ़ने देना चाहिए। अन्य शाखाओं को तने के पास से काट देना चाहिए।\n\nजैसे जैसे पेड़ बढ़ते जाएँ, उनके थाले बढ़ाते जाना चाहिए। प्रति वर्ष थालों की गोड़ाई करके उनमें खाद देनी चाहिए। यह कार्य अक्टूबर तथा नवंबर के महीने में करना अच्छा रहता है।\n\nबाग की सफाई का सदा ध्यान रखना चाहिए। जंगली घास फूस साफ करते रहना चाहिए।\n\nउचित सिंचाई का विशेष ध्यान रखना चाहिए, विशेषकर ग्रीष्म काल और फल लगने के बाद। किसी भी बीमारी अथवा कीड़ों के लगते ही उनको रोकने के लिए उचित दवा का छिड़काव करना चाहिए।\n\n", "id": "551149", "title": "फलों की खेती"}
{"url": "https://hi.wikipedia.org/wiki?curid=551155", "text": "फलोद्यान\n\nखाद्य उत्पादन की दृष्टि से लगायी गये पेड़ों एवं झाड़ियों के समूह को फलोद्यान (फल + उद्यान ; orchard) कहते हैं। इनमें वे पेड़ होते हैं जो फल या मेवे उत्पन्न करते हैं जिनको बेचकर कमाई की जा सकती है।\n\nकई बार फलौद्यान एक बड़े उद्यान का एक हिस्सा होते हैं, जहां वे न सिर्फ उद्यान को सौंदर्य प्रदान करते हैं अपितु फलों के उत्पादन से पालक को आर्थिक लाभ भी होता है। \n\n", "id": "551155", "title": "फलोद्यान"}
