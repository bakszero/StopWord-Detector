{"url": "https://hi.wikipedia.org/wiki?curid=587107", "text": "ह्यूगेनोट\n\nह्यगेनो (Huguenots) एक नृजातीय-धार्मिक समूह है जो १६वीं-१७वीं शदी के दौरान फ्रांस के प्रोटेस्टैण्ट सुधार चर्च के सदस्य थे।\n\nव्युत्पत्ति की दृष्टि से ह्य गेनो संभवत: एक जर्मन शब्द आइडगेनोस्सेन (Eidgenossen) से संबंधित हैं, जेनेवा में १६वीं शताब्दी में आइडगेनोस्सेन का एक विकृत रूप अर्थात् एगुनो (Eiguenots) प्रचलित था जो ह्य गेनो से मिलता जुलता है। सन् १५६० ई. के बाद फ्रांस के प्रोटेस्टैंट धर्मावलंबियों के लिए ह्यू गेनो शब्द ही सामान्यत: होने लगा था।\n\nधार्मिक दृष्टि से कैलविन ने फ्रांस के प्रोटेस्टेंटों पर गहरा प्रभाव डाला है किंतु ह्यू गेनो एक राजनीतिक दल भी था जो कास्पार डे कोलिग्रनी के नेतृत्व में समस्त फ्रांस में फैलकर अत्यंत प्रभावशाली धन गया। २४ अगस्त, १५७२, को बहुत से अन्य ह्यू गेनो नेताओं के साथ दे कोलिग्नी की हत्या कर दी गई (यह घटना मेसेकर ऑव सेंट बरथोलोम्यू के नाम से विख्यात है) किंतु इससे प्रोटेस्टैंट आंदोलन समाप्त नहीं हुआ और संघर्ष चलता रहा।\n\nसन् १५९८ ई. में नैंट (Nantes) की राजाज्ञा के फलस्वरूप ह्य गेनो लोगों को धार्मिक स्वतंत्रता मिली। उस समय फ्रांस में १२% प्रोटेस्टैंट थे। राजा लुइ चौदहवें ने सन् १६८५ ई. में नैंट की राजाज्ञा रद्द करके ह्यू गनों लोगों को नागरिक अधिकारों से वंचित कर दिया। ये बड़ी संख्या में हॉलैंड आदि प्रोटेस्टैंट देशों में प्रवासी बन गए। जो फ्रांस में रह गए उनपर बहुत अत्याचार हुआ जिससे वे प्राय: देहातों में छिप गए। सन् १७८७ ई. में ही इनको फिर नागरिक अधिकार दिए गए। आजकल फ्रांस में दो प्रतिशत लोग प्रोटैस्टेंट हैं जिनमें से ५/८ कैलविनिस्ट और ३/८ लूथरन हैं।\n", "id": "587107", "title": "ह्यूगेनोट"}
{"url": "https://hi.wikipedia.org/wiki?curid=587109", "text": "नागा पीपुल्स फ्रंट\n\nनागा पीपुल्स फ्रंट () भारत का एक क्षेत्रीय दल है, जो भारतीय राज्य नागालैण्ड और मणिपुर में सक्रिय है। यह दल डेमोक्रेटिक एलाइंस ऑफ नागालैण्ड का हिस्सा रहते हुए नागालैण्ड में 2003 से भारतीय जनता पार्टी के साथ सरकार चला रहा है। शुरहोजली लाईजीत्सू इस दल के अध्यक्ष हैं। दल के मुख्य नेता नेफियू रियो जो नागालैण्ड की एक मात्र निर्वाचन क्षेत्र से सांसद हैं। 22 मार्च 2004 को नागालैण्ड डेमोक्रेटिक पार्टी का इस दल में विलय हो गया। लोक सभा में इस दल का एक सांसद है।\n", "id": "587109", "title": "नागा पीपुल्स फ्रंट"}
{"url": "https://hi.wikipedia.org/wiki?curid=587111", "text": "बनी-ठनी\n\nबनी-ठनी या (बणी-ठणी) एक भारतीय चित्रकला है जो किशनगढ़ चित्रकला से सम्बन्धित है इनकी रचना निहाल चन्द ने की थी। इसको भारत की मोनालिसा भी कहा जाता है। बनी-ठनी किशनगढ़ के प्रसिद्ध साहित्यकार महाराजा सांवतसिंह की भक्त नारी तथा कवयित्री थी। बनी-ठणी तो राजस्थानी शब्द है , इसका हिन्दी में मतलब सजी-धजी होता है। यह एक दासी थी तथा स्वयं रसीक बिहारी के नाम से कविता करती थी। इन्हें आगे लवलीज,उत्सव,प्रिया व नागर रमणी भी नाम मिले। \n", "id": "587111", "title": "बनी-ठनी"}
{"url": "https://hi.wikipedia.org/wiki?curid=587120", "text": "कोटा पत्थर\n\nकोटा पत्थर या 'कोटा स्टोन' महीन दाने वाला एक प्रकार का चूना पत्थर है जो राजस्थान के कोटा जिले में निकाला जाता है। रामगंज मण्डी और कोटा जिले में इस पत्थर की कई सौ खानें हैं।\n\nकोटा पत्थर के हरे-नीले एवं भूरे रंग वाले पत्थर सर्वाधिक लोकप्रिय हैं। इसका उपयोग निर्माण कार्य में होता है। इसका उपयोग बाहरी भागों में, रास्तों में, कोरिडोर में, बालकनी आदि में होता है। रासायनिक उद्योगों में फर्श बनाने, दीवाल फिक्सिंग के लिये, तथा लाइनिंग के लिये भी यह बहुत उपयुक्त है।\n", "id": "587120", "title": "कोटा पत्थर"}
{"url": "https://hi.wikipedia.org/wiki?curid=587124", "text": "व्यापार मेला\n\nऔद्योगिक प्रदर्शनी या व्यापार मेला (trade fair या trade show) वह प्रदर्शनी है जिसमें किसी विशेष प्रकार के उद्योग अपने अद्यतन उत्पाद प्रदर्शित करते हैं। ये उपभोक्ता मेलों से इस अर्थ में अलग होती हैं कि अधिकांश औद्योगिक प्रदर्शनियों में सामान्य जनता को प्रवेश की अनुमति नहीं होती बल्कि उनमें केवल कम्पनियों के प्रतिनिधि ही भाग ले सकते हैं। \n\n", "id": "587124", "title": "व्यापार मेला"}
{"url": "https://hi.wikipedia.org/wiki?curid=587152", "text": "नैषधीयचरित\n\nनैषधीयचरित, श्रीहर्ष द्वारा रचित संस्कृत महाकाव्य है। यह वृहत्त्रयी नाम से प्रसिद्ध तीन महाकव्यों में से एक है। महाभारत का नलोपाख्यान इस महाकाव्य का मूल आधार है।\n\nइस ग्रन्थ के दो भाग हैं- पूर्व और उत्तर। दोनों में ११-११ सर्ग हैं (कुल २२ सर्ग) इस ग्रन्थ के अन्त में यह निर्दिष्ट नहीं है कि 'ग्रन्थ समाप्त हुआ' - इस कारण संशय होता है कि यह ग्रन्थ अपूर्ण है। यह काव्य कठिन है क्योंकि कहा गया है- \"नैषधं विद्वदौषधम्\" (नैषध विद्वानों के लिये औषध है।)\n\nअलंकृत काव्यरचना शैली की प्रधानतावाले माघोत्तरयुगी कवियों द्वारा निर्मित काव्यों में अलंकरण प्रधानता, प्रौढ़ोक्ति कल्पना से प्रेरित वर्णन प्रंसगों की स्फीतता तथा पांडित्यलब्ध ज्ञानगरिष्ठाता अतिसंयोजन आदि की प्रवृत्ति बढ़ी। उस रुचि का पूर्ण उत्कर्ष श्रीहर्ष के नैषधीय चरित (या जिसे केवल \"नैषध\" भी कहते हैं) में देखा जा सकता है। बृहत्त्रयी के इस बृहत्तम महाकाव्य का महाकवि, न्याय, मीमांसा, योगशास्त्र आदि का उद्भट विद्वान् था और था तार्किक पद्धति का महान अद्वैत वेदांती। नैषध में शास्त्रीय वैदुष्य और कल्पना की अत्युच्च उड़ान, आद्यंत देखने को मिलती हैं। \n\nइस महाकाव्य का मूल आधार है \"महाभारत\" का \"नलोपाख्यान\"। मूल कथा के मूल रूप में यथावश्यक परिवर्तन भी यत्र-तत्र किया गया है। ऐसा मालूम पड़ता है कि इस पुराणकथा की लोकप्रियता ने बड़े प्राचीन काल से ही इसे लोककथा बना दिया है। इस कारण कवि ने वहाँ से भी कुछ तत्व लिए। यह महाकाव्य आद्यंत शृंगारी है। पूर्वराग, विरह, हंस का दूतकर्म, स्वयंबर, नल-दमयंती-विवाह, दंपति का प्रथम समागम और अष्टयामचर्या तथा संयोगविलास की खंडकाव्यीय कथावस्तु को कवि के वर्णनचरित्रों और कल्पनाजन्य वैदुष्यविलास ने अत्यत वृहदाकार बना दिया है। शृंगारपरिकर के वर्ण्यचित्रों ने भी उस विस्तारण में योग दिया है। अपनी कल्पना की उड़ान के बल से पंडित कवि द्वारा एक ही चित्र को नई नई अप्रस्तुत योजनाओं द्वारा अनेक रूपों में विस्तार के साथ रखा गया है। लगता है, एक प्रस्तुत को एक के बाद एक इतर अप्रस्तुतों द्वारा आंकलित करने में कवि की प्रज्ञा थकती ही नहीं। प्रकृतिजगत् के स्वभावेक्तिपथ रूपचित्रांकन, उपमा, रूपक, उत्प्रेक्षा अतिशयोक्ति, व्यतिरेक, श्लेष आदि अर्थालंकारों की समर्थयोजना, अनुप्रासयमक, शब्दश्लेष, शब्दचित्रादि चमत्कारों का साधिकार प्रयोग और शब्दकोश के विनियोग प्रयोग की अद्भुत क्षमता, शास्त्रीय पक्षों का मार्मिक, प्रौढ़ और समीचीन नियोजन, कल्पनाओं और भावचित्रों का समुचित निवेशन, प्रथम-समागम-कालीन मुग्धनववधू की मन:स्थिति, लज्जा और उत्कंठा का सजीव अंकन, अलंकरण और चमत्कार की अलंकृत काव्यशैली का अनायास उद्भावन और अपने पदलालित्य आदि के कारण इस काव्य का संस्कृत की पंडितमंडली में आज तक निरंतर अभूतपूर्व समादर होता चला आ रहा है। \n\nमाघ कवि से भी अधिक श्रीहर्ष ने इसे काव्यबाधक पांडित्यप्रदर्शन के योग से बहुत बढ़ा दिया है जिससे लघुकथानकवाला काव्य अति वृहत् हो गया है। शृंगारी विलासों और मुख्यत: संयोग केलियों के कुशलशिल्पी और रसिक नागरों की विलासवृत्तियों के अंकन में आसंजनशील होकर भी कवि के दार्शनिक वैदुष्य के कारण काव्य में स्थान स्थान पर रुक्षता बढ़ गई। पुनरुक्ति, च्युतसंस्कृति आदि अनेक दोष भी यत्र तत्र ढूँढ़े जा सकते हैं। परंतु इनके रहने पर भी अपनी भव्यता और उदात्तता, कल्पनाशीलता और वैदुष्यमत्ता, पदलालित्य और अर्थप्रौढ़ता के कारण महाकाव्य में कलाकार की अद्भुत प्रतिभा चमक उठी है, अलंकारमंडित होने पर भी उसकी क्रीड़ा में सहज विलास है। उसमें प्रौढ़ शास्त्रीयता और कल्पनामनोहर भव्यता है। बृहत्त्रयी के तीनों महाकाव्यों का अध्ययन पंडितों के लिए आज भी परमावश्यक माना जाता है।\n\n९वें सर्ग में वाग्मिता के बारे में श्रीहर्ष की सूक्ति देखिये-\n\n\n", "id": "587152", "title": "नैषधीयचरित"}
{"url": "https://hi.wikipedia.org/wiki?curid=587160", "text": "नमुचि\n\nनमुचि नाम के दो प्रसिद्ध राक्षस हुए हैं। एक तो शुंभ निशुंभ का तीसरा भाई था जिसकी कथा वामन पुराण में हैं, दूसरा दानवों का राजा जिसका वध इंद्र ने धोखे से किया था। नमुचि डर के मारे छिपा था। लेकिन इंद्र ने नमुचि का सिर काट लिया तो कटा हुआ सिर इंद्र के पीछे उड़ने लगा। अंत में इंद्र भागकर ब्रह्मा की शरण में गए। ब्रह्मा की आज्ञा से इंद्र को प्रायश्चित्त स्वरूप सरस्वती की शाखा अरुण में स्नान करके यज्ञ करना पड़ा। उसी नदी में नमुचि का कटा सिर भी डाल दिया गया जिससे नमुचि को अक्षय लोक की प्राप्ति हुई। यह कथा विस्तारपूर्वक महाभारत में मिलती है।\n", "id": "587160", "title": "नमुचि"}
{"url": "https://hi.wikipedia.org/wiki?curid=587165", "text": "कुंजंग चोदेन\n\nकुंजंग चोदेन (अँग्रेजी: Kunzang Choden, जन्म: 1952) एक भूटानी लेखिका हैं और अँग्रेजी भाषा में उपन्यास लिखने वाली प्रथम भूटानी महिला हैं। उनका जन्म भूटान के बूमथंग जिला के एक सामंती परिवार में हुआ। मात्र नौ वर्ष की आयु में उनके पिता ने उन्हें अँग्रेजी भाषा की तालिम दिलाई और शिक्षा-दीक्षा हेतु भारत भेज दिया। उन्होने दिल्ली के इंद्रप्रस्थ कॉलेज से मनोविज्ञान में स्नातक प्रतिष्ठा की शिक्षा ली और संयुक्त राज्य अमेरिका के नेब्रास्का लिंकन विश्वविद्यालय से समाजशास्त्र से स्नातक किया। 2005 में प्रकाशित अपने पहले अँग्रेजी उपन्यास 'दि सर्किल ऑफ कर्मा' से वे चर्चा में आयीं, जो 1950 के दशक में एक भूटानी महिला की परंपरिक प्रतिबंधात्मक विवशता पर आधारित है। इसमें मुख्य चरित्र के रूप में एक भूटानी महिला को रेखांकित किया गया है, जो पेशे से सड़क बिल्डर है और पुरुषों को प्राप्त आर्थिक स्वतन्त्रता तथा लिंग भिन्नता का शिकार हो जाती है।\n\n", "id": "587165", "title": "कुंजंग चोदेन"}
{"url": "https://hi.wikipedia.org/wiki?curid=587196", "text": "रॉकस्टार गेम्स\n\nरॉकस्टार गेम्स () न्यूयॉर्क शहर में स्थित एक बहुराष्ट्रीय वीडियो गेम डेवलपर और प्रकाशक हैं, जो कि टेक-टू इंटरएक्टिव द्वारा ब्रिटिश वीडियो गेम प्रकाशक बीएमजी इंटरएक्टिव की खरीद के बाद उसकी सहायक कंपनी हैं। ये प्रकाशक ग्रैंड थेफ्ट ऑटो, मैक्स पेन के साथ-साथ अपने गेमों में खुली दुनिया शैली के इस्तेमाल करने के लिए जाना जाता हैं। इसमें अधिग्रहण किए गए और आंतरिक रूप से बनाए गए स्टूडियो शामिल हैं। फ़रवरी 2014 तक, रॉकस्टार गेम्स ने 25 करोड़ से अधिक गेमों की प्रतियाँ बेच दी हैं, जिसमें अकेले ग्रैंड थेफ्ट ऑटो श्रृंखला की ही 15 करोड़ से ज़्यादा बेची गई हैं।\n\n", "id": "587196", "title": "रॉकस्टार गेम्स"}
{"url": "https://hi.wikipedia.org/wiki?curid=587199", "text": "साहित्य दर्शन\n\nसाहित्य दर्शन हिंदी भाषा की एक त्रैमासिक साहित्यिक पत्रिका है। इसे हरियाणा के अम्बाला जिला के बराडा से राष्ट्रीय नारी मुक्ति संगठन द्वारा प्रकाशित किया जाता है। इसके प्रबंध सम्पादक नफे सिंह कादियान हैं।\n\n", "id": "587199", "title": "साहित्य दर्शन"}
{"url": "https://hi.wikipedia.org/wiki?curid=587264", "text": "सोनी पल\n\nसोनी पल मल्टी स्क्रीन मीडिया द्वारा एक नया पारिवारिक मनोरंजन चैनल है। सोनी पर चलने वाले अन्य चैनलों की तरह इसका भी मुख्य उद्देश्य महिलाओं में लोकप्रिय कार्यक्रमों धारावाहिकों को दिखाना है। पल महिलाओं के द्वारा बिताए जाने वाले पल-पल को प्रेरक धारावाहिकों से उत्साहित करेगा, ताकि देखने वाले एक अद्भुत अहसास का अनुभव करते हुए कहें कि \"ये पल हमारा है\" यही इसका मुख्य उद्देश्य है।\nबॉलीवुड अभिनेत्री जूही चावला को इस चैनल का ब्रॉण्ड एम्बेसिडर चुना गया।\nयह चैनल महिलाओं के जुनून तथा उत्साह पर केन्द्रित है जो भविष्य में स्टार प्लस, लाइफ ओके और ज़ी टीवी जैसे टॉप चैनलों को कड़ी टक्कर देगा।\nसोनी पल मुख्यतः बिग टीवी, डिश टीवी, एयरटेल डिजिटल टीवी, विडियोकॉन डीटूएच तथा टाटा स्काई और भारत की एकमात्र निःशुल्क दूरदर्शन सेवा डीडी फ्री डिश पर भी उपलब्ध है।\n\nसोनी पल प्रारम्भ में अपने द्वारा निर्मित कार्यक्रम प्रसारित करता था। लेकिन कम टी.आर.पी. की वजह से सेट इंडिया ने इसे सोनी टीवी एवं सब टीवी के लोकप्रिय कार्यक्रम प्रसारित करने वाले फ्री टू एयर चैनल के रूप में परिवर्तित कर दिया। जिसके पश्चात चैंनल की अधिकारी टी.आर.पी. में तेज़ी से इज़ाफ़ा हुआ । और वर्तमान में यह हिंदी GEC के सबसे लोकप्रिय टीवी चेनलो में से एक हैं।\n\nद\n\n", "id": "587264", "title": "सोनी पल"}
{"url": "https://hi.wikipedia.org/wiki?curid=587267", "text": "शंखलिपि\n\nभारत तथा जावा और बोर्नियो में प्राप्त बहुत से शिलालेख शंखलिपि में हैं। इस लिपि के वर्ण 'शंख' से मिलते-जुलते कलात्मक होते हैं \n\nयह लिपी तीर्थंकर महावीर कालिन हैं. राजगीर, बिहार मे रास्तों पर भी खुदि है।गौतम बुद्ध पहले जैन थे तथा महावीर के शिष्य थे.जब वे अलग हुये तो उदयगिरि आये.और शंख लिपी मे महावीर के लिये संदेश छोड गये. \n", "id": "587267", "title": "शंखलिपि"}
{"url": "https://hi.wikipedia.org/wiki?curid=587277", "text": "द हितवाद\n\nद हितवाद नागपुर से प्रकाशित अंग्रेजी समाचार पत्र है। इसकी स्थापना १९११ में गोपाल कृष्ण गोखले ने की थी। \n\n", "id": "587277", "title": "द हितवाद"}
{"url": "https://hi.wikipedia.org/wiki?curid=587282", "text": "किंकाकू जी\n\nकिंकाकू जी (जापानी : 金閣寺?, शाब्दिक अर्थ : स्वर्ण मंदिर) जापान के क्योतो नगर में स्थित जेन बौद्ध मंदिर है। सुनहरे गुंबद वाला किंकाकू-जी मंदिर क्योको-ची तलाब के ठीक सामने बना है। इसके गुंबद और मंदिर की तालाब के पानी में पड़ने वाली छाया यहां के नजारे को और भी खूबसूरत बनाती है। ये बौद्ध मंदिर यहां की संस्कृति कितायामा बुंका का प्रतिनिधित्व करता है, जो पारंपरिक कुलीन संस्कृति और नई समुराई संस्कृति का मिश्रण है। इस तीन मंजिला मंदिर को यूनेस्को ने वर्ल्ड हेरिटेज में शामिल किया है। यह प्राचीन क्योतो के १७ विश्व विरासतों में से एक है।\n", "id": "587282", "title": "किंकाकू जी"}
{"url": "https://hi.wikipedia.org/wiki?curid=587331", "text": "विद्रधि\n\nविद्रधि (abscess) शरीर के ऊतक के अन्दर मवाद एकत्र होने से निर्मित होती है। जो विद्रधि त्वचा के निकट स्थित होती हैं उनका लक्षण ये हैं- लाली, दर्द, गरमी, सूजन, आदि।\n\n", "id": "587331", "title": "विद्रधि"}
{"url": "https://hi.wikipedia.org/wiki?curid=587354", "text": "जिनप्रभ सूरि\n\nजिनप्रभ सूरि ईसवी सन् की १४वीं शताब्दी में एक असाधारण प्रतिभाशाली जैन आचार्य हो गए हैं। मुगल बादशाह अकबर के दरबार में जो स्थान जगद्गुरु हीरविजय सूरि को प्राप्त था, वही स्थान तुगलक सुलतान मुहम्मदशाह के दरबार में जिनप्रभ सूरि का था।\n\nजिनप्रभ सूरि लघु खरतर गच्छ के प्रवर्तक जिनसिंह सूरि के प्रधान शिष्य थे। संस्कृत, प्राकृत और अपभ्रंश में विविध विषयों पर इन्होंने महत्वपूर्ण ग्रंथ लिखे हैं। प्रतिदिन किसी अभिनव काव्य की रचना करने के पश्चात् ही आहारग्रहण करने का उनका नियम था। उनके जीवनकाल में बघेला वंश का अंत, गुजरात का मुसलमान बादशाहों के अधिकार में चला जाना, दिल्ली में मुगल सल्तनत का आरंभ आदि अनेक रोमांचकारी ऐतिहासिक घटनाएँ घटी थीं।\n\nजिनप्रभ सूरि को भ्रमण का बहुत शौक था तथा गुजरात, राजस्थान, मालवा, मध्यप्रदेश, बरार, दक्षिण, कर्णाटक, तेलंगाना, बिहार, अवध, उत्तर प्रदेश और पंजाब आदि स्थानों की यात्राएँ इन्होंने की थीं। अपने विविध तीर्थकाल में इस भ्रमण का विस्तृत वृतांत जिनप्रभ सूरि संकलित किया है। इस वृत्तांत के अनुसार विक्रम संवत् १२५ (११९९ ई.) में सुलतान अलाउद्दीन के छोटे भाई उल्लू खाँ (अलफ खाँ) ने दिल्ली से गुजरात पर आक्रमण किया। उस समय चित्तौड़ के नरेश समरसिंह ने उल्लू खाँ को दंड देकर मेवाड़ की रक्षा की। विविध तीर्थकल्प में बनारस के मणिकणिंकाघाट तथा देववाराणसी, राजधानी वाराणसी, मदन वाराणसी और विजयवाराणसी का उल्लेख है। राजधानी वाराणसी में यवन रहते थे। आजकल का मदनपुरा ही मदन वाराणसी हो सकता है।\n", "id": "587354", "title": "जिनप्रभ सूरि"}
{"url": "https://hi.wikipedia.org/wiki?curid=587374", "text": "ग्रिगरी जिनव्येव\n\nजिनव्येव ग्रिगरी एपिसएविच् (रूसी : Григо́рий Евсе́евич Зино́вьев, IPA: [ɡrʲɪˈɡorʲɪj zʲɪˈnovʲjɪf] ; वास्तविक उपाधि 'रादमीस्लस्कि' ; १८८३ - १९३६) बोलशेविक क्रांतिकारी तथा सोवियत साम्यवादी दल के प्रमुख कार्यकर्ता तथा राजनेता थे। \n\nजिनव्येव का जन्म एक छोटे पूँजीपति परिवार में हुआ था। सन् १९०१ में रूसी समाजवादी जनतंत्र (सोशल डेमोक्रेटिक) दल में सम्मिलित हुए और १९०३ में बोलशेविकों के दल में सम्मिलित हो गए। सन् १९०७ में दल की केंद्रीय समिति के सदस्य निर्वाचित हुए। अप्रैल, १९०८ से १९१७ तक विदेश में प्रवासी के रूप में रहे। उस समय दल के 'प्रतिहारी' (सर्वहारा) तथा 'समाजवादी जनतंत्र' नामक पत्रों के संपादकमंडल में कार्य करते थे। सन् १९१७ की अक्टूबर क्रांति के ठीक एक दिन पूर्व ये उस क्रांति की सफलता पर संदेह प्रकट कर तत्कालीन पूँजीवादी सरकार के विरुद्ध विद्रोह करनेवाले पेत्रोग्राद के श्रमिक तथा सेना की तैयारी के विरोध में खड़े हो गए। सन् १९१७ से लेकर १९२६ तक ये सरकार तथा दल में महत्वपूर्ण पद सँभालते रहे। कई बार लेनिन के राजनीतिक मत का विरोध भी किया। साम्यवादी दल में एक विरोधी दल के साथ १९२५ से योगदान कर दल की कार्रवाई का विरोधी दल के साथ १९२५ से योगदान कर दल की कार्रवाई का विरोध करने लगे। सन् १९२६ में लियो त्रात्सकी के साथ होकर दल के विरुद्ध आचरण करने लगे। १९२७ में इन्हें दल से निष्कासित कर दिया गया। दो बार-सन् १९२८ तथा १९३३ में इन्हें दल में सम्मिलित किया गया। किंतु १९३२ तथा १९३४ में पुन: पार्टी के कार्य का विरोध करने पर ये निष्कासित कर दिए गए।\n\nदल तथा सोवियत सरकार का विधिविरुद्ध विरोध करने पर इन्हें गिरफ्तार कर सन् १९३६ में मृत्युदंड दे दिया गया।\n", "id": "587374", "title": "ग्रिगरी जिनव्येव"}
{"url": "https://hi.wikipedia.org/wiki?curid=587377", "text": "जिनेश्वर सूरि\n\nजिनेश्वरसूरि चंद्रकुलीय वर्धमान सूरि के प्रतिभाशाली शिष्य थे। ये खरतर गच्छ के संस्थापक थे और सन् १०२३ में विद्यमान थे। जैन आगम ग्रंथों के टीकाकार अभयदेव सूरि, सुर सुंदरी कथा के कर्ता धनेश्वरसूरि तथा महावीरचरित के कर्ता गुणचंद्रमणि उनके शिष्य-प्रशिष्यों में गिने जाते हैं।\n\nविक्रम संवत ८०२ में अगहिल्लपुर पाटण के राजा वनराज चावड़ा के गुरु शीलगुण सूरि ने यह राजाज्ञा जारी करा दी थी कि पाटण में चैत्यवासी साधुओं को छोड़कर दूसरे वनवासी साधु प्रवेश न करें। आगे चलकर वि॰सं॰ १०७४ में जिनेश्वर सूरि और बुद्धिसागर नाम के विधिमार्गी विद्वानों ने चौलुक्य राजा दुर्लभदेव की सभा में चैत्यवासियों को शास्त्रार्थ में पराजित कर इस आज्ञा को रद्द कराया। चैत्यवासी शिथिलाचारी होने के कारण प्राय: चैत्यों (मंदिरों) में ही वहीं भोजन करते और वहीं उपदेश देते। चैत्य ही एक प्रकार से उनका मठ या निवासस्थान बन गया था, इसलिये वे चैत्यवासी कहे जाते थे। हरिभद्र सूरि ने संबोधप्रकरण में चैत्यनिवासियों को 'कुसाधु' बताते हुए कहा है कि ये देवद्रव्य का उपभोग करते हैं, जिन मंदिर और शालाएँ चिनवाते हैं, रंग बिरंगे सुगंधित धूपवासित वस्त्र पहनते हैं, बिना नाथ के बैलों के समान स्त्रियों के आगे गाते हैं, मुहूर्त निकालते हैं, निमित्त बताते हैं, भभूत देते हैं, रात भर सोते हैं, क्रय विक्रय करते हैं, चेला बनाने के लिये छोटे बच्चों को खरीदते हैं, भोले लोगों को ठगते हैं और जिन प्रतिमाओं को बेचते खरीदते हैं। श्वेतांबरों में आजकल जो 'जती या श्रीपूज्य' कहलाते हैं वे इन्हीं चैत्यवासियों या मठवासियों के और जो 'संवेगी' कहे जाते हैं वे वनवासियों के अवशेष हैं। संवेगी अपने को विधिमार्ग का अनुयायी कहते हैं। जिनेश्वर सूरि के गुरु वर्धमान सूरि स्वयं चैत्यवासी यतियों के प्रमुख आचार्य थे लेकिन बाद में उन्होंने जातियों का आचार छोड़ दिया था।\n\nयुगप्रधान जिनेश्वर सूरि ने दूर-दूर तक भ्रमण किया तथा गुजरात, मालवा और राजस्थान उनकी प्रवृत्तियों के केंद्र बन गए। उन्होने संस्कृत और प्राकृत में अनेक महत्वपूर्ण ग्रंथ लिखे हैं। जिनमें हरिभद्रअष्टक की टीका, प्रमालक्षण, पंचलिंगीप्रकरण, वीरचरित्र, कथाकोषप्रकरण, निवार्णलीलावती कथा आदि मुख्य हैं। कथाकोषप्रकरण प्राकृत कथाओं का सुंदर ग्रंथ है जो सन् १०५२ में लिखा गया था।\n\nबुद्धिसागर सूरि जिनेश्वर सूरि के सगे भाई थे। उन्होंने श्वेतांबर संप्रदाय में सर्वप्रथम व्याकरण की रचना की। सन् १०२३ में ये दोनों आचार्य जाबालिपुर (जालौर) में विद्यमान थे।\n\n", "id": "587377", "title": "जिनेश्वर सूरि"}
{"url": "https://hi.wikipedia.org/wiki?curid=587413", "text": "रवि शंकर (बहुविकल्पी)\n\nरवि शंकर इनमें से कोई हो सकता हैं:\n\n", "id": "587413", "title": "रवि शंकर (बहुविकल्पी)"}
{"url": "https://hi.wikipedia.org/wiki?curid=587435", "text": "ग्रैंड थेफ्ट ऑटो V\n\nग्रैंड थेफ्ट ऑटो V () रॉकस्टार नॉर्थ द्वारा विकसित और रॉकस्टार गेम्स द्वारा प्रकाशित 'खुली दुनिया' डिज़ाईन वाला एक एक्शन रोमांच वीडियो गेम है। इसे प्लेस्टेशन 3 और एक्सबॉक्स 360 के लिए 17 सितंबर 2013 को जारी किया गया था और प्लेस्टेशन 4 और एक्सबॉक्स वन के लिए 18 नवम्बर 2014 को। आगे इसको माइक्रोसॉफ्ट विंडोज़ के लिए 14 अप्रैल 2015 को जारी किया जाना निर्धारित है। खेल 2008 के ग्रैंड थेफ्ट ऑटो IV के बाद ग्रैंड थेफ्ट ऑटो श्रृंखला में पहली मुख्य प्रविष्टि है। गेम सैन एंड्रियास के काल्पनिक राज्य (जो कि दक्षिणी कैलिफोर्निया पर आधारित है) के भीतर सेट किया गया है। गेम के एकल खिलाड़ी मोड में तीन अपराधियों की कहानी चलती है जो डकैती करने के प्रयास करते हैं जबकि एक सरकारी एजेंसी भी उनके पीछे पड़ी है।\n\nगेम अन्य पुरुष के नजरिए से खेला जाता है और इसकी दुनिया में पैदल या वाहन से घूमा जा सकता है। इसमें खिलाड़ी द्वारा पूरे समय एकल खिलाड़ी मोड में तीन नेतृत्व पात्रों में से किसी एक को नियंत्रित किया जाता हैं। मिशन के दौरान और बाहर, दोनों समय, तीनों पात्रों में से किसी को चुना जा सकता हैं। कहानी डकैती दृश्यों पर केंद्रित है और मिशनों में कई शूटिंग और ड्राइविंग गेमप्ले शामिल है। खिलाड़ी चरित्र की आपराधिक गतिविधियाँ कानून प्रवर्तन एजेंसियों को प्रतिक्रिया के लिए उकसा सकती हैं, उनकी प्रतिक्रिया की आक्रामकता एक \"वॉन्टड\" प्रणाली द्वारा मापी जाती हैं।\n\nअक्टूबर 2011 में इसकी घोषणा के बाद, ग्रैंड थेफ्ट ऑटो V व्यापक रूप से प्रत्याशित था। यह कई समीक्षकों द्वारा प्रशंसित किया गया था जिन्होंने इसकी प्रशंसा विशेष रूप से इसके बहु नायक डिजाइन, ओपन एंडेड गेमप्ले और तकनीकी प्रगति के लिये की। वहीं कुछ समीक्षकों ने गेम को स्वाभाविक हिंसक और स्त्री द्वेषी बताया। ग्रैंड थेफ्ट ऑटो V ने गेम उद्योग में अबतक की बिक्री के रिकॉर्ड तोड़ दिये और इतिहास में सबसे तेजी से बिकने वाला मनोरंजन उत्पाद बन गया जब इसने पहले दिन $80 करोड़ कमाई की और शुरुआती तीन दिनों में 1 अरब अमेरिकी डॉलर कमाए।\n\nग्रैंड थेफ्ट ऑटो V एक एक्शन रोमांच गेम है जो अन्य पुरुष के नज़रिए से खेला जाता है। कहानी में प्रगति करने के लिए, खिलाड़ी मिशन पूरा करते हैं जो कि अटल उद्देश्यों वाले रैखिक परिदृश्य होते हैं। मिशन के बाहर खिलाड़ी स्वतंत्र रूप से खुली दुनिया घूम सकते हैं। गेम में सैन एंड्रियास के अंदर एक खुला देहात क्षेत्र और लॉस सैंटोस ( लॉस एंजेलिस पर आधारित) नाम का काल्पनिक शहर है और इस प्रकार ग्रैंड थेफ्ट ऑटो V की दुनिया श्रृंखला में पहले की प्रविष्टियों की तुलना में कहीं अधिक बड़े क्षेत्र वाली है। \n\nखिलाड़ी दुश्मनों से लड़ने के लिए हाथापाई हमलों, आग्नेयास्त्रों और विस्फोटकों का उपयोग करते हैं और गेम की दुनिया नेवीगेट करने के लिए चल सकते हैं, कूद सकते हैं, तैर सकते हैं और वाहनों का इस्तेमाल कर सकते हैं। लड़ाई में और एक कवर प्रणाली का दुश्मनों के खिलाफ सहायता के रूप में इस्तेमाल किया जा सकता है। अगर खिलाड़ी घातक हमलों में नुकसान उठाते हैं तो उनका स्वास्थ्य मीटर (हेल्थ मीटर) नीचे गिरता है जो बाद में धीरे-धीरे अपनी आधी दूरी तक स्वतः पुनर्जीवित हो जाता है। हालाँकि यह स्वास्थ्य मीटर पूरे तौर पर केवल प्राथमिक चिकित्सा या भोजन इत्यादि लेने के बाद ही भर पाता है और तभी खिलाड़ी चरित्र पूर्ण स्वस्थ दिखता है।\nअगर खेलते समय खिलाड़ी अपराध करते है तो कानून प्रवर्तन एजेंसियाँ प्रतिक्रिया देंगी जिसका संकेत में एक \"वॉन्टड\" मीटर द्वारा दिया जाता है। मीटर पर प्रदर्शित सितारे मौजूदा \"वॉन्टड\" स्तर को दर्शाते हैं (उदाहरण के लिए अधिकतम पांच सितारा स्तर पर कानून प्रवर्तन के प्रयास खिलाड़ियों को अशक्त करने के लिए बहुत अधिक आक्रामक हो जाते हैं)।\n\nएकल खिलाड़ी मोड खिलाड़ियों को तीन किरदारों को नियंत्रित करने देता है: माइकल डी सांता, ट्रेवर फिलिप्स और फ्रेंकलिन क्लिंटन। ये ऐसे अपराधी हैं जिनकी कहानियां एक दूसरे से ताल्लुक रखती हैं, जैसे-जैसे वो मिशन पूरा करते हैं। कुछ मिशन केवल एक ही किरदार के साथ पूरे होते हैं और कुछ दो या तीन के साथ। एकल खिलाड़ी मोड में खेलते समय खिलाड़ी हेड अप डिस्प्ले पर एक दिशात्मक कम्पास के माध्यम से इच्छानुसार मुख्य किरदारों में से किसी को भी चुन सकता है। गेम स्वतः भी निश्चित उद्देश्यों को पूरा करने के लिये एकल खिलाड़ी मिशनों में स्वचालित रूप से तीन किरदारों के बीच में से किसी को भी चुन लेता है।\n\nगेम की आभासी दुनिया में घूमने के दौरान खिलाड़ी स्थान और सन्दर्भ-विशेष से संलग्न गतिविधियों जैसे, पानी के नीचे स्कूबा डाइविंग या पैराशूट के माध्यम से बीएएसई कूद इत्यादि को अंजाम दे सकते हैं। प्रत्येक किरदार के पास दोस्तों से संपर्क करने के लिए, गतिविधियों को शुरू करने के लिए और गेम के अंदर के इंटरनेट तक पहुँचने के लिये एक स्मार्टफोन है। इंटरनेट खिलाड़ियों को शेयर बाज़ार के माध्यम से शेयरों में व्यापार करने की सुविधा देता है। खिलाड़ी घर और व्यवसाय जैसी संपत्ति क्रय कर सकता है, प्रत्येक किरदार अपने शस्त्रागार में हथियारों और वाहनों का उन्नयन कर सकता हैं और बाल कटाना, टैटू बनवाना, कपड़े बदलना और आभूषणों की खरीद कर गेम के किरदार की शक्ल को अनुकूलित कर सकता हैं।\n\nरॉकस्टार नॉर्थ ने ग्रैंड थेफ्ट ऑटो IV के रिलीज के बाद वर्ष 2009 में ग्रांड थेफ्ट ऑटो V विकसित करना शुरू किया। इसका विकास 1,000 से अधिक लोगों की एक टीम द्वारा आयोजित किया गया जिसमें रॉकस्टार नॉर्थ की मुख्य टीम और मूल कंपनी रॉकस्टार गेम्स के दुनिया भर के स्टूडियो से कर्मी शामिल थे। समय के साथ प्लेस्टेशन 3 और एक्सबॉक्स 360 हार्डवेयर से परिचित हो चुके रॉकस्टार ने पाया कि वो इन कंसोलों की ग्राफिकल क्षमता पिछले गेमों की तुलना में ज़्यादा बढ़ा सकते हैं। जहाँ तक इसके उत्पादन में आये खर्च की बात है, विश्लेषकों ने गेम के संयुक्त विकास और विपणन का बजट तकरीबन £17 करो‌ड़ (अमेरिकी $265,000,000, 16 अरब) अनुमानित किया है।\n\nखुली दुनिया डिजाइन और गेम के अंदर का रेंडरर इसके विकास के शुरुआती दौर में पूरे हुए थे। खुली दुनिया दक्षिणी कैलिफोर्निया और लॉस एंजिल्स पर आधारित हैं। गेम की आभासी दुनिया की रचना करने वाली उत्पादन टीम के प्रमुख सदस्यों ने पूरे लॉस एंजिल्स क्षेत्र में अनुसंधान यात्राएं की और फोटो एवं वीडियो फुटेज लेकर अपना अनुसंधान दर्ज़ किया। गेम में वर्णित लॉस सैंटोस नामक काल्पनिक शहर के सड़क नेटवर्क डिजाइन में मदद करने के लिए लॉस एंजिल्स के गूगल मैप्स अनुमानों को टीम द्वारा इस्तेमाल किया गया। लॉस एंजिल्स के जनसांख्यिकीय वितरण को प्रतिबिंबित और पुन: पेश करने के लिए डेवलपर्स ने जनगणना के आंकड़ों का अध्ययन किया और शहर के बारे में वृत्त चित्र देखकर इससे मदद हासिल की। टीम का मानना था कि खुली दुनिया को बनाना ही गेम के विकास का तकनीकी रूप से सर्वाधिक कठिन पहलू था।\n\nग्रैंड थेफ्ट ऑटो V के रिलीज के क्रम में सबसे पहले 25 अप्रैल 2011 को रॉकस्टार गेम्स द्वारा इसकी औपचारिक घोषणा की गई थी। तत्पश्चात् उन्होंने एक सप्ताह बाद पहला ट्रेलर जारी किया और एक आधिकारिक प्रेस विज्ञप्ति के साथ गेम की सेटिंग को स्वीकारा। पत्रकारों ने नोट किया कि घोषणा ने गेमिंग उद्योग के भीतर व्यापक प्रत्याशा प्रज्वलित की जिसको वे श्रृंखला के सांस्कृतिक महत्व की बदौलत मानते हैं। गेम अपने मूल अनुमानित Q2 2013 रिलीज की तारीख चूक गया और पॉलिशिंग के लिए समय प्राप्त करने हेतु इसकी रिलीज़ तारीख 17 सितंबर को धकेल दी गई। जून 2014 में गेम को माइक्रोसॉफ्ट विंडोज, प्लेस्टेशन 4 और एक्सबॉक्स वन के लिए पुनः रिलीज करने की घोषणा की गई। गेम के इस उन्नत संस्करण में बेहतर बनावट विवरण, सघन यातायात, उन्नत मौसम के प्रभाव, और नए वन्य जीवन, वनस्पति, 100 से ज़यादा नए गाने और उत्तम पुरुष के नज़रिये से खेलने की सुविधा भी है। प्लेस्टेशन 4 और एक्सबॉक्स वन के संस्करण 18 नवंबर, 2014 को जारी किये गए। शुरू में 18 नवंबर को ही जारी किये जाने को निर्धारित पीसी संस्करण 3 बार विलम्बित हुआ, पहले 27 जनवरी 2015 को, फिर 24 मार्च 2015 और अब 14 अप्रैल 2015 को। \n\nग्रैंड थेफ्ट ऑटो V व्यापक आलोचनात्मक समीक्षाओं के साथ जारी हुआ था। मेटाक्रिटिक ने, जो एक गेम मूल्यांकन करने वाली वेबसाइट है और 0-100 रेंज में एक सामान्यीकृत रेटिंग प्रदान करती है, प्लेस्टेशन 3 संस्करण के लिए 50 समीक्षाओं के आधार पर तथा एक्सबॉक्स 360 संस्करण के लिए 58 समीक्षाओं के आधार पर इस गेम को 100 में से 97 का औसत स्कोर प्रदान किया जो कि \"सार्वभौमिक प्रशंसा\" का संकेत है। यह मेटाक्रिटिक वेबसाइट द्वारा किसी गेम को दिया गया अब तक का पांचवां उच्चतम मूल्यांकन है। वहीं गेम रैंकिंगस नामक वेबसाइट ने प्लेस्टेशन 3 संस्करण के लिए 34 समीक्षाओं के आधार पर 97% औसत समीक्षा स्कोर आवंटित किया तथा एक्सबॉक्स 360 संस्करण के लिए 40 समीक्षाओं के आधार पर 96% का स्कोर दिया। समीक्षकों को कई मुख्य पात्र, सूत्र, डकैती मिशन डिजाइन और प्रस्तुति पसंद आई, पर वो कहानी और पात्रों की गुणवत्ता पर सहमत नहीं थे। आईजीएन नामक मूल्यांकनकर्ता संस्था के केज़ा मैकडोनाल्ड ने ग्रैंड थेफ्ट ऑटो V को \"आजतक बनाये गए सर्वश्रेष्ठ वीडियो गेम में से एक\" कहा और प्ले नामक पत्रिका ने इसे \"पीढ़ी को परिभाषित करने वाला\" और \"असाधारण\" माना। एज नामक पत्रिका ने अपनी समीक्षा में लिखा कि ये 'खुली दुनिया' डिजाइन में और कहानी में एक \"उल्लेखनीय उपलब्धि\" है जबकि डेली टेलीग्राफ अखबार ने इसे \"तकनीकी इंजीनियरिंग की विशाल उपलब्धि\" घोषित किया।\n\nकुछ समीक्षकों ने यह निष्कर्ष निकाला कि गेम में महिलाओं का चित्रण स्त्री द्वेषी है। लॉस एंजिल्स टाइम्स के टोड मार्टन्स ने महिलाओं की व्यंग्य भूमिकाओं को रचनात्मक नहीं माना और जोड़ा कि हिंसक और लिंगवादी विषयों ने गेम के अनुभव को आघात पहुँचाई। एज ने ध्यानाकर्षण किया कि गेम में हालांकि \"हर महिला केवल उपहास उड़ाने, तिरछी नज़र से देखने और हँसने के लिए मौजूद है (पर देखा जाए तो) गेम ने इसी तरह अपने सभी पुरुष प्रमुख पात्रों के साथ भी व्यवहार किया हैं, हिंसा के प्रति उनके टकसाली प्रवृत्तियों के माध्यम से।\"\n\nरिलीज के चौबीस घंटे के भीतर ग्रैंड थेफ्ट ऑटो V ने दुनिया भर में टेक-टू इंटरएक्टिव के लिए लगभग 1,12,10,000 प्रतियों के साथ $ 800 मिलियन से अधिक की बिक्री कर डाली। यह संख्या विश्लेषकों द्वारा की गई उम्मीदों से लगभग दोगुनी थी। \nरिलीज होने के तीन दिन बाद ही गेम ने बिक्री में एक अरब डॉलर के जादुई आँकड़े को पार कर लिया था जिसने इसे इतिहास में सबसे तेजी से बिकने वाला मनोरंजन उत्पाद बना दिया। इसकी रिलीज के छह हफ्तों के बाद तक की बिक्री के आँकड़े बताते हैं कि रॉकस्टार ने खुदरा विक्रेताओं को गेम की लगभग 29 लाख प्रतियां भेज दी थी जो ग्रैंड थेफ्ट ऑटो IV के पूरे जीवनकाल की बिक्री के आँकड़ों से भी अधिक है।\n\nइसने 8 अक्टूबर को सात गिनीज़ वर्ल्ड रिकॉर्ड्स तोड़ दिए:\n\n", "id": "587435", "title": "ग्रैंड थेफ्ट ऑटो V"}
{"url": "https://hi.wikipedia.org/wiki?curid=587480", "text": "रिंगा रिंगा रोजस्\n\nरिंगा रिंगा रोजस् एक भारतीय डरावना धारावाहिक है, जिसका प्रसारण लाइफ ओके पर 30 नवम्बर 2013 से 18 जनवरी 2014 तक शुक्रवार व शनिवार रात को होता था।\n\nयह खौफनाक धारावाहिक सामान्य एवं असामान्य वस्तुओं में अंतर दर्शाता है। यह कहानी एक छोटी लड़की मैत्री के बारे में है जो अपने पिता को एक सुपरहीरो समझती है। उसके पिताजी भूतों से लड़ते है।\n\n\n", "id": "587480", "title": "रिंगा रिंगा रोजस्"}
{"url": "https://hi.wikipedia.org/wiki?curid=587514", "text": "गिरीश्वर मिश्र\n\nप्रो॰ गिरीश्वर मिश्र (जन्म 21 अप्रैल 1951) भारत के एक शिक्षाविद, मनोविज्ञानी, समाज विज्ञानी, लेखक, संपादक एवं वर्तमान महात्मा गान्धी अन्तर्राष्ट्रीय हिन्दी विश्वविद्यालय के कुलपति हैं। गोरखपुर विश्वविद्यालय से मनोविज्ञान में स्नातक, पीएचडी डिग्री प्राप्त करने के उपरांत वे उसी विश्वविद्यालय में मनोविज्ञान विषय के व्याख्याता के रूप में सन 1970 में कर्मजीवन प्रारंभ किया। \nप्रो॰ मिश्र पांचवे आईसीएसएसआर सर्वे ऑफ़ साइकोलॉजी के प्रधान संपादक तथा नेशनल अकादमी ऑफ़ साइकोलॉजी, इंडिया और साइकोलॉजिकल स्टडीज के संपादक हैं। \n\n\n\n\n", "id": "587514", "title": "गिरीश्वर मिश्र"}
{"url": "https://hi.wikipedia.org/wiki?curid=587528", "text": "टेक-टू इंटरएक्टिव\n\nटेक-टू इंटरएक्टिव सॉफ्टवेयर, Inc. (), टेक-टू के रूप में भी जानी जाती हैं, एक अमेरिकी बहुराष्ट्रीय प्रकाशक, डेवलपर और वीडियो गेम और वीडियो गेम के बाह्य उपकरणों के वितरक हैं। टेक-टू पूरी तरह से रॉकस्टार गेम्स और 2के गेम्स के मालिक हैं। कंपनी का मुख्यालय, न्यूयॉर्क शहर में हैं और विंडसर, यूनाइटेड किंगडम में अंतरराष्ट्रीय मुख्यालय हैं। टेक-टू ने कई उल्लेखनीय खेल प्रकाशित किए है, इसकी सबसे प्रसिद्ध श्रृंखला ग्रांड थेफ्ट ऑटो सहित।\n\n", "id": "587528", "title": "टेक-टू इंटरएक्टिव"}
{"url": "https://hi.wikipedia.org/wiki?curid=587603", "text": "विश्व शिक्षक दिवस\n\nविश्व शिक्षक दिवस (अंग्रेज़ी:World Teacher's day) 5 अक्टूबर को संयुक्त राष्ट्र के तत्वावधान में मनाया जाता है। इस दिन आध्यापकों को सामान्य रूप से और कतिपय कार्यरत एवं सेवानिवृत्त शिक्षकों को उनके विशेष योगदान के लिये सम्मानित किया जाता है।\n\nइसे संयुक्त राष्ट्र द्वारा साल 1966 में यूनेस्को और अंतर्राष्ट्रीय श्रम संगठन की हुई उस संयुक्त बैठक को याद करने के लिये मनाया जाता है जिसमें अध्यापकों की स्थिति पर चर्चा हुई थी और इसके लिये सुझाव प्रस्तुत किये गये थे।\n\nअतः इसे 1994 के बाद से प्रतिवर्ष लगभग सौ से अधिक देशों में मनाया जा रहा है और इस प्रकार वर्ष 2014 में यह 20वाँ विश्व शिक्षक दिवस होगा। इस अवसर को एजुकेशन इंटरनेशनल नामक संस्था \"गुणवत्ता परक शिक्षा के लिये एकजुट हों\" के नारे के साथ मनाने जा रही है। एक अन्य संस्था इसे \"भविष्य में निवेश करें, शिक्षकों में निवेश करें\" के थीम के साथ मनाने की तैयारी में है।\n\nअलग-अलग देशों में शिक्षक दिवस अलग-अलग तारीखों पर मनाये जाते हैं। भारत में यह भूतपूर्व राष्ट्रपति सर्वपल्ली राधाकृष्णन के जन्म दिन 5 सितंबर को मनाया जाता है।\n\nचीन में 1931 में शिक्षक दिवस की शुरूआत की गई थी और बाद में 1939 में कन्फ्यूशियस के जन्म दिन, 27 अगस्त को शिक्षक दिवस घोषित किया गया लेकिन 1951 में इसे रद कर दिया गया। फिर 1985 में 10 सितम्बर को शिक्षक दिवस घोषित किया गया लेकिन वर्तमान समय में ज्यादातर चीनी नागरिक चाहते हैं कि कन्फ्यूशियस का जन्म दिन ही शिक्षक दिवस हो।\n\nइसी तरह रूस में 1965 से 1994 तक अक्टूबर महीने के पहले रविवार के दिन शिक्षक दिवस मनाया जाता था। जब साल 1994 से विश्व शिक्षक दिवस 5 अक्टूबर को मनाया जाना शुरू हुआ तब इसके साथ समन्वय बिठाने के लिये इसे इसी दिन मनाया जाने लगा।\n\n\n", "id": "587603", "title": "विश्व शिक्षक दिवस"}
{"url": "https://hi.wikipedia.org/wiki?curid=587605", "text": "कोंटाओ\n\nकोंटाओ एक मुक्त जालस्थल बनाने का ओजार है। जो पीएचपी पर आधारित है। यह मुख्य रूप से जर्मन भाषा में उपलब्ध है।\n\n\n", "id": "587605", "title": "कोंटाओ"}
{"url": "https://hi.wikipedia.org/wiki?curid=587635", "text": "दादा धर्माधिकारी\n\nशंकर त्रिम्बक धर्माधिकारी (१८ जून , १८९९ - १ दिसम्बर १९८५) भारत के एक स्वतंत्रता सेनानी, गाँधीवादी चिन्तक और प्रसिद्ध लेखक थे। वे 'दादा धर्माधिकारी' के नाम से अधिक जाने जाते हैं।\n\nप्रसिद्ध गाँधीवादी चिन्तक दादा धर्माधिकारी का जन्म १८९९ में मध्य प्रदेश के बैतूल जिला में हुआ था। वे नागपुर में शिक्षा ग्रहण कर रहे थे कि महात्मा गाँधी जी ने उसी समय असहयोग आन्दोलन आरम्भ कर दिया और दादा धर्माधिकारी ने १९२० में विद्यालय छोड़ दिया। उन्होंने औपचारिक शिक्षा की कोई डिग्री नहीं ली। किन्तु स्वाध्याय में अपने समय के विचारको में अपना महत्वपूर्ण स्थान बनाया। वे हिंदी, मराठी, गुजराती, बांग्ला, संस्कृत और अंग्रेजी भाषाओ के अच्छे ज्ञाता थे।\n\nदादा धर्माधिकारी ने तिलक विद्यालय, नागपुर में शिक्षक के रूप में कार्य आरम्भ किया। स्वतन्त्रता संग्राम में भी भाग लेते रहे। १९३५ में वे वधा में आकर रहने लग। वे 'गाँधी सेवा संघ' के सक्रिय कार्यकर्ता थे।\n\n\n", "id": "587635", "title": "दादा धर्माधिकारी"}
{"url": "https://hi.wikipedia.org/wiki?curid=587657", "text": "डिजिटल ऊँचाई मॉडल\n\nडिजिटल ऊँचाई मॉडल या डीईएम एक कंप्यूटर आधारित 3D या त्रिविमीय मॉडल है जिसके द्वारा पृथ्वी की सतह का प्रदर्शन या निरूपण किया जाता है। पृथ्वी की सतह को दिखाने के आलावा यह अन्य ग्रहों और उपग्रहों के लिये भी प्रयोग होता है। \nआसान शब्दों में यह उच्चावच को दर्शाने का माध्यम है।\n\nइसमें ऊँचाई के आँकड़ों का उपयोग होता है और इसे सामान्यतः रास्टर आँकड़ों के रूप में सहेजा जाता है। वेक्टर आँकड़ों के रूप में इसे टिन (TIN) के रूप में सहेजते और प्रदर्शित करते हैं।\n", "id": "587657", "title": "डिजिटल ऊँचाई मॉडल"}
{"url": "https://hi.wikipedia.org/wiki?curid=587664", "text": "उच्चावच\n\nउच्चावच धरातल की ऊँचाई-निचाई से बनने वाले प्रतिरूप या पैटर्न को कहते हैं। क्षेत्रीय स्तर पर उच्चावच भू-आकृतिक प्रदेशों के रूप में व्यक्त होता है और छोटे स्तर पर यह एक स्थलरूप या स्थलरूपों के एक संयुक्त समूह का प्रतिनिधित्व करता है। \n\nकिसी क्षेत्र में अपरदन की प्रक्रिया द्वारा प्रभावित हो सकने वाली उपलब्ध ऊँचाई को स्थानीय उच्चावच कहते हैं।\n\n", "id": "587664", "title": "उच्चावच"}
{"url": "https://hi.wikipedia.org/wiki?curid=587671", "text": "रास्टर (जीआइएस)\n\nरास्टर आँकड़े भौगोलिक सूचना तंत्र में पिक्सेल्स की एक ग्रिड पर आधारित व्यवस्था में सहेजे गये आँकड़े होते हैं। रास्टर आँकड़ा संरचना असल में एक तरह की डिजिटल इमेज जैसी प्रणाली है। पिक्सेल्स का आकार इस व्यवस्था में रखे आँकड़ों के शुद्धता और सटीकता निर्धारित करता है।\n\nभौगोलिक सूचना तंत्र में इसके अलावा वेक्टर आधारित आँकड़ा संरचना का प्रयोग होता है।\n\nसभी उपग्रह चित्र और डिजिटल ऊँचाई मॉडल रास्टर आँकड़े के रूप में सहेजे जाते हैं।\n", "id": "587671", "title": "रास्टर (जीआइएस)"}
{"url": "https://hi.wikipedia.org/wiki?curid=587677", "text": "प्रीति सिंह\n\nप्रीति सिंह (जन्म: २६ अक्टूबर १९७१) चंडीगढ़ में स्थित एक लेखिका, उपन्यासकार हैं। प्रीति पिछले १५ सालो से एक पेशेवर लेखक के रूप में काम कर रही है। २०१२ में महावीर पब्लिशर्स द्वारा प्रकाशित इनका पहला उपन्यास \"फ्लर्टिंग विथ फेट\" बेस्ट सेलिंग उपन्यास रहा और वे अपनी दूसरी किताब \"क्रॉसरोड्स\" के साथ एक अवॉर्ड विजेता लेखिका बन चुकी हैं। १७ दिसंबर, २०१५ साहित्यकार प्रीति सिंह को अनुपमा फाउंडेशन द्वारा \"स्वयंसिद्धा सम्मान\" से पुरस्कृत किया गया। साल २०१६ में इनकी तीसरी पुस्तक \"वॉच्ड\", जो एक क्राइम थ्रिलर उपन्यास हैं, का प्रकाशन ओमजी पब्लिशिंग हाउस द्वारा किया गया।\n\nप्रीति सिंह एक सैनिक परिवार से ताल्लुक रखती हैं। उसके पिता मेजर जनरल श्री कुलवंत सिंह भारतीय सेना से सेवानिवृत्त हुए हैं और इनकी दिवंगत माँ, श्रीमती सोन्या सिंह, जिनका फेफड़ों के कैंसर के कारण निधन हो गया हैं। प्रीति ने अपनी स्कूली शिक्षा ला मार्टिनियर स्कूल, लखनऊ से किया। वें अंग्रेजी ऑनर्स के साथ एमसीएम डीएवी वुमन कॉलेज, चंडीगढ़ से स्नातक और पंजाब विश्वविद्यालय, चंडीगढ़ से अंग्रेजी साहित्य में परास्नातक हैं। इंदिरा गाँधी राष्ट्रीय मुक्त विश्वविद्यालय, दिल्ली से प्रीति सिंह ने पत्रकारिता एवं जनसंचार में स्नातकोत्तर डिप्लोमा हासिल की और एमिटी विश्वविद्यालय, नोएडा के साथ एक सम्पादक के रूप में अपने कैरियर शुरू किया। अन्नामलाई विश्वविद्यालय से बी.एड करने के बाद देश के विभिन्न आर्मी स्कूलों में अध्यापन का कार्य किया। इसके पूर्व वें एक रचनात्मक सामग्री लेखक के रूप में एक एसईओ कंपनी में भी कार्य कर चुकी थी। वर्तमान में वें चंडीगढ़ में बसी हुई हैं।\n\n\n", "id": "587677", "title": "प्रीति सिंह"}
{"url": "https://hi.wikipedia.org/wiki?curid=587682", "text": "लालबाग का राजा\n\nलालबाग का राजा (मराठी: लालबागचा राजा) मुंबई का सबसे अधिक लोकप्रिय सार्वजानिक गणेश मंडल है। लालबागचा राजा सार्वजनिक गणेशोत्सव मंडल मंडल की स्थापना वर्ष १९३४ में हुई थी। यह मुंबई के लालबाग, परेल इलाके में स्थित हैं। \n\nआज हालत यह है कि लालबाग के राजा के दर्शन करना ही अपने आप में भाग्यशाली हो जाना है। यहाँ मन्नते माँगी जाती है और बताया जाता है कि लोगों की मन्नते पूरी भी होती है। लालबाग के राजा की ख्याति इसी बात से आंकी जा सकती है यहाँ का जो चढ़ावा आता है वह २० से २५ करोड़ रुपयों से अधिक का है जो भक्तजन अर्पित करते हैं। मंडल ने अभी तक 20 करोड़ रुपए (नकदी और सोना) का दान इकट्ठा करने का रिकॉर्ड दर्ज किया है, वो भी तब जब सोने की कीमत (2010–2011) में सबसे अधिक थी।\n\nयह गणेश मंडल अपने १० दिवसीय समारोह के दौरान लाखों लोगों को अपनी ओर आकर्षित करता है। इस प्रसिद्ध गणपति को ‘नवसाचा गणपति’ (इच्छाओं की पूर्ति करने वाला) के रूप में भी जाना जाता है। हर वर्ष यहाँ करीबन ५ किलो मीटर की लंबी कतार लगती है, केवल दर्शन पाने के लिये। लालबाग के गणेश मूर्ति का विसर्जन गिरगांव चौपाटी में दसवें दिन किया जाता है। \n\nइस मंडल की स्थापना वर्ष 1934 में अपने मौजूदा स्थान पर (लालबाग, परेल) हुई थी। पूर्व पार्षद श्री कुंवरजी जेठाभाई शाह, डॉ॰ वी.बी कोरगाओंकर और स्थानीय निवासियों के लगातार प्रयासों और समर्थन के बाद, मालक रजबअली तय्यबअली ने बाजार के निर्माण के लिए एक भूखंड देने का फैसला किया। मंडल का गठन उस युग में हुआ जब स्वतंत्रता संघर्ष अपने पूरे चरम पर था। लोकमान्य तिलक ने ब्रिटिश शासन के खिलाफ की लोगों की जागृति के लिए “सार्वजनिक गणेशोत्सव” को विचार-विमर्श को माध्यम बनाया था। यहा धार्मिक कर्तव्यों के साथ-साथ स्वतंत्रता संग्राम और सामाजिक मुद्दों पर भी विचार विमर्श किया जाता था। मुम्बई में गणेश उत्सव के दौरान सभी की नजर प्रसिद्ध ‘लालबाग के राजा’ के ऊपर होती है। इन्हें ‘मन्नतों का गणेश’ भी कहा जाता है। लालबाग में स्थापित होने वाले गणेश भगवान की प्रतिमा के दर्शन के लिए लोग दूर-दूर से आते हैं और ये भक्तगण कई कई घंटो (२० से २५ घंटे) तक कतारों में खड़े रहते हैं। गणेश चतुर्थी के दिन ‘लालबाग के राजा’ यानी गणेश भगवान की प्रतिमा की प्रतिष्ठापना के बाद यहां मन्नत के साथ आने वाले भक्तगणों में बॉलीवुड के कई मशहूर फिल्मी सितारे भी शामिल होते हैं। बॉलीवुड की फिल्मी हस्तियां सुबह आकर ही यहां गणेश भगवान की पूजा कर अपने मनोकामना पूरी होने की प्रार्थना करते हैं।\n\nलालबागचा मंडल दान में आई हुई रकम से कई चैरिटी भी करता है। इस मंडल की अपनी कई अस्पताल और एम्बुलेंस हैं जहां गरीबों का निःशुल्क इलाज किया जाता है। प्राकृतिक आपदओं में राहत कोष के लिए भी लालबागचा मंडल आर्थिक रूप से मदद करता है। १९५९ में ‘कस्तूरबा फंड’, १९४७ में ‘महात्मा गांधी मेमोरियल फंड’ और बिहार बाढ़ राहत कोष के लिए दान दिया।\n\n", "id": "587682", "title": "लालबाग का राजा"}
{"url": "https://hi.wikipedia.org/wiki?curid=587684", "text": "गिरगांव चौपाटी\n\nगिरगांव चौपाटी मुंबई का एक प्रसिद्द समुद्र का किनारा हैं। \n", "id": "587684", "title": "गिरगांव चौपाटी"}
{"url": "https://hi.wikipedia.org/wiki?curid=587685", "text": "चैत्य भूमि\n\nचैत्यभूमि मुंबई के दादर स्थित भारतीय संविधान के निर्माता भारतरत्न डॉ भीमराव आंबेडकर जी की समाधि स्थली और बौद्ध धर्म के लोगो का आस्था का केंद्र हैं। दादर के समुद्र तट पर चैत्य भूमि स्थित है।\nदिल्ली में अपने निवास में ६ दिसंबर १९५६ को भीमराव महापरिनिर्वाण हुआ और उनका पार्थिव मुंबई में लाया गया, चैत्यभूमि में ७ दिसंबर १९५६ को भदन्त आनन्द कौशल्यायन ने भीमराव का बौद्ध परम्परा के अनुसार दाह संस्कार किया था। भीमराव का दाह संस्कार के पहले उन्हें साक्षी रख उनके १०,००,००० अनुयायिओं ने बौद्ध धम्म की दीक्षा ली और यह दीक्षा उन्हें भदन्त आनन्द कौशल्यायन ने दी थी।\n", "id": "587685", "title": "चैत्य भूमि"}
{"url": "https://hi.wikipedia.org/wiki?curid=587698", "text": "परसराम मोरदिया\n\nपरसराम मोरदिया एक भारतीय राजनीतिज्ञ है। वे राजस्थान आवासन मण्डल के पूर्व अध्यक्ष है तथा राजस्थान सरकार में राज्य मंत्री रह चुके है। वे लक्ष्मणगढ़ विधानसभा क्षेत्र (राजस्थान) से पांच बार राजस्थान विधानसभा के विधायक चुने गये। ये भारतीय राष्ट्रीय कांग्रेस के राजनेता है।\n", "id": "587698", "title": "परसराम मोरदिया"}
{"url": "https://hi.wikipedia.org/wiki?curid=587711", "text": "टोनी एबॉट\n\nएंथनी जॉन टोनी एबॉट (अंग्रेज़ी- Anthony John \"Tony\" Abbott, जन्म: 4 नवम्बर, 1957) ऑस्ट्रेलिया के 28वें प्रधानमंत्री रह चुके हैं। 15 सितंबर, 2015 को पार्टी नेतृत्व में परिवर्तन के फलस्वरूप उन्हें हटना पड़ा औेर उनके स्थान पर मैल्कम टर्नबुल प्रधानमंत्री बने। \n\nसितंबर 2014 में भारत के नवनिर्वाचित प्रधानमंत्री नरेंद्र मोदी की सरकार में किसी भी विदेशी राष्ट्राध्यक्ष की यह प्रथम राजकीय यात्रा के रूप में श्री टोनी एबॉट ने दोनों देशों के बीच असैन्य नाभिकीय उर्जा सहयोग समझौता करके भारत को यूरेनियम निर्यात करने के द्वार खोल दिए। इस दौरान एक महत्वपूर्ण व्यक्तव्य में उन्होंने कहा कि नरेंद्र मोदी को 2002 के दंगों के लिए गुजरात के मुख्यमंत्री के तौर पर जिम्मेदार नहीं ठहराना चाहिए।\n", "id": "587711", "title": "टोनी एबॉट"}
{"url": "https://hi.wikipedia.org/wiki?curid=587743", "text": "कालाकांकर (रियासत)\n\nकालाकांकर अवध का एक रियासत था। वर्तमान में यह उत्तर प्रदेश के प्रतापगढ़ जिला में स्थित हैं। \n\nइस राजवंश का इतिहास काफी गौरवशाली रहा है। गोरखपुर का मझौली गांव इस राजवंश का मूल स्थान रहा है। वहां से चलकर मिर्जापुर के कान्तित परगना से होते हुए इस वंश के राय होममल्ल ने मानिकपुर से उत्तर बडग़ौ नामक स्थान पर अपना महल बनवाया था। वहीं उनका ११९३ में राज्याभिषेक हुआ। इसके काफी बाद में जब इस राजवंश के राजा हनुमत सिंह उत्तराधिकारी बने तो उन्होने कालाकाकर को अपनी राजधानी बनाने का फैसला किया। \n\nइसी परिवार से राजा अवधेश सिंह, राजा दिनेश सिंह जैसे नामी गिरामी व्यक्ति पैदा हुए। राजा दिनेश सिंह आजादी के बाद लंबे समय तक केंद्रीय मंत्री रहे , जबकि उनकी पुत्री राजकुमारी रत्ना सिंह भी प्रतापगढ से कई बार संसद सदस्य रह चुकी हैं।\n\nफिरंगियों के चंगुल से देश को आजाद कराने में जिले के कालाकांकर का भी अपना एक इतिहास है। यहां महात्मा गाँधी ने खुद विदेशी कपड़ों की होली जलाई थी। आजादी की लड़ाई के दौरान लोगों तक क्रांति की आवाज पहुंचाने के लिए हिन्दी अखबार ‘हिन्दोस्थान’ कालाकांकर से ही निकाला गया था। इसमें आजादी की लड़ाई और अंग्रेजों के अत्याचार से संबंधित खबरों को प्रकाशित कर लोगों को जगाने का काम शुरू हुआ। इस तरह यहां की धरती ने स्वतंत्रता की लड़ाई में पत्रकारिता के इतिहास को स्वर्णिम अक्षरों में लिखा।\nकुंडा तहसील में स्थित कालाकांकर प्राथमिक विद्यालय के पास जवाहर लाल नेहरू बाल क्रीड़ा स्थल है। ‘कालाकांकर और भारत स्वतंत्रता संघर्ष १८५७ से १९४७ तक’ नामक किताब के मुताबिक क्रीड़ास्थल पर एक चबूतरा था, जो आज भी है। आजादी की लड़ाई के समय महात्मा गांधी १४ नवम्बर १९२९ को कालाकांकर पहुंचे। उन्होंने उसी चबूतरे पर शाम के वक्त सभा की। जिसमें अंग्रेजी ताकतों का खुलकर विरोध करने का निर्णय लिया गया। इसी दिन गांधीजी ने चबूतरे पर ही विदेशी कपड़े एकत्रित कराया। विदेशी कपड़ों को आजादी के दीवाने आसपास के क्षेत्रों से भी बैलगाड़ी पर लाद कर वहां इकट्ठा किए। उन कपड़ों के ढेर की होली जलाकर गांधीजी ने अंग्रेजों का विरोध किया था। जानकार बताते हैं कि बाद में जिस लकड़ी से कपड़ों को जलाया गया उस जमाने में उसकी ५०० में नीलामी हुई थी। कालाकांकर के इस इतिहास को आज बच्चे भले न जान रहे हों पर बुजुर्गों के दिमाग में ये बातें अब भी मीठे सपनों की तरह घूम रही हैं। कालाकांकर के राजा रामपाल सिंह आजादी के समय ‘हिन्दोस्थान’ नामक हिन्दी अखबार निकाला। जिसमें अंग्रेजों के अत्याचार की खबर छापकर जनता को जागरूक करने का काम किया गया। किताब में लिखा गया है कि कालाकांकर गंगापार ‘अब कौशाम्बी’ जिले के सिराथू स्टेशन पर हर रोज वह अखबार भेजा जाता था। वहां से ट्रेन के जरिए इलाहाबाद, कलकत्ता, कानपुर सहित अन्य शहरों व क्षेत्रों में अखबार का वितरण होता था। राजा दिनेश सिंह ने उस वक्त राउंड द टेबल नामक अंग्रेजी अखबार निकाला था।\n‘कालाकांकर और भारत स्वतंत्रता संघर्ष १८५७ से १९४७ तक’ नामक किताब में कालाकांकर के कई ऐतिहासिक पहलू मिलते हैं। किताब में लिखा गया है कि विदेशी कपड़ों की होली जलाने के दूसरे दिन १५ नवम्बर १९५९ को गांधीजी ने राजभवन पर तिरंगा फहराया था। उस स्थल पर आज भी १४ नवम्बर को मेला लगता है। \n\nइसी रियासत के लाल प्रताप सिंह आजादी के आंदोलन में ऐतिहासिक भूमिका निभानेवाली प्रतापगढ़ के कालाकांकर राज के जयेष्ट युवराज थे। वे कालाकांकर नरेश राजा हनुमंत सिंह के पुत्र थे। उस जमाने की सबसे कठिन लड़ाइयों में एक चांदा की लड़ाई में वह अंग्रेजों से बहुत वीरता से टक्कर लेते हुए १९ फ़रवरी १८५८ को शहीद हुए थे। \n१९ फ़रवरी २००९ को भारतीय डाक विभाग ने लाल प्रताप सिंह पर एक डाक टिकट और प्रथम दिवस आवरण जारी किया।\n\n14 नवम्बर 1929 को महात्मा गांधी कालाकांकर आये थे और उन्होंने कालाकांकर नरेश राजा अवधेश सिंह के साथ गांधी चबूतरे पर विदेशी वस्त्रों की होली जलाई। वहां गांधी चबूतरा अभी भी मौजूद है। \n", "id": "587743", "title": "कालाकांकर (रियासत)"}
{"url": "https://hi.wikipedia.org/wiki?curid=587746", "text": "हिन्दोस्थान\n\nहिन्दोस्थान १९ वी सदी में कालाकांकर रियासत से प्रकाशित होने वाला एक दैनिक समाचार पत्र था। कालाकांकर नरेश राजा रामपाल सिंह ने नवंबर, १८५८ ई. में आपने कालाकाँकर से ही 'हिंदोस्थान' नाम का हिंदी दैनिक निकाला जिसका साप्ताहिक अंग्रेजी संस्करण भी इसी नाम से निकलता था। इन दोनों पत्रों के संपादक राजा रामपाल सिंह स्वयं ही रहे परंतु संपादन का काम पं. मदनमोहन मालवीय, पं. प्रतापनारायण मिश्र, बालमुकुंद गुप्त आदि करते थे। अंग्रेजी साप्ताहिक के संपादन के लिए आप एक अँगरेज सहकरी को इंग्लैंड से लाए थे। 'हिंदोस्थान' में शब्दों की वर्तनी सामान्य से भिन्न रहती थी, जैसे 'जितना' को 'ज्यतना', 'कितना को 'क्यतना', 'मैनेजर' को 'म्यनेजर'। \n", "id": "587746", "title": "हिन्दोस्थान"}
{"url": "https://hi.wikipedia.org/wiki?curid=587749", "text": "राय होममल्ल\n\nराय होममल्ल या 'राजा होममल्ल कालाकांकर राजवंश के संस्थापक थे। गोरखपुर का मझौली गांव इस राजवंश का मूल स्थान रहा है। वहां से चलकर मिर्जापुर के कान्तित परगना से होते हुए इस वंश के राय होममल्ल ने मानिकपुर से उत्तर बडग़ौ नामक स्थान पर अपना महल बनवाया था। वहीं उनका ११९३ में राज्याभिषेक हुआ।\n", "id": "587749", "title": "राय होममल्ल"}
{"url": "https://hi.wikipedia.org/wiki?curid=587760", "text": "राजा अवधेश सिंह\n\nराजा अवधेश सिंह कालाकांकर रियासत के राजा थे। कुंवर सुरेश सिंह इनके छोटे भाई थेे।\n", "id": "587760", "title": "राजा अवधेश सिंह"}
{"url": "https://hi.wikipedia.org/wiki?curid=587765", "text": "कुंवर सुरेश सिंह\n\nकुंवर सुरेश सिंह अवध की एक एक जाने माने कालाकांकर राजघराने से ताल्लुक रखते थे। कालाकांकर नरेश राजा अवधेश सिंह के छोटे भाई थे। वे एक साहित्य और कला प्रेमी भी थ। वे सुमित्रानंदन पंत और हरिवंश राय बच्चन जैसे बड़े कवियों के निकटस्थ रहे। इन्ही के आग्रह पर कवि सुमित्रानंदन पंत जी कालाकांकर आकर बस गए थे, जिसकी निशानी 'नक्षत्र' (सुमित्रानंदन पन्त की कुटी) आज भी कालाकांकर में मौजूद हैं। कुंवर सुरेश जी \"पन्त जी और कालाकांकर\" एवं \"यादों के झरोखे\" नामक पुस्तके भी लिखी हैं।\n\nसन्‌ १९३८ ई. में कविवर सुमित्रानंदन पंत ने कुंवर सुरेश सिंह के आर्थिक सहयोग से नए सामाजिक-राजनीतिक, आर्थिक स्पंदनों से युक्त 'रूपाभ' नामक पत्र के संपादन करने का निर्णय लिया था।\n\nकुंवर सुरेश सिंह भारत के स्वतन्त्रता संग्राम के आन्दोलन भी भी अधिक सक्रीय थे। वे राष्ट्रपिता महात्मा गाँधी के करीबियों में से एक थे। बल्कि बापू ने सुरेश जी को आन्दोलनों में मार्गदर्शन हेतु कई पत्र भी लिखे।\n\nउत्तराखंड स्थित \"सुमित्रानंदन पंत साहित्यिक वीथिका\" नामक संग्रहालय में कालाकांकर के कुंवर सुरेश सिंह और हरिवंश राय बच्चन से किये गये उनके पत्र व्यवहार की प्रतिलिपियां यहां मौजूद हैं।\n", "id": "587765", "title": "कुंवर सुरेश सिंह"}
{"url": "https://hi.wikipedia.org/wiki?curid=587768", "text": "दिनेश सिंह (राजनीतिज्ञ)\n\nराजा दिनेश सिंह (19 जुलाई 1925 – 30 नवम्बर 1995) भारत के भूतपूर्व केन्द्रीय विदेश मंत्री थे। वे उत्तर प्रदेश के प्रतापगढ़ जिला की जानी मानी कालाकांकर राजघराने से ताल्लुक रखते थे। राजा अवधेश सिंह इनके पिता व राजकुमारी रत्ना सिंह इनकी पुती हैं।\n", "id": "587768", "title": "दिनेश सिंह (राजनीतिज्ञ)"}
{"url": "https://hi.wikipedia.org/wiki?curid=587822", "text": "पैमाना\n\nवास्तविकता और उसके निरूपण के बीच का अनुपात को पैमाना (अंग्रेज़ी:scale) कहते हैं। इसकी इकाई नहीं होती और यह भिन्न अथवा गुणक के रूप में व्यक्त किया जाता है। मानचित्र पर पैमाना का अर्थ है, मानचित्र पर दर्शाये गये दो बिंदुओं और उनके संगत धरातलीय जगहों के बीच दूरियों का अनुपात।\n\nमापक धरातल के किन्ही दो बिदुओं के बीच की वास्तविक दूरी तथा मानचित्र पर दर्शित उन्हीं दो बिन्दुओं के बीच की दूरी का अनुपात है। सरल शब्दों म कहा जा सकता है क धरातल व मानच क दूरय के अनुपात को मापक कहते ह । उदाहरण के लए धरातल पर दो थान के बीच क वातवक दूर 1 क. मी. को मानच म 1 से. मी. वारा दशत कया है तो 1 से. मी. = 1 क. मी. उस मानच का मापक होगा । \n\nमानचित्र पर मापक दर्शाने की तीन विधियाँ प्रचलित हैं - \n\niii) आलेखी या रैखिक विधि (Graphical Method)\n\nइस वध म मापक को शद म बोलकर या कहकर यत कया जाता है जैसे 1 से. मी. = 1 मीटर या 1 इंच = 2 मील आद अथात् मानच पर 1 से. मी. क दूर धरातल क 1 मीटर के बराबर या मानच पर 1 इंच क दूर धरातल के 2 मील के बराबर है । यह सबसे सरल वध है यक साधारण पढ़ा लखा यित भी इसे समझ कर दूरय क गणना कर सकता है । परतु इस वध का उपयोग सीमत है, यक यह मापक उसी देश म पढ़ा जा सकता है, जहाँ यह माप पत चलत है । (ii) (iii) दशक भन वध (Representative Fraction or R.F. Method) :यह संयामक मापक है िजसम मापक एक भन के प म दशाया जाता है । इसम अंश मानच क दूर को तथा हर धरातल क वातवक दूर को कट करता है । भन के अंश का मान हमेशा 1 इकाई होता है जैसे - एक मानच क दशक भन 1/100, 000 है तो मानच क एक इकाई धरातल क 100,000 इकाई के बराबर है। इस वध क सबसे अधक उपयोगता है यक दशक भन से कसी भी देश म वहाँ क माप णाल से रैखक दूरयाँ ात क जा सकती है रण मापनी पढ़ जा सकती है । आलेखी वध (Graphical Method): इसे रैखक मापक (Graphical Method) भी कहते ह । इसम मापक एक सीधी रेखा म खींचकर उसे ाथमक एवं गौण भाग म बांटकर इकाई संया लखकर कट करते ह । इस मापनी के मानच के ववधन एवं लघुकरण या म मापक भी वत: परवतत हो जाता है । आलेखी मापक पाँच कार के होते ह। (1) साधारण मापक (2) तुलनामक मापक (3) कणवत मापक (4) वनयर मापक एवं (5) अय मापक। \n\nमापक दशन क वधय म आपसी परवतन को ह मापक का पातरण (Conversion of Scales) कहते ह जो नन कार से कया जाता है \n\nकथानामक मापक को दशन भन म बदलने के लए सवथम मानच व धरातल क दूरय के अनुपात को एक ह इकाई म बदल कर अंश को 1 इकाई बनाते ह तथा इकाई समान होने पर उसे दशक भन म लख देते ह जैसे - (i) 1से.मी. = 5 कलोमीटर मानच पर 1 से.मी. = धरातल पर 5 कमी. 1से.मी. = 5 x 100000 से.मी. (यक 1 कमी. न = 100000 से.मी.) अत: दशक भन 1 : 500000 (ii) 2 से.मी. = 1 कमी., 2 हेटामीटर एवं 6 डेकामीटर 2 से.मी. = 1X100000+2 X 10000. 6 X 1000 से.मी. 1 से.मी. = 100000 + 2 2 से.मी. 1 से.मी. = 63000 से.मी. \n\nअत: दशक भन = 1 : 63000 (iii) 1 इंच = 1 मील 1 इंच = 1 x 63360 इंच (यक 1 मील = 63360 इंच) अत:। दशक भन 1 : 63360 (iv) 4 इंच = 2 मील, 2 फलाग एवं 40 गज 4 इंच = 2 x 6336 + 2 x 7920 + 40 x 36 इंच 1 इंच = + 04 इंच 1 इंच = 36000 इंच अत: दशक भन 1: 36000 \n\nदशक भन वह अनुपात है िजसका अंश मानच क दूर एवं हर धरातल क दूर को कट करता है अत: अंश व हर एक बार म एक ह इकाई म बदले जा सकते ह अथात दशक भन को कथानामक मापक म बदलने के लए अंश व हर को एक ह इकाई (से.मी. या इंच) म मानकर हर को उसी माप णाल क बड़ी इकाई म बदलकर लखा जाता है जैसे 1: 100 को 1 से.मी. = 100 से.मी. लखगे। उदाहरण : (i) 1: 100000 1 से.मी. = 100000 से.मी 1 से.मी. = 100000 = 1 कमी कथानामक मापक 1 से.मी. = 1 कमी. (ii) 1 : 144 इंच 1 इंच = 144 इंच 1 इंच = 144 गज या 4 गज कथानामक मापक 1 इंच = 4 गज (iii) 1 : 5000 1 से.मी. = 5000 से.मी. 1 से.मी. = डेकामीटर कथानामक मापक 1 से.मी. = 5 डेकामीटर (iv) 1: 190080 1 इंच = 190080 1 इंच = 063360 या 3 मील1.2.3 मानच पर मापक ात करना कसी भी मानच म अंकत दो थान या दो बदुओं क धरातल पर वातवक ह ात हो तो मानच का मापक ात कया जा सकता है। मानच पर िथत दो थान के बीच क दूर मापकर उनक वातवक दूर से अनुपात ात करके मापक क गणना क जाती है। उदाहरण (i) कसी मानच म A तथा B थान के बीच क दूर 2.4 से.मी. है तथा धरातल पर उनक वातवक दूर 12 कमी है, तो उत मानच का मापक ात किजये- हल : मानचीय दूर : धरातलय दूर 2.4 से.मी. = 12 क.मी. 2.4 से.मी. = 12 x 100000 से.मी. 1 से.मी. = 2.4 = 500000 मानच का R.F. = 1 : 500000 (ii) एक मानच पुराना हो जाने के कारण उसका मापक मट गया। इसम दो ाम के बीच क दूर 2 से.मी. है तथा उनक धरातल पर वातवक दूर 5 कमी. है तो मानच क मापनी ात करो - हल : मानचीय दूर : धरातलय दूर 2 से.मी. = 5 क.मी. 2 से.मी. = 5 x 100000 से.मी. 1 से.मी. = = 250000 से.मी. मानच का R.F. = 1: 2,50,000\n", "id": "587822", "title": "पैमाना"}
{"url": "https://hi.wikipedia.org/wiki?curid=587830", "text": "स्थलाकृतिक मानचित्र\n\nस्थलाकृतिक मानचित्र अथवा भूपत्रक (अंग्रेज़ी:Topographic map) एक बड़े पैमाने पर बना मानचित्र होता है जो सामान्य उद्देश्य के लिये बनाया जाता है और इसमें क्षेत्र का सामान्य विन्यास निरूपित होता है।\n", "id": "587830", "title": "स्थलाकृतिक मानचित्र"}
{"url": "https://hi.wikipedia.org/wiki?curid=587832", "text": "समोच्च रेखा\n\nसमोच्च रेखाएं किसी क्षेत्र के मानचित्र पर सामान ऊँचाई वाले बिदुओं को मिलाने वाली रेखाएँ होती हैं।\n", "id": "587832", "title": "समोच्च रेखा"}
{"url": "https://hi.wikipedia.org/wiki?curid=587859", "text": "हिन्दुस्तान (बहुविकल्पी)\n\nहिन्दुस्तान ब्रितानी साम्राज्य से पूर्व मुग़लकाल के दौरान मध्यकालीन भारत का प्रचलित नाम था और कुछ स्थानों पर आधुनिक भारत के लिए प्रयुक्त होता था।\n\nहिन्दुस्तान निम्न में से किसी एक के लिए प्रयुक्त किया जा सकता है:\n\n\n\n\n\n", "id": "587859", "title": "हिन्दुस्तान (बहुविकल्पी)"}
{"url": "https://hi.wikipedia.org/wiki?curid=587992", "text": "कुनरी-शिकी रोमनीकरण\n\nमोटे अक्षरकुनरी-शिकी रोमनीकरण (訓令式ローマ字?) जापानी भाषा को रोमन लिपि में लिखने का एक तरीका है। अनतरराष्ट्रीय मानक संस्थान (ISO) ने इसको ISO 3602 के नाम से मानकीकृत किया है। \n\nकुनरी-शिकी विधि पुरानी निहोन-शिकी विधि पर आधारित है किन्तु आधुनिक मानक जापानी के अनुसार परिवर्तित परिवर्धित है। \n", "id": "587992", "title": "कुनरी-शिकी रोमनीकरण"}
{"url": "https://hi.wikipedia.org/wiki?curid=587995", "text": "बब्बर अकाली आन्दोलन\n\nबब्बर अकाली, सन १९२१ में अकालियों से अलग होकर बना एक उग्र सिख समूह था। गुरुद्वारा सुधार के प्रश्न पर अकालियों का अहिंसक मार्ग इन्हें पसन्द नहीं था।\n\nसितम्बर १९२० में लड़ाकू दल का गठन हुआ था जिए 'शहीदी दल' नाम दिया गया था। बाद में यही दल 'बब्बर अकाली आन्दोलन' में परिवर्तित हो गया। १९२२ आते-आते बब्बर अकालियों ने भेदियों, सरकारी अधिकारियों और सेवा निवृत सरकारी अधिकारियों की हत्या करना शुरू कर दिया था। इन्होने एक अवैधानिक समाचार पत्र भी निकाला जिसमें अंग्रेजों द्वारा किये जा रहे शोषण का वर्णन होता था।\n\nअप्रैल १९२३ में इस संगठन को अंग्रेजों ने अवैध घोषित कर दिया। इसके बहुत से सदस्य पुलिस के साथ मुठभेड़ में मारे गये, ६७ को जीवित पकड़ लिया गया और ५ को मृत्युदण्ड दिया गया, ११ को काले पानी की सजा दी गयी, ३८ को अलग-अलग अवधि के लिये विभिन्न जेलों में डाल दिया गया।\n\n", "id": "587995", "title": "बब्बर अकाली आन्दोलन"}
{"url": "https://hi.wikipedia.org/wiki?curid=588001", "text": "चीनी भाषा के रोमनीकरण पद्धतियों की सारणी\n\nयहाँ मानक चीनी भाषा के रोमनीकरण की विभिन्न पद्धतियों की तुलनात्मक सारणी दी गयी है। यह सारणी pinyin.info से ली गयी है। इस सारणी में चीनी भाषा के वे सभी अक्षर (सिलैबिल) सम्मिलित किये गये हैं जो स्वनिम की दृष्टि से अलग समझे जाते हैं।\n\n", "id": "588001", "title": "चीनी भाषा के रोमनीकरण पद्धतियों की सारणी"}
{"url": "https://hi.wikipedia.org/wiki?curid=588005", "text": "चक्रधर सिंह\n\nमहाराजा चक्रधर सिंह (19 अगस्त 1905 − 7 अक्टूबर 1947) रायगढ के राजा तथा एवं बारगढ के प्रधान थे। वे १९२४ से १९४७ तक राजगढ रियासत के शासक थे।\n\nचक्रधर सिंह राजा भूप देव सिंह के पुत्र थे। उनकी शिक्षा राजकुमार महाविद्यालय रायपुर से हुई। सन १९२४ में अपने बड़े भाई राजा नटवर सिंह के देहान्त के बाद वे गद्दी पर बैठे।\n\n", "id": "588005", "title": "चक्रधर सिंह"}
{"url": "https://hi.wikipedia.org/wiki?curid=588007", "text": "रायगढ़ रियासत\n\nरायगढ रियासत ब्रिटिशराज के समय भारत की एक रियासत (प्रिंसली स्टेट) था। यह राज गोंड वंश के राजाओं द्वारा शासित थी। इसकी स्थापना १६२५ में हुई थी। १९११ में अंग्रेजों ने इसे रियास्त के रूप में मान्यता दी।\n", "id": "588007", "title": "रायगढ़ रियासत"}
{"url": "https://hi.wikipedia.org/wiki?curid=588020", "text": "डेट्राइट मेट्रोपॉलिटन वेन काउंटी विमानपत्तन\n\nडेट्राइट मेट्रोपॉलिटन वेन काउंटी विमानपत्तन (Detroit Metropolitan Wayne County Airport) संयुक्त राज्य अमेरिका का एक बड़ा अंतर्राष्ट्रीय हवाई अड्डा है। यह डेट्राइट के उपनगर रोमुलस, मिशिगन में क्षेत्र में स्थित है। इसे डेट्राइट मैट्रो एयरपोर्ट, मैट्रो एयरपोर्ट और सरलता से डीटीडब्ल्यू के नाम से भी जाना जाता है।\n", "id": "588020", "title": "डेट्राइट मेट्रोपॉलिटन वेन काउंटी विमानपत्तन"}
{"url": "https://hi.wikipedia.org/wiki?curid=588026", "text": "प्रशासनिक सुधार आयोग\n\nप्रशासनिक सुधार आयोग (Administrative Reforms Commission या ARC) एक समिति है जो भारत के लोक प्रशासन को और अधिक कारगर बनाने के लिये सुझाव देने हेतु भारत सरकार द्वारा नियुक्त की गयी है। प्रथम प्रशासनिक सुधार आयोग ५ जनवरी १९६६ को नियुक्त किया गया था। दूसरा प्रशासनिक सुधार आयोग ३१ अगस्त २००५ को बनाया गया था। इसके अध्यक्ष वीरप्पा मोइली थे।\n\nआज का राज्य प्रशासनिक राज्य है। आज प्रशासन मानव जीवन के हरेक पहलू से संबंध रखता है। नागरिक प्रशासन को एक ऐसे नैतिक एजेंट के रूप में देखता है जो उसकी आवश्यकताओं की पूर्ति करने के लिए है एवं उसकी आकांक्षाओं और लक्ष्यों तक पहुँचने में उसकी सहायता करता है। किंतु लोगों की आवश्यकताएं तो निरंतर बदलती रहती है और प्रशासन अचल बना हुआ नहीं रह सकता है। इसे आवश्यक रूप से परिवेश के अनुसार बदलना ही है। प्रशासन में या तो स्वतः परिवर्तन हो सकता है या फिर कृत्रिम रूप से परिवर्तन लाया जा सकता है। कृत्रिम रूप से लाए गए परिवर्तनों को प्रायः 'प्रशासनिक सुधार' कहते हैं।\n\n\nहैराल्ड ई. कैडेन- \"प्रशासनिक सुधार प्रतिरोध के विरूद्ध प्रशासनिक परिवर्तन का कृत्रिम अभिप्रेरण है।\" \n\nआर्नी एफ. लीमन्स- \"प्रशासनिक सुधार यथार्थता और वांछनीयता के बीच के अंतर को पाटने के प्रयास में सरकारी तंत्रा में किया गया अभिप्रेरित परिवर्तन है।\"\n\nउपर्युक्त परिभाषाओं के आधार पर हम प्रशासनिक सुधार के निम्नलिखित अंतर-संबद्ध गुणों की पहचान कर सकते हैं।\n\n\n\n\n\nकैडेन के अनुसार निम्नलिखित कारणों से प्रशासनिक सुधार आवश्यक है-\n\n\n\nइसी रूढ़िवादी प्रवृत्ति के कारण संगठन परिवेश में हुए परिवर्तनों की ओर से आँखें फेर लेते हैं। संगठन स्पष्ट चेतावनी संकेतों की तब तक उपेक्षा करते हैं जब तक कि समस्या निदान के परे न चली जाए। इसी रूढ़िवादी प्रवृत्ति के कारण प्रशासनिक सुधार आवश्यक हो जाता है।\n\n\nउपयुक्त तीनों सिद्धांत शायद ही कभी गलत होते हों और लोक प्रशासन के अध्ययन एवं व्यवहार में प्रशासनिक सुधारों का स्थान बन गया है। इस आवश्यकता को महसूस किए जाने के कारण प्रशासनिक सुधारों का निरंतर संस्थानीकरण हो रहा है। प्रत्येक लोक प्रशासन को अपना सुधारक स्वयं होने के लिए प्रशिक्षित और प्रोत्साहित किया जा रहा है। प्रत्येक सरकारी संगठन में अद्युनातन प्रौद्योगिकी का ज्ञान रखने, अभिनव परिवर्तन को बढ़ावा देने एवं व्यावसायिक रूप से अनुमोदित सिफारिशों को अपनाने की अपेक्षा की जाती है। संक्षेप में, प्रशासनिक सुधारों की सुकल्पना का आगमन हो चुका है।\n\nअपने विस्तार और गहराई के विचार से प्रशासनिक सुधार भिन्न-भिन्न प्रकार के हो सकते हैं। सुधारों को वर्गीकृत करने का एक तरीका उसकी विषय वस्तु पर ध्यान देना है। सामान्यतः निम्नलिखित प्रकार के प्रशासनिक सुधारों की पहचान की जा सकती है।\n\n\nसंरचनात्मक सुधारः प्रत्येक प्रशासनिक संगठन का सर्वाधिक महत्त्वपूर्ण अवयव संरचना है, अर्थात् एक ऐसी युक्ति जो संगठन में कार्य-विभाजन, प्रत्यायोजन एवं विकेंद्रीकरण की व्यवस्था करती है। संरचनात्मक सुधारों का आशय ऐसे सुधार प्रस्तावों से है जो संरचना की प्रभावनीयता और कुशलता बढ़ाने के उद्देश्य से इसमें परिवर्तन लाना चाहते हैं।\n\nप्रक्रियात्मक सुधारः किसी भी संगठन में समय बीतने के साथ प्रक्रियाएं सांस्थानीकृत हो जाती है जैसे वित्तीय नियम, कार्मिक नीतियाँ, नत्थीकरण पद्धतियाँ आदि। संगठन पुरानी प्रक्रियाओं से चिपके रहना चाहते हैं। प्रक्रियात्मक सुधार लालफीताशाही को दूर करने के प्रयास में प्रक्रियाओं में परिवर्तन लाना चाहते हैं। उदाहरणः भारत में स्टाफ निरीक्षण इकाई सुधार लाने पर ध्यान केंद्रित करती है।\n\nव्यवहारपरक सुधारः सभी बड़े संगठन एक अधिकारी तांत्रिक संरचना विकसित करना चाहते हैं। किसी भी अधिकारी तंत्रा में इसका अवैयक्तिक चरित्रा और व्यक्तियों को पर्याप्त महत्त्व का अभाव रहता ही है। व्यक्तियों के अमानवीयकरण के कारण अधिकारीतंत्रा के सदस्यों में अभिप्रेरणा का अभाव उत्पन्न होता है जो लोगों को उनके द्वारा दी जा रही सेवाअें की गुणवत्ता पर प्रत्यक्ष प्रभाव डालता है। व्यवहारपरक सुधार व्यक्ति की महत्ता और गरिमा को पुनः स्थापित करना चाहते हैं ताकि एकता का वातावरण बने एवं समूहगत सद्भाव पनपे। इस प्रकार ये सुधार कर्मचारियों के अभिप्रेरणा स्तरों पर प्रत्यक्ष प्रभाव डालते हैं।\n\nऊपर वर्णित भिन्न-भिन्न प्रकार के सुधारों पर अलग-अलग या संयुक्त रूप से विचार किया जा सकता है। यह कहना आवश्यक नहीं है कि यदि किसी को सुधारों से पूरा-पूरा लाभ उठाना हो तो सभी सुधारों पर एक साथ ही विचार किया जाना चाहिए।\n\nदेश की प्रशासनिक जाँच तथा आवश्यकतानुसार प्रशासन में सुधार एवं पुनर्गठन के संबंध में सिफारिशें करने के लिए एक उच्चाधिकारयुक्त प्रशासनिक सुधार आयोग की स्थापना 5 जनवरी 1966 को की गयी। प्रशासनिक सुधार आयोग के प्रथम सभापति श्री मोरारजी देसाई थे। इसके अन्य चार सदस्य थे- सर्वश्री के. हनुमन्तैया, हरिश्चन्द्र माथुर, जी.एस. पाठक तथा एच. बी. कामथ। श्री बी. शंकर इसके सदस्य सचिव थे। अंतिम को छोड़कर सभी संसद सदस्य थे। श्री जी.एस. पाठक जब 24 जनवरी 1966 को केन्द्र सरकार के कानून मंत्री बने तो उनके स्थान पर राज्य सभा के सदस्य श्री देववत मुखर्जी को 27 अप्रैल 1966 को आयोग का सदस्य बनाया गया। श्री बी. शंकर 12 मार्च, 1966 को पूर्णरूपेण सदस्य बन गये। श्री वी.वी. चारी को आयोग का सचिव पद दिया गया। 17 मार्च 1967 को के. हनुमन्तैया को सभापति बनाया गया क्योंकि श्री मोरारजी देसाई ने उप-प्रधानमंत्री पर ग्रहण करने के कारण त्यागपत्र दे दिया था। 12 जून 1968 को श्री हरिशचन्द्र माथुर की मRत्यु हो गयी। उनके स्थान पर 16 सितम्बर 1968 को राज्यसभा के सदस्य श्री टी.एन. सिंह को नियुक्त किया गया।\n\nलोक सेवाओं में कार्यकुशलता और ईमानदारी के उच्चस्तर को प्राप्त करने के लिए आयोग को निम्नलिखित क्षेत्रों पर सुझाव देने के लिए कहा गया था-\n\nउपर्युक्त कामों की सूची के अतिरिक्त प्रत्येक शीर्षक के अन्तर्गत 41 मसले और निश्चित किये गये। रेलवे, प्रतिरक्षा एवं परराष्ट्र मंत्रालय तथा सुरक्षा एवं गुप्तचर कार्यों के प्रशासन को आयोग की जाँच से अलग रखा गया क्योंकि इनके जाँच का कार्य अलग हो रहा था।\n\nप्रशासनिक सुधार आयोग की रिपोर्ट की सिफारिशों का सारांश निम्नलिखित है-\n\n\n\n\n\n\n\n\n\n\n\n\n\n\n", "id": "588026", "title": "प्रशासनिक सुधार आयोग"}
{"url": "https://hi.wikipedia.org/wiki?curid=588088", "text": "मन्या सुर्वे\n\nमन्या सुर्वे उर्फ़ मनोहर अर्जुन सुर्वे (1944 – 11 जनवरी 1982) मुंबई का एक कुख्यात अपराधी था, जिसे जनवरी, 1982 में वडाला में मुंबई पुलिस ने एनकाउंटर में मार दिया गया था। \n\nमन्या सुर्वे का असली नाम मनोहर अर्जुन सुर्वे था। चूंकि उसके गैंग के लोग उसे मन्या पुकारते थे, इसलिए पुलिस रिकॉर्ड में भी उसका नाम मन्या सुर्वे ही दर्ज हो गया। वह मुंबई में पैदा नहीं हुआ, पर वह पला , पढ़ा और बड़ा हुआ मुंबई में ही। उसमे मुंबई के कीर्ति कॉलेज से ग्रेजुएशन (बी.ए.) किया और जब वह अपराध की दुनिया में आया, तो उसने अपने साथ पढ़े अपने कुछ दोस्तों को भी अपने गैंग में शामिल कर लिया। मन्या को अपराध की दुनिया में उसका सौतेला भाई भार्गव दादा लाया। भार्गव की अपने जमाने में दादर इलाके में खासी दहशत थी। भार्गव और उसके दोस्त मन्या पोधाकर के साथ मिलकर मन्या सुर्वे ने सन 1969 में किसी दांदेकर का मर्डर किया था। इस कत्ल में तीनों गिरफ्तार हुए, उन पर मुकदमा चला और तीनों को आजीवन कारावास की सजा हुई। सजा के बाद उन्हें मुंबई नहीं, बल्कि पुणे की यरवदा जेल में शिफ्ट कर दिया गया। पर सजा दिए जाने से मन्या सुर्वे सुधरा नहीं, बल्कि और खूंख्वार हो गया। उसका यरवदा जेल में ऐसा आतंक हो गया कि वह प्रतिद्वंद्वी डॉन सुहास भटकर के छोकरों को वहां पीटने और मारने लगा। परेशान जेल प्रशासन ने उसे फौरन वहां से हटाने का फैसला किया और फिर रत्नागिरी जेल भेज दिया। नाराज मन्या सुर्वे ने इसके बाद रत्नागिरी जेल में भूख हड़ताल कर दी। हड़ताल के दौरान वह एक चर्चित विदेशी उपन्यास पढ़ता रहा, जिसमें लूट की कई अनूठी मोडस ऑपरेंडी लिखी हुई थीं। भूख हड़ताल की वजह से महज कुछ ही दिनों में जब उसका वजन 20 किलो गिर गया, तो उसे एक सरकारी अस्पताल में भर्ती कराया गया। मन्या सुर्वे ने इस मौके का फायदा उठाया और 14 नवम्बर 1979 को वह पुलिस को चकमा देकर अस्पताल से भाग लिया। वहां से फिर वह मुंबई आ गया। मुंबई आने के बाद उसने अपना गैंग नये सिरे से बनाया। उसने अपने गैंग में धारावी के शेख मुनीर, डोंबिवली के विष्णु पाटील और मुंबई के उदय शेट्टी को खासतौर पर रखा। यही नहीं, दयानंद शेट्टी, परुषराम काटकर, मोरेश्वर नार्वेकर, किशोर सावंत जैसे तब के कुख्यात रॉबर भी इस गैंग में शामिल हुए। गैंग बनाने के बाद मन्या सुर्वे के लोगों ने सबसे पहले 5 अप्रैल 1980 को दादर में एक एंेबैस्डर कार चुराई और फिर इस चोरी की कार में बैठकर करी रोड में लक्ष्मी ट्रेडिंग कंपनी में 5 हजार 700 रुपये की लूट की। दो दशक पहले इतने रुपयों की भी अच्छी खासी अहमियत थी। इसके बाद इस गैंग ने धारावी के काला किला इलाके में उस शेख अजीज पर कातिलाना हमला किया, तो मन्या सुर्वे के दोस्त शेख मुनीर का दुश्मन था। बाद में उसने विदेशी उपन्यास में लिखी मोडस ऑपरेंडी को आजमा कर माहिम में बरखा बिजली इलाके से एक कार चुराई और फिर गोवंडी में 1 लाख 26 हजार व सायन में कैनरा बैंक में करीब डेढ़ लाख रुपये की दिनदहाड़े लूट की। स्वाभाविक है, जब उसकी दहशत बढ़ी, तो मुंबई में कानून व्यवस्था पर सवाल उठे और पुलिस की कार्यशैली पर भी उंगलियां उठीं।\nतमाम आलोचनाओं के बाद जब पुलिस की नींद खुली , तो मन्या सुर्वे के लोगांें की खोजबीन शुरू हुई। पुलिस ने सबसे पहले उसके साथी शेख मुनीर को जून , 1981 में कल्याण से पकड़ा। दूसरे साथियों दयानंद शेट्टी और काटकर को भी गोरेगांव से गिरफ्तार किया गया। मन्या सुर्वे इसके बाद भागकर भिवंडी में अपने किसी साथी के यहां छिप गया। जब पुलिस वहां पहुंची , तो वह वहां से भी चंद मिनट पहले भाग लिया , लेकिन जब 11 जनवरी , 1982 को वह वडाला में आंबेडकर कॉलेज के पास स्थित एक ब्यूटी पार्लर में अपनी गर्लफ्रेंड को लेने आया , तो वह तब के पुलिस अधिकारियों इशाक बागवान , राजा तांबट के साथ हुई पुलिस मुठभेड़ में मारा गया।\n\nपुलिश सूत्र के अनुसार, उसकी महिला दोस्त विद्या जोशी पर निगाह रखकर ही पुलिस ने उसे 1982 में एक एनकाउंटर में मारा था। मुंबई पुलिस का मुंबई शहर में ये पहला एनकाउंटर बताया जाता है, जिसमें शामिल पुलिस वालों को मान्या सुर्वे को पकड़ने के नहीं बल्कि उसे ढेर कर देने के मौखिक आदेश मिले थे। यही वह पुलिस एनकाउंटर है जिसके बाद अंडरवर्ल्ड को अपने दुश्मनों को खत्म करने का एक नया हथियार मिला। पुलिस के आंकड़े बताते हैं कि 1982 में मान्या सुर्वे के मारे जाने के बाद 2004 तक मुंबई में ६६२ कथित अपराधी पुलिस की गोलियों का शिकार बने।\n\nफिल्म 'अग्निपथ (1990 फ़िल्म)' और अग्निपथ (2012 फ़िल्म) में अमिताभ बच्चन और रितिक रोशन ने जिस विजय दीनानाथ चव्हाण का रोल किया है, वह किरदार किसी और पर नहीं, मन्या सुर्वे पर ही केंद्रित था। \n\nसंजय गुप्ता द्वारा निर्मित और निर्देशित 2013 की बॉलीवुड क्राइम थ्रिलर फिल्म शूटआऊट ऍट वडाला मन्या सुर्वे के जीवन पर आधारित हैं, जिसमे जॉन अब्राहम मन्या सुर्वे की भूमिका में हैं। \n", "id": "588088", "title": "मन्या सुर्वे"}
{"url": "https://hi.wikipedia.org/wiki?curid=588091", "text": "१९९१ लोखंडवाला कॉम्प्लेक्स गोलीबारी\n\n१९९१ लोखंडवाला कॉम्प्लेक्स गोलीबारी (1991 Lokhandwala Complex shootout) भारत के एक बड़े प्रसिद्ध शूटआउट था। यही वो घटना है जिसने मुंबई मायानगरी में अपराध का नया अध्याय बन गए माया डोलस और दिलीप बुवा समेत कुल 7 लोग पुलिस की 'आतिशबाजियों' के भेंट चढ़ गए थे। १९९१ में घटी ये घटना अपने आप में ऐसा पहला शूटऑउट था, जब किसी पुलिस एनकाउंटर को मीडिया ने लाइव कवर किया था। यह घटना १६ नवम्बर १९९१ को हुआ था। शूट आउट एट लोखंडवाला (2007 फ़िल्म) इसी घटना पर आधारित हैं।\n", "id": "588091", "title": "१९९१ लोखंडवाला कॉम्प्लेक्स गोलीबारी"}
{"url": "https://hi.wikipedia.org/wiki?curid=588092", "text": "माया डोलस\n\nमाया डोलस (), (अक्टूबर १५, १९६६ – नवम्बर १६, १९९१) मुंबई का एक कुख्यात अपराधी था। १९९१ लोखंडवाला कॉम्प्लेक्स गोलीबारी में मुंबई पुलिस ने माया डोलस को उसके अन्य साथियों के साथ मार गिराया।\n", "id": "588092", "title": "माया डोलस"}
{"url": "https://hi.wikipedia.org/wiki?curid=588093", "text": "दिलीप बुवा\n\nदिलीप बुवा (1966-1991) मुंबई का एक कुख्यात अपराधी था जो दाउद इब्राहीम के डी कंपनी के लिए काम करता था। मुंबई पुलिस ने इसे १९९१ लोखंडवाला कॉम्प्लेक्स गोलीबारी में इसके अन्य अपराधी साथियों के साथ मार गिराया। शूट आउट एट लोखंडवाला (2007 फ़िल्म) इनके अपराधिक जीवन पर आधारित हैं, जिसमे तुषार कपूर दिलीप बुवा की भूमिका में हैं।\n", "id": "588093", "title": "दिलीप बुवा"}
{"url": "https://hi.wikipedia.org/wiki?curid=588094", "text": "जगत नारायण मुल्ला\n\nपंडित जगत नारायण मुल्ला (जन्म- 14 दिसम्बर 1864 ई., कश्मीर; मृत्यु- 11 दिसम्बर 1938 ई.) अपने समय में उत्तर प्रदेश के प्रसिद्ध वकील और सरकारी अभियोजक थे। 'मुल्ला' उनका उपनाम था। वें 3 वर्ष तक लखनऊ विश्वविद्यालय के उपकुलपति भी रहे। रिश्ते में जगत नारायण मुल्ला पंडित जवाहर लाल नेहरु के साले थे।\n\nजगत नारायण मुल्ला के पिता पंडित काली सहाय मुल्ला उत्तर प्रदेश में सरकारी सेवा में थे। इसीलिए जगत नारायण की शिक्षा उत्तर प्रदेश में ही हुई। उन्होंने आगरा विश्वविद्यालय से क़ानून की परीक्षा उत्तीर्ण की और लखनऊ में वकालत करने लगे। शीघ्र ही उनकी गणना प्रसिद्ध वकीलों में होने लगी। अपने समय के प्रमुख व्यक्तियों, जैसे-पंडित मोतीलाल नेहरू, बाबू गंगा प्रसाद वर्मा, सी. वाई. चिन्तामणि, बिशन नारायण दर आदि से उनके घनिष्ठ सम्बन्ध थे।\n\n1916 ई. की लखनऊ कांग्रेस की स्वागत-समिति के अध्यक्ष वही थे। लगभग 15 वर्षों तक लखनऊ नगरपालिका के अध्यक्ष रहे। मांटेग्यू चेम्सफ़ोर्ड सुधारों के बाद उत्तर प्रदेश कौंसिल के सदस्य निर्वाचित हुए और प्रदेश के स्वायत्त शासन विभाग के मंत्री बने। जगत नारायण मुल्ला 3 वर्ष तक वे लखनऊ विश्वविद्यालय के उपकुलपति भी रहे।\nहंटर कमेटी के सदस्य\n\nजब भारत में जलियांवाला बाग़ के हत्याकाण्ड सहित दमन का नया दौर शुरू हो गया था और इन घटनाओं की जाँच के लिए सरकार ने जो ‘हंटर कमेटी’ गठित की थी, उसके तीन भारतीय सदस्यों में एक जगत नारायण मुल्ला भी थे। इन तीनों ने कमेटी की रिपोर्ट में अपनी असहमति दर्ज की थी।\n\nजीवन के अन्तिम वर्षों में जगत नारायण मुल्ला अस्वस्थ रहने लगे थे। इलाज के लिए स्विट्ज़रलैण्ड तक गए। बाद में 11 दिसम्बर 1938 को उनका देहान्त हो गया।\n", "id": "588094", "title": "जगत नारायण मुल्ला"}
{"url": "https://hi.wikipedia.org/wiki?curid=588097", "text": "बृजेश सिंह\n\nकुंवर बृजेश सिंह (म्रत्यु- ३१ अक्टूबर १९६६) कालाकांकर राजघराने से भारतीय कम्युनिस्ट नेता थे। वे भारत के भूतपूर्व विदेश मंत्री राजा दिनेश सिंह के चाचा थे।\nरूस के तानाशाह स्टालिन की बेटी स्वेतलाना एलिल्युयेवा और कालाकांकर के राजकुमार ब्रजेश सिंह के प्रेम प्रकरण ६० के दशक का चर्चित और विवादित मुद्दा रहा। \n\nस्वेतलाना रूसी तानाशाह जोसेफ स्तालिन की सबसे छोटी बेटी थी और शायद स्तालिन की सबसे प्रिय संतान भी। बृजेश सिंह भारतीय कम्युनिस्ट नेता थे और इलाज करवाने रूस गए थे। बृजेश सिंह कालाकांकर के राजघराने से थे और उनके भतीजे दिनेश सिंह केंद्र सरकार में मंत्री रहे थे। बृजेश सिंह काफी पढ़े-लिखे, नफीस और सौम्य व्यक्ति थे और उनसे स्वेतलाना का प्रेम संबंध हो गया। लेकिन सोवियत सरकार ने उन्हें शादी की अनुमति नहीं दी। बृजेश सिंह की मृत्यु १९६७ में मास्को में हो गई और उनका शव लेकर स्वेतलाना भारत आईं। नई दिल्ली में वह सोवियत अधिकारियों और जासूसों को चकमा देकर अमेरिकी दूतावास पहुंच गईं। उन्होंने अमेरिका में राजनीतिक शरण मांगी और बाद में अमेरिका और इंग्लैंड में रहीं। यह शीत युद्ध के चरम का वह दौर था और तब स्तालिन की बेटी का अमेरिका से शरण मांगना और सोवियत व्यवस्था को नकार देना बहुत बड़ी खबर थी।\n\nभारत में यह संवेदनशील मुद्दा इसलिए था कि स्वेतलाना ने भारत आकर यह किया था और तब भारत के सोवियत संघ और अमेरिका दोनों से अच्छे रिश्ते थे। भारत पूरी तरह सोवियत कैंप में नहीं गया था, लेकिन भारतीय विदेश नीति का झुकाव सोवियत संघ की ओर था। अमेरिका भी इसे तूल नहीं देना चाहता था, क्योंकि तब अमेरिका-रूस संबंधों में थोड़ी बेहतरी आने लगी थी। ऐसे में स्वेतलाना को पहले स्विट्जरलैंड भेजा गया और वहां से कुछ समय बाद वह अमेरिका गईं।\n\nयह कहानी इस बात का भी प्रमाण है कि राजनीति और विचारधारा के झगड़े किसी की व्यक्तिगत जिंदगी को कितना प्रभावित करते हैं। बृजेश और स्वेतलाना के मामले में यह इसलिए भी महत्वपूर्ण था, क्योंकि वह २०वीं शताब्दी के सबसे विवादास्पद व्यक्तित्वों में से एक की संतान थी।\n\nतानाशाह स्टालिन की बेटी स्वेतलाना ने कालाकांकर के राजकुमार ब्रजेश सिंह से रिश्तों की पींगें बढ़ाई थीं, तब भूचाल उठ खड़ा हुआ था। भारत और सोवियत संघ की दोस्ती शुरुआती दौर में थी और उसके तन्तुओं को अभी मजबूत होना बाकी था। पर सियासत अपनी जगह, प्यार अपनी जगह। दोनों ने जिंदगी के अंतिम समय तक प्रेम की रीति को निभाया। ब्रजेश सिंह की मृत्यु के बाद स्वेतलाना उनकी अस्थियों को लेकर भारत आई थीं। उन्हें मालूम था कि हम हिन्दुस्तानियों की सबसे बड़ी इच्छा गंगा की गोद में विलीन हो जाना ही होती है। बाद में अप्रैल १९६७ में एक इंटरव्यू के दौरान उन्होंने कहा था कि मैं ब्रजेश सिंह की पत्नी हूँ। \n", "id": "588097", "title": "बृजेश सिंह"}
{"url": "https://hi.wikipedia.org/wiki?curid=588100", "text": "स्वेतलाना अलिलुयेवा\n\nस्वेतलाना एलिल्युयेवा या स्वेतलाना अलिलुयेवा (28 फ़रवरी 1926 – 22 नवम्बर 2011) सोवियत संघ के चर्चित नेता, राष्ट्रपति जोसेफ़ स्टालिन की इकलौती संतान थी।\nअपने पिता के बजाय अपनी मां के नाम का इस्तेमाल करती थीं। स्वेतलाना ने चार शादियां की थीं। आखिरी शादी उन्होंने पेट्रास से की थी। \n\nवे बृजेश सिंह की ‘अनौपचारिक’ पत्नी थीं। बृजेश सिंह उन भारतीय कम्युनिस्टों में से एक थे जिन्होंने बीसवीं सदी के तीसरे दशक के बाद मॉस्को को अपना घर बनाया था। 1967 में बृजेश सिंह की मौत हो गई। कहा जाता है कि वहां उनका सही इलाज नहीं किया गया था। \nस्वेतलाना ने तय किया था कि उनका अंतिम संस्कार हिंदू रिति- रिवाज के हिसाब से करेंगी। वह ब्रजेश सिंह कि अस्थियां गंगा में बहाने के लिए भारत भी लाई थी। हालांकि सोवियत नेताओं ने स्वेतलाना को ऐसा न करने के लिए मनाने की काफी कोशिश की थी। कहा जाता है कि उस समय के सोवियत प्रधानमंत्री अलेक्सी कोसिगिन ने उनसे कहा था कि वह जोखिम ले रही हैं क्योंकि कट्टर हिंदुओं में विधवाओं को मृत पति के साथ जलाने की परंपरा है। जिद पर अड़ी स्वेतलाना भारत पहुंच गईं। वह ब्रजेश सिंह के घर गई और वहीं बसना चाहती थीं। लेकिन भारत में रुकने की उन्हें अनुमति नहीं मिली।\n\nजब वह उत्तर प्रदेश में अपने पति के पुश्तैनी गांव से दिल्ली लौटीं तो भारत नेहरू के बाद पहले आम चुनाव की गहमागहमी के बीच था। इसलिए वह उस समय के मीडिया में महत्वपूर्ण खबर नहीं बन सकी। लेकिन अचानक एक सुबह एक छोटे परमाणु धमाके जैसी खबर आई। स्टालिन की बेटी ने दिल्ली से अमरीका में शरण लेने की ठानी है।. सोवियत संघ ने भारत से कड़ा विरोध जताया। भारत इसमें कुछ नहीं कर सकता था अमेरिका के दबाव के आगे नेहरू झुक गए। स्वेतलाना भारत में सोवियत संघ के राजदूत निकोलाई बेनेडिक्टोव के यहां सोवियत दूतावास ठहरी हुई थीं।\n\nवह धोखे से अमरीकी दूतावास में चली गई। अमरीकी दूतावास तब तक बंद हो चुका था। स्वेतलाना ने ड्यूटी पर तैनात अधिकारी को बताया कि वो कौन हैं और क्या चाहती हैं। अमरीकी राजदूत चेस्टर बॉवल्स को रात में आना पड़ा और अमेरिका जाने का रास्ता साफ हो गया। अमेरिका उस समय हर सोवियत संघ से भागे व्यक्ति को शरण देता था। राजदूत ने एक सीआईए अधिकारी के साथ स्वेतलाना को रोम की एक फ्लाइट में सवार होने के लिए एयरपोर्ट भेज दिया। फिर वहां से वह अमेरिका पहुंच गईं। जब स्वेतलाना रोम में सुरक्षित पहुंच गईं तभी इस खबर को जग जाहिर किया गया। \n\nस्वेतलाना ने चार शादियां की थीं। आखिरी शादी उन्होंने विलियम पेट्रास से की थी। 1984 में वह सोवियत संघ लौट आई और पश्चिम को काफी कोसा। लेकिन एक साल बाद ही उनका बदलते रूस से मोह भंग हो गया और अमेरिका लौट गई और वहां जा कर कहा कि अब वह कभी रूस नहीं जाएंगी। अमेरिका में जा कर स्वेतलाना तो मीडिया में छाई रही लेकिन बेवकूफी भरे तमाम फैसलों के कारण उनकी जिंदगी के आखिर लम्हे तंगहाली में गुजरे। बायोग्राफी के लिए उस जमाने उन्हें 25 लाख डालर मिले थे। लेकिन उन्होंने काफी पैसा दान कर दिया और गलत निवेश में लगा दिया। यह दान उन्हें काफी भारी पड़ा। सोवियत संघ से भाग कर अमेरिका आए लोगों को वह मदद करती रही। लेकिन इस चक्कर में वह खुद मुसीबत में पड़ गई। स्वेतलाना की लड़की ओल्गा पोर्टलैंड में रहती है, जबकि बेटे जोसफ की मौत 2008 में हो गई थी। स्वेतलाना के दोनों भाइयों की मौत बहुत पहले ही हो गई थी।\n\n22 नवम्बर 2011 को 85 वर्ष की आयु में अमरीका में निधन हो गया है। \n\n", "id": "588100", "title": "स्वेतलाना अलिलुयेवा"}
{"url": "https://hi.wikipedia.org/wiki?curid=588131", "text": "तिब्बत का इतिहास\n\nमध्य एशिया की उच्च पर्वत श्रेणियों, कुनलुन एवं हिमालय के मध्य स्थित 16000 फुट की ऊँचाई पर स्थित तिब्बत का ऐतिहासिक वृतांत लगभग 7वीं शताब्दी से मिलता है। 8वीं शताब्दी से ही यहाँ बौद्ध धर्म का प्रचार प्रांरभ हुआ। 1013 ई0 में नेपाल से धर्मपाल तथा अन्य बौद्ध विद्वान् तिब्बत गए। 1042 ई0 में दीपंकर श्रीज्ञान अतिशा तिब्बत पहुँचे और बौद्ध धर्म का प्रचार किया। शाक्यवंशियों का शासनकाल 1207 ई0 में प्रांरभ हुआ। मंगोलों का अंत 1720 ई0 में चीन के माँछु प्रशासन द्वारा हुआ। तत्कालीन साम्राज्यवादी अंग्रेंजों ने, जो दक्षिण पूर्व एशिया में अपना प्रभुत्व स्थापित करने में सफलता प्राप्त करते जा रहे थे, यहाँ भी अपनी सत्ता स्थापित करनी चाही, पर 1788-1792 ई0 के गुरखों के युद्ध के कारण उनके पैर यहाँ नहीं जम सके। परिणामस्वरूप 19वीं शताब्दी तक तिब्बत ने अपनी स्वतंत्र सत्ता स्थिर रखी यद्यपि इसी बीच लद्दाख़ पर कश्मीर के शासक ने तथा सिक्किम पर अंग्रेंजों ने आधिपत्य जमा लिया। अंग्रेंजों ने अपनी व्यापारिक चौकियों की स्थापना के लिये कई असफल प्रयत्न किया।\n\nइतिहास के अनुसार तिब्बत ने दक्षिण में नेपाल से भी कई बार युद्ध करना पड़ा और नेपाल ने इसको हराया। नेपाल और तिब्बत की सन्धि के मुताबिक तिब्बत ने हर साल नेपाल को ५००० नेपाली रुपये हरज़ाना भरना पड़ा। इससे आजित होकर नेपाल से युद्ध करने के लिये चीन से सहायता माँगी। चीन के सहायता से उसने नेपाल से छुटकारा तो पाया लेकिन इसके बाद 1906-7 ई0 में तिब्बत पर चीन ने अपना अधिकार बनाया और याटुंग ग्याड्से एवं गरटोक में अपनी चौकियाँ स्थापित की। 1912 ई0 में चीन से मांछु शासन अंत होने के साथ तिब्बत ने अपने को पुन: स्वतंत्र राष्ट्र घोषित कर दिया। सन् 1913-14 में चीन, भारत एवं तिब्बत के प्रतिनिधियों की बैठक शिमला में हुई जिसमें इस विशाल पठारी राज्य को भी दो भागों में विभाजित कर दिया गया:\n\n\nसन् 1933 ई0 में 13वें दलाई लामा की मृत्यु के बाद से बाह्य तिब्बत भी धीरे-धीरे चीनी घेरे में आने लगा। चीनी भूमि पर लालित-पालित 14 वें दलाई लामा ने 1940 ई0 में शासन भार सँभाला। 1950 ई0 में जब ये सार्वभौम सत्ता में आए तो पंछेण लामा के चुनाव में दोनों देशों में शक्तिप्रदर्शन की नौबत तक आ गई एवं चीन को आक्रमण करने का बहाना मिल गया। 1951 की संधि के अनुसार यह साम्यवादी चीन के प्रशासन में एक स्वतंत्र राज्य घोषित कर दिया गया। इसी समय से भूमिसुधार कानून एवं दलाई लामा के अधिकारों में हस्तक्षेप एवं कटौती होने के कारण असंतोष की आग सुलगने लगी जो क्रमश: 1956 एवं 1959 ई0 में जोरों से भड़क उठी। परन्तु बलप्रयोग द्वारा चीन ने इसे दबा दिया। अत्याचारों, हत्याओं आदि से किसी प्रकार बचकर दलाई लामा नेपाल पहुँच सके। अभी वे भारत में रहकर चीन से तिब्बत को अलग करने की कोशिश कर रहे हैं। अब सर्वतोभावेन चीन के अनुगत पंछेण लामा यहाँ के नाममात्र के प्रशासक हैं।\n\n\n\n", "id": "588131", "title": "तिब्बत का इतिहास"}
{"url": "https://hi.wikipedia.org/wiki?curid=588140", "text": "पोताला महल\n\nपोताला महल (तिब्बती भाषा : \"པོ་ཏ་ལ\") ल्हासा शहर के उत्तर पश्चिमी भाग में खड़े लाल पहाड़ी पर स्थित है। यह एक शानदार बुर्जनुमा भवन है जो तिब्बत का एक प्रतीकात्मक वास्तु है। समूचा निर्माण तिब्बती वास्तु शैली में किया गया और पहाड़ पर खड़ा हुआ है। इसका निर्माण १६४५ में आरम्भ हुआ। यह महल तिब्बत के थुबो राजकाल में राजा सोंगत्सांकांबू ने थांग राजवंश की राजकुमारी वनछङ के साथ विवाह के लिए बनवाया था। 17वीं शताब्दी में उसके पुनर्निर्माण के बाद वह विभिन्न पीढियों के दलाई लामा का आवास बनाया गया। वह तिब्बत के राजनीतिक व धार्मिक मिश्रित शासन का केन्द्र था। \n\nपोताला महल में बेशुमार कीमती चीजें सुरक्षित रखी हुई हैं और देश का एक कलाकृति खजाना माना जाता है। वर्ष 1994 में पोताला महल विश्व सांस्कृतिक विरासत सूची में शामिल किया गया। \n\nपोताला महल के दो भाग हैं- लाल महल और श्वेत महल। \n\n", "id": "588140", "title": "पोताला महल"}
{"url": "https://hi.wikipedia.org/wiki?curid=588142", "text": "हिडिम्बा देवी मंदिर\n\nहिडिम्बा देवी मंदिर मनाली में है। यह एक प्राचीन गुफा-मन्दिर है जो हिडिम्बी देवी को समर्पित है।\n\n\n", "id": "588142", "title": "हिडिम्बा देवी मंदिर"}
{"url": "https://hi.wikipedia.org/wiki?curid=588157", "text": "भौतिकी इंजन\n\nभौतिकी इंजन (physics engine) से आशय ऐसे सोफ़्टवेयर से है जो किसी भौतिक निकाय का सन्निकट सिमुलेशन प्रदान करता हो। उदाहरण के लिये दृढ़ पिण्डों की गति, मृदु पिण्डों की गति, तरल गतिकी, आदि का सिमुलेशन। विडियो गेम्स इसके प्रमुख उपयोगकर्ता हैं। विडियो खेलों के लिये सिमुलेशन वास्तविक समय में होना चाहिये। \n\n", "id": "588157", "title": "भौतिकी इंजन"}
{"url": "https://hi.wikipedia.org/wiki?curid=588188", "text": "बाबा (बहुविकल्पी)\n\nबाबा और उस जैसे शब्दों का प्रयोग निम्नलिखित कारणों से किया जाता है:\n\n\n\n\n\n\n\n ", "id": "588188", "title": "बाबा (बहुविकल्पी)"}
{"url": "https://hi.wikipedia.org/wiki?curid=588205", "text": "नाउमल जिउमल\n\nनाउमल जिउमल माखीजा (17 अप्रैल 1904, कराची – 28 जुलाई 1980, मुम्बई) भारत के टेस्ट क्रिकेट के प्रथम ओपेनिंग बल्लेबाज थे।\n\n", "id": "588205", "title": "नाउमल जिउमल"}
{"url": "https://hi.wikipedia.org/wiki?curid=588218", "text": "दुच्चिओ दि बुओसेग्ना\n\nदुच्चिओ दि बुओसेग्ना (१२५५-१३१८) सियना स्कूल का इतालीय चित्रकार था। \n\n१२७८ में उसने दस्तावेज और कागज रखने के १२ डिब्बों की अत्यंत कलापूर्ण सज्जा प्रस्तुत की। तत्पश्चात् फ्लोरेंस के सेंट मेरिया नोवेला चर्च की एक वेदिका के चित्रण का कार्य उसे सौंपा गया। कुछ अर्से तक वह पुस्तकों के आवरणचित्रों के डिजाइन और अन्य स्फुट कार्यों में व्यस्त रहा। फिर ज्यों ही उसने सियना में पालाज़ो पब्लिको शैपल की वेदिका पर 'संतों सहित बालक ईसा और देवी मरियम' का चित्रण समाप्त किया, स्थानीय कैथड्रल की उच्च वेदिका पर भी उसे इसी विषय पर चित्र बनाने का आदेश हुआ।\n\nजीवन भर दुच्चिओ पौराणिक एवं धार्मिक विषयों को लेकर विभिन्न गिरजाघरों की सुसज्जा में प्रयत्नशील रहा। सूक्ष्म संरचना, व्यापक निर्माण प्रक्रिया और रंगों की वैयक्तिक अंतराभूति में वह बेजोड़ था। वस्तु को चित्रित करने के पूर्व वह उसकी पूरी रूपरेखा हृदयंगम कर लेता था। तत्कालीन कलाकार जिओवान्नी पिसानो और चिमाबुए का भी उसपर अप्रत्यक्ष रूप से प्रभाव पड़ा। सियना गिरजाघर की पूर्व दिशा की ओर की खिड़की में चिमाबुए के अनुकरण पर ही दृश्य एवं आकृतियाँ निर्मित की गई। किंतु उसकी परवर्ती कृतियों में उक्त प्रभाव शनै: शनै: लुप्त होता गया और बैज़टाइन एवं गौथिक कलादर्श हावी हो गए।\n\nदुच्चिओ द्वारा निर्मित कुछ वेदिकाएँ अप्राप्य हैं। सियना की एक दुतर्फा चित्रित चौखट में लगभग ५९ दृश्यांकन हैं। जिओत्तो की कला की तुलना में उसके चित्र यत्र तत्र रूढ़ एवं परंपरागत से प्रतीति होते हैं, पर १४ शताब्दी में अपने समकालीनों के बीच वह बड़ा प्रभावशाली सिद्ध हुआ। उसकी विशिष्ट कलापद्धति और टेकनीक लगभग १५० वर्षों तक प्रेरणास्त्रोत बने रहे।\n", "id": "588218", "title": "दुच्चिओ दि बुओसेग्ना"}
{"url": "https://hi.wikipedia.org/wiki?curid=588228", "text": "घेरा\n\nघेरा (siege) का अर्थ है किसी नगर या दुर्ग को सैनिकों द्वारा घेरना ताकि इसको जीता जा सके। घेरा डालकर युद्ध करना एक प्रकार का लगातार चलने वाला किन्तु कम तीव्रता का युद्ध है जिसमें एक पक्ष रक्षात्मक रवैया अपनाते हुए किसी दुर्ग या दीवार के अन्दर 'मजबूत' स्थिति में होता है और दूसरा पक्ष उसे चारों ओर से घेरे रहता है ताकि बाहर से अन्दर कोई न जा पाये न ही अन्दर से कोई भाग निकलने में सफल हो। इस तरह की घेराबन्दी के द्वारा शत्रु की भोजन सामग्री, जलापूर्ति, एवं अन्य सभी सुविधाएँ रोक दी जातीं हैं। इसके अलावा 'घेरा इंजनों' (सीज इंजन), तोप, सुरंग आदि के द्वारा शत्रु पर प्रहार किया जाता है।\n", "id": "588228", "title": "घेरा"}
{"url": "https://hi.wikipedia.org/wiki?curid=588241", "text": "कुणाल (बहुविकल्पी)\n\n\nधर्मशाला के पास हिमाँचल प्रदेश के काँगड़ा जिले की धौलाधर श्रँखला में स्थित पहाड़ी तीर्थ कुणाल पथरी मंदिर से भी कुणाल का ज़िक्र आता है। कहा जाता है कि वहाँ भगवान विष्णु के परम भक्त कुणाल रहा करते थे। यह कपालेश्वरी देवी का मंदिर है जिसमें देवी देवताओं के सुंदर छवियाँ उकेरी गयी हैं। कहते हैं देवी सती (दक्षायनी) की मृत्यु के से क्रुद्ध शिव जी का तांडव नृत्य बंद करने के लिये भगवान विष्णु ने अपने चक्र से सती के मृत शरीर के ५१ टुकड़े कर दिये थे जिसमें से उनका सर इस स्थान पर गिरा था।\n\nयह अपने प्राकृतिक सौंदर्य के लिए अत्यंत प्रसिद्ध थी और बौद्ध संघ में शामिल शाक्य राजकुमारों को उनके पूर्वजीवन की स्त्री-सुख-लिप्साओं से विरत करने के लिए भगवान बुद्ध ने वहाँ कुणालजा तक का प्रवचन दिया था। बौद्ध कथाओं के अनुसार यहाँ के वन्य प्रदेशों में बोधिसत्व ने एक बार चित्रकोकिलों के राजा के रूप में जन्म ग्रहण किया था। उस बोधिसत्व का नाम भी कुणाल था।\n\nजैन अनुश्रुतियों के अनुसार हिमालय से लगा एक प्रख्यात प्राचीन जनपद जिसकी राजधानी श्रावस्ती (आधुनिक सहेत महेत, जिला गोंडा) थी।\n\nकुणाल पक्षी जो अपनी सुंदर आँखों के लिए प्रसिद्ध है।\n", "id": "588241", "title": "कुणाल (बहुविकल्पी)"}
{"url": "https://hi.wikipedia.org/wiki?curid=588251", "text": "ऐपोमारफ़ीन\n\nऐपोमारफ़ीन (Apomorphine) या ऐपोमारफ़ीन हाइड्रोक्लोराइड एक एल्कलॉयड व्युत्पन्न यौगिक है। \n\nयह मारफ़ीन पर हाइड्रोक्लोरिक अम्ल के प्रयोग से प्राप्त होता है। यह केंद्रीय वमनकारक (emetic) है तथा विषपान की चिकित्सा में ५ मिलीग्राम की मात्रा में अधस्रवक मार्ग से वमन कराने के लिए प्रयुक्त होता है। इसकी मात्राएँ आधे-आधे घंटे पर दो बार तक दी जा सकती हैं।\n", "id": "588251", "title": "ऐपोमारफ़ीन"}
{"url": "https://hi.wikipedia.org/wiki?curid=588266", "text": "हिन्दू युवा वाहिनी\n\nहिन्दू युवा वाहिनी एक हिंदूवादी संगठन हैं, जिसके संस्थापक गोरक्षपीठाधीश्वर गोरक्षपीठ गोरखपुर मा0 मुख्यमंत्री उत्तर प्रदेश योगी आदित्यनाथ जी हैं। वर्ष २००२ के अप्रैल माह में श्री राम नवमी के पर्व पर योगी आदित्यनाथ ने महानगर से कुछ राष्ट्रवादी नवयुवकों को संगठित कर हिन्दु युवा वाहिनी की आधारशिला रखी। ९ वर्षों में इसका विस्तार उत्तर प्रदेश के सभी ७२ जनपदों के ८६ इकाईयों में हुआ है। \n\nजिला महामंत्री उत्तम सिंह जिला इकाई अमेठी सम्पर्क नम्बर +91-9721 444 544", "id": "588266", "title": "हिन्दू युवा वाहिनी"}
{"url": "https://hi.wikipedia.org/wiki?curid=588270", "text": "हिन्दू जागरण मंच\n\nहिन्दू जागरण मंच एक हिन्दू संगठन हैं। \n", "id": "588270", "title": "हिन्दू जागरण मंच"}
{"url": "https://hi.wikipedia.org/wiki?curid=588295", "text": "सर्जियो काटो\n\nसर्जियो लुईस परेबा, सर्जियो काटो के नाम से अधिक परिचित हैं| उनका जन्म सन १९६०,१५ जुलाई को हुआ था| सर्जियो काटो एक ब्रेज़ीलियन अभिनेता, टीवी होस्ट और एक हास्य कलाकार भी हैं| स्कलेरिओ मे एक संगीत आयोजन के द्वारा उनका नाम रियो डी जेनेरिओ मे प्रसिद्ध हुआ| उसके बाद से ही उन्होने टीवी कार्यक्रम, विभिन्न प्रचार और फिल्मों मे काम करना शुरू किया|\nसर्जियो काटो एक प्रसिद्ध फुटबॉल खिलाड़ी हैं और उनके भाई मज़ारोपी एक फुटबॉल प्रशिक्षक हैं|\n\nरियो डी जेनेरिओ मे teatro o tablado नामक एक थियेटर से उन्होने अपनी अभिनय यात्रा आरम्भ की|वहीं रहकर ही वो अपनी शिक्षा और काम एक साथ करते थे|१९८२ मे उन्होने ब्रेज़ीलियन वायु सेना मे योगदान दिया और १९८५ मे वह यू॰के॰ चले गये थे|वहां जाकर उन्होने कैलिफोर्निया उच्च विद्याल्य से अंग्रेज़ी का अध्धयन करने के बाद कैलिफोर्निया विश्वविद्यालय, लॉस ऐंजेलिस से डिप्लोमा प्राप्त किया|\n\nसर्जियो काटो का पहला सिनेमा है Bete Balanço, जिसमे उन्होने नृत्य का अभिनय किया| बैले शिल्‍प से उन्होने अभिनय करना चाहा, जो संपन्न हुआ Brenda Starr नामक फिल्म के साथ जिसमे उन्होने ब्रुक शिल्ड के साथ एक गाड़ी चालक का अभिनय किया था| उसके बाद उन्होने I Might Even Love You नामक सिनेमा मे एक पियक्कड़ का अभिनय किया था|\n", "id": "588295", "title": "सर्जियो काटो"}
{"url": "https://hi.wikipedia.org/wiki?curid=588298", "text": "कॉन्स्टेंस\n\nकॉन्स्टेंस जर्मनी का एक शहर है। यह शहर बाडेन वुर्टेमबर्ग सूबे में स्तिथ है। ईस शहर का नाम कॉन्स्टेंस सरोवर से जुड़ा है, जिसके तट पे यह शहर बसा है। यह शहर स्विट्ज़रलैंड के सरहद को छूती नज़र आती है और यहां से ऑस्ट्रिया, स्विट्ज़रलैंड रैल और नाव के जरिया आसानी से पहुंचा जा सकता है। \n\nइस शहर में दो प्रसिद्ध उच्च शिक्षा के संस्थान हैं। एक है कॉन्स्टेंस विश्वविद्यालय और दूसरा HTWG. यह शहर पर्यटकों के लिए भी महत्त्वपूर्ण समझा जाता है। झील पे पड़ाव मीरसबुर्ग, फ्रीडरीक्षाफेन, ब्रैगेंज़ जैसे अन्य शहर पहुंचा जा सकता है। सरहद को पार कर क्रोईज़लिंगेन नाम का शहर पहुंचा जा सकता है। सबसे नज़दीक हवाई अड्डे फ्रीडरीक्सहाफेन और ज़ूरिक में पाए जाते हैं। \n\nकॉन्स्टेंस शहर कॉन्स्टेंस झील के किनारे पर बनी थी। इस झील को जर्मन जुबां में बोडेन्सी कहा जाता है। राइन नदी स्विट्ज़रलैंड के आल्प्स पहाड़ों से शुरू होते हुए इस झील में बह कर फिर निकलती है। इस पर एक पल बनाया गया है जो शहर दो भागों को जोड़ती है। नदी के उत्तरी घाटी का इलाक़ा सबसे बड़ा भाग है, जहां फैक्ट्री, विश्वविद्यालय और घर स्थित हैं। शहर के दक्षिण भाग में सरकारी भवन, बाज़ार और कॉलेज स्थित हैं। फेरी के ज़रिये कॉन्स्टेंस से मीरसबुर्ग शहर पहुंचा जा सकता है, कटमरैन के ज़रिये फ्रीडरिक्सहाफेन पहुंचा जा सकता है।. शहर के दक्षणि में क्रोइटसलिंगन नाम का शहर स्थित है।\n\nKonstanz is subdivided into 15 wards or districts (\"Stadtteile\"). The island of Mainau belonged to the ward of Litzelstetten, a separate municipality until its incorporation into Konstanz on December 1, 1971.\n\nइस शहर में मानव निवास के पहले सबूत पाषाण युग से मिलें हैं। रोम के बादशाह ऑगस्टस के राजयकाल था, इस वक़्त डैन्यूब के दक्षिण और केल्ट कबीलों पर रोम ने कब्ज़ा जमा कर, इस इलाक़े पर सन 40 AD में बसना शुरू कर दिए। \n\nएक छोटे कसबे की स्थापना हुई थी, जिसका नाम ड्रोसोमगुस रका गया था। कस्बा धीरे धीरे बढ़ने लगा। बाद में इस शहर का नाम कोंस्टांत्या रका गया। यह नाम इसलिए रका गया था क्योंकि उस वक़्त रोम के शहंशाह थे कोंस्तांतियस क्लोरस जिन्होंने सन 300 में उस इलाक़े को अलेमानी नाम के जर्मन कबीले को हराकर एक किला कायम किया। उनके पोथे का नाम भी कोंस्तांतियस था और उनके सन 354 इस इलाक़े के दौरे को सम्मान देने के वजह से भी उस नाम का इस्तेमाल हो सकता है। किले की खोज सन 2003 में हुई। \n\nसन 585 के आसपास पहले बिशप की नियुक्ति से इस शहर के धार्मिक महत्त्व बढ़ गया। मध्य युग के अंत के आसपास यहां लगबग 6000 की जनसंख्या थी जिसमें एक चौथाई का पेशा पादरी होना था।\n\nमध्य युग के दौरान व्यापार बढ़ा। राइन नदी पर उस इलाक़े का इकलौता पल इस शहर में था, जिसकी वजह से कोंस्टांज़ का महत्त्व और भी बढ़ गया। छालटी के उत्पन्न में कोंस्टांज़ आगे था और इससे शहर के शौहरत और दौलत दोनों बढ़ते गए। सन 1192 में यह शहर पवित्र रोमन सम्राट के अधीन हो गया।\n\n1411 से 1418 तक में कैथोलिक चर्च समुदाय के सबसे मत्त्वपूर्र्ण बैठक यहां हुई थी। 6 जुलै 1415 में जान हुस नाम के चेक सुधारक को सजाएमौत सुनवाई गई थी। \n\nइसी बैठक में दो पोपों की हुकूमत बंद हुई और पोप मार्टिन पंचम को असली पोप माना गया। जिस इमारत में यह बैठक हुई थी वह आज भी बरक़रार है। सन 1993 में इस बैठक के सालगिरे के सम्मान में इम्पीरिया नाम का मूर्ति बनाया गया। \n\nसन 1460 में स्विस संघ ने थूरगौ नाम के आतंरिक इलाक़े पर कब्ज़ा जमा लिया। कोंस्टांज़ खुद स्विस संघ में शामिल होने की कोशिशें किया था, लेकिन नाकामयाब रहा। इसके बदले कोंस्टांज़ ने स्वाबिया संघ में शामिल हो गए। सन 1499 के स्वाबिया जंग में थूरगौ पर हुकूमत करने का अधिकार त्याग देना पड़ा।\n\nप्रोटोस्टेंट धर्म सुधार की लहर 1520 के दशक में कोंस्टांज़ पहुंची। इस धर्म सुधार अभियान का नेतृत्व अम्ब्रोसियस ब्लेरर कर रहा था। जल्द कॉन्सटनज़ ने अपने आप को प्रोटोस्टेंट शहर बुलाने लगा। कशहर के तमाम चर्चों से कैथोलिक स्मारक निकाल दिया गया और बिशप को मीरसबुर्ग में निवास करना पड़ा। \n\nसन 1548 सम्राट चार्ल्स पंचम ने कोंस्टांज़ पर प्रतिबंद लगा दिया और एक हमले में ऑस्ट्रिया के अधीन होना पडा। शाही शहर का खिताब खोने के बाद, शहर का चर्चों पर फिर से कैथोलिक स्मारक छडाना शुरू हुआ। सन 1610 में एक नाटकशाला बनाया गया जो जर्मनी का सबसे पुराना माना जाता है।\n\nसन 1806 में बाड़ें दुकनशीन का हिस्सा बन गया था। 1821 में फ्राइबर्ग के धार्मिक नेतृत्व में शामिल हो गया। 1871 के जर्मन एकीकरण के बाद गर्मन साम्राज्य में शामिल हो गया। पहले विश्वयुद्ध के बाद कुछ वक़्त के लिए बाडेन गणराज्य का हिस्सा बना। \n\nस्विट्ज़रलैंड के सरहद को छूते नज़र आता कोंस्टांज़ विश्वयुद्ध की हवाई बमबारी से बच गयी। स्विट्ज़रलैंड के तमाम शहरों की तरह रात को बिजली बंद करने से मित्र सेनाओं को चकमा दिया\n\nपुराने शहर में आज भी बहुत सारे प्राचीन इमारात और सड़क मौजूद हैं। सबसे अहम इमारत बड़ा गिरजा घर है। इसके अलावा चंद चर्च और एक बुर्ज जो पुराने पल का जगह बतलाता है। \n\nसन 1966 में कोंस्टांज़ विश्वविद्यालय की स्थापना से शहर की अहमियत और भी बड़ गयी। यह शहर ज़ेपेलिन हवाई जहाज़ों के आविष्कारक फर्डीनांड ज़ेपेलिन का जन्मस्थान भी है। \n\nIts inland location gives Konstanz an oceanic climate (Cfb) with relatively warm, humid summers and cold winters.\n\nKonstanz was also home to a large Synagogue, destroyed by the Nazi government in 1938.\n\nKonstanz is twinned with:\n\nKonstanz station is served by the Upper Rhine Railway running west to Singen with connections to all parts of Germany, and the Etzwilen–Konstanz line running south into Switzerland, connecting to major routes at Weinfelden. Services are provided by the Deutsche Bahn AG and also the Swiss Thurbo company and its German subsidiary. The nearest airport is at Friedrichshafen, which can be reached by a fast ferry service on the lake, which also connects Konstanz to other lakeside towns. The airport mainly hosts domestic flights, but flights to Austria and Turkey are available. The nearest international airports are in Stuttgart, in Basel, and Zurich, which has a direct train from Konstanz. Bus services within the city are provided by Stadtwerke Konstanz GmbH.\n\nAdditionally Konstanz and Friedrichshafen have been connected by the two (since 2008, three) catamarans \"Constance\" and \"Fridolin\" since 2005.\n\nIt is home to one or more prehistoric pile-dwelling (or stilt house) settlements that are part of the Prehistoric Pile dwellings around the Alps युनेस्को World Heritage Site.\n\n\n", "id": "588298", "title": "कॉन्स्टेंस"}
{"url": "https://hi.wikipedia.org/wiki?curid=588330", "text": "गामा आव्यूह\n\nगणितीय भौतिकी में गामा आव्यूह formula_1 जिन्हें डिराक आव्यूह भी कहा जाता है, विशिष्ट प्रति-क्रमविनिमेय सम्बंध वाले सांकेतिक आव्यूह हैं जो क्लिफर्ड बीजगणित \"C\"ℓ(R) का जनक आव्यूह है। उच्चतर विमा के गामा आव्यूह परिभाषित करना भी सम्भव है।\n\nडिराक निरूपण में चार प्रतिपरिवर्ती गामा आव्यूह निम्न प्रकार हैं:\n\nइसके अनुरूप गामा आव्यूह किसी भी विमा में और अन्य प्रकार से भी परिभाषित किये जा सकते हैं। उदाहरण के लिए पाउली आव्यूह, यूक्लिडीन समष्टि (3, 0) में त्रिविम में 'गामा' आव्यूह हैं।\n", "id": "588330", "title": "गामा आव्यूह"}
{"url": "https://hi.wikipedia.org/wiki?curid=588354", "text": "गुस्ताख दिल\n\nगुस्ताख दिल एक भारतीय टेलीविजन धारावाहिक है जो लाइफ ओके पर सोमवार से शुक्रवार प्रसारित होता है। इसका प्रथम प्रसारण 05 अगस्त 2013 को हुआ था। इस धारावाहिक में प्यार के एक त्रिकोणीय रिश्ते को दर्शाया गया है।\n\nयह कार्यक्रम लाजो, निखिल एवं इशाना के बीच प्यार के त्रिकोणीय रिश्ते को प्रदर्शित करता है। लाजो एक ग्रामीण लड़की है और निखिल एक शहरी आधुनिक लड़का है जो बचपन से ही अपनी दोस्त इशाना से प्रेम करता है। यह कहानी लाजो और निखिल के आस-पास घूमती रहती है। लाजो निखिल के जीवन में आने वाली दूसरी औरत है।\n\n\n", "id": "588354", "title": "गुस्ताख दिल"}
{"url": "https://hi.wikipedia.org/wiki?curid=588360", "text": "डेंड्रोग्रामा\n\nडेंड्रोग्रामा (अंग्रेजी: Dendrogramma) एक वर्गिक वंश है जिसके अंतर्गत दो प्रजातियां \"डी.एनिग्मैटिका\" और \"डी. डिस्कॉइडिस\" आती हैं, जिनकी पहचान 1986 में एकत्र नमूनों के संग्रह से 2014 में की गयी है। समुद्र में रहने वाले इन छोटे जीवों को जंतु जगत में तो शामिल किया गया है पर अभी तक इन्हें निश्चित रूप से किसी मौजूदा संघ में जगह नहीं दी गयी है। \n", "id": "588360", "title": "डेंड्रोग्रामा"}
{"url": "https://hi.wikipedia.org/wiki?curid=588361", "text": "चिरगाँव\n\nचिरगाँव उत्तर प्रदेश के झाँसी जिले का एक नगर तथा नगर परिषद है। यह झाँसी से 30 किलोमीटर दूरी पर झाँसी–कानपुर राजमार्ग पर स्थित है। यही हिन्दी के महान कवि मैथिलीशरण गुप्त की जन्मस्थली है।\n\n", "id": "588361", "title": "चिरगाँव"}
{"url": "https://hi.wikipedia.org/wiki?curid=588367", "text": "सतनाम\n\nसतनाम या 'सतिनाम' (गुरुमुखी: ਸਤਿ ਨਾਮੁ) गुरु ग्रन्थ साहिब में प्रयुक्त प्रधान शब्द है। यह मूल मंत्र में भी है।\n", "id": "588367", "title": "सतनाम"}
{"url": "https://hi.wikipedia.org/wiki?curid=588375", "text": "2014 भारत - पाकिस्तान बाढ़\n\nसितम्बर 2014 में, मूसलाधार मानसूनी वर्षा के कारण भारतीय राज्य जम्मू और कश्मीर ने अर्ध शताब्दी की सबसे भयानक बाढ़ आई। यह केवल जम्मू और कश्मीर तक ही सीमित नहीं थी अपितु पाकिस्तान नियंत्रण वाले आज़ाद कश्मीर, गिलगित-बल्तिस्तान व पंजाब प्रान्तों में भी इसका व्यापक असर दिखा। 8 सितम्बर 2014 तक, भारत में लगभग 200 लोगों तथा पाकिस्तान में 190 लोगों की मृत्यु हो चुकी है। भारत के गृह मंत्रालय के अनुसार 450 गाँव जल समाधि ले चुके हैं। \n\nभारत में मानसून के अंतिम चरण में, जम्मू और कश्मीर और इससे लगे हुए इलाकों में 2 सितम्बर 2014 से भारी वर्षा होने लगी। इस कारण से भारत के साथ साथ पाकिस्तान में भी बाढ़ और भूस्खलन की घटनायें सामने आयीं। 5 सितम्बर को श्रीनगर में झेलम नदी का जलस्तर हो गया जो कि खतरें के निशान से अधिक है। अनंतनाग जिले के संगम में जलस्तर पहुँच गया जो कि खतरे के निशान से ऊपर है। \n\nचेनाब नदी भी खतरे के निशान से ऊपर बह रही है, जिसके कारण पाकिस्तान के सैकड़ों गाँव जलमग्न हो गए। भारी वर्षा ने पाकिस्तान के गिलगित-बल्तिस्तान, कश्मीर व पंजाब प्रान्तों के कई जिलों में भारी तबाही मचाई है।\n\nकश्मीर घाटी के सभी जिलों में बाढ़ का प्रभाव दिख रहा है। 6 सितम्बर 2014 को कश्मीर घाटी में मृत लोगों की संख्या 100 पार कर गई। जम्मू और कश्मीर में 2,500 गाँव बाढ़ से प्रत्यक्ष रूप से प्रभावित हैं, जिसमे 450 गाँव जल समाधि ले चुके हैं। बाढ़ के कारण जम्मू और कश्मीर के सड़कों पर पानी भर गया है। अनंतनाग, श्रीनगर, पुलवामा, बारामुला और सोपोर जिलें बाढ़ से बुरी तरह से प्रभावित हैं। झेलम नदी खतरे के निशान से लगातार ऊपर बह रही है। 70000 घन मीटर पानी हर सेकेंड छोड़ा जा रहा है। \n\n8 सितम्बर 2014 के अनुसार, श्रीनगर और इसके पड़ोसी जिलों में तक पानी भर गया है, जिससे अधिकांश घर पानी में डूब गए हैं। \n\nश्रीनगर शहर का अधिकांश हिस्सा बाढ़ की चपेट में है। झेलम नदी शहर के राजबाग, जवाहर नगर, गोग्जी बाग और वजीर बाग इलाकों को पूरी तरह से डुबो दिया है। राजबाग इलाके के होटलों, जहाँ पर्यटक रुके थे, में एक मंजिल तक पानी भर गया है। जम्मू और कश्मीर के मुख्यमंत्री उमर अब्दुल्ला के अनुसार, उन्होंने बचाव अभियान के लिए दिल्ली से नावें खरीदी है तथा भारतीय वायुसेना ने शहर में राहत एवं बचाव कार्य शुरू कर दिया।\n\nराज्य भर में 50 से अधिक पुल क्षतिग्रस्त हो चुके हैं। जलस्तर घटने तक संपत्ति के नुकसान का अंदाजा नहीं लगाया जा सकता है। राज्य सरकार ने बाढ़ प्रभावित लोगों की सहायता के लिए केन्द्र सरकार से 25,000 टेंट और 40,000 कम्बल मांगे हैं।\n\nजम्मू संभाग में भूस्खलन और भारी वर्षा के कारण बहुत सी सड़के, दर्जनों पुल, इमारत और फसलें बर्बाद हो चुकी हैं। जम्मू-पठानकोट राष्ट्रीय राजमार्ग पर वाहनें रुक गई थी। इस राजमार्ग को दोबारा 8 सितम्बर को जलस्तर घटने के बाद दोबारा खोल दिया गया। कटरा जाने वाली ट्रेनों को निरस्त कर दिया गया जबकि हज विमानों की उड़ान को भी टाल दिया गया। श्रीनगर-लेह राष्ट्रीय राजमार्ग 9 सितम्बर को वाहनों की आवाजाही के लिए खोल दिया गया। भारत के प्रधानमन्त्री नरेन्द्र मोदी ने इसे \"राष्ट्रीय आपदा\" के समान कहा।\n\nभारत के गृह सचिव अनिल गोस्वामी के अनुसार, 23 विमान, 29 हेलिकॉप्टर, भारतीय सेना के 205 कॉलम और 244 नावें राहत और बचाव कार्य के लिए लगाई गई हैं। 10 वीसैट तंत्रों को विमानों द्वारा उतारा गया है, जिससे दूरसंचार टावरों को फिर से शुरू किया जा सके। दो आईएल 76 और एक एएन 32 विमानों से 50 टन राहत सामग्री पहुंचाई जा रही है जिसमे राशन, पानी और दवाएं शामिल हैं। सेना और राष्ट्रीय आपदा प्रबंधन बल (एनडीआरएफ) के द्वारा 10 सितंबर तक 47,200 लोगों को राज्य के विभिन्न हिस्सों से बचाया जा चुका है। भारत संचार निगम लिमिटेड (बीएसएनएल) ने भारतीय सेना और भारतीय वायुसेना के साथ मिलकर युद्ध स्तर पर मोबाइल टावरों को सही करने का कार्य शुरू कर दिया है, ताकि क्षेत्र में दूरसंचार व्यवस्था फिर से स्थापित हो सके। \n\nगृह मंत्रालय ने राहत एवं बचाव कार्यों पर पल-पल की सूचना ले रहा है। केन्द्र सरकार ने दिल्ली में नियंत्रण कक्ष भी स्थापित किया है, जिससे लोगों अपने लापता परिजनों के बारे में जानकारी मिल सके।\n\n14 सितंबर 2014 को जारी एक विज्ञप्ति के अनुसार भारतीय सेना और एनडीआरएफ ने 1,84,000 से भी ज्‍यादा लोगों को सुरक्षित स्थान पर पहुँचा दिया था। यही नहीं, 5,08,000 लीटर पानी एवं 3,10,000 खाद्य पैकेट और 1054 टन से ज्‍यादा पके खाद्य पदार्थ तथा 8,200 कंबल बाढ़ पीडि़तों के बीच वितरित किए जा चुके थे तथा उन लोगों को 1392 टेंट मुहैया कराए गए।। जल को शुद्ध करने वाली 13 टन टैबलेट और हर दिन 1.2 लाख बोतलों को फिल्‍टर करने की क्षमता रखने वाले छह संयंत्र पहले ही श्रीनगर पहुंच गए हैं। विशाखापत्‍तनम से रवाना किए गए जल निकासी पंप समेत इंजीनियरिंग स्‍टोर भी बाढ़ प्रभावित क्षेत्र पहुंच गए हैं। अवंतिपुर, पट्टन, अनंतनाग और ओल्‍ड एयरफील्‍ड में चार फील्‍ड हॉस्पिटल खोले गए जहाँ उक्त तिथि तक 51,476 मरीजों का इलाज किया गया। इसके अतिरिक्त सड़क संपर्क बहाल करने के लिए सीमा सड़क संगठन के पांच कार्यदल, जिनमें 5700 कर्मी शामिल हैं तैनात किए गए हैं। वे अब तक बटोटे-किश्‍तवाड़ और श्रीनगर-सोनामार्ग सड़क संपर्कों को सफलतापूर्वक बहाल कर चुके हैं। श्रीनगर-बारामूला सड़क को हल्के वाहनों के लिए खोला जा रहा है।\n\nभारत के प्रधानमंत्री ने जम्मू और कश्मीर राज्य के सबसे अधिक प्रभावित क्षेत्रों का हवाई सर्वेक्षण किया और की मदद राज्य सरकार को दी, यह पहले के के अतिरिक्त फंड था, जो कि पहले ही राज्य को आपदा से निपटने के लिए दिया जा चुका था। इसके अतिरिक्त मोदी ने प्रभावित इलाकों के सर्वे कराने की भी बात कही तथा पाकिस्तान अधिकृत कश्मीर को भी मदद की पेशकश की। महाराष्ट्र के मुख्यमंत्री पृथ्वीराज चव्हाण ने मुख्यमंत्री राहत कोष से की वित्तीय सहायता देने की घोषणा की। इसके अतिरिक्त मध्य प्रदेश, गुजरात, तमिलनाडु व आन्ध्र प्रदेश के मुख्यमंत्रियों ने भी की वित्तीय सहायता देने की घोषणा की।\n", "id": "588375", "title": "2014 भारत - पाकिस्तान बाढ़"}
{"url": "https://hi.wikipedia.org/wiki?curid=588391", "text": "द्ज़ोक त्रुन त्रुन\n\nद्ज़ोक त्रुन त्रुन (जन्म: 1964, (द्ज़ोंग: བོ་ཡིག་ག། །མ་རྫོང अँग्रेजी: Dzok Trun Trun) एक भूटानी लेखक और उल्लेखनीय साहित्यिक विद्वान हैं। वे भूटान के रॉयल विश्वविद्यालय में प्रवक्ता होने के साथ-साथ सकल राष्ट्रीय खुशी जैसे सामाजिक मुद्दों पर अपनी राय रखने वाले प्रखर वक्ता के रूप में जाने जाते हैं। वे भूटान के प्रधानमंत्री जिग्मे थिनले की कैबिनेट के लिए बौद्ध धर्म से संबंधित विशेषज्ञ, प्रचारक और सलाहकार हैं। \n\n2009 में प्रकाशित इनके पहले उपन्यास \"स्वालेन स्वालों, ग्रीन टी लीफ\" से ये अचानक चर्चा में आए। इनकी अन्य प्रकाशित कृतियाँ हैं: \"आई एम ए किंग, यू आर नॉट\" (1997) और \"सोशल लाइफ इन ईस्टर्न भूटान\" (2004) है। \n", "id": "588391", "title": "द्ज़ोक त्रुन त्रुन"}
{"url": "https://hi.wikipedia.org/wiki?curid=588402", "text": "सिख धर्म और इस्लाम\n\nसिख धर्म और इस्लाम का प्रारंभ से ही एक अभिन्न एवं विचित्र संबंध रहा है। सिख धर्म का उदय पंजाब क्षेत्र (वर्तमान भारत व पाकिस्तान) में हुआ जहाँ हिंदू व मुस्लिम दोनों धर्मों के अनुयायी काफी मात्रा में थे। सिख धर्म के संस्थापक गुरु नानक के बारे में कहा गया :\n\nजहाँ प्रारंभ से ही मुस्लिम लोगों का भी पर्याप्त समर्थन सिख धर्म को मिला, वहीं बाद के समय में मुस्लिम शासकों ने इस धर्म व इसके अनुयायियों का दमन करने में कोई कोर कसर नहीं छोड़ी।\n\n\n\n", "id": "588402", "title": "सिख धर्म और इस्लाम"}
{"url": "https://hi.wikipedia.org/wiki?curid=588419", "text": "एक बून्द इश्क\n\nएक बून्द इश्क एक भारतीय हिन्दी धारावाहिक है जो 09 सितम्बर 2013 से प्रसारित हुआ था। यह सोमवार से शुक्रवार लाइफ ओके पर प्रसारित होता है। \n\n\n", "id": "588419", "title": "एक बून्द इश्क"}
{"url": "https://hi.wikipedia.org/wiki?curid=588459", "text": "उमाकान्त केशव आपटे\n\nउमाकान्त केशव आपटे उपाख्य बाबा साहेब आपटे (28 अगस्त सन् 1903 - 26 जुलाई 1972) राष्ट्रीय स्वयंसेवक संघ के प्रथम प्रचारक एवं उसके अखिल भारतीय प्रचारक-प्रमुख थे। वह एक मौलिक चिन्तक एवं विचारक थे। वे संस्कृत, मराठी, हिंदी एवं इतिहास के विद्वान्, भारतीय-संस्कृति के मनीषी, भारतीय जीवन-मूल्यों, आदर्शों एवं सांस्कृतिक विशिष्टताओं के वह जीवन्त प्रतीक थे। वे भारत के गौरवशाली इतिहास के प्रसार हेतु निरंतर प्रयत्नशील रहे।\n\nश्री उमाकान्त केशव आपटे का जन्म महाराष्ट्र के यवतमाल में हुआ था। बचपन से ही उनमें असीम देशभक्ति भरी हुई थी, परंतु शरीर कुछ दुर्बल था। वाचन में उनका विशेष रुचि थी। धर्म और संस्कृति तथा देश का गौरवशाली अतीत उनके अध्ययन तथा चिंतन के प्रमुख विषय थे। १९२० में दसवीं की परीक्षा उत्तीर्ण करने के बाद वे धामणगांव (जिला वर्धा) में एक विद्यालय में अध्यापक बने। वे छात्रों को विद्यालयीन पढ़ाई के साथ-साथ गौरवशाली इतिहास, देशभक्तों के प्रेरक चरित्र, स्वातंत्र योद्धाओं का तेजस्वी बलिदान आदि की कथाएं भी सुनाते थे। परिणामस्वरूप बाबासाहब विद्यार्थियों में प्रिय परंतु विद्यालय के संचालकों में अप्रिय हुए। एक बार उन्होंने विद्यालय में लोकमान्य तिलक की स्मृति में एक कार्यक्रम किया। उसके लिए व्यवस्थापकों ने उनसे घोर नाराजगी जताई। श्री आपटे ने तत्काल नौकरी से त्यागपत्र दे दिया। \n\nसितम्बर, 1924 ई. में वह नागपुर आ गए और राष्ट्रीय स्वयंसेवक संघ के स्वयंसेवक बने। 1927 ई. में वह प्रथम संघशिक्षा वर्ग में बौद्धिक विभाग के प्रमुख रहे। \n\nसन् 1930 ई॰ में सत्याग्रह आन्दोलन में संघ-संस्थापक डा॰ केशवराव बळिराम हेडगेवार की अनुपस्थिति में उन्होने संघ-शाखाओं में सुचारू रूप से चलाने का दायित्व भली-भाँति पूरा किया। सन् 1931 में वह संघ के प्रथम प्रचारक होकर निकले। अगले दो वर्ष तक नागपुर और विदर्भ में प्रवास के बाद अन्य प्रांतों में भी जाने लगे। गाँव-गाँव पैदल घूमकर उन्होंने संघ-कार्य का विस्तार किया। इसी दौरान उद्यम मुद्रणालय, देव मुद्रणालय और आईडियल डेमोक्रेटिक कम्पनी के टाइपिस्ट रहे और ‘उद्यम’ (मासिक) में पत्र भी लिखने लगे। 1932 ई॰ में सभी नौकरियों से त्यागपत्र दे दिया और संघ के प्रति पूर्ण समर्पित हो गये। \n\nसन 1937-१९40 ई॰ तक उन्होने सम्पूर्ण भारत में प्रवास किया। अगस्त, 1942 ई॰ में ‘भारत छोड़ो आन्दोलन’ के दौरान बिहार का दौरा किया। 33 श्लोकों वाले ‘भारतभक्तिस्तोत्र’ की रचना की। चीन के क्रांतिकारी-इतिहास का गहन अध्ययन करके आधुनिक चीन के राष्ट्रपिता डा॰ सनयात सेन पर भी एक पुस्तक लिखी। 26 जुलाई 1972 ई. को उनका निधन हो गया। उनकी मृत्यु के बाद उन्हीं के नाम से बनी हुई बाबासाहब आपटे समिति ने इतिहास पुनर्लेखन का व्यापक कार्य हाथ में लेकर बाबासाहब आपटे को सही अर्थों में श्रद्धांजलि अर्पित की है।\n\nवे वेद, पुराणों, रामायण, महाभारत आदि भारतीय-इतिहास के गम्भीर अध्येता थे। उनकी मान्यता थी कि जबतक हम अपने स्वत्व को नहीं समझेंगे, तबतक इतिहास-बोध और राष्ट्र-बोध से वंचित रहेंगे। उनकी यह भी धारणा थी कि जबतक विदेशियों द्वारा विकृत इतिहास का समूलोच्छेद करके सही इतिहास का लेखन प्रारम्भ नहीं होता, तबतक राष्ट्रीय अस्मिता को सदा ख़तरा बना रहेगा। इसलिए उनकी तीव्र अभिलाषा थी कि आदिकाल से लेकर वर्तमान तक का देश का सच्चा इतिहास लिखा जाए जिससे भारत की गौरवशाली परम्परा और जीवन का वास्तविक परिचय हो सके और विलुप्त सही तथ्य खोजे जाएँ। अतएव उन्होने संघ-कार्य के लिए देश के अपने लगभग 42-वर्षीय सतत और विस्तृत प्रवास में विदेशियों द्वारा विकृत किए गए भारतीय-इतिहास को शुद्धकर उसका पुनर्लेखन करने के लिए इतिहास के अनेक विद्वानों को प्रेरित किया। इसके अतिरिक्त वह संस्कृत के पण्डितों से भी सम्पर्क करके उनसे विचार-विमर्शकर निवेदन करते थे कि संस्कृत को आमजन की बोलचाल की भाषा बनाने के लिए व्याकरण पर अधिक बल न देते हुए संस्कृत सिखाने के लिए एक नयी और सरल पद्धति का निर्माण करना चाहिये।\n\nबाबा साहेब आपटे ने अनेक पुस्तकों की रचना की, जिसमें प्रमुख हैं-\n\n", "id": "588459", "title": "उमाकान्त केशव आपटे"}
{"url": "https://hi.wikipedia.org/wiki?curid=588544", "text": "बाबा, ईरान\n\nBaba (, जिसे लातीनी लिपि में Bābā; अथवा \"Bāra, Bārah, Bāveh और Bāwa\"') लिखा जाता है, ईरान के कुर्दिस्तान प्रान्त का गाँव है। 2006 की जनगणा के अनुसार यहाँ की कुल आबादी 58 है जिसमें 13 परिवार शामिल हैं। \n", "id": "588544", "title": "बाबा, ईरान"}
{"url": "https://hi.wikipedia.org/wiki?curid=588549", "text": "मिसट्रेस ऑफ स्पाइसेस\n\nवर्ष 1999 में, राय ने बॉलीवुड सितारे सलमान ख़ान के साथ डेटिंग की, उनका सम्बन्ध मिडिया में भी तब तक छाया रहा जब तक 2001 में वो एक दूसरे से अलग नहीं हो गये। सम्बन्ध विच्छेद के कारण के रूप में राय ने खान के लिए \"दुरुपयोग (मौखिक, शारीरिक और भावनात्मक), बेवफाई और अपमान के आरोप लगाये।[1] वर्ष 2009 में टाइम्स ऑफ़ इण्डिया के एक लेख के अनुसार खान ने कभी भी उसकी पिटाई किये जाने से मना किया।: \"यह सच नहीं है कि मैंने एक औरत को मारा।\"[", "id": "588549", "title": "मिसट्रेस ऑफ स्पाइसेस"}
{"url": "https://hi.wikipedia.org/wiki?curid=588571", "text": "नादान परिन्दे घर आजा\n\nनादान परिन्दे एक भारतीय हिन्दी धारावाहिक है, जो 07 अप्रैल 2014 से लाइफ ओके पर प्रसारित होता है। धारावाहिक पंजाब के छोटे से गाँव खरड़ में फिल्माया गया है।\n\nइस धारावाहिक में भारत-पाक सीमा से सटे इलाके में रह रहे एक भारतीय परिवार की मोहक कहानी को दर्शाया गया है। कहानी यह बताती है कि सीमा पर जैसा हम सोचते हैं वैसा कुछ भी नहीं है बल्कि वहाँ आश्चर्य एवं चुनौतियों से भरा जीवन है। कहानी समीर (करण राजपाल) के आसपास घूमती है जो खुश रहने वाला और मिलनसार लड़का है और जो जिन्दगी को भरपूर जीता है। समीर के बचपन की दोस्त मेहर है (गुल्कि जोशी) जो विचारों में प्रगतिशील है और चाहती है कि समीर अपनी एक पहचान बनाए। कार्यक्रम में बेबे (तनुश्री कौशल) का किरदार भी है जो रक्षात्मक ही नहीं, एक मां के प्यार का प्रतीक भी है जो कई गहरे रहस्य छिपाकर अपने बच्चे का साथ देती है।\n", "id": "588571", "title": "नादान परिन्दे घर आजा"}
{"url": "https://hi.wikipedia.org/wiki?curid=588573", "text": "अशोक गजपति राजू\n\nअशोक गजपति राजू (26 जून 1951) भारत के वर्तमान केन्द्रीय नागरिक उड्डयन मंत्री हैं। वें भारतीय जनता पार्टी से संलग्न हैं।\n", "id": "588573", "title": "अशोक गजपति राजू"}
{"url": "https://hi.wikipedia.org/wiki?curid=588574", "text": "अनंत गीते\n\nअनन्त गीते ( जन्म: 2 जून 1951, मुंबई) भारत की सोलहवीं लोक सभा के सांसद तथा केन्द्रीय मंत्रीमण्डल में भारी उद्योग तथा सार्वजनिक उद्यमिता मंत्री हैं। २०१४ के चुनावों में वे महाराष्ट्र के रायगड से निर्वाचित हुए। इस चुनाव में उन्होंने कांग्रेस के विधायक व सिंचाई मंत्री सुनील दत्तात्रेय (सिंचाई घोटाले के आरोपी) को कड़ी शिकस्त दी। वे शिवसेना से संबद्ध हैं। \n\nअनंत अगस्त 2002 से मई 2004 तक केंद्रीय कैबिनेट मंत्री भी रह चुके हैं। वह अब तक भारतीय संसद में छह बार निर्वाचित हो चुके हैं। इससे पहले उन्होंने 11वीं से 14वीं लोकसभा के दौरान महाराष्ट्र के रत्‍‌नागिरी संसदीय क्षेत्र से प्रतिनिधित्व किया था। 17 मई को उन्हें शिवसेना के संसदीय दल का नेता निर्वाचित किया गया है।\n\n\n", "id": "588574", "title": "अनंत गीते"}
{"url": "https://hi.wikipedia.org/wiki?curid=588577", "text": "नरेन्द्र सिंह तोमर\n\nनरेन्द्र सिंह तोमर भारत के एक राजनेता हैं। वे सम्प्रति प्रधानमंत्री नरेन्द्र मोदी के मंत्रिमंडल में भारत के वर्तमान केंद्रीय ग्रामीण विकास, पंचायतीराज स्वच्छता एवं पेयजल मंत्री हैं।\n\nमध्य प्रदेश के मुरैना जिले में पोरसा विकासखंड के तहत आने वाले ग्राम ओरेठी (माँ आसमानी धाम) में मुंशी सिंह तोमर नामक किसान के पुत्र नरेंद्र सिंह तोमर का जन्म 12 जून 1957 को तोमर राजपूत परिवार में हुआ था। उन्होंने स्नातक की शिक्षा ग्रहण की है। वे इस दौरान महाविद्यालय में छात्र संघ के अध्यक्ष भी रहे। शिक्षा पूरी करने के बाद वे ग्वालियर नगर निगम के पार्षद पद पर निर्वाचित हुए। इसके बाद वे पूरी तरह से राजनीति में सक्रिय रहे। वे 1977 में भारतीय जनता युवा मोर्चा के मंडल अध्यक्ष बनाए गए।\n\nप्रधानमंत्री नरेंद्र मोदी के मंत्रिमंडल में शामिल किए गए मध्यप्रदेश भारतीय जनता पार्टी के अध्यक्ष नरेंद्र सिंह तोमर संगठनात्मक क्षमता के साथ ही प्रशासन पर मजबूत पकड़ और कुशल रणनीतिकार के रूप में जाने जाते हैं। बात करने की बजाए काम को तवज्जो देने वाले तोमर पहली बार प्रदेश के मुरैना संसदीय क्षेत्र से वर्ष 2009 में लोकसभा सदस्य निर्वाचित हुए थे। वे इसके पहले प्रदेश से राज्यसभा सदस्य थे। तोमर इस बार ग्वालियर लोक सभा निर्वाचन क्षेत्र से सांसद निर्वाचित हुए हैं।\n\nवे युवा मोर्चा में विभिन्न पदों पर रहते हुए 1996 में युवा मोर्चा के प्रदेशाध्यक्ष बनाए गए। तोमर पहली बार 1998 में ग्वालियर से विधायक निर्वाचित हुए और इसी क्षेत्र से वर्ष 2003 में दूसरी बार चुनाव जीता। इस दौरान वे सुश्री उमा भारती, बाबूलाल गौर और शिवराज सिंह चौहान मंत्रिमंडल में कई महत्वपूर्ण विभागों के मंत्री भी रहे।\n\nउन्हें वर्ष 2008 में तत्कालीन लोकसभा अध्यक्ष, सोमनाथ चटर्जी ने उत्कृष्ट मंत्री के रूप में सम्मानित किया था। तोमर वर्ष 2008 में भाजपा के प्रदेशाध्यक्ष पद पर निर्वाचित हुए और उसके बाद वे 15 जनवरी 2009 में निॢवरोध राज्यसभा सदस्य चुने गए। बाद में वे पार्टी के राष्ट्रीय महामंत्री पद पर रहे। तोमर एक बार फिर 16 दिसम्बर 2012 को पार्टी के प्रदेशाध्यक्ष बनाए गए। \n\n", "id": "588577", "title": "नरेन्द्र सिंह तोमर"}
