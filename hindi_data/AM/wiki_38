{"url": "https://hi.wikipedia.org/wiki?curid=548112", "text": "लोकप्रिय जालस्थलों में प्रयुक्त भाषाएँ\n\nलोकप्रिय जालस्थलों के बारे में एक बात सर्वनिष्ट है कि वे सभी गतिक (डायनेमिक) हैं। उन जालस्थलों के तीन प्रमुख अवयव हैं-\n\n<nowiki>*</nowiki>data on programming languages are based on:\n", "id": "548112", "title": "लोकप्रिय जालस्थलों में प्रयुक्त भाषाएँ"}
{"url": "https://hi.wikipedia.org/wiki?curid=548131", "text": "आशुलिपि\n\nआशुलिपि (Shorthand) लिखने की एक विधि है जिसमें सामान्य लेखन की अपेक्षा अधिक तीव्र गति से लिखा जा सकता है। इसमें छोटे प्रतीकों का उपयोग किया जाता है। आशुलिपि में लिखने की क्रिया आशुलेखन (stenography) कहलाती है। स्टेनोग्राफी से आशय है तेज और संक्षिप्त लेखन। इसे हिन्दी मे 'शीघ्रलेखन' या 'त्वरालेखन' भी कहते हैं।\n\nलिखने और बोलने की गति में अंतर है। साधारण तौर पर जिस गति से कुशल से कुशल व्यक्ति हाथ से लिखता है, उससे चौगुनी, पाँचगुनी गति से वह संभाषण करता है। ऐसी स्थिति में वक्ता के भाषण अथवा संभाषण को लिपिबद्ध करने में विशेष रूप से कठिनाई उपस्थित हो जाती है। इसी कठिनाई को हल करने के लिये त्वरालेखन के आविष्कार की आवश्यकता पड़ी।\n\nआशुलिपि की बहुत सी पद्धतियाँ हैं। आशुलिपि के सभी तरीकों में प्रायः प्रयुक्त होने वाले कुछ शब्दों एवं वाक्यांशों के लिए संकेत या लाघव निश्चित होते हैं। इस विधा में सुशिक्षित व्यक्ति इन संक्षेपों का उपयोग करके उसी गति से लिख सकता है जिस गति से कोई बोल सकता है। संक्षेप विधि वर्णों पर आधारित होती है। आजकल बहुत से सॉफ्टवेयर प्रोग्रामों में भी आटोकम्प्लीट आदि की व्यवस्था है जो आशुलिपि का काम करती है।\n\nआशुलिपि का प्रयोग उस काल में बहुत होता था जब रिकार्डिंग मशीनें या डिक्टेशन मशीने नहीं बनीं थीं। व्यक्तिगत स्क्रेटरी तथा पत्रकारों आदि के लिए आशुलिपि का ज्ञान और प्रशिक्षण अनिवार्य माना जाता था। \n\nस्टेनोग्राफ़ी में युवाओ के लिये अच्छा कॅरियर है, यह १० वी कक्षा के बाद किया जा सकता। इसे लिखने की कई प्रणाली प्रचलन मे है- अंग्रेजी मे पीटमैन मुख्यतः प्रचलित है तथा हिन्दी मे ऋषि प्रणाली, विशिष्ट प्रणाली, सिह प्रणाली आदि है। वैसे हर लेखक की अपनी एक विशेष प्रणाली बन जाती है।\n\nस्टेनोग्राफर पर कार्यालय या संस्था के गोपनीय रिकॉर्डों को संभालने का दायित्व रहता है। स्टेनोग्राफर अपने अधिकारी के प्रति विश्वनीय पद है। इस पद पर काम करना एक गरिमापूर्ण व चुनौतीपूर्ण है। भारत में स्टेनोग्राफर के पद अदालतों, शासकीय कार्यालयों, मंत्रालयों, रेलवे विभागों में होते हैं। स्टेनोग्राफर का कोर्स करने के लिए कड़े परिश्रम की आवश्कता होती है, क्योंकि इस भाषा में शब्द गति होना आवश्यक है। एक कुशल स्टेनोग्राफर बनने के लिए उस विषय की भाषा का व्याकरण का ज्ञान होना अत्यंत आवश्यक है। ‍स्टेनोग्राफर बनने के लिए 100 शब्द प्रति मिनट की गति उत्तीर्ण करना आवश्यक होता है। देश में विभिन्न संस्‍थाएं स्टेनोग्राफर के कोर्स करवाए जाते हैं। देश में औद्योगिक प्रशिक्षण संस्थानों (आईटीआई) में भी स्टेनोग्राफर का एक वर्षीय कोर्स करवाया जाता है।\n\nइन संस्थानों में 100 शब्द प्रति मिनट की गति से परीक्षाएं भी ली जाती हैं। इस परीक्षा को उत्तीर्ण करने के बाद आप स्टेनोग्राफर बन सकते हैं। सरकारी विभागों द्वारा विज्ञापनों में स्टेनोग्राफर की भर्तियां निकाली\n\nशार्टहैन्ड (आशुलिपि) का कोर्स शासकीय संस्थाओ मे जैसे \n\nस्टेनोग्राफर (आशुलिपिक) बनने के लिए १०० शब्द प्रति मिनट की गति उत्तीर्ण करना आवश्यक होता है। स्टेनोग्राफर का पद हर राज्यो के शासकीय कार्यालयो मे, मन्त्रालयो मे, रेल्वे विभागो मे होते है। हर साल स्टेनोग्राफरो की भर्ती से सम्बन्धित विज्ञापन पर्याप्त मात्रा मे निकलते है। एक कुशल स्टेनोग्राफर बनने के लिए उसे उस विषय की भाषा का व्याकरण का ज्ञान होना अत्यन्त आवश्यक है। स्टेनोग्राफर के पद का वेतनमान आकर्षक होता है। स्टेनोग्राफर पर अपने कार्यालय/संस्था के गोपनीय रिकार्डो को सम्हालने का दायित्व रहता है। यह अपने अधिकारी के प्रति विश्वसनीय पद है, इस पद पर काम करना एक गरिमापूर्ण व चुनोतीपूर्ण कार्य है।\n\nहिंदी भाषा और भारत की अन्य प्रांतीय भाषाओं में त्वरालेखन का आविष्कार बहुत बाद में हुआ। वास्तव में विदेशी शासन के अधीन होने के कारण हमारे देश की न तो कोई राजभाषा थी और न कोई प्रांतीय भाषा ही अपने प्रांत में सरकारी कामकाज में विशेष महत्व प्राप्त कर सकी थी। इसलिये हिंदी टंकण की तरह, हिंदी त्वरालेखन की मूल प्रेरणा अंग्रेजी शार्टहैंड से ही प्राप्त हुई।\n\nभारत में त्वरालेखन के विकास की एक कथा है कि जब वेदव्यास महाभारत लिखने के लिये बैठे तब उनके संमुख यह समस्या उपस्थित हुई कि इस विशाल महाभारत को कौन लिपिबद्ध करेगा। निदान गणेश जी इस दुष्कर कार्य के लिये कटिबद्ध हुए। भगवान वेदव्यास धाराप्रवाह बोलते जाते और गणेश जी उसे लिपिबद्ध करते जाते थे। किंतु यह हुई पौराणिक बात त्वरालेखन की। \n\nसंसार की भाषाओं में त्वरालेखन का प्रयास प्राय: रोम साम्राज्य में ईसा पूर्व ६३ में हुआ। रोम के सीनेट में सिसरो आदि के भाषणों को नोट करने के लिये मार्कस टुलियस टिरो (Marcus Tullius Tiro) ने त्वरा लेखन की एक प्रणाली का आविष्कार किया, जिसे 'टिरोनियन नोटे' कहा जाता था। इस प्रणाली का प्रचलन रोम साम्राज्य के पतन के पश्चात् कई शताब्दियों बाद तक रहा। इसके साथ ही ईसा की चौथी शताब्दी में ग्रीस में त्वरालेखन का आविष्कार हुआ जिसका प्रचलन आठवीं शताब्दी तक रहा।\n\nवर्तमान त्वरालेखन का जन्मस्थान इंगलैंड है। रानी एलीजाबेथ के समय में 'ब्राइट्स सिस्टम' (Brights System) नामक शार्टहैंड का आविष्कार हुआ। फिर सन् १६३० ईo में टामस शेलटन ने त्वरालेखन पर एक पुस्तक प्रकाशित कराई। इसके पश्चात् सन् १७३७ ईo में डॉo जान बायरन ने त्वरालेखन की 'यूनिवर्सल इंगलिश शार्ट हैंड' नामक एक पुस्तक प्रकाशित कराई। किंतु इन सभी पद्धतियों में लघुप्राण अक्षरों को हटाकर तथा कुछ अन्य अक्षरों को शब्दों के बीच में से निकालकर संक्षिप्त किया जाता था, इससे वक्ता के भाषण को नोट करने में सहूलियत हो जाती थी। लेकिन इसके साथ ही ध्वनि के आधार पर लिखने का भी प्रयास होता रहा।\n\nध्वनि पद्धति (Phonetic System) : सर आइजक पिटमैन की पुस्तक 'स्टेगोग्राफिक साउंड हैंड' (Stenographic Sound hand) सन् १८३७ ईo में प्रकाशित हुई। इस पद्धति में स्वर और व्यंजनों को अलग अलग चिह्नों से निर्धारित किया गया। साथ ही संक्षिप्त करने का भी एक नियम बनाया गया। इस पद्धति का विकास होता गया और आगे चलकर यह प्रणाली बहुत ही उपादेय सिद्ध हुई। अंग्रेजी में पिटमैन्स प्रणाली का ही विशेष प्रचलन है।\n\nहिंदी त्वरालेखन आर्थिक दृष्टि से लाभजनक न होने तथा ब्रिटिश भारत में हिंदी का महत्वपूर्ण स्थान, सरकारी कार्यालयों में न होने के कारण त्वरालेखन के अन्वेषण के विषय में प्रयास अपेक्षाकृत काफी विलंब से हुआ। किंतु फिर भी त्वरालेखन के आविष्कार के लिये यदाकदा प्रयत्न होते रहे। स्वाधीनताप्राप्ति के लिये किए जानेवाले आंदोलनों के समय, हिंदी में हुए नेताओं के भाषणों को ब्रिटिश भारत की सरकार नोट कराती थी, जिससे वह सरकार के विरुद्ध प्रकट किए गये आपत्तिजनक विचारों के लिए नेताओं को उत्तरदायी ठहरा सके। उस समय अंग्रेजी के पिटमैन शार्टहैंड के ही आधार पर, अभ्यास के बल पर, भाषणों के नोट लिए जाते थे, किंतु साथ ही हिंदी के त्वरालेखन की नींव पड़ गई थी। सन् १९०७ ईo में काशी नागरीप्रचारिणी सभा ने श्री निष्कामेश्वर मिश्र, बीo एo, एलo टीo की 'हिंदी' शार्टहैंड नामक पुस्तक प्रकाशित की, जो हिंदी त्वरालेखन में अपने विषय की सर्वप्रथम महत्वपूर्ण पुस्तक है। श्री मिश्र महोदय ने बड़े परिश्रम से हिंदी शार्टहैंड की जो पुस्तक तैयार की, वह उनकी अभूतपूर्व सूझ का परिणाम तो थी ही, साथ ही उससे हिंदी त्वरालेखन सीखनेवालों के लिये एक समुचित मार्ग मिल गया। इसके पहले हिंदुस्तानी भाषा को नोट करने के लिये उर्दू त्वरालेखन की जो पद्धति प्रचलित हुई थी उसमें कठिन परिश्रम के पश्चात् साल डेढ़ साल में एक सौ शब्द प्रति मिनट की गति से लिखा जा सकता था। लेकिन श्री मिश्र जी की निष्कामेश्वर प्रणाली से पाँच-सात महीने के अभ्यास से ही सौ शब्द प्रति मिनट की गति से लिखा जाने लगा।\n\nहिंदी त्वरालेखन में अन्य सज्जनों के प्रयास भी जारी रहे इस दिशा में सर्वाधिक महत्वपूर्ण कार्य किया इलाहाबाद के श्री ऋषिलाल अग्रवाल ने। ऋषि प्रणाली उन्हीं का आविष्कार है। इस प्रणाली के आविष्कार के पूर्व हिंदी में त्वरालेखन का प्रचार हो चुका था। इसलिये हिंदी त्वरालेखन के क्षेत्र में आई असुविधाओं को समझकर उनके निराकरण का प्रयत्न श्री ऋषिलाल अग्रवाल ने किया। इस प्रणाली की सर्वाधिक विशेषता यह रही है कि व्यंजनों की रचना अधिकतर ज्यामिति की सरल रेखाओं को लेकर की गई है और जहाँ सरल रेखाओं से काम नहीं चला, वहाँ पर वक्र रेखाओं को लिया गया, लेकिन ये वक्र रेखाएँ भी लहरदार या मनमाने ढंग से न लेकर वृत्त के आधार पर ली गई हैं।\n", "id": "548131", "title": "आशुलिपि"}
{"url": "https://hi.wikipedia.org/wiki?curid=548168", "text": "भट्ट कल्लट\n\nभट्ट कल्लट शैव दर्शन के प्रमुख चिन्तक थे। वह वसुगुप्त के बाद आये। मान्यता यह है कि यह स्पन्द कारिका के रचयिता थे।\n", "id": "548168", "title": "भट्ट कल्लट"}
{"url": "https://hi.wikipedia.org/wiki?curid=548181", "text": "सुनील गावस्कर के अन्तरराष्ट्रीय क्रिकेट शतकों की सूची\n\nसुनील गावस्कर भारत के पूर्व अंतरराष्ट्रीय क्रिकेट खिलाड़ी और कप्तान हैं। उन्होंने अपने १६ वर्ष के खेल-जीवन में अन्तरराष्ट्रीय स्तर पर ३५ शतक (१०० या उससे अधिक रन) बनाये। क्रिकेट इतिहास के महानतम सलामी बल्लेबाजों में से एक के रूप में पहचाने जाने वाले गावस्कर ने १२५ टेस्ट मैचों में १०,१२२ रन बनाये। वो टेस्ट क्रिकेट में १०,००० रन बनाने वाले प्रथम बल्लेबाज हैं और यह कीर्तिमान तब तक उनके नाम रहा जब तक एलन बौर्डर ने इससे अधिक रन नहीं बनाये। गावस्कर का ३४ शतक लगाने का कीर्तिमान लगभग २ दशक तक उनके नाम ही रहा। दिसम्बर २००५ में सचिन तेंदुलकर ने अधिक शतक बनाकर यह कीर्तिमान अपने नाम किया। उन्हें वर्ष १९७१ के \"इंडियन क्रिकेट\" क्रिकेटर ऑफ़ द इयर सम्मान दिया और वर्ष १९८० में विस्डन क्रिकेटर ऑफ़ द इयर के लिए चुने गये खिलाड़ियों में से एक थे। फरवरी २०१२ में अंतरराष्ट्रीय क्रिकेट परिषद (आईसीसी) ने उन्हें \"आईसीसी क्रिकेट हॉल ऑफ़ फेम\" के लिए चुना। सन् २०१३ के अन्त तक टेस्ट क्रिकेट में भारतीय खिलाड़ियों में सचिन तेंदुलकर और राहुल द्रविड़ के बाद वो सबसे अधिक रन बनाने वाले खिलाड़ी हैं।\n\nउन्होंने मार्च १९७१ में वेस्टइंडीज़ के विरुद्ध टेस्ट क्रिकेट में पदार्पण किया। गावस्कर ने अपना प्रथम शतक उसी शृंखला के तीसरे मैच में बनाया। क्वींस पार्क ओवल में अन्तिम मैच में उन्होंने दोनों पारियों में १२४ और २२० रन बनाते हुए शतक लगाये। ऐसा असाधारण कार्य करने वाले वो द्वितीय भारतीय खिलाड़ी बने। दिसम्बर १९७८ में वेस्टइंडीज़ के खिलाफ मैच की पारियों में १०७ और नाबाद १८२ रन बनाकर वो टेस्ट क्रिकेट की दोनो पारियों में तीन बार शतक बनाने वाले प्रथम खिलाड़ी बने। गावस्कर की टेस्ट क्रिकेट में उच्चतम रन संख्या नाबाद २३६ है, यह उच्चतम मान उन्होंने १९८३ में चेन्नई में प्राप्त किया। यह उस समय का एक भारतीय कीर्तिमान था। उन्होंने एक टेस्ट मैच पारी में १५० या उससे अधिक रन १२ अवसरों पर बनाये। गावस्कर वेस्टइंडीज़ और ऑस्ट्रेलिया के खिलाफ सबसे सफल रहे जिनके विरुद्ध क्रमशः १३ और ८ शतक लगाये।\n\nगावस्कर ने १९७४ में अपना एकदिवसीय अंतर्राष्ट्रीय पदार्पण इंग्लैण्ड के विरुद्ध हेडिंग्ले स्टेडियम में किया। टेस्ट के विपरीत उनका एकदिवसीय जीवन कम शानदार रनों वाला रहा जिसमें उन्होंने ३५.१३ के औसत के साथ ३,०९२ रन बनाये। गावस्कर का एकमात्र एकदिवसीय शतक १९८७ के विश्वकप में न्यूज़ीलैंड के विरुद्ध है; यह उनका एकदिवसीय से सन्यास के अन्तिम से पहला मैच था। इस मैच में उन्होंने ८८ गेंदों पर १०३ रन बनाये; उनके इस प्रदर्शन ने मैच में भारत की जीत सुनिश्चित की, जिससे उन्हें मैन ऑफ द मैच का पुरस्कार मिला।\n\n", "id": "548181", "title": "सुनील गावस्कर के अन्तरराष्ट्रीय क्रिकेट शतकों की सूची"}
{"url": "https://hi.wikipedia.org/wiki?curid=548182", "text": "कोरी एण्डरसन\n\nकोरी जेम्स एण्डरसन (Corey James Anderson; जन्म १३ दिसम्बर १९९०) न्यूज़ीलैंड के एक क्रिकेट खिलाड़ी हैं। वो क्राइस्टचर्च से हैं और उत्तर जिला क्रिकेट टीम की और से खेलते हैं। उन्होंने १६ जून २०१३ को अन्तरराष्ट्रीय एकदिवसीय क्रिकेट में इंग्लैण्ड के विरुद्ध पदार्पण करते हुए न्यूज़ीलैण्ड के लिए एक दिवसीय अंतर्राष्ट्रीय कैप प्राप्त की। उन्होंने १ जनवरी २०१४ को वेस्टइंडीज के ख़िलाफ़ क्वींसटाउन में खेलते हुए १७ वर्ष पुराने सबसे तेज शतक पूर्ण करने के शाहिद अफ़रीदी के कीर्तिमान को पछाड़ते हुए अपने नाम किया। उन्होंने मात्र 36 गेंदों में शतक पूर्ण किया।\n", "id": "548182", "title": "कोरी एण्डरसन"}
{"url": "https://hi.wikipedia.org/wiki?curid=548191", "text": "स्नो (पामुक उपन्यास)\n\nस्नो () तुर्की उपन्यासकार ओरहान पामुक द्वारा रचित उपन्यास है। इसकी रचना उन्होंने वर्ष २००२ में की और इसका हिन्दी अनुवाद वर्ष २०१२ में प्रकाशित हुआ। इसका हिन्दी संस्करण पेंगुइन बुक्स इण्डिया ने प्रकाशित किया।\n", "id": "548191", "title": "स्नो (पामुक उपन्यास)"}
{"url": "https://hi.wikipedia.org/wiki?curid=548197", "text": "राजेन्द्र सिंह\n\nराजेन्द्र सिंह (जन्म : 6 अगस्त 1959) भारत के प्रसिद्ध पर्यावरण कार्यकर्ता हैं। वे जल संरक्षण के क्षेत्र में कार्य करने के लिए प्रसिद्ध हैं। उन्हें सामुदायिक नेतृत्व के लिए २०११ का रेमन मैगसेसे पुरस्कार दिया गया था।\n\n", "id": "548197", "title": "राजेन्द्र सिंह"}
{"url": "https://hi.wikipedia.org/wiki?curid=548199", "text": "अवन्तिपुर\n\nअवन्तिपुर कश्मीर का एक नगर है जो अनन्तनाग और श्रीनगर के मध्य में पड़ता है।\n", "id": "548199", "title": "अवन्तिपुर"}
{"url": "https://hi.wikipedia.org/wiki?curid=548228", "text": "पोपटराव पवार\n\nपोपटराव पवार (जन्म : १९६०) महाराष्ट्र सरकार के आदर्श ग्राम कार्यक्रम के निदेशक हैं। वे हमारे युवा पीढ़ी के सबसे अग्रणी जल योद्धाओं में से एक हैं। वैसे तो पवार का मूल निवास स्थान महाराष्ट्र के अहमदनगर जिले का हिवरे बाजार गाँव है, लेकिन इनकी शिक्षा पुणे शहर में हुई, जहां के विश्वविद्यालय से उन्होंने एम कॉम की परीक्षा उत्तीर्ण की। किस प्रकार पवार गांव के विकास और समृद्धि के लिए समर्पित हुए, यह भी एक मजेदार घटना है।\n\n", "id": "548228", "title": "पोपटराव पवार"}
{"url": "https://hi.wikipedia.org/wiki?curid=548315", "text": "संदीप पाण्डे\n\nसंदीप पाण्डे (जन्म 22 जुलाई 1965) भारत के एक सामाजिक कार्यकर्ता हैं। उन्हें रेमन मैगसेसे पुरस्कार से सम्मानित किया कया था। वे डॉ दीपक गुप्ता और वीजेपी श्रीवास्तव के साथ 'आशा फॉर एजुकेशन' नामक अशासकीय संस्था चलाते हैं। सम्प्रति वे भारतीय प्रौद्योगिकी संस्थान, वाराण्सी में प्राध्यापक हैं।\n", "id": "548315", "title": "संदीप पाण्डे"}
{"url": "https://hi.wikipedia.org/wiki?curid=548323", "text": "देवेन्द्र स्वरूप\n\nदेवेन्द्र स्वरूप (जन्म: 30 मार्च 1926 काँठ (मुरादाबाद जिला) राष्ट्रीय स्वयंसेवक संघ के पूर्व प्रचारक, पाञ्चजन्य (पत्र) के पूर्व सम्पादक, भारतीय इतिहास तथा संस्कृति के गहन अध्येता है। 88 वर्ष की आयु में वे आज भी पूर्ण रूप से सक्रिय रहते हुए राष्ट्रवादी पत्रकारिता के लिये समर्पित हैं। जीवन में सादगी और विचारधारा से क्रान्तिकारी सोच के कारण उन्हें मीडिया में विशेष रूप से जाना जाता है।\n\nपाञ्चजन्य, मंथन और नवभारत टाइम्स में समय-समय पर विभिन्न विषयों पर लिखे गये लेखों की पुस्तक माला का लोकार्पण भारत के पूर्व प्रधानमन्त्री अटल बिहारी वाजपेयी ने किया। \nब्रिटिश राज में 30 मार्च 1926 को तत्कालीन संयुक्त प्रान्त आगरा व अवध के मुरादाबाद जिले में काँठ नामक कस्बे में जन्मे देवेन्द्र स्वरूप के माता-पिता दोनों ही स्वतन्त्रता आन्दोलन में सक्रिय रूप से काम कर रहे थे जिसके कारण उन्हें पहले दसवीं फिर बारहवीं कक्षा में विद्यालय से निष्कासित किया गया। वकौल देवेन्द्र स्वरूप उस समय पूरे देश में स्वतन्त्रता की लहर चल रही थी अत: वे भी उसमें शामिल हो गये। लेकिन कुछ समय बाद उन्हें परीक्षा देने की अनुमति मिल गयी।\n\nकाशी हिन्दू विश्वविद्यालय से सन् 1947 में बी॰एससी॰ किया। उसके बाद वे सन् 1947 में संघ के पूर्णकालिक प्रचारक हो गये। अगले वर्ष जब संघ पर प्रतिबन्ध लगा तो उन्हें गिरफ़्तार करके गाजीपुर जेल में रक्खा गया। 1948 में जब संघ ने प्रतिबन्ध के विरोध में सत्याग्रह शुरू किया और अटल जी भूमिगत (अण्डरग्राउण्ड) हो गये तो उन्होंने काशी से शुरू की गयी पत्रिका चेतना के सम्पादन का दायित्व सम्हाला।\n\n1961 में लखनऊ विश्वविद्यालय से इतिहास विषय में .एम॰ए॰ किया। उसके पश्चात् \"प्राचीन भारत में राष्ट्रीय एकता की प्रक्रिया\" विषय पर पीएच॰डी॰ की। सन् 1961 में उन्होंने संघ से अनुमति लेकर विवाह कर लिया और 1964 में वे दिल्ली आ गये। आजकल पूर्वी दिल्ली के मयूर विहार (फेज-वन) में रह रहे हैं।\n\n1968 में पाञ्चजन्य लखनऊ से दिल्ली स्थानान्तरित हो गया। संघ के आदेश पर उन्होंने कुछ वर्षों तक पाञ्चजन्य का सम्पादन किया। अपने परिवार के साथ रहते हुए चेतना, राष्ट्रधर्म, पाञ्चजन्य, मंथन और नवभारत टाइम्स में समय-समय पर विभिन्न विषयों पर अब भी लेख लिखते रहते हैं।\n\nप्रभात प्रकाशन नई दिल्ली ने देवेन्द्र स्वरूप की निम्न पुस्तकें प्रकाशित की हैं:\n\n\n", "id": "548323", "title": "देवेन्द्र स्वरूप"}
{"url": "https://hi.wikipedia.org/wiki?curid=548336", "text": "संजय सिंह\n\nसंजय सिंह एक सामाजिक कार्यकर्ता और आम आदमी पार्टी की कोर समिति के सदस्य है। इन्होने भारत में भ्रष्टाचार के खिलाफ हुए आंदोलन का नेतृत्व किया था।\n\nसंजय सिंह का जन्म भारत के उत्तर प्रदेश राज्य में स्थित सुल्तानपुर में हुआ था। उन्होंने 1990 में उड़ीसा स्कूल ऑफ़ माइनिंग इंजीनियरिंग से खनन अभियांत्रिकी में डिप्लोमा किया था।\n\nसंजय सिंह ने 1998 में 'आजाद समाज सेवा समिति' नाम की एक सामाजिक संगठन कि स्थापना की। यह संगठन सुल्तानपुर के हसनपुर गांव में \"शाहिद चंद्रशेखर आजाद बालिका विद्यालय\" चलाता है। यह विद्यालय सस्ती फीस पर एवं योग्य गरीब बच्चों के लिए मुफ्त में शिक्षा प्रदान करता है।\n\n", "id": "548336", "title": "संजय सिंह"}
{"url": "https://hi.wikipedia.org/wiki?curid=548356", "text": "आदर्श सोसायटी घोटाला\n\nआदर्श हाउसिंग सोसायटी घोटाला मुम्बई की सहकारी गृह निर्माण सम्स्था 'आदर्श हाउसिंग सोसायटी' में हुआ व्यापक भ्रष्टाचार है। इस घोटाले का आरम्भ फरवरी 2002 में हुआ जब महाराष्ट्र के मुख्यमंत्री से निवेदन किया गया कि मुम्बई के हृदयस्थल में सेना से सेवानिवृत्त हुए तथा कार्यरत लोगों के लिए भूमि प्रदान की जाय। दस वर्ष की अवधि में महाराष्ट्र के मुख्यमंत्री अशोक चव्हाण तथा उच्च-स्तरीय राजनेता, नौकरशाह, सेना के अधिकारी आदि ने मिलकर नियमों को तोड़-मरोड़ दिया और कौड़ियों के दाम पर अपने नाम से इसमें फ्लैट ले लिया। \n\nभेद खुलने पर अशोक चव्हाण को अपने पद से त्यागपत्र देना पड़ा। इसकी केन्द्रीय अन्वेषण ब्यूरो द्वारा जाण्न्च चल रही है तथा इसकी जाँच के लिए एक आयोग भी बैठाया गया था जिसने अपनी रिपोर्ट दे दी है।\n\n\nआदर्श हाउसिंग सोसाइटी घोटाला मामले में महत्वपूर्ण घटनाक्रम इस प्रकार है-\n\n\n\n\n\n\n\n\n\n\n\n\n\n\n\n\n\n\n\n\n\nजनवरी 2011 में आदर्श घोटाले की जांच के लिए किया गया था। जांच का उद्देश्य उस जमीन के मालिकाना हक समेत कई पहलुओं को देखना था जहां दक्षिण मुंबई में आदर्श हाउसिंग सोसायटी की 31 मंजिला इमारत बनी है। समिति को यह देखना था कि क्या यह करगिल युद्ध नायकों के परिवारों के लिए थी और क्या निर्माण के लिए अनुमति देते समय नियमों का उल्लंघन किया गया। आयोग की अंतरिम रिपोर्ट में कहा गया है कि जमीन राज्य सरकार की थी, न कि रक्षा मंत्रालय की और न ही यह युद्ध विधवाओं के लिए आरक्षित थी।\n\n\n", "id": "548356", "title": "आदर्श सोसायटी घोटाला"}
{"url": "https://hi.wikipedia.org/wiki?curid=548408", "text": "काँठ\n\nकाँठ (अंग्रेजी: Kanth, Moradabad) भारत में उत्तर प्रदेश के मुरादाबाद जिले का एक बहुत पुराना कस्बा है। यह विकसित अच्छे खासे नगर में तब्दील हो चुका है। प्रशासन की दृष्टि से इसकी अपनी नगरपालिका भी है।\n\nभौगोलिक दृष्टि से काँठ अक्षांश-देशान्तर पर अवस्थित है। यह नगर रामगंगा नदी के दाहिने किनारे पर समुद्र तल से 655 फुट की ऊँचाई पर बसा हुआ है। यहाँ पर संयुक्त प्रान्त आगरा व अवध के जमाने से अवध एण्ड रुहेलखण्ड रेलवे का बहुत पुराना रेलवे स्टेशन भी है। इसके अलावा धामपुर से मुरादाबाद जाने वाली सड़क पर स्थित होने के कारण यह नगर कोलकाता से दूर है। उत्तर रेलवे के अलावा यह नगर उत्तर प्रदेश राज्य सड़क परिवहन निगम के माध्यम से सम्पूर्ण उत्तर प्रदेश से भी जुड़ा हुआ है। \n", "id": "548408", "title": "काँठ"}
{"url": "https://hi.wikipedia.org/wiki?curid=548415", "text": "काँठ (बहुविकल्पी)\n", "id": "548415", "title": "काँठ (बहुविकल्पी)"}
{"url": "https://hi.wikipedia.org/wiki?curid=548433", "text": "प्रभात पुंज\n\nप्रभात पुंज हिन्दी की एक पत्रिका है। \n", "id": "548433", "title": "प्रभात पुंज"}
{"url": "https://hi.wikipedia.org/wiki?curid=548492", "text": "वेमना\n\nगोना वेमा बुद्धा रेड्डी - वेमना (१६५२-१७३०) दक्षिण आंध्र क्षेत्र के एक तेलुगु कवि और विचारक थे जिनको वेदों और योग ज्ञानोपदेश के लिए जाना जाता है। \nइनका असली नाम गोना वेमा बुद्धा रेड्डी था। इनको योगी वेमना के नाम से पुकारा जाता है। इनका जन्म आन्ध्र प्रदेश के जिला नेल्लोर में हुआ था।\n\nतेलुगु साहिती इतिहास में इनकी पद्य रचनायें \"वेमना शतकालु\" (వేమన శతకాలు) के नाम से प्रसिद्द हैं। ने इनकी कविताओं को 19 वीं शताब्दी में संग्रह और प्रकाशित किया। \n\nवेमना के जीवन काल को लेकर लोगों का अलग अलग ख़याल है। सी.पी। ब्राउन ने वेमना की जीवनी पर परिशोधन किया, वेमना की कविताओं के अनुसार इस का मानना है कि वेमना का जन्म 1652 में हवा। कई अन्य के अनुसार इनका जन्म १५वीं १६वीं और १७वीं शताब्दी है। \n\nवेमना एक किसान के परिवार से थे। सी.पी.ब्राउन के अनुसार वेमना \"जंगम\" कुटुंब से थे जो लिंगायत की एक शाखा है।\n\nवेमना के पिता गड्डम वेम थे, वेमना इनकी तीसरी संतान थी। \n", "id": "548492", "title": "वेमना"}
{"url": "https://hi.wikipedia.org/wiki?curid=548517", "text": "थैलेट\n\nथैलेट (अंग्रेजी:Phthalates) या थैलेट एस्टर, थैलिक अम्ल के एस्टर हैं और मुख्य रूप से अभिघट्यकों (plasticizers; वो पदार्थ जिन्हें प्लास्टिक में लचीलापन, पारदर्शिता, टिकाऊपन बढ़ाने और दीर्घायु के लिए मिलाया जाता है) के रूप में इस्तेमाल किये जाते हैं। इन्हें मुख्य रूप से पॉलीविनाइल क्लोराइड (पीवीसी) को नरम करने के लिए इस्तेमाल किया जाता है। संयुक्त राज्य अमेरिका, कनाडा और यूरोपीय संघ में कई उत्पादों से थैलेटों को स्वास्थ्य संबंधी कारणों के कारण चरणबद्ध तरीके से बाहर किया जा रहा है। 2010 तक बाजार में थैलेट अभिघट्यकों युक्त उत्पादों का वर्चस्व था; किंतु कानूनी प्रावधानों और पर्यावरण के प्रति बढ़ रही जागरूकता के कारण अब विभिन्न उत्पादकों को गैर थैलेट अभिघट्यकों का उपयोग करने के लिए मजबूर होना पड़ा है।\n\nवो प्लास्टिक जिसमें इन्हें मिलाया जाता है के साथ किसी प्रकार का कोई सहसंयोजक बंध न होने के कारण थैलेटों को आसानी से पर्यावरण में मुक्त किया जा सकता है, जैसे जैसे प्लास्टिक पुराना होता है और टूटता है थैलेटों का पर्यावरण में होने वाला रिसाव भी बढ़ता जाता है। लोग आमतौर पर थैलेट के संपर्क में आते हैं और ज्यादातर अमेरिकियों के मूत्र में कई थैलेटों के मेटाबोलाइट्स पाये गये हैं। क्योंकि थैलेट अभिघट्यक रसायनिक रूप से पीवीसी से जुड़े नहीं रहते इस लिए यह रिस कर या उद्वाष्पित होकर आसानी से पानी और भोजन या वातावरण में घुल सकते हैं और इस प्रकार कोई भी व्यक्ति इनके प्रत्यक्ष अथवा अप्रत्यक्ष प्रदूषण का शिकार बन सकता है।\n", "id": "548517", "title": "थैलेट"}
{"url": "https://hi.wikipedia.org/wiki?curid=548533", "text": "राथ्सचाइल्ड वंश\n\nराथ्सचाइल्ड वंश (Rothschild family /ˈrɒθs.tʃaɪld/) एक विश्वप्रसिद्ध व्यापारिक वंश है जिसने १७६० के दशक में बैंक का कारोबार स्थापित किया जो काफी फला-फूला। जर्मनी के फ्रैंकफुर्त निवासी मेयर ऐम्स्केल रोथ्सचाइल्ड से यह वंश बैंकिंक के क्षेत्र में स्थापित हुआ। ऐम्स्केल रोथ्सचाइल्ड ने अपनेपाँच पुत्रों के साथ काम करते हुए एक अन्तराष्ट्रीय बैंकिंग परिवार की नींव डाली। इस परिवार ने उस समय के सबसे शक्तिशाली परिवारों को भी पीछे छोड़ दिया। \n", "id": "548533", "title": "राथ्सचाइल्ड वंश"}
{"url": "https://hi.wikipedia.org/wiki?curid=548539", "text": "कोबलेंज\n\nकोबलेंज़ (जर्मन: Koblenz [ˈkoːblɛnt͡s]), जर्मनी का एक नगर है। यह राइन नदी के दोनों किनारों पर स्थित है। इसी नगर में मोसिली नदी (Moselle) और राइन का संगम होता है।\n\nसन् १९९२ में इस शहर ने २०००वीं जयन्ती मनाई क्योंकि लगभग ८ ईसापूर्व ड्रुसस (Drusus) द्वारा यहाँ एक सैनिक टुकड़ी की स्थापना की गयी थी। \n\nयह राइनलैण्ड प्रदेश का तीसरा सबसे बड़ा नगर है। इसकी जनसंख्या 2006 में 106,000 थी। यह कोलोग्ने (Cologne) से लगभग ९० किमी दक्षिणपूर्व में स्थित है।\n\n", "id": "548539", "title": "कोबलेंज"}
{"url": "https://hi.wikipedia.org/wiki?curid=548541", "text": "कार्ल्सरुहे\n\nकार्ल्सरुहे (Karlsruhe ; जर्मन उच्चारण: [ˈkaːlsʁuːə] काल्सरूअ) जर्मनी का एक नगर है। यह दक्षिण-पश्चिम जर्मनी के बादेन-वुर्तेमबर्ग (Baden-Württemberg) राज्य में फ्रांस और जर्मनी की सीमा के पास स्थित है। इसकी जनसंख्या 296,033 है। काल्सरूअ के राजमहल का निर्माण १७१५ में हुआ था। इस नगर में जर्मनी के दो न्यायालय स्थित हैं- फेडरल संवैधानिक न्यायालय तथा फेडरल कोर्ट ऑफ जस्टिस\n\n", "id": "548541", "title": "कार्ल्सरुहे"}
{"url": "https://hi.wikipedia.org/wiki?curid=548542", "text": "हनुमत धाम\n\nअंगूठाकार|हनुमत धाम\nहनुमत धाम भारत में उत्तरप्रदेश के ऐतिहासिक नगर शाहजहाँपुर में बिसरात घाट पर खन्नौत नदी के बीचोबीच स्थित एक पर्यटन स्थल है। यहाँ पर 104 फुट ऊँची हनुमान की विशालकाय मूर्ति स्थापित है। हनुमत धाम को बनाने का संकल्प शहर के विधायक सुरेश कुमार खन्ना ने उस समय लिया था जब वे पहली वार उत्तर प्रदेश सरकार में मन्त्री बने थे। ऐसा माना जाता है कि भारतवर्ष में हनुमानजी की यह सबसे बड़ी प्रतिमा है।\nहनुमत धाम में स्थापित देश की अब तक की सबसे बड़ी हनुमानजी की प्रतिमा को बनाने का कार्य 4 मई 2003 को प्रारम्भ किया गया था। लगभग 10 वर्ष और 2 माह के रिकार्ड समय में यह विशालकाय मूर्ति बनकर तैयार हुई। केवल हनुमानजी की मूर्ति की ऊँचाई ही 104 फुट है। जिस पर्वत पर मूर्ति को स्थापित किया गया है वह भी 21 फुट ऊँचा है। इस तरह पृथ्वी से प्रतिमा की सम्पूर्ण ऊँचाई 125 फुट है। वकौल सुरेश खन्ना शिमला में 81 फुट, उड़ीसा में 75.5 फुट तथा सीता पट्टी में 85 फुट ऊँची मूर्तियाँ हैं। इस मूर्ति को तैयार करने में राजस्थान से लाये गये 11 शिल्पकारों का नेतृत्व कुशल मूर्तिकार वीरेन्द्र खुडानिया ने किया। मूर्ति के निर्माण कार्य में लगभग डेढ़ करोड़ रुपये खर्च हुए। \nअंग्रेजी विकिपीडिया पर इस विशाल मूर्ति का उल्लेख लिस्ट ऑफ स्टेच्यूज़ बाई हाइट में भी मिलता है।\n\nहनुमत धाम में हनुमानजी की विशालकाय मूर्ति के अलावा अन्य मूर्तियाँ भी आकर्षण का केन्द्र हैं। जिस पर्वत पर हनुमान जी की मूर्ति स्थित है उसके नीचे बनायी गयी\nप्राकृतिक गुफा को अत्याधुनिक रूप दिया गया है। गुफा के भीतरी भाग में पूजन के लिये वाकायदा हनुमानजी एक अन्य प्रतिमा की प्राण प्रतिष्ठा की गयी है। इसके अलावा गुफा के अन्दर बाहर श्री गणेश जी, सूर्य भगवान, शिवलिंग, माँ सरस्वती तथा माँ दुर्गा की प्रतिमाएँ स्थापित की गयी हैं।\n\nजिस कृत्रिम पर्वत पर हनुमान जी की प्रतिमा स्थापित है उसके चारों ओर सुरक्षा की दृष्टि से सीसीटीवी कैमरे लगाये गये हैं। सामने की ओर आकर्षक फव्वारे और रंग-बिरंगी रोशनी का प्रबन्ध किया गया है। नदी के बीच का पूरा प्लेटफार्म मखमली घास और विभिन्न प्रजातियों के पेड़-पौधों से सजाया गया है। गुफा और मूर्ति तक पहुँचने के लिये खन्नौत नदी पर एक पुल बनाया गया है।\n\n", "id": "548542", "title": "हनुमत धाम"}
{"url": "https://hi.wikipedia.org/wiki?curid=548562", "text": "दशावतार (हाथीदांत निर्मित लघुमंदिर)\n\nहिन्‍दू धर्म में त्रिदेव की मान्‍यता है - ब्रह्मा, विष्‍णु और महेश।। ब्रह्मा सृष्टि के सर्जक, विष्‍णु पालक और शिव सृष्टि के संहारक माने जाते हैं। कहा जाता है कि विष्‍णु ने अलग-अलग युगों में भिन्‍न-भिन्‍न अवतार लिए। महाभारत, विष्‍णु पुराण, गरुड़ पुराण, श्रीमद्भागवत, वराहपुराण, अग्नि पुराण, मत्‍स्‍य पुराण, आदि जैसे प्राचीन ग्रंथों में विष्‍णु के दस अवतारों का उल्‍लेख मिलता है। मत्‍स्‍य, कूर्म, वराह, नृसिंह, वामन, परशुराम, राम, कृष्‍ण्‍ा, बुद्ध और कल्कि विष्णु के दस अवतार हैं। कुछ विद्वानों ने इन दशावतारों में सृष्टि की उत्‍पति और विकास के क्रम को भी ढूंढने का प्रयास किया है।\n\nभारत की समृद्ध कलात्‍मक परंपरा का सुन्‍दर उदाहरण प्रस्‍तुत करने वाली विष्‍णु के दशावतारों को दर्शाती परवर्ती 18वीं शताब्‍दी की यह कलाकृति सीढ़ीदार लघुमंदिर है। इसका आधार तो चंदन का है किन्‍तु विष्‍णु के दशावतारों का अंकन हाथीदांत में किया गया है। सबसे ऊपर की सीढ़ी पर विष्णु के मत्स्‍य अवतार को दर्शाया गया है। यह आकृति चतुर्भुजी है। इसके नीचे की सीढ़ी पर कूर्म और वराह अवतार दिखलाई देते हैं। तीसरी सीढ़ी पर नृसिंह, वामन और परशुराम अवतारों को देखा जा सकता है। सबसे आगे की सीढ़ी पर राम, बलराम, कृष्‍ण और कल्कि अवतारों का निदर्शन है। ये सभी आकृतियां दोहरे कमल वाली पीठिका पर खड़ी हैं। अपने-अपने आयुध उठाए हुए इन आकृतियों को सुन्‍दर वस्‍त्राभूषणों से सजाया गया है।\n\nइस लघुमंदिर के पृष्‍ठभाग को सुन्‍दर जालीदार काम वाली हाथीदांत निर्मित स्‍क्रीन से सजाया गया है। विष्‍णु के दशावतारों को दर्शाती सभी आकृतियों सही-सही देहानुपात में उकेरी गई हैं। त्रिवेन्‍द्रम के नक्‍काश इस प्रकार के सूक्ष्‍म उत्‍कीर्णन करने में निपुण थे जबकि काले रंग से चित्रित स्‍क्रीन मैसूर के शिल्‍पकारों की कलात्‍मक कुशलता का उदाहरण प्रस्‍तुत करती है।\nसँग्रहालय में प्रदर्शित दशावतार लघुमंदिर\n", "id": "548562", "title": "दशावतार (हाथीदांत निर्मित लघुमंदिर)"}
{"url": "https://hi.wikipedia.org/wiki?curid=548571", "text": "मनिंदर सिंह धीर\n\nमनिंदर सिंह धीर (जिन्हें एम॰एस॰ धीर के नाम से भी जाना जाता है) एक भारतीय राजनीतिज्ञ और साल 2014 से दिल्ली विधानसभा के अध्यक्ष हैं। आम आदमी पार्टी के सदस्य, एमएस धीर दिसंबर 2013 में दिल्ली के जंगपुरा विधानसभा क्षेत्र से विधायक चुने गए।\n", "id": "548571", "title": "मनिंदर सिंह धीर"}
{"url": "https://hi.wikipedia.org/wiki?curid=548595", "text": "स्वरलिपि\n\nस्वरलिपि भारतीय शास्त्रीय संगीत को लिखित रूप में निरूपित करने के लिए प्रयुक्त प्रणाली है।\n\nसंस्थागत संगीत शिक्षण प्रणाली के उद्भव के साथ वास्तव में भारतीय संगीत की परंपरा में पहली बार व्यावहारिक संगीत को लेखबद्ध करने का प्रयास प्रारंभ हुआ। फलस्वरूप, संगीत के व्यावहारिक पक्ष को मज़बूती प्रदान करने के निमित्त विभिन्न रागों की बंदिशों और राग के सम्पूर्ण स्वर- विस्तार को लिपिबद्ध करने के उपाय ढूंढे जाने लगे। आधुनिक काल में संगीत के क्रियात्मक पक्ष को लिखने के लिये उसके प्रयोगात्मक चिन्हों के निर्माण पर विचार विमर्श शुरू हुआ। इस कार्य को मूर्तरूप प्रदान करने में आधुनिक काल की दो महान संगीत हस्तियों पं विष्णु दिगम्बर पलुस्कर तथा पं विष्णु नारायण भातखण्डे का योगदान अद्वितीय रहा है। इन दोनों विद्वानों ने संगीत के क्रिया पक्ष को लेखबद्ध करने का गुरूतर कार्य प्रारंभ किया। फलस्वरूप, भारत में प्रथम बार इतने बृहद् स्तर पर राग की बंदिशों का लेखन प्रारंभ हुआ। \n\nपं विष्णु नारायण भातखण्डे जी ने अपनी छ: भागों में लिखी गई पुस्तक ‘ हिन्दुस्तानी संगीत- पद्धति क्रमिक पुस्तक मालिका’ में स्वनिर्मित स्वरलिपि द्वारा सैकड़ों बंदिशों को लिपिबद्ध कर उसका संग्रह किया। पं विष्णु दिगम्बर पलुस्कर जी ने भी पुस्तक 'भारतीय स्वर लेखन पद्धति’ व 'संगीत तत्व दर्शक भाग 1-2‘ जिसमें उन्होंने विस्तारपूर्वक स्वनिर्मित स्वरलिपि लेखन की विशद चर्चा की है तथा अन्य अनेक दूसरी व्यावहारिक संगीत की पुस्तकों का लेखन कार्य (1926- 1931) व प्रकाशन किया जो दुर्भाग्यवश आज प्राप्त नहीं है। फिर भी, उनके द्वारा प्रचारित की गई स्वरलिपि आज हमें उपलब्ध है। इसके पश्चात् पं विनायकराव पटवर्धन तथा पं शंकरराव जी व्या्स ने पं विष्णु दिगंबर की मूल लिपि में थोड़े बहुत परिवर्तन कर ‘राग विज्ञान’ तथा ‘व्यास कृति’ नामक पुस्ताकें छपवाई। बाद में पं ओंकारनाथ ठाकुर ने भी स्वरलिपि में थोड़े-बहुत परिवर्तन कर अपनी पुस्तक 'संगीतांजलि’ का प्रकाशन छ: भागों में किया।\n\nपं भातखण्डे जी द्वारा प्रचार पायी हुई स्वरलिपि पद्धति को ज्यादातर लोगों ने अपनाया। अधुना, अधिकांश पुस्तकों का निर्माण पं भातखण्डे स्वरलिपि पद्धति द्वारा ही किया जा रहा है। पं भातखण्डे तथा पं विष्णु दिगंबर पलुस्कर स्वरलिपि पद्धतियों के निर्माण में पाश्चात्य संगीत के 'स्टा‍फ नोटेशन’ का ही सहारा लिया गया है। अस्तु स्वरलिपि के निर्माण में बहुत सी ऐसी कमियाँ रह गयीं हैं जो पूरी तरह से भारतीय संगीत की लेखनपद्धति से जुड़ी हुई हैं।\n\nआजकल भारतीय स्वरलिपि के अनुरूप कम्यूटर लिपि विकसित किये जाने की आवश्यकता महसूस की जा रही है। साथ ही वर्तमान की देवनागरी लिपि आधारित लेखनपद्धति को भी चिह्न प्रधान बनाया जाना चाहिये। कुछ संगीतकार ऐसी ही एक स्वरलिपि का प्रयोग कर रहे हैं।\n", "id": "548595", "title": "स्वरलिपि"}
{"url": "https://hi.wikipedia.org/wiki?curid=548605", "text": "विश्वनाथ राव रिंगे\n\nविश्वनाथ राव रिंगे 'तनरंग' (6 दिसम्बर 1922-) हिन्दुस्तानी शास्त्रीय संगीत गायक तथा निर्मता थे। वे ग्वालियर घराने से सम्बन्धित थे। उन्होने लगभग २०० रागों में २००० से भी अधिक बन्दिशों की रचना की जिसके लिए उनका नाम लिम्का बुक ऑफ रिकॉर्ड्स में लिखा गया है। उन्होने 'संगीताञ्जलि' और 'स्वराञ्जलि' आदि कुछ पुस्तकों की रचना की। हाल ही में उनकी पुस्तक ाचार्य तनरंग की बंदिशें' प्रकाशित हुई है। \n\n", "id": "548605", "title": "विश्वनाथ राव रिंगे"}
{"url": "https://hi.wikipedia.org/wiki?curid=548610", "text": "चाणोद\n\nचाणोद पश्चिम भारतीय राज्य गुजरात के वलसाड जिले का एक कस्बा है।\n\n२००१ की जनगणना के अनुसार, चाणोद की जनसंख्या 11,958 है। इसमें पुरुष 61% एवं महिलाएं 39% हैं। चाणोद की औसत साक्षरता दर 72% है जो भारत के राष्ट्रीय औसत 59.5% से अधिक है। चाणोद की 16 प्रतिशत जनसंख्या 6 वर्ष से कम आयु के बच्चों की है।\n", "id": "548610", "title": "चाणोद"}
{"url": "https://hi.wikipedia.org/wiki?curid=548617", "text": "चित्रकूट (बहुविकल्पी)\n\n'चित्रकूट' से निम्नलिखित स्थानों या क्षेत्रों का बोध होता है-\n\n", "id": "548617", "title": "चित्रकूट (बहुविकल्पी)"}
{"url": "https://hi.wikipedia.org/wiki?curid=548642", "text": "अलेक्सांदर क्वास्नियेव्स्की\n\nअलेक्सांदर क्वास्नियेव्स्की (पोलिश वर्तनी : Aleksander Kwaśniewski) (जन्म : 15 नवम्बर 1954) पोलैण्ड के राजनेता हैं। वे सन् 1995 से 2005 तक पोलैण्ड के राष्ट्रपति रहे।\n", "id": "548642", "title": "अलेक्सांदर क्वास्नियेव्स्की"}
{"url": "https://hi.wikipedia.org/wiki?curid=548660", "text": "बंदिश\n\nहिन्दुस्तानी गायन या वादन में बंदिश से तात्पर्य एक निश्चित सुरसहित रचना से है। बंदिश किसी विशेष राग में निर्मित होती है। इसे गाने/बजाने के साथ तबला या पखावज द्वारा ताल मिलाया जाता है और सारंगी, वायलिन अथवा हारमोनियम द्वारा सुस्वरता प्रदान की जाती है। \n\nबंदिश मानक संरचित गायन हेतु संगीत को साहित्यिकता प्रदान करती है। भूतकाल में कई घरानों ने अपनी बंदिशों को अपने घराने से बाहर जाने से रोकने के उपाय किए। गायन में 'बंदिश' को 'चीज़' कहते हैं। \n\nहिन्‍दुस्‍तानी शास्‍त्रीय संगीत में राग संरक्षण हेतु पारम्‍पारिक बन्दिशो की महत्‍वूपर्ण भूमिका रही है। भारतीय रागदारी संगीत में रागों को निर्धारित नियमावली के अन्‍तर्गत गाया जाता है, जिनको राग के सर्वसाधारण नियम कहते है। तथा यह पारम्‍पारिक शास्‍त्रीय बन्दिशों में अत्‍यन्‍त सुव्‍यवस्थित एवं सुगठीत रूप में विद्यमान है। इन बन्दिशों के माध्‍यम से राग को सहजतापूर्वक पहचाना भी जा सकता है और राग विस्‍तार करने हेतु बन्दिश मार्गदर्शक का भी कार्य करती है। ए‍क-एक बन्दिश के अन्‍तर्गत राग का संपूर्ण शास्‍त्र समाहित है, जो गेय स्‍वरुप में जल्‍दही कंठस्‍थ हो जाता है। रागो के नियमों का निर्वाह इन बन्दिशों द्वारा किया जाता है। उन नियमों को बन्दिश द्वारा गेय रूप में निबद्ध करके रागों को कैसे सुराक्षित किया गया है। इनमें सदारंग-अदारंग इनकी कुछ पारम्‍पारिक बन्दिशों का उदाहरण स्‍वरुप कुछ विलंबित तथा मध्‍यलय के ख्‍याल बन्दिशपर विचार प्रस्‍तुत किये जायेंगे। \n", "id": "548660", "title": "बंदिश"}
{"url": "https://hi.wikipedia.org/wiki?curid=548661", "text": "रागों की सूची\n\nकरुणामय गोस्वामी के 'सङ्गीतकोष' नामक ग्रन्थ में ३७८ रागों का परिचय मिलता है। यहाँ उसी से एक तालिका दी जा रही है-\n\n", "id": "548661", "title": "रागों की सूची"}
{"url": "https://hi.wikipedia.org/wiki?curid=548663", "text": "जीसैट-14\n\nजीसैट-14 एक भारतीय संचार उपग्रह है जिसे जनवरी 2014 में सफलतापूर्वक कक्षा में स्थापित किया गया। माना जा रही है कि यह उपग्रह वर्ष 2004 में प्रक्षेपित जीसैट-3 का स्थान लेगा। जीसैट -14 को जीएसएलवी डी 5 द्वारा प्रमोचित किया गया जिसके तीसरे चरण में भारत में निर्मित क्रायोजेनिक इंजन का इस्तेमाल हुआ था।\n\nजीसैट -14 जीसैट उपग्रह श्रृंखला का हिस्सा है। इसरो द्वारा निर्मित यह उपग्रह आई-2k सेटेलाइट बस पर आधारित है। इसका शुष्क वजन 851 किलोग्राम है। ईंधन के साथ, इसका वजन 1,982 किलोग्राम है। यान का आयुमान 12 साल है।\n\nउपग्रह दो सौर सरणियों द्वारा संचालित है, जो की 2600 वाट बिजली के पैदा करने में सक्षम हैं।\n\n19 अगस्त 2013 उथापन समय 11:20 यूटीसी (4:50 pm स्थानीय समय) पर रॉकेट के दूसरे चरण की ईंधन प्रणाली से रिसाव का पता चलने के कारण प्रक्षेपण का पहला प्रयास स्थगित कर दिया गया। इसके बाद इसरो ने दूसरे द्रव चरण (जी एस -2) को बदलने का फैसला किया। इसके अतिरिक्त सभी चार द्रव स्ट्रैप-ओन चरणों को भी बदला गया।\n\nउपग्रह का प्रमोचन सतीश धवन अंतरिक्ष केंद्र के दूसरे लांच पैड से भूस्थिर उपग्रह प्रक्षेपण यान एमके.II (जीएसएलवी Mk.II) रॉकेट से 10:48 यूटीसी (16:18 स्थानीय समय) पर 5 जनवरी 2014 को किया गया। प्रक्षेपण की उलटी गिनती 29 घंटे पहले, 4 जनवरी 2014 को शुरू की गई।\n\nयह उड़ान भारत के 41वें उपग्रह प्रक्षेपण और जीएसएलवी के आठवें प्रमोचन को चिह्नित करता है। यह जीएसएलवी प्रक्षेपण में लगातार चार बार से चली आ रही विफलताओं के एक दौर का भी समापन करता है, जिसकी शुरुआत 2006 में इनसैट-4सी के साथ शुरू हुई थी। इसके साथ ही यह प्रक्षेपण भारत के पहले तुषारजनिक रॉकेट इंजन सीई-7.5 के प्रथम सफल परीक्षण को अंकित करता है।\n\n", "id": "548663", "title": "जीसैट-14"}
{"url": "https://hi.wikipedia.org/wiki?curid=548664", "text": "आगस्तावेस्टलैण्ड हेलिकॉप्टर घोटाला\n\nआगस्तावेस्टलैण्ड हेलिकॉप्टर घोटाला भारत द्वारा आगस्तावेस्टलैण्ड कम्पनी से खरीदे जा रहे हेलिकॉप्टरों से सम्बन्धित है। यह २०१३-१४ में सामने आया। इसमें कई भारतीय राजनेताओं एवं सैन्य अधिकारियों पर आगस्तावेस्टलैण्ड से मोटी घूस लेने का आरोप है।\n\nयूपीए-1 सरकार के समय अगस्ता वेस्टलैंड से वीवीआईपी के लिए 12 हेलिकॉप्टरों की खरीद का सौदा हुआ था। यह सौदा 3,600 करोड़ रुपए का था। इसमें 360 करोड़ रुपए की रिश्वतखोरी की बात सामने आई जिसके बाद यूपीए सरकार ने सौदा रद्द कर दिया। - एसपी त्यागी सहित 13 लोगों पर केस दर्ज किया गया था। जिस बैठक में हेलिकाॅप्टर की कीमत तय की गई थी, उसमें यूपीए सरकार के कुछ मंत्री भी मौजूद थे। इस कारण कांग्रेस पर भी सवाल उठे थे। इस फैसले में कांग्रेस के कई नेताओं के नाम भी लिए हैं।\n\nअप्रैल २०१४ में इटली के एक न्यायालय के फैसले के अनुसार अगस्ता सौदे में घोटाला हुआ था। अदातल ने कंपनी फिनमेक्कनिका को दोषी पाया है। एक अंग्रेजी समाचार पत्र में छपी खबर के अनुसार, कोर्ट ने अपने आदेश में फिनमैकेनिका की अधीनस्थ कंपनी अगस्ता वेस्टलैंड के पूर्व सीईओ ब्रूनो स्पैगनोलिनि को भी साढे़ चार साल जेल की सजा सुनाई है। कोर्ट ने भ्रष्टाचार के मामले में ओरसी को कोर्ट से राहत देने वाले आदेश को बदल भी दिया। भारतीय रक्षा मंत्रालय के सूत्रों के अनुसार, ओरसी को मिली सजा से अंतरराष्ट्रीय न्यायालय में कंपनी के खिलाफ भारत का केस मजबूत होगा। इस फैसले में भारत के तत्कालीन एयर चीफ का नाम भी लिया गया है। \n\nइसके पूर्व इटली की एक अदालत ने मई 2014 में इटली के बैंकों में जमा 1818 करोड़ रुपए की बैंक गारंटी भारत को लेने की अनुमति दे दी थी। इस पर अगस्ता वेस्टलैंड कंपनी अंतरराष्ट्रीय न्यायालय की शरण में चली गई और सुप्रीम कोर्ट के पूर्व न्यायमूर्ति बी एन श्रीकृष्ण को मध्यस्थ के तौर पर नामित किया। इस पर भारत ने न्यायमूर्ति बी पी जीवन रेड्डी को दूसरा मध्यस्थ नियुक्त किया। सितंबर 2014 में जब दोनों पक्ष तीसरे मध्यस्थ पर सहमत नहीं हुए तो अंतरराष्ट्रीय न्यायालय ने प्रोफेसर विलियम पार्क को मामले के निपटारे के लिए नियुक्त किया।\n\n\n", "id": "548664", "title": "आगस्तावेस्टलैण्ड हेलिकॉप्टर घोटाला"}
{"url": "https://hi.wikipedia.org/wiki?curid=548671", "text": "मिडिया संगुटिका\n\nमिडिया संगुटिका (media conglomerate) या 'मिडिया समूह' उस कम्पनी को कहते हैं जो विभिन्न जन संचार माध्यमों (समाचार पत्र, टीवी, रेडियो, चलचित्र आदि) की बहुत सी कम्पनियों की स्वामी हो। मिडिया समूह सरकारों से ऐसी नीतियाँ चाहते हैं जो देश-विदेश के मिडिया बाजार पर उनका नियंत्रण पक्का करने में सहायक हो।\n\n2013 के फॉर्चून 500 सूची के अनुसार वाल्ट डिजनी कम्पनी राजस्व के अनुसार अमेरिका की सबसे बड़ी मिडिया समूह है।\n\n\n", "id": "548671", "title": "मिडिया संगुटिका"}
{"url": "https://hi.wikipedia.org/wiki?curid=548699", "text": "नोवियाल\n\nनोवियाल (\"Novial\") एक कृत्रिम भाषा है, जिसे १९२८ में ओटो येस्पर्सन नामक एक डैनिश भाषाविद् ने निर्मित किया था। यह शब्द \"nov\" (नया) और \"ial\" (अन्तर्राष्ट्रीय सहायक भाषा) से बना है।\n\nयह भाषा रोमन लिपि में लिखी जाती है जिसमें २४ अक्षर हैं। नोवियाल भाषा में W, Z अक्षर नहीं हैं।\n\nपरमात्मा की प्रार्थना\n\n\n", "id": "548699", "title": "नोवियाल"}
{"url": "https://hi.wikipedia.org/wiki?curid=548729", "text": "संगीत तथा गणित\n\nसंगीत के सिद्धान्तकार इसे समझने के लिए कभी-कभी गणित का प्रयोग करते हैं। यद्यपि संगीत का कोई ठीक-ठीक गणितीय सिद्धान्त नहीं है किन्तु इसमें कोई सन्देह नहीं है कि संगीत, ध्वनि से बनी है तथा ध्वनि का गणितीय आधार अब सर्वविदित है।\n\nविज्ञान व गणित का चोली दामन सा साथ है। संगीत के सिद्धान्तों को समझाने के लिए, प्राचीन समय से ही हमारे आचार्य व पण्डित, गणित का ही सहारा लेते आ रहे हैं। आधुनिक विज्ञान भी पूर्ण रूप से गणित आधारित है। समय के साथ साथ विज्ञान का विकास हुआ है और विज्ञान के साथ गणित का भी उतना ही विकास हुआ है। \n\nव्यवहारिक रूप से सप्तक के 7 स्वर, श्रुति शृंखला की 22 श्रुतियां, संवादी स्वर का 13 व 9 श्रुतियां, आवृत्ति व तार की लम्बाई, ताल व ठेके की मात्राओं के हिसाब आदि के आंकड़े - ये सभी प्रसंग संगीत का गणित ही तो हैं।\n\nसंगीत की आत्मा मूल रूप से ध्वनि है, जो भौतिकविज्ञान का एक अंग है। अतः संगीत के चिंतन में विज्ञान स्वतः आ जाता है। भौतिक विज्ञान पूर्णरूप से गणित आधारित है। इसलिए संगीत का विषय, गणित से अछूता नहीं रह सकता है। \n\nसाधारणतः संगीत शिक्षा का श्रीगणेश ‘स्वर’ द्वारा किया जाता है और जब विद्यार्थी कुछ समझदार हो जाता है तब उसका ध्यान श्रुति जैसे विषय की ओर जाना शुरू होता है।\n\nसामान्यतः गणित एक शुष्क विषय माना जाता रहा है और इसके विपरीत संगीत का साम्राज्य सब प्रकार से रस परिपूर्ण होता है किन्तु आंकलन संबंधित गुत्थियों को सुलझाने व समझने में, एक मात्र गणित ही सहायक होता है। एक बात तो स्पष्ट है कि स्वरज्ञान अर्जित करने के लिए, गणित की आवश्यकता नहीं पड़ती है।\n\nवैज्ञानिक विचारधारा के अनुसार सप्तक के प्रत्येक स्वर की तारता यानी आवृत्ति को निर्धारित करने के लिए बल दिया जाता है। इस आवृत्ति का मूल्य, गणित तथा विज्ञान के सिद्धान्तों द्वारा पूरी तरह गुंथा रहता है। प्रचीन समय में यही तथ्य श्रव्यसापेक्ष था। अतः किसी भी प्रकार का प्रयोग या विश्लेषण पूर्णरूप से ऐसे ही श्रवणाधार सूत्रों पर निर्भर करता था। इस सन्दर्भ में भरत मुनि द्वारा प्रस्तुत ‘श्रुति दर्शन विधान’ एक उत्कृष्ट उदाहरण माना जा सकता है। \n\n", "id": "548729", "title": "संगीत तथा गणित"}
{"url": "https://hi.wikipedia.org/wiki?curid=548737", "text": "कपिल शर्मा\n\nकपिल शर्मा एक भारतीय हास्य अभिनेता हैं। फरवरी 2013 में, कपिल शर्मा फोर्ब्स इंडिया पत्रिकाओं में शीर्ष 100 हस्तियों के बीच में चुने गए थे और वह उस सूची में 96 वें स्थान पर थे। अनिल कपूर ने कपिल शर्मा को अपनी फिल्म मे एक भूमिका भी दी थी। वे जल्द ही अनीस बज़मी की चलचित्र(फ़िल्म) \"इट्स माय लाइफ\" , अब्बास मस्तान की किस किसको प्यार करूँ व करन जौहर की फ़िल्म में भी नज़र आऐ है वह एक बहुमुखी गायक भी माने जाते हैं। वह उनके चुटकुले कृत्रिम सामाजिक निर्माणों को ही निशाना बनाते हैं। कॉमेडी नाइट्स विद कपिल एक भारतीय हास्य शो है, जो कलर्स टीवी चैनेल पर प्रसारित किया जाता है। इस शो के मेज़बान हास्य अभिनेता कपिल शर्मा हैं। यह शो एक अंग्रेज़ी चैनेल \"कुमार्स एट न° 42\" के समान बनाया गया है।\n\nकपिल शर्मा का जन्म अमृतसर , पंजाब, भारत में हुआ था। इनके पिता पुलिस डिपार्टमेंट में हेड कांस्टेबल थे और माँ जनक रानी एक गृहणी है। कपिल ने एक स्थानीय (लोकल) पीसीओ से काम करना शुरू किया। इन्होंने अपनी पढाई हिन्दू कॉलेज ,अमृतसर से की है।\n\nकपिल ने एमएच वन पर \" हसदे हसांदे रहो\" कॉमेडी शो में काम किया इसके बाद इन्हें द ग्रेट इंडियन लाफ्टर चैलेंज में अपना पहला ब्रेक मिला। ये उन नौ रियलिटी टीवी शो में से एक है जिनको ये जीत चुके हैं। 2007 में ये इस शो के विजेता बने जिसमे इन्होंने 10 लाख की पुरस्कार राशि जीती।इसके बाद इन्होंने सोनी एंटरटेनमेंट टेलीविज़न पर \"कॉमेडी सर्कस\" में भाग लिया।</ref>\nकपिल ने इसके सारे छः सीजन जीते।\nये डांस रियलिटी शो \"झलक दिख लाजा (सीजन 6)\" होस्ट भी कर चुके हैं। और इन्होंने कॉमेडी शो \"छोटे मियां\" भी होस्ट किया। शर्मा ने \"उस्तादों के उस्ताद\" नामक शो में भी हिस्सा लिया।\n\n2013 में शर्मा ने अपने प्रोडक्शन बैनर \"के9\" प्रोडक्शन के अंतर्गत अपना शो \"कॉमेडी नाइट्स विद कपिल\" लांच किया जो एक बहुत बड़ा हिट साबित हुआ।\"कॉमेडी नाइट्स विद कपिल\" भारत का सबसे प्रसिद्ध कॉमेडी शो है।\n\nसीएनएन-आईबीएन इंडियन ऑफ़ द इयर अवार्ड्स में शर्मा को एंटरटेनर ऑफ़ द इयर अवार्ड 2013 से अमोल पालेकर द्वारा सम्मानित किया गया।\n\nलोक सभा चुनाव 2014 में इन्हें दिल्ली चुनाव आयोग के द्वारा दिल्ली का ब्रांड अम्बेसेडर बनाया गया।\n\nशर्मा ने 60वे फ़िल्म फेयर अवार्ड को करन जौहर के साथ को-होस्ट के रूप में होस्ट किया। \nसेलिब्रिटी क्रिकेट लीग 2014के चौथे सीजन में ये एक प्रेसेंटर थे। ये \"बैंक चोर\" नामक यशराज फिल्म्स की फ़िल्म से अपना फिल्मिंग डेब्यू करने वाले थे लेकिन बाद में इन्होंने ये फ़िल्म छोड़ दी। 17 अगस्त को कौन बनेगा करोड़पति के 8वे सीजन के पहले एपिसोड में इन्हें अतिथि के रूप में बुलाया गया। ये अपना फ़िल्म डेब्यू लीड के तौर पर अब्बास-मस्तान द्वारा निर्देशित फ़िल्म \"किस किसको प्यार करूँ\" से करेंगे , जिसमें इनके अपोजिट अनेक हेरोइसन्स हैं।\n\nकपिल शर्मा ‘द कपिल शर्मा शो’ के साथ फिर छोटे परदे पर वापसी कर रहें हैं इस शो में कपिल के साथ-साथ हास्य कलाकार सुनील ग्रोवर और अली असगर भी नजर आएंगे.\n\nइनकी व्यंग्य शैली हाज़िर जवाब और आशु-विनोद की है, यानि जो अवस्था हो उसी स्थान पर उसी संदर्भ में कोई मज़ाक करना। इनके विनोद में अश्लील शब्दों का प्रयोग कम होता है। कुछ चीज़े जो इनके व्यंग्य में बारंबार आई हैं - \n\nशर्मा मुम्बई में रहते हैं। इनकी अभी शादी नहीं हुई है।\n\nये एक पशु प्रेमी हैं और ये जीवों के साथ मानवीय व्यवहार का समर्थन करते हैं। इन्होंने एक सेवानिवृत्त और छोड़े गए कुत्ते \"ज़ंजीर\" को गोद लिया है।\n\n\n", "id": "548737", "title": "कपिल शर्मा"}
{"url": "https://hi.wikipedia.org/wiki?curid=548753", "text": "जहाँआरा बेग़म\n\nजहाँआरा बेग़म (उर्दू: شاهزادی جہاں آرا بیگم صاحب‎) (2 अप्रैल 1614 – 16 सितम्बर 1681) सम्राट शाहजहां और महारानी मुमताज महल की सबसे बड़ी बेटी थी। वह अपने पिता के उत्तराधिकारी और छठे मुगल सम्राट औरंगज़ेब की बड़ी बहन भी थी। \n", "id": "548753", "title": "जहाँआरा बेग़म"}
{"url": "https://hi.wikipedia.org/wiki?curid=548770", "text": "शाकिब खान\n\nशाकिब खान (, जन्म 28 मार्च 1979.) बांग्लादेशी अभिनेता हैं। उनका मूल नाम मसूद राणा है। खान ने सोहनुर रहमान सोहन की \"अन्नथ भालोबाशा\" (१९९९) से फ़िल्मों में पदार्पण किया लेकिन इससे उन्हें पर्याप्त ख्याति नहीं मिली। कुछ वर्षों बाद खान ने अपने आप को बांग्लादेश फिल्म इतिहास के सबसे सफल और सबसे अधिक भुगतान प्राप्त करने वाले अभिनेताओं में से एक के रूप में स्थापित किया। उन्होंने बांग्लादेशी सिनेमा में अपने अभिनय से अनेक उपलब्धियाँ प्राप की। उन्हें फ़िल्म \"भालोबसलेई घर बढ़ा जाय ना\" (२०१०)(२०१०) और \"खोदार परे मा\" मेरिल प्रथम पुरस्कार के सात नामांकन मिले जिसमें से पाँच जीते तथा दो राष्ट्रीय फ़िल्म पुरस्कार जीते।\n\nशाकिब खान ढाका, बांग्लादेश में एक मुस्लिम परिवार में 28 मार्च 1979 को हुआ था। उनके पिता का काम अक्सर अपनी स्कूली शिक्षा दिनों के दौरान एक से दूसरे शहर से स्थानांतरित करने के लिए परिवार की आवश्यकता है। अपने बचपन में वह एक डॉक्टर या इंजीनियर बनने के लिए सपना देखा. उन्होंने कहा कि एक उज्ज्वल छात्र था और माध्यमिक स्कूल सर्टिफिकेट (एसएससी) और हायर सेकेण्डरी स्कूल सर्टिफिकेट (एचएससी) की परीक्षा में शानदार परिणाम था।\n\n1999 में शाकिब खान फिल्मों शाश्वत प्रेम आया। वर्तमान में वह फिल्म कलाकार संघ के अध्यक्ष हैं और भी विभिन्न सामाजिक सांस्कृतिक गतिविधियों के साथ काम करना. उन्होंने यह भी प्राण पावर एनर्जी ड्रिंक के ब्रांड एंबेसडर है। और एशियाई द्वैध टाउन.\n\nशाकिब खान की फिल्म कलाकार संघ के अध्यक्ष और भी विभिन्न सामाजिक गतिविधियों के साथ काम करना. 2013 में वह अपने ही प्रोडक्शन हाउस\" एसके फिल्म्स\" का शुभारंभ. 2011 के बाद से वह बांग्लादेश फिल्मी कलाकार एसोसिएशन के अध्यक्ष हैं। इसके अलावा उनकी फिल्म कैरियर से, खान\" लाल चिकन नामित ढाका में एक रेस्तरां श्रृंखला\" का मालिक है।\n\nराष्ट्रीय फिल्म पुरस्कार\nमेरिल प्रोथोम आलो पुरस्कार \n", "id": "548770", "title": "शाकिब खान"}
{"url": "https://hi.wikipedia.org/wiki?curid=548783", "text": "उदय किरण\n\nउदय किरण (२६ जून १९८० – ५ जनवरी २०१४) एक भारतीय फ़िल्म अभिनेता थे जो मुख्य रूप से तेलुगू सिनेमा में काम करते थे। उनकी प्रथम तीन फ़िल्में \"चितराम\", \"नुव्वु नेनू\" और \"मानसन्था नुव्वू\" सफल फ़िल्में रही और उन्हें \"हैट्रिक हीरो\" के नाम से जाना जाने लगा।\n\n२००१ में उन्होंने तेलुगू फ़िल्मफेयर पुरस्कारों में सर्वश्रेष्ठ अभिनेता का पुरस्कार प्राप्त किया और कमल हासन के बाद सबसे छोटी आयु में फ़िल्मफेयर प्राप्त करने वाले द्वितीय अभिनेता बने। २००६ में उन्होंने के॰ बालाचन्द्र द्वारा निर्देशित फ़िल्म पोई से तमिल सिनेमा में पदार्पण किया। तत्पश्चात्, उन्होंने \"नी स्नेहम\" और \"कालुसुकोवलानी\" जैसी रोमानी फ़िल्में बनाना आरम्भ कर दिया। उनकी अन्य प्रसिद्ध फ़िल्में \"श्रीराम\", \"अवुनन्ना कादन्ना\" और \"जय श्रीराम\" रहीं। ५ जनवरी २०१४ को खुदकुशी करने से उनकी मौत हो गई।\n", "id": "548783", "title": "उदय किरण"}
{"url": "https://hi.wikipedia.org/wiki?curid=548789", "text": "देसी हिप हॉप\n\nदेसी हिप हॉप पूर्वी भारतीय संगीत और पाश्चात्य संगीत की एक मिश्रित शैली है।\nहिप-हॉप की शुरुआत १९७० के दशक में कुछ अमेरिकी बेरोजगार लोगों के कारण हुई थी। इसकी शुरुआत नगरीय और काले लोगों में हुई जिसने १९९० के दशक तक व्यावसायिक सफलता प्राप्त कर ली और इसका छोटे नगरों में प्रचलन बढ़ने लग गया। हिप-हॉप के प्रभाव वाले एशियाई मूल के अमेरिकी युवा कलाकारों ने इसे एक नया रूप दिया जिसे २००० के दशक में पहचान मिली तथा इसे \"देशी हिप हॉप\" नाम से जाना जाने लगा।\n", "id": "548789", "title": "देसी हिप हॉप"}
{"url": "https://hi.wikipedia.org/wiki?curid=548790", "text": "रैप गायक\n\nरैप गायक गाने को चाल के साथ कविता जैसा गाते हैं। इस प्रकार से गाए गए गीतों को उसे रैप कहा जाता है। अफ्रीकी गायकों द्वारा शुरु की गई पाश्चात्य संगीत में इस शैली को लोकप्रिय करने में श्वेत गायक एमिनेम का नाम भी प्रमुखता से लिया जाता है। भारतीय भाषाओं में भी अब ये शैली खासी लोकप्रिय हो चली है। रैप गायक यो यो हनी सिंह काफी प्रसिद्ध हैं, इमरान खान, अजीत देशमुख जैसे गायक की लोकप्रिय हो रहे हैं।\n\nहालाँकि यह भी कहा जाता है बॉलीवुड में कई दशक पहले अशोक कुमार ने \"रेलगाड़ी\" गाना इसी शैली में गाया था।\n\n\n\n", "id": "548790", "title": "रैप गायक"}
{"url": "https://hi.wikipedia.org/wiki?curid=548796", "text": "२०१३ में निधन\n\nनिम्नलिखित सूची २०१३ में निधन हो गये लोगों की है।\n\nयहाँ पर सभी दिनांक के क्रमानुसार हैं और एक दिन की दो या अधिक प्रविष्टियाँ होने पर उनके मूल नाम को वर्णक्रमानुसार में दिया गया है। यहाँ लिखने का अनुक्रम निम्न है:\n\n\n\n\n", "id": "548796", "title": "२०१३ में निधन"}
{"url": "https://hi.wikipedia.org/wiki?curid=548797", "text": "२०१२ में निधन\n\nनिम्नलिखित सूची २०१२ में निधन हो गये लोगों की है।\n\nयहाँ पर सभी दिनांक के क्रमानुसार हैं और एक दिन की दो या अधिक प्रविष्टियाँ होने पर उनके मूल नाम को वर्णक्रमानुसार में दिया गया है। यहाँ लिखने का अनुक्रम निम्न है:\n", "id": "548797", "title": "२०१२ में निधन"}
{"url": "https://hi.wikipedia.org/wiki?curid=548799", "text": "२०११ में निधन\n\nनिम्नलिखित सूची २०१२ में निधन हो गये लोगों की है।\n\nयहाँ पर सभी दिनांक के क्रमानुसार हैं और एक दिन की दो या अधिक प्रविष्टियाँ होने पर उनके मूल नाम को वर्णक्रमानुसार में दिया गया है। यहाँ लिखने का अनुक्रम निम्न है:\n\n\n\n\n\n", "id": "548799", "title": "२०११ में निधन"}
{"url": "https://hi.wikipedia.org/wiki?curid=548800", "text": "२०१० में निधन\n\nनिम्नलिखित सूची २०१० में निधन हो गये लोगों की है।\n\nयहाँ पर सभी दिनांक के क्रमानुसार हैं और एक दिन की दो या अधिक प्रविष्टियाँ होने पर उनके मूल नाम को वर्णक्रमानुसार में दिया गया है। यहाँ लिखने का अनुक्रम निम्न है:\n\n", "id": "548800", "title": "२०१० में निधन"}
{"url": "https://hi.wikipedia.org/wiki?curid=548801", "text": "समतावाद\n\nसामाजिक और राजनीतिक चिंतन में समतावाद (Egalitarianism) एक स्थापित लेकिन विवादित अवधारणा है। समतावाद का सिद्धांत सभी मनुष्यों के समान मूल्य और नैतिक स्थिति की संकल्पना पर बल देता है। समतावाद का दर्शन ऐसी व्यवस्था का समर्थन करता है जिसमें सम्पन्न और समर्थ व्यक्तियों के साथ-साथ निर्बल, निर्धन और वंचित व्यक्तियों को भी आत्मविकास के लिए उपयुक्त अवसर और अनुकूल परिस्थितियाँ प्राप्त हो सकें। समतावाद समाज के सब सदस्यों को एक ही शृंखला की कड़ियाँ मानता है जिसमें मज़बूत कड़ियाँ कमज़ोर कड़ियों की हालातसे अप्रभावित नहीं रह सकतीं। उसका दावा है कि जिस समाज में भाग्यहीन और वंचित मनुष्य दुःखमय, अस्वस्थ और अमानवीय जीवन जीने को विवश हों, उसमें भाग्यशाली और सम्पन्न लोगों को व्यक्तिगत उन्नति और सुख समृद्धि प्राप्त करने की असीम स्वतंत्रता नहीं दी जा सकती। वस्तुतः समतावाद स्वतंत्रता और समानता में सामंजस्य स्थापित करना चाहता है। इसे एक विवादितसंकल्पना इसलिए कहा गया है कि समानता के कई स्वरूप हो सकते हैं और लोगों के साथ समान व्यवहार करने के भी अनेक तरीके हो सकते हैं।\n\nसमतावाद के दर्शन पर विचार करते समय कुछ महत्त्वपूर्ण सवाल उत्पन्न होते हैं, जैसे ‘किस बात की समानता होनी चाहिए’ तथा ‘किनके बीच समानता होनी चाहिए।’ यहाँ समानता के वितरणात्मक पहलू से जुड़ा एक महत्त्वपूर्ण सवाल यह भी है कि ‘किन चीज़ों की समानता होनी चाहिए?’ हालाँकि इन सवालों से जुड़े वाद-विवाद के संबंध में कोई आख़िरी फ़ैसला नहीं हुआ है पर आम तौर पर विद्वानों ने समानता को मापने के तीन आधारों के बारे में बताया है : कल्याण की समानता, संसाधनों की समानता और कैपेबिलिटी या सामर्थ्य की समानता।\n\nकल्याण के समतावाद का सिद्धांत मुख्य रूप से उपयोगितावादियों के विचार से जुड़ा है। यहाँ ‘कल्याण’ को मुख्य रूप से दो तरीकों से समझा जाता है। पहले तरीके को जेरेमी बेंथम जैसे क्लासिकल उपयोगितावादी चिंतकों ने आगे बढ़ाया। इनके अनुसार, किसी व्यक्ति द्वारा अनुभव किये गये दर्द या कष्ट की तुलना में आनंद की कुल मात्रा ही उसकी ख़ुशी है। इस दृष्टिकोण के अनुसार किसी व्यक्ति के बारे में यह जानने के लिए कि वह अपनी ज़िंदगी में कितना सुखी है, हमें यह देखना चाहिए कि वह कितना ज़्यादा ख़ुश है। कल्याण से संबंधित दूसरा तरीका उपयोगितावाद से संबंधित हाल के लेखन में दिखाई देता है। इसमें कल्याण को इच्छा या वरीयता-संतुष्टि से जोड़ा जाता है। लोगों की कितनी इच्छाएँ या वरीयताएँ संतुष्ट होती हैं— इसके आधार पर लोगों का कम या अधिक कल्याण होता है। इसी बुनियादी अर्थ में उसकी ज़िंदगी बेहतर या बदतर होती है। हर व्यक्ति को इस बात में समर्थ होना चाहिए कि वह स्वतंत्र रूप से अपनी वरीयताएँ तय कर सके। वस्तुतः जो समाज कल्याण के समान रूप से वितरण में विश्वास करता है, वह इस बात की ज़्यादा चिंता नहीं करता है कि एक व्यक्ति को कितना संसाधन मिलता है। लेकिन इस बात की चिंता ज़रूर करता है कि ये संसाधन प्रत्येक व्यक्ति के लिए दूसरे व्यक्तियों जितनी संतुष्टि या ख़ुशी देते हैं या नहीं। इस योजना की महत्त्वपूर्ण बात यह है कि इसमें इस बात पर ज़ोर दिया जाता है कि भले ही संसाधनों के वितरण में असमानता हो, लेकिन हर व्यक्ति का समान रूप से कल्याण होना चाहिए।\n\nकल्याण समतावादियों से भिन्न ‘संसाधन समतावाद’ संसाधनों की समानता पर बल देता है। जान रॉल्स, रोनॉल्ड ड्वॉर्किन, एरिक रोकोवोस्की आदि को संसाधन समतावादी विचारक माना जाता है। ड्वॉर्किन मानते हैं कि संसाधनों की समानता का अर्थ यह है कि ‘जब एक वितरण योजना लोगों को समान मानते हुए संसाधनों का वितरण या हस्तांतरण करती है, तो आगे संसाधनों का कोई भी हस्तांतरण लोगों के हिस्से को ज़्यादा समान बनाये।’ लेकिन इसी जगह यह जिज्ञासा उत्पन्न होती है कि किन परिस्थितियों में संसाधनों की समानता हासिल की जा सकती है। ड्वॉर्किन इस संदर्भ में एक द्वि-स्तरीय प्रक्रिया के बारे में बताते हैं : महत्त्वाकांक्षा-संवेदी नीलामी और बीमा योजना।\n\nड्वॉर्किन ने संसाधन-समतावादी संकल्पना में पहले विकल्प की उपलब्धता को आवश्यक बताया है। इसके लिए वे एक सुनसान टापू पर एक समान प्रतिभाशाली व्यक्तियों के बीच वहाँ के संसाधनों के बँटवारे का उदाहरण देते हैं। अगर सभी व्यक्तियों को सौ क्लेमशेल्स (एक तरह की मुद्रा) देकर एक प्रतियोगी बाज़ार की तरह नीलामी प्रक्रिया अपनायी जाए तो सभी व्यक्ति वहाँ उपलब्ध संसाधनों पर अपनी वरीयताओं के मुताबिक बोली लगाएँगे। नीलामी प्रक्रिया ख़त्म होने के बाद प्रत्येक व्यक्ति के पास इच्छित संसाधन होंगे। परंतु यहाँ यह महत्त्वपूर्ण है कि ऐसी स्थिति की कल्पना करते वक्त सभी व्यक्तियों के पास एक जैसी प्राकृतिक सक्षमताएँ मान ली गयी थीं। लेकिन समाज की वास्तविक स्थिति ऐसी होती नहीं है। मसलन समाज में वृद्ध, शारीरिक रूप से विकलांग आदि भी रहते हैं। ऐसी परिस्थिति के लिए ड्वॉर्किन एक बीमा योजना प्रस्तुत करते हैं जिसमें इस प्रकार की बदकिस्मती से निपटने के लिए कुछ मुआवज़ा दे दिया जाता है। मसलन उन्हें 100 के स्थान पर 125 क्लेमशेल्स दिये जा सकते हैं। हालाँकि ड्वॉर्किन के इन विचारों की यह कह कर आलोचना भी की गयी है कि हर तरह के प्राकृतिक नुकसान के लिए मुआवज़ा नहीं दिया जा सकता है। परंतु फिर भी ड्वॉर्किन ने अपनी वितरण योजना को सक्षमता-असंवेदी के साथ महत्त्वाकांक्षा-संवेदी भी बनाने की कोशिश की है। \n\nजॉन रॉल्स को भी एक महत्त्वपूर्ण समतावादी विचारक माना जाता है। जॉन रॉल्स ने अपनी पुस्तक अ थियरी ऑफ़ जस्टिस में न्याय के दो सिद्धांत प्रतिपादित किये हैं। उनके पहले सिद्धांत को समान स्वतंत्रता का सिद्धांत कहते हैं जिसमें उन्होंने तर्क दिया है कि प्रत्येक को सबसे विस्तृत स्वतंत्रता का ऐसा समान अधिकार प्राप्त होना चाहिए जो दूसरों की वैसी ही स्वतंत्रता के साथ निभा सके। उनके दूसरे सिद्धांत के अनुसार सामाजिक और आर्थिक विषमताएँ इस ढंग से व्यवस्थित की जाएँ कि (क) इनसे हीनतम स्थिति वाले लोगों को अधिकतम लाभ हो (भेदमूलक सिद्धांत) और (ख) ये विषमताएँ उन पदों और स्थितियों के साथ जुड़ी हों जो अवसर की उचित समानता की शर्तों पर सबके लिए सुलभ हो (अवसर की उचित समानता का सिद्धांत)। रॉल्स ने अपने सिद्धांत को एक विशेष पूर्वताक्रम में रखा है। अर्थात् पहले सिद्धांत को दूसरे सिद्धांत की अपेक्षा प्राथमिकता दी गयी है। दूसरे सिद्धांत में (ख) को (क) पर प्राथमिकता दी गयी है। वस्तुतः यहाँ रॉल्स ने दूसरे लोगों की स्वतंत्रता के लिए किसी व्यक्ति की स्वतंत्रता में कटौती नहीं की है। परंतु इसके साथ ही उन्होंने इस बात को सुनिश्चित किया है कि समानता के सिद्धांत में किसी भी तरह का हस्तक्षेप तभी किया जा सकता है जब इससे हीनतम स्थिति के लोगों के लिए सबसे ज़्यादा फ़ायदा हो। वस्तुतः यहाँ रॉल्स का समतावाद स्वतंत्रता और समानता में सामंजस्य स्थापित करने का प्रयास करता है।\n\nसमतावाद की एक अन्य अवधारणा सामर्थ्य या कैपेबिलिटी समतावाद की है। इसे अमर्त्य सेन ने प्रस्तुत किया है। इसके अनुसार लोगों की कैपेबिलिटी को बराबर करने पर ध्यान दिया जाना चाहिए। कैपेबिलिटी एक निश्चित तरह के कार्य को करने की क्षमता है। मसलन साक्षरता एक कैपेबिलिटी है और पढ़ना एक कार्य है। एक संसाधन- समतावादी इस बात पर ज़ोर दे सकता है कि जिस क्षेत्र में साक्षरता की कमी है, वहाँ लोगों को किताबें और शैक्षिक सेवा जैसे संसाधन दिये जाने चाहिए। दूसरी ओर सामर्थ्य- समतावादी इस बात पर ज़ोर देंगे कि लोगों को बाहरी संसाधन उपलब्ध कराने से ज़्यादा महत्त्वपूर्ण यह है कि लोगों की पढ़ने-लिखने की कैपेबिलिटी या सामर्थ्य अर्थात् आंतरिक क्षमता को बढ़ावा दिया जाये। \n\nइन सबसे अलग माइकल वॉल्ज़र ने जटिल समानता का विचार पेश किया है। वॉल्ज़र का मानना है कि समानता को कल्याण, संसाधन या कैपेबिलिटी जैसी किसी एक विशेषता पर ध्यान नहीं देना चाहिए। उनके अनुसार किसी भी वितरण का न्यायपूर्ण या अन्यायपूर्ण होना उन वस्तुओं के सामाजिक अर्थ से जुड़ा होता है जिनका वितरण किया जा रहा है। इसके साथ ही सामाजिक जीवन के सभी दायरों में वितरण का एक जैसा मानक नहीं होना चाहिए। उदाहरण के लिए बाज़ार और राजनीतिक सत्ता के दायरे अलग-अलग हं। इसलिए वे यह दलील देते हैं कि एक दायरे के भीतर वस्तुओं का वितरण उसका आंतरिक मसला है और आदर्श रूप में इसे किसी दूसरे दायरे को प्रभावित नहीं करना चाहिए। \n\nसमतावाद सामाजिक वैज्ञानिकों के लिए आज भी एक महत्त्वपूर्ण विचार बना हुआ है। परंतु वैश्वीकरण की राजनीति ने पुनर्वितरण के कायक्रमों और राज्य की कल्याणकारी नीतियों को कमज़ोर करने में महत्त्वपूर्ण भूमिका निभायी है। इसके अतिरिक्त हाल में एक अन्य विशिष्ट राजनीतिक परिघटना भी उभरकर सामने आयी है। यह राजनीतिक परिघटना है : पहचान (या अस्मिता) के आधार पर बने समूहों का राजनीतिक संघर्ष। इसके कारण मानकीय राजनीतिक सिद्धांत में नये सरोकार भी उभरकर सामने आये हैं। ‘किस बात की समानता?’ से संबंधित वाद-विवाद का स्थान ‘किनके बीच समानता’ ने ले लिया है। लेकिन समातावादी तेज़ी से अपने व्यक्तिगत पूर्वाग्रहों को छोड़ रहे हैं। वे अब समूहों की असमानताओं पर भी गहराई से विचार कर रहे हैं।\n\n1. अशोक आचार्य (2011), ‘समानता’, राजीव भार्गव और अशोक आचार्य (सम्पा.), राजनीति सिद्धांत : एक परिचय संपा. अनु. कमल नयन चौबे, पियरसन, नयी दिल्ली.\n\n2. जी.ए. कोहेन (1989), ‘ऑन द करेंसी ऑफ़ इगेलिटेरियन जस्टिस’, इथिक्स, खण्ड 99, अंक 4, \n\n3. रोनॉल्ड ड्वॉर्किन (1981), ‘व्हाट इज़ इक्वालिटी?’ पार्ट 1 और पार्ट 2 : इक्वालिटी ऑफ़ वेलफ़ेयर, फ़िलॉसफ़ी ऐंड पब्लिक अफ़ेयर्स, खण्ड 10, अंक 3 और 4, \n\n4. माइकल वॉल्ज़र (1983), स्फीयर्स ऑफ़ जस्टिस : एडिफेंस ऑफ़ प्लूरलिज़म एड इक्वलिटी, बेसिक बुक्स, न्यूयॉर्क.\n\n5. विल किमलिका (2010), कंटेम्परेरी पॉलिटिकल फ़िलॉसफ़ी : ऐन इंट्रोडक्शन, भारतीय संस्करण, अनु, कमल नयन चौबे, ऑक्सफ़र्ड युनिवर्सिटी प्रेस, नयी दिल्ली.\n\n", "id": "548801", "title": "समतावाद"}
{"url": "https://hi.wikipedia.org/wiki?curid=548803", "text": "२००९ में निधन\n\nनिम्नलिखित सूची २००९ में निधन हो गये लोगों की है।\n\nयहाँ पर सभी दिनांक के क्रमानुसार हैं और एक दिन की दो या अधिक प्रविष्टियाँ होने पर उनके मूल नाम को वर्णक्रमानुसार में दिया गया है। यहाँ लिखने का अनुक्रम निम्न है:\n\n\n\n", "id": "548803", "title": "२००९ में निधन"}
{"url": "https://hi.wikipedia.org/wiki?curid=548804", "text": "२००८ में निधन\n\nनिम्नलिखित सूची २००८ में निधन हो गये लोगों की है।\n\nयहाँ पर सभी दिनांक के क्रमानुसार हैं और एक दिन की दो या अधिक प्रविष्टियाँ होने पर उनके मूल नाम को वर्णक्रमानुसार में दिया गया है। यहाँ लिखने का अनुक्रम निम्न है:\n", "id": "548804", "title": "२००८ में निधन"}
{"url": "https://hi.wikipedia.org/wiki?curid=548807", "text": "२००७ में निधन\n\nनिम्नलिखित सूची २००७ में निधन हो गये लोगों की है।\n\nयहाँ पर सभी दिनांक के क्रमानुसार हैं और एक दिन की दो या अधिक प्रविष्टियाँ होने पर उनके मूल नाम को वर्णक्रमानुसार में दिया गया है। यहाँ लिखने का अनुक्रम निम्न है:\n\n", "id": "548807", "title": "२००७ में निधन"}
{"url": "https://hi.wikipedia.org/wiki?curid=548809", "text": "२००६ में निधन\n\nनिम्नलिखित सूची २००६ में निधन हो गये लोगों की है।\n\nयहाँ पर सभी दिनांक के क्रमानुसार हैं और एक दिन की दो या अधिक प्रविष्टियाँ होने पर उनके मूल नाम को वर्णक्रमानुसार में दिया गया है। यहाँ लिखने का अनुक्रम निम्न है:\n\n\n\n\n\n", "id": "548809", "title": "२००६ में निधन"}
{"url": "https://hi.wikipedia.org/wiki?curid=548810", "text": "संकर रॉकेट\n\nजिस रॉकेट का मोटर प्रोपेलेन्ट ईंधनों को दो अलग-अलग अवस्थाओं में उपयोग करता है उसे संकर रॉकेट या 'हाइब्रिड रॉकेट' कहते हैं। ईंधन की ये दो अवस्थाओं में पहली ठोस अवस्था होती है और दूसरी या तो गैस अवस्था या द्रव अवस्था। संकर रॉकेट का कांसेप्ट कम से कम ७५ वर्ष पुराना है।\n\n", "id": "548810", "title": "संकर रॉकेट"}
{"url": "https://hi.wikipedia.org/wiki?curid=548811", "text": "२००५ में निधन\n\nनिम्नलिखित सूची २००५ में निधन हो गये लोगों की है।\n\nयहाँ पर सभी दिनांक के क्रमानुसार हैं और एक दिन की दो या अधिक प्रविष्टियाँ होने पर उनके मूल नाम को वर्णक्रमानुसार में दिया गया है। यहाँ लिखने का अनुक्रम निम्न है:\n\n\n", "id": "548811", "title": "२००५ में निधन"}
{"url": "https://hi.wikipedia.org/wiki?curid=548814", "text": "२००४ में निधन\n\nनिम्नलिखित सूची २००४ में निधन हो गये लोगों की है।\n\nयहाँ पर सभी दिनांक के क्रमानुसार हैं और एक दिन की दो या अधिक प्रविष्टियाँ होने पर उनके मूल नाम को वर्णक्रमानुसार में दिया गया है। यहाँ लिखने का अनुक्रम निम्न है:\n\n\n\n\n\n\n\n", "id": "548814", "title": "२००४ में निधन"}
{"url": "https://hi.wikipedia.org/wiki?curid=548815", "text": "२००३ में निधन\n\nनिम्नलिखित सूची २००३ में निधन हो गये लोगों की है।\n\nयहाँ पर सभी दिनांक के क्रमानुसार हैं और एक दिन की दो या अधिक प्रविष्टियाँ होने पर उनके मूल नाम को वर्णक्रमानुसार में दिया गया है। यहाँ लिखने का अनुक्रम निम्न है:\n\n\n\n\n\n", "id": "548815", "title": "२००३ में निधन"}
{"url": "https://hi.wikipedia.org/wiki?curid=548817", "text": "२००२ में निधन\n\nनिम्नलिखित सूची २००२ में निधन हो गये लोगों की है।\n\nयहाँ पर सभी दिनांक के क्रमानुसार हैं और एक दिन की दो या अधिक प्रविष्टियाँ होने पर उनके मूल नाम को वर्णक्रमानुसार में दिया गया है। यहाँ लिखने का अनुक्रम निम्न है:\n\n", "id": "548817", "title": "२००२ में निधन"}
{"url": "https://hi.wikipedia.org/wiki?curid=548818", "text": "२००१ में निधन\n\nनिम्नलिखित सूची २००१ में निधन हो गये लोगों की है।\n\nयहाँ पर सभी दिनांक के क्रमानुसार हैं और एक दिन की दो या अधिक प्रविष्टियाँ होने पर उनके मूल नाम को वर्णक्रमानुसार में दिया गया है। यहाँ लिखने का अनुक्रम निम्न है:\n\n\n", "id": "548818", "title": "२००१ में निधन"}
{"url": "https://hi.wikipedia.org/wiki?curid=548838", "text": "सामाजिक न्याय\n\nएक विचार के रूप में सामाजिक न्याय (social justice) की बुनियाद सभी मनुष्यों को समान मानने के आग्रह पर आधारित है। इसके मुताबिक किसी के साथ सामाजिक, धार्मिक और सांस्कृतिक पूर्वर्ग्रहों के आधार पर भेदभाव नहीं होना चाहिए। हर किसी के पास इतने न्यूनतम संसाधन होने चाहिए कि वे ‘उत्तम जीवन’ की अपनी संकल्पना को धरती पर उतार पाएँ। विकसित हों या विकासशील, दोनों ही तरह के देशों में राजनीतिक सिद्धांत के दायरे में सामाजिक न्याय की इस अवधारणा और उससे जुड़ी अभिव्यक्तियों का प्रमुखता से प्रयोग किया जाता है। लेकिन इसका मतलब यह नहीं है कि उसका अर्थ हमेशा सुस्पष्ट ही होता है। सिद्धांतकारों ने इस प्रत्यय का अपने-अपने तरीके से इस्तेमाल किया है। व्यावहारिक राजनीति के क्षेत्र में भी, भारत जैसे देश में सामाजिक न्याय का नारा वंचित समूहों की राजनीतिक गोलबंदी का एक प्रमुख आधार रहा है। उदारतावादी मानकीय राजनीतिक सिद्धांत में उदारतावादी-समतावाद से आगे बढ़ते हुए सामाजिक न्याय के सिद्धांतीकरण में कई आयाम जुड़ते गये हैं। मसलन, अल्पसंख्यक अधिकार, बहुसंस्कृतिवाद, मूल निवासियों के अधिकार आदि। इसी तरह, नारीवाद के दायरे में स्त्रियों के अधिकारों को ले कर भी विभिन्न स्तरों पर सिद्धांतीकरण हुआ है और स्त्री-सशक्तीकरण के मुद्दों को उनके सामाजिक न्याय से जोड़ कर देखा जाने लगा है। \n\nयद्यपि एक विचार के रूप में विभिन्न धर्मों की बुनियादी शिक्षाओं में सामाजिक न्याय के विचार को देखा जा सकता है, लेकिन अधिकांश धर्म या सम्प्रदाय जिस व्यावहारिक रूप में सामने आये या बाद में जिस तरह उनका विकास हुआ, उनमें कई तरह के ऊँच-नीच और भेदभाव जुड़ते गये। समाज-विज्ञान में सामाजिक न्याय का विचार उत्तर-ज्ञानोदय काल में सामने आया और समय के साथ अधिकाधिक परिष्कृत होता गया। क्लासिकल उदारतावाद ने मनुष्यों पर से हर तरह की पुरानी रूढ़ियों और परम्पराओं की जकड़न को ख़त्म किया और उसे अपने मर्जी के हिसाब से जीवन जीने के लिए आज़ाद किया। इसके तहत हर मुनष्य को स्वतंत्रता देने और उसके साथ समानता का व्यवहार करने पर ज़ोर ज़रूर था, लेकिन ये सारी बातें औपचारिक स्वतंत्रता या समानता तक ही सिमटी हुई थीं। बाद में उन्नीसवीं सदी की शुरुआत में कई उदारतावादियों ने राज्य के हस्तक्षेप द्वारा व्यक्तियों की आर्थिक भलाई करने और उन्हें अपनी स्वतंत्रता को उपभोग करने में समर्थ बनाने की वकालत की। कई यूटोपियाई समाजवादियों ने भी एक ऐसे समाज की कल्पना की जहाँ आर्थिक, सामाजिक या सांस्कृतिक आधार पर लोगों के साथ भेदभाव न होता हो। स्पष्टतः इन सभी विचारों में सामाजिक न्याय के प्रति गहरा सरोकार था। इसके बावजूद मार्क्स ने इन सभी विचारों की आलोचना की और ज़ोर दिया कि न्याय जैसी अवधारणा की आवश्यकता पूँजीवाद के भीतर ही होती है क्योंकि इस तरह की व्यवस्था में उत्पादन के साधनों पर कब्ज़ा जमाये कुछ लोग बहुसंख्यक सर्वहारा का शोषण करते हैं। उन्होंने क्रांति के माध्यम से एक ऐसी व्यवस्था कायम करने का लक्ष्य रखा जहाँ हर कोई अपनी क्षमता के अनुसार काम करने और अपनी आवश्यकता के अनुसार चीज़ें हासिल करने की परिस्थितियाँ प्राप्त हों। लेकिन बीसवीं सदी के पूर्वार्ध में मार्क्सवाद और उदारतावाद का जो व्यावहारिक रूप सामने आया, वह उनके आश्वासनों जैसा न हो कर विकृत था। मार्क्सवाद से प्रेरित रूसी क्रांति के कुछ वर्षों बाद ही स्तालिनवाद की सर्वसत्तावादी संरचनाएँ उभरने लगीं। वहीं उदारतावाद और पूँजीवाद ने आंतरिक जटिलताओं के कारण दुनिया को दो विश्व-युद्धों, महामंदी, फ़ासीवाद और नाज़ीवाद जैसी भीषणताओं में धकेल दिया। पूँजीवाद को संकट से उबारने के लिए पूँजीवादी देशों में क्लासिकल उदारतावादी सूत्र से लेकर कींसवादी नीतियों तक हर सम्भव उपाय अपनाने की कोशिश की गयी। इस पूरे संदर्भ में सामाजिक न्याय की बातें नेपथ्य में चली गयीं या सिर्फ़ इनका दिखावे के तौर पर प्रयोग किया गया। इसी दौर में उपनिवेशवाद के ख़िलाफ़ चलने वाले संघर्षों में मानव-मुक्ति और समाज के कमज़ोर तबकों के हकों आदि की बातें ज़ोरदार तरीके से उठायी गयीं। ख़ास तौर पर भारतीय स्वतंत्रता आंदोलन में सभी तबकों के लिए सामाजिक न्याय के मुद्दे पर गम्भीर बहस चली। इस बहस से ही समाज के वंचित तबकों के लिए संसद एवं नौकरियों में आरक्षण, अल्पसंख्यकों को अपनी आस्था के अनुसार अधिकार देने और अपनी भाषा का संरक्षण करने जैसे प्रावधानों पर सहमति बनी। बाद में ये सहमतियाँ भारतीय संविधान का भाग बनीं। \n\nइसी के साथ-साथ मानकीय उदारतावादी सिद्धांत में राज्य द्वारा समाज के कुछ तबकों की भलाई या कल्याण के लिए ज़्यादा आय वाले लोगों पर टैक्स लगाने का मसला विवादास्पद बना रहा। कींस ने पूँजीवाद को मंदी से उबारने के लिए राज्य के हस्तक्षेप के ज़रिये रोज़गार पैदा करने के प्रावधानों का सुझाव दिया, लेकिन फ़्रेड्रिख़ वान हायक, मिल्टन फ़्रीडमैन और बाद में रॉबर्ट नॉज़िक जैसे विद्वानों ने आर्थिक गतिविधियों में राज्य के हस्तक्षेप की आलोचना की। इन लोगों का मानना था कि इससे व्यक्ति की स्वतंत्रता और आर्थिक आज़ादी को चोट पहुँचती है। जॉन रॉल्स ने 1971 में अपनी किताब अ थियरी ऑफ़ जस्टिस में ताकतवर दलीलें दीं आख़िर क्यों समाज के कमज़ोर तबकों की भलाई के लिए राज्य को सक्रिय हस्तक्षेप करना चाहिए। अपनी थियरी में रॉल्स शुद्ध प्रक्रियात्मक न्याय की अवधारणा प्रस्तुत करते हुए वितरणमूलक न्याय के लक्ष्य को हासिल करने की कोशिश करते हुए दिखाई देते हैं। अपने न्याय के सिद्धांत में उन्होंने हर किसी को समान स्वतंत्रता के अधिकार की तरफ़दारी की। इसके साथ ही भेदमूलक सिद्धांत के माध्यम से यह स्पष्ट किया कि सामाजिक और आर्थिक अंतरों को इस तरह समायोजित किया जाना चाहिए कि इससे सबसे वंचित तबके को सबसे ज़्यादा फ़ायदा हो।\n\nबाद के वर्षों में रॉल्स के सिद्धांत की कई आलोचनाएँ भी सामने आयीं, जो दरअसल सामाजिक न्याय के संदर्भ कई नये आयामों का प्रतिनिधित्व करती थीं। इस संदर्भ में समुदायवादियों और नारीवादियों की द्वारा की गयी आलोचनाओं का विशेष रूप से उल्लेख किया जा सकता है। समुदायवादियों ने सामान्य तौर पर उदारतावाद और विशेष रूप से रॉल्स के सिद्धांत की इसलिए आलोचना की कि इसमें व्यक्ति की अणुवादी संकल्पना पेश किया गया है। रॉल्स जिस व्यक्ति की संकल्पना करते हैं वह अपने संदर्भ और समुदाय से पूरी तरह कटा हुआ है। बाद में, 1980 के दशक के आख़िरी वर्षों में, उदारतावादियों ने समुदायवादियों की आलोचनाओं को उदारतावाद के भीतर समायोजित करने की कोशिश की जिसके परिणामस्वरूप बहुसंस्कृतिवाद की संकल्पना सामने आयी। इसमें यह माना गया कि अल्पसंख्यक समूहों के साथ वास्तविक रूप से तभी न्याय हो सकता है, जब उन्हें अपनी संस्कृति से जुड़े विविध पहलुओं की हिफ़ाज़त करने और उन्हें सार्वजनिक रूप से अभिव्यक्त करने की आज़ादी मिले। इसके लिए यह ज़रूरी है कि इनके सामुदायिक अधिकारों को मान्यता दी जाए। इस तरह सैद्धांतिक विमर्श के स्तर पर बहुसंस्कृतिवाद ने सामाजिक न्याय की अवधारणा में एक नया आयाम जोड़ा। \n\nयहाँ उल्लेखनीय है कि साठ के दशक से ही पश्चिम में नारीवादी आंदोलन, नागरिक अधिकार आंदोलन, गे, लेस्बियन और ट्रांस-जेंडर आंदोलन और पर्यावरण आंदोलन आदि उभरने लगे थे। बाद के दशकों में इनका प्रसार ज़्यादा बढ़ा और इन्होंने सैद्धांतिक विमर्श को भी गहराई प्रदान की। मसलन, नारीवादियों ने उदारतावाद और रॉल्सवादी रूपरेखा की आलोचना की। अपने विश्लेषण द्वारा उन्होंने पितृसत्ता को नारीवादियों के समान हक के रास्ते में सबसे बड़ी रुकावट के रूप में रेखांकित किया। इसी तरह, गे, लेस्बियन और ट्रांस- जेंडर लोगों ने समाज में ‘सामान्य’ या ‘नार्मल’ की वर्चस्वी रूपरेखा पर सवाल उठाया और अपने लिए समान स्थिति की माँग की। नागरिक अधिकार आंदोलनों द्वारा पश्चिम में, ख़ास तौर पर अमेरिकी समाज में काले लोगों ने अपने लिए बराबरी की माँग की। मूल निवासियों ने भी अपने सांस्कृतिक अधिकारों की माँग करते हुए बहुत सारे आंदोलन किये हैं। बहुसंस्कृतिवादियों ने अपनी सैद्धांतिक रूपरेखा में इन सभी पहलुओं को समेटने की कोशिश की है। इन सभी पहलुओं ने सामाजिक न्याय के अर्थ में कई नये आयाम जोड़े हैं। इससे स्पष्ट होता है कि विविध समूहों के लिए सामाजिक न्याय का अलग-अलग अर्थ रहा है।\n\nअसल में विकासशील समाजों में पश्चिमी समाजों की तुलना में सामाजिक न्याय ज़्यादा रैडिकल रूप में सामने आया है। मसलन, दक्षिण अफ़्रीका में अश्वेत लोगों ने रंगभेद के ख़िलाफ़ और सत्ता में अपनी हिस्सेदारी के लिए ज़ोरदार संघर्ष किया। इस संघर्ष की प्रकृति अमेरिका में काले लोगों द्वारा चलाये गये संघर्ष से इस अर्थ में अलग थी कि दक्षिण अफ़्रीका में काले लोगों को ज़्यादा दमनकारी स्थिति का सामना करना पड़ रहा था। इस संदर्भ में भारत का उदाहरण भी उल्लेखनीय है। बहुसंस्कृतिवाद ने जिन सामुदायिक अधिकारों पर जोर दिया उनमें से कई अधिकार भारतीय संविधान में पहले से ही दर्ज हैं। लेकिन यहाँ सामाजिक न्याय वास्तविक राजनीति में संघर्ष का नारा बन कर उभरा। मसलन, भीमराव आम्बेडकर और उत्पीड़ित जातियों और समुदायों के कई नेता समाज के हाशिये पर पड़ी जातियों कोशिक्षित और संगठित होकर संघर्ष करते हुए अपने न्यायपूर्ण हक को हासिल करने की विरासत रच चुके थे। इसी तरह पचास और साठ के दशक में राममनोहर लोहिया ने इस बात पर जोर दिया कि पिछड़ों, दलितों, अल्पसंख्यकों और स्त्रियों को एकजुट होकर सामाजिक न्याय के लिए संघर्ष करना चाहिए। लोहिया चाहते थे कि ये समूह एकजुट होकर सत्ता और नौकरियों में ऊँची जातियों के वर्चस्व को चुनौती दें। इस पृष्ठभूमि के साथ नब्बे के दशक के बाद सामाजिक न्याय भारतीय राजनीति का एक प्रमुख नारा बनता चला गया। इसके कारण अभी तक सत्ता से दूर रहे समूहों को सत्ता की राजनीति के केंद्र में आने का मौका मिला। ग़ौरतलब है कि भारत में भी पर्यावरण के आंदोलन चल रहे हैं। लेकिन ये लड़ाइयाँ स्थानीय समुदायों के अपने ‘जल, जंगल और जमीन’ के संघर्ष से जुड़ी हुई हैं। इसी तरह विकासशील समाजों में अल्पसंख्यक समूह भी अपने ख़िलाफ़ पूर्वग्रहों से लड़ते हुए अपने लिए ज़्यादा बेहतर सुविधाओं की माँग कर रहे हैं। इस अर्थ में सामाजिक न्याय का संघर्ष लोगों के अस्तित्व और अस्मिता से जुड़ा हुआ संघर्ष है। \n\nइस बात से इनकार नहीं किया जा सकता है कि सामाजिक न्याय के नारे ने विभिन्न समाजों में विभिन्न तबकों को अपने लिए गरिमामय ज़िंदगी की माँग करने और उसके लिए संघर्ष करने के लिए प्रेरित किया है। सैद्धांतिक विमर्श में भी यूटोपियाई समाजवाद से लेकर वर्तमान समय तक सामाजिक न्याय में बहुत सारे आयाम जुड़ते गये हैं। यह भी उल्लेखनीय है कि विकसित समाजों की तुलना में विकासशील समाजों में सामाजिक न्याय का संघर्ष बहुत जटिलताओं से घिरा रहा है। अधिकांश मौकों पर इन समाजों में लोगों को सामाजिक न्याय के संघर्ष में बहुत ज़्यादा संरचात्मक हिंसा और कई मौकों पर राज्य की हिंसा का भी सामना करना पड़ा है। लेकिन सामाजिक न्याय के लिए चलने वाले संघर्षों के कारण इन समाजों में बुनियादी बदलाव हुए हैं। कुल मिला कर समय के साथ सामाजिक न्याय के सिद्धांतीकरण में कई नये आयाम जुड़े हैं और एक संकल्पना या नारे के रूप में इसने लम्बे समय तक ख़ामोश या नेपथ्य में रहने वाले समूहों को भी अपने के लिए जागृत किया है। \n\n1. जॉन रॉल्स (1971), अ थियरी ऑफ़ जस्टिस, ऑक्सफ़र्ड युनिवर्सिटी प्रेस, लंदन.\n\n2. इलानोर ज़िलियट (1986), ‘द सोशल ऐंड पॉलिटिकल थॉट ऑफ़ बी.आर. आम्बेडकर’, थॉमस पैंथम और केनेथ एल. ड्युश्च (सम्पा.), पॉलिटिकल थॉट इन मॉडर्न इण्डिया, सेज पब्लिकेशंस, नयी दिल्ली.\n\n3. विल किमलिका (1996), मल्टीकल्चरल सिटीज़नशिप : अ लिबरल थियरी ऑफ़ माइनॉरिटी राइट्स, क्लेरैंडन प्रेस, ऑक्सफ़र्ड. \n\n4. विल किमलिका (2009), समकालीन राजनीति दर्शन : एक परिचय, (अनु. कमल नयन चौबे) पियर्सन, नयी दिल्ली. \n\n", "id": "548838", "title": "सामाजिक न्याय"}
{"url": "https://hi.wikipedia.org/wiki?curid=548840", "text": "सामाजिक पूँजी\n\nसामाजिक पूँजी (social capital) के विचार को नये सिरे से प्रासंगिक बनाने का श्रेय अमेरिकी समाज-विज्ञान को जाता है। फ़्रांसीसी समाजशास्त्री एमील दुर्ख़ाइम के समय से ही इससे मिलती- जुलती धारणाओं पर ग़ौर किया जाता रहा है, पर बीसवीं सदी के आख़िरी दशक में अमेरिकी समाज-विज्ञान के हलकों ने इस पर नये लहजे में बहस शुरू की। अमेरिकी समाज में नागरिक संस्थाओं की गिरती हुई सदस्यता से पैदा हुए सरोकारों की इस बहस के पीछे मुख्य भूमिका रही। समाज वैज्ञानिकों ने देखा कि महामंदी और विश्वयुद्ध के बाद पैदा हुई पीढ़ी के तिरोहित हो जाने और मनोरंजन के इलेक्ट्रॉनिक साधनों के सहारे घर की दुनिया में कैद हो जाने की प्रवृत्ति के कारण अमेरिका में सामाजिक संस्थाओं की गतिविधियाँ ठप पड़ गयी हैं। इसके प्रति अनुक्रिया करते हुए रॉबर्ट पुटनैम ने सामाजिक पूँजी की अवधारणा को टटोला। दुर्ख़ाइम के समाजशास्त्रीय परिप्रेक्ष्य में जो सूत्रीकरण सामाजिक एकजुटता और उसके मैकेनेकिल और ऑर्गनिक आयामों के रूप में उभरता है, उसी से मिलता-जुलता परिप्रेक्ष्य पुटनैम के विमर्श में दिखाई पड़ता है। सामाजिक पूँजी के सिद्धांत के मर्म में आग्रह यह है कि सामाजिक नेटवर्कों के महत्त्व को नज़रअंदाज़ नहीं किया जाना चाहिए क्योंकि सामाजिक संपर्क व्यक्तियों और उनके समूहों की उत्पादकता को प्रभावित करते हैं। लोग विभिन्न मकसदों से अपने सम्पर्कों और रिश्तों को एक महत्त्वपूर्ण संसाधन की तरह इस्तेमाल करते हैं। वे जैसे ही किसी समस्या में फँसते हैं या उनके जीवन में कोई परिवर्तन होता है, वे दोस्तों, नाते-रिश्तों और परिजनों को आवाज़ देते हैं। लोगों का समूह आपस में जुड़ कर अपने समान हितों को साधने का प्रयास करता है। इसी बात को व्यापक धरातल पर इस प्रकार कहा जा सकता है कि सामाजिक संगठन के सभी रूप अंतर्वैयक्तिक संबंधों के धागों से बँधे होते हैं। \n\nनब्बे के दशक के मध्य में रॉबर्ट पुटनैम ने इस प्रश्न पर कई विवादात्मक लेख लिखे। इसके बाद 2000 में तथ्यों- आँकड़ों से भरी हुई उनकी विश्लेषणात्मक पुस्तक बौलिंग एलोन प्रकाशित हुई जिसके पन्नों पर दर्ज एक विचलित कर देने वाली छवि ने सभी का ध्यान आकर्षित किया। इस किताब में पुटनैम दिखाते हैं कि अमेरिकी लोग एक बौलिंग एली में अकेले ही खेल रहे हैं जबकि कुछ समय पहले तक वहाँ विभिन्न टीमें एक संगठित लीग के तहत आपस में खेला करती थीं। नब्बे के दशक में हुई बहस से पहले सामाजिक पूँजी के विचार के साथ समुदाय की अवधारणा नहीं जोड़ी जाती थी। पर, पुटनैम और उनके साथियों ने तर्क दिया कि सामाजिक पूँजी की अहमियत व्यक्ति तक ही सीमित नहीं है, बल्कि वह एक व्यापक सामाजिक हित की गारंटी भी करती है। सामाजिक पूँजी के स्तर में गिरावट आने पर समुदाय के अस्तित्व पर ही विपरीत असर पड़ता है। \n\nपुटनैम के प्रयासों से राजनीतिक समाजशास्त्र की उन परम्पराओं में नयी जान पड़ी जिनके तहत माना जाता था कि स्वयंसेवी संस्थाएँ व्यक्तियों को आपस में सूत्रबद्ध करके एक व्यापक संसार की रचना करती हैं। उन्नीसवीं सदी में अलैक्सिस द टॉकवील ने अमेरिकी लोकतंत्र से संबंधित अपने विख्यात अवलोकनों में दिखाया था कि किस तरह विभिन्न हित-समूह और नागरिक संगठन निरंतर अन्योन्यक्रिया के माध्यम से पूरी लोकतांत्रिक व्यवस्था की एकजुटता बनाये हुए हैं। ध्यान रहे कि युरोप के बारे में टॉकवील की मान्यता थी कि वहाँ स्थिरता लाने की यही भूमिका राजशाही और कुलीनतंत्र के नेतृत्व में जारी परम्पराओं ने निभायी है। पुटनैम के विचारों की प्रासंगिकता का अंदाज़ा इस बात से लगाया जा सकता है कि मीडिया ने उन्हें हाथो-हाथ लिया और उनका प्रभाव समाज-विज्ञान के दायरों के परे चला गया। अनगिनत रेडियो और टीवी कार्यक्रमों में उन्हें अपनी बात कहने का मौका मिला। दो अमेरिकी राष्ट्रपतियों ने उनसे राय ली और कई युरोपीय प्रधानमंत्रियों ने उनके विचारों पर ग़ौर किया। पुटनैम से पहले दूसरे बुद्धिजीवी सामाजिक रिश्तों और नेटवर्कों के आईने में विभिन्न सामाजिक-राजनीतिक परिघटनाओं की जाँच का प्रयास कर चुके थे। जेन जैकब्स द्वारा विभिन्न शहरों में होने वाले अपराधों के बीच फ़र्क का पता लगाने के लिए सामाजिक रिश्तों की असमानता का अध्ययन किया चुका था। इसी विचार के आधार पर फ़्रांसीसी समाजशास्त्री पिएर बोर्दियो भिन्न दिशा में सामाजिक- आर्थिक ग़ैर-बराबरी के पुनरुत्पादन की व्याख्या कर चुके थे। बोर्दियो ने अपने साथी लोइक वाकाँ के साथ प्रकाशित रचना में लिखा था कि सामाजिक पूँजी ऐसे वास्तविक और निराकार संसाधनों का योगफल है जो किसी व्यक्ति या समूह को किसी सामाजिक नेटवर्क की सदस्यता की बदौलत हासिल होते हैं। ये नेटवर्क आपसी जान-पहचान के कमोबेश संस्थागत रूप ले चुके संबंधों के ज़रिये टिके रहते हैं। व्यक्ति अपनी सामाजिक पूँजी के आधार पर हासिल की गयी उस सामाजिक-आर्थिक हैसियत को अगली पीढ़ी के हवाले कर पाता है जो उसने प्रभावशाली परिजनों, महँगे स्कूलों में पढ़ने वाले अपने सहपाठियों और किसी ख़ास क्लब के साथी सदस्यों की सोहबत के बदौलत हासिल की होती है। इस सामाजिक पूँजी को लगातार प्रासंगिक और प्रभावी रखने के लिए व्यक्ति आपसी मेल-जोल में अपने समय का योजनाबद्ध निवेश करता है। \n\nइस व्याख्या से स्पष्ट है कि बोर्दियो साठ के दशक में प्रचलित वर्ग-विश्लेषण के नव-मार्क्सवादी दायरे में चिंतन कर रहे थे। उनकी दिलचस्पी यह दिखाने में थी कि अभिजनों के समूह किस तरह अपनी सत्ता की निरंतरता बनाये रखते हैं। इसके विपरीत जेम्स कोलमैन ने सामाजिक पूँजी की अवधारणा का इस्तेमाल करते हुए कई अफ़्रीकन-अमेरिकन हाई स्कूल छात्रों के बीच किये गये आनुभविक अध्ययनों के ज़रिये दिखाया कि परिवार और समुदाय द्वारा मिले हुए गुणों द्वारा कम आमदनी और अच्छे स्कूल में पढ़ने की सुविधा न मिल पाने जैसी कमियों की भरपाई हो जाती है। बच्चे के संज्ञानात्मक विकास में ऐसे गुण महत्त्वपूर्ण भूमिका अदा करते हैं। कोलमैन एक ऐसे समाजशास्त्री थे जिनकी अर्थशास्त्र में काफ़ी दिलचस्पी थी। उन्होंने तर्कसंगत सामाजिक चयन सिद्धांत (रैशनल चॉयस थियरी) का आलोचना करते हुए कहा कि यह सिद्धांत व्यक्तिगत निजी-हित पर आधारित रवैये की तो व्याख्या कर लेता है, पर सहकारी व्यवहार और परोपकारी रवैये को नहीं समझ पाता। इस लिहाज़ से सामाजिक पूँजी का सिद्धांत रैशनल चॉयस थियरी की यह कमी पूरी कर देता है। \n\nकहना न होगा कि बोर्दियो की निगाह में सामाजिक पूँजी की अवधारणा ऊँच-नीच कायम रखने में मददगार थी और कोलमैन उसे वंचित समूहों को आगे बढ़ाने में सहायक के तौर पर देख रहे थे। हालाँकि यह एक अहम मानकीय अंतर था, पर कुल मिला कर दोनों ही विद्वानों ने इस सिद्धांत के विभिन्न आयामों को समृद्ध किया। नब्बे के दशक में जब इसके इर्द-गिर्द बहस शुरू हुई तो इस सिद्धांत को नये सिरे से प्रश्नांकित किया गया और अपने-अपने तर्कों के पक्ष में ढेर सारी तथ्यगत दलीलें जुटायी गयीं। कुछ अध्ययनों से स्पष्ट हुआ कि सामाजिक नेटवर्कों का लाभ असामाजिक और अपराधिक मकसदों से भी उठाया जाता है। कुछ नेटवर्क ऐसे मूल्यों और आचरण-संहिताओं को मजबूत करते हैं जिनके प्रभाव के तहत लोग समस्याओं के ठीक से निदान करने में असमर्थ हो जाते हैं। बहस यह भी हुई कि इस सिद्धांत का कितना हिस्सा समाजशास्त्रीय है और कितना अर्थशास्त्री। इसी के तहत पूछा गया कि क्या पूँजी शब्द का इस्तेमाल इसमें केवल रूपक के तौर पर किया जा रहा है या सामाजिक पूँजी को बाकायदा नापा भी जा सकता है और उससे होने वाले मुनाफ़े की दर का भी पता लगाया जा सकता है। \n\n1. रॉबर्ट डी. पुटनैम (2000), बौलिंग एलोन : द कलेप्स ऐंड रिवाइवल ऑफ़ अमेरिकन कम्युनिटी, साइमन एंज शुस्टर, न्यूयॉर्क.\n\n2. पिएर बोर्दियो और लोइक वाकाँ (1992), ऐन इनविटेशन टू रिफ्लेक्सिव सोसियोलॅजी, युनिवर्सिटी ऑफ़ शिकागो प्रेस, शिकागो.\n\n3. जेम्स कोलमैन (1994), फ़ाउंडेशन ऑफ़ सोशल थियरी, बेल्कनैप प्रेस, केम्ब्रिज, एमए.\n\n4. जॉन फ़ील्ड (2003), सोशल कैपिटल, रॉटलेज, लंदन.\n", "id": "548840", "title": "सामाजिक पूँजी"}
{"url": "https://hi.wikipedia.org/wiki?curid=548844", "text": "विधिक समता\n\nविधिक समता (Equality before the law) एक सिद्धान्त है जिसके अनुसार कानून के सामने सभी लोग समान हैं। अर्थात् सभी लोगों पर समान कानून लागू होता है और उसी के अनुसार न्याय दिया जाना चाहिए। \n\nकानूनी समानता का मतलब है कानून के सामने समानता और सबके लिए कानून की समान सुरक्षा। अवधारणा यह है कि सभी मनुष्य जन्म से समान होते हैं, इसलिए कानून के सामने समान हैसियत के पात्र हैं। कानून अंधा होता है और इसलिए वह जिस व्यक्ति से निबट रहा है उसके साथ कोई मुरौवत नहीं करेगा। वह बुद्धिमान हो या मूर्ख, तेजस्वी को या बुद्धू, नाटा हो या कद्दावर, गरीब हो या अमीर, उसके साथ कानून वैसा ही व्यवहार करेगा जैसा औरों के साथ करेगा। लेकिन उपवाद भी हैं। उदाहरण के लिए, किसी बालक या बालिका के साथ किसी वयस्क पुरुष या स्त्री जैसा व्यवहार नहीं किया जाएगा और बालक या बालिका के साथ मुरौवत किया जाएगा।\n\nदुर्भाग्यवश, कानूनी समानता का मतलब जरूरी तौर पर सच्ची समानता नहीं होती, क्योंकि जैसा कि हम सभी जानते हैं, कानूनी न्याय निःशुल्क नहीं होता और धनवान व्यक्ति अच्छे से अच्छे वकील की सेवाएँ प्राप्त कर सकता है और कभी-कभी तो वह न्यायाधीशों को रिश्वत देकर भी अन्याय करके बच निकल सकता है।\n", "id": "548844", "title": "विधिक समता"}
{"url": "https://hi.wikipedia.org/wiki?curid=548846", "text": "आरोही कराधान\n\nआरोही कराधान (progressive tax) कराधान (taxation) की वह विधि है जिसमें कर योग्य राशि कम होने पर कर की दर कम होती है और कर योग्य राशि के बढ़ने पर उत्तरोत्तर बढ़ती जाती है। \n", "id": "548846", "title": "आरोही कराधान"}
{"url": "https://hi.wikipedia.org/wiki?curid=548848", "text": "सामाजिक डार्विनवाद\n\nसामाजिक डार्विनवाद (Social Darwinism) सन् १८७० के बाद इंग्लैण्ड और संयुक्त राज्य अमेरिका में जन्मे अनेकों सामाजिक सिद्धान्तों का आधुनिक नाम है जिनके अनुसार किसी सामाज में शक्तिशाली लोगों का प्रभाव व धन बिना रोकटोक बढ़ते रहना चाहिये जबकि निर्बलों का कम होते जाना चाहिये। \n\n\n", "id": "548848", "title": "सामाजिक डार्विनवाद"}
{"url": "https://hi.wikipedia.org/wiki?curid=548852", "text": "दिलजीत दोसांझ\n\nदिलजीत सिंह दोसांझ (जन्म ६ जनवरी १९८४), \nदिलजीत दोसांझ पंजाबी फिल्म इंडस्ट्री के सुपरस्टार एवं मशहूर गायक है। उन्हें मुख्यत: उनके मंच नाम 'दिलजीत' से ही जाना जाता है। ब्लॉकबस्टर पंजाबी फिल्म 'जट एंड जूलिएट' के भाग १ और २, 'पंजाब १९८४', 'जिने मेरा दिल लुटेया', 'डिस्को सिंह' जैसी सुपरहिट फिल्मों में उनके द्वारा निभायी गयी भुमिकाएं दर्शकों का दिल जीत गयी। उन्हों ने कई संगीत एल्बम एवं फिल्मों में गीत गाएं, विशेषत: उनके 'बैक टू बेसिक' एल्बम को बहुत लोकप्रियता हासिल हुयी। उन्होंने रितेश देशमुख और जेनेलिया की हिंदी फिल्म 'तेरे नाल लव हो गया' में पीपा पीपा यह गीत गाया, साथ ही उन्होंने 'मेरे डैड की मारूती' और 'यमला पगला दिवाना २' इन हिंदी फिल्मों में भी गीत गाएं।\nनिर्देशक अभिषेक चौबे की आगामी बहुचर्चित हिंदी फिल्म 'उडता पंजाब' में प्रमुख भुमिका द्वारा दिलजीत बॉलिवूड में कदम रखने जा रहे है। इस फिल्म में दिलजीत के साथ करिना कपुर, शाहिद कपूर और आलिया भट्ट अभिनय करते नजर आयेंगे।\n", "id": "548852", "title": "दिलजीत दोसांझ"}
{"url": "https://hi.wikipedia.org/wiki?curid=548862", "text": "संगीत कलानिधि\n\nसंगीत कलानिधि एक सम्मान है जो मद्रास संगीत अकादमी द्वारा प्रतिवर्ष कर्नाटक संगीत के किसी संगीतज्ञ को प्रदान किया जाता है। यह कर्नाटक संगीत के क्षेत्र में सर्वश्रेष्ठ पुरस्कार माना जाता है। \n", "id": "548862", "title": "संगीत कलानिधि"}
{"url": "https://hi.wikipedia.org/wiki?curid=548867", "text": "स्टेल्लर नाभिकीय संश्लेषण\n\nस्टेल्लर नाभिकीय संश्लेषण उस प्रक्रिया का नाम है जिसके द्वारा रसायनिक तत्वों का प्राकृतिक आधिक्य सितारों के क्रोड में इकट्ठा होता है।\n", "id": "548867", "title": "स्टेल्लर नाभिकीय संश्लेषण"}
{"url": "https://hi.wikipedia.org/wiki?curid=548886", "text": "ठप्पा\n\nठप्पा, 'रूपदा' या डाई (die) निर्माण-उद्योगों में प्रयुक्त एक विशेष औजार है जो पदार्थों को काटने या कोई विशेष आकार देने के काम आता है। प्रायः यह एक प्रेस की सहायता से काम करता है। ठप्पे से साधारण पेपर-क्लिप से लेकर उन्नत प्रौद्योगिकी में काम आने वाली जटिल चीजें तक बनायी जातीं हैं।\n\n", "id": "548886", "title": "ठप्पा"}
{"url": "https://hi.wikipedia.org/wiki?curid=548890", "text": "मोल्डिंग\n\nसंचन या मोल्डिंग (Molding या moulding) निर्माण की एक प्रक्रिया है जिसमें द्रव अथवा कोई अन्य नरम कच्चे पदार्थ को इच्छित आकार दिया जाता है। आकार देने वाला साँचा मोल्ड या मैट्रिक्स कहलाता है।\n\n", "id": "548890", "title": "मोल्डिंग"}
{"url": "https://hi.wikipedia.org/wiki?curid=548918", "text": "गोपाल राम गहमरी\n\nगोपाल राम गहमरी (1866-1946) हिंदी के महान सेवक, उपन्यासकार तथा पत्रकार थे। वे 38 वर्षों तक बिना किसी सहयोग के 'जासूस' नामक पत्रिका निकालते रहे, २०० से अधिक उपन्यास लिखे, सैकड़ों कहानियों के अनुवाद किए, यहां तक कि रवीन्द्रनाथ ठाकुर की 'चित्रागंदा' काव्य का भी (पहली बार हिंदी अनुवाद गहमरीजी द्वारा किया गया) अनुवाद किए। वह ऐसे लेखक थे, जिन्होंने हिंदी की अहर्निश सेवा की, लोगों को हिंदी पढऩे को उत्साहित किया, ऐसी रचनाओं का सृजन करते रहे कि लोगों ने हिंदी सीखी। यदि देवकीनंदन खत्री के बाद किसी दूसरे लेखक की कृतियों को पढ़ने के लिए गैरहिंदी भाषियों ने हिंदी सीखी तो वे गोपालराम गहमरी ही थे।\n\nगहमरी ने प्रारंभ में नाटकों का अनुवाद किया, फिर उपन्यासों का अनुवाद करने लगे। बंगला से हिन्दी में किया गया इनका अनुवाद तब बहुत प्रामाणिक माना गया। बहुमुखी प्रतिभा के धनी गोपालराम गहमरी ने कविताएं, नाटक, उपन्यास, कहानी, निबंध और साहित्य की विविध विधाओं में लेखन किया, लेकिन प्रसिद्धि मिली जासूसी उपन्यासों के क्षेत्र में। 'जासूस' नामक एक मासिक पत्रिका निकाली। इसके लिए इन्हें प्रायः एक उपन्यास हर महीने लिखना पड़ा। 200 से ज्यादा जासूसी उपन्यास गहमरीजी ने लिखे।\n'अदभुत लाश', 'बेकसूर की फांसी', 'सरकती लाश', 'डबल जासूस', 'भयंकर चोरी', 'खूनी की खोज' तथा 'गुप्तभेद' इनके प्रमुख उपन्यास हैं। जासूसी उपन्यास-लेखन की जिस परंपरा को गहमरी ने जन्म दिया, उसका हिन्दी में विकास ही न हो सका। \n\nगोपाल राम गहमरी का जन्म पौष कृष्ण 8 गुरुवार संवत् 1923 (सन् 1866 ई) में उत्तर प्रदेश के गाजीपुर जिले के गहमर में हुआ था। इनके प्रपितामह श्री जगन्नाथ साहू फ्रांसीसी छींट के व्यापारी थे। उनके दो पुत्र थे-रघुनंदन और बृजमोहन। रघुनंदनजी के तीन पुत्र हुए राम नारायण, कालीचरण और रामदास। गोपालराम गहमरी, रामनारायणजी के पुत्र थे। कालीचरण नि:संतान थे और रामदास के एक ही पुत्र थे महावीर प्रसाद गहमरी। गोपालराम गहमरी को भी एक ही पुत्र थे इकबाल नारायण। महावीर प्रसाद गहमरी के दो पुत्र थे देवता प्रसाद गहमरी एवं दुर्गा प्रसाद गहमरी। देवता प्रसाद गहमरी बहुत दिनों तक काशी से प्रकाशित होने वाले दैनिक 'आज' और 'सन्मार्ग' से जुड़े रहे। \n\nगोपाल राम गहमरी जब छह मास के थे तभी पिता का देहांत हो गया और इनकी माँ इन्हें लेकर अपने मैके गहमर चली आईं। गहमर में ही गोपाल राम का लालन-पालन हुआ। प्रारंभिक शिक्षा-संस्कार यहीं संपन्न हुए। गहमर से अतिरिक्त लगाव के कारण उन्होंने अपने नाम के साथ अपने इस ननिहाल को जोड़ लिया और गोपालराम गहमरी कहलाने लगे।\n\nउनकी प्रारंभिक शिक्षा गहमर में हुई थी। वहीं से वर्नाक्यूलर मिडिल की शिक्षा ग्रहण की। 1879 में मिडिल पास किया। फिर वहीं गहमर स्कूल में चार वर्ष तक छात्रों को पढ़ाते रहे और खुद भी उर्दू और अंगरेजी का अभ्यास करते रहे। इसके बाद पटना नार्मल स्कूल में भर्ती हुए, जहां इस शर्त पर प्रवेश हुआ कि उत्तीर्ण होने पर मिडिल पास छात्रों को तीन वर्ष पढ़ाना पड़ेगा। आर्थिक स्थिति अच्छी न होने के कारण इस शर्त को स्वीकार कर लिया। लेकिन बीच में ही पढ़ाई छोड़कर गहमरी जी बेतिया महाराजा स्कूल में हेड पंडित की जगह पर कार्य करने चले गए। सन 1888 ई में सब कामों से छुट्टी कर हाई फर्स्ट ग्रेड में नार्मल की परीक्षा पास की। इसके तुरंत बाद 1889 में रोहतासगढ़ में हेडमास्टर नियुक्त हो गए। मगर, यहां भी वे टिक नहीं पाए और बंबई के प्रसिद्ध प्रकाशक सेठ गंगाविष्णु खेमराज के आमंत्रण पर 1891 में बंबई चले गए।\n\nगहमरी जी जब रोहतासगढ़ में थे तो वहीं से पत्र-पत्रिकाओं में अपनी रचनाएं भेजा करते थे। बंबई में जब रहने लगे तो वहां भी उनकी कलम गतिशील रही। यह अलग बात है कि वे वहां भी अधिक दिनों तक नहीं टिक सके। चूंकि खेमराज का व्यवसाय पुस्तकों के प्रकाशन का था, इसलिए वहां उनके लिए रचनात्मकता के लिए कोई विशेष जगह नहीं थी। पत्र-पत्रिकाओं का प्रकाशन वहां से होता नहीं था। इसलिए, यहां अपने अनुकूल अवसरों को न देखकर वहां से त्यागपत्र देकर कालाकांकर चले आए। कालांकाकर (प्रतापगढ़, उत्तर प्रदेश) से निकलने वाले दैनिक 'हिन्दोस्थान' के गहमरी जी नियमित लेखक थे। इसके साथ ही उस समय की श्रेष्ठ पत्र-पत्रिकाएं 'बिहार बंधु', 'भारत जीवन', 'सार सुधानिधि' में भी नियमित लिखते थे।\n\nजब 1892 में गहमरी जी राजा रामपाल सिंह के निमंत्रण पर कालाकांकर चले आए तो यहां वे संपादकीय विभाग से संबंद्ध हो गए और एक वर्ष तक रहे। यहीं पर काम करते हुए बांग्ला सीखी और अनुवाद के जरिए साहित्य को समृद्ध करने का प्रयास भी किया। \n\nगहमरी जी एक जगह बहुत दिनों तक नहीं टिकते थे। एक बार फिर सन् 1893 में वे बंबई की ओर उन्मुख हुए और यहां से निकलने वाले पत्र 'बंबई व्यापार सिंधु' का संपादन करने लगे। इस पत्र को वहां के एक निर्भीक और असीम साहसी पोस्टमैन निकालते थे। लेकिन इस पत्र का दुर्भाग्य कहें या गहमरी जी का कि यह पत्र छह महीने के बाद बंद हो गया, लेकिन गहमरी जी बेकार नहीं हुए। वहीं के एक हिंदी प्रेमी एसएस मिश्र ने गहमरी जी को बुलाकर उन्हें 'भाषा भूषण' के संपादन का भार सौंपा। यह पत्र मासिक था। लेकिन यह पत्र भी बंद हो गया। लेकिन इसके बंद होने के पीछे न आर्थिक कारण थे न अन्य दूसरी तरह की प्रकाशकीय समस्याएं। बल्कि इस पत्र को एक दंगे के कारण बंद कर देना पड़ा।\n\n'भाषा भूषण' के बंद होने के बाद नए ठौर की तलाश में चल पड़े। इनके चाहने वालों और इन पर स्नेह रखने वालों की कमी नहीं थी। उन्हीं में थे पं बालमुंकुद पुरोहित। इन्हीं की कृपा से गहमरी जी मंडला की ओर रुख किए। लेकिन यहां भी बहुत दिनों तक नहीं रह सके। यहां से मासिक 'गुप्तकथा' का प्रकाशन तो शुरू हुआ, लेकिन अर्थाभाव के कारण इस पत्र को असमय बंद कर देना पड़ा। गहमरीजी एक बार फिर चौराहे पर आ गए। लेकिन इस चौराहे से एक रास्ता फूटा जो बंबई की ओर जाता था। खेमराज जी ने 'श्री वेंकटेश्वर समाचार' नाम से पत्र का प्रकाशन शुरू कर दिया था। यह पत्र गहमरी जी के कुशल संपादन में थोड़े समय में ही लोकप्रिय हो गया। इसी दौरान प्रयाग से निकलने वाले 'प्रदीप' (बंगीय भाषा) में ट्रिब्यून के संपादक नगेंद्रनाथ गुप्त की एक जासूसी कहानी 'हीरार मूल्य' प्रकाशित हुई थी। गहमरीजी ने इस कहानी का हिंदी में अनुवाद कर श्री वेंकटेश्वर समाचार में कई किश्तों में प्रकाशित किया। यह जासूसी कहानी पाठकों को इतनी रुचिकर लगी कि कई पाठकों ने इस पत्र की ग्राहकता ले ली। \n\nउस दौर में जासूसी ढंग की कहानियों में पाठकों की गहरी रुचि जग रही थी। इसमें रोचकता और रहस्य की ऐसी कथा गुंफित होती कि पाठकों के भीतर एक तरह की जुगुप्सा जगाती और पढऩे को विवश। गहमरी जी पाठकों के मन-मस्तिष्क को समझ चुके थे। 'हीरे का मोल' के अनुवाद की लोकप्रियता और 'जोड़ा जासूस' लिखकर पाठकों की प्रतिक्रियाओं से वे अवगत हो चुके थे। इस लोकप्रियता के कारण वे कई तरह की योजनाएं बनाने लगे। वे यह भी समझ चुके थे कि जासूसी ढंग की कहानियों के जरिए ही पाठकों का विशाल वर्ग तैयार किया जा सकता है। गहमरी जी पूरी तैयारी के साथ जासूसी ढंग के लेखन की ओर प्रवृत्त हुए। उल्लेखनीय बात यह भी है कि उनके साथ घटी कुछ घटनाओं ने भी जासूसी ढंग के लेखन की ओर उन्हें ढकेला। इस तरह 1899 में ही वे घर आकर जासूस निकालना चाहते थे, किंतु बालमुकुंद गुप्त के पुत्र की शादी होनी थी और वे 'भारत मित्र' के संपादन का भार गहमरी जी को देकर अपने गांव गुरयानी चले गए। कुछ दिनों तक गहमरी जी ने 'भारत मित्र' का कुशलता पूर्वक संपादन किया। इसकी वजह से 'जासूस' का प्रकाशन थोड़े समय के लिए स्थगित हो गया। उनकी इच्छा थी कि 'सरस्वती' के साथ ही 'जासूस' का भी प्रकाशन हो, लेकिन यह इच्छा उनके मन में ही रह गई। इस तरह जासूस का प्रकाशन जनवरी, 1900 में 'सरस्वती' के साथ न होकर चार महीने बाद यानी मई 1900 में हुआ।\n\nगहमरी जी ने 'भारत मित्र' के संपादन के दौरान जासूस के निकलने की सूचना दे दी थी। इसका लाभ यह हुआ कि सैकड़ों पाठकों ने प्रकाशित होने से पहले ही पत्रिका की ग्राहकी ले ली। एक और उल्लेखनीय बात यह है कि हिंदी में 'जासूस' शब्द के प्रचलन का श्रेय गहमरी जी को ही जाता है। उन्होंने लिखा है कि '1892 से पहले किसी पुस्तक में जासूस शब्द नहीं दिख पड़ा था।' उन्होंने अपनी पत्रिका का नामकरण ऐसे किया जिससे आम पाठक आसानी से उसकी विषय वस्तु को समझ सके। 'जासूस' शब्द से हालांकि यह बोध होता है कि इसमें जासूसी ढंग की कहानियां ही प्रकाशित होती होंगी, लेकिन ऐसी बात नहीं थी। उसके हर अंक में एक जासूसी कहानी के अलावा समाचार, विचार और पुस्तकों की समीक्षाएं भी नियमित रूप से छपती थीं।\nजासूस निकालने के लिए उन्हें कुछ धन की आवश्यकता थी, इसकी पूर्ति उन्होंने 'मनोरमा' और 'मायाविनी' लिखकर कर ली। 'जासूस' का पहला अंक बाबू अमीर सिंह के हरिप्रकाश प्रेस से छपकर आया और पहले ही महीने में वीपीपी से पौने दो सौ रुपए की प्राप्ति हुई। इसने अपने प्रवेशांक से ही लोकप्रियता की सारी हदों को पार करते हुए शिखर को छू लिया था। इसकी अपार लोकप्रियता को देखकर गोपालराम गहमरी जब जासूसी ढंग की कहानियों और उपन्यासों के लेखन की ओर प्रवृत्त हो हुए तो फिर पीछे मुड़कर नहीं देखा और न इसकी परवाह की कि साहित्य के तथाकथित अध्येता उनके बारे में क्या राय रखते हैं। अपने प्रवेशांक में जासूस की परिचय कुछ इस अंदाज में पेश किया- \n\nइस तरह यह पत्रिका अपनी पाठकों की बदौलत और उनके अपार स्नेह के कारण एक दो वर्ष नहीं, पूरे 38 वर्ष तक गहमर जैसे गांव से निकलती रही। जिस तरह बाल कृष्ण भट्ट ने भूख से जूझते हुए 33 वर्षों तक 'हिंदी प्रदीप' को प्रदीप्त रखा, वैसे ही गोपाल राम गहमरी ने येनकेनप्रकारेण 38 साल तक इसे जीवित रखा।\n\nइस बीच उन्हें एक बार फिर बंबई जाने का अवसर मिला। वेंकटेश्वर समाचार पत्र निकल रहा था। उन्हें संपादक की जरूरत थी। यद्यपि उस समय उस पत्र के संपादक यशस्वी लेखक लज्जाराम मेहता जी थे। उन्हें अपने घर बूंदी जाना था। इसलिए पत्र को एक संपादक की जरूरत थी। गहमरी जी उनके बुलावे पर गए और कार्यभारा संभाला, लेकिन 'जासूस' बंद नहीं हुई। वह लगातार निकल रही थी। इस बीच गहमरी जी के समक्ष सेठ रंगनाथ ने प्रस्ताव रखा कि जासूस उनको दे दिया जाए और आजन्म रु 50 बतौर गुजारा लेते रहें। सेठ जी ने उनके समक्ष यह भी प्रस्ताव रखा कि बंबई में रहने की इच्छा न हो जो गहमर से ही लिखकर भेज दिया करें, प्रकाशित करता रहूंगा। लेकिन, गहमरी जी ने इस प्रस्ताव को अस्वीकार कर दिया और अपने गांव लौट आए।\n\nइस दौरान गहमरी जी ने जासूसी विधा से हटकर आध्यात्मिक विषयक दो पुस्तकें लिखीं। 'इच्छाशक्ति' उनकी बंगला से अनुवादित रचना थी और 'मोहिनी विद्या', मैस्मेरिज्म पर अनूठी और हिंदी में संभवत: पहली रचना थी। ये दोनों पुस्तकें हिंदी पाठकों द्वारा काफी पसंद की गईं। बाद के दिनों में जासूसी लेखन से उनकी विरक्ति भी हो गई थी और वे धर्म-अध्यात्म की ओर मुड़ गए थे।\n\nगहमरी जी का कहना था कि 'जिसका उपन्यास पढ़कर पाठक ने समझ लिया कि सब सोलहो आने सच है, उसकी लेखनी सफल परिश्रम समझनी चाहिए।' गहमरी जी अपनी रचनाओं में पाठकों की रुचि का विशेष ध्यान रखते थे कि वे किस तरह की सामग्री पसंद करते हैं। साहित्य के संदर्भ में उनके विचार भी उच्च कोटि के थे। वे साहित्य को भी इतिहास मानते थे। उनका मानना था कि साहित्य जिस युग में रचा जाता है, उसके साथ उसका गहरा संबंध होता है। वे उपन्यास को अपने समय का इतिहास मानते थे। गुप्तचर, बेकसूर की फांसी, केतकी की शादी, हम हवालात में, तीन जासूस, चक्करदार खून, ठन ठन गोपाल, गेरुआ बाबा, 'मरे हुए की मौत' आदि रचनाओं में केवल रहस्य रोमांच ही नहीं हैं, बल्कि युग की संगतियां और विसंगतियां भी मौजूद हैं। समाज की दशा और दिशा का आकलन भी है। यह कहकर कि वे जासूसी और केवल मनोरंजक रचनाएं हैं, उनकी रचनाओं को खारिज नहीं किया जा सकता है, न उनके अवदानों से मुंह मोड़ा जा सकता है। गहमरी जी की बाद की पीढ़ी को जो लोकप्रियता मिली, उसका बहुत कुछ श्रेय देवकीनंदन खत्री और गहमरी जी को ही जाता है। इन्होंने अपने लेखन से वह स्थितियां बना दी थी कि लोगों का पढऩे की ओर रुझान बढ़ गया था। गहमरी जी ने अकेले सैकड़ों कहानियों, उपन्यासों क अनुवाद किए।\n\nआचार्य रामचंद्र शुक्ल ने तो अपने साहित्य के इतिहास में गोपालराम गहमरी के कृतित्व को सराहा, लेकिन बाद के आलोचकों ने उन्हें बिसरा दिया। गौतम सान्याल ने हंस के एक विशेषांक में लिखा कि, 'प्रेमचंद के जिस उपन्यास को पठनीयता की दृष्टि से सर्वोच्च स्थान प्राप्त है, उस 'गबन' की अनेक कथा स्थितियां एक विदेशी क्राइम थ्रिलर से मिलती-जुलती हैं और जिसका अनुवाद गोपालराम गहमरी ने सन् 1906 में जासूस पत्रिका में कर चुके थे।' इस उद्धरण से गोपालराम गहमरी के बारे में कुछ और कहने की जरूरत नहीं है। \n\n", "id": "548918", "title": "गोपाल राम गहमरी"}
{"url": "https://hi.wikipedia.org/wiki?curid=548938", "text": "अंडरट्रायल (2007 फ़िल्म)\n\nअंडरट्रायल २००७ में बनी हिन्दी भाषा की फिल्म है।\n", "id": "548938", "title": "अंडरट्रायल (2007 फ़िल्म)"}
{"url": "https://hi.wikipedia.org/wiki?curid=548973", "text": "जापानी साम्राज्य\n\n०३ जनवरी १८६८ से लेकर ३ मई १९४७ तक जापान एक विश्वशक्ति था, जिसे जापानी साम्राज्य (जापानी:大日本帝國 Dai Nippon Teikoku?, शाब्दिक अर्थ : 'महान् जापानी साम्राज्य'\") कहा जाता है।\n\nजापान ने 'देश को धनवान बनाओ, सेना को शक्तिमान बनाओ' (富国強兵) के नारे के तहत काम करते हुए बड़ी तेजी से औद्योगीकरण और सैन्यीकरण किया जिसके फलस्वरूप वह एक विश्वशक्ति बनकर उभरा। आगे चलकर वह 'अक्ष गठजोड़' का सदस्य बना और एशिया-प्रशान्त क्षेत्र के बहुत बड़े भाग का विजेता बन गया। १९४२ में जब जापानी साम्राज्य अपने चरमोत्कर्ष पर था तब 7,400,000 वर्ग किलोमीटर क्षेत्र इसके अधीन इसके अधीन था जिसके हिसाब से वह इतिहास में सबसे बड़ा सामुद्रिक साम्राज्य था।\n\nमेइजी पुनर्स्थापन (明治維新, मेइजी इशिन) उन्नीसवी शताब्दी में जापान में एक घटनाक्रम था जिस से सन् १८६८ में सम्राट का शासन फिर से बहाल हुआ। इस से जापान के राजनैतिक और सामाजिक वातावरण में बहुत महत्वपूर्ण बदलाव आये जिनसे जापान तेज़ी से आर्थिक, औद्योगिक और सैन्य विकास की ओर बढ़ने लगा। इस क्रान्ति ने जापान के एदो काल का अंत किया और मेइजी काल को आरम्भ किया। इस पुनर्स्थापन से पहले जापान का सम्राट केवल नाम का शासक था और वास्तव में शोगुन (将軍) की उपाधि वाले सैनिक तानाशाह राज करता था।\n\nउन्नीसवीं शताब्दी के अंतिम चरण में जापान का उत्कर्ष एवं यूरोपीयकरण एशिया तथा नवीन साम्राज्यवाद के इतिहास में एक युगांतरकारी घटना माना जाएगा। मेईजी पुनःस्थापना ने देश में एक नया जागरण पैदा किया और जापान में पश्चिमीकरण तथा सुधारों की एक लहर दौड़ पड़ी। कुछ ही वर्षां में जापान देखते-देखते एक अत्याधुनिक राष्ट्र बन गया। अब कसी भी समुन्नत यूरोपीय राज्य से उसकी तलना की जा सकती थी।\n\nजापान ने शुरू में अपना आधुनिकीकरण आत्मरक्षा के उद्देश्य से किया था। यह उस अनुभव का परिणाम था कि जब तक जापान स्वयं अपने को यूरोपीय राज्यों को समकक्ष नहीं बना लेगा, तब तक परिश्चम के अन्य देश उसे चैन से नहीं रहने देंगे और उसकी स्वतंत्रता भी समाप्त कर देंगे। लेकिन, उन्नीसवी सदी के अंत में जापान का वह उद्देश्य समाप्त हो गया। अब जापान में हर क्षेत्र में पाश्चात्य जगत का अनुकरण करने की लालसा जगी। यह लालसा राष्ट्रीय जीवन में परिवर्तन तक सीमित न रही, वरन् साम्राज्यवादी जीवन की ओर भी बढ़ गई, जिसके फलस्वरूप यूरोपीय देशों तथा अमेरिका की तरह वह भी साम्राज्यवादी देश हो गया।\n\nजापान के आधुनिकीकरण का सबसे महत्वपूर्ण पहलू उसका अपूर्व औद्योगिक विकास था। जापान में बड़े-बड़े कल-कारखाने खुले और बहुत बड़े पैमाने पर वस्तुओं का उत्पादन प्रारंभ हुआ। इस तरह, जापान का औद्योगिकीकरण हुआ और वह एक उद्योग प्रधान देश बन गया। आधुनिक उद्योगीकरण साम्राज्यवाद का सर्वाधिक महत्वपूर्ण प्ररेक त्व रहा है। एक औद्योगिक देश को कई तहर की चीजों की आवश्यकता होती है। उद्योग धंधे चलाने के लिए सर्वप्रथम कच्चे माल की आवश्यकता होती है। फिर, कच्चे माल से सामान तैयार कर उन्हें बेचने के लिए बाजार की भी आवश्यकता होती है। जापान एक छोटा सा देश है और उसके औद्योगिक साधन अत्यंत सीमित हैं। अपने उद्योग धंधों के लिए वह स्वयं अपने देश में प्राप्त कच्चे माल से सं तुष्ट नहीं हो सकता था; क्योंकि वह बहुत ही अपर्याप्त था। कच्चे माल के लिए वह दूसरे दशों पर आश्रित था। यही बात औद्योगिक चीजों को बेचने क लिए बाजार के साथ भी थी। जब उत्पादन बड़े पैमाने पर होने लगा तो चीजों के खपत की समस्या आई। इन दोनों बातों के लिए जापान को दूसरे देशों पर निर्भर करना था।\n\nकच्चे माल और बाजार की उपलब्धि के लिए साम्राज्यवादी जीवन का प्रारंभ आवश्यक हो गया। इन दोनों चीजों की प्राप्ति बाहरी पिछड़े देशों पर राजनीतिक प्रभुता कर ही की जा सकती है। कोई भी देश चाहे कितनी भी पिछड़ा क्यों न हो, इस तरह स्वेच्छापूर्वक अपना आर्थिक शोषण नहीं होने देगा। ऐसी स्थिति में पिछड़े देशों को अपना बाजार बनाने के लिए और वहाँ के कच्चे माल द्वारा अपने व्यवसाय को बढ़ाने के लिए उन पर राजनीतिक प्रभुत्व स्थापित करना आवश्यक बन गया। राजनीतिक प्रभुत्व स्थापित करने का एक उपाय था - युद्ध। अतएव, इस परिस्थिति में जापान को युद्ध का सहारा लेना पड़ा और इस तरह उसके साम्राज्यवादी जीवन का आरंभ हुआ।\n\nजापानी साम्राज्यवाद के विकास का दूसरा कारण वहाँ सैन्यवाद का विकास था। मेईजी पुनःस्थापना के बाद जापान बड़ी तेजी से आधुनिकता की ओर अग्रसर हुआ। इस आधुनिकता को लहर में जापान के सैनिक पुनर्गठन पर विशेष ध्यान दिया गया। इसके पूर्व जापान का सैनिक संगठन सामंतवादी व्यवस्था पर आधारित था। लेकिन, मेईजी पुनःस्थापना के उपरांत जापान के सैनिक संगठन में आमूल परिवर्तन हुआ। सेना के सामंतवादी स्वरूप का अंत का दिया गया। जब जापान में अनिवार्य सैनिक सेवा लागू की गई और एक राष्ट्रीय सेना का संगठन हुआ। इस सेना को प्रशिक्षित करने के लिए प्रशा से सैनिक विशेषज्ञ बुलाए गए, जिन्होंने जापानी जलसेना और स्थलसेना का संगठन आधुनिक प्रशियन ढंग से किया। सेना को नियमित रूप से वेतन मिलने लगा और सैनिकों पर प्रशियन अनुशासन कायम हुआ।\n\nशुरू से ही जापान के लोग सैनिक मनोवृत्ति के थे। नए युग में उनकी इस प्रवृत्ति को और प्रोत्साहन मिला। नई संगठित सेना में कुछ बड़े ही महत्वाकांक्षी व्यक्ति अफसरों के पद पर आसीन थे। वे आक्रामक जापान को उग्र और आक्रामक सैनिक विदेश नीति का अवलंबन करना चाहिए। उन्हें जापान की सैनिक शक्ति पर अत्याधिक भरोसा था और इसके बल पर वे जापान के राज्य का विस्तार करना चाहते थे। उनका विश्वास था कि जापान की सैनिक शक्ति अजेय है और उसके बल पर अपना राज्य विस्तार कर सकते हैं। सैनिक अफसरों का यह शक्तिशाली गुट देश की राजनीति पर बड़ा प्रभाव रखता था। इन लोगों ने जापान की सरकार को उग्र आक्रामक नीति का अनुसरण करने के लिए बाध्य किया। इसे लेकर निकट पड़ोस के देशों पर जापान का आक्रमण शुरू हुआ। जापानी साम्राज्यवाद का विकास यहीं से मानना चाहिए।\n\nउन्नीसवीं शताब्दी के अंत में यूरोपीय साम्राज्यवाद का एशिया और अफ्रीका में चरम विकास हो चुका था। उस समय यूरोप के विविध राज्य और संयुक्त राज्य अमेरिका दोनों ही जापान के आसपास के क्षेत्रों में अपने साम्राज्य का विस्तार कर चुके थे अथवा करने में व्यस्त थे। चीन को लूटने-खसोटने का काम प्रारंभ हो गया था। अतएव, अपनी सुरक्षा के लिए यह आवश्यक हो गया कि जापान भी उग्र आक्रामक नीति का अवलंबन करे।\n\nजापानी लोग अपने को श्रेष्ठ प्रजाति का मानते थे। वे अपने देश को देवलोक तथा अपने सम्राट् को ईश्वर का रूप मानते थे। उनका विश्वास था कि शेष संसार के लोग जंगली और असभ्य है और श्रेष्ठ प्रजाति होने के कारण उनका अधिकार है कि वे दूसरी जातियों पर शासन करें। जापान पूर्व के देशों में पहला देश था जो यूरोप के किसी भी देश की बराबरी कर सकता था। अतः अपनी सैन्यशक्ति के बल पर जापान यूरोपीय समाज में प्रविष्ट होने का प्रयास करने लगा। \n\nमेईजी संविधान के अनुसार जापान में जुलाई, 1890 में पहला चुनाव हुआ और संसद का संगठन हुआ। लेकिन, जैसे ही संसद की बैठक शुरू हुई कि सरकार से उनकी नोंक-झोंक शुरू हो गईं संसद वालों ने संविधान में संशोधन की माँग की, ताकि सरकार संसद के प्रति उत्तरदायी हो। इस बात का गतिरोध उत्पन्न हो गया। प्रधानमंत्री मातसूकाता मासायासी इस प्रस्ताव का कट्टर विरोधी था। अतएव, 1891 ई. में उसने संसद को भंग कर दिया और दूसरे चुनाव का आदेश दिया। इस अशांत आंतरिक राजनीतिक ने जापानी राजनीतिज्ञों ने विचार किया कि यदि जापान आक्रामक नीति का अनुसरण करने लगे तो संभवतया देश की राजनीतिक में कुछ सुधार हो और लोगों का ध्यान देशीय घटनाओं से हटकर विदेशों में लग जाए। अतएव जापानी अधिकारियों ने उग्र एवं आक्रामक नीति का अवलंबन करने का निश्चय किया। जापानी साम्राज्यावाद के उद्भव के मूल में देश की आक्रामक विदेश नीति भी थी। \n\n", "id": "548973", "title": "जापानी साम्राज्य"}
{"url": "https://hi.wikipedia.org/wiki?curid=548980", "text": "कैथरीन प्रथम (रूस की साम्राज्ञी)\n\nकैथरीन प्रथम (रूसी: Екатерина I Алексеевна; Yekaterina I Alekseyevna, जन्मजात पोलिश: Marta Helena Skowrońska, Latvian: Marta Elena Skavronska, बाद में: Marfa Samuilovna Skavronskaya) (१६८४-१७२७ ई.) रूस की जारीना (साम्राज्ञी) थी जिसने रूस पर १७२५ से लेकर अपनी मृत्युपर्यन्त शासन किया। वह रूस के पीतर प्रथम की द्वितीय पत्नी थी।\n\nवह लिथूनिया निवासी किसान की बेटी थी। इसका नाम मार्था था। बचपन में ही पिता की मृत्यु हो जाने पर वह एक पादरी के यहां नौकरानी हो गई और एक स्वीडन निवासी से विवाह कर लिया। स्वीडन-रूस युद्ध के समय वह युद्धबंदी बनाई गई और रूसी राजकुमार मेंशिकाफ के हाथ बेच दी गई। मेंशिकाफ के घर रूस के जार पीतर, जो महान कहे जाते हैं, आते जाते थे। वे मार्था पर आसक्त हो गए और अपनी पत्नी यूडोक्सिया को तलाक दे कर उससे विवाह कर लिया और उसका नया नामकरण 'कैथरीन अलेक्जेयेव्ना' किया गया। कैथरीन पीतर की अनिवार्य सहयोगिनी बन गई और युद्धों में भी उसके साथ रही। जब कभी जार और उसके मंत्रियों में मतभेद होता तो वह मध्यस्थ होती थी। \n\n१७२२ ई० में वह पीतर की उत्तराधिकारिणी बनाई गई और १७२४ में वह जारीना (साम्राज्ञी) घोषित की गई और पीतर की मृत्यु के बाद उसने शासन की बागडोर अपने हाथ में ली। पूर्णतया निपढ़ होने पर भी वह असाधारण बुद्धिमति, गंभीर और मृदु स्वभाव की थी और उसने योग्यतापूर्वक शासन किया। १६ मई १७२७ को उसकी मृत्यु हुई।\n", "id": "548980", "title": "कैथरीन प्रथम (रूस की साम्राज्ञी)"}
{"url": "https://hi.wikipedia.org/wiki?curid=548981", "text": "कैथरीन (इग्लैंड की महारानी)\n\nकैथरीन (27 अक्टूबर 1401 – 3 जनवरी 1437) सन् १४२० से १४२२ तक इंग्लैण्ड की रानी थी। वह फ्रांस के चार्ल्स षष्ट की पुत्री तथा इंग्लैण्ड के हेनरी पंचम की पत्नी थी। उसकी बड़ी बहन इसाबेला १३९६ से १३९९ तक इंग्लैण्ड की महारानी थी।\nहेनरी पंचम जब प्रिंस ऑव वेल्स के रूप में युवराज थे, उन दिनों हेनरी चतुर्थ ने उनका विवाह इसकी दो बड़ी बहनों से करना चाहा पर जब वह संभव न हो सका तब १४१३ ई. में इससे विवाह की चर्चा चली। इसी बीच हेनरी पंचम स्वयं राजा हो गए। तब उन्होंने विवाह प्रस्ताव के साथ साथ दहेज के रूप में भारी रकम तथा नारमंडी और फ्रांस के कतिपय प्रदेशों के लौटाए जाने की माँग की जिसे फ्रांस नरेश ने स्वीकार नहीं किया। फलत: दोनों देशों के बीच युद्ध छिड़ गया। २ जून १४२० को संधि होने पर हेनरी के साथ कैथरीन का विवाह संपन्न हुआ और उसने एक पुत्र को जन्म दिया जो हेनरी षष्ठ के नाम से शासक हुआ। अगस्त, १४२२ ई. में हेनरी पंचम की मृत्यु के बाद पार्लमेंट के विरोध के बावजूद उसने ओवेन ट्यूडर से विवाह कर लिया। १४३६ ई. में जब ट्यूडर बंदी कर लिया गया तो कैथरीन बर्मांडसे में मठ में चली गई। वहीं ३ जनवरी,१४३७ ई. को उसकी मृत्यु हुई। ट्यूडर से कैथरीन को तीन बच्चे हुए जिनमें ज्येष्ठ एडमंड, रिचमंड के अर्ल हुए और वे हेनरी सप्तक के पिता थे।\n", "id": "548981", "title": "कैथरीन (इग्लैंड की महारानी)"}
{"url": "https://hi.wikipedia.org/wiki?curid=549015", "text": "कोहिमा का युद्ध\n\nकोहिमा का युद्ध (४ अप्रैल १९४४ से २२ जून १९४४ तक) द्वितीय विश्वयुद्ध के समय १९४४ में ब्रितानी भारतीय सेना तथा सुभाष चन्द्र बोस के नेतृत्व में आजाद हिन्द फौज एवं जापान की संयुक्त सेना के बीच कोहिमा के आसपास में लड़ा गया एक भयंकर युद्ध था। इस युद्ध में जापानी सेना को पीछे हटना पड़ा था और यह एक महत्वपूर्ण मोड़ सिद्ध हुआ। यह युद्ध ४ अप्रैल १९४४ से २२ जून १९४४ तक तीन चरणों में लड़ा गया था। इस युद्ध को ब्रिटिश सेना से जुड़ी अब तक की सबसे बड़ी लड़ाई घोषित किया गया है। इस निर्णायक युद्ध में आज़ाद हिन्द फौज़ द्वारा मारे गये सैनिकों की स्मृति में ब्रिटिश साम्राज्य द्वारा एक युद्ध स्मारक (अं: सीमेट्री) बना दिया गया है जिसकी देखरेख कॉमनवेल्थ करता है।\n\nयुद्ध स्मारक पर लगी पट्टिका पर जॉन मैक्सवेल एडमण्ड के ये शब्द अंग्रेजी में अंकित हैं-\n\n\"\"When you go home, tell them of us and say-For their tomorrow, we gave our today\"\" \n\n\"\"जब तुम घर जाओ तो हमारे बारे में सबको बताना और यह कहना कि उनके भविष्य के लिये हमने अपना वर्तमान बलिदान कर दिया।\"\"\n\nकोहिमा के निवासियों के अनुसार द्वितीय विश्वयुद्ध के दौरान जापानियों ने नागालैंड पर भयंकर हमला किया था जिसमें बहुत बड़ी संख्या में सैनिक और अधिकारी मारे गये थे। हमले में मारे गये इन सभी सैनिकों को गैरीसन हिल पर दफना दिया गया था। बाद में उनकी स्मृति में 1421 समाधियों का निर्माण कर दिया गया। स्थानीय निवासी उन शहीद सैनिकों को अपनी श्रद्धांजलि देने आते हैं। कोहिमा आने वाले पर्यटकों को भी ये समाधियाँ दिखायी जाती हैं।\n\n\n", "id": "549015", "title": "कोहिमा का युद्ध"}
{"url": "https://hi.wikipedia.org/wiki?curid=549042", "text": "सिकन्दर का भारत पर आक्रमण\n\nसिकन्दर ने ३२६ ईसापूर्व भारत पर आक्रमण किया था। परसिया पर अधिकार कर लेने के बाद सिकन्दर ने भारत के उत्तरी-पश्चिमी भाग (जो अब पाकिस्तान है) पर आक्रमण कर दिया।\n\n", "id": "549042", "title": "सिकन्दर का भारत पर आक्रमण"}
{"url": "https://hi.wikipedia.org/wiki?curid=549050", "text": "मैजी\n\nमैजी (जापानी : 明治天皇 Meiji-tennō?, 3 नवम्बर 1852 – 30 जुलाई 1912) जापान के १२२वें सम्राट थे। उन्हें 'मैजी महान' के नाम से जाना जाता है। वे 3 फ़रवरी 1867 से अपनी मृत्यु तक (30 जुलाई 1912) तक सम्राट रहे। उनके काल में जापान ने तीव्र गति से विकास किया तथा एक विश्वशक्ति के रूप में उभरा जो जापान के औद्योगिक क्रान्ति के रूप में सामने आया।\n", "id": "549050", "title": "मैजी"}
{"url": "https://hi.wikipedia.org/wiki?curid=549148", "text": "बोफर्ट मापक्रम\n\nबोफर्ट मापक्रम (Beaufort scale) पवनवेग और समुद्र तथा स्थल की दशाओं के बीच सम्बन्ध बताने वाला एक आनुभविक (इम्पिरिकल) तालिका है। इसका पूरा नाम 'बोफर्ट पवनवेग मापक्रम' (Beaufort wind force scale) है। यह मापक्रम 1805 में फ्रांसिस बोफर्ट (Francis Beaufort) द्वारा सुझाया गया था। वे जो आयरिश रॉयल नेवी में अफसर थे।\n", "id": "549148", "title": "बोफर्ट मापक्रम"}
{"url": "https://hi.wikipedia.org/wiki?curid=549156", "text": "अहमद शहज़ाद\n\nअहमद शहज़ाद (; जन्म 23 नवम्बर 1991) एक पाकिस्तानी क्रिकेट खिलाड़ी हैं। वो दायें हाथ के सलामी बल्लेबाज और अंशिकालिक लेग-ब्रेक गेंदबाज़ हैं।\n\nअहमद शहजाद का जन्म पाकिस्तान के पंजाब प्रान्त में, लाहौर के एक पश्तो परिवार में 23 नवम्बर 1991 को हुआ। वो पश्तो भाषी हैं।\n\n\nअहमद शहजाद एक सही हाथ के सलामी बल्लेबाज है। वह शॉट खेलना पसंद.\n\n", "id": "549156", "title": "अहमद शहज़ाद"}
{"url": "https://hi.wikipedia.org/wiki?curid=549187", "text": "योजना तथा वास्तुकला विद्यालय, भोपाल\n\nयोजना तथा वास्तुकला विद्यालय, भोपाल (School of Planning and Architecture, Bhopal) की स्थापना भारत सरकार द्वारा ‘राष्ट्रीय महत्व के संस्थान’ के रूप में सन् 2008 की गई। \n\n", "id": "549187", "title": "योजना तथा वास्तुकला विद्यालय, भोपाल"}
