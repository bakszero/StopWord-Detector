{"url": "https://hi.wikipedia.org/wiki?curid=553923", "text": "निर्भया कोष\n\nनिर्भया फंड दुष्कर्म के पीड़ितों/उत्तरजीवियों के राहत और पुनर्वास की योजना के निर्माण की पुनरीक्षा की गई है, क्योंकि पीड़ित के मुआवजे वाला भाग दंड प्रक्रिया संहिता की धारा 375 के प्रावधान द्वारा अधिग्रहित कर लिया गया है, जिसमें कहा गया है कि प्रत्येक राज्य सरकार, केन्द्र सरकार के समन्वय से दुष्कर्म सहित अपराध की पीड़िता को मुआवजे के उद्देश्य से निधियां उपलब्ध कराने की योजना तैयार करेगी। अब तक 20 राज्यों और सात संघ शासित प्रदेशों ने पीड़ित मुआवजा योजना तैयार की है। यह जानकारी महिला और बाल विकास मंत्रालय में राज्य मंत्री (स्वतंत्र प्रभार) श्रीमती कृष्णा तीरथ ने लोकसभा में आज एक प्रश्न के लिखित उत्तर में दी। \n\nउन्होंने बताया कि महिला और बाल विकास मंत्रालय दुष्कर्म की पीड़ितों तथा कठिन परिस्थितियों में जीवन यापन कर रही महिलाओं के पुनर्वास के लिए स्वाधार और अल्पावास गृह योजना भी चला रहा है। \n\nनिर्भया निधि आर्थिक कार्य-विभाग द्वारा अभी शासित की जाती है। निर्भया निधि में 1000.00 करोड़ रूपए की राशि डाली गई है। सूचना और प्रौद्योगिकी विभाग और गृह मंत्रालय ने निर्भया निधि से निधियन के लिए न्यूनतम कार्रवाई समय में विपदा के समय कॉल पर कार्रवाई करने के लिए पुलिस प्रशासन के समर्थित एकीकरण और उचित सॉफ्टवेयर फ्री डाउनलोडिंग के माध्यम से विद्यमान हैंडसेटों में एस ओ एस अलर्ट प्रणाली उपलब्ध कराकर/ सभी मोबाइल हैंडसेटों में एसओएस अलर्ट बटनों के आवश्यक प्रावधान लागू करने हेतु स्कीम भेजी है। इसके अलावा, सड़क परिवहन और राजमार्ग मंत्रालय ने भी निर्भया निधि से निधियन के लिए 'देश में सड़क परिवहन में महिलाओं की सुरक्षा' की एक स्कीम भेजी है। महिला एवं बाल विकास मंत्रालय ने भी एक कार्यक्रम 'शुभ' भेजा है।\n", "id": "553923", "title": "निर्भया कोष"}
{"url": "https://hi.wikipedia.org/wiki?curid=553927", "text": "निर्भया\n\nनिर्भया (अंग्रेजी:Nirbhaya) दिल्ली में 16 दिसम्बर 2012 के बहुचर्चित बलात्कार और हत्या की आपराधिक घटना की पीड़िता को समाज व मीडिया द्वारा दिया गया नाम है। भारतीय कानून व मानवीय सद्भावना के अनुसार एसे मामले में पीड़ित की पहचान को उजागर नहीं किया जाता। \n\nकोई नाम ना होने का ही शायद यह असर था कि भारत भर की जनता ने बिना किसी धर्म, जाति-पाति के चश्मों से देखने की बजाय निर्भया को सव्यं से जुड़ा हुआ महसूस किया और भारतीय नारी के सम्मान मात्र की रक्षा के लिए एक अभूतपूर्व आंदोलन खड़ा कर दिया। मीडिया ने पूरे जोर शोर से जनता की वकालत की और सरकार को कटघरे में खड़ा किया। सरकार को भी अपनी जिम्मेवारी का अहसास हुआ और उसने व्यवस्था में परिवर्तन का संकल्प लिया। निर्भया ने साहस के साथ जिदंगी की जंग लड़ी और हमेशा के लिए सोने से पहले सबको जगा कर चली गई। इस घटना के बाद जब देश जगा तो सिस्टम को भी बदलना पड़ा। \n\nनई दिल्ली में अपने पुरुष मित्र के साथ बस में सफर कर रही निर्भया के साथ 16 दिसम्बर 2012 की रात में बस के निर्वाहक, मार्जक व उसके अन्य साथियों द्वारा पहले भद्दी-भद्दी फब्तियाँ कसी गयीं और जब उन दोनों ने इसका विरोध किया तो उन्हें बुरी तरह पीटा गया। जब उसका पुरुष दोस्त बेहोश हो गया तो उस युवती के साथ उन बहशियों ने बलात्कार करने की कोशिश की। उस बहादुर युवती ने उनका डटकर विरोध किया परन्तु जब वह संघर्ष करते-करते थक गयी तो उन्होंने पहले तो उससे बेहोशी की हालत में बलात्कार करने की कोशिश की परन्तु सफल न होने पर उसके यौनांग में व्हील जैक की रॉड घुसाकर बुरी तरह क्षतिग्रस्त कर दिया। बाद में वे सभी वहशी दरिंदे उन दोनों को एक निर्जन स्थान पर बस से नीचे फेंककर भाग गये। किसी तरह उन्हें दिल्ली के सफदरजंग अस्पताल ले जाया गया। वहाँ बलात्कृत युवती की शल्य चिकित्सा की गयी। परन्तु हालत में कोई सुधार न होता देख उसे 26 दिसम्बर 2012 को सिंगापुर के माउन्ट एलिजाबेथ अस्पताल ले जाया गया जहाँ उस युवती की बलवती आत्मा ने 29 दिसम्बर 2012 को यह शरीर सदा-सदा के लिये त्याग दिया। 30 दिसम्बर 2012 को दिल्ली लाकर पुलिस की सुरक्षा में उसके शव का अंतिम संस्कार कर दिया गया।\n\nनिर्भया ने घटना से पूर्व और घटना के बाद जिस बहादुरी का परिचय दिया उससे अनायास ही देश के अवचेतन हिल गया, संचार माध्यम त्वरित हस्तक्षेप के लिए विबश हो गया, सहम गई सत्ता और एकजूट हो गए लोग। महिलाओं के खिलाफ होने वाले अपराध पर नए सिरे से एक नई बहस शुरू हुई। इस घटना के विरोध में पूरे देश में उग्र व शान्तिपूर्ण प्रदर्शन हुए। सोशल मीडिया में ट्वीटर, फेसबुक आदि पर काफी कुछ लिखा गया। यहाँ तक कि महिलाओं की सुरक्षा सियासत का गेमचेंजर अजेंडा बन गयी बार और सभी दलों के ऊपर उनके सरोकारों के साथ खुद को दिखाने का सामाजिक दबाव भी पड़ा। यही कारण था कि सरकार ने जस्टिस वर्मा को कानून में बदलाव करने के लिए सिफारिश करने को कहा। इसमें पहली बार बलात्कार करने वाले अपराधियों को मौत की सजा देने का प्रावधान किया गया। संसद ने अभूतपूर्व तरीके से इसे एकमत से पास किया। \n\n", "id": "553927", "title": "निर्भया"}
{"url": "https://hi.wikipedia.org/wiki?curid=553938", "text": "औरेस\n\nऔरेस (Ouarsenis या Ouanchariss ; अरबी : الونشريس‎ El Ouanchariss, बर्बर: Ouarsnis, अर्थ: \"इससे ऊँचा नहीं\") अफ्रीका के उत्तर पश्चिम में स्थित एक पर्वतीय क्षेत्र है। अल्जीरिया के पूर्वी भाग में टेलऐटलस और सहारा की ऐटलस पर्वतश्रेणियों का जहाँ संधिस्थल है, उस पर्वतीय क्षेत्र को औरेस कहते हैं। दोनों पर्वतमालाओं के मिल जाने से ऊँचाई काफी अधिक हो गई है। यह अल्जीरिया का सबसे अधिक ऊँचा भाग है जिसकी औसतन ऊँचाई समुद्रतल से ६,००० फुट और सबसे ऊँची चोटी ७,६३८ फुट ऊँची है। यह क्षेत्र अधिकतर चूने के पत्थर का बना है।\n\nपुराने युग में औरेस पहाड़ बर्बर शरणार्थियों के छिपने का उत्तम स्थान था। रोम साम्राज्य में यह सेना का केंद्र था। कई पुराने टूटे किले अब भी दिखाई पड़ते हैं। इस क्षेत्र में औसत वार्षिक वर्षा १२ इंच से २० इंच तक होती है। परंतु औरेस पहाड़ का दक्षिणी भाग, जो सहारा रेगिस्तान की ओर है, सूखा है और यहाँ प्राकृतिक वनस्पतियाँ बहुत कम हैं।\n\nइस पर्वतीय क्षेत्र में आबादी बहुत कम है; अधिकतर बर्बर लोग रहते हैं। यायावर बर्बर जानवर चराते हैं। जहाँ पानी मिल जाता है वहाँ खेती होती है तथा फलों के बाग लगाए जाते हैं। फलों में खूबानी और अंजीर मुख्य हैं।\n", "id": "553938", "title": "औरेस"}
{"url": "https://hi.wikipedia.org/wiki?curid=553940", "text": "टाकामास्तु\n\nटाकामास्तु (Takamatsu (高松市) जापान के शिकोकू द्वीप के उत्तरी भाग में स्थित है तथा यह इस द्वीप के छह बड़े नगरों में से एक है। सूती एवं रेशमी वस्त्र उद्योग यहाँ का प्रमुख व्यवसाय है। हिरोशिमा के पश्चात् यह सबसे बड़ा स्थानीय बंदरगाह है।\n", "id": "553940", "title": "टाकामास्तु"}
{"url": "https://hi.wikipedia.org/wiki?curid=553958", "text": "बबलू हैप्पी है\n\nबबलू हैप्पी है नील माधव पंडा द्वारा निर्देशित २०१४ की हिन्दी फ़िल्म है। नील माधव पंडा ने इससे पहले \"आय एम कलाम\" और \"जलपरी\" जैसी फ़िल्मों का निर्देशन किया है। बबलू हैप्पी है आज के युवाओं की कहानी है। वो मल्टीपलेक्सों और कारों में प्यार और सम्भोग को सोचते हैं। फ़िल्म में मुख्य भूमिका में सहिल आनन्द, एरिका फर्नांडीस, सुमित सूरी, अमोल पराशर और प्रीत कमल हैं। फ़िल्म में अनु चौधरी और परवीन डबास भी सहायक भूमिका में अभिनय करते हैं। पहले फ़िल्म का नाम \"लव इज़ नोट मैथेमेटिक्स\" (हिन्दी: प्यार गणित नहीं है) रखा गया था। फ़िल्म ७ फ़रवरी २०१४ को अन्य बॉलीवुड फ़िल्मों हंसी तो फंसी, \"हार्टलेस\" और \"या रबा\" के साथ जारी की गई।\n\n\nफ़िल्म का संगीत बैशाख-कनिश तैयार किया है जिसको संगीतबद्ध प्रतीक मजूमदार ने किया है।\n\nतरण आदर्श ने बॉलीवुड हंगामा पर फ़िल्म को 1.5 सितारे दिये हैं। टाइम्स ऑफ़ इण्डिया पर रेणुका व्यवहारे ने फ़िल्म को 2 सितारे दिये हैं। सुभाष के झा ने याहू इण्डिया न्यूज़ पर फ़िल्म को 4 सितारे दिये। एमटीवी इण्डिया पर फ़िल्म को 3.5 मिले। इण्डिया टीवी ने फ़िल्म को 4 सितारे दिये।\n\n", "id": "553958", "title": "बबलू हैप्पी है"}
{"url": "https://hi.wikipedia.org/wiki?curid=553961", "text": "हंसी तो फंसी\n\nहंसी तो फंसी विनिल मैथ्यू द्वारा निर्देशित तथा करण जौहर एवं अनुराग कश्यप द्वारा निर्मित हिन्दी फ़िल्म है। फ़िल्म सिद्धार्थ मल्होत्रा और परिणीति चोपड़ा अभिनीत है। फ़िल्म ७ फ़रवरी २०१४ को अन्य बॉलीवुड फ़िल्मों \"हार्टलेस\", \"या रबा\" और बबलू हैप्पी है के साथ जारी की गई।\n\nनिखिल (सिद्धार्थ मल्होत्रा) एक मस्तमौला व्यापारी है जो एक सिद्धांतवादी पुलिस अफ़सर एसबी भारद्वाज (शरत सक्सेना) का बेटा है। वो करिश्मा (अदा शर्मा) से प्यार करता है और दोनों शादी करने का फ़ैसला कर लेते हैं। निखिल एक ऐसा लड़का है जिसका विश्वास है कि जब एक लड़की से वादा किया जाता है तो उसके बाद इधर-उधर नहीं भटकना चाहिए। करिश्मा निखिल को विवाह से पहले ५ करोड़ रुपये इकट्ठा करने को कहती है। विवाह ७ दिन बाद है और इसी समय में निखिल करिश्मा की छोटी बहन मीता (परिणीति चोपड़ा) से मिलता है। मीता, कई साल पहले अपनी आगे की शिक्षा के खर्चे पूरे करने के लिए घर से गहने चुराकर भाग जाती है। करिश्मा, निखिल से मीता का ध्यान रखने को कहती है ताकि उसके परिवार वालों को मीता की मौजूदगी का पता ना चल सके। निखिल पाता है कि मीता ड्रग्स की बुरी लत का शिकार हो चुकी है और वो उसे इससे बाहर निकालने की ठान लेता है। इस बीच निखिल और मीता एक दूसरे के क़रीब आ जाते हैं।\n\n\nफ़िल्म का संगीत विशाल-शेखर ने दिया है जिसे कुमार और अमिताभ भट्टाचार्य ने संगीतबद्ध किया है। एक गीत \"ड्रामा क्वीन\" को विशाल डडलानी और श्रेया घोषाल ने लॉन्च किया है। गीत \"ज़ेहनसीब\" को चिनमयी श्रीपदा ने शेखर रवजियानी ने गाया है जिसे २ जनवरी २०१४ को जारी किया गया।\n\nबॉक्स ऑफ़िस इण्डिया के अनुसार, \"हंसी तो फंसी\" ने देश के बड़े सिनेमाघरों में यथोचित प्रदर्शन किया है। मेरे ख्याल से \n", "id": "553961", "title": "हंसी तो फंसी"}
{"url": "https://hi.wikipedia.org/wiki?curid=553971", "text": "द पियानिस्ट (2002 फ़िल्म)\n\nरोनाल्ड हारवुड ने इस फिल्म कि पटकथा लिखि और एड्रियन ब्रॉडी द्वारा अभिनीत यह रोमन पोलान्स्की द्वारा निर्देशित 2002 की युद्ध जीवनी ड्रामा फिल्म है। यह वलाद्स्लाव स्पिल्मन की आत्मकथात्मक पुस्तक \"द पिआनिस्ट\" पर आधारित है जो कि एक द्वितीय विश्व युद्ध का वातावरण दिखाता है। फिल्म पोलैंड, फ्रांस, जर्मनी और ब्रिटेन की एक सह-उत्पादित है।\n\nद पिआनिस्ट ने कई पुरस्कार और नामांकन प्राप्त किये। फिल्म 2002 कान फिल्म समारोह में सम्मानित की गई थी। 75 वें अकादमी पुरस्कारों में द पिआनिस्ट फिल्म ने सर्वश्रेष्ठ निर्देशन के लिए ऑस्कर जीता था, तथा सर्वश्रेष्ठ रूपांतरित पटकथा (रोनाल्ड हारवुड) और सर्वश्रेष्ठ अभिनेता (ब्रॉडी) और भी सर्वश्रेष्ठ फिल्म के लिए अकादमी पुरस्कार सहित चार अन्य पुरस्कारों के लिए नामांकित किया गया था। 2003 में सर्वश्रेष्ठ निर्देशन के लिए सर्वश्रेष्ठ फिल्म और बाफ्टा पुरस्कार जीता और सर्वश्रेष्ठ फिल्म, सर्वश्रेष्ठ निर्देशक और ब्रॉडी के लिए सर्वश्रेष्ठ अभिनेता सहित सात फ्रेंच पुरुस्कार भी प्राप्त हुए थे।\n", "id": "553971", "title": "द पियानिस्ट (2002 फ़िल्म)"}
{"url": "https://hi.wikipedia.org/wiki?curid=554008", "text": "हार्टलेस\n\nहार्टलेस (हिन्दी: दिलरहित) शेखर सुमन द्वारा निर्देशित एक हिन्दी फ़िल्म है। इसमें अध्ययन सुमन, अरियाना अयाम, शेखर सुमन, दीप्ति नवल, ओम पुरी और मदन पुरी ने अभिनय किया है। यह फ़िल्म ७ फ़रवरी २०१४ को जारी की गई। फ़िल्म चिकित्सकीय पद्धति एनेस्थीसिया अवेयरनेस (संज्ञाहरण जागरूकता) पर केन्द्रित है। संज्ञाहरण जागरूकता एक प्रकार की स्थिति है जिसमें बिमार अपने शरीर के अंगों को इधर-उधर नहीं कर सकता लेकिन अपने आस-पास की घटनाओं को समझ सकता/सकती है।\n\nआदित्य (अध्ययन सुमन) एक बिजनेसमैन है। उसकी माँ गायत्री (दीप्ति नवल) उसे बेहद प्यार करती है। आदित्य का दिल ट्रांसप्लांट होना है, पर अपनी मां के बार-बार कहने पर भी वह इस ट्रांसप्लांटेशन के लिए राजी नहीं होता। आदित्य अपने बिजनेस के सिलसिले में दुबई जाता है, जहां उसकी मुलाकात एक होटल की रिसेप्शनिस्ट रिया (अरियाना अयाम) से होती है। दोनों के बीच नजदीकियां बढ़ने लगती हैं, लेकिन एक दिन अचानक आदित्य की तबीयत खराब हो जाती है। उसे तुरंत हार्ट ट्रांसप्लांट कराना है। इसके लिए वह अपने नामी सजर्न दोस्त (शेखर सुमन) की मदद लेता है, लेकिन तभी अचानक कुछ ऐसा होता है कि आदित्य की जिंदगी में भूचाल आ जाता है। बादमे उसे पता चलता है कि ये उसी के दोस्त सर्जन की कर्तुत है जो वह इंशुरंस की रकम के लिये कर रहा होता है। उसमे रियाभी शामिल होती है।\n", "id": "554008", "title": "हार्टलेस"}
{"url": "https://hi.wikipedia.org/wiki?curid=554062", "text": "2014 शीतकालीन ओलम्पिक\n\n2014 का शीतकालीन ओलम्पिक, आधिकारिक रूप से XXII शीतकालीन ओलम्पिक खेल, या 22वां शीतकालीन ओलम्पिक सोची, रूस में आयोजित एक प्रमुख अंतरराष्ट्रीय बहु-खेल प्रतियोगिता है। सात खेलों की 15 स्पर्धाओं में कुल 98 प्रतियोगिताएं आयोजित की गयी हैं। 7 से 23 फ़रवरी के बीच चलने वाले इन खेलों में कुल 12 नई प्रतियोगिताएं जोड़ी गयी हैं।\n\nखेल का प्राथमिक बजट 12 अरब अमेरिकी डॉलर का था, पर विभिन्न कारणों से यह बढ़कर 51 अरब अमेरिकी डॉलर हो गया। 44 अरब अमेरिकी डॉलर की लागत पर बीजिंग में आयोजित हुए 2008 ग्रीष्मकालीन ओलम्पिक से इसका बजट अधिक होने के कारण इसे यह इतिहास के सबसे महंगे ओलंपिक के रूप में देखा जाता है।\n\nसोची को 4 जुलाई 2007 को ग्वाटेमाला सिटी, ग्वाटेमाला में आयोजित 119वीं अंतरराष्ट्रीय ओलंपिक समिति (आईओसी) के सत्र के दौरान मेज़बान शहर चुना गया। सोची ने यह बोली साल्ज़बर्ग, ऑस्ट्रिया और पियोंगचांग, दक्षिण कोरिया को हराकर जीती।रूसी संघ पहली बार शीतकालीन ओलम्पिक खेलों की मेज़बानी करेगा। इससे पहले सोवियत संघ नें मास्को में 1980 ग्रीष्मकालीन ओलम्पिक की मेज़बानी की थी।\n\n2014 के शीतकालीन ओलम्पिक के प्रतीक का अनावरण दिसंबर 2009 में किया गया था। न्यूनतर शैली वाला यह प्रतीक पिछले ओलम्पिक प्रतीकों की तुलना में सरल है और केवल अक्षराकृतियों से बना है। \"Sochi\" और \"2014\" अभिलेख एक दूसरे को प्रतिबिंबित करते हुए प्रतीत होते हैं (विशेष रूप से \"hi\" और \"14\") और यह रूस के भूदृश्य के अनेक व्यतिरेकों को \"प्रतिबिंबित\" करते हैं।\n\nओलम्पिक इतिहास में पहली बार, एक सार्वजनिक वोट 2014 के ज़रिये शीतकालीन ओलंपिक के लिए शुभंकर चुना गया। 26 फ़रवरी 2011 को आधिकारिक शुभंकर एक ध्रुवीय भालू, यूरोपीय खरगोश और अमूर तेंदुए का अनावरण किया गया।\n\nमशाल दौड़ 123 दिनों तक चली और कुल 40,000 किलोमीटर की दूरी मापी गयी। दौड़ में 14,000 मशाल वाहकों ने भाग लिया। ओलम्पिक लौ को कौकस्स पर्वत शृंखला सबसे ऊंची चोटी — माउंट एल्ब्रस पर ले जाया गया, बयकाल झील की तह तक उतारा गया और उत्तरी ध्रुव एवं अंतरराष्ट्रीय अंतरिक्ष स्टेशन की सैर कराइ गई।\n\nउद्घाटन समारोह 7 फ़रवरी 2014 को हुआ। फिगर स्केटिंग खिलाड़ी इरीना रॉडनीना और बर्फ़-हॉकी खिलाड़ी व्लादिस्लाव त्रेच्याक नें मशाल की ज्योति को प्रज्ज्वलित किया।\n\nकुल 88 राष्ट्रों ने प्रतिस्पर्धा करने के लिए योग्यता प्राप्त की जो कि वैंकूवर में आयोजित हुए पिछले शीतकालीन ओलंपिक के रिकॉर्ड — 82 से अधिक है।\n\nखेलों के लिए अर्हता प्राप्त करने वाले खिलाड़ियों की राष्ट्रवार संख्या नीचे सूचीबद्ध है। सात देश — डोमिनिका, माल्टा, पराग्वे, तिमोर-लेस्ते, टोगो, टोंगा और जिम्बाब्वे शीतकालीन ओलंपिक में अपना पहला प्रदर्शन दे रहे हैं।\n\n2014 के शीतकालीन ओलंपिक में 7 खेलों की 15 विधाओं में 98 प्रतिस्पर्धाएं शामिल की गई हैं। स्केटिंग में तीन स्पर्धाएं — फिगर स्केटिंग, स्पीड स्केटिंग और शॉर्ट ट्रैक स्पीड स्केटिंग शामिल हैं। स्कीइंग में छह स्पर्धाएं —अल्पाइन, क्रॉस कंट्री स्कीइंग, फ्री स्टाइल, नॉर्डिक संयुक्त, स्की जंपिंग और स्नोबोर्डिंग शामिल हैं। बोबस्लेह में बोबस्लेह और स्केलेटन शामिल है। अन्य चार खेल बायएथालॉन, कर्लिंग, आइस हॉकी और लुज़ हैं। कुल बारह नई स्पर्धाएं जोड़ी गयी हैं। \nकोष्ठक में संख्या खेल में कुल पदक स्पर्धाओं की संख्या को दर्शाती हैं।\n\n", "id": "554062", "title": "2014 शीतकालीन ओलम्पिक"}
{"url": "https://hi.wikipedia.org/wiki?curid=554090", "text": "करेन हरनी\n\n१६ सितम्बर १९८५ में जर्मनी में पैदा हुयी करेन हरनी (Karen Horney) एक नारीवादी मनोवैज्ञानिक एवं मनोविश्लेषक के रूप में प्रसिद्ध है। हरनी ने अपनी किताब ‘न्युरोसिस एण्ड ह्यूमन ग्रोथ’ (१९५०) में न्युरोसिस को मनोविश्लेषण के परिदृश्य में देखा है। अपने विषय में रुचि के कारण प्रतिनिधिक रूप से अपने रोगियों से प्राप्त तथ्यों का विश्लेषण कर न्युरोसिस पर सिद्धांत प्रतिपादित किया है। हरनी का मानना था कि न्युरोसिस एक सतत प्रक्रिया है जो सामान्यत: जीवनभर चलती रहती है। न्युरोसिस में हरनी ने यह विरोधाभास पाया कि जीवनभर चलने वाली इस प्रक्रिया का मानव दशा पर विपरीत या नकारात्मक प्रभाव भी पड़ता है, जैसे गंभीर मानसिक स्थितियां, बाहरी उतेजनाओं, शोक, तलाक, या बचपन एवं किशोरावस्था के दौरान आनेवाले नकारात्मक अनुभव इन सब की वजह से व्यक्तियों में नकारात्मक खराबी बैठ जाती है। हरनी के यह विचार समकालीन सिद्धांतों के विपरीत थे। क्योंकि उनका मानना था की न्युरोसिस अच्छे जीवन के लिए आवश्यक भी है।\nहरनी का यह मानना था कि बचपन के दौरान आनेवाले नकारात्मक प्रभावों के कारण ही इसके परिणाम देखे जा सकते है। माता-पिता एवं बच्चे के बीच समबन्ध के आधार पर न्युरोसिस को आसानी से समझा जा सकता है, इसलिए इनके संबंधों का गहराई से अध्ययन जरुरी है। ऐसे अध्ययन में माता-पिता एवं बच्चे के बीच के उन संबंधों का अध्ययन जरुरी है जिनका प्रभाव “उदासीनता” के रूप में हो, जैसे एक बच्चा माता-पिता के मजाक का कारण बन जाना, गर्मजोशी एवं स्नेह की कमी महसूस करना, माता-पिता द्वारा लापरवाही से वादे करना, वह सब क्रियाकलाप जिसमें उस बच्चे के अपेक्षाओं की उपेक्षा बन जाती है, इसका उस बच्चे पर हानिकारक प्रभाव पड़ सकता है।\nहरनी एक मनोचिकित्सक की हैसियत से अपने रोगियों से प्राप्त तथ्यों पर आधारित अनुभवों के बल पर न्युरोटिक आवश्यकताओं (Neurotic Needs) के दस पैटर्न परिभाषित करती है। इन न्यूरोटिक आवश्यकताओं में वह सारी आवश्यकताएं है जो एक व्यक्ति को जीवन सफल बनाने में उपयोगी हैं। हालांकि यह संक्षिप्त है इन्हें और ज्यादा संशोधित किया जा सकता है। \nकरेन हरनी के अनुसार दी गई न्यूरोटिक आवश्कताएं निम्न हैं-\n\nअ. लोगों की ओर बढ़ना (To moving toward people)\n\n1. स्नेह और अनुमोदन की आवश्यकता; अन्य लोगों द्वारा उनको पसंद किया जाना.\n\n2. एक साथी की जरुरत; जिसे वह प्यार कर सके जिसका साथ पाकर सभी समस्याओं का समाधान होगा.\n\nआ. लोगों के खिलाफ़ बढ़ना (moving against people)\n\n3. शक्ति की आवश्यकता; अपनी इच्छाओं एवं दूसरों पर नियंत्रण का सामर्थ्य प्राप्त करने का प्रयास करेगा, शायद वह हताश हो जाए फिर भी ताकतवर व्यक्ति और ताकत की तलाश जारी रखेगा. \n\n4. दूसरों के शोषण की आवश्यकता; लोगों का बेहतर उपयोग करने के लिए एवं उनके उचित इस्तेमाल के लिए उन्हें बढ़ावा देना, जोड़ना-तोड़ना आदि शामिल है।\n\n5. सामाजिक मान्यता की जरुरत; प्रतिष्ठा और सुर्ख़ियों में रहना पसंद करेगा.\n\n6. व्यक्तिगत प्रशंशा की जरुरत; व्यक्ति के अपने आंतरिक एवं बाह्य गुणों को मूल्यवान बनाने के लिए इसकी आवश्यकता होती है।\n\n7. व्यक्तिगत उपलब्धि की आवश्यकता; उपलब्धि प्राप्ति व्यक्ति के लिए आवश्यक है हालांकि वह इसके लिए लोगों का इस्तेमाल करता है, क्रमांक-३ की आवश्यकता के अनुसार. \n\nइ. लोगों से हटकर दूर चलना (moving away from people)\n\n8. आत्मनिर्भरता और स्वतंत्रता की जरुरत; जैसा कि ज्यादर इच्छाएं स्वायत्त होती है किंतु कुछ अन्य व्यक्तियों को निरस्त करना चाहती है जो विक्षिप्त (Neurotic) होती है। \n\n9. पूर्णता (Perfection) की आवश्यकता; जब आप अपने जीवन को आछी तरह से चला (Drives) कर पा रहे है, तब न्यूरोटिक आपके सामने एक भय प्रदर्शित करेगा.\n\n10. अंतिम, संकीर्ण सीमाओं में जीवन की आवश्यकताओं पर प्रतिबंधित रूप से अभ्यास (practice) करते रहते हैं; इस तरह व्यक्ति अभ्यासरत होता है कि जीने के लिए यह तुच्छ्तापूर्ण जीवन संभव है? \nदस न्यूरोटिक आवश्यकताओं की जांच करने पर हरनी ने उन्हें तीन व्यापक श्रेणीओं में रखा हैं-\n\n1. अनुपालन (Compliance)- एक और दो आवश्यकताएं;\n\n2. आक्रामकता या विशाल (Aggrassion or Expansive)- तीन से सात तक की आवश्यकताएं; \n\n3. अलगाव या त्यागना (Detachment or Resigning)- आठ से दस तक की आवश्यकताएं.\n", "id": "554090", "title": "करेन हरनी"}
{"url": "https://hi.wikipedia.org/wiki?curid=554128", "text": "हेनरी फेयोल\n\nहेनरी फेयोल (Henri Fayol ; 29 जुलाई 1841 – 19 नवम्बर 1925) फ्रांस के खनन इंजीनियर तथा प्रबन्ध-सिद्धान्तकार थे। उन्होने व्यवसाय प्रशासन का सामान्य सिद्धान्त विकसित किया जिसका 20वीं सदी के प्रारंभ में व्यापक प्रभाव था। फेयोल एवं उनके सहकर्मियों ने इस सिद्धान्त का विकास वैज्ञानिक प्रबन्धन के सिद्धान्त के विकास से स्वतंत्र रूप से एवं लगभग उसी काल में किया। प्रबन्धन के आधुनिक संकल्पना के विकास में सबसे प्रभावी योगदान करने वालों में फेयोल का नाम अग्रणी है।\n\n\n\n\n\nप्रबंध की क्लासिकल विचारधारा के विकास में फेयॉल के प्रशासनिक सिद्धांत महत्त्वपूर्ण कड़ी का काम करते हैं। जहाँ फ्रेडरिक विंस्लो टेलर कारखाने में कर्मशाला स्तर पर श्रेष्ठतम कार्य पद्धति की रचना करने, दिन का उचित कार्य, विभेदात्मक मजदूरी प्रणाली, एवं क्रियात्मक फोरमैनशिप के रूप कार्य करने में क्रांति लाने में सफल रहा वहीं हेनरी फेयॉल ने समझाया कि प्रबंधक का क्या कार्य है एवं इसे पूरा करने के लिए किन सिद्धांतों का पालन किया जाएगा। कारखाना प्रणाली में यदि श्रमिक की कार्य क्षमता का महत्त्व है, तो प्रबंधक की कुशलता का भी उतना ही महत्त्व है। फेयॉल के योगदान को प्रबंध की कुशलता में सुधार में उसके सिद्धांतों के प्रभाव जो वर्तमान में भी हैं के रूप में समझना चाहिए।\n\nहेनरी फेयॉल इस्तानबुल के सीमावती क्षेत्र में १८४१ में हुआ था। उसके पिता भी सिविल इंजीनियर थे और गलाता पुल के निर्माण के सम्बन्ध में वहाँ नियुक्त किए गये थे। फेयोल का परिवार १८४७ में फ्रांस लौट आया।\n\nफ्रांस आकर फेयोल 1860 में सैंट ऐटेने की खनन अकादमी से खनन इंजीनियरिंग में स्नातक हुए। 19 वर्षीय इंजीनियर ने खनन कंपनी ‘कम्पेने डी कमैन्टरी फोरचम्बीन डीकैजे विल्ले’ की स्थापना की तथा 1888 से 1918 तक प्रबंध निदेशक के पद पर रहे। उसके सिद्धांत उत्पादन संगठन के प्रतियोगी उद्यम जो जिसे अपनी उत्पादन लागत को नियंत्रण में रखना होता है के संदर्भ में प्रयुक्त किए जाते हैं। फेयॉल पहला व्यक्ति था जिसने प्रबंध के चार कार्य निर्धारित किए- नियोजन, संगठन, निदेशन एवं नियंत्रण करना। फेयॉल के अनुसार किसी औद्योगिक इकाई के कार्यों को इस प्रकार बाँटा जा सकता था-तकनीकी, वाणिज्यिक, वित्तीय, सुरक्षा, लेखाकर्म, एवं प्रबंधन। उसने यह सुझाव दिया कि एक प्रबंधक में जो गुण होने आवश्यक हैं, वे हैं-शारीरिक, नैतिक, शैक्षणिक, ज्ञान एवं अनुभव। उसका मानना था कि प्रबंध का वह सिद्धांत जो संगठन के प्रचालन का सुधार में सहायक हो सकते हैं, जिसकी क्षमता की कोई सीमा नहीं है।\n\nअधिकांश रूप से अपने स्वयं के अनुभव के आधार पर उसने प्रशासन की अवधारणा को विकसित किया। उसके द्वारा प्रतिपादित 14 सिद्धांतों पर 1917 में प्रकाशित पुस्तक ‘एडमिनिस्ट्रेशन इंडस्ट्रेली एट जैनेरेली', में विस्तार से चर्चा की गई थी। 1949 में यह अंग्रेजी में ‘जनरल एंड इंडस्ट्रीयल मैनेजमेंट’ के शीर्षक से प्रकाशित हुआ। उसके योगदान के कारण उसे ‘सामान्य प्रबंध का जनक’ कहा जाता है।\n\nफेयॉल के प्रबंध के 14 सिद्धांत नीचे दिए गए हैं-\n\nकार्य विभाजन को करने के लिए कार्य को छोटे-छोटे भागों में विभक्त किया जाता है। प्रत्येक कार्य हेतु एक योग्य व्यक्ति जो, प्रशिक्षित विशेषज्ञ है की आवश्यकता होती है। इस प्रकार से कार्य विभाजन से विशिष्टीकरण होता है। फेयॉल के अनुसार, \n\nव्यवसाय में कार्य को अधिक कुशलता से पूरा किया जा सकता है, यदि उसे विशिष्ट कार्यों में विभाजित कर दिया गया है तथा प्रत्येक कार्य विशिष्ट अथवा प्रशिक्षित कर्मचारी ही करता है। इससे उत्पादन अधिक प्रभावी ढंग से एवं कुशलता से होता है। इस प्रकार से एक कंपनी में अलग-अलग विभाग हैं, जैसे वित्त, विपणन, उत्पादन एवं मानव संसाधन विकास आदि। प्रत्येक में कार्य करने के लिए विशेषज्ञ होते हैं। जो मिलकर कंपनी के उत्पादन एवं विक्रय का लक्ष्य प्राप्त करते हैं। फेयॉल के अनुसार कार्य विभाजन का सिद्धांत सभी क्रियाओं में चाहे वह प्रबंधकीय हों या तकनीकी, समान रूप से लागू किया जाना चाहिए।\n\nफेयॉल के अनुसार ‘अधिकार आदेश देने एवं आज्ञा पालन कराने का अधिकार है, जबकि उत्तरदायित्व अधिकार का उप-सिद्धांत है। अधिकार दो प्रकार का होता है अधिकृत जो कि आदेश देने का अधिकार है एवं व्यक्तिगत अधिकार जो कि प्रबंधक का व्यक्तिगत अधिकार है।’\n\nअधिकार औपचारिक एवं अनौपचारिक दोनों होता है। प्रबंधक को अधिकार और उसके समान उत्तरदायित्व की आवश्यकता होती है। अधिकार एवं उत्तरदायित्व में समानता होनी चाहिए। संगठन को प्रबंधकीय शक्ति के दुरुपयोग से बचाव की व्यवस्था करनी चाहिए। इसके साथ-साथ प्रबंधक के पास उत्तरदायित्वों को निभाने के लिए आवश्यक अधिकार होने चाहिए। उदाहरण के लिए, एक विक्रय प्रबंधक को क्रेता से सौदा करना होता है। वह देखता है कि ग्राहक को 60 दिन के उधार की सुविधा दे दें तो शायद सौदा हो जाए और कंपनी को शुद्ध 50 करोड़ रुपए का लाभ होगा। माना कंपनी प्रबंधक को 40 दिन के उधार देने का अधिकार देती है। इससे स्पष्ट होता है कि अधिकार एवं दायित्व में समानता नहीं है। इस मामले में कंपनी के हित को ध्यान में रखते हुए प्रबंधक को 60 दिन के उधार देने का अधिकार मिलना चाहिए। इस उदाहरण में प्रबंधक को 100 दिन के लिए उधार देने का अधिकार भी नहीं मिलना चाहिए क्योंकि यहाँ इसकी आवश्यकता ही नहीं है। एक प्रबंधक को वैध आदेश का जानबूझ कर पालन न करने पर अधीनस्थ को सजा देने का अधिकार होना चाहिए लेकिन साथ ही अधीनस्थ को भी अपनी स्थिति स्पष्ट करने का पर्याप्त अवसर मिलना चाहिए।\n\nअनुशासन से अभिप्राय संगठन के कार्य करने के लिए आवश्यक नियम एवं नौकरी की शर्तों के पालन करने से है। फेयॉल के अनुसार अनुशासन के लिए प्रत्येक स्तर पर अच्छे पर्यावेक्ष, स्पष्ट एवं संतोषजनक समझौते एवं दंड के न्यायोचित विधान की आवश्यकता होती है। माना कि, प्रबंध एवं श्रमिक संघ के बीच समझौता हुआ है जिसके अनुसार कंपनी को हानि की स्थिति से उबारने के लिए कर्मचारियों ने बिना अतिरिक्त मजदूरी लिए अतिरिक्त घंटे कार्य करने का समझौता किया है। प्रबंध ने इसके बदले में उद्देश्य के पूरा हो जाने पर कर्मचारियों की मजदूरी वृद्धि का वायदा किया है। यहाँ अनुशासन का अर्थ है कि श्रमिक एवं प्रबंधक दोनों ही अपने-अपने वायदों को एक दूसरे के प्रति किसी भी प्रकार के द्वेष भाव के पूरा करेंगे।\n\nफेयॉल के अनुसार प्रत्येक कर्मचारी का केवल एक ही अधिकारी होना चाहिए। यदि कोई कर्मचारी एक ही समय में दो अधिकारियों से आदेश लेता है तो इसे आदेश की एकता के सिद्धांत का उल्लंघन माना जाएगा। आदेश की एकता के सिद्धांत के अनुसार किसी भी औपचारिक संगठन में कार्यरत व्यक्ति को एक ही अधिकारी से आदेश लेने चाहिए एवं उसी के प्रति उत्तरदायी होना चाहिए। फेयॉल ने इस सिद्धांत को काफी महत्त्व दिया। उसको ऐसा लगा कि यदि इस सिद्धांत का उल्लंघन होता है तो ‘अधिकार प्रभावहीन हो जाता है, अनुशासन संकट में आ जाता है, आदेश में व्यवधान पड़ जाता है एवं स्थायित्व को खतरा हो जाता है।’ यह फेयॉल के सिद्धांतों से मेल खाता है। इससे जो कार्य करना है उसके संबंध में किसी प्रकार की भ्रांति नहीं रहेगी। माना कि एक विक्रयकर्ता को एक ग्राहक से सौदा करने के लिए कहा जाता है तथा उसे विपणन प्रबंधक 10 प्रतिशत की छूट देने का अधिकार देता है। लेकिन वित्त विभाग का आदेश है कि छूट 5 प्रतिशत से अधिक नहीं दी जाए। यहाँ आदेश की एकता नहीं है। यदि विभिन्न विभागों में समन्वयन है तो इस स्थिति से बचा जा सकता है।\n\nसंगठन को सभी इकाईयों को समन्वित एवं केंद्रित प्रयत्नों के माध्यम से समान उद्देश्यों की ओर अग्रसर होना चाहिए। गतिविधियों के प्रत्येक समूह जिनके उद्देश्य समान हैं उनका एक ही अध्यक्ष एवं एक ही योजना होनी चाहिए। यह कार्यवाही की एकता एवं सहयोग को सुनिश्चित करेगा। उदाहरणार्थ एक कंपनी मोटर साईकल एवं कार का उत्पादन कर रही है। इसके लिए उसे दो अलग-अलग विभाग बनाने चाहिए। प्रत्येक विभाग की अपनी प्रभारी योजना एवं संसाधन होने चाहिए। किसी भी तरह से दो विभागों के कार्य एक दूसरे पर आधारित नहीं होने चाहिए। \n\nफेयॉल के अनुसार संगठन के हितों को कर्मचारी विशेष के हितों की तुलना में प्राथमिकता देनी चाहिए। कंपनी में कार्य करने में प्रत्येक व्यक्ति का कोई न कोई हित होता है। कंपनी के भी अपने उद्देश्य होते हैं। उदाहरण के लिए, कंपनी अपने कर्मचारियों से प्रतियोगी लागत (वेतन) पर अधिकतम उत्पादन चाहेगी। जबकि कर्मचारी यह चाहेगा कि उसे कम-से-कम कार्य कर अधिकतम वेतन प्राप्त हो। दूसरी परिस्थिति में एक कर्मचारी कुछ न कुछ छूट चाहेगा जैसे वह कम समय काम करे, जो किसी भी अन्य कर्मचारी को नहीं मिलेगी। सभी परिस्थितियों में समूह/कंपनी के हित, किसी भी व्यक्ति के हितों का अधिक्रमण करेंगे। क्योंकि कर्मचारियों एवं हितोधिकारियों के बड़े हित किसी एक व्यक्ति के हितों की तुलना में अधिक महत्त्वपूर्ण होते हैं। उदाहरण के लिए विभिन्न हिताधिकारी जैसे कि स्वामी, अंशधारी, लेनदार, देनदार, वित्तप्रदाता, कर अधिकारी, ग्राहक एवं समाज के हितों का, किसी एक व्यक्ति अथवा व्यक्तियों के एक छोटे समूह, जो कंपनी पर दवाब बनाना चाहते हैं कि हितों के लिए कुर्बानी नहीं दी जा सकती। एक प्रबंधक इसे अपने अनुकरणीय व्यवहार से सुनिश्चित कर सकता है। उदाहरण के लिए उसे कंपनी/कर्मचारियों के बड़े सामान्य हितों की कीमत पर व्यक्ति/परिवार के लाभ के लिए अपने अधिकारों के दुरुपयोग के प्रलोभन में नहीं पड़ना चाहिए। इससे कर्मचारियों की निगाहों में उसका सम्मान बढ़ेगा एवं कर्मचारी भी समान व्यवहार करेंगे।\n\nकुल प्रतिफल एवं क्षतिपूर्ति कर्मचारी एवं संगठन दोनों के लिए ही संतोषजनक होना चाहिए। कर्मचारियों को इतनी मजदूरी अवश्य मिलनी चाहिए कि कम-से-कम उनका जीवन स्तर तर्क संगत हो सके। लेकिन साथ ही यह कंपनी की भुगतान क्षमता की सीमाओं में होनी चाहिए। दूसरे शब्दों में प्रतिफल न्यायोचित होना चाहिए। इससे अनुकूल वातावरण बनेगा एवं कर्मचारी तथा प्रबंध के बीच संबंध भी सुमधुर रहेंगे। इसके परिणाम स्वरूप कंपनी का कार्य सुचारू रूप से चलता रहेगा।\n\nनिर्णय लेने का अधिकार यदि केंद्रित है तो इसे केंद्रीकरण कहेंगे जबकि अधिकार यदि एक से अधिक व्यक्तियों को सौंप दिया जाता है तो इसे ‘विकेंद्रीकरण’ कहेंगे। फेयॉल के शब्दों में अधीनस्थों का विकेंद्रीकरण के माध्यम से अंतिम अधिकारों को अपने पास रखने में संतुलन बनाए रखने की आवश्यकता है। केंद्रीकरण की सीमा कंपनी की कार्य परिस्थितियों पर निर्भर करेगी। सामान्यतः बड़े संगठनों में छोटे संगठनों की तुलना में अधिक विकेंद्रीकरण होता है। उदाहरण के लिए, हमारे देश में पंचायतों को गाँवों के कल्याण के लिए सरकार द्वारा प्रदत्त निधि के संबंध में निर्णय लेने एवं उनको व्यय करने के अधिक अधिकार दिए हैं। यह राष्ट्रीय स्तर पर विकेंद्रीकरण है।\n\nकिसी भी संगठन में उच्च अधिकारी एवं अधीनस्थ कर्मचारी होते हैं। उच्चतम पद से निम्नतम पद तक की औपचारिक अधिकार रेखा को ‘सोपान शृंखला’ कहते हैं। फ्रेयॉल के शब्दों में संगठनों में अधिकार एवं संप्रेषण की शंृखला होनी चाहिए जो ऊपर से नीचे तक हो तथा उसी के अनुसार प्रबंधक एवं अधीनस्थ होने चाहिए।\n\nआइए एक स्थिति को देखें जिसमें एक अध्यक्ष है जिसके अधीन दो अधिकार शृंखलाएँ हैं। एक में ‘ख’ ‘ग’ ‘घ’ ‘घ’ ‘च’ तथा दूसरे में ‘छ’, ‘ज’, ‘झ’, ‘ञ', एवं ‘त’ हैं। यदि ‘घ’ को ‘ण’ से संप्रेषण करना है तो उसे घ, घ, ग, ख, क, छ, ज, झ, ञ के मार्ग से चलना होगा। क्योंकि यहाँ सोपान शृंखला के सिद्धांत का पालन हो रहा है। फेयॉल के अनुसार औपचारिक संप्रेषण में सामान्यतः इस शृंखला का उल्लंघन नहीं करना चाहिए। यदि कोई आकस्मिक स्थिति है तो घ सीधे ञ से समतल संपर्क के द्वारा संपर्क साधे सकता है जैसा चित्र में दर्शाया गया है। यह छोटा मार्ग है तथा इसका प्रावधान इसीलिए किया गया है कि संप्रेषण में देरी न हो। व्यवहार में आप देखते हैं कि कंपनी में कोई श्रमिक सीधा मुख्य कार्यकारी अधिकारी से संपर्क नहीं कर सकता। यदि उसे आवश्यकता है भी तो सभी औपचारिक स्तर अर्थात् फोरमैन अधीक्षक, प्रबंधक, निदेशक आदि को विषय से संबंधित ज्ञान होना चाहिए। केवल आकस्मिक परिस्थितियों में ही एक श्रमिक मुख्य कार्यकारी अधिकार से संपर्क कर सकता है।\n\nफेयॉल के अनुसार, अधिकतम कार्य कुशलता के लिए लोग एवं सामान उचित समय पर उचित स्थान पर होने चाहिए। व्यवस्था का सिद्धांत कहता है कि फ्प्रत्येक चीज (प्रत्येक व्यक्ति) के लिए एक स्थान तथा प्रत्येक चीज (प्रत्येक व्यक्ति) अपने स्थान पर होनी चाहिए। य् तत्वतः इसका अर्थ है व्यवस्था। यदि प्रत्येक चीज के लिए स्थान निश्चित है तो तथा यह उस स्थान पर है तो व्यवसाय कारखाना की क्रियाओं में कोई व्यवधान नहीं पैदा होगा। इससे उत्पादकता एवं क्षमता में वृद्धि होगी। \n\nफेयॉल के शब्दों में, फ्सभी कर्मचारियों के प्रति निष्पक्षता को सुनिश्चित करने के लिए सद्बुद्धि एवं अनुभव की आवश्यकता होती है। इन कर्मचारियों के साथ जितना संभव हो सके निष्पक्ष व्यवहार करना चाहिए। प्रबंधकों के श्रमिकों के प्रति व्यवहार में यह सिद्धांत दयाभाव एवं न्याय पर जोर देता है। फेयॉल यदा-कदा बल प्रयोग को अनियमित नहीं मानता है। बल्कि उसका कहना है कि सुस्त व्यक्तियों के साथ सख्ती से व्यवहार करना चाहिए जिससे कि प्रत्येक व्यक्ति को यह संदेश पहुँचे कि प्रबंध की निगाहों में प्रत्येक व्यक्ति बराबर है। किसी भी व्यक्ति के साथ लिंग, धर्म, भाषा, जाति, विश्वास अथवा राष्ट्रीयता आदि के आधार पर कोई भेदभाव नहीं होना चाहिए। व्यवहार में हम अवलोकन करते हैं कि आजकल बहुराष्ट्रीय कंपनियों में विभिन्न राष्ट्रीयता के लोग भेदभाव रहित वातावरण में साथ-साथ काम करते हैं। इन कंपनियों में प्रत्येक व्यक्ति को उन्नति के समान अवसर प्राप्त होते हैं। तभी तो हम पाते हैं कि रजत गुप्ता जैसी भारतीय मूल के मुख्य कार्यकारी अधिकारी मैकिन्से इन्कोर्पाेरेशन जैसी बहुराष्ट्रीय कंपनी के मुखिया बने। अभी हाल ही में ‘भारत में जन्मे अमेरिकावासी अरुण सरीन ब्रिटेन की बड़ी टेलीकॉम कंपनी के वोडाफोन लि- के मुख्य कार्यकारी अधिकारी बने हैं।\n\nफेयॉल के अनुसार फ्संगठन की कार्यकुशलता को बनाए रखने के लिए कर्मचारियों की आवर्त को न्यूनतम किया जा सकता है। य् कर्मचारियों का चयन एवं नियुक्ति उचित एवं कठोर प्रक्रिया के द्वारा की जानी चाहिए। लेकिन चयन होने के पश्चात् उन्हें न्यूनतम निर्धारित अवधि के लिए पद पर बनाए रखना चाहिए। उनका कार्यकाल स्थिर होना चाहिए। उन्हें परिणाम दिखाने के लिए उपयुक्त समय दिया जाना चाहिए। इस संदर्भ में किसी भी प्रकार की तदर्थता कर्मचारियों में अस्थिरता असुरक्षा पैदा करेगी। वह संगठन को छोड़ना चाहेंगे। भर्ती, चयन एवं प्रशिक्षण लागत ऊँची होगी। इसीलिए कर्मचारी के कार्यकाल की स्थिरता व्यवसाय के लिए श्रेष्ठकर रहती है।\n\nफेयॉल का मानना है कि, फ्कर्मचारियों को सुधार के लिए अपनी योजनाओं के विकास एवं उनको लागू करने के लिए प्रोत्साहित करना चाहिए। पहल क्षमता का अर्थ है- स्वयं अभिप्रेरणा की दिशा में पहला कदम उठाना। इसमें योजना पर विचार कर फिर उसको क्रियांवित किया जाता है। यह एक बुद्धिमान व्यक्ति के लक्षणों में से एक है। पहल-क्षमता को प्रोत्साहित करना चाहिए लेकिन इसका यह अर्थ नहीं कि अपने आपको कुछ भिन्न दिखाने के लिए कंपनी की स्थापित रीति-नीति के विरुद्ध कार्य करें। एक अच्छी कंपनी वह है जिसमें कर्मचारी द्वारा सुझाव पद्धति हैं जिसके अनुसार उस पहल-क्षमता सुझावों को पुरस्कृत किया जाता है जिनके कारण लागत/समय में ठोस कमी आए।\n\nफेयॉल के अनुसार, फ्प्रबंध को कर्मचारियों में एकता एवं पारस्परिक सहयोग की भावना को बढ़ावा देना चाहिए। य् प्रबंध के सामूहिक कार्य को बढ़ावा देना चाहिए, विशेष रूप से बड़े संगठनों में। क्योंकि ऐसा न होने पर उद्देश्यों को प्राप्त करना कठिन हो जाएगा। इससे समन्वय की भी हानि होगी। सहयोग की भावना के पोषण के लिए प्रबंधक को कर्मचारियों से पूरी बातचीत में ‘मैं’ के स्थान पर ‘हम’ का प्रयोग करना चाहिए। इससे समूह के सदस्यों में पारस्परिक विश्वास एवं अपनेपन की भावना पैदा होगी। इससे जुर्माने की आवश्यकता भी न्यूनतम हो जाएगी।\n\nउपर्युक्त चर्चा से यह स्पष्ट है कि फेयॉल के प्रबंध के 14 सिद्धांत प्रबंध की समस्याओं पर विस्तृत रूप से लागू होते हैं तथा आज इनका प्रबंध की सोच पर गहरा प्रभाव पड़ा है। लेकिन जिस बदले हुए पर्यावरण में आज व्यवसाय किया जा रहा है, उसमें इन सिद्धांतों की व्याख्या बदल गई है।\n", "id": "554128", "title": "हेनरी फेयोल"}
{"url": "https://hi.wikipedia.org/wiki?curid=554130", "text": "हुविष्क\n\nहुविष्क कुषाण वंश का शासक था जो कनिष्क की मृत्यु के बाद सिंहासन पर बैठा (लगभग १४० ई)।\n\nकुषाण शासकों में हुविष्क का राज्यकाल बड़ा महत्वपूर्ण है। इसकी पुष्टि तत्कालीन कुषाण लेखों तथा सिक्कों (मुद्राओं) से होती है। लेखों के आधार पर इसने कनिष्क संवत् २८-६० तक राज्य किया। यह लेख प्राय: मथुरा के कंकली टीले तथा अन्य निकट स्थानों से खुदाई में मिले। अफगानिस्तान में वरधक नामक स्थान से इसी शासक का सं. ५२ का एक लेख मिला। विद्वानों का मत है कि यह सम्राट् कनिष्क का कनिष्ठ पुत्र था और अपने भाई वासिष्क (२४-२८) के बाद सिंहासन पर बैठा। अरा के सं. ४१ के लेख में एक अन्य कुषाण सम्राट् महाराज राजातिराज देवपुत्र कैसर कनिष्क का उल्लेख है जिसके पिता का नाम वाजेष्क था। ल्यूडर्स तथा कुछ अन्य विद्वानों के विचार में कनिष्क प्रथम की मृत्यु के बाद कुषाण साम्राज्य का विभाजन हो गया था। उत्तरी पश्चिमी भाग पर वाजिष्क तथा अरा के कनिष्क द्वितीय ने राज्य किया और उसके बाद हुविष्क का दोनों भागों पर अधिकार हो गया। यह सुझाव हुविष्क के राज्यकाल (२८-६०) में एक अन्य कुषाण सम्राट् अरा के कनिष्क की गुत्थी सुलझाने के लिए दिया गया था। विभाजन का कहीं भी संकेत नहीं मिलता है। वासिष्क के लेख क्रमश: २४ तथा २८ वर्ष के मथुरा तथा साँची में मिले। अत: उसका उत्तरी पश्चिमी भाग पर राज्य करने का लेखों से संकेत नहीं मिलता। हुविष्क ३२ वर्ष अथवा इससे भी कुछ अधिक काल तक संपूर्ण कुषाण साम्राज्य का शासक रहा और उसके बाद संवत् ६७ से ९८ तक वासुदेव ने राज्य किया।\n\nहुविष्क के राज्यकाल के सं. २८ में वकन (बदकशाँ) से एक मध्य एशियाई सरदार मथुरा आया और उसने केवल ब्राह्मणों ही के लिए ५५० पुराणों की धनराशि दो विभिन्न श्रेणियों के पास जमा कर दी। इसमें इस समय की सुदृढ़ आर्थिक व्यवस्था का पता चलता है। हुविष्क ने एक पुण्यशाला का भी निर्माण किया, जिसका इस लेख में विवरण है, तथा अपने पूर्वजों की मूर्तियाँ भी स्थापित कीं। इस सम्राट् की विभिन्न प्रकार की स्वर्णमुद्राओं से प्रतीत होता है कि इसका राज्यकाल संपन्न युग था। पूरब में इसका राज्य पटना तथा गया तक विस्तृत था, जैसा पाटलिपुत्र की खोदाई में मिले मिट्टी के बोधगया मंदिर के एक प्रतीक से पता चलता है। कल्हण की राजतरंगिणी में हुष्क, जुष्क तथा कनिष्क का उल्लेख है। हुष्क द्वारा बसाए गए हुष्कपुर की समानता वर्तमान वरामुला से की जाती है।\n\n", "id": "554130", "title": "हुविष्क"}
{"url": "https://hi.wikipedia.org/wiki?curid=554133", "text": "स्वेन एंडर्स हेडिन\n\nस्वेन एंडर्स हेडिन (Sven Anders Hedin ; 19 फ़रवरी 1865 – 26 नवम्बर 1952) स्वीडेन का भूगोलशास्त्री, खोज-यात्री, फोटोग्राफर तथा यात्रा-वृतान्त लेखक था। \n\nस्वेन एंडर्स हेडिन का जन्म १९ फ़रवरी १८६५ ई. को स्टाकहोम में हुआ और मृत्यु १९५२ ई. में हुई। उपसाला विश्वविद्यालय में उसकी शिक्षा हुई और तदनंतर बर्लिन तथा हाल (Halle) में शिक्षा ग्रहण की। १८८५-५६ ई. में वह फारस और मेसोपोटामिया गया और १८९० ई. में फारस के शाह से संबंधित औस्कर राजा के दूतावास में नियुक्त हुआ। उसी वर्ष उसने खुरासान और तुर्किस्तान की यात्राएँ की ओर १८९१ में काशगर पहुँच गया। उसकी तिब्बत की यात्राओं ने उसे एशिया के आधुनिक यात्रियों में प्रथम स्थान प्राप्त कराया। १८९३ और १८९७ ई. के बीच उसने एशिया महाद्वीप के आरपार यात्रा की। ओरेनबर्ग से चलकर यूराल पार किया और पामीर तथा तिब्बत के पठार से होते हुए पेकिंग पहुँचा। दो अन्य यात्राओं में इन मार्गों के ज्ञान में विशेष जानकारी की तथा सतलज, सिंधु और ब्रह्मपुत्र के उद्गम स्थानों की खोज की। सन् १९०२ में वह स्वेडेन का नोबुल बना दिया गया और सन् १९०९ में भारत सरकार ने के. सी. आई. ई. की उपाधि दी। सन् १९०७ में उसने चीनी-स्वेडेन यात्रा का चीन को मार्गदर्शन किया और इसके परिणामों के प्रकाशित करने के लिए कई वर्ष परिश्रम किया। \n\nस्वेन हेडन ने कई पुस्तकें लिखी जिनमें से ये उल्लेखनीय हैं - ", "id": "554133", "title": "स्वेन एंडर्स हेडिन"}
{"url": "https://hi.wikipedia.org/wiki?curid=554148", "text": "नेमावर\n\nनेमावर देवास जिला, मध्य प्रदेश, भारत में स्थित एक नगर है।\n\nमंदिर निर्माण-\nमंदिर निर्माण की कथा महाभारत कालीन है बताया जाता हे की कौरवो एवम् पांडवो के बिच एक रात में मंदिर निर्माण की शर्त्त लगी थी कौरव की संख्या अधिक होने से उन्होंने एक ही रात में तत्कालीन सिद्धनाथ मंदिर जा निर्माण कर दिया जबकि पांडवों की संख्या कम थी अत उनका मंदिर अधूरा ही बन पाया जो आज भी मुख्य मंदिर से पास ही मणिगिरी पर्वत पर वेसी ही अवस्था में स्थित है कौरवो ने मंदिर निर्माण कर पांडवो को अभिमान वश होकर ताने मारेे अतः भीम ने कोधित होकर मंदिर को घुमा कर मंदिर का मुख द्वार पूर्व से पश्चिम दिशा में कर दिया जो आज भी है \nकई विद्वानों की माने तो मन्दिर पर बनाई गई मुर्तिया विश्व में एक अद्भुत कलाकृति है\nनेमावर का महत्व-\n\nनेमावर नर्मदा नदी के उत्तर तट पर सहित है यहाँ माँ नर्मदा का नाभि स्थान है यानि यह नर्मदा जी जा मध्य भाग है\nनेमावर में प्रकति का सुन्दर नमूना है \nयहाँ कई साधू संत व महायोगी की नगरी रही है आज भी यहाँ चिन्मय धाम आश्रम स्थित है जो विश्वनाथ प्रकाश जी महाराज द्वारा स्थापित है\nजिन्हें ब्रह्मचारी बाबा कहा जाता था आप महायोगी थे \nआश्रम पर वासुदेवानंद सरस्वती (टेम्बे स्वामी) जी की पादुका भी स्थापित है \n\nअधिक जानकारी के लिए आप\nwww.hindukushjankari.ml पर संपर्क कर सकते है", "id": "554148", "title": "नेमावर"}
{"url": "https://hi.wikipedia.org/wiki?curid=554150", "text": "प्रबन्ध के सिद्धान्त\n\nअनेक प्रबंध विषय के विचारक एवं लेखकों ने समय-समय पर प्रबंध के सिद्धांतों का अध्ययन किया है। वास्तव में प्रबंध विषय से संबंधित सोच का एक लंबा इतिहास है। प्रबंध के सिद्धांतों का विकास हुआ है एवं अभी भी यह प्रक्रिया जारी है।\n\nप्रबंध के इतिहास की खोज करते हुए कई विचारधाराओं से परिचित होते हैं जिन्होंने प्रबंधकीय व्यवहार को दिशा देने के सिद्धांतों की रूपरेखा तैयार की है। इन विचारधाराओं को छः अलग-अलग चरणों में विभक्त किया जा सकता है-\n\nसर्वप्रथम प्रबंध संबंधी विचारों को 3,000-4,000 ई- पू- में दर्ज किया गया। मिस्र के शासक क्योपास को 2,900 ई- पू- में एक पिरामिड के निर्माण के लिए 1 लाख आदमियों की 20 वर्ष तक कार्य करने की आवश्यकता हुई। यह 13 एकड़ जमीन पर बनाया गया तथा इसकी ऊँचाई 481 मीटर थी। पत्थर की शिलाओं को हजारों किलोमीटर से लाया जाता था। किवंदती के अनुसार इन पिरामिडों के आसपास के गाँवों में हथौड़े तक की आवाज सुनाई नहीं देती थी। ऐसे यादगार कार्य को बिना सफल प्रबंधक सिद्धांतों का अनुसरण किए पूरा करना संभव नहीं था।\n\nइस चरण की विशेषता विवेकशील आर्थिक विचार, वैज्ञानिक प्रबंध प्रशासनिक सिद्धांत, अफसरशाही संगठन हैं। विवेकशील आर्थिक विचार की धारणा थी कि लोग मूलतः आर्थिक लाभों से प्रोत्साहित होते हैं। एल- डब्ल्यू-टेलर एवं अन्य का वैज्ञानिक प्रबंध उत्पादन आदि के लिए एक सर्वोत्तम ढंग पर जोर देता है। हेनरी फेयॉल के समान व्यक्तित्व वाले प्रशासनिक सिद्धांतवेत्ताओं ने पद एवं व्यक्तियों को एक सक्षम संगठन में परिवर्तित करने के लिए सर्वोत्तम मार्ग ढूँढ़ा। अफसरशाही संगठन के सिद्धांतवेत्ता, जिनमें अग्रणी मैक्स वैबर थे, ने अधिकारों के गलत प्रयोग, जिससे प्रभावशीलता समाप्त होती थी, के कारण प्रबंधकीय अनियमितताओं को समाप्त करने के मार्ग की खोज की। यह औद्योगिक क्रांति एवं उत्पादन की कारखाना प्रणाली का युग था। बिना संगठनबद्ध उत्पादन को शासित करने वाले सिद्धांतों का अनुसरण किए बिना बड़े पैमाने पर उत्पादन संभव नहीं था। यह सिद्धांत श्रम विभाजन एवं विशिष्टीकरण, मानव एवं मशीन के बीच पारस्परिक संबंध, लोगों का प्रबंधन आदि पर आधारित थे।\n\nयह विचार धारा 1920 से 1950 के बीच विकसित हुई। इसका मानना था कि कर्मचारी मात्र नियम, अधिकार शृंखला एवं आर्थिक प्रलोभन के कारण ही विवेक से कार्य नहीं करते बल्कि वह सामाजिक आवश्यकताओं प्रेरणाओं एवं दृष्टिकोण से भी निर्देशित होते हैं। जी- ई- सी- आदि पर ‘हार्थेन’ अध्ययन किया गया। यह स्वभाविक था कि औद्योगिक क्रांति के प्रारंभिक दौर में तकनीक एवं प्रौद्योगिकी पर अधिक जोर था। मानवीय तत्व पर ध्यान देना इस विचारधारा का एक विशिष्ट पहलू था। इस पर ध्यान देना व्यावहारिक विज्ञान के विकास के अग्रदूत के रूप में कार्य करना था।\n\nसंगठनात्मक व्यवहारकर्ता जैसे क्रिस अएर्गरिस, डगलस मैकग्रैगर, अब्राहम मैसलो एवं लैडरिक-हर्जबर्ग ने इस मार्ग को विकसित करने के लिए मनोविज्ञान शास्त्र, समाज शास्त्र एवं मानव शास्त्र के ज्ञान का उपयोग किया। संगठनात्मक मानवतावाद का दर्शन है जिसमें व्यक्तियों को कार्य स्थल पर एवं घर पर अपनी सभी योग्यताओं एवं रचनात्मक कौशल का उपयोग करना होता है।\n\nयह प्रबंधकों को निर्णय लेने में सहायतार्थ परिमाण संबंधी तकनीक के उपयोग प्रचालन एवं अनुसंधान पर जोर देता है। आधुनिक प्रबंध-यह आधुनिक संगठनों को एक जटिल प्रणाली के रूप में देखता है तथा संगठनात्मक एवं मानवीय समस्याओं के समाधान के लिए आकस्मिक घटना के रूप में आधुनिक तकनीक का प्रयोग करता है।\n\nस्पष्ट है कि प्रबंध विषय का विकास बहुत मंत्रमुग्ध करने वाला रहा है। फैड्रिक विंसलो टेलर एवं हेनरी फेयॉल दो ऐतिहासिक (क्लासकी) व्यवसाय के सिद्धांतों से जुड़े रहे हैं। प्रबंध एक शास्त्र के रूप में अध्ययन में इन दोनों का बड़ा भारी योगदान रहा है। एल- डब्ल्यू- टेलर एक अमरीकन यांत्रिकी इंजीनियर रहा है जबकि हेनरी फेयॉल एक फ्रांसीसी खदान इंजीनियर। टेलर ने वैज्ञानिक प्रबंध की अवधारणा दी जबकि, फेयॉल ने प्रशासनिक सिद्धांतों पर बल दिया।\n\nप्रबंध का सिद्धांत निर्णय लेने एवं व्यवहार के लिए व्यापक एवं सामान्य मार्गदर्शक होता है। उदाहरण के लिए माना कि एक कर्मचारी की पदोन्नति के संबंध में निर्णय लेना है तो एक प्रबंधक वरीयता को ध्यान में रखना चाहता है तो दूसरा योग्यता के सिद्धांत पर चलना चाहता है। प्रबंध के सिद्धांतों को खालिस विज्ञान से भिन्न माना जा सकता है। प्रबंध के सिद्धांत खालिस विज्ञान के सिद्धांतों के समान बेलोच नहीं होते हैं। क्योंकि इनका संबंध मानवीय व्यवहार से है इसलिए इनको परिस्थिति की माँग के अनुसार उपयोग में लाया जाता है। व्यवसाय के प्रभावित करने वाले मानवीय व्यवहार एवं तकनीक कभी स्थिर नहीं होते हैं। यह सदा बदलते रहते हैं। उदाहरणार्थ, सूचना एवं संप्रेषण तकनीकी के अभाव में एक प्रबंधक एक संकुचित क्षेत्र में फैले छोटे कार्यबल का पर्यवेक्षण कर सकता है। सूचना एवं संप्रेषण तकनीक के आगमन ने प्रबंधकों की पूरे विश्व में फैले विशाल व्यावसायिक साम्राज्य के प्रबंधन की योग्यता को बढ़ाया है। बैंगलोर में स्थित इनफोसिस का प्रधान कार्यालय इस पर गर्व कर सकता है कि उसके गोष्ठी कक्ष में एशिया का सबसे बड़ा चित्रपट है जहाँ बैठे उसके प्रबंधक विश्व के किसी भी भाग में बैठे अपने कर्मचारी एवं ग्राहक से संवाद कर सकते हैं।\n\nप्रबंध के सिद्धांतों की समझ को विकसित करने के लिए यह जानना भी उपयोगी रहेगा कि यह सिद्धांत नया नहीं है। प्रबंध के सिद्धांतों एवं प्रबंध की तकनीकों में अंतर होता है। तकनीक अभिप्राय प्रक्रिया एवं पद्धतियों से है। यह इच्छित उद्देश्यों की प्राप्ति के लिए विभिन्न चरणों की शृंखला होते हैं। सिद्धांत तकनीकों का प्रयोग करने में निर्णय लेने अथवा कार्य करने में मार्गदर्शन का कार्य करते हैं। इसी प्रकार से सिद्धांतों को मूल्यों से भिन्न समझना चाहिए। मूल्यों से अभिप्राय किसी चीज को स्वीकार करने अथवा उसकी इच्छा रखने से है। मूल्य नैतिकतापूर्ण होते हैं। सिद्धांत व्यवहार के आधारभूत सत्य अथवा मार्गदर्शक होते हैं। मूल्य समाज में लोगों के व्यवहार के लिए सामान्य नियम होते हैं जिनका निर्माण समान व्यवहार के द्वारा होता है जबकि प्रबंध के सिद्धांतों का निर्माण कार्य की परिस्थितियों में अनुसंधान द्वारा होता है तथा ये तकनीकी प्रकृति के होते हैं। प्रबंध के सिद्धांतों को व्यवहार में लाते समय मूल्यों की अवहेलना नहीं कर सकते क्योंकि व्यवसाय को समाज के प्रति सामाजिक एवं नैतिक उत्तरदायित्वों को निभाना होता है।\n\nप्रकृति का अर्थ है किसी भी चीज के गुण एवं विशेषताएँ। सिद्धांत सामान्य औपचारिक कथन होते हैं जो कुछ परिस्थितियों में ही लागू होते हैं इनका विकास प्रबंधकों के अवलोकन, परीक्षण एवं व्यक्तिगत अनुभव से होता है प्रबंध को विज्ञान एवं कला दोनों के रूप में विकसित करने में उनका योगदान इस पर निर्भर करता है कि उन्हें किस प्रकार से प्राप्त किया जाता है तथा वह प्रबंधकीय व्यवहार को कितने प्रभावी ढंग से समझा सकते हैं एवं उसका पूर्वानुमान लगा सकते हैं। इन सिद्धांतों को विकसित करना विज्ञान है तो इनके उपयोग को कला माना जा सकता है। यह सिद्धांत प्रबंध को व्यवहारिक पक्ष के अध्ययन एवं शैक्षणिक योग्यता को विश्वसनीयता प्रदान करते हैं। प्रबंध के उच्च पदों पर पहुँचना जन्म के कारण नहीं बल्कि आवश्यक योग्यताओं के कारण होता है। स्पष्ट है कि प्रबंध पेशे के रूप में विकास के साथ प्रबंध के सिद्धांतों के महत्त्व में वृद्धि हुई है।\n\nसिद्धांत, कार्य के लिए मार्गदर्शन का कार्य करते हैं। यह कारण एवं परिणाम में संबंध को स्पष्ट करते हैं। प्रबंध करते समय, प्रबंध के कार्य नियोजन, संगठन, नियुक्तिकरण, निदेशन एवं नियंत्रण प्रबंध की क्रियाएँ हैं। जबकि सिद्धांत इन कार्यों को करते समय प्रबंधकों को निर्णय लेने में सहायक होते हैं। निम्न बिंदु प्रबंध के सिद्धांतों की प्रकृति को संक्षेप में बताते हैं।\n\nप्रबंध के सिद्धांत सभी प्रकार के संगठनों में प्रयुक्त किए जा सकते हैं। यह संगठन व्यावसायिक एवं गैर-व्यावसायिक, छोटे एवं बड़े, सार्वजनिक तथा निजी, विनिर्माण एवं सेवा क्षेत्र के हो सकते हैं। लेकिन वह किस सीमा तक प्रयुक्त हो सकते हैं यह संगठन की प्रकृति, व्यावसायिक कार्यों, परिचालन के पैमाने आदि बातों पर निर्भर करेगा। उदाहरण के लिए, अधिक उत्पादकता के लिए कार्य को छोटे-छोटे भागों में बाँटा जाना चाहिए तथा प्रत्येक कर्मचारी को अपने कार्य में दक्षता के लिए प्रशिक्षित करना चाहिए। यह सिद्धांत सरकारी कार्यालयों में विशेष रूप से प्रयुक्त हो सकता है जहाँ डाक अथवा विलेखों को प्राप्त करने एवं भेजने के लिए दैयनांदिनी प्रेषण र्क्लक, कंप्यूटर में आँकड़ों को दर्ज करने के लिए आँकड़े प्रवेश परिचालक, चपरासी, अधिकारी आदि होते हैं। ये सिद्धांत सीमित दायित्व कंपनियों में भी प्रयुक्त होते हैं, उदाहरणार्थ उत्पादन, वित्त, विपणन तथा अनुसंधान एवं विकास आदि। कार्य विभाजन की सीमा परिस्थिति अनुसार भिन्न हो सकती है।\n\nसामान्य मार्गदर्शन-सिद्धांत कार्य के लिए मार्गदर्शन का कार्य करते हैं लेकिन ये, सभी प्रबंधकीय समस्याओं का तैयार, शतप्रतिशत समाधान नहीं होते हैं। इसका कारण है वास्तविक परिस्थितियाँ बड़ी जटिल एवं गतिशील होती हैं तथा यह कई तत्वों का परिणाम होती हैं। लेकिन सिद्धांतों के महत्त्व को कम करके नहीं आंका जा सकता क्योंकि, छोटे से छोटा दिशानिर्देश भी किसी समस्या के समाधान में सहायक हो सकता है। उदाहरण के लिए, यदि दो विभागों में कोई विरोधाभास की स्थिति पैदा होती है, तो इससे निपटने के लिए प्रबंधक संगठन के व्यापक उद्देश्यों को प्राथमिकता दे सकते हैं।\n\nप्रबंध के सिद्धांतों का सभी प्रबंधकों के अनुभव एवं बुद्धि चातुर्य एवं शोध के द्वारा ही निर्माण होता है। उदाहरण के लिए सभी का अनुभव है कि किसी भी उद्देश्य की प्राप्ति के लिए अनुशासन अनिवार्य है। यह सिद्धांत प्रबंध के सिद्धांतों का एक अंग है। दूसरी ओर कारखाने में कामगारों की थकान की समस्या के समाधान के लिए भारी दवाब को कम करने के लिए भौतिक परिस्थितियों में सुधार के प्रभाव की जांच हेतु परीक्षण किया जा सकता है। (घ) लोच-प्रबंध के सिद्धांत बेलोच नुस्खे नहीं होते जिनको मानना अनिवार्य ही हो। ये लचीले होते हैं तथा परिस्थिति की माँग के अनुसार प्रबंधक इन में सुधार कर सकते हैं। ऐसा करने के लिए प्रबंधकों को पर्याप्त छूट होती है उदाहरण के लिए सभी अधिकारों का एक ही व्यक्ति के पास होना (केंद्रीकरण) अथवा उनका विभिन्न लोगों में वितरण (विकेंद्रीकरण) प्रत्येक उद्यम की स्थिति एवं परिस्थितियों पर निर्भर करेगा। वैसे प्रत्येक सिद्धांत वे हथियार होते हैं जो अलग-अलग उद्देश्यों को पूरा करने के लिए अलग-अलग होते है तथा प्रबंधक को निर्णय लेना होता है कि किस परिस्थिति में वह किस सिद्धांत का प्रयोग करे।\n\nप्रबंध के सिद्धांतों का लक्ष्य मानवीय व्यवहार को प्रभावित करना होता है। इसलिए प्रबंध के सिद्धांत मुख्यतः व्यावहारिक प्रकृति के होते हैं। इसका अर्थ यह नहीं है कि यह सिद्धांत वस्तु स्थिति एवं घटना से संबद्ध नहीं होते हैं। अंतर केवल यह होता है कि किसको कितना महत्त्व दिया जा रहा है। सिद्धांत संगठन के उद्देश्यों को प्राप्त करने के लिए मानवीय एवं भौतिक संसाधनों के बीच पारस्परिक संबंध को भली-भाँति समझने में सहायक होते हैं। उदाहरण के लिए कारखाने की योजना बनाते समय यह ध्यान में रखा जाएगा कि व्यवस्था के लिए कार्य प्रवाह का माल के प्रवाह एवं मानवीय गतिविधियों से मिलान होना चाहिए।\n\nप्रबंध के सिद्धांत, कारण एवं परिणाम के बीच संबंध स्थापित करते हैं जिससे कि उन्हें बड़ी संख्या में समान परिस्थितियों में उपयोग किया जा सके। यह हमें बताते हैं कि यदि किसी एक सिद्धांत को एक परिस्थिति विशेष में उपयोग किया गया है, तो इसके क्या परिणाम हो सकते हैं। प्रबंध के सिद्धांत कम निश्चित होते हैं क्योंकि यह मुख्यतः मानवीय व्यवहार में प्रयुक्त होते हैं। वास्तविक जीवन में परिस्थितियाँ सदा एक समान नहीं रहती हैं। इसलिए कारण एवं परिणाम के बीच सही-सही संबंध स्थापित करना कठिन होता है। फिर भी प्रबंध के सिद्धांत कुछ सीमा तक इन संबंधों को स्थापित करने में प्रबंधकों की सहायता करते हैं, इसीलिए ये उपयोगी होते हैं। आपात स्थिति में अपेक्षा की जाती है कि कोई एक उत्तरदायित्व तथा अन्य उसका अनुकरण करें। लेकिन यदि विभिन्न प्रकार की परिचलनात्मक विशिष्टता की परिस्थिति है जैसे कोई नया कारखाना लगाना है तो निर्णय लेने में अधिक सहयोग प्राप्त करना उचित रहेगा।\n\nप्रबंध के सिद्धांतों का प्रयोग अनिश्चित होता है अथवा समय विशेष की मौजूदा परिस्थितियों पर निर्भर करता है। आवश्यकतानुसार सिद्धांतों के प्रयोग में परिवर्तन लाया जा सकता है। उदाहरण के लिए कर्मचारियों को न्यायोचित पारिश्रमिक मिलना चाहिए, लेकिन न्यायोचित क्या है इसका निर्धारण बहुत से तत्वों के द्वारा होगा। इनमें सम्मिलित हैं, कर्मचारियों का योगदान, नियोक्ता की भुगतान क्षमता तथा जिस व्यवसाय का हम अध्ययन कर रहे हैं, उसमें प्रचलित मजदूरी दर।\n\nप्रबंध के सिद्धांतों में निहित गुण एवं विशेषताओं का वर्णन कर लेने के पश्चात् आपके लिए प्रबंधकीय निर्णय लेने में इन सिद्धांतों के महत्त्व को समझना सरल होगा। लेकिन इससे पहले आप साथ में दिए गए बॉक्स में भारत के एक अत्यधिक सफल व्यवसायी एवं बायोकोन के प्रमुख कार्यकारी अधिकारी (सी- ई- ओ-) किरन मजूमदार शॉ के ‘वस्तुस्थिति अध्ययन’ को पढ़ सकते हैं। आप देखेंगे कि किस प्रकार से वह बायोटेक्नोलॉजी क्षेत्र, जिसे बहुत ही कम लोग जानते थे, को एक अत्यधिक लाभ कमाने वाली कंपनी में परिवर्तित कर दिया तथा उन्होंने वह नाम कमाया जो किसी भी व्यक्ति का स्वप्न हो सकता है।\n\nप्रबंध के सिद्धांतों का महत्त्व उनकी उपयोगिता के कारण है। यह प्रबंध के व्यवहार का उपयोगी सूक्ष्म ज्ञान देता है एवं प्रबंधकीय आचरण को प्रभावित करता है। प्रबंधक इन सिद्धांतों को अपने दायित्व एवं उत्तरदायित्वों को पूरा करने के लिए उपयोग में ला सकते हैं। आप यह तो मानेंगे कि प्रत्येक सारगर्भित चीज निहित सिद्धांत के द्वारा शासित होती है। [सिद्धांत प्रंबंधकों को निर्णय लेने एवं उनको लागू करने में मार्गदर्शन करते हैं।] प्रबंध के सिद्धांतकार का प्रयत्न सदा निहित सिद्धांतों की खोज करना रहा है तथा रहना भी चाहिए जिससे कि इन्हें दोहराई जा रही परिस्थितियों में स्वभाविक रूप से प्रबंध के लिए उपयोग में लाया जा सके। प्रबंध के सिद्धांतों के महत्त्व को निम्न बिंदुओं के रूप में समझाया जा सकता है-\n\nप्रबंध के सिद्धांत, प्रबंधकों को वास्तविक दुनियावी स्थिति में उपयोगी पैंठ कराते हैं। इन सिद्धांतों को अपनाने से उनके प्रबंधकीय स्थिति एवं परिस्थितियों के संबंध में ज्ञान, योग्यता एवं समझ में वृद्धि होगी। इससे प्रबंधक अपनी पिछली भूलों से कुछ सीखेगा तथा बार-बार उत्पन्न होने वाली समस्याओं को तेजी से हल कर समय की बचत करेगा। इस प्रकार प्रबंध के सिद्धांत, प्रबंध क्षमता में वृद्धि करते हैं उदाहरण के लिये, एक प्रबंधक दिन प्रतिदिन के निर्णय अधीनस्थों के लिए छोड़ सकता है तथा स्वयं विशिष्ट कार्यों को करेगा जिसके लिए उसकी अपनी विशेषज्ञता की आवश्यकता होगी। इसके लिए वह अधिकार अंतरण के सिद्धांत का पालन करेगा।\n\nकंपनी को उपलब्ध मानवीय एवं भौतिक दोनों संसाधन सीमित होते हैं। इनका अधिकतम उपयोग करना होता है। इनके अधिकतम उपयोग से अभिप्राय है, कि संसाधनों को इस प्रकार से उपयोग किया जाए कि उनसे कम से कम लागत पर अधिकतम लाभ प्राप्त हो सके। सिद्धांतों की सहायता से प्रबंधक अपने निर्णयों एवं कार्यों में कारण एवं परिणाम के संबंध का पूर्वानुमान लगा सकते हैं। इससे गलतियों से शिक्षा ग्रहण करने की नीति में होने वाली क्षति से बचा जा सकता है। प्रभावी प्रशासन के लिए प्रबंधकीय व्यवहार का व्यक्तिकरण आवश्यक है जिससे कि प्रबंधकीय अधिकारों का सुविधानुसार उपयोग किया जा सके। प्रबंध के सिद्धांत, प्रबंध में स्वेच्छाचार की सीमा निर्धारित करते हैं जिससे कि प्रबंधकों के निर्णय व्यक्तिगत पंसद एवं पक्षपात से मुक्त रहें। उदाहरण के लिए, विभिन्न विभागों के लिए वार्षिक बजट के निर्धारण में प्रबंधकों द्वारा निर्णय उनकी व्यक्तिगत पंसद पर निर्भर करने के स्थान पर संगठन के उद्देश्यों के प्रति योगदान के सिद्धांत पर आधारित होते हैं।\n\nनिर्णय, निर्धारित उद्देश्यों के रूप में विचारणीय एवं न्यायोचित तथ्यों पर आधारित होने चाहिएँ। यह समयानुकूल, वास्तविक एवं मापन तथा मूल्यांकन के योग्य होने चाहिएँ। प्रबंध के सिद्धांत विचारपूर्ण निर्णय लेने में सहायक होने चाहिए। हाँ तर्क पर जोर देते हैं न कि आँख मूंदकर विश्वास करने पर। प्रबंध के जिन निर्णयों को सिद्धांतों के आधार पर लिया जाता है, वह व्यक्तिगत द्वेष भावना तथा पक्षपात से मुक्त होते हैं। यह परिस्थिति के तर्कसंगत मूल्यांकन पर आधारित होते हैं।\n\nसिद्धांत यद्यपि सामान्य दिशा निर्देश प्रकृति के होते हैं तथापि इनमें परिवर्तन होता रहता है, जिससे यह प्रबंधकों की पर्यावरण पर बदलती आवश्यकताओं को पूरा करने में सहायक होते हैं। आप पढ़ चुके हैं कि प्रबंध के सिद्धांत लोचपूर्ण होते हैं, जो गतिशील व्यावसायिक पर्यावरण के अनुरूप ढाले जा सकते हैं। उदाहरण के लिए, प्रबंध के सिद्धांत श्रम-विभाजन एवं विशिष्टीकरण को बढ़ावा देते हैं। आधुनिक समय में यह सिद्धांत सभी प्रकार के व्यवसायों पर लागू होते हैं। कंपनियाँ अपने मूल कार्य में विशिष्टता प्राप्त कर रही हैं तथा अन्य व्यावसायिक कार्यों को छोड़ रही हैं। इस संदर्भ में हिन्दुस्तान लीवर लि- के निर्णय का उदाहरण ले सकते हैं जिसने अपने मूलकार्य से अलग रसायन एवं बीज के व्यवसाय को छोड़ दिया है। कुछ कंपनियाँ गैर मूल कार्य जैसे शेयर हस्तांतरण प्रबंध एवं विज्ञापन को बाहर की एजेंसियों से करा रही हैं। यहाँ तक कि आज अनुसंधान एवं विकास, विनिर्माण एवं विपणन जैसे मूल कार्यों को भी बाहर अन्य इकाइयों से कराया जा रहा है। अपने व्यावसायिक प्रक्रिया बाह्य ड्डोतीकरण एवं ज्ञान प्रक्रिया बाह्य ड्डोतीकरण में बढ़ोतरी के संबंध में तो सुना ही होगा।\n\nजनसाधारण में बढ़ती जागरुकता व्यवसायों विशेषत सीमित दायित्व कंपनियों, को अपने सामाजिक उत्तरदायित्वों को निभाने के लिए बाध्यकारी रही हैं। प्रबंध के सिद्धांत एवं प्रबंध विषय का ज्ञान इस प्रकार की माँगों के परिणामस्वरूप ही विकसित हुआ है। तथा समय के साथ-साथ सिद्धांतों की व्याख्या से इनके नए एवं समकालीन अर्थ निकल रहे हैं। इसीलिए यदि आज कोई समता की बात करता है, तो यह मजदूरी के संबंध में ही नहीं होती। ग्राहक के लिए मूल्यवान, पर्यावरण का ध्यान रखना, व्यवसाय के सहयोगियों से व्यवहार पर भी यह सिद्धांत लागू होता है। जब इस सिद्धांत को लागू किया जाता है, तो हम पाते हैं कि सार्वजनिक क्षेत्र के उपक्रमों ने पूरे शहरों का विकास किया है, जैसे भेल (बी- एच- ई- एल-) ने हरिद्वार (उत्तराखंड) में रानीपुर का विकास किया है। श्री महिला गृह उद्योग लिज्जत पापड़ का भी उदाहरण दिया जा सकता है।\n\nप्रबंध के सिद्धांत प्रबंध विषय के ज्ञान का मूलाधार हैं। इनका उपयोग प्रबंध के प्रशिक्षण, शिक्षा एवं अनुसंधान के आधार के रूप में किया जाता है। आप अवश्य जानते होंगे कि प्रबंध संस्थानों में प्रवेश के पूर्व प्रबंध की परीक्षा ली जाती है। क्या आप समझते हैं कि इन परीक्षाओं का विकास बिना प्रबंध के सिद्धांतों की समझ एवं इनको विभिन्न परिस्थितियों में कैसे उपयोग किया जा सकता है, को जाने बिना किया जा सकता है। यह सिद्धांत प्रबंध को एक शास्त्र के रूप में विकसित करने का प्रारंभिक आधार तैयार करते हैं। पेशेवर विषय जैसे कि एम-बी-ए- (मास्टर ऑफ बिजिनेस एडमिनिस्ट्रेशन) बी-बी-ए- (बैचलर ऑफ बिजिनेस एडमिनिस्ट्रेशन) में भी प्रारंभिक स्तर के पाठ्यक्रम के भाग के रूप में इन सिद्धांतों को पढ़ाया जाता है।\n\nयह सिद्धांत भी प्रबंध में विशिष्टता लाते हैं एवं प्रबंध की नयी तकनीकों के विकास में सहायक होते हैं। हम देखते हैं कि परिचालन अनुसंधान, लागत लेखांकन, समय पर, कैनबन एवं केजन जैसे तकनीकों का विकास इन सिद्धांतों में और अधिक अनुसंधान के कारण हुआ है।\n\n", "id": "554150", "title": "प्रबन्ध के सिद्धान्त"}
{"url": "https://hi.wikipedia.org/wiki?curid=554157", "text": "हिमाचल प्रदेश के विधानसभा निर्वाचन क्षेत्रों की सूची\n\nनिम्नलिखित 2008 विधानसभा क्षेत्रों के परिसीमन के बाद से हिमाचल प्रदेश विधानसभा के निर्वाचन क्षेत्रों की सूची है। वर्तमान में, 17 निर्वाचन क्षेत्र में अनुसूचित जाति के उम्मीदवारों के लिए आरक्षित हैं और 3 निर्वाचन क्षेत्रों अनुसूचित जनजाति के उम्मीदवारों के लिए आरक्षित हैं।\n", "id": "554157", "title": "हिमाचल प्रदेश के विधानसभा निर्वाचन क्षेत्रों की सूची"}
{"url": "https://hi.wikipedia.org/wiki?curid=554180", "text": "वरुण धवन\n\nवरुण धवन एक भारतीय फिल्म अभिनेता हैं। वरुण ने अपने अभिनय के सफर की शुरुआत करन जौहर की फिल्म \"स्टूडेंट ऑफ़ द इयर\" (2012) से शुरू की। इसके लिए उन्हें एक \"फिल्मफेयर\" पुरस्कार भी मिला। लेकिन यह इससे पहले करन जौहर के साथ ही \"माइ नेम इज़ ख़ान\" (2010) नामक फिल्म में सहायक निर्देशक के रूप में साथ काम कर चुके हैं।\n\nवरुण धवन का जन्म 24 अप्रैल 1987 को डेविड धवन, फिल्म निर्देशक और करुणा धवन के यहाँ मुंबई में हुआ था। 2011 फिल्म, देसी बॉयज के साथ अपने निर्देशन करियर की शुरुआत करनेवाले निर्देशक रोहित धवन, वरुण के बड़े भाई है। वे अभिनेता अनिल धवन के भतीजे है और अभिनेता सिद्धार्थ धवन का चचेरे भाई है। उन्होंने नॉटिंघम ट्रेंट विश्वविद्यालय, ब्रिटेन से व्यापार प्रबंधन में एक डिग्री की है।\n\nअपने अभिनय की शुरुआत करने से पहले, धवन ने 2010 में फिल्म \"माय नेम इज़ खान\" में करण जौहर के सहायक निर्देशक के रूप में काम किया। धवन ने सिद्धार्थ मल्होत्रा और आलिया भट्ट के साथ करन जौहर की स्टूडेंट ऑफ़ द इयर (2012) से अपनी शुरुआत की। उनके प्रदर्शन और नृत्य को सराहा गया। सीएनएन आईबीएन फिल्म समीक्षक राजीव मसंद ने लिखा, \" वास्तव में, वरुण यहाँ रहने के लिए आया है ! यह आसानी के साथ अनोखे और कमजोर दोनों दृश्यों से निपटने में सक्षम है\"। समीक्षक कोमल नाहटा ने टिप्पणी की, \" वरुण धवन बहुत अच्छी तरह से खराब बव्वा के रूप में दिखाई देते है। वरुण तीनों में सबसे अच्छे डांसर है। फिल्मफेयर से रैडिता टंडन ने लिखा, \"वरुण आकर्षक है और अपने शानदार नृत्य कौशल के लिए वे एक विशेष उल्लेख के लायक है\"।\n\nवरुण 2014 में करण जौहर निर्मित फिल्म हम्प्टी शर्मा की दुल्हनिया में आलिया भट्ट के साथ एक बार फिर नजर आये। फिल्म ने पहले सप्ताह में काफी अच्छा कारोबार किया।\n", "id": "554180", "title": "वरुण धवन"}
{"url": "https://hi.wikipedia.org/wiki?curid=554182", "text": "अलीगढ़ किला\n\nअलीगढ़ किला () भारत के सबसे मजबूत किलों में से एक, अलीगढ़, उत्तर प्रदेश में स्थित है।\nअलीगढ。 किला का इतिहास में बहुत ही महत्व है।\n", "id": "554182", "title": "अलीगढ़ किला"}
{"url": "https://hi.wikipedia.org/wiki?curid=554207", "text": "इतिहास लेखन\n\nइतिहास लेखन या इतिहास-शास्त्र (Historiography) से दो चीजों का बोध होता है- (१) इतिहास के विकास एवं क्रियापद्धति का अध्यन तथा (२) किसी विषय के इतिहास से सम्बन्धित एकत्रित सामग्री। इतिहासकार इतिहासशास्त्र का अध्ययन विषयवार करते हैं, जैसे- भारत का इतिहास, जापानी साम्राज्य का इतिहास आदि।\n\nइतिहास के मुख्य आधार युगविशेष और घटनास्थल के वे अवशेष हैं जो किसी न किसी रूप में प्राप्त होते हैं। जीवन की बहुमुखी व्यापकता के कारण स्वल्प सामग्री के सहारे विगत युग अथवा समाज का चित्रनिर्माण करना दु:साध्य है। सामग्री जितनी ही अधिक होती जाती है उसी अनुपात से बीते युग तथा समाज की रूपरेखा प्रस्तुत करना साध्य होता जाता है। पर्याप्त साधनों के होते हुए भी यह नहीं कहा जा सकता कि कल्पनामिश्रित चित्र निश्चित रूप से शुद्ध या सत्य ही होगा। इसलिए उपयुक्त कमी का ध्यान रखकर कुछ विद्वान् कहते हैं कि इतिहास की संपूर्णता असाध्य सी है, फिर भी यदि हमारा अनुभव और ज्ञान प्रचुर हो, ऐतिहासिक सामग्री की जाँच-पड़ताल को हमारी कला तर्कप्रतिष्ठत हो तथा कल्पना संयत और विकसित हो तो अतीत का हमारा चित्र अधिक मानवीय और प्रामाणिक हो सकता है। सारांश यह है कि इतिहास की रचना में पर्याप्त सामग्री, वैज्ञानिक ढंग से उसकी जाँच, उससे प्राप्त ज्ञान का महत्व समझने के विवेक के साथ ही साथ ऐतिहासक कल्पना की शक्ति तथा सजीव चित्रण की क्षमता की आवश्यकता है। स्मरण रखना चाहिए कि इतिहास न तो साधारण परिभाषा के अनुसार विज्ञान है और न केवल काल्पनिक दर्शन अथवा साहित्यिक रचना है। इन सबके यथोचित संमिश्रण से इतिहास का स्वरूप रचा जाता है।\n\nइतिहास न्यूनाधिक उसी प्रकार का सत्य है जैसा विज्ञान और दर्शनों का होता है। जिस प्रकार विज्ञान और दर्शनों में हेरफेर होते हैं उसी प्रकार इतिहास के चित्रण में भी होते रहते हैं। मनुष्य के बढ़ते हुए ज्ञान और साधनों की सहायता से इतिहास के चित्रों का संस्कार, उनकी पुरावृत्ति और संस्कृति होती रहती है। प्रत्येक युग अपने-अपने प्रश्न उठाता है और इतिहास से उनका समाधान ढूंढ़ता रहता है। इसीलिए प्रत्येक युग, समाज अथवा व्यक्ति इतिहास का दर्शन अपने प्रश्नों के दृष्टिबिंदुओं से करता रहता है। यह सब होते हुए भी साधनों का वैज्ञानिक अन्वेषण तथा निरीक्षण, कालक्रम का विचार, परिस्थिति की आवश्यकताओं तथा घटनाओं के प्रवाह की बारीकी से छानबीन और उनसे परिणाम निकालने में सर्तकता और संयम की अनिवार्यता अत्यंत आवश्यक है। उनके बिना ऐतिहासिक कल्पना और कपोलकल्पना में कोई भेद नहीं रहेगा।\n\nइतिहास की रचना में यह अवश्य ध्यान रखना चाहिए कि उससे जो चित्र बनाया जाए वह निश्चित घटनाओं और परिस्थितियों पर दृढ़ता से आधारित हो। मानसिक, काल्पनिक अथवा मनमाने स्वरूप को खड़ा कर ऐतिहासिक घटनाओं द्वारा उसके समर्थन का प्रयत्न करना अक्षम्य दोष होने के कारण सर्वथा वर्जित है। यह भी स्मरण रखना आवश्यक है कि इतिहास का निर्माण बौद्धिक रचनात्मक कार्य है अतएव अस्वाभाविक और असंभाव्य को प्रमाणकोटि में स्थान नहीं दिया जा सकता। इसके सिवा इतिहास का ध्येयविशेष यथावत् ज्ञान प्राप्त करना है। किसी विशेष सिद्धांत या मत की प्रतिष्ठा, प्रचार या निराकरण अथवा उसे किसी प्रकार का आंदोलन चलाने का साधन बनाना इतिहास का दुरुपयोग करना है। ऐसा करने से इतिहास का महत्व ही नहीं नष्ट हो जाता, वरन् उपकार के बदले उससे अपकार होने लगता है जिसका परिणाम अंततोगत्वा भयावह होता है।\n\n\n", "id": "554207", "title": "इतिहास लेखन"}
{"url": "https://hi.wikipedia.org/wiki?curid=554225", "text": "पलवार\n\nभूमि के किसी क्षेत्र पर बिछायी जाने वाली सामग्री को पलवार या मल्च (mulch) कहते हैं। पलवार बिछाने के कई प्रयोजन हैं जिनमें से प्रमुख हैं-\n\n\nजरूरी नहीं है कि पलवार कोई जैविक चीज ही हो। पलवार स्थायी हो सकती है (जैसे बार्क चिप) या अस्थायी (जैसे प्लास्टिक की पतली चादरें)।\n\n", "id": "554225", "title": "पलवार"}
{"url": "https://hi.wikipedia.org/wiki?curid=554231", "text": "हेक्टर\n\nयूनानी इतिहास के अनुसार \"हेक्टर\" एक ट्रोजन सेनापति और राजकुमार था। वह ट्रौय के युद्ध के सबसे बहादुर और महान योद्धाओं में से एक था। यह सम्राट प्राइम और महारानी हेकुबा का सबसे बड़ा बेटा था। इसी कारण इतिहासकरों के हिसाब से यह पता चलता है कि यह डारडानस और ट्रौस के वंशज माने जाते हैं। इनकी पत्नी का नाम \"आन्ड्रोमाके\" था, जिसके साथ उनका एक बेटा भी था जिसका नाम \"स्कामान्ड्रिअस\" था। ट्रोय के महायुद्ध में इन्होने ट्रॉजन सेना के साथ लड़कर ३१,००० यूनानी सैनिक को मारा था। ग्रीक लेखक \"होमर\" के हिसाब से हेक्टर एक शान्ति-प्रिय, विचारशील, निडर, ज़िम्मेदार बेटा, पती और बाप था जिनके पास कोई बुरा मकसद नहीं था। \n\nयूनानी भाषा में \"हेक्टर\" का मतलब 'अपने पास होना' या 'पकड़ना' होता है। एक और लेखक के हिसाब से यह नाम \"ज़ेउस\" क एक नाम है, क्योकिं वह \"जो सब कुछ जोड़े रखता है\"। \n\nहेक्टर के भाई हेलेनस को एक आकाशवाणी में यह पता चलता है कि हेक्टर की मृत्यु एजाक्स के हाथों नहीं लिखी गई थी। इस आकाशवाणी के बल पर चलते हेक्टर दोनो सेनाओ को इकट्ठा करके किसी भी एक यूनानी योद्धा को लड़ने के लिये ललकारने लगा। नौ सैनिक आगे आये और उसमे से एजाक्स सबसे बलवान था। हेक्टर ने इन्हें इनकी तलवार दी। इसी तलवार से हेक्टर ने एजाक्स को मार डाला।\n\nऐकिलीस के साथ मिलकर ओडिसियस, फिनिक्स और एजाक्स वार्तालाप मे मिल जाते हैं। २००४ के चित्रित विवरण मे हेक्टर और ऐकिलीस के बीच घमासान युद्ध होता है। इस युद्ध मे हेक्टर अपनी जान खो देता है। लेकिन इल्लिआड के मुताबिक हेक्टर अपने देश और सेना को बचाने के लिये उनहें आगे भेज देता है और अकेले किले कि सुरक्षा करने का प्रयत्न करता है। यहाँ पर एकिलीस और उसकि सेना हेक्टर को मार देते हैं।\n\n", "id": "554231", "title": "हेक्टर"}
{"url": "https://hi.wikipedia.org/wiki?curid=554240", "text": "नाशीजीव\n\nनाशीजीव या पीडक (pest) उन वनस्पतियों या जन्तुओं को कहते हैं जो मानव या मानव-हित को नुकसान पहुँचाते हैं।\n", "id": "554240", "title": "नाशीजीव"}
{"url": "https://hi.wikipedia.org/wiki?curid=554254", "text": "ब्लूम वर्गिकी\n\nब्लूम की वर्गिकी (Bloom's taxonomy) शिक्षा के अन्तर्गत 'सीखने के उद्देश्यों' के वर्गीकरण से सम्बन्धित है। यह नाम बेंजामिन ब्लूम के नाम पर रखा गया है जो उक्त वर्गीकरण सुझाने वाली समिति के अध्यक्ष थे। ब्लूम टक्सॉनोमी 1956 में बनाया गया था। इसके निर्माता माहान शैक्षिक मनोवैज्ञानिक ड्र. बेंजामिन ब्लूम हैं। उन्होने इसका निर्माण शिक्षा के शेत्र में सोच के उच्च प्रपत्र को बढ़ावा देने के लिए किया था। इसका प्रथम उदेश्या शिक्षा के अवधारणाओं, प्रक्रियाओं , प्रक्रियाओं, और सिद्धांतों के विश्लेषण और मूल्यांकन का है। इसका अक्सर इस्तेमाल एजुकेशनल, ट्रैनिंग, आंड लर्निंग प्रोसेसस के निर्माण में किया जाता है।\n\n\"टक्सॉनोमी\" का मतलब है \" वर्गीकरण \" अत: ब्लूम टक्सॉनोमी शिक्षा को सीखने के रूपों और स्तर के वर्गीकरण का एक प्रयास है। यह सुझाव दिया है कि ब्लूम टक्सॉनोमी में उच स्तर को प्रभावी ढंग से प्राप्त नहीं किया जा सकता अगर निचले स्तर को प्राप्त ना किया हो। इसलिए इसका वर्गीकार्ण 3 भागो में किया गया है- कॉग्निटिव डोमेन, अफेक्टिव डोमेन अथवा साइकमोटर डोमेन।\n\nसंज्ञानात्मक डोमेन ज्ञान और बौद्धिक कौशल का विकास शामिल करता है(ब्लूम, 1956) तथ्यों के स्मार्ण की कला इसमें शामिल होती है इसकी 6 प्रथम श्रेणियाँ\nहैं-\n-ज्ञान\n-समझ\n-उपयोग\n-विश्लेषण\n-संश्लेषण\n-मूल्यांकन\n\nयह माना जाता है कि कॉग्निटिव डोमेन में वर्गीकार्ण कठिनाइयों की उपाधि को ध्यान में रखकर होता है। \n\nलॉरीन आंडर्सन ने दवीड करत्वोल के साथ मिलकर ब्लूम रिवाइज़्ड टक्सॉनोमी के परिवर्तनों में योगदान दिया है जिनमें सबसे प्रथम प्रिवर्तन है जहाँ संज्ञा शब्दों को हटाकर क्रिया शब्दों का प्रयोग किया गया है \n\nब्लूम टक्सॉनोमी विद्यार्थी के बौद्धिक विकास में योगदान देती है। इसके वर्गीकरणों के उपयोग से विद्यार्थी एक विशए को अपने तरीके से समझ सकता है और उसके समाधानो पर अपनी सोच से विचार कर सकता है। ब्लूम टक्सॉनोमी के मध्यम से विद्यार्थी विचारो की गहेरईओं का विश्लेषण बड़े उपयोगी रूप से कर सकता है। यहाँ अध्यापक एक सहायक की तरह होती है जो विचारों को समझने में केवल सहायता करती है। इस तरह विद्यार्थी स्वतंत्र बन जाता है। \n", "id": "554254", "title": "ब्लूम वर्गिकी"}
{"url": "https://hi.wikipedia.org/wiki?curid=554257", "text": "व्यवसाय प्रशासन\n\nकिसी व्यवसाय के प्रशासन (business administration) का अर्थ उस व्यवसाय के क्रियाकलापों का प्रबन्धन करना, निर्णय लेना तथा लोगों एवं अन्य संसाधनों का दक्षतापूर्ण सगठन करना है ताकि उद्देश्यों की प्राप्ति हो सके।\n\nप्रशासक प्रायः जनरल मैनेजर या कम्पनी सेक्रेटरी होता है जो निदेशक मंडल के अधीन कार्य करता है। मोटे तौर पर प्रशासन से तात्पर्य प्रबन्धन कार्य से है जिसमें वित्त, कर्मचारी और प्रबन्ध सूचना सेवाा आदि भी शामिल है। कुछ संगठनात्मक विश्लेषणों में प्रबन्धन को प्रशासन का उपसमुच्चय (सबसेट) के रूप में देखा जाता है। \n\nहेनरी फेयोल ने प्रशासक के छः कार्य गिनाए हैं-\n\n\n", "id": "554257", "title": "व्यवसाय प्रशासन"}
{"url": "https://hi.wikipedia.org/wiki?curid=554258", "text": "आंशिक अवकल समीकरण\n\nगणित में आंशिक अवकल समीकरण वो अवकल समीकरणें होती हैं जिनमें बहुचर फलन और उनके आंशिक अवकल होते हैं। (यह साधारण अवकल समीकरणों से भिन्न है जिनमें एक ही चर और उसके अवकलों में बंटा हुआ होता है। आंशिक अवकल समीकरणों का उपयोग उन समस्याओं को हल करने में प्रयुक्त किया जाता है जो विभिन्न स्वतंत्र चरों की फलन होती हैं एवं जिन्हें साधारणतया हल कर सकते हैं अथवा हल करने के लिए अभिकलित्र प्रोग्राम बनाया जा सके।\n\nआंशिक अवकल समीकरणो का उपयोग विभिन्न दृष्टिगत घटनाओं यथा ध्वनि, ऊष्मा, स्थिरवैद्युतिकी, विद्युत-गतिकी, द्रव का प्रवाह, प्रत्यास्थता या प्रमात्रा यान्त्रिकी को समझने में किया जा सकता है। ये पृथक प्रतीत होने वाली प्रक्रियाओं को आंशिक अवकल समीकरणों के रूप में सूत्रित किया जा सकता है।\n\nनिम्नलिखित समीकरण, आंशिक अवकल समीकरण का एक उदाहरण है-\n\nजिसका सामान्य हल (जनरल सलूसन) निम्नलिखित है-\n\nजहाँ formula_3 और formula_4 यादृच्छिक (आर्बिट्रेरी) फलन हैं।\n\nदो ऑर्डर वाले आंशिक अवकल समीकरणों को परवलयी (parabolic), अतिवलयी (hyperbolic) और दीर्घवृत्तीय (elliptic) में विभक्त किया जाता है।\n\nformula_13 को मानते हुए, माना दो स्वतन्त्र चरों में, दो-ऑर्डर वाला, सामान्य PDE निम्नलिखित है-\n\nजहाँ \"A\", \"B\", \"C\" आदि गुणांक \"x\" और \"y\" पर निर्भर हो सकते हैम। यदि xy-प्लेन के किसी क्षेत्र में formula_15 हो, तो उस क्षेत्र में PDE द्वितीय-ऑर्डर वाला है। यह रूप शांकव (conic section) के समीकरण जैसा है:\n\nदूसरे शब्दों में, , ∂ के स्थान पर \"X\" रखने पर, (और इसी प्रकार अन्य चरों के लिये भी करने पर) नियत गुणांक वाला PDE उसी डिग्री के एक बहुपद में परिवर्तित हो जाता है। \n\nजिस प्रकार डिस्क्रिमिनेन्ट formula_17 के आधार पर कोनिक सेक्शन्स को parabolic, hyperbolic, और elliptic में बाँटा जाता है, उसी तरह द्वितीय-ऑर्डर वाले PDE को भी वर्गीकृत किया जा सकता है। किन्तु PDE के केस में डिस्क्रिमिनेन्ट formula_18 लिया जाता है।\n\n\nIf there are \"n\" independent variables \"x\", \"x\", ..., \"x\", a general linear partial differential equation of second order has the form\n\nThe classification depends upon the signature of the eigenvalues of the coefficient matrix \"a\"..\n\n\n", "id": "554258", "title": "आंशिक अवकल समीकरण"}
{"url": "https://hi.wikipedia.org/wiki?curid=554263", "text": "इन्द्रभूति\n\nइंद्रभूति नाम कई महान व्यक्तियों से सम्बधित है।\n\nएक 'इंद्रभूति' तांत्रिक बौद्ध आचार्य और अनंगवज्र के शिष्य थे। इसकी पुष्टि कार्डियर की तेंजुर की सूची से होती है। \n\nदूसरे तिब्बती स्रोतों से इंद्रभूति ७४७ ई. में तिब्बत जानेवाले गुरु पद्मसंभव के पिता थे। इन्हीं पद्मसंभव ने अपने साले शांतिरक्षित के साथ तिब्बत के प्रसिद्ध विहार साम्ये की स्थापना ओदंतपुरी विहार के अनुकरण पर की थी। इस आधार पर इंद्रभूति का समय लगभग ७१७ ई. निश्चित किया जा सकता है, ऐसा डॉ॰ विनयतोष भट्टाचार्य का मत है। इनके गुरु अनंगवज्र पद्मवज्र या सरोजवज्र अथवा सरोरुहवज्र के शिष्य थे। इस प्रकार इंद्रभूति आदिसिद्ध सरहपाद की महत्वपूर्ण और प्रसिद्ध शिष्यपरंपरा की तीसरी पीढ़ी में थे। भगवती लक्ष्मींकरा, जिनकी गणना, ८४ सिद्धों में की जाती है, इंद्रभूति की छोटी बहन थीं और शिष्या भी। तेंजुर में इंद्रभूति को महाचार्य, उड्डीयानसिद्ध, आचार्य अवधूत आदि विशेषणों के साथ स्मरण किया गया है। इन्हें उड्डीयन का राजा ही कहा गया है। डॉ॰ विनयतोष भट्टाचार्य ने तेंजुर से इनके २२-२३ ग्रंथों की सूची प्रस्तुत की है। इनकी 'ज्ञानसिद्धि' नामक तांत्रिक बौद्ध पुस्तक संस्कृत में रचित है।\n", "id": "554263", "title": "इन्द्रभूति"}
{"url": "https://hi.wikipedia.org/wiki?curid=554265", "text": "इन्द्रायुध\n\nइंद्रायुध एक राजा था। वह कन्नौज में हर्ष और यशोवर्मन् के बाद आयुधकुल का राजा बना। जैन 'हरिवंश' से प्रमाणित है कि इंद्रायुध ७८३-८४ ई. में राज करता था। संभवत: उसी के शासनकाल में कश्मीर के राजा जयापीड विजयदित्य ने कन्नौज पर चढ़ाई कर उसे जीता था। इंद्रायुध को अनेक चोटें सहनी पड़ीं और विजयादित्य के लौटते ही उसे ध्रव राष्ट्रकूट का सामना करना पड़ा जिसने उसे परास्त कर अपने राजचिह्नों में गंगा और यमुना की धाराएँ भी अंकित कराई। पाल नरेश धर्मपाल इंद्रायुध की यह दुर्बलता न सह सका और राष्ट्रकूट राजा के दक्षिण लौटते ही वह भी कन्नौज पर जा टूटा। इंद्रायुध को उसने गद्दी से उतारकर उसकी जगह चक्रायुध को बैठाया।\n", "id": "554265", "title": "इन्द्रायुध"}
{"url": "https://hi.wikipedia.org/wiki?curid=554266", "text": "नरेश दाधीच (राजनीतिशास्त्री)\n\nडॉ॰ नरेश दाधीच (जन्म : ३ जनवरी १९५७) वर्धमान महावीर खुला विश्वविद्यालय के उपकुलप्ति हैं। इसके पूर्व वे राजस्थान विश्वविद्यालय, जयपुर में राजनीति शास्त्र के प्राध्यापक थे। वे गांधीवाद एवं शान्ति अध्ययन के प्रसिद्ध विद्वान हैं। उनके पीएचडी का विषय था - 'गाँधी और अस्तित्ववाद का तुलनात्मक अध्ययन'। यह गाँधीजी के ऊपर किए गये आरम्भिक तुलनात्मक अध्यनों में से एक है। \n\n", "id": "554266", "title": "नरेश दाधीच (राजनीतिशास्त्री)"}
{"url": "https://hi.wikipedia.org/wiki?curid=554267", "text": "शूटिंग\n\nशूटिंग फायरिंग आग्नेयास्त्रों या अन्य फेंकने हथियारों का कार्य या प्रक्रिया है ऐसे धनुष या च्रोस्स्बोव्स् के के रूप में। तोपखाने, रॉकेट और मिसाइलों की भी फायरिंग की शूटिंग के लिए बुलाया जा सकता ह। शूटिंग में माहिर एक व्यक्ति एक निशानेबाज है। शूटिंग खेल शूटिंग में, या युद्ध में, शिकार में एक शूटिंग रेंज में या क्षेत्र में जगह ले सकते हैं।\n\nनिशानेबाजी प्रतियोगिता की प्रेरणा मिली है और कई देशों में राइफल क्लब को 19 वीं सदी में फार्म शुरू कर दिया। जल्द ही अंतरराष्ट्रीय शूटिंग घटनाओं (1897 से) (1896 से) के ग्रीष्मकालीन ओलंपिक में शूटिंग और विश्व चैंपियनशिप सहित विकसित हुआ। अंतर्राष्ट्रीय शूटिंग खेल महासंघ अब भी ओलंपिक और गैर ओलंपिक राइफल, पिस्टल, मशीनगन और लक्ष्य शूटिंग प्रतियोगिताओं चल प्रशासन करता है। असंबंधित संगठनों द्वारा नियंत्रित राष्ट्रीय और अंतरराष्ट्रीय शूटिंग के खेल की एक बड़ी संख्या को भी वहाँ है, हालांकि। करने के लिए दूरी और लक्ष्य की प्रकृति; आवश्यक परिशुद्धता और उपलब्ध समय तकनीक शूटिंग एक स्नाइपर राइफल के लिए एक हाथ में बंदूक से इस्तेमाल किया बन्दूक के प्रकार जैसे कारकों के आधार पर अलग। एक हाथ में बंदूक या राइफल से निपटने जब ​​श्वास और स्थिति एक महत्वपूर्ण भूमिका निभाते हैं। ऐसे इप्स्च् शूटिंग के रूप में कुछ शूटिंग खेल, लड़ाकू शैली शूटिंग का एक खेल बना। प्रवण स्थिति, घुटना टेककर स्थिति और खड़े स्थिति शूटर के लिए समर्थन के विभिन्न मात्रा में प्रदान करते हैं।\n\nयह भी एक धनुष या क्रॉसबो की फायरिंग का वर्णन करने के लिए प्रयोग किया जाता है, हालांकि ज्यादातर अक्सर शूटिंग, एक बंदूक का उपयोग करने के लिए संदर्भित करता है। गोली मारता है जो एक व्यक्ति को एक शूटर कहा जाता है।\n\nशूटिंग ऐसी शिकायत या तीतर, खरगोश, मुर्गियों को मारने, हिरण शिकार, या अन्य जंगली खेल जानवरों के रूप में पक्षियों का शिकार करने, या कीट जानवरों की शूटिंग के लिए प्रयोग किया जाता है। मिट्टी कबूतर शूटिंग 1921 में ब्रिटेन में प्रतिबंध लगाया गया था ऐसा करने के बाद, जाल से जारी ताज़ा कबूतरों की शूटिंग के अनुकरण के लिए होती है। कभी कभी शिकार गतिविधि ही करने के लिए संदर्भित करता है \"शूटिंग\"। शूटिंग भी युद्ध, आत्मरक्षा, अपराध और कानून प्रवर्तन में प्रयोग किया जाता है। दुएल्स् कभी कभी बंदूकों का उपयोग कर आयोजित किया गया। एक लक्ष्य के बिना शूटिंग इस तरह के जश्न गोलियों, 21 तोपों की सलामी, या गोलियों को रिहा करने के काबिल फायरिंग शुरू कर पिस्तौल, के रूप में आवेदन किया है।\n\nएक राइफल एक झिरी बैरल के साथ एक बन्दूक या ऐर्गुन् है, लेकिन आमतौर पर आम तौर पर पकड़ और तेजी से आग करने के लिए दो हाथ की आवश्यकता है कि लंबे समय से हथियारों को दर्शाता है। वे आम तौर पर एक लंबी दूरी तक मार और पिस्तौल से अधिक सटीकता है और शिकार के लिए लोकप्रिय हैं।\n\nहाथ बंदूकें, या पिस्तौल, राइफल से छोटे हैं और अधिक सुविधाजनक सामान्य रूप में ले जाने के लिए कर रहे हैं। वे आम तौर पर राइफलों की तुलना में एक कम दूरी और कम शुद्धता है।\n\nएक बन्दूक एक राइफल के समान है, लेकिन आम तौर पर या तो कई छोटे उप प्रोजेक्टाइल, या एक बड़े फेंकने होते हैं कि प्रोजेक्टाइल आग। वे अधिक बार नहीं की तुलना पम्प पर कार्रवाई या कार्रवाई एकल शॉट और फिर से लोड कर रहे हैं।\n\nतीन बन्दूक आईएसएसएफ शूटिंग घटनाओं (वर्तमान में सभी ओलिंपिक) एक मशीन द्वारा फेंका मिट्टी लक्ष्य के लिए त्वरित प्रतिक्रिया के आधार पर कर रहे हैं।\nचरवाहे कार्रवाई की शूटिंग भी बंदूकें शामिल हो सकता है। \nव्यावहारिक शूटिंग उच्च क्षमता बंदूकें (आमतौर पर पंप या अर्द्ध स्वचालित) का उपयोग करता है। \nयह विशेष रूप से हाथ बंदूकों ke प्रतिबंध लगा दिया गया है जिन देशों में उभरा है।\n\n3 गन शूटिंग घटनाओं चरणों एक राइफल, बंदूक और बन्दूक के संयोजन के साथ गोली मार दी हैं, जहां व्यावहारिक शूटिंग घटनाओं रहे हैं। शूटर विभिन्न चरणों के माध्यम से कदम और विभिन्न पदों की एक किस्म में लक्ष्य संलग्न करना होगा जहां से मेल खाता है आम तौर पर पाठ्यक्रम शामिल है। प्रत्येक चरण में आम तौर पर विभिन्न हथियारों के उपयोग की आवश्यकता है और विभिन्न आग्नेयास्त्रों के बीच संक्रमण के लिए शूटर की आवश्यकता होगी. फोर्स मल्टीप्लायरों आम तौर पर गोला बारूद की क्षमता के आधार पर स्कोर करने के लिए सम्मानित किया जाता है शूटर का उपयोग करता है", "id": "554267", "title": "शूटिंग"}
{"url": "https://hi.wikipedia.org/wiki?curid=554271", "text": "रूसी रूपवाद\n\nरूसी रूपवाद (Russian formalism) साहित्यिक आलोचना का एक प्रभावशाली स्कूल (सम्प्रदाय) था जो १९१० के दशक से आरम्भ होकर १९३० के दशक तक मौजूद था।\n\n", "id": "554271", "title": "रूसी रूपवाद"}
{"url": "https://hi.wikipedia.org/wiki?curid=554272", "text": "रुस्तम\n\nright|thumb|300px|इरान के रामसार में रुस्तम की प्रतिमा\nरुस्तम फारस (इरान) का एक विख्यात वीर और योद्धा था। रुस्तम का समय ईसा की नवीं शती माना जाता है।\n\nवह जालजार का पुत्र और शाम का पौत्र था। राजा बाहमन से हुई एक लड़ाई में उसकी मृत्यु हुई। जब वह युद्ध पर जानेवाला था तो उसकी स्त्री गर्भवती थी। अभियान पर जाते समय उसने उसे एक ताबीज दिया और कह दिया कि यदि लड़के का जन्म हो तो उसके हाथ में यह ताबीज बाँध दिया जाए। लड़के की उत्पत्ति होने पर उसका नाम सोहराब रखा गया किंतु शत्रुओं से बालक की रक्षा के विचार से तथा उसे अपने ही संरक्षण में रखे रहने की गरज से माता ने यह बात छिपा रखी और रुस्तम को यह खबर भेज दी गई कि लड़की पैदा हुई है। इससे रुस्तम को बड़ी निराशा हुई और वह घर न लौटकर अज्ञातवास में ही रहने लगा। निदान कई वर्ष बीतने पर सोहराब को भी युद्ध पर जाना पड़ा। संयोग से समरभूमि में रुस्तम से ही उसका मुकाबला हुआ जिसमें पहचाने न जाने के कारण वह धोखे से पिता के हाथ से मारा गया। \n\nअंग्रेजी में मैथ्यू आर्नल्ड नामक कवि ने 'सोहराब एंड रुस्तम' नामक खंडकाव्य में 'शाहनामा' के आधार पर इस घटना का बड़ा ही करुण और रोमांचकारी वर्णन किया है। \n", "id": "554272", "title": "रुस्तम"}
{"url": "https://hi.wikipedia.org/wiki?curid=554274", "text": "रुद्रदमन\n\nरुद्रदमन् (r. 130–150) भारत के पश्चिमी क्षत्रप वंश का एक शक राजा था।\n\nदक्षिण-पश्चिम के क्षत्रप शासकों में रुद्रदमन् का नाम विशेषतया उल्लेखनीय है। इन शासकों के वैदेशिक होने में संदेह नहीं है, पर रुद्रदामन्, रुद्रसेन, विजयसेन आदि नामों से प्रतीत होता है कि वे पूर्णतया भारतीय बन गए थे। इसकी पुष्टि उन लेखों से होती है जिनमें इनके द्वारा दिए गए दानों का उल्लेख है। जूनागढ़ के शक संवत् ७२ के लेख से यह विदित होता है कि जनता ने अपनी रक्षा के लिए रुद्रदामन् को महाक्षत्रप पद पर आसीन किया। यह संभव है कि शातकर्णि राजा गोतमीपुत्र के आक्रमण से शकों को बड़ी क्षति पहुँची और वंश की प्रतिष्ठा को उठाने के लिए यह प्रयास किया गया हो। रुद्रदामन ने जनता के अपने प्रति विश्वास का पूर्ण परिचय दिया, जैसा उक्त लेख में उसकी विजयों से प्रतीत होता है। उसने अपने पितामह चष्टन के साथ संयुक्त रूप से राज्य किया था। गौतमीपुत्र शातकर्णि ने शक, यवन तथा पल्हवों का हराया था तथा क्षहरातवंश का उन्मूलन किया था। चष्टन ने क्षति की पूर्ति के लिए मालवों पर विजय प्राप्त की और उज्जयिनी को अपनी राजधानी बनाया। अंधौ लेख के अनुसार शक सं. ५२ में रुद्रदामन् जब अपने पितामह चष्टन के साथ संयुक्त रूप से राज्य कर रहा था उस समय उसका पिता जयदामन् मर चुका था। सं. ५२ और ७२ के बीच रुद्रदामन् ने उन भागों को जीता जिनपर अंध्र शात वाहन शासक गौतमीपुत्र ने पहले अधिकार कर लिया था। इनका क्रमश: उल्लेख उसके जूनागढ़ के लेख में मिलता है। उसने दो बार दक्षिणपति शातकर्णि को पराजित किया पर निकट संबंधी होने के कारण उसका नाश नहीं किया। इस शासक की समानता वाशिष्टीपुत्र श्री शातकर्णि पुत्र पुलुमाइ से की गई है। इसकी सम्राज्ञी, कणेहरी से प्राप्त एक लेख के अनुसार, महक्षत्रप रुद्र (रुद्रदामन्) की पुत्री थी।\n\nजूनागढ़ के लेख में रुद्रदामन् के चौधेयों के साथ युत्र का भी उल्लेख है पर उनके नष्ट होने का प्रमाण नहीं मिलता। इस लेख में इस शासक के प्रशासक कार्यों का भी विवरण है। मौर्यकालीन सुदर्शन झील का बाँध भीषण वर्षा के कारण टूट जाने का भी उल्लेख है। रुद्रदामन् के समय में इसकी मरम्मत हुई थी। शक शासक स्वयं बड़ा विद्वान् था और वह विभिन्न विज्ञान, व्याकरण, न्याय, संगीत इत्यादि में पारंगत था। जनता के हित का उसे सदैव ही ध्यान रहता था और इसीलिए उसके शासन में विष्टि (बेगार) तथा प्रव्य (बिना वेतन के कार्य करवाने) इत्यादि की प्रथा न थी। मतिसचिव तथा कर्मसचिव नामक दो प्रकार के पदाधिकारी उसने नियुक्त किए थे।\n\n", "id": "554274", "title": "रुद्रदमन"}
{"url": "https://hi.wikipedia.org/wiki?curid=554291", "text": "टेंपलटन पुरस्कार\n\nटेंपलटन पुरस्कार प्रतिवर्ष टेंपलटन फ़ाउण्डेशन द्वारा दिया जाने वाला एक पुरस्कार है। इसकी शुरूआत 1973 में हुई थी और यह किसी ऐसे जीवित व्यक्ति को दिया जाता है जिसने अध्यात्म के क्षेत्र में महत्वपूर्ण योगदान दिया हो। वर्ष २०१२ में यह पुरस्कार तिब्बती धर्मगुरु दलाई लामा को दिया गया था। इससे पहले यह पुरस्कार मदर टेरेसा (1973) और सर्वपल्ली राधाकृष्णन (1975) को भी दिया जा चुका है। मदर टेरेसा को पुरस्कृत करने के साथ ही इसकि शुरूआत हुई थी और वे इस पुरस्कार को पाने वाली पहली व्यक्ति थीं।\n", "id": "554291", "title": "टेंपलटन पुरस्कार"}
{"url": "https://hi.wikipedia.org/wiki?curid=554294", "text": "चंद्रप्रभा एतवल\n\nहिमाल्या की तलहटी के नैसर्गिक सौंदर्या से परिपूर्ण पावन धरती की गोद मे बसा एव नेपाल टीबिट की सीमा से संलग्न जनपद पीथौरागढ़ का धारचूला शेत्र विशाल प्राकृतिक संपदाओ का गढ़ है। इसी कस्बे में 24 डिसेंबर 1941 को श्री. डी. एस. एतवाल के घर चंद्रप्रभा ने जानम लिया था। इनकी माता का नाम श्रीमती पदी देवी एतवल था, जिन्होने बाल्यकाल से ही उच्चकोटि के साहसिक कार्यो को करने की प्रेरणा दी. पिथौरागड़ से 96 कि॰मी॰ की दूरी पर बसे दुर्गम पिछड़े शेत्र में उस समय न सड़क थी और न ही आवागमन के कोई विशेष साधन थे। पैदल ही एक जगह से दूसरी जगह यात्रा करनी पड़ती थी। चंद्रप्रभा के पिता कृषि कार्य कर अपने परिवार का पालन पोषण किया करते थे। अधिक शिक्षित और ग़रीब होने के बावजूद उन्होने अपने बच्चो को विद्यालए बेजा. चंद्रप्रभा ने अपनी प्रत्मिक शिक्षा चानग्रू से सन् 1954 में पूर्ण की. वे फिर रा.इ. कॉलेज में पढ़ी. सन् 1959 में हाइ स्कूल की परीक्षा उत्तीर्ण की. कठिन पहाड़ी रास्ते से घंटो पैदल चलना, समय पर विश्वविद्यालय पहुँचना, विद्यालय के बाद घर पर माता के कार्यो में हाथ बाँटना उनकी रोज की दिनचार्यो का अंग था। उनमे बचपन में ही चीते जैसी फुर्ती थी। विद्यालय में वो अपने पुरुष सहपाठियों से किसी भी कार्य में पीछे नही रहती थी। हाईस्कूल की परीक्षा के उपरांत आपने इंटर्मीडियेट मे राजकीय बालिका इंटरकॉलेज नैनीताल में प्रवेश लिया। यही से आपका खेल जीवन शुरू हुआ। विद्यालय स्तर में दौडकद, भाला, गोला, डिस्कस फेंकने आदि खेलो में भाग लेकर अपने उल्लेखनीय उपलब्धिया हासिल की. तदुपरांत सन् 1963 में अपने राजकीय स्नातकोत्तर महविश्वविध्यलय नैनीताल से बी. ए. की परीक्षा उत्तीर्ण की. सन् 1964 में आपने आई.टी.आई अल्मोड़ा से सिलाई-कड़ाई में डिप्लोमा प्राप्त किया। फिर उन्होने सी.पी.एड की परीक्षा इल्लाहबाद से की और उसमे उत्तीर्ण हुई. परीक्षा के कुछ समय बाद आपको सहायक अध्यापिका के रूप में राजकीय इंटर कॉलेज पिथौरागढ़ में नियुक्ति मिल गयी। एक शिक्षिका का फर्ज़ आपने बखूबी निभाया. वे ग़रीब घर की छात्राओं को हमेशा शिक्षा हेतु प्रोत्साहित करती थी एवं अत्यंत ग़रीब बालिकाओ का शुल्क देकर पठन-पाठन सहायता भी करती थी। एतवल भली भांति जानती थी की पहाड़ की लड़की को शिक्षा प्राप्त करने में ग़रीबी सबसे बड़ी बाध थी। गढ़वाल क्षेत्र की परिस्थितिया भी कुमाऊँ के समान ही है। अशिक्षा का साम्राज्य पूरे उत्तरांचल में तब बहुत फैला था। स्कूल 10 से 30 कि॰मी॰ के डूती पर होते थे। सुश्री एतवल ने कुमाऊँ एवं गढ़वाल क्षेत्र के गावों में ब्राह्मण कर बालिकाओं को स्कूल भेजने का अभियान चलाया। इश्स अभियान के कारण उन्हे अपेयार लोकपतियता मिली. पहाड़ी परिवेश में पली बड़ी होने के कारण बच्चपन से ही आपकी पर्वतारोहण में बहुत रूचि थी। अत: शिक्षण कार्य करते हुए श्री एतवल ने बीच बीच में अनेकों पर्वतारोहण कोर्स भी पूरे किए साथ ही अनेक चोटियो पर भी आपने विजय प्राप्त की. सन् 1972 के जून में बेसिक पर्वतारोहण पाठ्यकर्म एवं सन् 1975 अग्रवर्ती पर्वतारोहण पाठ्यकर्म उत्तरकाशी से प्रथम श्रेणी में उत्तीर्ण किया तथा 1976 में भारत स्काउट एवं गाइड कोर्स भी आपने उत्तरकाशी से उत्तीर्ण किया। फिर गढ़वाल विश्वविध्यलय से 1979 में अर्थशास्त्र में एम.ए. की उपाधि हासिल की. सन् 1979 फेब्रुवरी-मार्च में बेसिक स्कीइंग पाठ्यकर्म तथा सन् 1980 में इंटर्मीडियेट स्कीइंग कोर्स व्दित्य श्रेणी में उत्तीर्ण किया। पर्वतारोहण के इन कोर्सो को करने के दौरान आपने विभिन्न चोटियो पर चढ़ने में भी सफलता हासिल की. आपकी उत्कृष्ट सेवाओ को देख कर उ.प्र.\n\nउपलब्धिया\n1) सन् 1972 जून बेबी शिवलिंग चोटी उत्तरकाशी 18130 फीट पर विजय प्राप्त की.\n\n2) सन् 1975, जून बंदरपूंछ छोटी उत्तरकाशी 20720 फीट पर विजय प्राप्त की.\n\n3) सन् 1975 सितम्बर-अक्टूबर, केदार शेत्र 22410 फीट विजित. \n\n4) सन् 1976 मई-जून कामेट भारत जापानी अभियान 25447 फीट विजित.\n\n5) सन् 1977 एप्रिल-जून कमेट भारतीया महिला अभियान में 25447 फीट विजित.\n\n6) सन् 1979, अगस्त-सितंबर रत्तावन् 20320 फुट भारत न्यूजिलैंड 'क्लाइंब थे माउंटन डाउन थे रिवर' अभियान में शिकार विजेता रही.\n\n7) सन् 1981, अगस्त, नंदादेवी 25654 फीट, भारतीय मिश्रित दल अभियान भारतीय पर्वतारोहण संस्थान, नई दिल्ली के नेतृत्व में. \n\n8) सन 1981 चोन्द्कस (जापान) की चोटी का सफल आरोहण.\n\n9) सन 1981, चुरी-गी-सावा (जापान) नमक पर्वत शिखर पर विजय प्राप्त की.\n\n10) सन् 1981 तेतियाम (जापान) चोटी का सफल आरोहण.\n\n11) सन 1982 सितंबर-अक्टूबर 21890 फीट ऊँची गंगोत्री प्रतम नमक चोटी पर विजय प्राप्त की.\n\n12) सन् 1983, सितंबर-ओक्टूबर में 23860 फीट ऊँची माना पीक पर एवरेस्ट का चुनाव करते हुए सफल आरोहण किया। \n\n13) सन् 1984 के मार्च-एप्रिल माह में माउंट एवरेस्ट पर चढ़ने के अभियान के दौरान आप 28750 फीट नही पहुँच पाई. आयेज का अभियान उन्हे मौसम की खराबी के वजह से रोकना पड़ा. \n\n14) सन् 1986 मार्च-एप्रिल में अड्वॅन्स्ड कोर्स सीखने के दौरान दिओ तिब्ब्त (20787 फीट) नामक छोटी पर विजय प्राप्त की. \n\n15) सन् 1988 में भागीरथी व्दितिय (21363 फीट) पर विजय प्राप्त की.\n\n16) सन् 1989, अगस्त-सितंबर में नन्दाकोत नामक शिखर पर विजय प्राप्त की.\n\n17) सन् 1990 अगस्त में विघ्रुपन्थ (22345 फीत) नमक शिकार पर विजय प्राप्त की.\n\n18) सन् 1992 में रुद्र्गैदा (19090 फीट) ऊँची चोटी पर विजय प्राप्त की.\n\n19) सन् 1993 मार्च में भारत-नेपाल महिला अभियान (नई दिल्ली) की सदस्य के रूप में एवरेस्ट (29028 फीट) की चोटी तक आरोहण किया।\n\n20) सन् 1998 के सितंबर-अक्टूबर माहो में सुदर्शन (21473 फीट) तक चढ़ने में सफलता हासिल की. \n\n21) सन् 1998, सितंबर-अक्टूबर में ही चले एक दूसरे अभियान में आपने सेफ (20331 फीट) नामक चोटी पर 57 वर्ष की उम्र में विजय पताका फिराया.\n\n22) सन् 1999 अगस्त में जोगिन 1&3 (20548 फीट) नामक छोटिया विजित की. न केवल पर्वतारोहण के श्रेत्र में ही सुश्री एतवल ने अपनी उपलब्धियों के झंडे गाड़े बल्कि अगस्त-अक्टूबर 1979 में अलकनंदा और गंगा नदी में रुद्रप्रयोग से हरिव्दार तक, सन् 1984 में अलकनंदा नदी में ही भारत अमरीका अभियान दल के साथ नन्द्प्रयग से देवप्रयाग तक एवं पुन: इसी वर्ष भागीरथी एवं गंगा नदी में इसी अभियान दल के साथ आपने देवप्रयोग से हरिव्दार तक रिवर राफ्टिंग कर उल्लेखनीय उप्लब्धियां हासिल की. आपने विभिन्न देशो में ट्रेकिंग में कही अभियानो में भाग लिया था।\n", "id": "554294", "title": "चंद्रप्रभा एतवल"}
{"url": "https://hi.wikipedia.org/wiki?curid=554331", "text": "मूलामट्टमं\n\nमूलामट्टमं केरल के इडुक्की ज़िले के इडुक्की तालूक के अंतरगत अराक्कुलम ग्राम पंचायत के मुख्यालय है। ये तोटुपुज़ा शहर से २२ क़ी मी दूर दक्षिण पूर्व की ओर तोटुपुज़यार नदी के किनारे पे बसा हुआ है। ये गाव तीनों तरफ से पर्वतमालाएं घिरा हुआ और तराई में बसा होने के कारण यह जगह सुरम्य स्थान है, इसलिए दक्षिण भारतीय भाषा फिल्मों का बहुत फिल्में यहाँ फिल्माए गए हैं। भारत में सबसे बड़ी भूमिगत जल विद्युत पावर स्टेशन के कारण मूलामट्टमं प्रसिद्ध है।\n\nमूलामट्टमं पावर स्टेशन भारत में सबसे बड़ी भूमिगत जल विद्युत परियोजना है, इडुक्की बांध से पानी भूमिगत पाइप द्वारा यहाँ ले आकर 669.2 मीटर (2195 फीट) ऊचाई से नीचे पानी ६ जनरेटरों पे गिराकर ७८० मेगावाट का बिजली उद्पादन करता है। बिजली उद्पादन के बाद में, पानी त्रिवेणी संगमं पे तोटुपुऴायार नदी जा मिलते है, इसलिए तोटुपुऴायार नदी ३६५ दिनों में पानी से भरपुर है। कडि सुरक्षा के वजह से पर्यटकों को प्रवेश प्रतिबंध है।\n\nसागौन बागानों, इलाप्पल्ली जल-प्रपात, त्रिवेणी संगमं, हैंगिगं पुल, तुम्बिच्ची काल्वरी समुच्चयम, नाटुकाणी मंडप, मलंकारा बांध, कुडायात्तूर पर्वत, वायानाक्कावु मंदिर और इलावीऴापून्चिरा आदि पर्यटकों केलिए मुख्य आकर्षण का जगह हैं। दुनिया का दूसरा और एशिया का पहिला आर्क बांध इडुक्की यहां से ४५ कि॰मी॰ दूर पे है।\n\nस्कूल: IHEP यूपी स्कूल, गवर्नमेंट वोकेशनल हायर सेकेंडरी स्कूल, सेंट जॉर्ज स्कूल, सेक्रेड हार्ट अंग्रेजी मीडियम हायस्कूल\nकॉलेज: सेन्ट जोसफ कॉलेज, सीएमआई पाद्री लोगों से 1980 में स्थापित किया गया था। यह मूलामट्टम से 5 किमी दूर अराक्कुळम स्थित है। यह प्रबंधन, सामाजिक कार्य, रसायन विज्ञान, वाणिज्य, अर्थशास्त्र और अंग्रेजी भाषा में स्नातक और स्नातकोत्तर डिग्री प्रदान करता है।", "id": "554331", "title": "मूलामट्टमं"}
{"url": "https://hi.wikipedia.org/wiki?curid=554349", "text": "नागरिक उड्डयन\n\nसेना द्वारा संचालित उड़ानों को छोड़कर अन्य सभी प्रकार की उड़ानों को नागरिक उड्डयन (Civil aviation) के ही अंतर्गत माना गया है। इसमें जो कार्य व्यवहार में आते हैं वे ये हैं : यात्रियों का व्यावसायिक यातायात, माल और डाक, व्यापार या शौक के लिए निजी हैसियत से की गई उड़ानें तथा सरकारी उद्देश्यों की पूर्ति के लिए किया गया इसका उपयोग।\n\nदो अमरीकी बंधु आरिविल राइट तथा विल्बर राइट आज के प्रचलित नागरिक एवं सैन्य उड्डयन के जनक माने जाते हैं। १९०३ में ही इन बंधुओं ने पहले ऐसी यात्रा की थी जिसमें वायुयान इंजनयुक्त और हवा से भारी था। हवाई उड्डयन में अन्य कई देशों में भी, विशेषत: फ्रांस में, इस दिशा में प्रयोग किए जा रहे थे। १९१० तक हवाई यातायात को अधिकांश देशों में व्यावहारिक रीति से अपना लिया गया था। शीघ्र प्रथम विश्वयुद्ध सामने आया। इसने वैज्ञानिक एवं प्राविधिक प्रयोगों को उन्नत होने की पर्याप्त प्रेरणा दी ओर युद्ध का अंत होते होते यातायात के हवाई साधन भली भाँति दृढ़ हो चुके थे।\n\nइसके बाद तीव्र प्रगति हुई। १९१९ के अंत तक लंदन और पेरिस के बीच वायुचर्याएँ चालू हो गई। यूरोप के कुछ अन्य बड़े नगरों के साथ भी इस प्रकार का संपर्क स्थापित हुआ। रूस में लेनिनग्राड और मास्को के बीच नियमित चर्याएँ चालू हुई। संयुक्त राज्य अमरीका, की व्यावसायिक प्रगति कुछ मंद थी, तथापि वायुचर्याएँ सिएटल (वाशिंगटन) और विक्टोरिया (ब्रिटिश कोलंबिया) तथा की-वेस्ट (फ़्लोरिडा) और हैवैना (क्यूबा) में संचालित की जाने लगीं।\n\n१९१९ से १९३९ तक की प्रगति द्रुत रही। विभिन्न देशों के बीच वायुमार्गो का जाल धीरे धीरे घना हुआ तथा फ्रेंच, ब्रिटिश एवं डचों ने अफ्रीका एवं सुदूरपूर्व में स्थित अपने उपनिवेशों तक के लिए लंबे वायुमार्ग स्थापित किए। जर्मनी ने दक्षिणी अमरीका में हवाई यातायात का संपर्क स्थापित किया तथा ब्रैज़ील, अर्जेटाइना तथा कुछ अन्य लातीनी अमरीकी देशों में अपने वायुयानों का घना जाल फैलाया। १९२९ में संयुक्त राज्य, अमरीका, ने मियामी से दक्षिणी अमरीका के पश्चिमी किनारे, चिली, तक एक वायुमार्ग स्थापित किया। १९३१ में जर्मनी एवं ब्रैज़ील के बीच जर्मनी की एक ज़ेपलिन चर्या स्थापित हुई (गैस भरे और इंजनयुक्त विशेष रूप के हवाई जहाज को ज़ेपलिन कहते हैं)। १९३५ में प्रशांत महासागर के आर पार पानी में भी तैर सकनेवाले वायुयान की चर्या तथा १९३६ में अंध महासागर (ऐटलैंटिक) पार जानेवाली ज़ेपलिन की चर्या चालू की गई। १९३९ में उत्तरी एवं दक्षिणी अंध महासागर के आर पार जानेवाली नियमित उड़ानें होने लगीं। व्यापारिक वायुमार्गो ने तब समूचे जगत् को चारों ओर से घेर लिया।\n\nफिर द्वितीय महायुद्ध सामने आया। इसने भी प्राविधिक उन्नति को बढ़ावा दिया और उड्डयन विषयक ज्ञान की बहुत वृद्धि हुई। अखिल विश्व के पैमाने पर सैनिक हवाई यातायात के कार्यों का होना उस समय की एक बहुत बड़ी अनिवार्यता थी। उड्डयन को अब बहुत अधिक बल मिला। १९४५ में युद्ध समाप्त हुआ। उसके बाद के कुछ वर्षों में व्यावसायिक हवाई यातायातों तथा तत्संबंधी उपयोगी वस्तुओं में बहुत बड़े परिवर्तन हुए और दुनिया में वायुमार्गों का विराट् विस्तार देखने में आया। परिवहन की क्षमता बढ़ गई। गति में तीव्रता आई और यात्राओं का विस्तार लंबा होने लगा। इंजन चालित वायुयानों के बदले टरबाइन चालित, फिर जेट चालित वायुयान बने। अक्टूबर, १९५८ में संयुक्त राज्य, अमरीका, से ब्रिटेन और फ्रांस तक, अंध महासागर को पार करके जानेवाली पहली जेट सर्विस का उद्घाटन हुआ। इस प्रकार व्यावसायिक उड्डयन ने अब जेट युग में प्रवेश कर लिया है।\n\nभारत में वायुचर्याओं के चलाए जाने की चर्चा भारत सरकार द्वारा बहुत पहले, १९१७ में ही, प्रारंभ की गई थी। प्रथम विश्वयुद्ध के समाप्त होते ही, सितंबर, १९१९ में सरकार ने भारत भर में डाक पहुँचाने का पूरा उत्तरदायित्व एक यातायात कंपनी को सौंप देने का निश्चय किया, परंतु कुछ कार्य न हो सका। एक साल बाद हवाई अड्डे स्थापित करने और बंबई-कलकत्ता तथा कलकत्ता-रंगून की चर्याओं के लिए सुविधाएँ देने की ओर सरकार की प्रवृत्ति हुई। एक भारतीय वायुमंडली (एयर बोर्ड) स्थापित हुई। सब कुछ होने पर भी सरकार ने नीतिनिर्धारण करने के अतिरिक्त और कुछ न किया।\n\nबाद के कुछ वर्षों में ब्रिटेन, फ्रांस और हालैंड ने भारत के बाहर सुदूर-पूर्वी उपनिवेशों में हवाई चर्याएँ स्थापित कीं। इन प्रगतियों ने भारत सरकार को भी सोचने को बाध्य किया और भारत में सहायक चर्याएँ चलाने की आवश्यकता का उसने अनुभव किया। परिणामत: भारतीय व्यापारियों से बातचीत आरंभ की गई। इन वार्ताओं के फलस्वरूप टाटा एयरलाइन और इंडियन नैशनल एयरवेज़ की चर्याओं का विकास हुआ। इन कंपनियों ने डाक ढोने के लिए एक इंजनवाले हल्के वायुयानों द्वारा कार्यसंचालन आरंभ किया। भारत सरकार द्वारा १९३८ में बनाई गई राजकीय हवाई डाक योजना से इस उद्योग में विस्तार को बढ़ावा मिला। बड़े वायुयानों का उपयोग होने लगा और नई नई चर्याएँ खुलीं।\n\nतब द्वितीय विश्वयुद्ध आया। इंडियन एयरलाइन का उपयोग सामरिक आवश्यकताओं की पूर्ति के लिए किया जाने लगा। राजकीय वायुसेना के यातायात समादेश (कमैंड) के वायुमार्गों के अंतर्गत बहुत से मार्गों पर इन सेवाओं का उपयोग उधार मिले (लीज़-लेंड) वायुयानों, विशेषत: डकोटा विमानों, द्वारा किया गया। पूर्वोक्त एयरलाइनों का कार्य सौंपा गया। इससे उन्हें एकदम आधुनिक ढंग के वायुयानों को उपयोग में लाने का सुअवसर प्राप्त हुआ और बहुत से लोगों ने इन कार्यों में प्रशिक्षित होकर निपुणता प्राप्त कर ली।\n\nअगस्त, १९४५ में युद्ध समाप्त होने पर एयरलाइनों पर से सरकारी नियंत्रण हट गया और वे पुन: व्यावसायिक स्तर पर आ गई। युद्धोत्तर वर्षो में भारतीय नागरिक उड्डयन के क्षेत्र में सबसे मुख्य बात दिखाई दी-भारतीय यात्रियों में हवाई यात्रा की चेतना का समुन्नत विकास। हवाई उद्योग में तीव्रता आ गई जिससे देश के प्रमुख उद्योगपति पर्याप्त संख्या में वायु यातायात के उद्योग की ओर अग्रसर हुए। १९४७ की जनवरी तक वायु यातायात की अनुज्ञप्ति-मंडली (लाइसेंसिंग बोर्ड) को विभिन्न उपयोगी वायुमार्गों के लिए १२२ आवेदनपत्र प्राप्त हुए। अंत में बोर्ड ने एयर इंडिया (जिसने टाटा एयरलाइंस का स्थान लिया), इंडियन नैशनल एयरवेज़ तथा एयर सर्विसेज़ ऑव इंडिया आदि पुरानी चालू कंपनियों के अतिरिक्त निम्नलिखित ११ नई कंपनियों को अस्थायी अनुमतिपत्र प्रदान किए : डेकन एयरवेज, डालमिया जैन एयरवेज़, भारत एयरवेज़, एयरवेज़ (इंडिया), ओरिएंट एयरवेज़ मिस्स्री एयरवेज़, अंबिका एयर लाइंस और जुपिटर एयरवेज़।\n\nइस प्रकार बहुत से संचालकों को अनुमतिपत्र दे देने से, वह भी ऐसी दशा में जब अनेक मार्गों में व्यापार की संभावनाएँ बहुत सीमित थीं, एक ऐसी स्थिति उत्पन्न हुई जिससे अवांछनीय प्रतिद्वंद्विता आरंभ हो गई जो अर्थशास्त्रीय दृष्टि से सर्वथा असंगत और अहितकर थी। इसने इस उद्योग के लिए बड़ी गंभीर कठिनाइयाँ उपस्थित कर दीं। कुछ कंपनियों का दिवाला निकल गया। शेष ने सरकार पर इस बात के लिए जोर दिया कि वह उड्डयन को अनुप्राणित रखने के लिए वित्तीय सहायता कुछ छूट के रूप में दे। अब यह स्पष्ट हो गया कि इस उद्योग को ऐसी आर्थिक सहायता की आवश्यकता है जिससे उसका विस्तार होता रहे। यह भी स्पष्ट हो गया कि अब इस उद्योग के पास खुले बाजार में धन उगाहने की क्षमता नहीं रह गई। इन सभी बातों को दृष्टि में रखकर सरकार ने एक समिति नियुक्त की जो इस निष्कर्ष पर पहुँची कि सभी हवाई कंपनियाँ राज्य द्वारा अधिकृत एक विशाल निगम (कॉरपोरेशन) में अंतर्भुक्त कर ली जाएँ। मई, १९५३ में संसद ने एयर कॉरपोरेशन संबंधी एक अधिनियम पारित किया तथा अगस्त, १९५३ में इंडियन एयरलाइंस कॉरपोरेशन स्थापित हो गया, जिसके अंतर्गत इंडियन एयरलाइंस तथा एयर इंडिया नामक दो हवाई सेवाएँ चालू हुई। इंडियन एयरलाइंस देश के अंदर तथा समीपस्थ देश बर्मा, नेपाल एवं श्रीलंका के लिए हवाई सेवाएँ उपलब्ध कराती है और एयर इंडिया विश्व के २४ देशों के लिए जेट वायुयानों द्वारा हवाई सेवाएँ सुलभ कराती है।\n\nपहले साल तो कॉरपोरेशन को व्यवस्था एवं संचालन संबंधी अनेक समस्याओं का सामना करना पड़ा। वायुमार्गों का पहलेवाला ढर्रा अब ठीक नहीं जान पड़ता था, अत: उसके पुनरीक्षण की आवश्यकता हुई।\n\nयांत्रिक पक्ष में भी अनेक उलझनें उत्पन्न हुई और इस बात की आवश्यकता हुई कि नए सक्षम कारखाने स्थापित किए जाएँ। उधर व्यापारिक पक्ष में पर्याप्त संख्या में नए टिकटघर स्थापित करने तथा पुराने भवनों को नया करने की आवश्यकता थी। बुकिंग एजेंटों के पूरे ढाँचे को बहुत कुछ बदलना पड़ा तथा विदेशी कंपनियों और सरकारों से नवीन अंतर्देशीय समझौते करने पड़े।\n\nइन सभी समस्याओं का सफलतापूर्वक सामना किया गया और प्रगति के पथ पर पहला पग आगे बढ़ा। १९५३-५४ में इंडियन एयरलाइंस कॉरपोरेशन तीन करोड़ से अधिक की आय हुई। दूसरे वर्ष इसे दृढ़ बनाने के लिए राष्ट्रीयकरण की योजनाएँ जोर पकड़ने लगीं। अलग अलग वायुमार्गो की व्यवस्था के स्थान पर समूचे ढाँचे की संघटित नियंत्रणशैली अपनाई गई। केंद्र में दृढ़ संचालन संस्था की स्थापना हुई। पूरा संचालनक्षेत्र तीन भागों में बाँटा गया और दिल्ली, बंबई तथा कलकत्ता इसके नए केंद्र हुए। कॉरपोरेशन के तृतीय वर्ष में प्रवेश करने के साथ ही संगठन एवं हिसाब किताब के संचालन को कार्यपद्धतियाँ भी एक निश्चित रूप में सुस्थिर की गई। जहाजी बेड़ों में भी आठ हेरोन नामक तीन स्काईमास्टर नामक वायुयानों को रखकर उन्हें समृद्ध बनाया गया। वाइकाउंट वायुयानों के प्रयोग की योजना ने भी मूर्त रूप धारण किया। स्काईमास्टर की रात्रिचर्या भी स्थापित हुई। इंडियन एयर कॉ. ने आसाम के बाढ़ ग्रस्त क्षेत्रों के लिए सामान पहुँचाने के कार्य में महत्वपूर्ण भाग लिया। १९५६-५७ में व्यापार समृद्धतर हुआ और वायुयानों की संख्या बढ़ाने की आवश्यकता हुई। अत: पाँच वाइकाउंटों के लिए एक साथ आर्डर भेजा गया। लंबे वायुमार्गो में इनका उपयोग करने का निश्चय था। इंजीनियरों एवं संचालन के विविध अंग के लोगों को प्रशिक्षित करने की एक सर्वांगपूर्ण योजना उपस्थित की गई। पर्याप्त चालकों एवं इंजीनियरों को प्रशिक्षण के निमित्त ब्रिटेन भेजे जाने के लिए चुना गया। १० अक्टूबर को दिल्ली-कलकत्ता-मार्ग पर वाइकाउंट की पहली उड़ान हुई। इसके बाद ही सभी लंबे मार्गों पर वाइकाउंट विमान चालू किए गए।\n\n१९५७-५८ में इं.ए.कॉ. ने और भी प्रगति की तथा राष्ट्रहित में अधिक भाग लिया। महामारी एवं दैवी विपत्तियों से ग्रस्त क्षेत्रों के लिए ओषधियाँ आदि ढोने के अतिरिक्त काश्मीर जानेवाले मालों को भी ढोने का काम इसने किया। सबसे बढ़कर इं.ए.कॉ. ने 'नेफा' (उत्तर-पूर्वी सीमाक्षेत्र) प्रदेश में सहायतार्थ सामान गिराने का काम किया। इसी वर्ष दिल्ली में वाइकाउंटों के लिए छाजन (डॉक) बनकर पूरा हो चुका था। संगठन में भी काफी सुधार हुआ।\n\nएयर इंडिया ने १९७१-७२ के दौरान ४,२४,२६८ यात्रियों को उनके गंतव्य पर पहुँचाया और इसके नौ बोइंग-७०७ तथा दो बोइंग-७४७ (जंबो जेट) वायुयानों ने २९.९४ करोड़ कि॰मी॰ की यात्रा की।\n\nयुद्धकालीन हवाई यातायात के विराट् विस्तार एवं विस्तार की तात्कालिक संभावनाओं तथा दूरदर्शिता ने यह आवश्यक बना दिया कि आकाश के उपयोग एवं उड्डयन संबंधी नियमों को सुस्थिर करने के लिए अंतरराष्ट्रीय समझौता किया जाए। इस उद्देश्य की दृष्टि में रखकर नवंबर, १९४४ में ५४ देशों के प्रतिनिधि शिकागो (अमरीका) में एकत्रित हुए। इसके परिणामस्वरूप चार समझौतों पर हस्ताक्षर किए गए जिनका विवरण नीचे दिया जाता है:\n\n(१) अंतरराष्ट्रीय नागरिक उड्डयन की शर्ते ४ अप्रैल १९४७ से लागू हुई। इनके अंतर्गत निम्नलिखित बातों का समावेश था : (क) उड्डयन कला के विधिवत् संचालन में सुविधा एवं सहयोग प्रदान करना तथा इसके प्राविधिक नियमों एवं कार्यविधि में अधिक से अधिक सामंजस्य स्थापित करने के लिए प्रयत्नशील होना; (ख) नागरिक उड्डयन के सभी पहलुओं में समता लाने के लिए एक स्थायी संघटन, अंतरराष्ट्रीय नागरिक उड्डयन संघ (आई.सी.ए.ओ.) की स्थापना करना; (ग) आई.सी.ए.ओ. के अंतर्गत कुछ समितियाँ स्थापित हुई जो नागरिक उड्डयन की विविध शाखाओं का काम देखती थीं। ये समितियाँ थीं : एयर नैविगेशन कमीशन, एयर ट्रांसपोर्ट कमिटी और लीगल कमिटी।\n\nआई.सी.ए.ओ. का सचिवालय और स्थायी हेडक्वार्टर मॉण्ट्रियल (कैनाडा) में स्थापित हुआ।\n\n(२) अंतरराष्ट्रीय हवाई यातायात समझौते के आधार पर अनुसूचित अंतरराष्ट्रीय वायुसेनाओं के लिए 'पाँच' स्वतंत्रताओं का बहुमुखी प्रस्ताव स्वीकृत हुआ : \n\nबहुत से कार्य ऐसे हैं जो वायुयानों द्वारा अन्य साधनों की अपेक्षा बहुत शीघ्र एवं कम व्यय में संपन्न हो सकते हैं। कैनाडा में वायुयान का उपयोग बहुत पहले ही हुआ था और वहाँ सर्वेक्षण (सरवे) के कार्य एवं दावाग्नि से सुरक्षा के लिए इसका उपयोग बहुत दिनों से हो रहा है। अमरीका में भी कृषि के संबंध में हानिकारक कीड़ों को मारने के लिए चूर्ण छिड़कने का कार्य वायुयान द्वारा आरंभ से ही हो रहा है। रूस तथा अर्जेटाइना में वायुयानों का उपयोग टिड्डियों के संहार कार्य में होता रहा है। अन्वेषकों ने कच्ची धातु का पता चुंबकत्वमापी यंत्रों को साथ लेकर वायुयानों से लगाया है। विदेशों में किसान और फार्मवाले वायुयान को खेती का साधारण उपकरण समझते हैं। तेल के रक्षक वायुयान पर चढ़कर पाइप लाइनों की देखरेख किया करते हैं। बिजली की कंपनियाँ भी उच्चशक्तिवाली लाइनों का निरीक्षण इसी प्रकार करती हैं।\n\nअमरीका और रूस में लाखों एकड़ भूमि पर वायुयानों द्वारा रासायनिक चूर्ण छिड़कर जंगली घास-पात से उसकी रक्षा की जाती है। इन देशों में धान बोने और खेतों में रासयानिक खाद डालने का काम भी वायुयानों से लिया जाता है।\n\nभारत में भी वायुयानों का उपयोग बहुत लाभप्रद कार्यो में किया गया है; उदाहरणत: बाढ़पीडितों की सहायता, ऐसे दुर्गम क्षेत्रों में, जहाँ वायुमार्ग से ही जाया जा सकता हो, आश्वयक माल पहुँचाना, विपत्तिग्रस्त लोगों का उद्धार आदि कार्य हैं। अभी हाल में तेल क्षेत्रों का पता लगाने के लिए भी वायुयान का उपयोग किया गया है। आस्ट्रेलिया में इसका उपयोग रोगी तक डाक्टरों को तुरंत पहुँचाने के लिए किया गया है, जो इस बहुमुखी कार्यवाले यंत्र का एक नवीन पक्ष है।\n\n", "id": "554349", "title": "नागरिक उड्डयन"}
{"url": "https://hi.wikipedia.org/wiki?curid=554351", "text": "उतथ्य\n\nउतथ्य का जन्म आंगिरस कुल में हुआ था। उनकी भार्या भद्रा बड़ी रूपवती थी जिसे वरुण ने छिपा लिया था। जब नारद की मध्यस्थता से भी वरुण ने भद्रा को लौटाना स्वीकार नहीं किया, तब उतथ्य ने सरस्वती को सूख जाने और ब्रह्मर्षि देश को अपवित्र हो जाने का अभिशाप दे दिया। इस पर वरुण ने भद्रा को लौटा दिया।\n\nमहाभारत (आदिपर्व ९८.५-१६; शांतिपर्व ३२८) में उतथ्य की एक अन्य पत्नी ममता का उल्लेख भी मिलता है। इनके कनिष्ठ भ्राता बृहस्पति ने अपनी भाभी ममता से बलात् संभोग करना चाहा किंतु गर्भस्थ शिशु ने इनके इस कार्य का विरोध किया। इससे क्रुद्ध हो बृहस्पति ने गर्भस्थ शिशु को अंधा होने का शाप दिया। जन्म लेने पर इस अंधे बालक का नाम दीर्घतमा औतथ्य हुआ।\n", "id": "554351", "title": "उतथ्य"}
{"url": "https://hi.wikipedia.org/wiki?curid=554364", "text": "अल्जीरिया विमान दुर्घटना २०१४\n\n11 फ़रवरी 2014 को अल्जीरियाई एयरफॉर्स लोकहीड सी-130 हर्क्यूलस विमान अल्जीयर्स से 500 किमी पूर्व औम अल-बुआगी में दुर्घटनाग्रस्त हो गया। प्रारम्भिक ख़बरों में 100 यात्रियों सहित चालक दल के सदस्य सवार बताये गए थे। विमान में कुछ सैनिक और उनके परिवार सवार थे। कॉन्सटेन्टाइन और औम अल-बुआगी के बीच विमान से संपर्क टूट गया। प्राथमिक समाचारों के अनुसार खराब मौसम को विमान हादसे का कारण बताया गया है। लेकिन बाद में प्राप्त आधिकारिक सूत्रों के अनुसार बचाव कर्मियों ने 76 शव प्राप्त किये और विमान में सवार कुल लोगों की संख्या 78 बताई गई जिनमें से एक सुरक्षित रह पाया। कुछ प्रत्येक्षदर्शियों के अनुसार दुर्घटनाग्रस्त होने से पहले विमान पहाड़ी से टकराया।\n", "id": "554364", "title": "अल्जीरिया विमान दुर्घटना २०१४"}
{"url": "https://hi.wikipedia.org/wiki?curid=554378", "text": "आगर मालवा ज़िला\n\nआगर मालवा भारत के राज्य मध्य प्रदेश का 51 वा उज्जैन सम्भाग में स्थित ज़िला है। इस जिले का क्षेत्रफल 2785 वर्ग किमि. तथा जनसंख्या 4.80 लाख है।आगर को 16 अगस्त 2013 को शाजापुर जिला से अलग कर के ज़िला घोषित किया गया। इसके अंतर्गत चार तहसील आती हैं। \n\n", "id": "554378", "title": "आगर मालवा ज़िला"}
{"url": "https://hi.wikipedia.org/wiki?curid=554380", "text": "सर हेनरी डॅली\n\n\"तिरछे अक्षर\"\nसर हेनरी डर्मोट डेली 25 अक्टूबर 1823, पूना के निकट किरकी में पैदा हुए थे। उनके पिता, फ्रांसिस डर्मोट डैली, एक सैनिक थे और उन्होंने 4 लाइट ड्रेगून्स में 1821 से ब्रिटिश भारत में सेवा की थी।\nसर हेनरी डेली इतिहास के नामी छात्र थे और मालवा क्षेत्र के राज्यों के इतिहास में उनके हंसमुख और सुखद स्वभाव ने मालवा राज्य के प्रमुखों का विश्वास जीत लिया। 1870 में, उन्होंने भारत छोड़ दिया। उन्होंने गवर्नर जनरल के लिए एजेंट की नियुक्ति को हासिल किया। 1889 के अंत में सवारी करते हुए गिरने की वजह से उन्हे गंभीर चोट लगी जो जीवन भर थीक नहीं हो पाई। उनका निधन, 21 जुलाई 1895 को हुआ। एक व्यक्ति के रूप में वह साधारण, अप्रभावित और ईमानदार थे और दो ​​बार विक्टोरिया क्रॉस लड़ाई में वीरता के लिए ब्रिटेन में सर्वोच्च सैन्य सम्मान के लिए उनकी सिफारिश की गई थी।\nविरासत में, मध्य भारत के तत्कालीन राज्य के राज कुमारो को शिक्षित करने के लिए उन्होंने इंदौर में एक आधुनिक ब्रिटिश प्रकार का स्कूल बनाया। इंदौर में रेसिडॅन्सी कॉलेज की स्थापना की और बारीकी से इसकी प्रगति पर नज़र रखी। उनके निधन के बाद, मध्य भारत में अमेरिका के चीफ्स ने पर्याप्त ढंग से उनकी द्वारा दी गई सेवाओं का स्मरण करने का प्रस्ताव रखा। नतीजतन, 1906 में, नई डॅली कॉलेज का 118 एकड़ के परिसर के केंद्र में लोक निर्माण विभाग प्रस्तुत किया गया था, जिसके लिए जमीन पर एक विशाल, शानदार सफेद संगमरमर की इमारत का होलकर राज्य द्वारा डॅली कॉलेज के रूप में निर्माण किया गया।\n\n\nबहुत पहले से जनरल डॅली शिक्षा के क्षेत्र में बहुत रुचि रखते थे। उन्होंने इंदौर में रेसिडॅन्सी कॉलेज की स्थापना की और उसकी प्रगती पर काफी ध्यान दिया।\nउन्होंने ही अजमेर में मॅयो कॉलेज की नींव भी बनयी, जो चर्चा का एक प्रमुख विषय बना। मध्य राज्य में एसा कोई स्कूल या कॉलेज नहीं है जो इस कॉलेज के बारे में गर्व के साथ बात नहीं करता।\nजनरल डॅली एक कर्मशील आदमी थे और वह अकसर कहा करते थे कि \" जो आदमी घोड़े पर चड़कर अपने कर्तव्य का पालन भी नहीं कर सकता है वो राजनीतिक अधिकारी कहलाने लायक नहीं है।\nडॅली ने फरवरी, 1881 में भारत छोड़ दिया था। उनके जाने के बाद उनका एक स्मारक मध्य भारत में उनके द्वारा दी गई सेवाओं के लिये पर्याप्त ढंग से स्थापित किया गया।\nइंदौर में रेजीडेंसी कॉलेज कुछ हद तक अल्प और अपर्याप्त इमारतों में आयोजित किया गया था और यह बेहतर आवास के प्रावधान भारत में शिक्षा की अग्रणी रहा था, जो डॅली की स्मृति के लिए एक उपयुक्त श्रद्धांजलि है। जो लोग इस कॉलेज के साथ जुड़ हुए हैं, उन्हे इस संस्थापक पर गर्व है। उनका पूरा जीवन सभी के लिए एक उदाहरण है।", "id": "554380", "title": "सर हेनरी डॅली"}
{"url": "https://hi.wikipedia.org/wiki?curid=554384", "text": "ईटा दुर्ग\n\nईटा दुर्ग (ईंटों का किला) ईटानगर के केन्द्र में स्थित है। वास्तव में इटानगर का नाम इस किले के नाम से ही आया है।\n\n", "id": "554384", "title": "ईटा दुर्ग"}
{"url": "https://hi.wikipedia.org/wiki?curid=554393", "text": "विश्‍व कैंसर दिवस\n\nविश्व कैंसर दिवस प्रतिवर्ष 4 फ़रवरी को मनाया जाता है।\n1933 में अंतर्राष्ट्रीय कैंसर नियंत्रण संघ ने स्विट्जरलैंड में जिनेवा में पहली बार विश्व कैंसर दिवस मनाया। यह दिवस कैंसर के बारे में जागरूकता बढ़ाने, लोगों को शिक्षित करने, इस रोग के खिलाफ कार्रवाई करने के लिए दुनिया भर में सरकारों और व्यक्तियों को समझाने तथा हर साल लाखों लोगों को मरने से बचाने के लिए मनाया जाता है। 2014 में इसे विश्व कैंसर घोषणा के लक्ष्य 5 पर केंद्रित किया गया है जो कैंसर के कलंक को कम और मिथकों को दूर करने से संबंधित है।\n\nवर्तमान में, दुनिया भर में हर साल 76 लाख लोग कैंसर से दम तोड़ते हैं जिनमें से 40 लाख लोग समय से पहले (30-69 वर्ष आयु वर्ग) मर जाते हैं। इसलिए समय की मांग है कि इस बीमारी के बारे में जागरूकता बढ़ाने के साथ कैंसर से निपटने की व्यावहारिक रणनीति विकसित करना है। वर्ष 2025 तक, कैंसर के कारण समय से पहले होने वाली मौतों के बढ़कर प्रति वर्ष 60 लाख होने का अनुमान है। यदि विश्व स्वास्थ्य संगठन के 2025 तक कैंसर के कारण समय से पहले होने वाली मौतों में 25 प्रतिशत कमी के लक्ष्य को हासिल किया जाए तो हर साल 15 लाख जीवन बचाए जा सकते हैं।\n", "id": "554393", "title": "विश्‍व कैंसर दिवस"}
