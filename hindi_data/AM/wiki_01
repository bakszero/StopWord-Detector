{"url": "https://hi.wikipedia.org/wiki?curid=511426", "text": "नारानाग\n\nनारानाग भारत के जम्मू व कश्मीर राज्य के गान्दरबल ज़िले में २,१२८ मीटर की ऊँचाई पर स्थित एक पर्वतीय पर्यटक स्थल है। यह कंगन से ८ किमी की दूरी पर सिन्द नाले (सिन्धु नदी से भिन्न) नामक नदी की घाटी पर अधिक ऊँचाई पर स्थित है। अपने मर्ग (घास के खुले मैदान), पर्वतों और झीलों के लिये जाने जाने वाले इस स्थान से १६,८४० फ़ुट ऊँचे हरमुख पर्वत और उसके चरणों में स्थित गंगाबल झील के लिये पगडंडी शुरु होती है। यह वंगथ झरने के बाएँ किनारे पर बसा हुआ है, जो आगे चलकर सिन्द नाले में विलय होता है। यहाँ से गडसर झील, विशनसर झील और किशनसर झील के लिये भी रास्ते निकलते हैं हलांकि नारानाग से वहाँ तक पहुँचने के लिये ५ से ७ दिन का पैदल सफ़र तय करना पड़ता है।\n\n'नारा नाग' वास्तव में 'नारायण नाग' का रूप है। कश्मीरी भाषा में 'नाग' का अर्थ पानी का चश्मा होता है। यहाँ का चश्मा हिन्दुओं द्वारा पवित्र माना जाता है।\n\nनारानाग के मंदिर पर्यटकों के लिये एक मुख्य आकर्षण हैं और भारत के सबसे महत्वपूर्ण पुरातन-स्थलों में गिने जाते हैं। यहाँ लगभग २०० मीटर की दूरी पर एक-दूसरे की तरफ़ मुख किये हुए मंदिरों का एक समूह है। इतिहासकारों के अनुसार शिव को समर्पित इन मंदिरों को ८वीं सदी में कश्मीर-नरेश ललितादित्य ने बनवाया था। यह मंदिर वंगत नदी के दाएँ किनारे पर भूतशेर पर्वत ('भूतेश्वर पर्वत' का परिवर्तित रूप) के चरणों में स्थित हैं।\n\n", "id": "511426", "title": "नारानाग"}
{"url": "https://hi.wikipedia.org/wiki?curid=511431", "text": "कम्बोज (बहुविकल्पी)\n\nकम्बोज या कंबोज से निम्नलिखित भौगोलिक क्षेत्रों का बोध होता है-\n\n\n", "id": "511431", "title": "कम्बोज (बहुविकल्पी)"}
{"url": "https://hi.wikipedia.org/wiki?curid=511440", "text": "हरि नारायण आपटे\n\nहरि नारायण आपटे (१८६४-१९१९ ई.) मराठी के प्रसिद्ध उपन्यासकार, कवि, नाटककार थे। \n\nहरिभाऊ आपटे का जन्म खानदेश में हुआ। पूना में पढ़ते समय इनके भावुक हृदय पर निबंधमालाकार चिपलूणकर और उग्र सुधारक आगरकर का अत्यधिक प्रभाव पड़ा। इसी अवस्था में इन्होंने कई अंग्रेजी कहानियों का मराठी में सरस अनुवाद किया। विद्यार्थी जीवन में ही इन्होंने संस्कृत के नाटकों का तथा स्कॉट, डिकसन्, थैकरे, रेनाल्ड्स इत्यादि के उपन्यासों का गहरा अध्ययन किया और लोकमंगल की दृष्टि से उपन्यासरचना की आकांक्षा इनमें अंकुरित हुई।\n\nसन् १८८५ में इनका 'मघली स्थिति' नामक पहला सामाजिक उपन्यास एक समाचारपत्र में क्रमश: प्रकाशित होने लगा। बी. ए. की परीक्षा में अनुत्तीर्ण होने पर इन्होंने 'करमणूक' नामक पत्रिका का संपादन करना आरंभ किया। यह कार्य ये अट्ठाईस वर्षों तक सफलता से करते रहे। इस पत्रिका में इनके लगभग इक्कीस उपन्यास प्रकाशित हुए जिनमें दस सामाजिक और ग्यारह ऐतिहासिक है। मराठी उपन्यास के क्षेत्र में क्रांति का संदेश लेकर ये अवर्तीण हुए। इनकी रचनाओं से मराठी उपन्याससाहित्य की सर्वांगीण समृद्धि हुई। इनकी सामाजिक कृतियों में समाजसुधार का प्रबल संदेश है। मुख्य सामाजिक उपन्यासों में मछली स्थिति', 'गणपतराव', 'पण लक्षांत कोण वेतों', 'मो' और 'यशवंतराव खरे' उत्कृष्ट हैं। ये चरित्रचित्रण करने में सिद्धहस्त थे। इनकी रचनाओं में यथार्थवाद और ध्येयवाद (आदर्शवाद) का मनोहर संगम है। साथ ही मिल और स्पेंसर के बुद्धिवाद का रोचक विवेचन भी है। इन्होंने मध्यमवर्गीय महिलाओं की समस्याओं का भावपूर्ण एवं कलात्मक चित्रण किया।\n\nऐतिहासिक उपन्यासों में चंद्रगुप्त, उष:काल, गड आला पण सिंह गेला और वज्राघात आपटे की उत्कृष्ट कृतियाँ है। इनकी ऐतिहासिक दृष्टि व्यापक और विशाल थी। गुप्तकाल से मराठों की स्वराज्य स्थापना तक के काल पर इन्होंने कलापूर्ण उपन्यास लिखे। 'वज्राघात' इनकी अंतिम कृति है जिसमें दक्षिण के विजयनगरम् राज्य के नाश का प्रभावकारी चित्रण है। इसकी भाषा काव्यपूर्ण और सरस है। इनके सामाजिक उपन्यास ऐतिहासिक उपन्यास जैसे सजीव चरित्रचित्रण से ओतप्रोत है। ये 'सत्यं, शिवं, सुंदरम्' के अनन्य उपासक थे।\n\nइनकी कहानियाँ 'स्फुट गोष्ठी' नामक चार पुस्तकों में संगृहीत हैं। इनमें चरित्रचित्रण तथा घटनाचित्रण का मनोहर संगम है। कला तथा सौंदर्य की अभिव्यक्ति करते हुए जनजागरण का उदात्त कार्य करते में ये सफल रहे।\n\n\n", "id": "511440", "title": "हरि नारायण आपटे"}
{"url": "https://hi.wikipedia.org/wiki?curid=511447", "text": "भगवानबाबा\n\nआबाजी तुबाजी सानप (२९ जुलाई १८९६ - १८ जनवरी १९६५) जो 'भगवानबाबा' के नाम से प्रसिद्ध थे, महाराष्ट्र के वारकरी सम्प्रदाय के प्रसिद्ध सन्त थे। \n\nभगवानबाबा हिंदुओं के गौरव हैं। जिस दौर में हिंदू धर्म और संस्कृति पर आक्रमण हो रहे थे ऐसे समय में भगवानबाबाने अपने प्राणों की परवाह किये बगैर त्याग का प्रतीक भगवा ध्वज हाथों लेकर धर्म की रक्षा की। यही कारण है की उन्हें आज हर ह्रदय के सम्राट की संज्ञा दी जाती है। देश, धर्म और स्वाभिमान की रक्षा के लिए कितने त्याग किये और अपने धर्म ध्वजा का मान ऊँचा रखा।\n", "id": "511447", "title": "भगवानबाबा"}
{"url": "https://hi.wikipedia.org/wiki?curid=511500", "text": "आयोग\n\nकोई कर्तव्य या दायित्व किसी व्यक्ति को सौंपने की क्रिया, या इस प्रकार सौंपा हुआ कार्य या दायित्व, अथवा विशेष रूप से कोई अधिकार, या प्रपत्र जो इस प्रकार के अधिकार किसी व्यक्ति को किसी पद पर कार्य करने के लिए प्रदान करता है, आयोग (कमिशन) कहलाता है। इस प्रकार यह शब्द सेना पर प्रभुत्व हेतु ऐसी लिखित अधिकार के लिए प्रयुक्त होता है जो किसी राष्ट्र का सर्वोच्च शासक, अथवा राष्ट्रपति, सशस्त्र सेना के प्रमुख सेनापति के रूप में पदाधिकारियों को प्रदान करता है। इस शब्द का उपयोग इसी प्रकार के अन्य ऐसे अधिकारपत्रों के हेतु भी होता है जो शांतिव्यवस्था के लिए आवश्यक होते हैं।\n\nसेना का आयोग किसी सैनिक कार्यालय में देशसेवा के हेतु कार्य करने का प्रमाणपत्र होता है। इस प्रकार के प्रामाणिक व्यक्ति आयुक्त अधिकारी कहे जाते हैं। ये आयोग किसी देश की किसी सैनिक संस्था में प्रशिक्षण प्राप्त करने के पश्चात् दिए जाते हैं। भारत में स्थल सेनाधिकारियों को दो प्रकार के आयोग प्रदान किए गए हैं। भारतीय आयोग और कनिष्ठ आयोग (जुनियर कमिशन)। कनिष्ठ आयोग की विशेषता यह है कि यह केवल भारत में ही सैनिक अधिकारियों को प्रदान किया जाता है। अन्य देशों में ऐसा नहीं किया जाता। यह अंग्रेजों द्वारा प्रांरभ किया गया था, क्योंकि वे प्रत्यक्ष नियंत्रण में और सेना के अन्य पर्दों में संपर्क रखने में असमर्थ थे। किंतु पदाधिकारियों में राष्ट्रीयकरण के पश्चात् भी कनिष्ठ आयोग को समाप्त नहीं किया गया। अधिकारियों को भारतीय आयोग उसी प्रकार प्राप्त होता है जैसे अन्य देशों में और इसके लिए कुछ प्राथमिक योग्यताएँ अनिवार्य होती है। १८७१ ई. के पूर्व तक इंग्लैंड में सेना के कुछ संगठनों, यथा अभियंता, तोपखाना और इसी प्रकार के कुछ अन्य सैनिक प्राविधिक संगठनों को छोड़कर शेष आयोगों को क्रय किया जा सकता था। शांतिकाल में, भारत और इंग्लैंड में, जिन सैनिकों को आयोग नहीं प्राप्त हुआ रहता, उन्हें नियमित प्राविधिक शिक्षा प्राप्त करके, परीक्षा उत्तीर्ण करके, उचित संस्तुति होने पर, आयोग प्रदान कर दिया जाता है। इसके अतिरिक्त आयोग प्राप्त करने के अन्य क्षेत्र विश्वविद्यालयों और कालेजों के केडेट कोर, प्रमुख आरक्षिक अधिकारी वर्ग और प्रादेशिक सेना हैं। संयुक्त राष्ट्र सेना में, वेस्ट प्वाइंट को छोड़कर, नीचे के पदों से ही तरक्की दी जाती है। उन नागरिकों कोभी आयोग प्रदान किया जाता है जो परीक्षा में उत्तीर्ण होते हैं, किंतु ऐसा तभी संभव है जब विशेष रूप से शिक्षा संस्थाओं के प्रशिक्षण कोर (corps) उनकी संस्तुति करें।\n\nयुद्धकाल में आयोग प्राप्त करने के लिए अनिवार्य योग्यताएँ शिथिल कर दी जाती हैं। शांतिकाल में आयोग प्राप्त करने के लिए प्रशिक्षण और उच्च प्राविधिक परीक्षाओं में उत्तीर्ण होना अनिवार्य होता है, किंतु युद्धकाल में योग्य व्यक्तियों का बिना प्रशिक्षण और बिना प्राविधिक परीक्षा में उत्तीर्ण हुए भी आयोग प्रदान किया जाता है।\n\nजब किसी नौसेना अधिकारी को किसी युद्धपोत के उपयोग का निर्देश दिया जाता है तब इस आज्ञापत्र को भी आयोग कहा जाता है। जब युद्धपोत सैनिकों तथा शस्त्रों से सुसज्जित करके युद्ध के लिए तैयार किया जाता है तब कहा जाता है कि युद्धपोत आयोजित कर दिया गया है।\n\nजब कोई व्यक्ति अपने कार्यालय के कुछ कार्यों को संपन्न करने का कुछ विशेष व्यक्तियों को अधिकार देता है तब वह व्यक्तिवर्ग, जो शिष्टमंडल की भाँति इन कार्यों का निर्वाह करता है, साधारण रूप से आयोग कहलाता है और ये व्यक्ति उस आयोग के सदस्य कहे जाते हैं।\n\nअंतर्राष्ट्रीय आयोगों की भी नियुक्ति होती है। ये आयोग संबद्ध राष्ट्रों द्वारा उनके बीच के झगड़ों को सुलझाने, सीमारेखा का निर्णय करने, या अन्य समस्याएँ सुलझाने के लिए भी नियुक्त होते हैं।\n\nव्यवसाय में एक व्यक्ति दूसरे व्यक्ति को अभिकर्ता के रूप में कार्य करने का आयोग प्रदान करता है। सामान या वस्तुएँ बिक्री के लिए अभिकर्ता को सौंप दी जाती हैं। बिक्री से प्राप्त धन का कुछ प्रतिशत अभिकर्ता को पारिश्रमिक के रूप में दिया जाता है। इस प्रतिशत पारिश्रमिक को अंग्रेजी में कमिशन करते हैं, परंतु हिंदी में इसे दस्तुरी (आढ़त) कहते हैं। पारिश्रमिक की दर व्यवसायी और अभिकर्ता के बीच लिखित, या मौखिक रूप से तय की जाती है।\n\nकिसी विधि (कानून) को लागू करने के लिए आवश्यक सूचनाएँ और तथ्य एकत्र करने के निमित्त विधि आयोग की योजना की जाती है, जैसा इस शताब्दी के पूर्वार्ध में भारतीय विधि आयोग में किया गया था। सामाजिक, शैक्षिक आदि विशेष मामलों की जाँच करने के लिए जो आयोग संगठित किए जाते हैं उनका नामकरण नियुक्ति की शर्तों के आधार पर किया जाता है। अधिकारपत्र में जाँच संबंधी विषयों का भली भाँति स्पष्टीकरण कर दिया जाता है। आयोग निर्माण करने के अधिनियमों आदि की व्याख्या करनेवाले इस अधिकारपत्र को निर्देश कहते हैं।\n", "id": "511500", "title": "आयोग"}
{"url": "https://hi.wikipedia.org/wiki?curid=511501", "text": "सिकन्दरिया मुहाफ़ज़ाह\n\nसिकन्दरिया मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है।\n\n", "id": "511501", "title": "सिकन्दरिया मुहाफ़ज़ाह"}
{"url": "https://hi.wikipedia.org/wiki?curid=511503", "text": "असवान मुहाफ़ज़ाह\n\nअसवान मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है।\n\n", "id": "511503", "title": "असवान मुहाफ़ज़ाह"}
{"url": "https://hi.wikipedia.org/wiki?curid=511506", "text": "क़ाहिरा मुहाफ़ज़ाह\n\nक़ाहिरा मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है। मिस्र की राजधानि क़ाहिरा इस मुहाफ़ज़ाह की राजधानी भी है। यह एक पूर्ण शहरी मुहाफ़ज़ाह है जिसके कोई 'मरकज़' नामक विभाग नहीं हैं।\n\n", "id": "511506", "title": "क़ाहिरा मुहाफ़ज़ाह"}
{"url": "https://hi.wikipedia.org/wiki?curid=511508", "text": "इस्माईलिया मुहाफ़ज़ाह\n\nइस्माईलिया मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है।\n\n", "id": "511508", "title": "इस्माईलिया मुहाफ़ज़ाह"}
{"url": "https://hi.wikipedia.org/wiki?curid=511513", "text": "राफेल बम्बेली\n\nराफेल बम्बेली (Rafael Bombelli ; 20 जनवरी 1526 – 1572) इटली का गणितज्ञ था। उसका जन्म बोलग्ना में हुआ था। उसने बीजगणित के एक प्रसिद्ध ग्रन्थ की रचना की थी तथा काल्पनिक संख्याओं का यथार्थ सामने लाने में उसकी उल्लेखनीय भूमिका थी।\n\nअपनी पुस्तक (Algebra) में बम्बेल्ली ने पूर्व में ब्रह्मगुप्त द्वारा प्रतिपादित ऋणात्मक संख्याओं से सम्बन्धित नियम को बहुत ही सरल भाषा में लिखा। इस पुस्तक में उसने 'अल्जेब्रा' के बारे में लिखा है कि अल्जेब्रा भारत में खोजा गया 'उच्च गणित' है। (सन्दर्भ: Travelling Mathematics - The Fate of Diophantos' Arithmetic By Ad Meskens, Springer, page 143) \n\n", "id": "511513", "title": "राफेल बम्बेली"}
{"url": "https://hi.wikipedia.org/wiki?curid=511516", "text": "त्रिपुरा विश्वविद्यालय\n\nत्रिपुरा विश्वविद्यालय () भारत के त्रिपुरा राज्य में स्थित एक केन्द्रीय विश्वविद्यालय है। इसकी स्थापना २ अक्टूबर १९८७ को हुई थी।\n\nयह अगरतला से १० कि॰मी॰ दक्षिण में सूर्यमणिनगर में है। विश्वविद्यालय का निर्माण कार्य तेजी से हुआ तथा राज्य विधानसभा ने सन १९८७ में त्रिपुरा विश्वविद्यालय अधिनियम पारित किया। २ अक्टूबर महात्मा गांधी की जन्म पुण्यतिथि पर त्रिपुरा विश्वविद्यालय औपचारिक रूप से स्थापित हुआ। २००६ के संसद अधिनियम द्वारा २ जुलाई २००७ को विश्वविद्यालय को केन्द्रीय विश्वविद्यालय में परिवर्तित कर दिया गया।\n\nवर्तमान में त्रिपुरा विश्वविद्यालय ३२ विषयों में स्नातकोत्तर पाठ्यक्रम उपलब्ध कराता है। इसके अंतर्गत विभिन्न विभाग, निदेशालय और केन्द्र हैं जो जिनमें ३८ स्नातक पाठ्यक्रम उपलब्ध कराए जाते हैं। राज्य में सभी २४ सामान्य और तकनीकी कॉलेज त्रिपुरा विश्वविद्यालय से संबद्ध है जो अब राज्य में उच्च शिक्षा के मुख्य केन्द्र हैं तथा सभी क्षेत्रों में इसे उच्च स्थान प्राप्त है।\n\nत्रिपुरा का प्रथम उच्य शिक्षण संस्थान, एम.बी.बी. महाविद्यालय था जो कलकत्ता विश्वविद्यालय से संबद्ध होकर सन १९४७ से कार्य करना शुरु किया। परन्तु हाल के विभाजन के परिणामस्वरुप त्रिपुरा की जनसंख्या में अचानक बहुत अधिक विकास देखा गया और इस कारण बहुत बड़ी संख्या में छात्र उच्च शिक्षा प्राप्त करने के आकांक्षी हुए।\n\nएम.बी.बी .महाविद्यालय का प्रारम्भ सन १९५० में कैलाशशहर में रामकृष्ण कॉलेज की प्रतिस्थापना के द्वारा हुआ था जो कि वर्तमान में उत्तर त्रिपुरा जिले का मुख्य कार्यालय है। बाद में १९६४ में बेलोनिया कॉलेज दक्षिणी- त्रिपुरा की स्थापना के साथ-साथ तीन वर्षो में ही सन १९६७ में राम ठाकुर कॉलेज अगरतला की स्थापना द्वारा महाविद्यालय स्थापना के कार्य को पूरा किया गया। अंतत इस राज्य के छात्रों को एक बात ने स्तब्ध कर दिया कि ये सभी महाविद्यालय कलकत्ता विश्वविद्यालय से संबद्ध होने के लिए बाध्य थे और त्रिपुरा में विश्वविद्यालयी शिक्षा की संभावना का अस्तित्व ही नहीं था।\n\nपिछली शताब्दी के अन्तिम साठ के दशक से त्रिपुरा में हुए छात्र आन्दोलन अटलनीय रूप से उच्च शिक्षा की सुविधाओं के प्रसार और त्रिपुरा के अपने विश्वविद्यालय के निर्माण की माँग पर केन्द्रित थे इस बढ़ती हुई मांगों के प्रतिक्रियास्वरुप कलकत्ता विश्वविद्यालय के अधिकारी सहमत हुए कि महाराजा वीर विक्रम महाविद्यालय में गणित, अर्थशास्त्र और इतिहास के स्नातकोत्तर कक्षाएं ली जाएँ और विश्वविद्यालय अनुदान आयोग (यूजीसी) ने सन १९७६ में औपचारिक रूप से कलकत्ता विश्वविद्यालय के संस्थान कलकत्ता विश्वविद्यालय स्नातकोत्तर केंद्र (सीयूपीजीसी) को मान्यता प्रदान की। इस घटना ने राज्य के लोगों को उच्च शिक्षा की जिज्ञासा हेतु तथा अलग विश्वविद्यालय की स्थापना करने के लिए प्रेरित किया।\n\nत्रिपुरा के अपने विश्वविद्यालय की स्थापना करने में भी नौ साल का अतिरिक्त समय लिया गया। वह अति-सौभाग्यपपूर्ण दिवस मई १८, १९८५ था जब तत्कालीन शिक्षा मंत्री और लोकप्रिय आदिवासी नेता दशरथ देब ने ७५ एकड़ में फैली भूमि त्रिपुरा विश्वविद्यालय की नींव रखी।\n\n", "id": "511516", "title": "त्रिपुरा विश्वविद्यालय"}
{"url": "https://hi.wikipedia.org/wiki?curid=511524", "text": "भारत के राष्ट्रपतियों की सूची\n\nभारत का राष्ट्रपति देश का मुखिया और भारत का प्रथम नागरिक है। राष्ट्रपति के पास भारतीय सशस्त्र सेना की भी सर्वोच्च कमान है। भारत का राष्ट्रपति लोक सभा, राज्यसभा और विधानसभा के निर्वाचित सदस्यों द्वारा चुना जाता है। भारत के राष्ट्रपति का कार्यकाल 5 वर्षों का होता है। \n\nभारत की स्वतंत्रता से अबतक 13 राष्ट्रपति हो चुके है। भारत के राष्ट्रपति पद की स्थापना भारतीय संविधान के द्वारा की गयी है। इन 13 राष्ट्रपतियों के अलावा 3 कार्यवाहक राष्ट्रपति भी हुए है जो पदस्थ राष्ट्रपति की मृत्यु के बाद बनाये गए है। भारत के प्रथम राष्ट्रपति डॉ॰ राजेंद्र प्रसाद थे।\n\n7 राष्ट्रपति निर्वाचित होने से पूर्व राजनीतिक पार्टी के सदस्य रह चुके है। इनमे से 6 भारतीय राष्ट्रीय कांग्रेस और 1 जनता पार्टी के सदस्य शामिल है, जो बाद राष्ट्रपति बने. दो राष्ट्रपति, ज़ाकिर हुसैन और फ़ख़रुद्दीन अली अहमद, जिनकी पदस्थ रहते हुए मृत्यु हुई. भारत के वर्तमान राष्ट्रपति प्रणब मुखर्जी है जो 25 जुलाई 2012 को भारत के 13 वें राष्ट्रपति के तौर पर निर्वाचित हुए राष्ट्रपति रहने से पूर्व वे भारत सरकार में वित्त मंत्री, विदेश मंत्री, रक्षा मंत्री और योजना आयोग के उपाध्यक्ष रह चुके है। वे मूल रूप से पश्चिम बंगाल के निवासी है इसलिए वे इस राज्य से पहले राष्ट्रपति हैं। इससे पूर्व राष्ट्रपति प्रतिभा पाटिल भारत की पहली महिला राष्ट्रपति है। वर्तमान में 25 जुलाई 2017 को राष्ट्रपति का पद रामनाथ कोविंद को प्राप्त हुआ है।\n\nभारत के राष्ट्रपतियों की सूचि इस प्रकार है -\n\n", "id": "511524", "title": "भारत के राष्ट्रपतियों की सूची"}
{"url": "https://hi.wikipedia.org/wiki?curid=511533", "text": "श्रीलंका का केंद्रीय बैंक\n\nश्रीलंका का केंद्रीय बैंक () श्रीलंका का मौद्रिक प्राधिकरण है। सन् 1950 में इस बैंक को श्रीलंका की आजादी के दो साल बाद स्थापित किया गया था और इसके संस्थापक गवर्नर जॉन एक्सटर थे, जबकि उस समय जे आर जयवर्धने श्रीलंका के वित्त मंत्री थे। \"सेंट्रल बैंक ऑफ सीलोन\" के नाम से स्थापित इस बैंक ने मुद्रा बोर्ड को प्रतिस्थापित किया था जो उस समय तक देश का पैसा जारी करने के लिए उत्तरदायी था। यह बैंक एशियाई समाशोधन संघ का एक सदस्य है।\nबैंक श्रीलंका में मौद्रिक नीति के संचालन के लिए जिम्मेदार है और इसके पास वित्तीय प्रणाली पर विस्तृत पर्यवेक्षी शक्तियां भी है।\n\nबैंक वित्तीय समावेश को बढ़ावा देने की नीतियों को विकसित करने के काम में संलग्न है और वित्तीय समावेशन गठबंधन (AFI) का एक सदस्य है।\n\n2007 में राजनीतिक हस्तक्षेप और संस्थागत क्षय के आरोपों की कारण इसकी साख पर बट्टा लगा था।\n", "id": "511533", "title": "श्रीलंका का केंद्रीय बैंक"}
{"url": "https://hi.wikipedia.org/wiki?curid=511536", "text": "एशियाई समाशोधन संघ\n\nएशियाई समाशोधन संघ (एशियन क्लियरिंग यूनियन), जिसका मुख्यालय तेहरान, ईरान में स्थित है, को एशिया और प्रशांत हेतु संयुक्त राष्ट्र का आर्थिक और सामाजिक आयोग (एस्कैप) की पहल पर 9 दिसम्बर 1974 को स्थापित किया गया था। इसकी स्थापना के समय इसका प्राथमिक उद्देश्य, संघ के सदस्यों के बीच मौद्रिक लेनदेन का समाधान और बहुपक्षीय आधार पर सदस्य देशों के बीच भुगतान समाशोधन के लिए एक प्रणाली प्रदान करने के लिए क्षेत्रीय सहयोग की स्थापना करना था।\n", "id": "511536", "title": "एशियाई समाशोधन संघ"}
{"url": "https://hi.wikipedia.org/wiki?curid=511544", "text": "क्षयार्षा\n\nक्षयार्षा (ज़रक्सीज / Xerxes I of Persia / 519 BC-465 BC) फ़ारस (ईरान) नरेश दारयवौष (दारा प्रथम) का पुत्र और उत्तराधिकारी। वह फारस का का चौथा राजाधिराज (King of Kings) था।\n\nदारयवौष प्रथम की प्रथम पत्नी की तीन संतानें थी। उनमें ज्येष्ठ आर्तज़ेबीज़ो को उसने उत्तराधिकारी बनाया था। किंतु खब्बास के विद्रोह के समय उसकी दूसरी पत्नी अत्तोस्स (कुरूष की कन्या) ने अपने ज्येष्ठ पुत्र क्षयार्षा को उत्तराधिकारी मनोनीत करवा दिया। क्षयार्षा की नसों में कुरूष का भी राजरक्त था अत उसके उत्तराधिकारी होने में कोई कठिनाई नहीं हो सकी। दारयवौष के पश्चात् राज्यारोहण के समय वह किसी भी देश पर आक्रमण करने के पक्ष में नहीं था, किंतु प्रमुख राजपुरुषों ने उसे स्मरण दिलाया कि मराथन की पराजय का बदला अभी नहीं लिया जा सका है। उधर मिश्र में विद्रोह की आग भडक उठी थी। खब्बास ने उस विद्रोह का पूरा इंतजाम कर रखा था। निरंतर दो वर्षो तक डेल्टा तथा सीमावर्ती भाग पर मोर्चेबंदी की थी। क्षयार्षा को सर्वप्रथम इसी विद्रोह को दबाने के लिये प्रयास करना पड़ा। खब्बास का सारा प्रयास व्यर्थ सिद्ध हुआ। क्षयार्षा ने विद्रोह दबा दिया, पुजारियों को मुक्त कर दिया गया तथा उसके मंदिर का खजाना ले लिया गया। राजा का भाई आखमीनस वहाँ का क्षत्रप बनाया गया। खब्बास भाग निकला उसकी मृत्यु ना होने से क्षयार्षा को मिश्र की पूरी शक्ति नहीं प्राप्त हो सकी। अनुश्रुति है कि उसने एक बार पुन आकर खलदों को चौंका दिया। किंतु वह अपने मनचाहे नरेश को सिंहासन पर न बैठा सका। यदि जनश्रुति सत्य न भी हो तो भी प्रतीत होता है कि मिश्र में एक बार विद्रोह हुआ था। जोपरिस के पुत्र मेगाबीसस ने, जो वहाँ का आनुवंशिक क्षत्रप था, बड़ी निर्दयता से विद्रोह को शांत किया। बेलुश का मंदिर लूट लिया गया। देवता की मूर्ति निकाल ली गई। पुजारियों का वध कर दिया गया जनता को अंशत दास बना लिया गया।\n\nमिस्र से लौटने के पश्चात् क्षयार्षा ने एक विशाल सेना एकत्र की। हेरोदोतस के अनुसार इस सेना की संख्या, जिसको उसने अपने विशाल साम्राज्य के सभी प्रांतों से एकत्र किया था, बहुत बड़ी थी। वह इस सेना के साथ अपने पिता की मराथन की पराजय का बदला लेने के लिये चल पड़ा। इस अभियान की तिथि ४८० ई. पू. है। क्षयार्षा ने अपनी सेना को समुद्र के पथ से संचालित किया। तटवर्ती प्रदेश से जिस प्रकार इस विशाल सेना को रसद पहुँचाई गई उसकी प्रशंसा इतिहासकार करते हैं। क्षयार्षा स्वयं सैन्यसंचालन कर रहा था। इस संभावित युद्ध का पता यूनानियों को लग चुका था। वे सभी सम्मिलित रूप से फारसियों की सेना को रोकने के लिये प्रस्तुत हो गए। केवल वे ही उसमें सम्मिलित नहीं हो सके जो तब तक फारस के अधीन हो चुके थे। १४०१ वीर लियोदिनस के संरक्षण में थर्मापिली के तंग रास्ते पर आ डटे जो फारस की सेना के अवरोध के लिये सर्वोत्तम था। एक ओर गहरा समुद्र दूसरी ओर अभ्रंलिहाग्र पर्वतशृंखला और इन्हीं दोनों के बीच में थर्मापिली का तंग रास्ता। यूनानियों ने फारसियों के आक्रमण के पूर्व ही इस स्थान पर और सेना भेजना चाहा। किंतु फारसियों ने कुछ पहले ही आक्रमण कर दिया एक ओर असंख्य सेना दूसरी ओर केवल १४०० वीर। यूनानी कुछ घबड़ाए और लौटने का इरादा किया। किंतु वीर लियोदिनस ने कहा--यदि आप लोग चाहें तो लौटें पर हमें और स्पार्ता के इन वीरों को इस दर्रे पर अड़े रहना है, हम यहीं रहेंगे। एक भी न हटा। सभी अड़े रहे। घनघोर युद्ध हुआ और दो दिन तक अस्त्र शस्त्रों की खनखनाहट में यह निश्चित न हो पाया कि विजय किसकी होगी। \n\nविश्व के इतिहास में विश्वासघातियों का भी अपना स्थान रहा है। इतिहास के क्रम को बदलने में इन्होंने महत्वपूर्ण कार्य किए हैं। एफियाल्तीस नामक एक गड़ेरिए ने क्षयार्षा की सेना को भेड़ों का पहाड़ी रास्ता दिखा दिया। फलस्वरूप फारसियों की सेना के कुछ भाग ने पहाड़ियों को पारकर वीर लियोनिदस पर पीछे से आक्रमण किया। लियोनिदस ने तुरंत वीरों को छाँटकर मुकाबला करने के लिए भेजा और स्वयं स्पार्ता के केवल ३०० वीरों के साथ सामने से फारसियों का मुकाबला किया। पर थर्मापिली की रक्षा न हो सकी। सभी यूनानी वीर खेत रहे। फारसियों की सेना दर्रे से होकर यूनान में उमड़ पड़ी। थीब्ज ने बिना लड़े ही घुटने टेक दिए तथा फारसियों की शर्तें स्वीकार कर ली। एथेंसवासियों को आकाशवाणी से आदेश मिला कि उनकी रक्षा केवल एलामीज के काष्ठप्राचीरों के भीतर ही संभव है। सचमुच यहीं से यूनानियों का पासा पलटा। थेमिसथोक्लीज ने २० सितंबर सन् ४०० ई. को फारसियों को सलामीज की खाड़ी की राह लेने के लिए बाध्य कर दिया। यदि क्षयार्षा सलामीज पर विजय प्राप्त कर लेता तो पूरा ग्रीस उसके चरणों में होता। अत एथैंस की सेना का कप्तान कौंसिल से छिपाकर बाहर निकला और गुप्त रूप से क्षयार्षा के पास झूठा संदेश भेजा कि य़ूनानी सेना के आधे लोग भागने के पक्ष में हैं। यह खबर पाकर क्षयार्षा ने ठीक वही किया जैसा थेमिसथोक्लीज ने सोचा था। उसने जलडमरूमध्य के मुहाने से अपनी सेना के कुछ भाग को हट जाने का आदेश दिया। इस तरह चालाकी से और वीरता से यूनानी विजयी हुए। फारसियों की सेना बड़ी वीरता से लड़ी पर उनकी विशाल संख्या और उनके उत्साह तथा साहस ने उनकी सहायता न की। उनकी नौसेना बिखर गई। क्षयार्षा एग्लिओज के पर्वतशिखर पर सिंहासन पर बैठा फारसियों की इस पराजय को देखकर बौखला उठा और अपने वस्त्रों को फाड़ डाला। वह अपनी सेना के साथ सूसा वापस लौटा किंतु यूनान को इस अविजित स्थिति में छोड़ने से पूर्व उसने मार्दोनियस को उसकी प्रार्थना पर, बची हुई सेना के साथ युद्ध करने की आज्ञा दे दी। दोनों सेनाओं की भिड़ंत प्लातिया के मैदान पर हुई। हेरोदोतस के अनुसार यूनानियों की ओर १,१०,००० तथा फारसियों की ओर ३,००,००० आदमी थे। कई दिनों तक दोनों सेनाओं की मुठभेड़ें होती रहीं। मार्दोंनियस मारा गया। मकदुनिया के राजा ने विश्वासघात किया था। फारसियों की पराजय हुई।\n\nक्षयार्षा ने राजधानी लौटकर अपने अवशिष्ठ साहस और बुद्धिमत्ता को अंतपुर की स्त्रीपरायणता में खपा दिया। उसके जीवन के अंतिम दिनों में राज्य में विरोध तथा विद्रोह उठ खड़े हो रहे थे। उसकी अंगरक्षक सेना के कप्तान आर्तबानिस् ने ४६५ ई. पूर्व में उसका वध कर दिया।\n", "id": "511544", "title": "क्षयार्षा"}
{"url": "https://hi.wikipedia.org/wiki?curid=511548", "text": "दारा द्वितीय\n\nदारा द्वितीय (ई.पू. ४२४-४०४) ई.पू. ४२४ में पारसी सम्राट् जर्क्रसीस द्वितीय को उसके भाई सॉगडियानस (Sogdianus) ने मार डाला। लेकिन सौगडियानस भी अपने भाई ओकस (Ochus) द्वारा मार डाला गया। ओकस डेरियस द्वितीय या दारा द्वितीय के नाम से गद्दी पर बैठा। उसे डेरियस नोथस भी कहते हैं। नोथस (Nothus) का अर्थ 'वर्णसंकर' है। उसकी माता रखेल थी। डेरियस द्वितीय अयोग्य और निकम्मा शासक हुआ। उसके समय से ईरान की सामरिक शक्ति क्षीण होने लगी और पारसीक दरबार का प्रभाव और शान घटती चली गई।\n\n", "id": "511548", "title": "दारा द्वितीय"}
{"url": "https://hi.wikipedia.org/wiki?curid=511549", "text": "दारा तृतीय\n\nदारा तृतीय (ई.पू. ३३६-३३० ई.पू.) महान हखामजी (Achaemenian) राजवंश का अंतिम प्रसिद्ध राजा हुआ। वह बहादुर और उदार प्रकृति का सुयोग्य व्यक्ति था। लेकिन उसे शांति से राज्य करने और अपनी शासकीय योग्यता दिखाने का अवसर न मिल सका। उसके दुर्भाग्य से मैसीडोनिया और यूनान की राजशक्ति, सिकंदर के नेतृत्व में बहुत प्रबल हो चली थी। फलत: दारा तृतीय पारसी साम्राज्य के समस्त साधनों और शक्तियों को बटोरकर भी सिकंदर को आक्रमणों से अपने साम्राज्य को बचाने में समर्थ न हो सका। \n\nपारसीकों को अद्भुत यूरोपीय विजेता अलेक्जंडर ने ई.पू. ३३४ में ग्रानिकस (Granicus) के युद्ध में पराजित किया। दूसरे वर्ष ई.पू. ३३३ में इस्सस (Issus) के युद्ध में उसने दारा को बुरी तरह हराकर भागने पर विवश किया। ईरानियों की राजधानी पर्सीपोलिस जला दी गई (३३० ई.पू.)। इस पराजय ने दारा की शक्ति का तोड़कर पारसीक साम्राज्य की जड़ों को पूरी तरह हिला दिया। दारा ने अपने साम्राज्य को बचाने के लिए सिकंदर से फिर एक विशाल सेना लेकर आरवेला के पास गॉगमेला में (ई.पू. ३३१) युद्ध किया। इस बार भी वह बुरी तरह पराजित हुआ और उसे भाग जाना पड़ा। भगोड़े दारा को अंत में बैक्ट्रिया के क्षत्रप बेसुस (Bessus) ने मरवा डाला। महान पारसीक राजवंश के अंतिम महान राजा का यह दु:खद अंत था।\n\n", "id": "511549", "title": "दारा तृतीय"}
{"url": "https://hi.wikipedia.org/wiki?curid=511550", "text": "दार्दिस्तान\n\nदार्दिस्तान (पारसी-अरबी : داردستان) जी डब्ल्यू लिटनर द्वारा दिया गया एक भौगोलिक नाम है जो भारतीय कश्मीर, उत्तरी पाकिस्तान तथा उत्तर-पूर्वी अफगानिस्तान को सूचित करता है। इस भूभाग के निवासी दार्दी भाषाएँ बोलते हैं और 'दार्द' कहलाते हैं। इसके अंतर्गत चित्राल, यासिन, पेंन्याल, गिलगिट घाटी, हुजा एवं नागार बुंजी से वातेरा तक की सिंधु घाटी अस्तोर घाटी तथा कोहिस्तान मालाजाई क्षेत्र थे। इसका उल्लेख प्लिनी एवं टालिमी नामक इतिहासवेत्ताओं ने भी किया है। \n\nदार्द लोग 'आर्य जाति' के माने गए हैं। वे चौदहवीं शती में मुसलमान बन गए थे। \n", "id": "511550", "title": "दार्दिस्तान"}
{"url": "https://hi.wikipedia.org/wiki?curid=511556", "text": "गाद\n\nक्वार्ट्ज और फिल्ड्स्पार खनिजों से उत्पन्न कणिकामय पदार्थ को गादी (Silt) कहते हैं। इसके कणों का आकार बालू से छोटी किन्तु मृत्तिका (clay) से बड़ी होती है। यह भूमि के रूप में या जल में घुले अवसाद (sediment) के रूप में हो सकती है। यह नदियों, तालाबों आदि की तली में भी जमा हो सकती है।\n", "id": "511556", "title": "गाद"}
{"url": "https://hi.wikipedia.org/wiki?curid=511567", "text": "दक्षिण सीनाई मुहाफ़ज़ाह\n\nदक्षिण सीनाई मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है।\n\n", "id": "511567", "title": "दक्षिण सीनाई मुहाफ़ज़ाह"}
{"url": "https://hi.wikipedia.org/wiki?curid=511570", "text": "उत्तर सीनाई मुहाफ़ज़ाह\n\nउत्तर सीनाई मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है।\n\n", "id": "511570", "title": "उत्तर सीनाई मुहाफ़ज़ाह"}
{"url": "https://hi.wikipedia.org/wiki?curid=511572", "text": "पोर्ट सईद मुहाफ़ज़ाह\n\nपोर्ट सईद मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है। यह सुएज़ नहर के उत्तरी द्वार पर भूमध्य सागर पर स्थित एक बंदरगाह है।\n\n", "id": "511572", "title": "पोर्ट सईद मुहाफ़ज़ाह"}
{"url": "https://hi.wikipedia.org/wiki?curid=511575", "text": "सुएज़ मुहाफ़ज़ाह\n\nसुएज़ मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है।\n\n", "id": "511575", "title": "सुएज़ मुहाफ़ज़ाह"}
{"url": "https://hi.wikipedia.org/wiki?curid=511601", "text": "मृत्तिका\n\nमृत्तिका (Clay) एक व्यापक शब्द है। प्रायः २ माइक्रॉन से छोटे व्यास वाले कणों वाले अवसादी शैलों को 'मृत्तिका' कहते हैं। यह मुख्यतः अलमुनियम के सिलिकेट एवं अन्य बहुसिलिकेट (पॉलीसिलिकेट) का मिश्रण है। मृत्तिका जिन मुख्य खनिजों से बनी होती है उन्हें 'मृत्तिका खनिज' कहते हैं।\n\nभूतकनीकी दृष्टि से मृत्तिका उन मृत्तिका खनिजों को कहते हैं जिनके कणों का आकार ४ माइक्रॉन से छोटा होता है। (४ माइक्रॉन से लेकर ५० माइक्रॉन तक के आकार वाले अवसादी शैलों को गाद तथा ५० माइक्रॉन से बड़े कण-आकार वाले अवसादी शैलों को बालू कहते हैं।)\n\nमृत्तिका मुख्यतः भूरे रंग (grey) की होती है किन्तु अन्य रंगों (सफेद, पीली, लाल आदि) की भी मृत्तिका पायी जाती है। यह नदियों के किनारों पर देखने को मिल सकती है।\n\n", "id": "511601", "title": "मृत्तिका"}
{"url": "https://hi.wikipedia.org/wiki?curid=511604", "text": "मृत्तिका खनिज\n\nजलीय अलमुनियम फिल्लोसिलिकेट (hydrous aluminium phyllosilicates) मृत्तिका खनिज (Clay minerals) कहलाते हैं। कभी-कभी इनमें विभिन्न मात्राओं में लोहा, मैगनीशियम, अल्कली धातुओं आदि के धनायन भी मौजूद होते हैं।\n\nएक खनिज आमतौर पर abiogenic, एक रासायनिक सूत्र द्वारा प्रदर्शनीय, कमरे के तापमान पर ठोस और स्थिर है और एक का आदेश दिया परमाणु संरचना है कि एक स्वाभाविक रूप से होने वाली पदार्थ है। यह खनिज या गैर खनिजों की कुल किया जा सकता है, जो एक चट्टान से अलग है और एक विशिष्ट रासायनिक संरचना नहीं है। एक खनिज की सही परिभाषा विशेष रूप से आवश्यकता के संबंध में, बहस के दायरे में है एक वैध प्रजातियों abiogenic हो और यह एक का आदेश दिया परमाणु संरचना होने के संबंध के साथ एक हद तक कम करने के लिए . खनिजों के अध्ययन खनिज कहा जाता है।\n4,900 ज्ञात खनिज प्रजातियां खत्म हो गई हैं, इनमें से 4,660 से अधिक अंतर्राष्ट्रीय खनिज एसोसिएशन (आईएमए) द्वारा अनुमोदित किया गया है। सिलिकेट खनिज पृथ्वी की पपड़ी के 90 % से अधिक की रचना करते हैं . विविधता और खनिज प्रजातियों की बहुतायत पृथ्वी के रसायन विज्ञान के द्वारा नियंत्रित किया जाता है। सिलिकॉन और ऑक्सीजन सिलिकेट खनिजों की प्रबलता में सीधे अनुवाद जो पृथ्वी की पपड़ी का लगभग 75 % का गठन . खनिज विभिन्न रासायनिक और भौतिक गुणों द्वारा प्रतिष्ठित हैं . रासायनिक संरचना और क्रिस्टल संरचना में अंतर विभिन्न प्रजातियों भेद और बदले में इन गुणों के गठन के खनिज की भूगर्भीय पर्यावरण से प्रभावित हैं . तापमान, दबाव और उसके खनिज में एक चट्टान जन कारण परिवर्तन के थोक संरचना में परिवर्तन, लेकिन, एक रॉक अपने थोक रचना बनाए रख सकते हैं, लेकिन तापमान और दबाव परिवर्तन के रूप में लंबे समय के रूप में, अपने खनिज के रूप में अच्छी तरह से बदल सकते हैं।\nखनिज उनकी रासायनिक संरचना और संरचना से संबंधित हैं जो विभिन्न भौतिक गुणों द्वारा वर्णित किया जा सकता है। आम विशिष्ठ विशेषताओं क्रिस्टल संरचना और आदत, कठोरता, चमक, diaphaneity, रंग, लकीर, तप, दरार, फ्रैक्चर, बिदाई और विशिष्ट गुरुत्व में शामिल हैं . खनिजों के लिए और अधिक विशिष्ट परीक्षण एसिड, चुंबकत्व, स्वाद या गंध और रेडियोधर्मिता की प्रतिक्रिया में शामिल हैं .\nखनिज कुंजी रासायनिक घटकों द्वारा वर्गीकृत कर रहे हैं, दो प्रमुख प्रणालियों दाना वर्गीकरण और STRUNZ वर्गीकरण हैं . खनिजों के सिलिकेट वर्ग रासायनिक संरचना में polymerization की डिग्री से छह उपवर्गों में विभाजित है। सभी सिलिकेट खनिज का एक आधार इकाई है एक [ SiO4 ] 4 - सिलिका tetrahedra है कि, एक चतुर्पाश्वीय के आकार देता है जो चार ऑक्सीजन anions, समन्वित द्वारा एक सिलिकॉन कटियन है। ये tetrahedra उपवर्गों देने के लिए polymerized जा सकता है: (tetrahedra के इस प्रकार के एक नहीं polymerization, ) orthosilicates, disilicates (दो tetrahedra के साथ बंधुआ), cyclosilicates (tetrahedra के छल्ले), inosilicates (tetrahedra की चेन), phyllosilicates (tetrahedra की शीट) और tectosilicates (tetrahedra के तीन आयामी नेटवर्क) . अन्य महत्वपूर्ण खनिज समूहों के मूल तत्व, sulfides, आक्साइड, halides, कार्बोनेट, sulfates और फॉस्फेट शामिल हैं .== प्रमुख समूह ==\n\nमृत्तिका खनिजों के अन्तर्गत निम्नलिखित समूह आते हैं-\n\n\n\n\n", "id": "511604", "title": "मृत्तिका खनिज"}
{"url": "https://hi.wikipedia.org/wiki?curid=511606", "text": "अल-शरक़िया मुहाफ़ज़ाह\n\nअल-शरक़िया मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है।\n\n'शरक़िया' में 'क़' अक्षर के उच्चारण पर ध्यान दें क्योंकि यह बिना बिन्दु वाले 'क' से मिलता-जुलता लेकिन ज़रा भिन्न है। इसका उच्चारण 'क़ीमत' और 'क़ुरबानी' 'क़' से मिलता है।\n\n", "id": "511606", "title": "अल-शरक़िया मुहाफ़ज़ाह"}
{"url": "https://hi.wikipedia.org/wiki?curid=511610", "text": "कफ़्र अल-शेख़ मुहाफ़ज़ाह\n\nकफ़्र अल-शेख़ मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है।\n\n", "id": "511610", "title": "कफ़्र अल-शेख़ मुहाफ़ज़ाह"}
{"url": "https://hi.wikipedia.org/wiki?curid=511612", "text": "लक्सर मुहाफ़ज़ाह\n\nलक्सर मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है। यह सन् २००९ तक क़ेना मुहाफ़ज़ाह का हिस्सा हुआ करता था लेकिन उस वर्ष में इसे एक अलग मुहाफ़ज़ाह बना दिया गया। यह मिस्र का सबसे छोटा मुहाफ़ज़ाह है। यह नील नदी के किनारे उत्तर-से-दक्षिण केवल ५ किमी और पूर्व-से-पश्चिम केवल १.५ किमी बड़ा है।\n\n", "id": "511612", "title": "लक्सर मुहाफ़ज़ाह"}
{"url": "https://hi.wikipedia.org/wiki?curid=511625", "text": "जलोढ़ मिट्टी\n\nजलोढ़ मिट्टी (Alluviual soil) वह मृदा या अवसाद है जो बहते हुए जल द्वारा बहाकर लाया तथा कहीं अन्यत्र जमा किया गया हो। यह भुरभुरा (loose) होता है अर्थात् इसके कण आपस में सख्ती से बंधकर कोई 'ठोस' शैल नहीं बनाते। \n\nजलोढ़ मिट्टी प्रायः विभिन्न प्रकार के पदार्थों से मिलकर बनी होती है जिसमें गाद (सिल्ट) तथा मृत्तिका के महीन कण तथा बालू तथा बजरी के अपेक्षाकृत बड़े कण भी होते हैं। \n\n22% भू भाग पर पाई जाती है", "id": "511625", "title": "जलोढ़ मिट्टी"}
{"url": "https://hi.wikipedia.org/wiki?curid=511635", "text": "लैटेराइट मृदा\n\nलैटेराइट मृदा या 'लैटेराइट मिट्टी'(Laterite) का निर्माण ऐसे भागों में हुआ है, जहाँ शुष्क व तर मौसम बार-बारी से होता है। यह लेटेराइट चट्टानों की टूट-फूट से बनती है। यह मिट्टी चौरस उच्च भूमियों पर मिलती है। इस मिट्टी में लोहा, ऐल्युमिनियम और चूना अधिक होता है। गहरी लेटेराइट मिट्टी में लोहा ऑक्साइड और पोटाश की मात्रा अधिक होती है। लौह आक्साइड की उपस्थिति के कारण प्रायः सभी लैटराइट मृदाएँ जंग के रंग की या लालापन लिए हुए होती हैं। \n\nलैटराइट मिट्टी चावल, कपास, गेहूँ, दाल, मोटे अनाज, सिनकोना, चाय, कहवा आदि फसलों के लिए उपयोगी है। लैटराइट मिट्टी वाले क्षेत्र अधिकांशतः कर्क रेखा तथा मकर रेखा के बीच में स्थित हैं। भारत में लैटेराइट मिट्टी तमिलनाडु के पहाड़ी भागों और निचले क्षेत्रों, कर्नाटक के कुर्ग जिले, केरल राज्य के चौडे समुद्री तट, महाराष्ट्र के रत्नागिरि जिले, पश्चिमी बंगाल के बेसाइट और ग्रेनाइट पहाड़ियों के बीच तथा उड़ीसा के पठार के ऊपरी भागों में मिलती है।\n\nलैटेराइट में यदि लोहे की मात्रा अधिक है, तो उससे लोहा प्राप्त किया जा सकता है। एलुमिनियम की मात्रा अधिक रहने से ऐसे लैटेराइट को बाक्साइट कहते हैं और उससे ऐलुमिनियम प्राप्त किया जा सकता है। मैंगनीज़ की मात्रा अधिक रहने से मैंगनीज़ प्राप्त किया जा सकता है। कच्ची सड़कों के निर्माण में गिट्टी के रूप में वे काम आते हैं। गृहनिर्माण में लोहमय लैटेराइट प्रयुक्त होते हैं। आजकल भारत के अनेक स्थलों में लैटेराइट का उत्खनन बड़े पैमाने पर हो रहा है। ऐसे स्थलों में उड़ीसा का जगन्नाथ पुरी तथा आंध्र प्रदेश का गोदावरी जिला और मालाबार, दक्षिण कनारा, चिंगलपट जिला आदि तथा त्रावनकोर, कोचीन, महाराष्ट्र, मध्य प्रदेश एवं कर्नाटक प्रमुख हैं।\n\nउच्चस्तरीय लैटेराइट के निर्माण काल के संबंध में निश्चित रूप से कुछ नहीं कहा जा सकता। कुछ अतिनूतन युग (Pliocene) के या इससे भी प्राचीन हैं। कहीं कहीं के लैटेराइट अत्यंत नूतन या अभिनव काल के भी बने हैं। नित्नस्तरीय लैटेराट निश्चित रूप से अभिनव काल के बने हैं, क्योंकि इनमें प्रस्तर युग के पाषाण के औजार मिलते हैं। आदिनूतन (Eocene) काल के लैटेराइट भी पश्चिमी पाकिस्तान में पाए गए हैं।\n\nलैटेराइट एक प्रकार का आवरण-प्रस्तर (regolith) है। यह भारत, मलाया, पूर्वी द्वीपसमूह, ऑस्ट्रेलिया, अफ्रीका, दक्षिण अमरीका, क्यूबा आदि अनेक उष्णकटिबंधीय क्षेत्रों में पाया जाता है। भारत प्रायद्वीप में व्यापक रूप में प्राप्त होने के कारण इसका अध्ययन भारत के लिए विशेष महत्व रखता है।\n\n'लैटेराइट' शब्द लैटिन के 'लैटेर' (Later, ईंट) से बना हैं। इस नाम का आधार इसका रंग है। इसका लाल रंग लोहे के ऑक्साइड के कारण है। फ्रैंसिस व्युकानन-हैमिल्टन (Francis Buchanan Hamilton) ने १८०७ ई. में दक्षिण भारत से प्राप्त एक शैल (rock) के लिए यह नाम प्रयुक्त किया था। लैटेराइट एक प्रकार का स्फोटगर्ता (vesicular), मृण्मय (clayey) शैल है। अवयवों की विभिन्न मात्राओं के कारण लैटेराइट की अनेक किस्में पाई जाती हैं। इसी कारण इनके बाह्य रूपों में भी विभिन्नता पाई जाती है। \n\nलोहे के सांद्रण से कहीं-कहीं अंडकीय संग्रथन (oolitic concretion) भी देखा जाता है। कहीं पर यह श्वेत होता है और कहीं चितकबरा (mottled)। शैलों के शिखरों पर लोहे का स्थान कहीं कहीं मैंगनीज़ ऑक्साइड ले लेता है। जिस लैटेराइट में लोहे का आधिक्य है उसे लोहमय (ferruginous), जिसमें ऐलुमिनियम का आधिक्य है उसे ऐलुमिनियममय (aluminiferous) और जिसमें मैंगनीज का आधिक्य है उसे मैंगनीज़मय (manganiferous) लैटेराइट कहते हैं। लोहमय लैटेराइट लाल, या भूरे रंग का, ऐलुमिनियममय लैटेराइट धूसर या मटमैले श्वेत रंग का और मैंगनीज़मय लैटेराइट गहरा भूरा या काले रंग का होता है। लैटेराइट सरध्रं (porous), पारगम्य (permeable) और गर्तमय (pitted) शैल है। यह पिस्टोलाइटी (pistolitic) आकार का होता है। पिस्टोलाइट सकेंद्रीय संरचनाएँ बनाते हैं। ये लोहे या एलुमिना सीमेंट से जुड़े रहते हैं। कोमल, ताज़े शैल को वायु में खुला रखने से वह निर्जलित होकर कड़ा हो जाता है।\n\nउष्ण और उपोष्ण कटिबंधीय क्षेत्रों की सपाट शीर्ष पहाड़ियों के ऊपर संस्तर में लैटेराइट पाया जाता है। क्वार्टज़ाइट और सिलिकामय शैलों का छोड़कर, शेष सब नाना प्रकार के क्षारीय शैलों, चूना-पत्थरों तथा अवसादी शैलों से लैटेराइट बनते हैं। ऐलुमिना मृदा से भी लैटेराइट बनता है। अपक्षय के फलस्वरूप ही अधिकांश स्थलों में पाए जानेवाले लैटेराइट बने हैं।\n\nभारत में दक्षिणी लावास्तर में लैटेराइट मिलता है। इसकी मोटाई सौ फुट तक पहुँच जाती है। ऊपर के स्तर में लोहे का आधिक्य रहता है। उसे नीचे के स्तर में ऐल्यूमिनियम का आधिक्य रहता है। और लोहे की मात्रा क्रमश: कम होती जाती है। ऐसे लैटेराइट को बॉक्साइट कहते हैं और ऐलुमिनियम के निर्माण में इसका उपयोग हो सकता है। उसके नीचे का अंश लिथोमार्जिक मृदा और अपरिवर्तित शैल रहते हैं। पूर्वीघाट का लैटेराइट खोंडेलाइट (khondalite) से बना है। इसमें गार्नेट, सिलिमेनाइट तथा फेल्स्पार रहते हैं। मलावार का लैटेराइट शैलों से बना है।\n\nशैल सिलिकेट होते हैं। बारी बारी से गीली और शुष्क ऋतुओं के हाने से, वर्ष भर उष्ण मौसम, या गरम भूपृष्ठीय जल के रहने से एवं जीवाणुओं और वनस्पतियों की क्रिया से शैलों का अपक्षय होता रहता है। सिलिकेट विघटित होते हैं। सिलिका का बहुत कुछ अंश पानी में घुलकर बह जाता है और लोहे तथा ऐलुमिनियम के ऑक्साइड सजल अवस्था में रह जाते हैं। उनके साथ कुछ सिलिका और अन्य धातुओं के ऑक्साइड, जैसे मैंगनीज़, टाइटेनियम आदि धातुओं के ऑक्साइड भी रह जाते हैं। यही लैटेराइट है।\n\nदक्षिण भारत, मध्य प्रदेश और बिहार के पठारों के उच्च स्थलों पर लैटेराइट के निक्षेप पाए गए हैं। ऐसे पठारों की ऊँचाई २,००० से ५,००० फुट, या इससे अधिक है। यहाँ जो निक्षेप बहुत विस्तृत हैं। पूर्वी घाट और पश्चिमी घाट में भी लैटेराइट के निक्षेप मिले हैं। यहाँ ये पतले स्तर में है। तमिलनाडु के त्रिचनापल्ली जिले में, उच्चतर गोंडवाना और ऊपरी क्रिटेशस संस्तरों के संधिस्थान पर भी लैटेराइट पाया गया है।\n\nभारत के लैटेराइट को उच्चस्तरीय या निम्नस्तरीय लैटेराइट में बाँटा गया है। २,००० फुट से ऊँचे स्थलों पर पाए जानेवाले लैटेराइट को उच्चस्तरीय और उससे कम ऊँचे स्थलों पर पाए जानेवाले लैटेराइट को निम्नस्तरीय लैटेराइट कहा जाता है। निम्नस्तरीय लैटेराइट पूर्वी घाट और बर्मा में पाए जाते हैं। निम्न स्तरवाले लैटेराइट कम स्थूल (massive) और अपरदी (detrital) होते हैं। ये उच्चस्तरीय लैटेराइट के विघटन से बने हैं।\n\n", "id": "511635", "title": "लैटेराइट मृदा"}
{"url": "https://hi.wikipedia.org/wiki?curid=511637", "text": "लाल मिट्टी\n\nलाल मिट्टी (red soil) लाल, पीली एवं चाकलेटी रंग की होती है। शुष्क और तर जलवायु में प्राचीन रवेदार और परिवर्तित चट्टानों की टूट-फूट से बनती है। इस मिट्टी में लोहा, ऐल्युमिनियम और चूना अधिक होता है। यह मिट्टी अत्यन्त रन्ध्रयुक्त होती है। इस मिट्टी में बाजरा की फसल अच्छी पैदा होती है, किन्तु गहरे लाल रंग की मिट्टी कपास, गेहूँ, दाल, मोटे अनाज, के लिए उपयुक्त है।\n\nभारत में यह मिट्टी उत्तर प्रदेश के बुन्देलखण्ड से लेकर दक्षिण के प्रायद्वीप तक पायी जाती है। यह मध्यप्रदेश, झारखण्ड, पश्चिमी बंगाल, मेघालय, नागालैण्ड, उत्तर प्रदेश, राजस्थान, तमिलनाडु तथा महाराष्ट्र में मिलती है।\n", "id": "511637", "title": "लाल मिट्टी"}
{"url": "https://hi.wikipedia.org/wiki?curid=511638", "text": "मिट्टी के प्रकार\n\nकणों (texture) के आधार पर मिट्टी को कई वर्गों में बांटा जा सकता है। मिट्टी के किसी नमूने में उपस्थित विभिन्न खनिज-कणों के आकार के आधार बनाकर यह वर्गीकरण किया जाता है। मिट्टी के मुख्य घटक हैं- महीन पिसे हुए शैल-कण, मृत्तिका (क्ले), जैविक पदार्थ (जैसे विघटित रूप में पौधों के भाग)आदि। \n\nयह मिट्टी जलवायु तथा वनस्पति प्रदेशों के अनुसार पायी जाती है जिसे दो मुख्य भागों में विभक्त किया जाता है- पेडाल्फर और पेड़ोंकाल। पेडाल्फर में एल्युमिनियम तथा लोहा की मात्रा अधिक होती है और यह वन प्रदेशों तथा लम्बी घासों वाले प्रदेशों में विकसित होती है। वनप्रदेश की पेडाल्फर मिट्टियों में पाडजाल, पाडजालिक और लेटराइट मुख्य हैं। लम्बी घास वाले प्रदेशों की प्रमुख मिट्टियां प्रेयरी मिट्टी और लाल तथा पीली मिट्टी हैं। पेडोकाल में कैल्शियम की प्रधानता होती है। इसमें तीन प्रमुख मृदा समूह सम्मिलित हैं- चरनोजम, भूरी स्टेपी तथा मरुस्थलीय मिट्टी। पेडाल्फर तथा पेडोकाल के अतिरिक्त टुंड्रा मिट्टी भी कटिबंधीय मिट्टी है जो अत्यधिक निम्न तापमान के कारण बहुत कम विकसित हो पाती है।\n\nकटिबंधीय मिट्टियों के बीच-बीच में बिखरे रूपों के पायी जाने वाली मिट्टी को कटिबंधांतरिक मिट्टी कहते हैं। इसके ऊपर मुख्यतः मूल चट्टानों, अपक्षय, वाष्पीकरण, जल रिसाव आदि का प्रभाव होता। चूना पत्थर से निर्मित रेंडजीना मिट्टी, लावा से उत्पन्न रेगड़ (काली) मिट्टी इसके उदाहरण हैं। \n\nइस मृदावर्ग पर मिट्टी-निर्माण की किसी प्रक्रिया विशेष का प्रभाव नहीं होता है तथा उनमें विभिन्न संस्तरों का विकास नहीं हो पाता है। जलोढ़, हिमोढ़ तथा वायूढ़ या लोएस इसी प्रकार की मिट्टियाँ हैं जो स्थानांतरित होते रहने के कारण प्रायः पूर्ण विकसित (परिपक्व) नहीं हो पाती हैं।\n\n", "id": "511638", "title": "मिट्टी के प्रकार"}
{"url": "https://hi.wikipedia.org/wiki?curid=511639", "text": "क़ेना मुहाफ़ज़ाह\n\nक़ेना मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है। सन् २००९ तक लक्सर मुहाफ़ज़ाह का क्षेत्र भी क़ेना मुहाफ़ज़ाह का हिस्सा हुआ करता था लेकिन उस वर्ष में लक्सर को एक अलग मुहाफ़ज़ाह बना दिया गया। क़ेना मुहाफ़ज़ाह मिस्र के दक्षिण भाग में नील नदी के किनारे स्थित है।\n\n'क़ेना' में 'क़' अक्षर के उच्चारण पर ध्यान दें क्योंकि यह बिना बिन्दु वाले 'क' से मिलता-जुलता लेकिन ज़रा भिन्न है। इसका उच्चारण 'क़ीमत' और 'क़ुरबानी' 'क़' से मिलता है।\n\n", "id": "511639", "title": "क़ेना मुहाफ़ज़ाह"}
{"url": "https://hi.wikipedia.org/wiki?curid=511641", "text": "सोहाग मुहाफ़ज़ाह\n\nसोहाग मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है। इसकी राजधानी भी 'सोहाग' नामक शहर ही है। १९६० से पहले इसकी राजधानी 'गिरगा' नामक शहर था और इस मुहाफ़ज़ाह का नाम भी 'गिरगा मुहाफ़ज़ाह' हुआ करता था। यह नील नदी के किनारे दक्षिण मिस्र (जिसे 'ऊपरी मिस्र' भी कहते हैं क्योंकि नील नदी के बहाव में यह ऊपर पड़ता है) में स्थित है।\n\n", "id": "511641", "title": "सोहाग मुहाफ़ज़ाह"}
{"url": "https://hi.wikipedia.org/wiki?curid=511644", "text": "मृदा संस्तर\n\nमृदा संस्तर (soil horizon) से तात्पर्य मृदा के तल के समान्तर स्थित उन स्तरों से है जिनकी भौतिक विशेषताएँ अपने ऊपर तथा नीचे स्थित स्तरों से अलग होतीं हैं। हर तरह की मिट्टी में कम से कम एक क्षितिज होता हैं किन्तु इनकी संख्या प्रायः तीन या चार होती है। ये क्षितिज प्रायः उसके रंग या गठन (texture) के आधार पर दूसरे क्षैतिजों से भिन्न होते हैं। 'मृदा क्षितिज' की संकल्पना मृदा विज्ञान में बहुत महत्वपूर्ण है।\n\nकिसी स्थान की मृदा में विद्यमान क्षितिजों की पहचान और उनका वर्णन, किसी भी मृदा-वर्गीकरण का पहला चरण होता है। 'द वर्ल्ड रिफरेंस बेस फॉर सॉयल रिसोर्सेस' ने ४० प्रकार के क्षितिजों की सूची बनाई है।\n", "id": "511644", "title": "मृदा संस्तर"}
{"url": "https://hi.wikipedia.org/wiki?curid=511647", "text": "मूलक\n\nमूलक (radical) तत्वों के ऐसे समूह को कहते हैं, जो यौगिकों में एक रासायनिक तत्व सा व्यवहार करता है। यौगिकों में यह किसी तत्व का स्थान ले सकता है अथवा उसे विस्थापित कर सकता है। मूलक में असंयुक्त बंधुता होती है, जिससे यह असंयुक्त दशा में साधारणतया स्थायी नहीं होता, यद्यपि कुछ मूलक, जैसे कार्बोनिल (CO) और नाइट्रोसिल (NO) असंयुक्त पाए गए हैं।\n\nमूलक अकार्बनिक और कार्बनिक दोनों प्रकार के हो सकते हैं। अकार्बनिक मूलकों में ऐमोनियम (NH), सल्फेट (SO) और फास्फेट (≡ PO) एवं कार्बनिक मूलकों में सायनोजन (-CN), बेंजायल (CHO) और मेथाइल (- CH) उल्लेखनीय हैं। मूलक का विचार गे लुसैक (gay lussac) ने पहले १८१५ ई० में रसायनज्ञों के संमुख रखा था और लिबिख (liebig) और वलर (wohler) ने १८३२ ई० में बेंजायल मूलक पर एक निबंध लिखकर इसके महत्व को बढ़ाया।\n\nमूलक में संयोजकता भी होती है। कुछ मूलक एकसंयोजी, कुछ द्विसंयोजी और कुछ त्रिसंयोजी होते हैं। कुछ समय तक कार्बनिक यौगिकों के अध्ययन में मूलकों का बड़ा महत्व था और उनसे अध्ययन में बड़ी सहायता मिलती थी, पर आज इनका महत्व उतना नहीं रह गया है।\n", "id": "511647", "title": "मूलक"}
{"url": "https://hi.wikipedia.org/wiki?curid=511656", "text": "मैजेलन जलडमरूमध्य\n\nमगेलैन (Magellan) या 'मैजेलन' एक जलडमरूमध्य है जो दक्षिणी अमरीका के धुर दक्षिण में, दक्षिण अमरीका को टिएरा डेल फूएगो एवं अन्य द्वीपों से अलग करनेवाला, ३३० मील लंबा एवं २½ से १५ मील चौड़ा एक जलडमरूमध्य है। पश्चिम की ओर इसका कुछ भाग अर्जेंटीना से संबंधित है। शेष भाग चिली से मिला है। सन् १५२० में मैजेलन (अन्वेषक) द्वारा इसकी खोज की गई थी। पनामा नहर बनने से पूर्व व्यापारिक मार्गों की दृष्टि से इसका अधिक महत्व था।\n", "id": "511656", "title": "मैजेलन जलडमरूमध्य"}
{"url": "https://hi.wikipedia.org/wiki?curid=511659", "text": "रैबेले\n\nफ्रांसेज रैबेले (François Rabelais ; 1494 – 9 अप्रैल 1553) पुनर्जागरण काल का फ्रांस का प्रमुख लेखक, डॉक्टर, भिक्षु तथा ग्रीक का विद्वान था। \n\nरैबेले का जन्म सन् १४९४ में हुआ, यद्यपि इसपर मतैक्य नहीं है। सन् १५२० में वह साधु हो गया तथा मानवतावादियों एवं बुद्धिवादियों के वर्ग में सम्मिलित हो गय। उसने ग्रीक, लैटिन तथा इटैलियन का अध्ययन किया और रीतिवादी शिक्षा की ओर गंभीरतापूर्वक उन्मुख हुआ। सन् १५३० में रैबेले ने चिकित्साशास्त्र का अध्ययन करने के लिए साधुवेष का परित्याग किया। लियों (Lyons) शहर में वह एक सुख्यात चिकित्सक हो गया। दो वर्ष बाद उसने काल्पनिक नाम से 'पैटाग्रूवेल रॉय दे दिप्सोदी' (Pantagruel, roy des Dipsodes) की कहानियाँ प्रकाशित कीं। पैंटाग्रूवेल की आलोचना करनेवाले सारबॉन (Sarbonne) आलोचकों के प्रत्युत्तर में सन् १५३४ में उसने 'गारगेंटुआ' प्रकाशित की। गारगेंटुआ पेंटाग्रूवेल का पिता था। सारबोन ने प्रकाशित होते ही गारगेंटुआ की भर्त्सना करनी प्रारंभ की। इसके अनंतर ११ वर्ष तक रैबेले मौन रहा। अपने संरक्षक जाँदु बोए, की सहायता से वह रोम जा सका और वहाँ उसने शाही महत्व प्राप्त किया। सन् १५४६ में उसने ताई लीवे तथा सन् १५५२ में क्वार्ट लीवे प्रकाशित किया। सन् १५५३ में उसकी मृत्यु हुई। मृत्यु के पश्चात् उसके नाम से उसकी पाँचवीं पुस्तक प्रकाशित हुई परंतु रैबेले ही उसका लेखक था, यह कहना संदिग्ध है।\n\nरैवेले विनोदप्रिय था। वह मनोरंजन करना चाहता था परंतु साथ ही उसने दर्शन की भी अभिव्यक्ति की। ग्रीक और लैटिन विद्वानों के प्रति उसका प्रेम और आदर अहैतुक है। उसने मूल ग्रंथों के अध्ययन पर जोर दिया, सारबॉन कृत टीकाओं पर नहीं। उसकी ज्ञानपिपासा कभी शांत नहीं हो पाती थी।\n\nउसने पुराने कवियों को अधिक पसंद किया क्योंकि उनमें मध्यकालीन धर्मप्रचारकों की तार्किक रुक्षता की अपेक्षा सहज बुद्धिमत्ता के दर्शन होते हैं। ईसाई होते हुए भी रैबेले स्वर्ग की अपेक्षा पृथ्वी के प्रति अधिक ममत्व रखता था।\n\n", "id": "511659", "title": "रैबेले"}
{"url": "https://hi.wikipedia.org/wiki?curid=511660", "text": "मूर्वा\n\nमूर्वा (वानस्पतिक नाम : Clematis Gouriana) या 'मरोड़फली' नाम की लता हिमालय के उत्तराखण्ड को छोड़ भारतवर्ष में और सब जगह होती है। इसमें सात-आठ डंठल निकलकर इधर उधर लता की तरह फैलते हैं। फूल छोटे छोटे, हरापन लिए सफेद रंग के होते हैं। इसके रंशे बहुत मजबूत होते हैं जिससे प्राचीन काल में उन्हें वटकर धनुष की डोरी बनाते थे। उपनयन में क्षत्रिय लोग मूर्वा की मेखला धारण करते थे। एक मन पत्तियों से आधा सेर के लगभग सुखा रेशा निकलता है, जिससे कहीं कहीं जाल बुने जाते हैं। त्रिचिनापल्ली में मूर्वा के रेशों से बहुत अच्छा कागज बनता है। ये रेशे रेशम की तरह चमकीले और सफेद होते हैं। मूर्वा की जड़ औषध के काम में भी आती है। वैद्य लोग इसे यक्ष्मा और खांसी में देते हैं। आयुर्वेद में यह अति तिक्त, कसैली, उष्ण तथा हृदयरोग, कफ, वात, प्रमेह, कुष्ठ और विषमज्वर को दूर करनेवाली मानी जाती है।\n", "id": "511660", "title": "मूर्वा"}
{"url": "https://hi.wikipedia.org/wiki?curid=511666", "text": "ब्रैकियोपोडा\n\nब्रैकियोपोडा (Brachiopoda) अकशेरुकी प्राणियों का संघ है जिसके सभी सदस्य समुद्री प्राणी हैं। इस संघ के प्राणी द्विक्पाटी (bivalve) कवच (shell), अखंड (unsegmented) देवगुहा, द्विपार्श्वी (bilaterial) तथा स्पर्शकयुक्त मुख खाँचा (buccal groove) वाले हैं। ये द्विपार्श्व, असममित प्राणी हैं।\n\nब्रैकियोपोडा का शरीर द्विक्पाटी कवच के अंदर बंद रहता है। ये कवच क्रमश: पृष्ठ (dorsal) तथा अधर (ventral) कपाट कहलाते हैं। पृष्ठकपाट छोटा होता है। टेरिबैचला (Terebratula) तथा वाल्डहाइमिआ (Waldheimia) वंश के प्राणियों में अधर कपाट प्राय: लंबा होता है और चोंच की तरह पीछे की ओर बढ़ा रहता है। इस चोंच को ककुद (umbo) कहते हैं। वृंत के द्वारा प्राणी पत्थर या चट्टान से जुड़ा रहता है। क्रेनिया (Crania) वंश के प्राणियों में वृंत नहीं होता, क्योंकि इस वंश के प्राणियों का अधर कपाट चट्टान से जुड़ा रहता है।\n\nप्रत्येक कपाट संगत प्रावार फ्लैप (malntle flap) से प्रच्छन्न रहता है। प्रावार उपकला (mantle epithelium) सूक्ष्म पैपिली (papillae) के रूप में वृद्धि करती है और कवच के एक सिरे से दूसरे सिरे तक जाती है। पैपिली जिन कोशिकाओं के बने होते हैं, वे कोशिकाएँ प्राय: सूक्ष्म शाखन प्ररूप की होती हैं। कवच की वृद्धि पैपिली पर निर्भर रहती है। प्रत्येक कवच का बाह्यस्तर कार्बनिक पदार्थ का बना होता है। इस स्तर के नीचे शुद्ध कैल्सियम कार्बोनेट का पतला स्तर रहता है तथा कैल्सियमी एवं आंशिक कार्बनिक पदार्थो का बना मोटा आंतर प्रिज्मीय स्तर (prismatic layer) रहता है। कवच के कपाट पेशी तंत्र द्वारा खुलते और बंद होते हैं। हिंज (hinge) रेखा पीछे और प्रावार गुहिका (mantle cavity) आगे होती है।\n\nकवच को खोल देने पर दिखाई पड़ता है कि अधिकांश स्थान एक जटिल रचनावाले अंग ने घेर रखा है, जिसे लोफ़ोफ़ोर कहते हैं। लोफ़ोफ़ोर के अनुप्रस्थ खाँचे में मुँह स्थित रहता है। यह खाँचा पृष्ठ में सतत ओष्ठ द्वारा तथा अधर में स्पर्शकों की पंक्ति द्वारा घिरा रहता है। खाँचा बहुत बढ़ा रहता है और इसके दोनों किनारे दो बाहुओं का रूप ले लेते हैं। ये बाहु प्राय: सर्पिल वलित रहती है। स्पर्शक (tentacle) लंबे होते हैं और क़वच की दरार से बाहर निकल सकते हैं। स्पर्शक और प्रावार की सतह पर स्थित पक्ष्माभिकाएँ (cilia) अनी कक्षाघाती गति (lashing movement) द्वारा लोफ़ोफ़ोर की दो बाहुओं के सामने दूसरी ओर अंदर जानेवाली जल की दो धाराएँ उत्पन्न करती हैं। बाहर निकलने वाली जल की धारा दोनों बाहुओं के मध्य में होती है। कवच के अंदर उपर्युक्त दोनों जलधाराओं में से प्रत्येक लोफ़ोफ़ोर के स्पर्शकों के मध्य में जाती है, जहाँ पानी में तैरते हुए हलके खाद्य पदार्थ छन जाते हैं। ये पदार्थ दूसरी पक्ष्माभिका द्वारा मुँह के खाँचे में और वहाँ से मुँह में जाते हैं। भारी पदार्थ अधर प्रावारपालि पर रह जाते हैं और बाहर जानेवाली जलधारा द्वारा बाहर चले जाते हैं।\n\nमुँह पक्ष्माभिकामय (ciliated) आहारनाल में खुलता है। आहारनाल की आवृति वी (V) की तरह होती है और इसमें थैली (sac) के आकार का आमाशय सम्मिलित है। आमाशय में शाखित नलियोंवाली पाचक ग्रंथियाँ खुलती हैं, जिसकी गुहा में अधिकांश पाचन होता है। आंत्र सीधी नली की तरह का होता है। वाल्डहाइमिआ में आंत्र अंत में पूर्ण बंद रहता है। लेकिन क्रेनिया और लिंगुला में गुदा रहती है। देहगुहा विस्तृत होती है तथा अधरापृष्ठी (dorsoventral) आंत्रयोजनी (mesentery) द्वारा दाहिने और बाएँ, दो भागों, में बँटी रहती है। अनुप्रस्थ आंत्रयोजनी भी होती है। यह लोफोफोर तथा स्पर्शक में जाती है और प्रावार में प्रावार कोटर (palliala sinus) के रूप में जाती है।\n\nनर मादा प्राय: अलग अलग होते हैं। कुछ प्राणी उभयलिंगी (hermaphrodite) भी होते हैं। जनन अंग देहगुहा की उपकला से आंत्र के पास विकसित होते हैं। जनन ग्रंथियाँ मोटी, पीली पट्टी की तरह दिखाई पड़ती हैं। परिपक्व लिंगकोशिकाएँ देहगुहा में मुक्त होकर वृक्क से बाहर जाती हैं। कुछ वंशों में अंडों के विकास का प्रथम चरण वृक्क के पास स्थित भ्रूणधानियों (brood pouch) में पूरा होता है। यही वृक्क उत्सर्जन का भी कार्य करता है। ये वृक्क एक जोड़ा या कभी कभी दो जोड़ा होते हैं। अधिकांश ब्रैकियोपोडा में निषेचन माता पिता के कवच के बाहर होता है।\n\nयह अल्प विकसित होता है। पृष्ठ आंत्र योजनी में एक अनुदैर्ध्य वाहिनी होती है, जिसके एक क्षेत्र में संकुचनशील आशय (contractile vesicle) होता है। यह आशय हृदय कहलाता है और आमाशय के पृष्ठ की ओर रहता है। अनेक वाहिनियाँ, जो आगे मुँह की और पीछे प्रावार एवं जनन अंगों की ओर जाती हैं, अंत में पूर्ण बंद हो जाती हैं। रक्त रंगहीन होता है।\n\nपरिग्रसनी (circumoesophageal) संयोजी द्वारा संयोजित अधिग्रसिका (supraoesophageal) तथा अधोग्रसनली गुच्छिका (suboesophageal ganglion) क्रमश: मुँह के सामने और पीछे रहती है। अधोग्रसनली से निकली तंत्रिकाएँ बाहु, पृष्ठप्रावार पालि अभिवर्तनी (adductor) पेशियों तथा दो छोटी छोटी गुच्छिकाओं में जाती हैं। इन गुच्छिकाओं से निकली तंत्रिकाएँ वृंत (peduncle) तथा अधरप्रावार पालि में जाती हैं। सभी गुच्छिकाएँ एवं परियोजियाँ (commissures) बाह्य त्वचा के निरंतर संपर्क में रहती हैं। प्रत्येक स्पर्शक में भी तंत्रिका जाती हैं। ब्रैकियोपोडा में किसी विशेष ज्ञानेंद्रिय की उपस्थिति ज्ञात नहीं है।\n\nब्रैकियोपोडा के लार्वा स्वतंत्र रूप से तैरते हैं। लार्वा के तीन खंड होते हैं (१) अग्र (२) मध्य तथा (३) पश्च। अग्रखंड ट्रोपोस्फियर (trophosphere) के मुखपूर्वी खंड की तरह होता है। मध्य भाग में प्रावार की दो पालियाँ होती हैं, जो आरंभिक होती हैं। पश्च भाग प्रावार पालि से छिपा रहता है और यह वृंत में परिवर्तित हो जाता है। प्रावार पालियों में से शूक (chaetae) के चार पूल निकलते हैं। बाद में ये पालियाँ अग्र खंड को घेरने के लिए आगे की ओर मुड़ जाती हैं। अबअग्र खंड से लोफ़ोफोर का विकास प्रारंभ होता है। कवच कपाट प्रावार पालियों पर बनने लगता है, जबकि पश्चखंड वृंत्त के रूप में वृद्धि करता है। देहगुहा एक जोड़ा कोष्ठ (pouch), या एक कोष्ठ, के रूप में आद्यंत्र (archenteron) से विकसित होती है। प्राय: विदलन (cleavage) अरीय (radial) होता है, किंतु एक स्पीशीज में सर्पिल विदलन भी होता है।\n\nब्रैकियोपोडा कैंब्रियन (cambrain) काल से ही समुद्र की तली में निवास करते हैं, किंतु उस काल में ये दूर तक नहीं फैले थे। पुराजीवी महाकल्प (Palaeozoic era) की चट्टानों में बैकियोपोडा के ४५६ वंश तथा मध्यजीवी महाकल्प (Mesozoic era) की चट्टानों में १७७ वंश मिलते हैं। ये वंश उस समय के अकशेरुकी संसार के महत्वपूर्ण जंतुसमुदाय थे। ब्रैकियोपोडा के ७० वंश, जिनमें लगभग २२५ स्पीशीज हैं, वर्तमान काल में मिलते हैं। आधुनिक लिंगुला (Lingula) वंश तथा ऑर्डोविशन कल्प के लिंगुला सर्वसम हैं। ५० करोड़ वर्ष पुराने इस वंश को ज्ञात प्राणियों का सबसे पुराना वंश होने का गौरव प्राप्त है। अधिकांश वर्तमान ब्रैकियोपोडा उथले जल में रहते हैं और कुछ गहरे जल में। फॉसिल के रूप में प्राप्त प्राणियों के कवचों के विस्तार, अलंकरण (ornamentation) तथा आकृतियाँ विभिन्न होती हैं। जीवित ब्रैकियोपोडाओं के कवच हरे, लाल भूरे या सफेद होते हैं। इन कवचों पर अरीय या संकेंद्रीय चिह्न होते हैं। ये कवच चिकने, या शिरायुक्त (costate), या शूलयुक्त होते हैं।\n\nब्रैकियोपोडा संघ दो वर्गो में विभक्त है : \n\nइस वर्ग के प्राणी के दोनों कवच लगभग समान होते हैं। कवच में हिंज नहीं होता। ये दोनों कवच पेशी से बँधे होते हैं तथा इनकी गठन शृंगी होती है। इनमें गुदा रहती है। लिंगुला तथा क्रेनिया इसके वर्तमान वंश हैं। लिंगुला हिंद महासागर तथा प्रशांत महासागर में मिलते हैं। लिंगुला पंक में बिल बनाकर रहना पसंद करता है।\n\nइस वर्ग के प्राणियों के दोनों कवच असमान होते हैं। इसमें वृंत के लिए ककुद (umbo) रहता है तथा हिंज भी रहता है। गुदा नहीं होती। इसके वर्तमान जीवित वंश वाल्डेहाइमिआ तथा टेरिब्रैचला हैं।", "id": "511666", "title": "ब्रैकियोपोडा"}
{"url": "https://hi.wikipedia.org/wiki?curid=511671", "text": "गोदी\n\nनौनिवेश या गोदी या 'डॉक' (Dock) जलयानों के ठहरने के स्थान को कहते हैं। यदि स्थान पूरी तरह घिरा हुआ नहीं है, बल्कि उसका मुख समुद्र से आने जाने के लिए सदा खुला रहता है, तो उसके लिए 'बेसिन' नाम अधिक उपयुक्त है, यद्यपि यह नाम सर्वव्यापी नहीं है। गोदियों के मुख पर फाटक या कोठियाँ लगी होती हैं, जिससे उनमें यथेच्छ तल तक पानी रखा जा सके। जिस गोदी में पानी प्राय: एक ही तल तक रहता है, वह सजल गोदी कहलाती है तथा जिस गोदी में से पानी बिलकुल खाली किया जा सकता है, वह 'सूखी गोदी' कहलाती है। सूखी गोदी में जहाज निरीक्षण करने या मरम्मत करने के लिए लाए जाते हैं। सूखी गोदी का ही एक रूप 'तिरती गोदी' है। यह तैरते हुए बड़े बड़े पीपों की संरचना होती है, जो भीतर पानी भरकर, या खाली करके, नीची या ऊँची की जा सकती है और जहाज उसपर रखकर पानी के ऊपर उठाया जा सकता है।\n\nजिन पत्तनों में प्रकृतिप्रदत्त सुरक्षित और गहरा विशाल बेसिन होता है, ज्वारभाटा कम आता है और समुद्र में तेज धाराएँ नहीं होतीं, वहाँ सजल गोदी की आवश्यकता नहीं होती, जैसे न्यूयॉर्क में। किंतु सूखी या तिरती गोदी सभी बड़े आधुनिक पत्तनों का अनिवार्य अंग होती है।\n\nसमुद्रतट या नदीतट पर प्राकृतिक या गहरी खोदी हुई उपखाड़ी होती है, जिसके किनारे जहाजों में माल लादने या उतारने के लिए पक्के घाट या प्लैटफार्म बने होते हैं। यदि ये तट के समांतर होते है, तो पार्श्वघाट या धक्का कहलाते हैं। और यदि जल में प्रवेश करते हुए तट के लंबवत्अथवा अन्य किसी कोण पर बने होते हैं, तो पाए कहलाते हैं। घाट, धक्के या पाए सजल गोदी के मुख्य अंग हैं। कभी कभी तिरते घाट भी बनाए जाते हैं, जो ज्वार भाटे के साथ ऊँचे नीचे हो सकते हैं। ये चल पुलों द्वारा अचल घाटों से जुड़े रहते हैं।\n\nगोदी की दीवारें बहुत मजबूत बनाई जाती हैं। ये प्राय: (१) धन कंक्रीट की, (२) अखंड कंक्रीट की, (३) संपीडित वायु द्वारा गलाई गई कोठियों की, (४) प्रबलित कंक्रीट में पेंदायुक्त ढोलों की, या (५) स्थूणों, ढोलों आदि की मिश्रित दीवारें होती हैं। इनके ऊपर प्राय: ग्रैनाइट की शीर्षिका (coping) अवश्य रहती है। आजकल जहाज प्राय: बक्सनुमा बनते हैं। उनकी दीवारें सीधी खड़ी रहती हैं या कभी कभी ऊपर की ओर भीतर को झुकी रहती हैं। इसलिए घाट की दीवारें सामने की ओर बिल्कुल खड़ी या लगभग खड़ी बनाई जाती हैं, ताकि जहाज घाट के बिल्कुल पास तक आ सकें और नौभार चढ़ाने उतारनेवाली क्रेनों की पहुँच के भीतर हो सके।\n\nदीवारें पुश्तों की भाँति बनाई जाती हैं, जिनकी पीछे की सतह ढालू या सीढ़ीदार रहती है। इनकी नीवें काफी चौड़ी होती हैं, ताकि नीचे मिट्टी पर उसकी क्षमता से अधिक भार न पड़े। नींव पीछे की ओर कुछ ढालू भी रखी जाती है, ताकि भराई का दबाव पड़ने पर दीवार की ओर खिसक न जाए। दीवार के अचल भार तथा पीछे की भराई की ठेल का ध्यान रखकर दीवारों का अभिकल्पन किया जाता है। इनकी औसत मोटाई, ऊँचाई की चौथाई से कम नहीं होती, प्राय: एक तिहाई रखी जाती है। आधार पर चौड़ाई ऊँचाई की आधी से लेकर दो तिहाई तक होती है। दीवार में लगभग ५०-५० फुट पर जलछिद्र रखे जाते हैं, ताकि जब सामने पानी का तल नीचा हो तब पीछे का पानी निकल सके।\n\nजहाँ ज्वार भाटा बहुत ऊँचा (१५� से अधिक) आता है, वहाँ बड़े बड़े बेसिन घेरकर प्राय: बंद कर लिए जाते हैं और पानी एक ही तल पर बनाए रखने के लिए बड़े बड़े फाटक लगा दिए जाते हैं। ज्वार के बाद जब भाटा आरंभ होता है, तब ये फाटक बंद कर दिए जाते हैं, जिससे गोदी में पानी ऊँचा रह जाता है। इस प्रकार की गोदियां, 'बंद गोदियाँ कहलाती हैं। प्रवेशद्वारा के फाटक में दो पल्ले होते हैं, जो बंद होने पर एक उठी हुई देहल के ऊपर परस्पर मिल जाते हैं। द्वार काफी लंबा होता है। इसकी दीवारों में चौड़े चौड़े खाँचे होते हैं, जिसमें पल्ले खुलकर घुस जाते हैं। जब फाटक बंद होता है, तब उसपर पड़नेवाली पानी की ठेल रोकने के लिए भी दीवारें पुश्तों का काम करती हैं।\n\nये फाटक केवल थोड़े समय के लिए ही, अर्थात् जब ज्वार आता है तभी, खोले जा सकते हैं। इसलिए सीमित आवागमन ही हो सकता है। इच्छानुसार आवागमन संभव के लिए द्वारा बहुत लंबा बनाया\n\nजाता है और इसके दोनों सिरों पर फाटक लगाए जाते हैं। इससे बीच में एक जलपाश बन जाता है - उसी प्रकार का जैसा नहरों में झीलों के निकट यातायात के लिए होता है। जलपाश महँगे तो होते हैं और द्वार की अपेक्षा जगह भी घेरते हैं, किंतु दिन रात काम आ सकते हैं। इसलिए आधुनिक बड़े पत्तनों में प्राय: ये ही बनाए जाते हैं। इनमें इकहरे फाटक यदि होते भी हैं, तो केवल सहायक द्वार्रों के रूप में ही।\n\nजलपाश का पानी ऊँचा या नीचा करने के लिए बगली दीवारों में बड़े बड़े जलकपाट (sluice gates) या पुलियाँ होती हैं। आधुनिक बड़े जलपाशों में प्राय: बीच में भी एक फाटक होता है, जिससे जलपाश के दो भाग किए जा सकते हैं और उनमें छोटे छोटे जहाज रखे जा सकते हैं। जहाँ प्रवेशद्वारा पर बहुत ही ऊँचा ज्वार आता है या भीषण लहरें उठती हैं, वहाँ फाटकों की रक्षा के लिए उनसे विपरीत दिशा में खुलनेवाला एक फाटक बाहर की ओर लगा दिया जाता है। यह तूफानी फाटक कहलाता है।\n\nगोदी के फाटक लकड़ी या इस्पात के होते हैं। हरितहृत् (greenheart), जर्रह, या अन्य भारी और कठोर लकड़ी इनमें लगाई जाती है। लोहे पर खारे पानी का बुरा प्रभाव पड़ता है और यदि उसमें मलजल मिला हो, तो और भी अधिक। इसलिए इस्पात के फाटक लगभग ३० वर्ष ही चलते हैं, जबकि लकड़ी के लगभग ५० वर्षों तक चल जाते हैं। लकड़ी के फाटकों का भार भी कम होता है। लिवरपूल गोदी का फाटक ९० फुट चौड़ा और फुट ऊँचा है। इसका हरिहृत् का एक पल्ला वजन में केवल १६५ टन है, जबकि लंदन के ८० फुट चौड़े, फुट ऊँचे फाटक का इस्पात का एक पल्ला १८५ टन का है। लकड़ी के फाटकों की लागत इस्पात के फाटकों की अपेक्षा लगभग ५० प्रतिशत अधिक होती है :\n\nये फाटकों से अच्छे समझे जाते हैं, क्योंकि इनको स्थान देने के लिए दीवारों में बड़े बड़े खाँचे रखने की आवश्यकता नहीं रहती। कोठियों में बगल में और नीचे की ओर हरितहृत् का संपर्कपृष्ठ बना होता है, जिसपर रबर लगा होता है ताकि द्वार में ठीक फिट होकर यह पानी रोक दे। आवश्यकतानुसार इनका भार कम ज्यादा करने के लिए इनके भीतर पानी की टंकियाँ बनी रहती हैं और उन्हें या खाली करने के लिए पंप, वाल्व आदि लगे रहते हैं। द्वारकोठियाँ दो प्रकार की होती हैं :\n\nये चौकोर भी हो सकती हैं, किंतु अधिकतर जहाजों की आकृति जैसी होती हैं। इनमें कोई निर्दिष्ट चालन व्यवस्था नहीं होती, बल्कि तैराकर यथास्थान ले जाई जाती हैं। क्षुब्घ मौसम में, या तीव्र धारा में, इन्हें सँभालना आसान नहीं होता।\n\nये चौकोर होती हैं और निर्दिष्ट चालनव्यवस्था के अनुसार दो प्रकार की होती हैं - सरकनेवाली कोठियों में लकड़ी के गुटके लगे रहते हैं, जिनके बल वे चिनाई के ऊपर बने रास्ते पर खिसकाकर यथास्थान पहुँचाई जाती हैं। दूसरे प्रकार की पहिएवाली कोठियाँ होती हैं, जो देहल पर लगी पटरियों पर चलती हैं। कभी पहिए फर्श पर और पटरियाँ कोठियों में लगी होती है। पारगामी कोठियाँ जब द्वार खोलने के लिए खिसकाई जाती हैं, तब वे दीवार के भीतर बनी लंबी लंबी झिर्रियों में घुस जाती हैं।\n\nसूखी गोदियों में एक या अधिक जहाज अंदर लाकर, फाटक बंद करके पंपों द्वारा पानी निकाल देने का प्रबंध रहता है। इसकी दीवारों और पेंदे पर जलाभेद्य पदार्थ, जैसे कंक्रीट-सहित ईटं की चिनाई या ग्रैनाइट मुखाई, का अस्तर किया रहता है। जहाँ ऊँचे ज्वार भाटे आया करते हैं, वहाँ कभी कभी उनका लाभ उठाकर ज्वार के समय जहाज अंदर ले आते हैं और भाटे के बाद फाटक बंद कर देते हैं। इस प्रकार पंप द्वारा पानी निकालने की आवश्यकता नहीं रहती।\n\nजहाजों के निर्माण, निरीक्षण और मरम्मत आदि के लिए सूखी गोदियाँ सभी जगह आवश्यक समझी जाती हैं और इनके अभिकल्प के समय भावी विस्तार की गुंजाइश भी रखी जाती है। सूखी गोदी की उपयोगिता इस दृष्टि से आँकी जाती है कि उसमें लंबे से लंबा कितना बड़ा जहाज आ सकता है। बंबई की गोदी, जो सन् १९१४ में चालू हुई, १,००० फुट लंबी, १०० फुट चौड़ी और ३४ फुट ९ इंच गहरी है। यह उस समय संसार की गोदियों में दूसरे नंबर पर थी। इसके पहले ही सन् १९१३ में, लिवरपूल की १,०५० फुट ४ इंच लंबी, १२ फुट चौड़ी और ४३ फुट ११ इंच गहरी, ग्लैड्स्टन गोदी तैयार हो चुकी थी। अब केपटाउन की १,२१२ फुट ६ इंच लंबी, १४८ फुट चौड़ी और ४५ फुट गहरी सूखी गोदी, जो सन् १९४५ में चालू हुई है, संसार में सबसे बड़ी है।\n\nतिरती गोदियों को उठाने की सामर्थ्य ३०० टन से १,००,००० टन तक होती है। द्वितीय विश्वमहायुद्ध के पहले कैंपबेल डिज़ाइन बहुत प्रचलित थी, जिसके अनुसार सदैंप्टन में विशालतम अटलांटिक लाइनरों (liners) और युद्धपोतों को स्थान देने के लिए ६०,००० टन की तिरती गोदी बनी। बाद में तो और भी बड़ी बड़ी गोदियों की आवश्यकता का अनुभव हुआ। पोर्टस्मथ की ५४,००० टन की 'ऐडमिरेल्टी\" तिरती गोदी ८५९ फुट ६ इंच लंबी और भीतर भीतर १२९ फुट ६ इंच चौड़ी है। यह पानी में ३८ फुट डूबनेवाला जहाज उठा सकती है। द्वितीय विश्वयुद्ध में बमनवर्षा द्वारा नष्ट हुई सिंगापुर की गोदी का स्थान लेने के लिए ५०,००० टन की ८५७ फुट ८ इंच लंबी, १२६ फुट ६ इंच चौड़ी और कुल ४० फुट गहरी गोदी बंबई में १९४७ ई. में तैयार की गई, जो बाद में माल्टा पहुँचाई गई।\n\nतिरती गोदियाँ बड़ी सरलता और तेजी से तैयार की जा सकती हैं, स्थानांतरित की जा सकती हैं और स्थितविशेष के अनुकूल ढाली जा सकती हैं। इसलिए ये जहाजों की आपत्कालीन मरम्मत के लिए सुखी गोदियों की अपेक्षा अधिक मूल्यवान् होती हैं। किंतु लोहे या इस्पात की होने के कारण ये ३०-४० वर्ष से अधिक नहीं चलतीं। इनके लिए सुरक्षित स्थान भी चाहिए और अधिक गहराई भी। जहाँ ५०० फुट लंबे, ५५ फुट चौड़े और २८ फुट डूबकर चलनेवाले जहाज के लिए ५२० फुट लंबी, ६० फुट चौड़ी और ३० फुट गहरी सूखी गोदी पर्याप्त होगी, वहाँ तिरती गोदी जहाज के नीचे जाने के लिए २० फुट गहराई और लेगी; और यदि १५-२० फुट ऊँचा ज्वार भाटा आता है (जो बहुत सामान्य है), तो तिरती गोदी के लिए लगभग ७० फुट गहरा पानी चाहिए। यदि कुदरती गहराई इतनी नहीं है, तो तलकर्षण द्वारा इतनी करनी पड़ेगी। सामान्य परिस्थितियों में यह कठिन ही नहीं, प्राय: असंभव है। हाँ, तिरती गोदी की लंबाई चौड़ाई जाहज की लंबाई चौड़ाई से अधिक होनी अनिवार्य नहीं है, केवल उसकी उत्थापन क्षमता जहाज के वजन से अधिक होनी चाहिए।\n\nतिरती गोदियाँ कई प्रकार की होती हैं। कुछ में दोनों और दीवारें होती हैं, कुछ में केवल एक और। दोनों और दीवारवाली गोदियों में बक्से जैसी, काबला-योज्य खंडोंवाली और पीपा खंडों वाली (रेनी द्वारा आविष्कृत) गोदियों का बहुत प्रचलन है। काबलायोज्य खंडोंवाली आधुनिक गोदी में बक्स जैसी गोदी के सभी गुण हैं। यह बड़ी गोदियों में सबसे अच्छी होती है। इसमें लगभग एक सी लंबाई के तीन खंड होते हैं, जो सब एक सीध में जोड़े जा सकते हैं, रखे जाते हैं और उनपर दोनों ओर दो दीवारें काबलों द्वारा कस दी जाती हैं। इनमें कुछ पीपे निकालकर, शेष पीपों के ऊपर दीवारों के बीच लंबाई की दिशा में रखे जा सकते हैं। हवाना की स्पेनी सरकार के लिए सर्वप्रथम बनाई गई, हवाना प्रकार की गोदी में दो खड़ी दीवारें होती हैं, जिनके बीच में पीपे रखकर काबलों से जोड़ दिए जाते हैं। इनमें से कोई भी पीपा निकालकर शेष के ऊपर रखा जा सकता है। यह टाइप अब प्राचीन हो गई है।\n\nएक ओर दीवारवाली गोदी की दो किस्में प्रसिद्ध हैं। अपतट गोदी १८८४ ई. में पेटेंट हुई थी। इसकी दीवार तट के के साथ कब्जे लगे गडंरों द्वारा जुड़ी होती है। गोदी दो खंडों में होती है और एक खंड दूसरे के ऊपर रखा जा सकता है। एक ही ओर दीवार होने के कारण इसमें जहाज तीन ओर से चढ़ाए जा सकते हैं। दूसरी किस्म की गोदी निक्षेप गोदी कहलाती है, जो सन् १८७७ में पेटेंट हुई थी। इसमें दीवार तो लंबी होती है, किंतु नीचे पीपों के बीच बीच जगह रहती है, अर्थात् दीवार में पीपे इस प्रकार लगे होते हैं जैसे हाथ में उँगलियाँ। इन पीपों पर रखा हुआ जहाज तट पर बने हुए स्थूणों के जंगले के ऊपर रखा जा सकता है और गोदी खाली की जा सकती है। यह भी दो खंडों में होती है, जो एक दूसरे के ऊपर रखे जा सकते हैं। स्थिरता के लिए ये खंड कब्जों से लगे समांतर दंडों के द्वारा एक तिरती उलड़ी, या रोकलीवर, से जुड़े रहते हैं।\n\nये पोत परिवहन के लिए अत्यंत आवश्यक हैं। आधुनिक पत्तनों में इनकी पर्याप्त व्यवस्था अवश्य होनी चाहिए। इनका उद्देश्य यह है कि समुद्र से आसानी से पोत आ जा सकें, उन्हें पर्याप्त तथा सुरक्षित घाट मिले, नौभार तेजी से चढ़ाने उतारने की सुविधा हो, घाटों पर नौभार लाने और वहाँ से ले जाने की तथा आवश्यकता हो तो उसे गोदाम में रखने की, समुचित व्यवस्था हो। इन सुविधाओं में सुधार कर देने से प्राय: गोदियों के विस्तार में होनेवाला बहुत सा खर्च बचाया जा सकता है।\n\nनौभार से निपटने की विधियाँ विभिनन पत्तनों में भिन्न भिन्न होती हैं। कहीं पर माल घाट पर उतारकर सीधे रेलगाड़ियों में, या अन्य गाड़ियों में, लाद दिया जाता है। कहीं पर बड़े जहाजों से माल छोटे जहाजों पर उतार लिया जाता है। कहीं कहीं ये दोनों तरीके अपनाए जाते हैं।\n\nसामान्य नौभार के लिए प्राय: प्रत्येक निकास स्थल पर तीन तीन टन के एक एक डॉक क्रेन लगाए जाते हैं। अधिकांश गट्ठरों का औसत वजन प्राय: ३० हंडरवेट होता है। इससे भारी बोझ उठाने के लिए १० से २० टन क्षमतावाले तिरते क्रेन का प्रयोग करना अच्छा रहता है। लगभग २,००० टन सामान्य नौभार प्रति दिन उठाने की व्यवस्था अच्छी समझी जाती है।\n\nपत्तनों का प्रशासन भी विविध प्रकार का होता है। फ्रांस और इटली में पत्तन राज्यनियंत्रित होते हैं। लंदन, लिवरपूल, ग्लासगो और न्यूयॉर्क के पत्तनों में स्वायत्तशासन व्यवस्था है। ग्रेट ब्रिटेन के बहुतेरे पत्तन पहले रेलवे के नियंत्रण में थे। ब्रिस्टल, ऐंटवर्प, फिलाडेल्फिया और बाल्टिमोर में पत्तनों पर नगरपालिकाओं या महापालिकाओं का नियंत्रण है। अनेक अप्रधान पत्तनों में निजी नियंत्रण ही है।\n\nनियंत्रण अधिकारी कोई भी हो काम सबका एक सा ही है, अर्थात् गोदी संरचनाओं और मशीनों का निर्माण और मरम्मत कराना, पहुँच मार्ग की खुदाई तथा सफाई कराना, भग्नपोत निकालना, प्रकाश की व्यवस्था करना, कुलियों और छोटे जहाजवालों को लाइसेंस देना, गोदी कर्मचारियों पर नियंत्रण रखना, महसूल भाड़ा आदि नियत करना तथा वसूली करना और पुलिस रखना आदि। सामान्य प्रशासन के लिए बहुधा एक बोर्ड बना दिया जाता है, जो अलग-अलग कामों के लिए अलग-अलग समितियाँ नियुक्त कर देता है। पत्तन का सारा संचालन एक गोदी प्रबंधक के अधीन होता है। इसके पास पर्याप्त कर्मचारी होते हैं, जिनमें एक मुख्य इंजीनियर, एक शाहबंदर (harbour master), यातायात प्रबंधक और इनके अधीनस्थ विभागों के कर्मचारी होते हैं।\n\nपत्तन संचालन के लिए राजस्व, वहाँ संरक्षण और स्थान पानेवाले पोतों से महसूल और प्रभार आदि के रूप में वसूल किया जाता है। ये प्रभार अनेक प्रकार के हो सकते हैं, किंतु ये सब प्राय: पोतों के पंजीकृत टनमान के आधार पर ही निर्धारित किए जाते हैं।\n", "id": "511671", "title": "गोदी"}
{"url": "https://hi.wikipedia.org/wiki?curid=511699", "text": "असयूत मुहाफ़ज़ाह\n\nअसयूत मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है। इसकी राजधानी भी 'असयूत' नामक शहर ही है। यह नील नदी के किनारे १२० किमी तक फैला हुआ है। इस मुहाफ़ज़ाह के मेइर क़स्बे के पास कुछ प्रचीन मिस्री मक़बरे स्थित हैं। इसी प्रान्त के दुरुन्का शहर में मिस्र के कोप्ती ईसाईयों के लिये महत्वपूर्ण तीर्थस्थल और मठ भी स्थित है।\n\n", "id": "511699", "title": "असयूत मुहाफ़ज़ाह"}
{"url": "https://hi.wikipedia.org/wiki?curid=511701", "text": "अनुरूप संकेत\n\nअनुरूप संकेत या एनालॉग सिग्नल (अंग्रेजी:Analog signal), एक सतत संकेत है जिसका समय परिवर्ती गुण (चर) किसी अन्य समय परिवर्ती राशि को निरूपित करता है, यानि यह उस दूसरे समय परिवर्ती संकेत के अनुरूप होता है। उदाहरण के लिए, एक अनुरूप श्रव्य संकेत (एनालॉग ऑडियो सिग्नल) में, संकेत की तात्कालिक वोल्टता (वोल्टेज) ध्वनि तरंगों के दाब के साथ लगातार बदलती रहती है। यह एक अंकीय संकेत (डिजिटल सिग्नल) से भिन्न होता है, जिसमें एक सतत राशि का निरूपण एक असतत फलन द्वारा किया जाता है जो परिमित संख्या के मूल्यों मे से सिर्फ एक को ही ले सकता है। आमतौर पर अनुरूप संकेत, विद्युत संकेतों को संदर्भित करता है, तथापि, यांत्रिक, वायवीय, हाइड्रोलिक और अन्य प्रणालियां भी अनुरूप संकेतों की वाहक हो सकती हैं।\n", "id": "511701", "title": "अनुरूप संकेत"}
{"url": "https://hi.wikipedia.org/wiki?curid=511702", "text": "बनी सुएफ़ मुहाफ़ज़ाह\n\nबनी सुएफ़ मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है। यह देश के मध्य भाग में स्थित है। इसकी राजधानी भी 'बनी सुएफ़' नामक शहर है जो क़ाहिरा से १२० किमी दक्षिण में नील नदी के पश्चिमी किनारे पर बसा हुआ है। मिस्र में यह इलाक़ा अपनी सीमेंट बनाने के कारख़ानों के लिये जाना जाता है।\n\n", "id": "511702", "title": "बनी सुएफ़ मुहाफ़ज़ाह"}
{"url": "https://hi.wikipedia.org/wiki?curid=511705", "text": "वादी अल-जदीद मुहाफ़ज़ाह\n\nवादी अल-जदीद मुहाफ़ज़ाह या नई वादी मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है। यह मिस्र का सबसे बड़ा मुहाफ़ज़ाह है। इसकी राजधानी ख़ारगा नामक नख़लिस्तान (ओएसिस) है। इस मुहाफ़ज़ाह का अधिकतर भूभाग सहारा मरुस्थल के लिबीयाई रेगिस्तान नामक विभाग में स्थित है।\n\n", "id": "511705", "title": "वादी अल-जदीद मुहाफ़ज़ाह"}
{"url": "https://hi.wikipedia.org/wiki?curid=511710", "text": "लाल सागर मुहाफ़ज़ाह\n\nलाल सागर मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है। यह देश के दक्षिण-पूर्वी कोने में नील नदी और लाल सागर के दरम्यान स्थित है। इसकी दक्षिणी सीमा सुडान से लगती है। इसमें 'हलाइब त्रिकोण' नामक क्षेत और सियाल द्वीप भी आते हैं जिनको लेकर मिस्र व सुडान में विवाद है।\n\n", "id": "511710", "title": "लाल सागर मुहाफ़ज़ाह"}
{"url": "https://hi.wikipedia.org/wiki?curid=511713", "text": "फ़य्यूम मुहाफ़ज़ाह\n\nफ़य्यूम मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है।\n\n", "id": "511713", "title": "फ़य्यूम मुहाफ़ज़ाह"}
{"url": "https://hi.wikipedia.org/wiki?curid=511714", "text": "मिन्या मुहाफ़ज़ाह\n\nमिन्या मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है।\n\n", "id": "511714", "title": "मिन्या मुहाफ़ज़ाह"}
{"url": "https://hi.wikipedia.org/wiki?curid=511717", "text": "गीज़ा मुहाफ़ज़ाह\n\nगीज़ा मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है। यह क़ाहिरा से नील नदी के पार पश्चिमी तरफ़ स्थित है। महान स्फ़िन्क्स और गीज़ा के मशहूर पिरामिड इसी क्षेत्र में स्थित हैं।\n\n", "id": "511717", "title": "गीज़ा मुहाफ़ज़ाह"}
{"url": "https://hi.wikipedia.org/wiki?curid=511763", "text": "क़ल्यूबीया मुहाफ़ज़ाह\n\nक़ल्यूबीया मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है। यह राष्ट्रीय राजधानी क़ाहिरा से उत्तर में मिस्र के उत्तरी भाग में नील नदी के नदीमुख (डॅल्टा) क्षेत्र में स्थित है। इसके कुछ हिस्से क़ाहिरा के बाहरी मोहल्लों से मिले-जुले हैं इसलिए इसे अक्सर बृहत-क़ाहिरा महानगरीय क्षेत्र का भाग माना जाता है।\n\n'क़ल्यूबीया' में 'क़' अक्षर के उच्चारण पर ध्यान दें क्योंकि यह बिना बिन्दु वाले 'क' से मिलता-जुलता लेकिन ज़रा भिन्न है। इसका उच्चारण 'क़ीमत' और 'क़ुरबानी' 'क़' से मिलता है।\n\n", "id": "511763", "title": "क़ल्यूबीया मुहाफ़ज़ाह"}
{"url": "https://hi.wikipedia.org/wiki?curid=511767", "text": "दक़ैहलेया मुहाफ़ज़ाह\n\nदक़ैहलेया मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है। यह राष्ट्रीय राजधानी क़ाहिरा से पूर्वोत्तर में स्थित है।\n\n'दक़ैहलेया' में 'क़' अक्षर के उच्चारण पर ध्यान दें क्योंकि यह बिना बिन्दु वाले 'क' से मिलता-जुलता लेकिन ज़रा भिन्न है। इसका उच्चारण 'क़ीमत' और 'क़ुरबानी' 'क़' से मिलता है।\n\n", "id": "511767", "title": "दक़ैहलेया मुहाफ़ज़ाह"}
{"url": "https://hi.wikipedia.org/wiki?curid=511769", "text": "दुमयात मुहाफ़ज़ाह\n\nदुमयात मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है। यह राष्ट्रीय राजधानी क़ाहिरा से पूर्वोत्तर में नील नदी के भूमध्य सागर पर बनने वाले नदीमुख स्थल पर स्थित है। दुमयात मुहाफ़ज़ाह अपनी अमरूद की पैदावार और खजूर के लिए प्रसिद्ध है। यहाँ का दुमयाती पनीर (चीज़) भी बहुत मशहूर है।\n\n", "id": "511769", "title": "दुमयात मुहाफ़ज़ाह"}
{"url": "https://hi.wikipedia.org/wiki?curid=511772", "text": "मोनूफ़िया मुहाफ़ज़ाह\n\nमोनूफ़िया मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है। यह राष्ट्रीय राजधानी क़ाहिरा से उत्तर में नील नदी के नदीमुख (डॅल्टा) क्षेत्र में स्थित है।\n\n", "id": "511772", "title": "मोनूफ़िया मुहाफ़ज़ाह"}
{"url": "https://hi.wikipedia.org/wiki?curid=511775", "text": "बेहेइरा मुहाफ़ज़ाह\n\nबेहेइरा मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है। यह राष्ट्रीय राजधानी क़ाहिरा से उत्तर में नील नदी के नदीमुख (डॅल्टा) क्षेत्र में स्थित है। इसका उत्तरी छोर भूमध्य सागर से लगता है।\n\n", "id": "511775", "title": "बेहेइरा मुहाफ़ज़ाह"}
{"url": "https://hi.wikipedia.org/wiki?curid=511782", "text": "कराड\n\nकराड भारत के महाराष्ट्र राज्य के सातारा जिले की एक तालुका है। यह नगर कृष्णा नदी तथा कोयना नदी के संगम पर सतारा नगर से ४५ किमी दक्षिण-पूर्व में बसा है।। कराड यशवंत नगरी के नाम से भी जानी जाती है। यहां पर अधिकतर मुस्लिम धर्म के लोग रहते है साथ ही बहुत संख्या में मस्जिद भी बने हुए है। कराड पुणे से लगभग २४० किलोमीटर की दूरी पर स्थित है। \n\nइस नगर का स्वायत्त शासन १८८५ ई. में आरंभ हुआ और अब यह एक सुव्यवस्थित नगरपालिका द्वारा शासित होता है। यहाँ की बौद्धकालीन गुफाएँ, मुसलमान-कालीन मस्जिदें और नवीन मंदिर आकर्षण के विशेष केंद्र हैं। कुछ लोग इसे 'करदाह' या 'करहाकादा' के नाम से भी जानते हैं।\n\nकराड में कई जगह पुराने छोटे-छोटे मन्दिर मिल जाते है। कराड के \"चावड़ी चौक\" में एक कृष्णाबाई नामक एक उद्यान भी जहां पर यशवंतराव चव्हाण की समाधि बनी हुई ,जहां पर दिनभर लोग आते-जाते रहते है।\n\nकराड नगरी से दो नदियां - कृष्णा नदी और कोयना नामक नदियां गुजरती है। यहां नदी के आसपास हमेशा लोगों की भीड़ लगी रहती है। \n\nकराड में २ सिनेमाघर है इस कारण यहां मूलभूत सुविधाओं की कोई कमी नज़र नहीं आती। \n\nकराड में प्राचीन गुफाएं भी है ,साथ ही इनके आसपास उद्यान भी काफी देखने को मिलते है। \n\nकराड एक तहसील है साथ ही यहां नगरपालिका भी है , एवं श्री छत्रपति शिवाजी नाम की सब्जी मण्डी भी है। \n", "id": "511782", "title": "कराड"}
{"url": "https://hi.wikipedia.org/wiki?curid=511786", "text": "भांग का पौधा\n\nभांग (वानस्पतिक नामः \"Cannabis indica\") एक प्रकार का पौधा है जिसकी पत्तियों को पीस कर भांग तैयार की जाती है। उत्तर भारत में इसका प्रयोग बहुतायत से स्वास्थ्य, हल्के नशे तथा दवाओं के लिए किया जाता है। \nभारतवर्ष में भांग के अपने आप पैदा हुए पौधे सभी जगह पाये जाते हैं। भांग विशेषकर उत्तर प्रदेश, बिहार एवं पश्चिम बंगाल में प्रचुरता से पाया जाता है। भांग के पौधे 3-8 फुट ऊंचे होते हैं। इसके पत्ते एकान्तर क्रम में व्यवस्थित होते हैं। भांग के ऊपर की पत्तियां 1-3 खंडों से युक्त तथा निचली पत्तियां 3-8 खंडों से युक्त होती हैं। निचली पत्तियों में इसके पत्रवृन्त लम्बे होते हैं।\n\nभांग के नर पौधे के पत्तों को सुखाकर भांग तैयार की जाती है। भांग के मादा पौधों की रालीय पुष्प मंजरियों को सुखाकर गांजा तैयार किया जाता है। भांग की शाखाओं और पत्तों पर जमे राल के समान पदार्थ को चरस कहते हैं।\nभांग की खेती प्राचीन समय में 'पणि' कहे जानेवाले लोगों द्वारा की जाती थी। ईस्ट इण्डिया कम्पनी ने कुमाऊँ में शासन स्थापित होने से पहले ही भांग के व्यवसाय को अपने हाथ में ले लिया था तथा काशीपुर के नजदीक डिपो की स्थापना कर ली थी। दानपुर, दसोली तथा गंगोली की कुछ जातियाँ भांग के रेशे से कुथले और कम्बल बनाती थीं। भांग के पौधे का घर गढ़वाल में चांदपुर कहा जा सकता है। \n\nइसके पौधे की छाल से रस्सियाँ बनती हैं। डंठल कहीं-कहीं मशाल का काम देता है। पर्वतीय क्षेत्र में भांग प्रचुरता से होती है, खाली पड़ी जमीन पर भांग के पौधे स्वभाविक रूप से पैदा हो जाते हैं। लेकिन उनके बीज खाने के उपयोग में नहीं आते हैं। टनकपुर, रामनगर, पिथौरागढ़, हल्द्वानी, नैनीताल, अल्मोडा़, रानीखेत,बागेश्वर, गंगोलीहाट में बरसात के बाद भांग के पौधे सर्वत्र देखे जा सकते हैं। नम जगह भांग के लिए बहुत अनुकूल रहती है। पहाड़ की लोक कला में भांग से बनाए गए कपड़ों की कला बहुत महत्वपूर्ण है। लेकिन मशीनों द्वारा बुने गये बोरे, चटाई इत्यादि की पहुँच घर-घर में हो जाने तथा भांग की खेती पर प्रतिबन्ध के कारण इस लोक कला के समाप्त हो जाने का भय है। \n\nहोली के अवसर पर मिठाई और ठंडाई के साथ इसका प्रयोग करने की परंपरा है। भांग का इस्तेमाल लंबे समय से लोग दर्द निवारक के रूप में करते रहे हैं। कई देशों में इसे दवा के रूप में भी उपलब्ध कराया जाता है।\n\n\n", "id": "511786", "title": "भांग का पौधा"}
{"url": "https://hi.wikipedia.org/wiki?curid=511791", "text": "गाँजे का पौधा\n\nगाँजे के पौधे का वानस्पतिक नाम कैनाबिस सैटिवा (Cannabis sativa) है। यह भांग की जाति का ही एक पौधा है। यह देखने में भाँग से भिन्न नहीं होता, पर भाँग की तरह इसमें फूल नहीं लगते। कैनाबिस के पौधों से गाँजा, चरस और भाँग, ये मादक और चिकित्सोपयोगी द्रव्य तथा फल, बीजतैल और हेंप (सन सदृश रेशा), ये उद्योगोपयोगी द्रव्य, प्राप्त किए जाते हैं।\n\nनैपाल की तराई, बंगाल आदि में यह भाँग के साथ आपसे आप उगता है; पर कहीं कहीं इसकी खेती भी होती है। इसमें बाहर फूल नहीं लगते, पर बीज पड़ते हैं। वनस्पतिशास्त्रविदों का मत है कि भाँग के पौधे के तीन भेद होते है—स्त्री, पुरुष और उभयलिंगी। इसकी खेती करनेवालों का यह भी अनुभव है कि यदि गाँजे के पौधे के पास या खेत में भाँग के पौधे हो, तो गाँजा अच्छा नहीं होता। इसलिये गाँजे के खेत से किसान प्रायः भाँग के पौधे उखाड़कर फेंक देते हैं।\n\nकैनाबिस सैटाइवा (Cannabis sativa Linn) मोरेसिई (Moreaceae) कुल के कनाब्वायडी समुदाय का पौधा है। यह मध्य एशिया का आदिनिवासी है, परंतु समशीतोष्ण एवं उष्ण कटिबंध के अनेक प्रदेशों में स्वयं पैदा होता है या इसकी खेती की जाती है। भारत में बीज की बोआई वर्षा ऋतु में की जाती है। गाँजे का क्षुप प्राय: एकलिंग, एकवर्षायु और अधिकतर चार से आठ फुट तक ऊँचा होता है। इसके कांड (तने) सीधे और कोणयुक्त, पत्तियाँ करतलाकार, तीन से आठ पत्रकों तक में विभक्त होती हैं। पुष्प हरिताभ, नर पुष्पमंजरियाँ लंबी, नीचे लटकी हुई और रानी मंजरियाँ छोटी, पत्रकोणीय शुकिओं (Spikes) की होती हैं। फल गोलाई लिए लट्टु के आकार का और बीज जैसा होता है। पौधे गंधयुक्त, मृदुरोमावरण से ढके हुए और रेज़िन स्राव के कारण किंचित् लसदार होते हैं। \n\nगाँजे के पौधे से एक प्रकार का लासा भी निकलता है। यद्यपि नीचे के देशों में यह यह लासा उतना नहीं निकलता तथापि हिमालय पर यह बहुतायत से निकलता है और इसी से चरस बनती है। भारत में गाँजा खाया नहीं जाता; लोग इसमें तमाकू मिलाकर इसे चिलम पर पीते हैं; पर अँगरेजी दवाओं में इसका सत्त काम में लाया जाता हैं। \n\nगाँजे की कई जातियाँ है—बालूचर, पहाड़ी, चपटा, गोली, भँगेरा इत्यादि। बालूचर के तैयार होने पर उसे काटकर और पूला बनाकर पैरों से रौंदते हैं। इस प्रकार ऊपर रखकर तले गाँजे को वैद्यक में कडुवा, कसैला, तीता और उष्ण लिखा है और उसे कफनाशकत, ग्राही, पाचक और अग्निवर्धक माना है। यह नशीला और पित्तोत्पादक होता है। इसके रेशे मजबूत होते हैं और सन की तरह सुतली बनाने के काम में आते हैं। नैपाल आदि पहाड़ी देशों में इन रेशों से एक प्रकार का मोटा कपड़ा भी बुनते हैं जिसे 'भँगरा' कहते हैं। \n\nइसकी खेती आर्द्र एवं उष्ण प्रदेशों में भुरभुरी, दोमट (loamy) अथवा बलुई मिट्टी में बरसात में होती है। जून जुलाई में बोआई और दिसंबर जनवरी में, जब नीचे की पत्तियाँ गिर जाती हैं और पुष्पित शाखाग्र पीले पड़ने लगते हैं, कटाई होती है। कारखानों में इनकी पुष्पित शाखाओं को बारंबार उलट पलट कर सुखाया और दबाया जाता है। फिर गाँजे को गोलाकार बनाकर दबाव के अंदर कुछ समय तक रखने पर इसमें कुछ रासायनिक परिवर्तन होते हैं, जो इसे उत्कृष्ट बना देते हैं। अच्छी किस्म के गाँजे में से १५ से २५ प्रतिशत तक रेज़िन और अधिक से अधिक १५ प्रतिशत राख निकलती है। कारखानों से निकलने के बाद चप्पड़ों में हलकी गंध, हलका हरापन, अथवा हरापन लिए भूरा रंग होता है और उनका रेज़िन सूखकर कड़ा और भंगुर हो जाता है।\n\n\n", "id": "511791", "title": "गाँजे का पौधा"}
{"url": "https://hi.wikipedia.org/wiki?curid=511800", "text": "कस्तूरी बैल\n\nकस्तूरी बैल (Ovibos moschatus, musk ox) उत्तरी ध्रूवीय प्रदेशों में पाया जाने वाला स्तनधारी प्राणी है। इनके नरों के शरीर से तीक्ष्ण गंध निकलती है जिसके कारण इन्हें 'कस्तूरी बैल' नाम दिया गया है। वास्तव में यह गंध संगम (मैथुन) हेतु मादाओं को आकर्षित करने के काम आती है। यह ग्रीनलैण्ड और कनाडा में पाया जाता है।\n\n", "id": "511800", "title": "कस्तूरी बैल"}
{"url": "https://hi.wikipedia.org/wiki?curid=511819", "text": "गलगल\n\nनीबू की अनेक जातियों में एक जातिविशेष को गलगल, जंबीर अथवा दंतशठ, जंबीरी नीबू या पहाड़ी कागजी, इडलिंबू तथा लेमन (Lemon) कहते हैं। यह निंबुकुल रूटेसिई (Rutaceae) के सिट्रस मेडिवा वार लिमोनम (Citrus medica var limonum) नामक छोटे वृक्ष का फल है, जो पंजाब में पठानकोट के आसपास अधिक पैदा होता है।\n\nइसमें पत्तियों के नाल लगभग पंखहीन, फल मध्यम परिमाण के, अंडाकार (ovoid), पीले, चूचुकवत (mammillate) और मोटे छिलकेवाले होते हैं और उनकी मज्जा प्रचुर और आम्लिक होती है। जंबीरी नीबू आयुर्वेद में अम्ल, गुरू पित्तकारक तथा तृष्णा, शूल, वमन, श्वास, वात, कफ और विबंध को दूर करनेवाला माना जाता है। फल का उपयोग लेमनेड, मुरब्बा, शरबत, चटनी एवं अचार बनाने और व्यंजनों को सुस्वादु करने में होता है। इसका निचोड़ा हुआ रस शीतल, झागदार पेय तैयार करने के काम आता है। इसमें स्कर्वीनाशक विटामिन सी अधिक रहता है। फलत्वक् दीपक, पाचक और वायुनाशक होता है और इससे लेमन तैल तथा टिंक्चर आदि बनाए जाते हैं।\n\n", "id": "511819", "title": "गलगल"}
{"url": "https://hi.wikipedia.org/wiki?curid=511825", "text": "ऐक्विटेन\n\nऐक्विटेन (Aquitaine) फ्रांस के २७ प्रभागों में से एक है। \n\nयह फ्रांस के दक्षिण-पश्चिम भाग में स्थित एक नीची भूमिवाला प्रदेश है, जिसमें शाराँत, गारौं तथा आदूर घाटियाँ समिलित हैं। यह ऊबड़ खाबड़ त्रैकोणिक मैदान है, जो पूर्व की ओर ऊँचा होता हुआ मध्य पठार हो गया है। यह प्रदेश भूमध्यसागर तटीय प्रदेश के कारकार्सो के सँकरे द्वार द्वारा मिला हुआ है, जो मध्य पठार तथा पिरेनीज़ के मध्य में स्थित है; उत्तर-पूर्व में पेरिस द्रोणी से प्वातू के द्वार द्वारा संबंधित है। ऐक्विटेन का अधिकतर भाग दोमट का मैदान है, लेकिन शाराँत द्रोणी चूने के पत्थरवाला क्षेत्र है। ऐक्विटेन का तट काफी सीधा है, जो बालुकनिर्मित ऐसे टीलों से भरा है जिनके पृष्ठभाग में खारी झीलें बन गई हैं। केवल भेड़ों के चरागाहों के अतिरिक्त यह तटीय क्षेत्र बेकार है, परंतु कुछ वर्षो से इस क्षेत्र को उपजाऊ बनाने के बहुतेरे प्रयोग किए गए हैं और थोड़ी बहुत सफलता भी मिली है। दलदली भूमि का पानी सुखा दिया गया है और चीड़ इत्यादि के कोणधारी वृक्ष लगाए गए हैं जिससे बालू का बढ़ाव रुका रहे। ये वृक्ष अब सरकार के लिए आमदनी के अच्छे साधन हो गए हैं; इनसे पर्याप्त मात्रा में तारपीन का तेल, लकड़ी इत्यादि प्राप्त की जाती है।\n\nएताँ दि पारेंती के समीप मिट्टी का तेल प्राप्त हुआ है। इसके और दक्षिण में प्राकृतिक गैस एवं गंधक भी पाया जाता है।\n\nअच्छे तापक्रम एवं अच्छी वर्षा के कारण ऐक्विटेन उन्नतिशील कृषि-प्रदेश है। शाराँत की घाटी अपने गेहूँ तथा अंगूरों के लिए प्रसिद्ध है; यहाँ ब्रांडी (कोन्यैक) तथा हलकी मदिराएँ बनाई जाती हैं। गारौं की घाटी में मकई, तंबाकू और गेहूँ का उत्पादन होता है। यह प्रदेश फ्रांस में मदिरा निर्मित करनेवाला प्रमुख क्षेत्र है। यहाँ की क्लैरेट शराब प्रसिद्ध है।\n\nऐक्विटेन के मुख्य नगर बोर्डो, तूलूज़, तथा कारकासौं हैं।\n", "id": "511825", "title": "ऐक्विटेन"}
{"url": "https://hi.wikipedia.org/wiki?curid=511833", "text": "चम्पावत की आदमखोर बाघिन\n\nचम्पावत की आदमखोर बाघिन जिम कार्बेट का प्रथम शिकार थी जिसका वर्णन उन्होंने अपनी पुस्तक \"कुमाओं के नरभक्षी \"में किया है।\n", "id": "511833", "title": "चम्पावत की आदमखोर बाघिन"}
{"url": "https://hi.wikipedia.org/wiki?curid=511852", "text": "ग़रबीया मुहाफ़ज़ाह\n\nग़रबीया मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है। यह राष्ट्रीय राजधानी क़ाहिरा से ९० किमी उत्तर में नील नदी के नदीमुख (डॅल्टा) क्षेत्र में स्थित है।\n\n", "id": "511852", "title": "ग़रबीया मुहाफ़ज़ाह"}
{"url": "https://hi.wikipedia.org/wiki?curid=511854", "text": "मत्रूह मुहाफ़ज़ाह\n\nमत्रूह मुहाफ़ज़ाह () मिस्र का एक मुहाफ़ज़ाह (उच्च-स्तरीय प्रशासनिक विभाग) है। यह देश के पश्चिमोत्तर में लीबिया की सरहद के साथ स्थित है।\n\nमत्रूह मुहाफ़ज़ाह का अंदरूनी भाग लीबियाई रेगिस्तान का हिस्सा है, जिसमें सीवा नख़लिस्तान (ओएसिस) भी स्थित है। मुहाफ़ज़ाह के बीच में क़त्तारा द्रोणी है।\n\n", "id": "511854", "title": "मत्रूह मुहाफ़ज़ाह"}
{"url": "https://hi.wikipedia.org/wiki?curid=511871", "text": "अटल बिहारी वाजपेयी हिन्दी विश्वविद्यालय\n\nअटल बि‍हारी वाजपेयी हि‍न्‍दी वि‍श्‍ववि‍द्यालय भोपाल में स्थित एक विश्वविद्यालय है। 6 जून 2013 में भारत के तत्कालीन राष्ट्रपति श्री प्रणव मुखर्जी ने इसकी की आधारशि‍ला रखी। यह विश्वविद्यालय तकनीकी, चिकित्सा, कला और वाणिज्य से जुड़े विषयों की शिक्षा प्रदान करेगा।\n\nमध्यप्रदेश और भारतवासियों के स्वभाषा और सुभाषा के माध्यम से ज्ञान की परम्परागत और आधुनिक विधाओं में शिक्षण-प्रशिक्षण की व्यवस्था और हिन्दी को गौरवपूर्ण स्थान दिलाने के लिये मध्य प्रदेश सरकार द्वारा इसकी स्थापना 19 दिसम्बर 2011 को की गयी। भारत के पूर्व प्रधानमन्त्री अटल बिहारी वाजपेयी राष्ट्रभाषा हिन्दी के प्रबल पक्षधर रहे हैं। इसीलिये इस विश्वविद्यालय का नाम उनके नाम पर रखा गया। भोपाल चूँकि भारतवर्ष के केन्द्र में स्थित है अत: इस विश्वविद्यालय को वहाँ स्थापित किया गया। \n\nइस विश्वविद्यालय का प्रमुख उद्देश्य हिन्दी भाषा को अध्यापन, प्रशिक्षण, ज्ञान की वृद्धि और प्रसार के लिये तथा विज्ञान, साहित्य, कला और अन्य विधाओं में उच्चस्तरीय गवेषणा हेतु शिक्षण का माध्यम बनाना है। यह विश्वविद्यालय मध्य प्रदेश में हिन्दी माध्यम से ज्ञान के सभी अनुशासनों में अध्ययन, अध्यापन एवं शोध कराने वाला प्रथम विश्वविद्यालय है। यहाँ विद्यार्थियों के लिये प्रशिक्षण, प्रमाण‍-‍‍पत्र, पत्रोपाधि, स्नातक, स्नातकोत्तर, एम॰फिल॰, पीएच॰डी॰, डी॰लिट॰ व डी॰एससी॰ जैसे अनेक उपाधि कार्यक्रम प्रस्तावित हैं।\n\n30 जून 2012 को प्रो॰ मोहनलाल छीपा इस विश्वविद्यालय के संस्थापक कुलपति नियुक्त किये गये। इससे पूर्व वे महर्षि दयानन्द सरस्वती विश्वविद्यालय, अजमेर के कुलपति थे। भारत के राष्ट्रपति प्रणब मुखर्जी ने 6 जून 2013 को भोपाल के ग्राम मुगालिया कोट में विश्वविद्यालय भवन का शिलान्यास किया। विश्वविद्यालय का भवन 50 एकड़ में बनेगा। अगस्त 2013 से विश्वविद्यालय ने शिक्षण कार्य प्रारम्भ भी कर दिया है।दिनांक 8/03/2017 को अंतरराष्ट्रिय महिला दिवस के मौके पर विकिपीडिया की टीम के द्वारा कार्य शाला का आयोजन किया गया।\nविश्वविद्यालय का प्रथम दीक्षांत समारोह दिनांक 18 अप्रैल 2017 ,विक्रम संवत 2074,वैशाख कृष्ण ,सप्तमी को सम्पन्न हुआ ।समारोह की अध्यक्षता श्री ओम प्रकाश कोहली जी महामहीम राज्यपाल मध्यप्रदेश ने की।सारस्वत अतिथि श्री सीताशरण शर्मा जी,मध्यप्रदेश विधानसभा अध्यक्ष थे. मुख्य अतिथि मुख्यमंत्री शिवराज सिंह चौहान थे।श्री जयभान सिंह पवैया ,उच्च शिक्षा मंत्री मध्यप्रदेश ने दीक्षांत भाषण दिया।\n\nविश्वविद्यालय का मुख्य उद्देश्य हिन्दी भाषा को अध्ययन, प्रशिक्षण, ज्ञान की वृद्धि और प्रसार के लिये तथा विज्ञान साहित्य, कला व अन्य विधाओं में उच्चस्तरीय गवेषणा हेतु शिक्षण का माध्यम बनाना है। उपर्युक्त उद्देश्य की व्यापकता को प्रभावित किये बिना विश्वविद्यालय के निम्नलिखित उद्देश्य होंगे:-\n\n\nविश्वविद्यालय का उद्देश्य ऐसी युवा पीढ़ी का निर्माण करना है जो समग्र व्यक्तित्व विकास के साथ रोजगार, कौशल व चारित्रिक दृष्टि से विश्वस्तरीय हो। विश्वविद्यालय ऐसी शैक्षिक व्यवस्था का सृजन करना चाहता है जो भारतीय ज्ञान परम्परा तथा आधुनिक ज्ञान में समन्वय करते हुए छात्रों, शिक्षकों एवं अभिभावकों में ऐसी सोच विकसित कर सके जो भारत केन्द्रित होकर सम्पूर्ण सृष्टि के कल्याण को प्राथमिकता दे।\n\n\nविश्वविद्यालय ने अपने आपको एक ऐसे भारत राष्ट्र के लिए समर्पित किया हैं जो समय से पहले सोचते हुए पूर्ण आत्म-सम्मान के साथ विश्व के राष्ट्रों की बिरादरी में अपनी भूमिका का निर्वाह कर सके। सम्भावनाओं की तलाश और नवीन सम्भावनाओं के निर्माण का भागीरथ प्रयत्न करते हुए अपनी क्षमता से पूरा करने का विश्वास ही उसका सम्बल होगा। इसके अतिरिक्त एक ऐसे शिक्षातन्त्र की रचना भी की जायेगी जो जनता-जनार्दन की आवश्यकताओं के अनुकूल तकनीक का निर्माण करे न कि ऐसी पद्धति जो विश्व की महाशक्तियों के लिये केवल तकनीकी-कुली ही तैयार करे।\n\nइस विश्वविद्यालय का नाम भारत के पूर्व प्रधानमंत्री श्री अटल बिहारी वाजपेयी पर रखा गया है। श्री वाजपेयी एक वरिष्ठ राष्ट्रीय राजनेता, उत्कृष्ट सांसद, प्रखर विद्वान तथा प्रभावशाली चिंतक हैं। उन्होंने बहुत सी यादगार कविताएं लिखी हैं। उनकी रचनाओं ने हिंदी भाषा को बढ़ावा देने में महत्त्वपूर्ण भूमिका निभाई है। उल्लेखनीय है कि श्री वाजपेयी संयुक्त राष्ट्र में पहली बार हिंदी में भाषण देकर अंतर्राष्ट्रीय स्तर पर हिंदी को नई ऊंचाईयों पर स्थापित करने के लिए जाने जाते हैं। \n\nसंचालित पाठ्यक्रम विवरण\n\n·      एक माह प्रशिक्षण प्रमाण पत्र पाठ्यक्रम\n\n१. संगणक हार्डवेयर एवं संजाल (10th उत्तीर्ण )\n\n२. कार्यालयीन संगणक अनुप्रयोग (10th उत्तीर्ण)\n\n·      छ माह प्रशिक्षण प्रमाण पत्र पाठ्यक्रम\n\n१. वेब डिज़ाइनिग (12th उत्तीर्ण)\n\n२. 3डी एनिमेशन  (12th उत्तीर्ण)\n\n३. इनफार्मेशन टेक्नोलॉजी (12th उत्तीर्ण)\n\n४. ग्राफिक्स डिज़ाइनिग (12th उत्तीर्ण)\n\n·      एक वर्षीय पत्रोपाधि पाठ्यक्रम \n\n१. संगणक अनुप्रयोग में पत्रोपाधि  (डी. सी. ए.) (12th उत्तीर्ण)\n\n२. संगणक अनुप्रयोग में स्नातकोत्तर पत्रोपाधि (पी. जी. डी. सी. ए.) (स्नातक किसी भी विषय के साथ)\n\n·      उपाधि पाठ्यक्रम \n\n१. संगणक अनुप्रयोग में स्नातक बी. सी. ए. (वाणिज्य/भौतिकी/गणित विषय के साथ 12th उत्तीर्ण )\n\n२.  स्नातकोत्तर संगणक विज्ञान एम एस सी (सी एस) (संगणक में स्नातक)\n\nवाणिज्य एवं प्रबंधन विभाग मे निम्न पाठ्यक्रम संचालित है \n\nस्नातकोत्तर पाठ्यक्रम\nस्नातक पाठ्यक्रम\n\nअर्थशास्त्र विभाग में निम्न पाठ्यक्रम संचालित हैं. \n\nपुस्तकालय विज्ञान विभाग में संचालित पत्रोपाधि पुस्तकालय एवं सुचना विज्ञान पर एक वर्षीय पाठ्यक्रम है |इस पाठ्यक्रम में दो सेमेस्टर होंगे, प्रत्येक सेमेस्टर में चार (4) प्रश्नपत्र होंगे यानि दो सेमेस्टरमें छात्र को आठ (8) प्रश्नपत्र देने होंगे | इस पाठ्यक्रम का उद्देश्य छात्रों को पुस्तकालय विज्ञान के मूलभूत सिद्धांतों से और सूत्रों से अवगत कराना है | वर्तमान ज्ञान समाज में निरंतर बदलते हुए शैक्षणिक,आर्थिक,तकनिकी, और सामाजिक वातावरण के अनुरूप पुस्तकालय के कार्य और उद्धेश्यों को समझने में छात्रों को सक्षम करना है | छात्रों को पुस्तकालयोंके प्रबंधन तकनिकी और प्रौधोगिकी के उपयोग में दक्ष करना है |\nअटल बिहारी वाजपेयी हिंदी विश्‍वविद्यालय के पत्रकारिता विभाग में प्रिंट मीडिया, इलेक्‍ट्रॉनिक मीडिया, न्‍यू मीडिया के स्‍नातकोत्‍तर, स्‍नातक, स्‍नातक उपाधि के पाठ्यक्रम संचालित किए जा रहे हैं। हमारे कई छात्र न्‍यूज चैनल और अखबारों में कार्य कर रहे हैं। आगामी योजना सांध्‍य कालीन पाठ्यक्रम शुरु करने की है। पत्रकारिता एवं जनसंचार क्षेत्र की आवश्‍यकताओं को पूर्ण करने की दृष्टि से 01 जुलाई 2013 को इस विभाग की स्‍थापना की गई। सत्र 2014- 15 में छात्रों की संख्‍या 16 है। विभागीय पुस्‍तकालय में 08 पुस्‍तकें पत्रकारिता से संबंधित उपलब्‍ध हैै।इस विभाग की विभागाध्‍यक्ष डॉ. रेखा रॉय है।\n\nबी.एड. (दो बर्षीय पाठ्यक्रम )\n\n\n", "id": "511871", "title": "अटल बिहारी वाजपेयी हिन्दी विश्वविद्यालय"}
{"url": "https://hi.wikipedia.org/wiki?curid=511879", "text": "एल् हास्पिटल का नियम\n\nकलन में एल-हास्पिटल का नियम की सहायता से अनिर्धार्य रूप वाले फलनों का सीमान्त मान ज्ञात किया जाता है। इसके अनुप्रयोग (अथवा आवृत्ति अनुप्रयोग) से अनिर्धार्य रूप वाले फलन किसी ऐसे व्यंजक में परिवर्तित हो जाते हैं जिसमें सीमा चर को रखकर मान प्राप्त किया जा सकता है। इस नियम का नामकरण १७वीं सदी के फ्रांसीसी गणितज्ञ गुयल्लामी डि एल हॉपीटल (एल हॉस्पिटल भी) के सम्मन में किया गया।) उन्होंने यह नियम १६९६ में अपनी पुस्तक \"एनालिसिस डेस इन्फिनिमेंट पटिटस पौर एल-इंटेलिजेंस डेस लिग्नेस कुर्बेस\" (शाब्दिक अनुवाद: \"वक्रीय रेखाओं को समझने के लिए अत्यल्प का विशलेषण\") में किया था। यह पुस्तक अवकलन पर लिखी गयी प्रथम पुस्तक थी। हालांकि, यह माना जाता है कि इस नियम की खोज सर्वप्रथम स्विस गणितज्ञ जोहान बर्नूली ने की थी।\n\nइसके सरलतम रूप में एल-हॉस्पिटल नियम के अनुसार खुले अन्तराल \"I\" में बिन्दु \"c\" को छोड़कर अन्यत्र अवकलनीय फलनों \"f\" और \"g\" के लिए:\n\nयदि\nतब\n\nतब अंश और हर का अवकलन प्रायः भागफल का मान देता है अथवा एक ऐसी सीमा में परिवर्तित हो जाता है जिसका मान सीधे ज्ञात किया जा सकता है।\n\nformula_12 तथा formula_13 के अलावा अन्य अनिर्धार्य रूपों के लिये भी आवश्यक परिवर्तन करके एल हॉस्पिटल नियम का उपयोग किया जा सकता है। कुछ उदाहरण प्रस्तुत हैं।\n\nयह उदाहरण देखें:\n\n", "id": "511879", "title": "एल् हास्पिटल का नियम"}
{"url": "https://hi.wikipedia.org/wiki?curid=511906", "text": "अ़\n\nअ़ अर्थात नुक्ता सहित अ एक देवनागरी अक्षर है जो अरबी वर्ण (लफ़ज़) अयिन \"ع\" के लिए प्रयुक्त होता है।\n", "id": "511906", "title": "अ़"}
{"url": "https://hi.wikipedia.org/wiki?curid=511908", "text": "हिन्दी हाइकु\n\nहिन्दी हाइकु जापानी कविता हाइकु का हिन्दी रूप है। हाइकु अनेक भाषाओं में लिखे जाते हैं लेकिन वर्णों या पदों की गिनती का क्रम अलग-अलग होता है। हिंदी हाइकु के लिए पहली पंक्ति में ५ अक्षर, दूसरी में ७ अक्षर और तीसरी पंक्ति में ५ अक्षर, इस प्रकार यह कुल १७ अक्षर की कविता है।\n", "id": "511908", "title": "हिन्दी हाइकु"}
{"url": "https://hi.wikipedia.org/wiki?curid=511911", "text": "वानस्पतिक नाम\n\nवानस्पतिक नाम () वानस्पतिक नामकरण के लिए अन्तरराष्ट्रीय कोड ( (ICBN)) का पालन करते हुए पेड़-पौधों के वैज्ञानिक नाम को कहते हैं। इस प्रकार के नामकरण का उद्देश्य यह है कि पौधों के लिए एक ऐसा नाम हो जो विश्व भर में उस पौधे के संदर्भ में प्रयुक्त हो।\n\n\n", "id": "511911", "title": "वानस्पतिक नाम"}
{"url": "https://hi.wikipedia.org/wiki?curid=511927", "text": "महर्षि दयानन्द सरस्वती विश्वविद्यालय, अजमेर\n\nमहर्षि दयानन्द सरस्वती विश्वविद्यालय, अजमेर भारत का एक प्रमुख विश्वविद्यालय है। इसकी स्थापना १९८७ में हुई थी। 'नेशनल असेसमेण्ट ऐण्ड एक्रेडिशन काउन्सिल बंगलुरु' ने २००४ में इसे बी++ ग्रेड दिया था। लगभग २०० से अधिक महाविद्यालय इससे सम्बद्ध हैं।\n\n", "id": "511927", "title": "महर्षि दयानन्द सरस्वती विश्वविद्यालय, अजमेर"}
{"url": "https://hi.wikipedia.org/wiki?curid=511956", "text": "श्री लक्ष्मण किला\n\nश्री लक्ष्मण किला भारत के अयोध्या में स्थित एक आश्रम है। इसे श्री रामानन्द सम्प्रदाय की रसिकोपासना के आचार्यपीठ के रूप में जाना जाता है। मिथिला-भाव के प्राधान्य से श्रीसीताराम की उपासना और उसके माध्यम से आत्मोद्धार का मार्ग उपलब्ध कराना संस्था का मूल उद्देश्य है।\n\nआश्रम की स्थापना तत्कालीन रीवा राज्य के दीवान दीनबन्धु पाण्डेय जी के द्वारा करायी गयी। रीवा नरेश विश्वनाथ प्रताप सिंह और उनके पुत्र रघुराज प्रताप सिंह स्वामी श्रीयुगलानन्य शरण के भक्त थे। ऐकान्तिक साधना में रत रहने वाले स्वामी जी महाराज ने मंदिर निर्माण की उनकी प्रार्थना स्वीकार न की तो राज्य के दीवान ने अपने विशेष आग्रह से इसकी अनुमति प्राप्त की। ईस्वी सन् १८६५ में आरंभ होकर १८६८ में सरयू-तट पर भव्य मंदिर निर्मित हुआ जिसमें राम लक्ष्मण जानकी के साथ हनुमान विराजमान हुए। मंदिर बनाने के उपरान्त दीनबन्धु ने विराजमान सरकार के भोग राग के निमित्त अपनी जागीर से दो हजार बीघे की जमींदारी श्री लक्ष्मण किला को दान की। कुछ भौगोलिक परिवर्तनों के बावजूद रीवा जनपद में मनगवां के समीप रामपुर मौजे में आज भी ठाकुर जी की भूमि पर आश्रम के द्वारा कृषि-कार्य सम्पादित होता है।\n\nश्री लक्ष्मण किला के संस्थापक रसिकोपासना के महान आचार्य युगलानन्य शरण है। स्वामी जी महाराज का प्रादुर्भाव ईस्वी सन १८१८ में नालन्दा (बिहार) के ईसराम पुर (इस्लामपुर) ग्राम में हुआ। सारस्वत ब्राह्मण परिवार में जन्मे स्वामी जी का जीवन भगवदीय अलौकिकताओं से परिपूर्ण रहा। काशी में विद्याध्ययन के उपरान्त आपने श्री चित्रकूट धाम में निवास किया। आपने रसिकोपासना में तत्सुख सुखित्व के प्रवर्तक स्वामी श्री युगलप्रिया शरण जी महाराज 'जीवाराम जी ' जी से उपासना की दीक्षा प्राप्त की। आपके शिष्य पं॰ जानकीवर शरण जी महाराज से मिलकर स्वामी विवेकानन्द बहुत प्रभावित हुए।\n", "id": "511956", "title": "श्री लक्ष्मण किला"}
{"url": "https://hi.wikipedia.org/wiki?curid=511963", "text": "डिज़्नी चैनल (भारत)\n\nडिज्नी चैनल भारत बच्चो के लिए उच्च कोटी के कार्यक्रम एवं चलचित्र प्रसारित करने वाला एक भारतीय टीवी चैनल है। भारत मे इस ने 2004 मे प्रसारण शुरू किया। इसका उद्देश्य बच्चो और उनके परिवार का मनोरंजन है। यह चैनल केबल और उपग्रह प्रणाली दोनों पर उपलब्ध है। यह डिज्नी इंडिया का ही एक उपक्रम है। इस नेटवर्क का मुख्यालय मुंबई, महाराष्ट्र मे स्थित है। यह भारत का एक मात्र कार्टून चैनल है जिसकी GRP 5 वर्षों मे 200 से ऊपर हो चुकी है। वर्तमान मे यह 4 भाषाओं मे उपलब्ध है। हिन्दी, अंग्रेजी, तमिल और तेलुगू। \n\nडिज्नी चैनल ने भारत मे 2004 मे प्रसारण करना शुरू किया था। यह चैनल 5 से 14 वर्ष के बच्चो में बहुत प्रसिद्ध है। यह लोकल केबल टीवी के अतिरिक्त उपग्रह संचालित सेवाओं पर भी उपलब्ध है। टाटा स्काय पर चैनल संख्या 605, डिश टीवी पर चैनल संख्या 523, बिग टीवी पर चैनल संख्या 603 और एयरटेल टीवी पर चैनल संख्या 360 पर उपलब्ध है। डिजिटल केबल सेवाओं मे यह चैनल डेन डिजिटल पर चैनल संख्या 407 पर तथा हैथवे केबल पर चैनल संख्या 410 पर उपलब्ध है। \n\nवर्तमान में डिज्नी चैनल के 3 अन्य समानान्तर चैनल उपलब्ध हैं। डिज्नी एक्स डी (भारत), डिज़्नी जूनियर (भारत) और हंगामा टीवी। \n\nडिज्नी चैनल ने भारत मे खूब ख्याति पायी है। यह 5 से 17 वर्ष के बच्चों मे बहुत लोकप्रिय था। इस के कार्यक्रम जैसे लिज़ी म्क्गवायर, दैट्स सो रेवन, सूईट लाइफ औफ़ जैक ऐंड कोडी, हैनह मोंटैना, विजर्ड्स औफ़ वेवर्ली प्लेस, जोनस, एवं भारतीय कार्यक्रम जैसे विकि और वेताल, अगड़म बगड़म तिगडम, धूम मचाओ धूम, ब्रेक टाइम मस्ती टाइम, क्या मस्त है लाइफ और ईशान चैनल पर बहुत लोकप्रिय थे। डिज्नी चैनल भारत ने अपना पहला लाइव एक्शन शो 2006 मे विकि और वेताल नाम से शुरू किया। इस की प्रसिद्धि के पश्चात डिज्नी चैनल ने अन्य कार्यक्रम शुरू किए। क्या मस्त है लाइफ, ईशान इस के उदाहरण हैं। सितंबर 2006 मे हाई स्कूल म्यूजिकल हिन्दी मे दिखाई गयी। दिसम्बर 2007 मे हाई स्कूल मुजीकल 2 भी हिन्दी मे दिखाई गयी। दोनों ही फिल्मों मे हिन्दी गीत थे जो काफी लोकप्रिय हुये। दिसम्बर 2008 मे कैंप रॉक और अक्टूबर 2010 मे कैंप रॉक 2 का प्रसारण किया गया। (इस वर्षों मे अन्य अनेक फिल्मे और कार्यक्रम भी दिखाये गए।) 2010 मे डिज्नी ने प्रसारण तमिल और तेलुगू भाषाओं मे भी आरंभ कर दिया। \n\nडिज्नी चैनल वर्तमान मे किशोर बच्चों को प्रभावित करने मे असफल हो रहा है। अमेरीकन कार्यक्रमों के भारतीय संस्करणों के कारण डिज्नी चैनल भारत की अनेक बार आलोचना की जाती रही है। 2011 मे डिज्नी चैनल भारत ने पहली बार किसी अमेरीकन ओरिजनल कार्यक्रम का भारतीय संस्करण प्रस्तुत किया। बेस्ट ऑफ लक निक्की अमेरिका के बहूविख्यात कार्यक्रम गुड लक चार्ली का ही भारतीय संस्करण है। यह कार्यक्रम भारतीय परिवारों मे काफी प्रसिद्ध हुआ और इसी कारण डिज्नी ने अन्य अमेरीकन कार्यक्रमों के भारतीय संस्करण बनाने शुरू कर दिये हैं। शेक इट अप का ओरिजनल संस्करण भारत मे 2011 मे प्रस्तुत किया जाना तय था परंतु इस के भारतीय संस्करण के निर्माण हेतु इस को रोक दिया गया। इसी कार्यक्रम का भारतीय संस्करण मार्च 2013 मे डिज्नी चैनल ने प्रस्तुत किया। \n2011 मे अनेक अमेरिकन कार्यक्रमों को चैनल के मुख्य भाग से हटा दिया गया और उनका प्रसारण मध्यरात्रि के बाद अथवा बिना किसी सूचना के रात्रि मे किया जाने लगा। 2011 मे डिज्नी चैनल ने विजर्ड्स ऑफ वेवर्ली प्लेस का भारतीय संस्करण उतारने की घोषणा की किन्तु इसे बाद मे स्थगित कर दिया गया। इस के स्थान पर डिज्नी चैनल ने भारत मे बनी हुयी अपनी पहली आरिजिनल मूवी का प्रसारण किया। लक लक की बात डिज्नी चैनल पर 2012 मे प्रसारित की गयी जो कि 2001 मे बनी एक अमेरिकन डिज्नी आरिजिनल मूवी का ही भारतीय संस्करण है। चूंकि अमेरिकन कार्यक्रमों के भारतीय संस्करण भारतीय परिवारों मे काफी लोकप्रिय है इसी कारण डिज्नी चैनल भारत इसी तरह के कार्यक्रमों का निर्माण जारी रखेगा। \n\n", "id": "511963", "title": "डिज़्नी चैनल (भारत)"}
{"url": "https://hi.wikipedia.org/wiki?curid=511973", "text": "नांदेड\n\nनांदेड : नांदेड महाराष्ट्रके दक्षिण पूर्व में मराठवाडा संभाग में गोदावरी के तट पर स्थित एक शहर है। नांदेड शहर नांदेड जिले का तथा नांदेड लोकसभा निर्वाचन क्षेत्र का मुख्य शहर है।", "id": "511973", "title": "नांदेड"}
{"url": "https://hi.wikipedia.org/wiki?curid=512021", "text": "वेट्टक्कल\n\nवेट्टक्कल भारत के केरल राज्य में आलप्पुषा जिले के चेर्तला तालुक में स्थित एक तटीय गाँव है। वेट्टक्कल चेर्तला शहर से लगभग 5 किमी पश्चिम में स्थित है और पट्टणक्काट पंचायत के अंतर्गत आता है। \nचेर्तला (पहले कराप्पुरम नाम में जाना जाता था) कोच्चि के राज्य का शासन में था। उस समय के दौरान, कोच्चि के राजा यहूदी जागीरदार प्रभु, (कोच्चा जाना जाता था) के लिए एक उपहार के रूप में वेट्टक्कल दे दी था। उन दिनों में इस गांव में एक बड़ा पत्थर चिराग था जो गांव के लिए अच्छा प्रकाश दिया था। इस गांव ये पत्थर दीपक के बाद नामित किया गया था। (वेट्टम = प्रकाश; कल्लू = पत्थर)\n", "id": "512021", "title": "वेट्टक्कल"}
{"url": "https://hi.wikipedia.org/wiki?curid=512025", "text": "चेर्तला\n\nचेर्तला, (अंग्रेजी भाषा:Cherthala) भारत के राज्य केरल के आलप्पुषा जिले में स्थित एक शहर है। यह कोच्चि शहर के 30 किमी दक्षिण में और आलाप्पुषा शहर की 22 किमी उत्तर की दूरी पर स्थित है। \nयह कोच्चि - आलाप्पुषा राष्ट्रीय राजमार्ग 47 और रेल मार्ग तटीय पर स्थित है। \n", "id": "512025", "title": "चेर्तला"}
{"url": "https://hi.wikipedia.org/wiki?curid=512042", "text": "पोप फ़्रांसिस\n\nफ्रांसिस ( ; जन्म : जॉर्ज मारियो बार्गोग्लियो; १७ दिसम्बर १९३६, ब्यूनस आयर्स) कैथोलिक समुदाय के २६६वें पोप चुने गये हैं। पोप फ्रांसिस प्रथम को १३ मर्च २०१३ को \"पोंटिफ़\" के रूप में चुना गया।\n", "id": "512042", "title": "पोप फ़्रांसिस"}
{"url": "https://hi.wikipedia.org/wiki?curid=512055", "text": "नवरत्न\n\nनवरत्न का शाब्दिक अर्थ है - नौ रत्न। भारतीय संस्कृति में नवरत्न शैली में निर्मित आभूषणों का विशेष सांस्कृतिक महत्व है। कुछ राजा अपने दरबार में नौ विद्वान रखते थे। उन्हें भी 'नवरत्न' कहा जाता था। विक्रमादित्य और अकबर के दरबार में नवरत्न थे।\n\nये नौ रत्न हैं-\n\n\n", "id": "512055", "title": "नवरत्न"}
{"url": "https://hi.wikipedia.org/wiki?curid=512070", "text": "फ्रांसिस प्रथम\n\n\n", "id": "512070", "title": "फ्रांसिस प्रथम"}
{"url": "https://hi.wikipedia.org/wiki?curid=512091", "text": "कमसार\n\nकमसार (उर्दु: کمسار) भारत के राज्य उत्तर प्रदेश के जिला गाजीपुर में स्थित है। \n\nकमसार २५ स्थानों से मिलकर बना है। यह इस प्रकार है -उसिया, बहुअरा, रकसहा, मिर्चा, जबुरना, कुसी, भकसी, गोरसरा, मनिया, खजुरी, देवैथा, फूफूआओ, सरईला, अखिनी, चितरकोनि, बारा,दिलदार नगर गाव, रमवल, खिद्दिपुर-मथारे, महेन, पखंपुरा, डुमरी.\n\nयहां के शहरीकरण, व लोगों के छोटे गाओ को व्यवसाय के लिये छोड़कर यहां बसने से, यहां की जनसंख्या में एक बड़ी वृद्धि हुई है। इसी का परिणाम है, जिसमें पड़ोसी गाँव भी शामिल हैं। इस कारण कई बाहरी क्षेत्र अपनी सीमाएं खोते जा रहे हैं, व भू संपदा के भाव ऊंचे उठते जा रहे है !\n\n", "id": "512091", "title": "कमसार"}
{"url": "https://hi.wikipedia.org/wiki?curid=512111", "text": "नज़ीर हुसैन\n\nनज़ीर हुसैन (उच्चारण ; 15 मई 1922 – 16 अक्टूबर 1987) भारतीय फ़िल्म अभिनेता थे।\nनजीर हुसैन का जन्म १५ मई १९२२ को उत्तर प्रदेश में हुआ था।\n", "id": "512111", "title": "नज़ीर हुसैन"}
{"url": "https://hi.wikipedia.org/wiki?curid=512127", "text": "2009 आन्ध्र प्रदेश के मुख्यमंत्री के हैलीकॉप्टर की दुर्घटना\n\n2009 आंध्र प्रदेश के मुख्यमंत्री के हैलीकॉप्टर की दुर्घटना 2 सितम्बर 2009 में रूद्रकोंडा पहाड़ी के समीप हुई थी, कुर्नूल, आंध्र प्रदेश, से 40 नॉटिकल मील (74 किमी) दूर। आंध्र प्रदेश सरकार का यह हैलीकॉप्टर बॅल 430 हैलीकॉप्टर था। घटना में आंध्र प्रदेश के मुख्यमंत्री और भारतीय राष्ट्रीय कांग्रेस के राजनेता वाइ एस राजशेखर रेड्डी की मृत्यु हो गई थी।\n\n", "id": "512127", "title": "2009 आन्ध्र प्रदेश के मुख्यमंत्री के हैलीकॉप्टर की दुर्घटना"}
{"url": "https://hi.wikipedia.org/wiki?curid=512171", "text": "वेबलेन वस्तु\n\nवेबलेन वस्तु () से आशय उन सामग्रियों से है जिनके लिए उपभोक्ताओं की पसंद या नापसंद उस वस्तु विशेष की कीमत में बढ़ोत्तरी या गिरावट से तय होता हो। अर्थशास्त्र की माँग आपूर्ति नियम की शृंखला में वेबलेन प्रभाव उस दशा को दर्शाता है जब उपभोक्ता द्वारा किसी वस्तु की कीमत गिरने को उसकी सामाजिक स्थिति (वैभव प्रतीक) में गिरावट मान लिया जाता है।\nअर्थशास्त्री थोर्स्टीन वेबलेन (Thorstein Veblen) के नाम पर वेबलेन प्रभाव का नामकरण किया गया है, जिन्होंने सर्वप्रथम १८९९ के दौरान प्रत्यक्ष उपभोग और सामाजिक स्थिति जैसे सिद्धांतों की पहचान की थी।\n\nकुछ वस्तुएँ जैसै कि लग्जरी कारें, डिजायनर कपड़े या उत्पाद, वेबलेन वस्तुओं की श्रेणी में आते हैं। ऐसे में इन उत्पादों की कीमत में कमी कर देने से उपभोक्ताओं के मन में इन वस्तुओं के प्रति रूचि और उनके वैभव प्रतीक में भी गिरावट के रूप में देखा जाने लगता है। चूंकि वैभव विलास से जुड़ी वस्तुओं के मूल्य ही बहुधा उनके वैभव प्रतीक (स्टेटस सिंबल) को निर्धारित करते हैं इसलिए उनके मूल्य में गिरावट विशिष्ट उपभोक्ताओं को उस उत्पाद के प्रति अनिच्छुक बना देते हैं।\n\n\nThe American Economic Review; Jun 1996; 86, 3; ABI/INFORM Global\npg. 349- 373, अभिगमन तिथि : १५ मार्च २०१३\n", "id": "512171", "title": "वेबलेन वस्तु"}
{"url": "https://hi.wikipedia.org/wiki?curid=512182", "text": "हिन्दू राष्ट्रवाद\n\nहिन्दू राष्ट्रवाद () का सामूहिक रूप से सन्दर्भ, भारतीय उपमहाद्वीप की देशज आध्यात्मिक और सांस्कृतिक परम्पराओं पर आधारित, सामाजिक और राजनीतिक अभिव्यक्तियों से हैं। कुछ अध्येताओं का यह वाद हैं कि \"हिन्दू राष्ट्रवाद\" एक सरलीकृत अनुवाद है, और इसका बेहतर वर्णन \"हिन्दू राज्य-व्यवस्था\" शब्द से होता हैं। \n\nभारतीय मूल संस्कृति के प्रति जागरूकता और उसका विचार भारतीय इतिहास में अत्यधिक प्रासंगिक बन गया जब उसकी वजह से भारतीय राजनीति को एक विशिष्ट पहचान मिली तथा उपनिवेशवाद के विरुद्ध प्रश्न उठाने में आधार प्रदान किया। मूल संस्कृति की भावना ने ब्रिटिश शासन के विरुद्ध स्वतंत्रता आंदोलनों को प्रेरित किया जिस में सशस्त्र संघर्ष, प्रतिरोधी राजनीति और गैर-हिंसक विरोध प्रदर्शन शामिल थे। इसने भारत में सामाजिक सुधार आंदोलनों और आर्थिक सोच को प्रभावित किया।\n", "id": "512182", "title": "हिन्दू राष्ट्रवाद"}
{"url": "https://hi.wikipedia.org/wiki?curid=512195", "text": "राजस्थानी रंगमंच\n\nराजस्थानी रंगमंच पर अब तक जितने भी नाटकों का मंचन हुआ है या तो वे गुमनामी की चादर ओढ़े हुए है या उन्हें दर्शकों तक पहुँचाने में असमर्थता प्रमुख कारण रहा हो... यह बात दीगर है की राजस्थानी कला संस्कृति अपने आप में समृद्ध है।.. फिर भी इस रेगिस्तान में स्व. श्री प्रभाकरजी मंडलोई लिखित एक नाटक \"सासू आच्छ्यो जायो ऐ\" पानी की एक बूंद का सा एहसास करा रहा है।.. निर्माता/निर्देशक/अभिनेता राजेश प्रभाकर मंडलोई पूरे तन-मन-धन से पूरी निष्ठा के साथ इस नाटक को पूरे विश्व में, राजस्थानी रंगमंच का पहला \"सिल्वर जुबिली\" हिट नाटक का दर्जा दिलाने में सफलता पाई है।... अब भी इस \"सासू आच्छ्यो जायो ऐ\" नाटक दर्शकों का मन जितने में कामयाब होता हुआ अपनी \"गोल्डन जुबिली\" की ओर बढ़ रहा है।... जो पूरे विश्व में राजस्थानी भाषा का एक मील का पत्थर बनेगा ...\n", "id": "512195", "title": "राजस्थानी रंगमंच"}
{"url": "https://hi.wikipedia.org/wiki?curid=512204", "text": "उत्क्रम समस्या\n\nसैद्धान्तिक भौतिकी में उत्क्रम समस्या (English : Hierarchy Problem हाइरार्की समस्या) दुर्बल नाभिकीय व गुरुत्व बलों के मध्य विशाल भिन्नता है। भौतिक वैज्ञानिक अभी तक इसको समझा पाने में असमर्थ हैं, जैसे - दुर्बल बल, गुरुत्व से 10 (१०) गुणा प्रबल क्यों हैं।\n\nउत्क्रम समस्या सामान्यतः तब आती है जब कुछ लांग्राजियन के मूलभूत प्राचल (युग्मन या द्रव्यमान) प्रायोगिक रूप से मापे गये प्राचलों से बेहद अलग (सामान्यतः विशाल) हों।\n\nकण भौतिकी में सबसे महत्वपूर्ण उत्क्रम समस्या का प्रश्न यह है कि दुर्बल बल, गुरुत्वाकर्षण से 10 गुणा प्रबल क्यों है। दोनों बल प्रकृति के नियतांको पर आधारित हैं, दुर्बल बल के लिए फर्मी नियतांक तथा गुरुत्वाकर्षण बल के लिए गुरुत्वाकर्षक स्थिरांक।\n", "id": "512204", "title": "उत्क्रम समस्या"}
{"url": "https://hi.wikipedia.org/wiki?curid=512216", "text": "सुगत मित्रा\n\nसुगत मित्रा (जन्म: 12 फ़रवरी 1952), शैक्षिक प्रौद्योगिकी के न्यूकैसल विश्वविद्यालय, इंग्लैंड में शिक्षा, संचार और भाषा विज्ञान के स्कूल में प्रोफेसर हैं। यह अपनी \"\"होल इन वॉल\"\" (हिन्दी:दीवार में छेद) परियोजना के कारण प्रसिद्ध हैं। यह व्यापक रूप से साक्षरता और शिक्षा पर अपने कार्य में उद्धृत हैं। ये एनआईआईटी में मुख्य वैज्ञानिक हैं। ये टेड पुरस्कार २०१३ के विजेता हैं।\n", "id": "512216", "title": "सुगत मित्रा"}
{"url": "https://hi.wikipedia.org/wiki?curid=512327", "text": "वी. एस अच्युतानान्तन\n\nवेलिक्ककतु शंकरन अच्युतानंदन (मलयालम: വേലിക്കകത്ത് ശങ്കരന്‍ അച്യുതാനന്തന്‍) एकभारतीय राजनीतिज्ञ है। ओन्होंने २००६ से २०११ तक केरल के मुख्यमंत्री थे। वर्तमान में वे केरल विधानसभा में विपक्ष के नेता के रूप में कार्य करता हैं। अच्युतानंदन ने भारत की कम्युनिस्ट पार्टी (मार्क्सवादी) के संस्थापक नेताओं में से एक था। केरल राज्य में पार्टी कार्यकर्ताओं के निर्माण में वे एक प्रमुख भूमिका निभाई। उन्होंने ऐसा एक जन नेता है, जो अखंडता के लिए सम्मान।\n\n१९८५ से जुलाई २००९ तक अच्युतानंदन भारत की कम्युनिस्ट पार्टी (मार्क्सवादी) के पोलित ब्यूरो के एक सदस्य था। वे अपने वैचारिक स्वभाव के कारण जुलाई २००९ में केंद्रीय पार्टी समिति को लौट गया था।\n", "id": "512327", "title": "वी. एस अच्युतानान्तन"}
{"url": "https://hi.wikipedia.org/wiki?curid=512345", "text": "नैनी\n\nइलाहाबाद में शीशा और तार कारखाने काफी हैं। यहां केमुख्य औद्योगिक क्षेत्र हैं नैनी और फूलपुर, जहां कई सार्वजनिक और निजी क्षेत्र की कंपनियों की इकाइयां, कार्यालय और निर्माणियां स्थापित हैं। इनमें अरेवा टी एण्ड डी इण्डिया (बहुराष्ट्रीय का एक प्रभाग), भारत पंप्स एण्ड कंप्रेसर्स लि. यानी बीपीसीएल) जिसे जल्दी ही मिनिरत्न घोषित किया जाने वाला है, इंडियन टेलीफोन इंडस्ट्रीज (आई.टी.आई), रिलायंस इंडस्ट्रीज़-इलाहाबाद निर्माण प्रखंड, हिन्दुस्तान केबल्स, त्रिवेणी स्ट्रक्चरल्स लि. (टी.एस.एल. भारत यंत्र निगम की एक गौण इकाई), शीशा कारखाना, इत्यादि। बैद्यनाथ की नैनी में एक निर्माणी स्थापित है, जिनमें कई कुटीर उद्योग जैसे रसायन, पॉलीयेस्टर, ऊनी वस्त्र, नल, पाईप्स, टॉर्च, कागज, घी, माचिस, साबुन, चीनी, साइकिल एवं पर्फ़्यूम आदि निर्माण होते हैं। इंडीयन फार्मर्स फर्टिलाइजर्स को-ऑपरेटिव इफको फूलपुर क्षेत्र में स्थापित है। यहाम इफको की दो इकाइयां हैं, जिनमें विश्व का सबसे बड़ा नैफ्था आधारित खाद निर्माण परिसर स्थापित है। इलाहाबाद में पॉल्ट्री और कांच उद्योग भी बढ़ता हुआ है। राहत इंडस्ट्रीज़ का नूरानी तेल, काफी अच्छा और पुराना दर्दनिवारक तैल है, जिसकी निर्माणी नैनी में स्थापित है। तीन विद्युत परियोजनाएं मेजा, बारा और कर्चना तहसीलों में जेपी समूह एवं नेशनल थर्मल पावर कार्पोरेशन द्वारा तैयार की जा रही हैं।\n", "id": "512345", "title": "नैनी"}
{"url": "https://hi.wikipedia.org/wiki?curid=512355", "text": "मटोच्किन जलडमरूमध्य\n\nमटोच्किन जलडमरूमध्य या मटोच्किन शार (रूसी: Шар Маточкин), नोवाया ज़ेमल्या के सेवेर्नी और यूझनी द्वीपों के बीच स्थित एक जलडमरूमध्य या जलसंयोजी है जिसका क्षेत्रफल लगभग 323 वर्गकिमी है। यह बेरिंट सागर को कारा सागर से जोड़ता है। इसकी लंबाई लगभग 100 किलोमीटर (62 मील) है और इसके संकीर्णतम भाग में इसकी चौड़ाई लगभग 600 मीटर है। वर्ष के अधिकांश समय यह बर्फ से ढका रहता है। इसके किनारों पर मछली पकड़ने की बस्तियां हैं। \nयही वो स्थल है, जहां पर 1963 से लेकर 1990 तक, रूस ने 39 भूमिगत परमाणु परीक्षण, सुरंगों और कूपकों की एक विशाल सरणी में किये गये थे। 2000 के बाद से, रूस ने इस परीक्षण स्थल को पुन: सक्रिय करने के लिए इन पुरानी सुरंगों के विस्तार के लिए निर्माण कार्य शुरू किया है और कई नये परीक्षण किये हैं। \n", "id": "512355", "title": "मटोच्किन जलडमरूमध्य"}
{"url": "https://hi.wikipedia.org/wiki?curid=512407", "text": "रमेश भाई ओझा\n\nरमेश भाई ओझा एक आध्यात्मिक हिन्दू धर्मोपदेशक हैं, जो वेदान्त दर्शन पर धाराप्रवाह व्याख्यान देते हैं। उनकी रामकथा सुनने भारी संख्या में श्रोता पहुँचते हैं। गुजरात के देवका में पैदा हुए रमेश भाई ने अपनी जन्मभूमि में देवका विद्यापीठ की स्थापना की है। इस विद्यापीठ में भारतीय गुरुकुल परम्परा के अनुसार शिक्षा दी जाती है। \n\n", "id": "512407", "title": "रमेश भाई ओझा"}
