{"url": "https://hi.wikipedia.org/wiki?curid=549204", "text": "पर्ल हार्बर पर आक्रमण\n\nजापानी नौसेना द्वारा ८ दिसम्बर १९४१ (जापानी तिथि के अनुसार) को संयुक्त राज्य अमेरिका के नौसैनिक बेस पर्ल हार्बर पर अचानक आक्रमण किया गया। इस आक्रमन के परिणामस्वरूप यूएसए भी द्वितीय विश्वयुद्ध में कूद पड़ा। जापान से इसी के साथ यूएस द्वारा अधिकृत फिलीपींस, ब्रिटेन द्वारा अधिकार किए गये मलाया, सिंगापुर तथा हांग कांग पर भी आक्रमण किया। \n\nवास्तव में यह आक्रमण एक सुरक्षात्मक कार्य था ताकि अमेरिकी प्रशान्त टुकड़ी जापान के भावी योजनाओं में दखल न दे पाए। जापान दक्षिण पूर्वी एशिया में यूके, नीदरलैण्ड्स तथा यूएस के अधिकृत क्षेत्रों पर सैनिक कार्यवाही करने की योजना बना रहा था। \n\nपर्ल हार्बर या 'पर्ल बंदरगाह' हवाई द्वीप में हॉनलूलू से दस किमी उत्तर-पश्चिम, संयुक्त राज्य, अमरीका का प्रसिद्ध बंदरगाह एवं नौसैनिक अड्डा है। इस बंदरगाह के २० वर्ग किलोमीटर के नाव्य जल में सैकड़ों जहाजों के रुकने का स्थान है। हवाई द्वीप के शासकों द्वारा यहाँ १८८७ ई. में संयुक्त राज्य, अमरीका को कोयला एवं जहाज मरम्मत केंद्र स्थापित करने के लिए स्वीकृति दी गई थी। १९०० ई. में यह नोसैनिक अड्डा बना। तब से बंदरगाह के जहाज मार्गों, लदान एवं मरम्मत के घाटों का सुधार एवं विस्तार होता गया है।\n\nइस बंदरगाह के मध्य फोर्ड द्वीप है, जहाँ नौसैनिक एवं वायुअड्डा है। पर्ल बंदरगाह संसार के सुंदरतम एवं विशालतम सुरक्षित नौसैनिक अड्डों में से एक है। नौसेना द्वारा संचालित यहाँ समीप में ही जहाज मरम्मत स्थान, अस्पताल एवं प्रशिक्षण विद्यालय हैं।\n\n७ दिसम्बर १९४१ को, जब वाशिंगटन में जापानी प्रतिनिधि के साथ द्वितीय विश्वयुद्ध की समझौता वार्ता चल रही थी, उस समय जापानी युद्धक विमानों ने पर्ल बंदरगाह पर यकायक हमला किया। इस हमले से संयुक्त राज्य अमरीका का संपूर्ण बेड़ा, फोर्ड द्वीप स्थित नौसैनिक वायुकेंद्र एवं बंदरगाह बुरी तरह नष्ट हो गया था तथा ढाई हजार सैनिक मारे गए थे। एक हजार से अधिक घायल हुए एवं लगभग एक हजार लापता हो गए। फिर भी एक साल के अंदर ही बहुत से भागों एवं जलपोतों का पुनर्निर्माण कर लिया गया और यह बंदरगाह संयुक्त राज्य अमरीका के प्रशांत महासगरीय बेड़े का प्रधान कार्यालय हो गया। \n\n", "id": "549204", "title": "पर्ल हार्बर पर आक्रमण"}
{"url": "https://hi.wikipedia.org/wiki?curid=549219", "text": "वेल्डन विद्युत प्रदाय\n\nवेल्डन विद्युत प्रदाय या 'वेल्डिंग पॉवर स्प्लाई' वह युक्ति है जो वेल्डिंग करने के लिए विद्युत धारा प्रदान करती है।\n\nवेल्डन के लिए प्रायः उच्च धारा (80 अम्पीयर से अधिक) आवश्यक होती है। स्पॉट वेल्डिंग में 12,000 एम्पीयर तक धारा आवश्यक हो सकती है। कहीं-कहीं कम धारा से भी वेल्डिंग की जाती है। जैसे, दो रेजर ब्लेडों को परस्पर वेल्ड करने के लिए ५ अम्पीयर वाली टंगस्टन आर्क वेल्डिंग।\n\nवेल्डन शक्ति प्रदाय बहुत सरल हो सकती है (जैसे, कार बैटरी द्वारा वेल्डन) या बहुत जटिल हो सकती है (जैसे, IGBT का प्रयोग करके उच्च आवृत्ति पर स्विच करके बनी पॉवर सप्लाय)। \n\nवेल्डिंग पॉवर सप्लाई का वर्गीकरण इस आधार पर करते हैं कि वे नियत-धारा प्रदान करतीं हैं या नियत वोल्टता।\nइस तरह की पॉवर सप्लाई की आउटपुट धारा नियत होती है, भले ही इलेक्ट्रोडों के बीच की दूरी कम या अधिक रखी जाय। अर्थात् इलेक्ट्रोडों के बीच की दूरी कम या अधिक करने पर पावर सप्लाई स्वयं आउटपुट वोल्तता को इस प्रकार बदल देती है कि आउटपुट धारा नियत बनी रहे (कम-अधिक न होने पाये।)। \n\nशिल्डेड मेटल आर्क वेल्डिंग तथा गैस टंगस्टन आर्क वेल्डिंग में नियत धारा वाली विद्युत प्रदाय काम आती है।\n\nगैस मेटल आर्क वेल्डिंग तथा फ्ल्क्स-कोर आर्क वेल्डिंग में प्रायः नियत-वोल्टता वाली विद्युत प्रदाय प्रयुक्त होती है। यहाँ नियत-वोल्टता वाली वेल्डन विद्युत प्रदाय की आवश्यकता इसलिए पड़ती है क्योंकि वेल्डर हाथों सें इतनी तेजी से आर्क की लम्बाई को नियंत्रित नहीं कर पाता। किन्तु यदि नियत-वोल्टता वाली वेल्डिंग पावर सप्लाई का उपयोग शिल्डेड मेटल आर्क वेल्डिंग के लिए करें तो हाथ हिलने से आर्क की लम्बाई में थोड़ा परिवर्तन होने पर भी वेल्डिंग करेंट में बहुत अधिक परिवर्तन कर देता है जिससे वेल्डिंग की गुणवत्ता खराब होती है। अतः वहाँ नियत-धारा वेल्डिंग पॉवर सप्लाई ही प्रयोग की जानी चाहिए।\n\n(१) ट्रांसफॉर्मर पर आधारित - प्रायः यह ट्रांसफॉर्मर उच्च लीकेज वाला है। यह ट्रांसफॉर्मर प्रायः सेकेण्डरी साइड में ५५ एम्पीयर से ५९० एम्पीयर तक के होते हैं। इनकी सेकेण्डरी का ओपेन-सर्कित वोल्टेज १७ वोल्ट से ४५ वोल्त तक होता है। कुछ मशीनों में सेकेण्डरी साइड में रेक्टिफायर लगा होता है जो प्रत्यावर्ती धारा के बजाय डायरेक्ट करेंट देती है जिससे बेहतर वेल्डिंग होती है।\n\n(२) जनरेटर और अल्टरनेटर\n\n(३) इन्वर्टर - इनमें पहले एसी को दीसी बना लिया जाता है। फिर दीसी को उच्च आवृत्ति (लगभग १० कोलोहर्ट्ज) पर स्विच करके एसी बनायी जाती है। उच्च आवृत्ति पर स्विच करने के कारण इसमें छोटे आकार का ट्रांसफॉर्मर लगता है। इसके अलावा इसमें ओवरलोद रोकने की अच्छी व्यवस्था होती है।\n\n(४) अन्य - \n", "id": "549219", "title": "वेल्डन विद्युत प्रदाय"}
{"url": "https://hi.wikipedia.org/wiki?curid=549226", "text": "जापानी सैन्यवाद\n\nजापानी सैन्यवाद (जापानी : 日本軍國主義 or 日本軍国主義 Nihon gunkoku shugi? ; Japanese militarism) से आशय जापानी साम्राज्य का यह सोच कि राष्ट्र के राजनैतिक और सामाजिक जीवन में सैन्यवाद हाबी रहना चाहिए। सैन्यवाद का मतलब इस सोच से है कि सेना की शक्ति ही राष्ट्र की शक्ति है।\n\nमैजी पुनर्स्थापन (Meiji Restoration) से ही जापानी समाज पर सेना का बहुत अधिक प्रभाव था। \n", "id": "549226", "title": "जापानी सैन्यवाद"}
{"url": "https://hi.wikipedia.org/wiki?curid=549230", "text": "उदयभानु ध्वज\n\nउदयभानु ध्वज या 'उगते सूरज वाला ध्वज' (जापानी : 旭日旗 Kyokujitsu-ki?) जापान कका सैन्य ध्वज है। यह ध्वज सौभाग्य का प्रतीक है। इसका इतिहास एदो काल तक जाता है। मेजो पुनर्स्थापन की नीति के तहत 27 जनवरी 1870 को इसे राष्ट्रीय ध्वज स्वीकर किया गया। आज भी जापान के रक्षा सेना इसका परिवर्तित रूप में प्रयोग करती है। इसके अलावा यह डिजाइन अनेकों वाणिज्यिक एवं विज्ञापनों में भी प्रयुक्त हुआ है। \n\nकिन्तु दक्षिण कोरिया और चीन में इस ध्वज को आक्रामक समझा जाता है क्योंकि दक्षिण-पूर्व एशिया पर विजय के समय जापानियों द्वारा इसी ध्वज का उपयोग किया गया था।\n", "id": "549230", "title": "उदयभानु ध्वज"}
{"url": "https://hi.wikipedia.org/wiki?curid=549232", "text": "युआन मेइ\n\nयुआन मेइ (१७१६ ई०-१७९७ ई० ; चीनी : 袁枚 pinyin: Yuán Méi) चीन के कवि, साहित्यिक, आलोचक एवं निबंधकार थे। \n\nयुआन मेइ चिएन तांग (आधुनिक हांग चाओ) के निवासी थे। १७३९ ई० में ये यिंग शिह की उपाधि के लिये हान लिन एकेडेमी में भरती किए गए। मंचू भाषा की परीक्षा में असफल होने के कारण इन्हें एकेडेमी में मुक्त कर दिया गया। इसके पश्चात् ये १७४२ ई० से १७४८ तक किआंग सु प्रांत के विभिन्न चार जिलों में मजिस्ट्रेट रहे।\n\nसन् १७४९ में उन्होंने सरकारी नौकरी से अवसर ग्रहण किया। और नानकिंग के निकट अपने नवीन प्राप्त किए बगीचे सुइ युआन में प्रतिष्ठा के साथ रह अपना ध्यान साहित्य एवं गहन अध्ययन पर केंद्रित किया। लेखक के रूप में उनका जीवन अत्यंत सफल था। जनता उनकी रचनाओं का समादर करती थी। उनकी रचनाएँ केवल चीन में ही प्रख्यात नहीं रहीं, उन्होंने कुछ कोरियाई विद्वानों का भी ध्यान आकृष्ट किया। अपने जीवन के अंतिम भाग में उन्होंने विस्तृत रूप से चीन के दक्षिण एवं दक्षिण पूर्व के प्रांतों में यात्राएँ कीं।\n\nयुआन नई साहित्यिक आलोचना के संस्थापक एवं नेता थे। काव्य में उस सदाचारवाद एवं नियम निष्ठावाद का विरोध करते हुए, जिसकी उस युग में सत्ता स्थापित थी, युआन ने काव्य में प्रकृतिवाद एवं अध्यात्मवाद (सिंग लिंग) की वकालत की। नैतिक उद्देश्य एवं लेखक के स्वरूप की अवहेलना करते हुए काव्य में भावनाओं की सीधी अभिव्यक्ति ही उनके अध्यात्मवाद का तात्पर्य था। अतएव महान काव्य मौलिक रूप से कवि की अपनी भावना, प्रतिभा, एवं व्यक्तित्व पर आधारित होता है। यदि कोई किसी क्षण प्रसन्नता एवं प्रेरणा की तीव्रता अनुभव करता है तो उसे उसकी अभिव्यक्ति सीधे तौर से करनी चाहिए, चाहे नैतिक दृष्टि में अनुभूति ही सर्जनात्मक साहित्य के लिये प्रधान तत्व है। विधा सापेक्षतत्व एवं नैतिकता अप्रमुख तत्व है, क्योंकि ये भावनाओं की सीधी अभिव्यक्ति के लिये बाधक हैं।\n\nदूसरे विषयों के प्रति भी उनकी द्दष्टि उदारतापूर्ण थी। उन्होंने चीन के अभिजात ज्ञान, परंपरा एवं इतिहास की सत्ता के प्रति आलोचनात्मक विचारों का प्रदर्शन किया। उन्होंने इस विचार का समर्थन किया कि स्त्रियों को शिक्षा की सुविधा देनी चाहिए और उन्हें साहित्यिक कार्यक्रमों में भाग लेना चाहिए। अपने ऊपर की गई रूढ़िवादी विद्वानों की कटु आलोचनाओं एवं तीव्र धमकियों की अवहेलना करते हुए उन्होंने अनेक नारियों को अपनी शिष्याओं के रूप में स्वीकार किया, उनहें कविता लिखने के लिये प्रोत्साहित किया और उनकी रचनाएँ प्रकाशित कीं। उनमें से कुछ प्रसिद्ध कवयित्रियाँ हुई।\n\nउनके सबसे अधिक पूर्ण संग्रह में करीब करीब १५० स्तवन हैं जिनमें कविताएँ, निबंध एवं स्वतंत्र रचनाएँ सम्मिलित हैं। पाकशास्त्र पर उनके मनोरंजक व्याख्यान चीन में विस्तृत रूप से पढ़े जाते हैं और पश्चिम की अनेक भाषाओं में इनके अनुवाद भी हो चुके हैं।\n\n", "id": "549232", "title": "युआन मेइ"}
{"url": "https://hi.wikipedia.org/wiki?curid=549239", "text": "क्योनागा\n\nटोरी क्योनागा (जापानी : 鳥居 清長; १७५२-१८१५ ई.) जापान का रंगमंचीय कलाकार।\n\nउरागा में जन्म; टोकियो में कियोमित्सू द्वारा चित्रशिक्षण। गुरु के मरने के बाद उनकी संपत्ति का स्वामी बना और रंगमंच चित्रण की महान परंपरा को उसने महत्तर बनाया। रंगमंच के चित्रणों में वह अद्वितीय था। उसके चित्रों में रंगों की अनंतता है, उद्यपि उसे गुलाबी काई हरे पीले, भूरे और नीले रंग प्रिय हैं। उसके चित्रों में मानवों के अतिरिक्त पक्षियों, पुष्पों तथा अन्य प्राकृतिक प्रसंगों का निरूपण हुआ है साथ ही बर्तन भाँडे, मसहरियाँ समेटे हुए पर्दे आदि घरेलू वस्तुएँ भी रूपायित हैं। उसके चित्रों में प्रधान परिमित आवासों को सुंदरियों का चित्रालय और सायोनारा (विदा) हैं। कुछ चित्र उसने राजकन्याओं अथवा दरबार की महिलाओं के भी बनाए थे।\n", "id": "549239", "title": "क्योनागा"}
{"url": "https://hi.wikipedia.org/wiki?curid=549241", "text": "तोरीई क्योनोबू\n\nतोरीई क्योनोबू (जापानी : 鳥居 清信; १६६४-१७२९ ई.) जापान का रंगमंचीय चित्रकार। \n\nउसका जन्म टोकियो में हुआ। इसने रंगमंचीय चित्रकारों की एक शालीन परंपरा का प्रारंभ किया। इसका गुरु भी रंगमंचीय साइनबोर्डों का चित्रकार था। क्योनोबू ने आरंभ में ग्रंथ चित्रण का काम किया किंतु शीघ्र ही (१९६५ तक) वह अभिनेताचित्रों के निर्माण निष्णात माना जाने लगा। उस काल में अभिनेताओं के चित्र बनाने की रीति चल पड़ी थी जिसे क्योनोबू ने अपनी प्रवीणता द्वारा संपन्न किया। मर्द अभिनेता ही नारी पात्रों के अभिनय भी करते थे। क्योनोबू दोनों के विविध प्रकारों की आश्चर्यजनक सफलता से अभिव्यक्ति करता था। उनके वस्त्रों पर वह चेरी की कलियों, विभिन्न कुसुमों, विजनों, पक्षियों आदि का अद्भुत रूपायन करता था। उसके चित्रफलक का अधिकांश भाग प्रधान आलेख्य, अभिनेता, अभिनेत्री की आकृति से ही भरा होता, बस प्रतीकत: एक वृक्ष अथवा उसकी टहनी उस आकृति के साथ खचित होती। रंगमंचीय चित्रों के अतिरिक्त शृंगप्रधान चित्रों के अलबम भी इस चित्रकार ने तत्कालीन परंपरा में प्रस्तुत किए।\n", "id": "549241", "title": "तोरीई क्योनोबू"}
{"url": "https://hi.wikipedia.org/wiki?curid=549242", "text": "क्रकाउ\n\nक्रकाउ पोलैंड का ए॰ प्रांत है जो उत्तर में कील्से प्रांत, पूर्व में जेजाँड प्रांत, पश्चिम में स्लास्क प्रांत तथा दक्षिण में चेकोस्लोवाकिया देश से घिरा है। \n\nइस प्रांत पर १९३९ ई. में जर्मनों ने अधिकार कर लिया था। १९४५ ई. में उन्होंने उसे पोलैंड को लौटाया। इस प्रांत का क्षेत्रफल ६,१४६ वर्गमील है। इसमें विस्चुला और उसकी डूनाजेक और विस्लोका बहती हैं। इसका उत्तरी भाग उपजाऊ मैदान है किंतु मध्य भाग पठारीय है। इसके बोचनिया और वीलिज्का के नमक के खान प्राचीनकाल से प्रख्यात रहे हैं। इस प्रांत का अधिकांश भाग पोलैंड के प्रथम विभाजन के समय आस्ट्रिया के अधिकार में था और १९१८ ई. तक पश्चिमी गैलीशिया कहलाता था। द्वितीय महायुद्ध के समय जर्मन सेना युद्ध आरम्भ के प्रथम सप्ताह में ही इस प्रांत में घुस आई थी।\n\nक्रकॉउ प्रांत के मुख्य नगर का नाम भी क्रकॉउ ही है। वह विस्चुला नदी के बाएँ किनारे पर बसा है और सामरिक दृष्टि से उसका महत्व है। कहा जाता है कि ७०० ई. में यहाँ पोलिश राजकुमार क्राक ने ए॰ दुर्ग स्थापित किया था। १०वीं शती में वह बोहोमिया में सम्मिलित कर लिया गया था। १२४१ ई. में तातारियों के आक्रमण के फलस्वरूप नगर ए॰ दम नष्ट हो गया था। बाद में जर्मन प्रवासियों ने इसे फिर से बसाया। और समृद्ध किया। १३०५ ई. में पोलैंड नरेश लैडिस्लाउस लोकीटेक ने इसे अपनी राजधानी बनाया। १७९९ में इस पर आस्ट्रिया ने अधिकार किया; १८०९ ई. में नैपोलियन ने इसे वासरसा के डची का अंग बनाया। १८४६ ई. में इसपर आस्ट्रिया का प्रभुत्व स्थापित हुआ। प्रथम महायुद्ध की समाप्ति पर यह पोलिश गणतंत्र में सम्मिलित किया गया। यहाँ के मुख्य उद्योग मशीन, कृषि-यन्त्र, रसायन, साबुन, तंबाकू हैं। किंतु यह नगर मुख्यत: व्यापारिक केन्द्र है। यहाँ निकटवर्ती प्रदेशों से माल आता और जाता है।\n", "id": "549242", "title": "क्रकाउ"}
{"url": "https://hi.wikipedia.org/wiki?curid=549256", "text": "छत्तीसगढ़ स्वामी विवेकानन्द तकनीकी विश्वविद्यालय\n\nछत्तीसगढ़ स्वामी विवेकानन्द तकनीकी विश्वविद्यालय भारत के छत्तीसगढ़ राज्य के दुर्ग जिले के भिलाई शहर में स्थित तकनीकी विश्वविद्यालय है। इसे संक्षिप्त रूप से सीएसवीटीयू के नाम से भी जाना जाता है। इसकी स्थापना तत्कालीन प्रधानमंत्री डॉ मनमोहन सिंह के हाथों ३० जुलाई २००५ को हुई थी। छत्तीसगढ़ स्वामी विवेकानन्द तकनीकी विश्वविद्यालय से संबद्ध राज्य में ४५ इंजीनियरिंग महाविद्यालय, एक आर्किटेक्चर महाविद्यालय, ३८ पॉलीटेक्निक और ११ फार्मेसी महाविद्यालय शामिल हैं। \n\nछत्तीसगढ़ विधानसभा ने २५ जुलाई २०१४ को सीएसवीटीयू अधिनियम २००४ में संशोधन करते हुए कार्य परिषद में सदस्यों की संख्या ३२ से घटाकर सीधे ११ कर दी। इसमें सात पद पदेन हैं, जिनमें वित्त, तकनीकी शिक्षा, तकनीकी शिक्षा संचालनालय के अधिकारी शामिल हैं। बाकी बचे ४ पदों में से एक पद विधानसभा के नामित सदस्य और एक संबद्ध कॉलेज के प्राध्यापक के लिए सुरक्षित रखा गया है। \n\nकुलाधिपति बलराम दास टंडन ने चयन समिति की अनुशंसा पर कुलपति पद पर २६ अगस्त २०१५ को राष्ट्रीय प्रौद्योगिकी संस्थान, रायपुर में प्रोफेसर डॉ मुकेश कुमार वर्मा की सीएसवीटीयू का कुलपति नियुक्त किया। डॉ वर्मा ने ३ सितंबर को दुर्ग संभागायुक्त अशोक अग्रवाल से कुलपति का पदभार ग्रहण किया।\n\nछत्तीसगढ स्वामी विवेकानंद तकनीकी विश्वविद्यालय अधिनियम, २००४ - हिन्दी\n\nछत्तीसगढ स्वामी विवेकानंद तकनीकी विश्वविद्यालय अधिनियम, २००४ - अंग्रेजी\n\nछत्तीसगढ स्वामी विवेकानंद तकनीकी विश्वविद्यालय अधिनियम, २०१४ - हिन्दी\n\nसीएसवीटीयू का आधिकारिक जालस्थल\n", "id": "549256", "title": "छत्तीसगढ़ स्वामी विवेकानन्द तकनीकी विश्वविद्यालय"}
{"url": "https://hi.wikipedia.org/wiki?curid=549263", "text": "एड. और लोरेन वॉरेन\n\nएडवर्ड \"एड\"वॉरेन (७ सितंबर १९२६ - २३ अगस्त २००६) और लोरेन रीता वॉरेन, (३१ जनवरी १९२७) दो प्रसिद्ध भूत-परेत जैसे विषयों के खोज करने वाले अमरीकी लोग हैं। \n", "id": "549263", "title": "एड. और लोरेन वॉरेन"}
{"url": "https://hi.wikipedia.org/wiki?curid=549289", "text": "परिताड़न\n\nकिसी सतह के कम्पनों को देखना/सुनना और उससे उसकी संरचना का ज्ञान करना परिताड़न (Percussion) कहलाता है। यह चिकित्सकीय जाँचों में प्रयुक्त होती है तथा वक्ष एवं पेट के दशा की जानकारी देता है।\n", "id": "549289", "title": "परिताड़न"}
{"url": "https://hi.wikipedia.org/wiki?curid=549290", "text": "पैरासेल्सस\n\nपैरासेल्सस (Paracelsus ; 11 नवम्बर या 17 दिसम्बर 1493 – 24 सितम्बर 1541) स्विट्सरलैण्ड के, १६ वीं शती के, लब्ध प्रतिष्ठ एलकेमिस्ट, अर्थात् कीमियागर या रसायनज्ञ थे। \nइनका वास्तविक नाम 'थिओफ्रैस्टस बॉम्बैस्टस फॉन् होहेनहाइम' (Theophrastus Bombastus von Hohenheim) था। ईसा की प्रथम शताब्दी में रोम देश में एक प्रसिद्ध साहित्यिक, सेल्सस (Celsus), हो चुका है। थिआफैस्टस बॉम्बैस्टम अपने को इस विख्यात व्यक्ति से बड़ा मानते थे, अत: उन्होंने अपना नाम 'पैरसेल्सस', अर्थात् 'सेल्सस से वड़ा', रख छोड़ा था। \n\nज्यूरिख के (जो आजकल स्विट्सरलैंड का नगर है, पर १६वीं सती में जर्मन देश में था) निकट मोरिया आइंसौडेल्न (Einsiedeln) में १७ दिसम्बर १४९३ ई. को पैरासेल्सस का जन्म हुआ। इनके पिता विलहेल्म फॉन होहेनहाइम चिकित्सक थे। इनकी माँ का इनके बचपन में स्वर्गवास हो गया। वे माता पिता की संभवत: एकमात्र संतान थे, पर बड़े प्रतिभाशाली और अहंमन्य। पैरासेल्सस के बाल्य जीवन का वितरण तो प्राप्त नहीं है, पर १५१४ ई. में ये टाइरोल की धातुकर्मशालाओं और खानों में गए और वहाँ इन्होंने धातुओं से संबंध रखनेवाली रसायन की शिक्षा पाई। टाइरोल जाने से पूर्व संभवत: इन्होंने बेसल विश्वविद्यालय में भी अध्ययन किया था। पेरासेल्सस को अपने पिता से चिकित्सा पद्धतियों के सीखने और दवाइयों के बनाने में सहायता मिली। टाइरोल की धातुकर्मशाला में सिजिसमंड फ्यूगर (Sigismund Fugger) से इन्होंने बहु कुछ सीखा और फिर ये जर्मनी, फ्रांस, बेलजियम, इंग्लैंड, स्कैडिनेविया, इटली, रूस और कुछ पूर्वीय देशों में भी सैलोनी की तरह घूम घूमकर रसविद्या का अनुभव प्राप्त करते रहे। बहुत से युद्धों में भी इन्होंने चिकित्सक का कार्य कैंपों में किया (जैसे सन् १५२१-१५२५ के वेनेसियन युद्ध में)। इटली के फरारा विश्वविद्यालय से उन्होंने एम. डी. की उपाधि भी प्राप्त की। १५२६ ई. में वे स्ट्रैसबर्ग में कुछ वर्ष रहे, पर एक स्थान पर जगकर रहना इनकी प्रवृत्ति में ही न था। पैरासेल्सस ने कई बार असाध्य रोगियों की सफल चिकित्सा की, जिससे उनकी ख्याति बढ़ गई। यूरोप में सर्वप्रथम इन्होंने चिकित्सा के क्षेत्र में धातुओं से बने यौगिकों का प्रयोग किया। वे अपने सामने पुरानी पद्धति के आचार्यो, जैसे गैलेन और हिप्पोक्रेटीज़ आदि को तुच्छ समझते थे। जब ये अपने नगर के प्रधान चिकित्सक नियुक्त हुए, तो इन्होंने गैलेन (Galen) और गंधक के साथ जला दिया। इनके इस प्रकार के व्यवहारों ने नगरवासियों और विशेषतया चिकित्सकों को, इनका शत्रु बना दिया। इनके भाषणों में भी लोग विघ्न डालने लगे। इनके अंतिम दिन निर्धनता में बीतने लगे। इनपर तरस खाकर राजकुमार पैलेटाइन (बैवेरिआ के आर्कबिशप, ड्यूक अनर्स्टं) ने अप्रैल, १५४१ ई. में इन्हें साल्ज़र्ग बुला दिया। यहाँ इनके दिन आराम से कटने लगे, पर ये बहुत दिनों तक जीवित न रहे। १४ दिसम्बर १५४१ ई. को इनका देहावसान हो गया। इस समय इनकी आयु केवल ४८ वर्ष की थी। सेंट सेबेस्टियन के गिरजा में इन्हें दफना दिया गया।\n\nपैरासेल्सस के लेखों का संग्रह १० जिल्दों में ५८९-९१ ई. में बेसल में छापा गया। इन ग्रंथों का दूसरा संस्करण १६०३-१६१६ ई. में स्ट्रैसबर्ग में छपा। सन् १९२६-३० में आधुनिक जर्मन भाषा में एक संस्करण और निकला है।\n\nपैरासेल्सस रासायनिक तत्त्वतत्वों के परिवर्तन में विश्वास रखते थे, पर इनका कहना यह था कि रसविद्या या कीमियागीरी का उद्देश्य अधम धातु को उत्तम धातु में परिवर्तन करना नहीं है, जिससे रोग और मृत्यु पर विजय प्राप्त हो। चिकित्साशास्त्र में पैरासेल्सस के पहले वनस्पतियों और जंगल के औषधों के काढ़ों का उपयोग होता था। पैरासेल्सस ने धातुओं से बने यौगिकों के उपयोग की पद्धति चलाई। यूरोप में इन्हें औषध रसायन का प्रवर्तक माना जाता है। वे रोग और स्वास्थ्य पर ग्रहों के प्रभाव को भी मानते थे। विश्व के समस्त पदार्थो में वे जीवन का अस्तित्व मानते थे। वे वायु, जल और अग्नि में शरीर और प्राण (जीवन) तो मानते थे, पर आत्मा नहीं। सब पदार्थो के मूल में वे तीन तत्व मानते थे : लवण (शरीर), गंधक (आत्मा) और पारा (प्राण)। वे धातुओं को गंधक और पारे से मिलकर बनी मानते थे। उनका कहना था कि धातुओं के विभिन्न रंग और उनकी आभाएँ गंधक, पारा और लवणों की सापेक्ष मात्राओं पर निर्भर हैं। गंधक ज्वलनशीलता का तत्व, लवण अदाह्यता और स्थिरता का तत्व एवं पारा वाष्पशीलता और गलनीयता का तत्व माना जाता था।\n\nपैरासेल्सस को नए पारिभाषिक शब्द गढ़ने में बड़ा मजा आता था। ओषधियों के भीतर विद्यमान रोगनाशक तत्व का नाम उन्होंने एरकानम (arcanum) रखा था। इनका विचार था कि एरकानाम एक प्रकार का गैसीय पदार्थ है, जो ऊपर उठकर भाग्यविधाता ग्रहों और नक्षत्रों तक पहुँच सकता है और स्वास्थ्य का स्थापक है। रसविद्या का उद्देश्य इस एरकानम को ही प्राप्त करना है और यह सीखना है कि रोगनिवारणार्थ इस एरकानम का कैसे प्रयोग किया जाय। परमात्मा द्वारा बनाई गई कच्ची, प्राकृतिक सामग्री से तैयार माल बनाना, रसविद्या का दूसरा उद्देश्य है। परमात्मा ने लोहे का अयस्क बनाया, उससे लोहा प्राप्त करना रसज्ञों का कार्य है। पैरासेल्सस ने 'ऐलकोहल' नाम अंगूर की आसुत सुरा के लिये दिया, जो आज तक प्रचलित है। इस शब्द का अर्थ कोयलेवाला, या कागज (al-kohl), है। इस प्रकार मनमाना नाम दे देने में पैरासेल्सस का आनंद आता था।\n\nपैरासेल्सस ने पदार्थो को शुद्धावस्था में प्राप्त करने पर बल दिया। पदार्थो के संशोधन की विधियाँ भी बताई और इस प्रकार पैरासेल्सस ने जो परंपराऍ निर्धारित कीं, उनपर आधुनिक रसायनशास्त्र की नींव पड़ी।\n", "id": "549290", "title": "पैरासेल्सस"}
{"url": "https://hi.wikipedia.org/wiki?curid=549291", "text": "पैनामिंट श्रेणी\n\nपैनामिंट श्रेणी (Panamint Range) संयुक्त राज्य अमरीका के दक्षिणी कैलिफॉनिया राज्य के मध्य-पूर्वी भाग में डेथ 'वैली' के पश्चिमी सिरे पर इनया काउंटी के पूर्वी एवं दक्षिणी भाग में १४० मील लंबी एक पर्वतमाला है। इस पर्वतमाला की ऊँचाई ६,००० से ११,००० फुट तक है तथा यह मरुस्थली भाग में फैली हुई है। इस पर्वतमाला की सर्वोच्च चोटी टेलिस्कोप चोटी है जिसकी सागर तल से ऊचाई ११,०४५ फुट है। इसके पश्चिमी सिरे पर पैनामिंट की अनुपजाऊ घाटी है। यह संयुक्त राज्य के सबसे गर्म एवं सूखे भागों में से एक है।\n", "id": "549291", "title": "पैनामिंट श्रेणी"}
{"url": "https://hi.wikipedia.org/wiki?curid=549295", "text": "ज्हाँ विक्तर पौंस्ले\n\nज्हाँ विक्तर पौंस्ले (Jean Victor Poncelect, १७८८ ई.-१८६७ ई.) फ्रांसीसी गणितज्ञ एवं इंजीनियर थे। गणितज्ञ के रूप में उनका सबसे उल्लेखनीय कार्य प्रक्षेपीय ज्यामिति पर था।\n\nइनका जन्म १ जुलाई १७८८ ई. को मैस (Metz) में हुआ था। नेपोलियन के रूसी आक्रमण के समय ये बंदी बना लिए गए थे। बंदीगृह में इन्होंने 'त्रेते दे प्रोप्रियेते प्रोजेक्तिव दे फिग्यूर' (Traite des proprieeis projectives des figures) पुस्तक की रचना की, जो १८१४ ई. में इनके फ्रांस लौटने के आठ वर्ष पश्चात् प्रकाशित हुई। इसमें इन्होंने उन आकृतियों के गुणों का वर्णन किया है, जो केंद्रीय प्रत्यालेख के पश्चात् अपरिवर्तित रहती हैं। इसके अतिरिक्त पौंस्ले ने ज्यामितीय सात्तत्य के सिद्धांत का सूत्र रूप में वर्णन किया और फलस्वरूप उन बिंदुओं एवं रेखाओं पर विचार किया, जो अनंत पर लुप्त अथवा काल्पनिक हो जाती हैं। ये आदर्श बिंदु एवं रेखाएँ ज्यामिति को विश्लेषण की अपूर्व देन हैं। इन्होंने कोणीय व्युत्क्रम की विधि का भी अविष्कार किया और इनसे 'द्वैत अवस्था के सिद्धांत' (principle of duality) का निगमन किया। २२ दिसम्बर १८६७ ई. को पेरिस में इनका देहांत हो गया।\n", "id": "549295", "title": "ज्हाँ विक्तर पौंस्ले"}
{"url": "https://hi.wikipedia.org/wiki?curid=549304", "text": "कैंब्रियनपूर्व\n\nकैंब्रियनपूर्व या प्राक्-कैम्ब्रियन (Pre-Cambrian) धरती के इतिहास में एक बहुत बड़ा कालखण्ड है\nजो वर्तमान दृश्यजीवी महाकाल से पहले आता है। इसका विस्तार लगभग 4600 मिलियन वर्ष पूर्व (Ma) जब धरती का निर्माण हुआ था से लेकर कैम्ब्रियन काल (लगभग 541.0 ± 1.0 Ma), तक है।\n\nस्तर-शैल-विज्ञान में पूर्व-कैंब्रियन भौमिकी का बहुत महत्वपूर्ण स्थान है, क्योंकि पृथ्वी के इतिहास का दो तिहाई भाग इस कल्प में निहित है। इस कल्प के सबसे प्राचीन शैल करीब २५० करोड़ वर्ष पुराने हैं। कालांतर में हुए भूवैज्ञानिक परिक्रमणों ने, जिनके अंतर्गत अनेक ज्वालामुखी पर्वतन (Orogenesis) और पटलविरूपण का इतिहास छिपा है, इस युग की शिलाओं में इतने परिवर्तन ला दिए हैं कि उनका असली रूप पहचानना अब एक जटिल समस्या है। इसके अतिरिक्त ये शिलाएँ इतनी कावांतरित, वलित तथा भ्रंशित हो चुकी हैं कि इनका कालतत्व विभाजन एवं समतुल्यता अत्यंत दुष्कर हैं। स्तर-शैल-विज्ञान के साधारण अविनियम इस सिलसिले में लागू नहीं होते। यही कारण है कि अभी भी पूर्व कैंब्रियन शैलसमूहों का ठीक ठीक वर्गीकरण नहीं हो पाया है।\n\nपूर्व केंब्रियन काल दो मुख्य युगों में विभाजित है : एक, जिसमें पृथ्वी के धरातल के अति प्राचीन शैलसमूह आते हैं और दूसरा, जिनमें कैंब्रियन से कुछ समय ही पहले के निक्षिप्त शैल हैं। प्रथम वर्ग को आद्यमहाकल्प (Archaezoic) और द्वितीय वर्ग को प्राग्जीवमहाकल्प (Proterozoic) कहते हैं। भारत में प्राग्जीव-महाकल्प के अंतर्गत पुराना कल्प आता है। भूवैज्ञानिक स्तंभिका के इस दो-तिहाई कल्प का वर्गीकरण उस समय में हुए ज्वालामुखीय प्रवर्तन तथा आग्नेय अंतवेंधन (igneous intrusions) की अवधियों के आधार पर किया गया है।\n\nपृथ्वी का भौमिकीय विकास पूर्व कैंब्रियन कल्प के सबसे प्राचीन शैलसमूहों से आरंभ होता है। भूपटल के इन अति प्राचीन शैलसमूहों के विषय में विद्वानों का मत है कि उनमें से कुछ तो अवश्य ही धरातल पर बनी प्रथम पपड़ी (crust) के भाग हैं। भूउद्भव के प्रारंभ का समय आग्नेय उद्गारों का काल था। उस समय समस्त पृथ्वी पर बृहत् रूप में आग्नेय शिलाओं का निर्माण हुआ। इस काल में पृथ्वी जल एवं वायुमंडल रहित थी। बहुत समय पश्चात् जब धरातल का ताप कम हो गया तब समुद्र और वायुमंडल प्रथम बने। शनै: शनै: प्राचीन आग्नेय शिलाओं का अपक्षरण (erosion) और उस समय के स्थित समुद्रों में निपेक्षण हुआ। इस प्रकार प्रथम तलछटी शैलों का विकास हुआ। यही कारण है कि आद्य कल्प के अंतर्गत दो भिन्न श्रेणियों की शिलाएँ मिलती हैं। तलछटी शिलाओं का काल भारत में धारवाड युग की प्राचीन एवं मध्यम अवधि में है, यद्यपि कालांतर में हुए विभिन्न आग्नेय उद्गारों के परिणामस्वरूप धारवाड की तलछटी शिलाओं में बड़ा परिवर्तन आ गया है और उनकी पहिचान भी अत्यंत कठिन सी हो गई है।\n\nभारत में पूव-र्कैंब्रियन काल में छह वलनक प्रवर्तन के प्रमाण मिलते हैं, जो निम्न प्रकार से हैं :\n\n\nज्वालामुखीय पर्वतन -- आयु (करोड़ वर्षो में)\n\n६. कडप्पा : ४८.५\n\n५. देहली : ७३.५\n\n४. सतपुड़ा : ९५.५\n\n३. सिंहभूम-सेलम : १२५-१३०\n\n२. पूर्वी तट : १५७-१६०\n\n१. मैसूर : २३०-२५०\n\nभारतीय स्तरविज्ञान में धारवाड महायुग के पश्चात् एक बृहत् विषम विन्यास (unconformity) आता हे, जो इपारक्रियन (Eparchean) विषम विन्यास के नाम से विख्यात है। इस विषम विन्यास के ऊपर की शिलाओं में कोई कायांतर नहीं हुआ है। कैंब्रियन के नीचे और इपारकियन विषम विन्यास के ऊपर शैलसमूह पुराना कल्प (Purana era) के अंतर्गत आते हैं। इस कल्प में दो युग हैं : एक प्राचीन, जो कडप्पा के और दूसरा नवीन, जो विध्य के नाम से भारतीय स्तरविज्ञान में विख्यात है। कडप्पा प्रणाली के शैल विशेषत: आंध्र राज्य के कडप्पा जिले में चदाकार दृश्यांश (crescent outcrop) के आकार में विस्तृत हैं। इसके अतिरिक्त ग्वालियर, बिजावर और कलाडगी (महाराष्ट्र) में भी इस तरह के शैल मिलते हैं।\n\nविंध्य प्रणाली का विस्तार लगभग ४०,००० वर्गमील हैं, जो बिहार के बिहार ऑन सी नगर से लेकर राजस्थान में चित्तौड़गढ़ तक फैला है। इस प्रणाली में मुख्यत: चूना, पत्थर, बलुआ पत्थर और शैल (shale) मिलते हैं।\n\nभारत की खनिज संपत्ति का अधिकांश पूर्वकैंब्रियन युग की शिलाओं में पाया जाता है। धारवाड़ प्रणाली की शिलाओं में सोना, क्रीमाइट, लोहा, ताँबा, अभ्रक, कोरंडम, ऐस्बेस्टस, कायनाइट, मैग्नेसाइट, संगमरमर आदि सभी खनिज मिलते हैं। कडप्पा शैलमाला में बैराइट, कोबाल्ट, निकल और हीरा मिलते हैं। विंध्य प्रणाली अपने चूने पत्थर के लिये विख्यात है। भारत में अनेक सीमेंट के प्रसिद्ध कारखाने इसी चूना पत्थर को काम में लाते हैं। विंध्य का बलुआ पत्थर इमारत बनाने के काम में बहुतायत से आता है।\n", "id": "549304", "title": "कैंब्रियनपूर्व"}
{"url": "https://hi.wikipedia.org/wiki?curid=549308", "text": "कैकूबाद\n\nकैकूबाद तुर्क वंश का दिल्ली का सुलतान था। वह गयासुद्दीन बलबन का पौत्र था जो उसकी मृत्यु के पश्चात् १२८६ ई. में १८ वर्ष की अवस्था में दिल्ली का सुलतान बना। विलासी होने के कारण वह शीघ्र ही दरबार के षड्यंत्रों का शिकार हुआ। १२८८ ई. में जलालुद्दीन खिलजी ने उसकी हत्याकर गद्दी पर अधिकार कर लिया।\n", "id": "549308", "title": "कैकूबाद"}
{"url": "https://hi.wikipedia.org/wiki?curid=549313", "text": "वसु\n\nहिन्दू धर्म में आठ वसु हैं जो इन्द्र या विष्णु के रक्षक देव हैं। 'वसु' शब्द का अर्थ 'वसने वाला' या 'वासी' है।\n\nवसुगण प्राय: 'अष्टवसु' कहलाते हैं क्योंकि इनकी संख्या आठ है। यद्यपि इनके नामों में भेद पाया जाता है, तथापि आठों का जन्म दक्षकन्या और धर्म की पत्नी वसु में हुआ था। यह 'अष्टवसु' एक देवकुल था। स्कंद, विष्णु तथा हरिवंश पुराणों में इनके नाम घर, ध्रुव, सोम, अप्, अनल, अनिल, प्रत्यूष तथा प्रभास हैं। भागवत में इनके नाम क्रमश: द्रोण, प्राण, ध्रुव, अर्क, अग्नि, दोष, वसु और विभावसु हैं। महाभारत में अप् के स्थान में अह: और शिवपुराण में अयज नाम दिया है। अष्टवसुओं के नायक अग्नि हैं। ऋग्वेद के अनुसार ये पृथ्वीवासी देवता है। तैत्तिरीय संहिता और ब्राह्मण ग्रंथों में इनकी संख्या क्रमश: ३३३ और १२ है। पद्मपुराण के अनुसार वसुगण दक्ष के यज्ञ में उपस्थित थे और हिरण्याक्ष के विरुद्ध युद्ध में इंद्र की ओर से लड़े थे।\n\nजालंधर दैत्य के अनुचर शुंभ को वसुओं ने ही मारा था। भागवत में कालकेयों से इनके युद्ध का वर्णन है। स्कंदपुराण के अनुसार महिषासुरमर्दिनी दुर्गा के हाथों की उँगलियों की सृष्टि अष्टवसुओं के ही तेज से हुई थी।\n\nपितृशाप के कारण एक बार वसु लोगों को गर्भवास भुगतना पड़ा। फलस्वरूप उन्होंने नर्मदातीर जाकर १२ वर्षों तक घोर तपस्या की। पश्चात् भगवान शंकर ने इन्हें वरदान दिया। तदनंतर वसुओं ने वही शिवलिंग स्थापित करके स्वर्गगमन किया।\n\nवसु नाम के अनेक वैदिक एवं पौराणिक व्यक्तियों का उल्लेख आया है। उत्तानपाद, नृग, सुमति, वसुदेव, कृष्ण, ईलिन्, भूतज्योति, हिरण्यरेतस्, पुरूरवस्, वत्सर, कुश आदि राजाओं के पुत्रों के नाम भी यही थे। इनके अतिरिक्त सावर्णि मनु, स्वायंभुव मनु, इंद्र, वसिष्ठ ऋषि, मुर दैत्य, भृगवारुणि ऋषि के पुत्र भी वसु नामधारी थे।\n\n", "id": "549313", "title": "वसु"}
{"url": "https://hi.wikipedia.org/wiki?curid=549315", "text": "वर्साय\n\nवर्साय (Versailles) उत्तरी फ्रांस में पैरिस के पश्चिम तथा दक्षिण-पश्चिम में १८ किमी की दूरी पर सेनएट-वाज़ डिपार्टमेंट की राजधानी तथा प्रधान शहर है। यह रेलमार्ग द्वारा पैरिस से जुड़ा हुआ है। समुद्र सतह से ४६० फुट की ऊँचाई पर चौदहवें लुई द्वारा बनवाया गया प्रसिद्ध महल अब भी अपने अस्तित्व को कायम रखे हुए है। यह युनेस्को की हेरिटेज सूची में है। २००८ की जनगणना के अनुसार यहाँ की जनसंख्या लगभ ९०,००० है।\n\nयहाँ की जलवायु स्वास्थ्यवर्धक है। वर्तमान महल का अधिकांश निर्माण कार्य माँसार ने संपन्न करवाया था। इस समय यह अजायबघर के रूप में सुरक्षित है। द्वितीय महायुद्ध के समय महल लगभग २,००० व्यक्तियों के लिए सैनिक चिकित्सालय भी रहा था। नगर में बिशप का निवासस्थान है। यहाँ एक न्यायालय तथा प्रथम श्रेणी की पंचायत और वाणिज्य केंद्र भी है। यहाँ बैंक ऑव फ्रांस की एक शाखा, वाणिज्य चैंबर, तकनीकी शालाएँ, सैनिक इंजीनीयरिंग तथा आर्टिलरी की शाखाएँ हैं। प्रधान उद्योग धंधों में जूते बनाने का उद्योग विशेष उल्लेखनीय है।\n\n", "id": "549315", "title": "वर्साय"}
{"url": "https://hi.wikipedia.org/wiki?curid=549324", "text": "कैंब्रियन कल्प\n\nकैम्ब्रियन कल्प या 'कैंब्रियन' (Cambrian) पुराजीवी महाकल्प का प्रथम भूवैज्ञानिक कल्प है। इसका विस्तार 541.0 ± 1.0 से 485.4 ± 1.9 मिलियन वर्ष पूर्व (Ma) तक है। इसके पश्चात ऑर्डोविशी युग (Ordovician) आया।\n", "id": "549324", "title": "कैंब्रियन कल्प"}
{"url": "https://hi.wikipedia.org/wiki?curid=549325", "text": "वज्रेश्वरी मंदिर\n\nवज्रेश्वरी मंदिर मुम्बई से ७५ किमी दूर स्थित 'वज्रेश्वरी' नामक स्थान में निर्मित एक हिन्दू मन्दिर है। यह वज्रेश्वरी देवी को समर्पित है।\n", "id": "549325", "title": "वज्रेश्वरी मंदिर"}
{"url": "https://hi.wikipedia.org/wiki?curid=549340", "text": "फलावर\n\n[[Dicentra eximia flower dissection.png|अंगूठाकार\n[[चित्र:Flower of Lolium perenne.svg|अंगूठाकार]]\nhttp://www.familymanagement.com/holidays/flowers/flower_anatomy.html \nhttps://upload.wikimedia.org/wikipedia/commons/thumb/b/b0/Dicentra_eximia_flower_dissection.png/800px-Dicentra_eximia_flower_dissection.png", "id": "549340", "title": "फलावर"}
{"url": "https://hi.wikipedia.org/wiki?curid=549344", "text": "अपवर्तन\n\nएक माध्यम से दूसरे माध्यम में पहुँचने तरंग की गति की दिशा में परिवर्तन हो जाता है जिसे अपवर्तन कहते हैं। \n\n", "id": "549344", "title": "अपवर्तन"}
{"url": "https://hi.wikipedia.org/wiki?curid=549352", "text": "करेल चपेक\n\nकरेल चपेक (Capek karel) (१८९०-१९३८) चेक लेखक एवं पत्रकार थे। उनका चेक साहित्य में गौरवपूर्ण स्थान है। \nउनकी सभी प्रमुख कृतियों के असंख्य विदेशी भाषाओं में अनुवाद किए गए थे। चपेक की लोकप्रियता इस बात का प्रमाण है कि उनकी लेखकीय प्रतिभा उद्भुत, अनोखी तथा अत्यंत गंभीर है। \n\nचपेक का मानवतापूर्ण दृष्टिकोण सभी रचनाओं में स्पष्टता से विद्यमान है। वे नाटक, उपन्यास, कहानियाँ, निबंध आदि लिखते थे। चपेक ने बहुत भ्रमण किया। उनके 'इंग्लैंड से पत्र', 'हॉलैंड से पत्र', आदि संग्रह अति प्रिय हैं। 'माँ' नामक नाटक अनेक भाषाओं में अनूदित हो चुका है। भारतीय भाषाओं में बँगला और मराठी में भी यह नाटक अनुवाद के रूप में मिलता है। 'माँ' नाटक में लेखक नाज़ी सत्ता के विरुद्ध लड़ाई करने को प्रोत्साहन देता है। उनकी बालोपयोगी पुस्तकें उनके भाई योसेफ चपेक के चित्रों से सुसज्जित हैं। अन्य महत्वपूर्ण कृतियाँ : 'इसे कैसे करता हूँ' (निबंध), 'क्रकतित' (उपन्यास), 'र.उ.र.' (नाटक), 'एक जेल की कहानियाँ', 'दूसरी जेल की कहानियाँ', 'माली का वर्ष' (निबंध), 'कीटाणू जीवन' (नाटक)।\n", "id": "549352", "title": "करेल चपेक"}
{"url": "https://hi.wikipedia.org/wiki?curid=549373", "text": "एलवीडीटी\n\nएलवीडीटी (LVDT) या लिनियर वैरिएबल दिफरेंशियल ट्रांसफार्मर एक युक्ति है जो रैखिक विस्थापन मापने के काम आती है। यह ट्रांसफॉर्मर के सिद्धान्त पर काम करती है। इसी तरह की एक अन्य युक्ति कोणीय विस्थापन के मापन में प्रयुक्त होती है जिसे रोटरी वैरिबल डिफरेंशियल ट्रांसफॉर्मर (RVDT) कहते हैं।\n\nLVDT रैखिक विस्थापन के मापन में बहुत उपयोगी हैं। इनमें कुछ घिसने-पिटने वाले अवयव नहीं है, ये बहुत दिन तक चलते हैं, घर्षणहीन होते हैं। एसी से चलने वाले LVDT में कोई इलेक्ट्रानिक्स नहीं होती अतः वे तुषारजनिक (क्रायोजेनिक) ताप पर भी काम करने के लिए बनाये जा सकते हैं और 650°C तक उच्च ताप के लिए भी बनाये जा सकते हैं। \n\nLVDT विविध कार्यों के लिए प्रयोग किये जाते रहे हैं जैसे- पावर तर्बाइन, हाइडौलिक्स, स्वचालन, वायुयान, कृत्रिम उपग्रह, परमाणु रिएक्तर आदि।\n\nLVDT स्थिति (पोजिशन) या रैखिक विस्थापन को यांत्रिक से विद्युत संकेत में बदल देता है। \n", "id": "549373", "title": "एलवीडीटी"}
{"url": "https://hi.wikipedia.org/wiki?curid=549379", "text": "हेमचन्द जोशी\n\nहेमचंद जोशी (२१ जून सन् १८९४ ई. -) हिंदी के प्रमुख भाषाशास्त्री तथा इतिहासज्ञ थे।\n\nइनका जन्म नैनीताल में २१ जून सन् १८९४ ई. को हुआ। शिक्षा दीक्षा अल्मोड़ा, प्रयाग तथा वाराणसी में हुई। काशी हिंदू विश्वविद्यालय से इतिहास में एम. ए. किया। बर्लिन विश्वविद्यालय में भी आपने उच्च अध्ययन किया और पैरिस विश्वविद्यालय से ऋग्वेदकाल में आर्थिक राजनीतिक स्थिति पर शोधप्रबंध प्रस्तुत कर डी. लिट्. की उपाधि ली। फ्रांस तथा जर्मनी में आप अनेक वर्ष रहे तथा वहाँ भाषा एवं साहित्य का गहन अध्ययन किया।\n\nभारत के स्वाधीनता आंदोलन में भी आपने प्रारंभ में भाग लिया था। गांधीजी की अपेक्षा तिलक का आपपर अधिक प्रभाव था। आप प्राय: सभी प्रमुख भारतीय भाषाएँ जानते थे। ग्रीक, लैटिन, इतालवी आदि भाषाओं के भी आप अच्छे ज्ञाता थे। सन् १९२२ में आपकी 'स्वाधीनता के सिद्धांत' नामक पुस्तक प्रकाशित हुई। सन् ४० में 'भारत का इतिहास' और ४४ में 'विक्रमादित्य' नामक पुस्तकें प्रकाशित हुईं। रिचर्ड पिशेल के 'प्राकृत भाषा के व्याकरण' का अनुवाद आपकी उल्लेख्य कृति है। आपने संस्मरण, यात्रा विवरण तथा प्रमुख पत्र पत्रिकाओं में सैकड़ों महत्वपूर्ण निबंध लिखे हैं। मासिक विश्वमित्र, विश्ववाणी तथा धर्मयुग का संपादन कर आपने हिंदी पत्रकारिता को नवीन दिशा प्रदान की। हिंदी भाषा तथा साहित्य के क्षेत्र में आपकी सेवाएँ चिरस्मरणीय रहेंगी।\n", "id": "549379", "title": "हेमचन्द जोशी"}
{"url": "https://hi.wikipedia.org/wiki?curid=549414", "text": "सहायता फोन सेवा\n\nभारत में अनेक सरकारी औ्र गैर सरकारी सहायता फोन सेवाएं सक्रीय हैं। \n", "id": "549414", "title": "सहायता फोन सेवा"}
{"url": "https://hi.wikipedia.org/wiki?curid=549418", "text": "चाइल्डलाइन इंडिया\n", "id": "549418", "title": "चाइल्डलाइन इंडिया"}
{"url": "https://hi.wikipedia.org/wiki?curid=549435", "text": "इनसाइक्लोपीदी\n\nइनसाइक्लोपीदी कई दृष्टियों से नयापन लिए हुए थी। यह पहला विश्वकोश था जिसमें बहुत से नामित योगकर्ताओं के लेख सम्मिलित किए गये थे। यह पहला सामान्य विश्वकोश था जिसने 'यांत्रिक कलाओं' पर ध्यान दिया था। किन्तु इन सब बातों से परे इनसाइक्लोपीदी इसलिए भी प्रसिद्ध है कि इसने की ज्ञानोदय (इनलाइटमेन्ट) का विचार प्रस्तुत किया। देनिश दिदेरो ने 'इन्साक्लोपीदी' नामक लेख में लिखा था कि इसका उद्देश्य लोगों के सोचने के तरीके में ही परिवर्तन ला देना है। उसकी इच्छा थी कि विश्व के सारे ज्ञान को इनसाइक्लोपीदी में समेट दिया जाय और वर्तमान तथा भावी पीढ़ियों में यह ज्ञान फैल जाय।\n\nइसकी रचना \"चैंबर्स साइक्लोपीडिया\" के फ्रेंच अनुवाद के रूप में अंग्रेज विद्वान् जॉन मिल्स द्वारा उसके फ्रांस आवासकाल में प्रारंभ हुई, जिसे उसने मॉटफ़ी सेल्स की सहायता से सन् 1745 में समाप्त किया। पर वह इसे प्रकाशित न कर सका और इंग्लैंड वापस चला गया। इसके संपादन हेतु एक-एक कर कई विद्वानों की सेवाएँ प्राप्त की गईं और अनेक संघर्षों के पश्चात् यह विश्वकोश प्रकाशित हो सका।\n\nइनसाइक्लोपीदी अठारहवीं शती की महत्तम साहित्यिक उपलब्धि है। यह मात्र संदर्भ ग्रंथ नहीं था; यह निर्देश भी प्रदान करता था। यह आस्था और अनास्था का विचित्र संगम था। इसने उस युग के सर्वाधिक शक्तिसंपन्न चर्च और शासन पर प्रहार किया। संभवत: अन्य कोई ऐसा विश्वकोश नहीं है, जिसे इतना राजनीतिक महत्व प्राप्त हो और जिसने किसी देश के इतिहास और साहित्य पर क्रांतिकारी प्रभाव डाला हो। पर इन विशिष्टताओं के होते हुए भी यह विश्वकोश उच्च कोटि की कृति नहीं है। इसमें स्थल-स्थल पर त्रुटियाँ एवं विसंगतियाँ थीं। यह लगभग समान अनुपात में उच्च और निम्न कोटि के निबंधों का मिश्रण था। इस विश्वकोश की कटु आलोचनाएँ भी हुईं।\n\nदिदेरो और अ’लम्बर्त ने तय किया कि उनका इनसाइक्लोपीदी समस्त ज्ञान का दस्तावेज़ीकरण करेगा, सभी तरह की कलाओं और हस्तकौशल को गम्भीर अध्ययन का विषय मानते हुए उनके बारे में जानकारियाँ देगा, ज्ञान की विभिन्न शाखाओं के वर्गीकरण और उनके अंतर-संबंधों पर विशेष ध्यान देगा और ज्ञानोदय से उद्भूत विचारों की रोशनी में चिंतन-मनन की सामान्य विधियों को स्थायी रूप से बदलने का प्रयास करेगा। पहले तीनों लक्ष्य तो हैरिस और चेम्बर्स ने भी वेधने की कोशिश की थी लेकिन यह चौथा मकसद कुछ ख़ास तरह का था। सम्पादक-द्वय चाहते थे कि मध्ययुगीन तत्त्वमीमांसा ख़ारिज करके इंद्रियानुभववाद की रोशनी में वैज्ञानिक चिंतन की अनिवार्यता स्थापित की जाए, ताकि भविष्य की पीढ़ियाँ नये तरह से सोचने के लिए मजबूर हो जाएँ। उनके लिए इंद्रियानुभववाद का सीधा मतलब था इंद्रियों को सभी तरह के ज्ञान का एकमात्र प्रामाणिक स्रोत मानना और तब तक किसी भी दावे को ज्ञान की संज्ञा न देना जब तक वह अनुभव और प्रयोग की कसौटी पर खरा न साबित हो जाए। पाँच इंद्रियों के माध्यम से प्राप्त अनुभव पर ज़ोर देने वाले इस सिद्धांत के मुताबिक ज्ञान की प्रमाण- पुष्टि भी इंद्रियजनित प्रेक्षणीय अनुभव से ही होनी चाहिए थी। इंद्रियानुभववाद की जड़ें इस विचार में निहित थीं कि यह जगत केवल उतना ही है जितना वह हमें अपने बारे में बताने के लिए तैयार है। इसलिए इस जगत का हमें तटस्थ रूप से बिना किसी राग-द्वेष के प्रेक्षण करना चाहिए। प्रेक्षणीय सूचना प्राप्त करने के रास्ते में डाली गयी कोई भी बाधा ज्ञान को विकृत करके उसे मनमानी कल्पना का शिकार बना देगी। इंद्रियानुभववाद के गर्भ से ही प्रेक्षण, अनुभव और प्रयोग के वे आग्रह निकले जिन्होंने आगे चल कर आगमनात्मक तर्कपद्धति को प्रमुखता देते हुए विज्ञान के दर्शन पर अमिट छाप छोड़ी।\n\nमानवीय इंद्रियजनित अनुभव को ज्ञानमीमांसक प्राथमिकता मिलने के सामाजिक, राजनीतिक और नैतिक फलितार्थ होने लाज़मी थे। मनुष्य और उसके इहलौकिक संसार को सभी तरह के चिंतन और समझ के केंद्र में आ जाना था। इनसाइक्लोपीदी का पाठक उस जिज्ञासु के रूप में सामने आया जो दावा कर सकता था कि उसमें तथ्य को मिथ्या से अलग करके जाँचने-परखने की क्षमता है। यह पाठक अपने इस मूल्य-निर्णय के लिए किसी उच्चतर प्राधिकार द्वारा थमाये गये प्रमाण की आवश्यकता से इनकार करने वाला था। स्वाभाविक तौर पर आँसिएँ रेज़ीम की नुमाइंदगी करने वाली तत्कालीन सामाजिक और राजकीय व्यवस्था इस नये ज्ञान और उसके आधार पर बनने वाले नये व्यक्ति में निहित सम्भवानाओं के प्रति किसी किस्म की गफ़लत में नहीं रह सकती थी। उसने जल्दी ही भाँप लिया कि दिदेरो और अ’लम्बर्त जिस ज्ञान-कोश का खण्ड दर खण्ड प्रकाशन करते जा रहे हैं, वह अंततः राजशाही की वैधता के क्षय का ख़ामोश औज़ार साबित होगा। इसी के परिणामस्वरूप केवल तीन साल के भीतर 1751 में पेरिस के आर्कबिशप ने इनसाइक्लोपीदी की भर्त्सना की और अगले साल रॉयल कौंसिल ऑफ़ स्टेट ने उसके प्रकाशन को प्रतिबंधित कर दिया। 1759 में पेरिस की संसद ने भी ज्ञान- कोश रचने की इस परियोजना की निंदा की और एक आदेश के ज़रिये वे तमाम सुविधाएँ वापस ले ली गयीं जो दिदेरो और द’अलम्बर्त को मिली हुई थीं। इस तरह 1766 तक कोश रचने का यह प्रोजेक्ट सरकारी दमन का शिकार हो कर ठप पड़ा रहा।\n\nइस कोश के लेखकों में रूसो और कोंदोर्स जैसी हस्तियाँ शामिल थीं। अंततः सत्रह खण्डों में पूरे हुए इस विशाल ज्ञान-कोश ने फ़्रांसीसी और अमेरिकी क्रांतियों की नेतृत्वकारी हस्तियों के चिंतन पर निर्णायक असर डाला। बेंजामिन फ़्रैंकलिन, जॉन ऐडम्स और थॉमस जेफ़रसन ने न केवल व्यक्तिगत रूप से इस कोश  को ख़रीदा, बल्कि अपने राजनीतिक-बौद्धिक दायरों में इसे पढ़ने की सिफ़ारिश भी की। अगले दो सौ साल तक इनसाइक्लोपीदी की आधारभूत अवधारणाओं ने समाज- विज्ञानों के विमर्श को अपनी पकड़ में बनाये रखा। इसकी प्रतिक्रिया भी हुई। कोई बीस साल बाद स्कॉटलैण्ड में इनसाइक्लोपीडिया ब्रिटैनिका का पहला संस्करण प्रकाशित हुआ, जो घोषित रूप से दिदेरो और अ’लम्बर्त के कोश को ‘विधर्मी’ और ‘अप्रामाणिक’ मान कर उसके जवाब के तौर पर रचा गया था। इनसाइक्लोपीदी को विधर्मी इसलिए कहा गया था कि वह मानवीय ज्ञान के स्रोतों की नयी परिभाषा करने में लगा हुआ था और वह अप्रामाणिक इसलिए करार दिया गया कि दिदेरो और अ’लम्बर्त की लेखक-मण्डली फ़्रांस की मशहूर बौद्धिक हस्तियों से बनी थी और सम्पादक-द्वय उनके द्वारा लिखी गयी लम्बी-लम्बी प्रविष्टियों में उल्लखित तथ्यों की सच्चाई सुनिश्चित करने के फेर में नहीं पड़े थे।\n\n\n", "id": "549435", "title": "इनसाइक्लोपीदी"}
{"url": "https://hi.wikipedia.org/wiki?curid=549443", "text": "मुखजली\n\nमुखजली (वैज्ञानिक नाम: \"Drosera burmannii\" ; अंग्रेजी: sundew) एक कीटभक्षी पौधा है। यह लगभग २ सेमी व्यास का पौधा है। यह सबसे तेजी से कीट पकड़ने वाले पौधों में से एक है। इसकी पत्तियाँ किसी कीट को कुछ ही सेकेण्ड में मुड़कर लपेट लेतीं हैं जबकि इसी जाति के दूसरे पौधों में यही क्रिया मिनटों से लेकर घण्टों तक में होती है। प्रकृति में यह पौधा वार्षिक है किन्तु यदि ठण्ड के महीनों में इसे घर के अन्दर उगाया जाय तो कई वर्षों तक रह सकता है। यह पादप बड़ी मात्रा में बीज पैदा करता है। आयुर्वेद में यह पादप रक्तिमाकर (rubefacient) के रूप में सुज्ञात है, अर्थात् इसके प्रयोग द्वारा त्वचा में लालिमा लायी जाती है।\n\n", "id": "549443", "title": "मुखजली"}
{"url": "https://hi.wikipedia.org/wiki?curid=549448", "text": "जापान की आत्मरक्षा सेना\n\nजापान की आत्मरक्षा सेना (जापानी : 自衛隊 Jieitai ; अंग्रेजी : Japan Self-Defense Forces या JSDF) जापान की एकीकृत सेना का नाम है। इसका गठन द्वितीय विश्वयुद्ध में जापान के आत्मसमर्पण के बाद किया गया था। द्वितीय विश्वयुद्ध के पश्चात अधिकांशतः यह सेना जापान के द्वीपों तक ही सीमित रही है और विदेशों में इसे कहीं लगाये जाने की अनुमति नहीं है। किन्तु हाल के दिनों में ये अन्तरराष्ट्रीय शान्तिस्थापना की कार्यवाइयों में भाग लिये हैं। \n\nहाल के तनाव (विशेषकर उत्तर कोरिया के साथ) ने फिर से जापानी सेना की स्थिति पर बहस शुरू की है। सन् २०१० में घोषित नई सैनिक दिशानिर्देशों के अनुसार अब आत्मरक्षा सेना सोवियतसंघ के बजाय चीन पर केंद्रित होगी। \n\n\n", "id": "549448", "title": "जापान की आत्मरक्षा सेना"}
{"url": "https://hi.wikipedia.org/wiki?curid=549455", "text": "जापानी साहित्य\n\nजापानी साहित्य काफी पुराना है। जापानी साहित्य की आरम्भिक रचनाएँ चीन और चीनी साहित्य के साथ जापान के सांस्कृतिक सम्बन्धों से बहुत प्रभावित हैं। भारतीय साहित्य ने भी बौद्ध धर्म के माध्यम से जापानी साहित्य पर अपनी छाप छोड़ी। किन्तु समय के साथ जापानी साहित्य की अपनी अलग शैली विकसित हुई किन्तु फिर भी चीनी साहित्य का प्रभाव एदो काल (Edo period) तक बना रहा। १९वीं शताब्दी में जब से जापान ने अपने बन्दरगाहों को पश्चिमी व्यापारियों एवं राजनयिकों के लिए खोल दिया है, तब से पश्चिमी साहित्य तथा जापानी साहित्य ने एक दूसरे को प्रभावित किया है।\nनीचे प्रमुख साहित्यकार एवं प्रमुख कृतियाँ कालक्रम में दी गयीं हैं। \n\n\n\n\n\n\n\n", "id": "549455", "title": "जापानी साहित्य"}
{"url": "https://hi.wikipedia.org/wiki?curid=549461", "text": "जापानी लेखन पद्धति\n\nआधुनिक जापानी लेखन पद्धति तीन लिपियों का मिश्रण है-\n\n", "id": "549461", "title": "जापानी लेखन पद्धति"}
{"url": "https://hi.wikipedia.org/wiki?curid=549465", "text": "कांजी लिपि\n\nकांजी (जापानी : 漢字; जापानी उच्चारण : [kandʑi]) चीनी वर्णमाला (हांजी) से लिए गये वर्णों का समुच्चय है। कांजी वर्ण आधुनिक जापानी लेखन में हिरागाना, काताकाना, हिन्दू-अरबी अंकों तथा कभी-कभी लैटिन वर्णों के साथ प्रयुक्त होते हैं। जापानी शब्द 'कांजी' का शाब्दिक अर्थ 'हान् वर्णमाला' है। \n\n", "id": "549465", "title": "कांजी लिपि"}
{"url": "https://hi.wikipedia.org/wiki?curid=549467", "text": "काना (लिपि)\n\nकाना जापान की सिलैबिक लिपियाँ है जो कांजी से भिन्न है। कांजी लिपि लोगोग्राफिक (logographic) है। \n\nकाना लिपियाँ तीन हैं - \n\n", "id": "549467", "title": "काना (लिपि)"}
{"url": "https://hi.wikipedia.org/wiki?curid=549474", "text": "सैमुएल जॉनसन\n\nसैमुएल जॉन्सन (Samuel Johnson ; 18 सितम्बर 1709 – 13 दिसम्बर 1784)) अंग्रेजी कवि, निबन्धकर, आलोचक थे। इन्हें प्रायः 'डॉ जॉन्सन' कहा जाता है। १८ वीं शताब्दी में अलेक्जैंडर पोप के बाद डॉ जॉन्सन इंग्लैंड की साहित्यिक गतिविधि को विशेष प्रभावित किया। उन्होंने न तो प्रचुर मात्रा में ही लिखा और न निबंधों एवं कतिपय आलोचनात्मक रचनाओं के अतिरिक्त कविता, नाटक या अन्य क्षेत्रों में किए गए उनके साहित्य प्रयासों का आज कोई विशेष महत्व ही है, फिर भी उनके गंभीर व्यक्तित्व का प्रभाव उस समय के अधिकांश छोटे बड़े लेखकों पर पड़ा।\n\nडॉ॰ जॉन्सन का जन्म सन् १७०९ ई. में लिचफील्ड में एक निर्धन पुस्तकविक्रेता के घर हुआ था। जीवन की प्रारंभिक अवस्था से ही उन्हें विषम परिस्थितियों से संघर्ष करना पड़ा। दारिद्र्य की विभीषका परिवार पर सदा मँडराया करती। लिचफ़ील्ड के ग्रामर स्कूल में प्रारंभिक शिक्षा प्राप्त करने के बाद इन्होंने आवसफोर्ड के पेंब्रोक कालेज में प्रवेश किया। लेकिन वहाँ ये केवल १४ महीने रह पाए और इन्हें बिना डिग्री लिए ही कालेज छोड़ देना पड़ा। सन् १७३१ ई. में इनके पिता की मृत्यु हो गई जिससे परिवार का आर्थिक संकट और भी अधिक बढ़ गया। स् १७३५ ई. में इन्होंने श्रीमती एलिज़ाबेथ पोर्टर नाम की विधवा से जिनकी अवस्था इनसे काफी अधिक थी, विवाह किया। इसी समय इन्होंने लिचफील्ड के पास एक निजी स्कूल भी प्रारंभ किया जो चल नहीं पाया। अंत में बाध्य होकर इन्होंने सन् १७३७ में लंदन के लिये प्रस्थान किया और साहित्य को जीवनयापन के माध्यम के रूप में अपनाया।\n\nडॉ॰ जॉन्सन की प्रथम रचना, जिसने लोगों का ध्यान इनकी ओर आकर्षित किया, 'लंदन' शीर्षक कविता थी। पोप ने भी इनकी प्रंशसा की। सन् १७४४ में इन्होंने अपने मित्र रिचर्ड सैवेज की जीवनी लिखी। कतिपय प्रकाशकों के सुझाव पर इन्होंने अंग्रेजी भाषा का शब्द कोश बनाने कार्य हाथ में लिया। प्रकाशन में सहायता मिलने की आशा से इन्होंने शब्दकोश की योजना लार्ड चेस्टरफील्ड के पास भेजी लेकिन जैसे प्रोत्साहन की अपेक्षा थी, वह मिला नहीं। सात साल के कठोर परिश्रम के बाद जब शब्दकोश प्रकाशित हुआ लार्ड चेस्टरफील्ड ने उसके संबंध में 'वर्ल्ड' (World) नामक पत्रिका में दो पंशसात्मक पत्र लिखे। डॉ॰ जॉन्सन ने इस थोथी प्रशंसा से चिढ़कर उन्हें जो उत्तर दिया वह न केवल उनके व्यक्तित्व की गरिमा एवं उनके आत्मसंमान के भाव का परिचायक है, वरन् भावुकता के क्षणों में उनकी भाषाशैली कितनी सरल, ओजस्वी एवं प्रवाहमय हो सकती थी, इसका भी प्रमाण प्रस्तुत करता है।\n\nसन् १७४९ ई. में इनकी कविता 'वैनिटी ऑफ ह्यूमन विशेज' प्रकाशित हुई। इसमें मनुष्य की विभिन्न आकांक्षाओं की निरर्थकता पर उदाहरण सहित विचार है। कार्डिनल ऊल्जे के पतन से शक्ति की निरर्थकता सिद्ध होती है। प्रसिद्ध वैज्ञानिक गैलिलियो को भी अपने ज्ञान के लिये अत्याधिक मूल्य चुकाना पड़ा।\n\nइनका एक नाटक 'आइरीन' लगभग इस समय प्रकाशित हुआ। उस समय के प्रख्यात अभिनेता डेविड गैरिक ने इसे रंगमंच पर प्रस्तुत किया और लेखक को इससे ३०० पौंड मिले भी, लेकिन नाटकीयता की दृष्टि से वह असफल ही कहा जायगा। पूरा नाटक पात्रों के बीच नैतिक विषयों पर वार्तालाप के अतिरिक्त और कुछ नहीं।\n\nसन् १७५९ में 'रासेलाज' नामक शिक्षापद रोमांस प्रकाशित हुआ जिसकी रचना इन्होंने एक सप्ताह में अपनी मृत माँ की अंत्येष्टि के व्यय तथा उनके लिया गया कर्ज चुकाने के निमित्त की थी। अबीसीनिया का युवराज रासेलाज़ राजसी सुखों से ऊबकर अपनी बहिन तथा एक वृद्ध एवं अनुभवी दार्शनिक के साथ मिस्र देश चला जाता है। उसका उद्देश्य जीवन की विभिन्न परिस्थितियों का अनुभव प्राप्त करना है। एक साधारण कहानी के माध्यम से लेखक सुखी जीवन की खोज पर अपने विचार व्यक्त करता है।\n\nडॉ॰ जॉन्सन ने 'रैंबलर' तथा 'आइडलर' नाम की दो पत्रिकाएँ भी एक के बाद दूसरी निकालीं। इनमें इनके निबंध प्रकाशित होते रहे।\n\nसाहित्यालोचन के क्षेत्र में भी इन्होंने महत्वपूर्ण कार्य किया। शेक्सपियर पर विद्वत्तापूर्ण निबंध लिखने के अतिरिक्त इन्होंने अंग्रेजी कवियों के संबंध में 'लाइव्स ऑव दि पोएट्स' नामे एक रोचक ग्रंथ भी लिखा।\n\nसन् १७६२ में इनके लिये सौ पाडंड वार्षिक की पेंश स्वीकृत हुई और इन्हें आर्थिक कठिनाइयों से राहत मिली। पेंशन के साथ अपनी लेखनीं को भी विश्राम दे दिया। जैसा इन्होंने स्वयं स्पष्ट शब्दों में कहा है, लेखन इनके लिये व्यवसाय मात्र था जिससे रोजी रोटी चलती थी। सन् १७६४ में 'लिटरेरी क्लब' की स्थापना हुई जिसके सदस्यों में बर्कं, गोल्डस्मिथ, बॉस्वेल, गैरिक, गिवन और रेनाल्ड्स आदि थे। डॉ॰ जॉन्सन क्लब के एकछत्र सम्राट से थे। जेम्स वॉल्वेल ने इनकी दिन प्रति दिन की बातों के आधार पर इनका बृहत् जीवनवृत्तांत लिखा जो अंग्रेजी साहित्य की अक्षय निधि है। सन् १७८४ में इनकी मृत्यु हुई।\n\nडॉ॰ जॉन्सन की प्रत्येक रचना में नैतिकता का स्पष्ट आग्रह देखने को मिलता है। 'आइरीन' तथा 'रासेलाज़' में कहानी गंभीर विचारों की अभिव्यक्ति का निमित्त मात्र है। संभवत: इसी कारण इनकी भाषा में भी कृत्रिम दुरूहता का दोष आ गया है। लेकिन जब कभी इन्होंने हृदय की सच्ची भावनाओं की अभिव्यक्ति की, इनकी शैली में प्रवाह और स्वाभाविकता का गुण आया। जीवन में इन्हें बड़े संकट झेलने पड़े। फिर भी इनके स्वभाव में रुक्षता का दोष नहीं आया। सहानुभूति और उदारता के गुण इनमें कूट कूटकर भरे थे। १८ वीं शताब्दी के अधिकांश साहित्य में हम सामाजिकता पर जोर पाते हैं। डॉ॰ जॉन्सन ने भी अपनी रचनाओं द्वारा व्यक्तिपक्ष की तुलना में सामाजिक पक्ष को महत्व दिया।\n\n", "id": "549474", "title": "सैमुएल जॉनसन"}
{"url": "https://hi.wikipedia.org/wiki?curid=549478", "text": "जापानी संस्कृति\n\nजापान की संस्कृति पिछली एक सहस्राब्दियों में बहुत बदली है। प्रागैतिहासिक जोमोन काल की संस्कृति से आरम्भ होकर यह अपने वर्तमान मिश्रित रूप में दृष्टिगोचर है। जापान की वर्तमान संस्कृति पर एशिया, यूरोप तथा उत्तरी अमेरिका का मिश्रित प्रभाव है। जापानवासी टोकुगावा काल के लम्बी अवधि में बाहरी दुनिया से अपेक्षाकृत कटे रहे। \n\nजापान में जापानी भाषा ९९% बोली जाती है। जापान में संशोधन, शिक्षा एवं सरकारी कामकाज जापानी भाषा में ही होता है। अन्य देशों की तरह जापान में अंग्रेजी ज्यादा असरदार नहीं है, इसलिए कई जापानी दुकानों के अंग्रेजी बोर्ड में स्पेलिंग की गलतियां होती है।\n\nजापान में बौद्ध धर्म प्रमुख धर्म है। जापान का प्राचीन धर्म शिन्तो धर्म भी जापान में काफी प्रसिद्ध है। शिन्टो को बौद्ध धर्म का ही एक संप्रदाय माना जाता है। जापान में बौद्ध धर्म इतना प्रसिद्ध है की यहाँ बौद्ध धर्म के 781 से अधिक संप्रदाय या पंथ है। जापान में करीब 96 प्रतिशत जनसंख्या बौद्ध है। चीन के बाद जापान में ही सबडे बडी बौद्ध आबादी रहती है। \n\nजापान में इस्लाम और ईसाई धर्म को 2% आबादी मानती है।\n\n", "id": "549478", "title": "जापानी संस्कृति"}
{"url": "https://hi.wikipedia.org/wiki?curid=549493", "text": "वीर अर्जुन\n\nवीर अर्जुन हिन्दी का एक दैनिक समाचारपत्र है। इसका प्रकाशन १९५४ में दिल्ली से हुआ। के. नरेन्द्र इस पत्र के सम्पादक थे। अपने सम्पादकीय-लेख के कारण यह पत्र विशेष प्रसिद्ध रहा। वीर अर्जुन का अपना विशेष पाठक वर्ग था। कभी महाशय कृष्ण की लौह लेखनी उसमें आग उगलती थी। के. नरेन्द्र के सम्पादकीय के कारण ही उसकी लोकप्रियता रही है। आजकल प्रभात सस्करण बन्द हो गया और सांध्य 'वीर अर्जुन' प्रकाशित हो रहा है।\n", "id": "549493", "title": "वीर अर्जुन"}
{"url": "https://hi.wikipedia.org/wiki?curid=549496", "text": "विश्वमित्र (पत्र)\n\nविश्वमित्र हिन्दी का एक समाचार पत्र है। \n\n`विश्वमित्र का प्रकाशन बाबू मूलचन्द अग्रवाल ने १९१६ ई। में कलकत्ता से प्रारम्भ किया। प्रथम अंक पर पत्र का नाम था `विश्वामित्र' बाद में मित्रों के कहने पर उसे `विश्वमित्र' कर दिया गया। हिन्दी पत्रकारिता में विश्वमित्र ने अपना महत्त्वपूर्ण स्थान बनाया। नये लोगों के लिए वह पत्रकार-कला का प्रवेश द्वार भी बना। १९४१ में `विश्वमित्र' बम्बई (मई) और दिल्ली (अक्टूबर) से भी निकलने लगा। बाद में कानपुर और पटना से भी `दैनिक विश्वमित्र' प्रकाशित हुआ। `विश्वमित्र' हिन्दी का पहला दैनिक पत्र था जो एक साथ पांच महानगरों से प्रकशित होता था। इस पत्र का सौभाग्य रहा कि इसे सर्वश्री माता सेवक पाठक, श्रीकांत ठाकुर, डॉ हेमचन्द जोशी, इलाचन्द जोशी, ठाकुर रामाशीष सिंह, बाबू राम मिश्र जैसे वर्चस्वी सहयोगियों का सहयोग मिला। वर्तमान में कलकत्ता, बम्बई (१९७१) और कानपुर (१९४८) से विश्वमित्र का प्रकाशन हो रहा है। मुख्य संस्करण कलकत्ता का है। इसके सम्पादक श्री कृष्ण चन्द अग्रवाल हैं। `विश्वमित्र' मारवाड़ी क्षेत्रों में विशेष लोकप्रिय है। `विश्वमित्र' के प्रबन्ध सम्पादक सुन्दरलाल त्रिपाठी हैं।\n", "id": "549496", "title": "विश्वमित्र (पत्र)"}
{"url": "https://hi.wikipedia.org/wiki?curid=549499", "text": "इन्दौर समाचार\n\nइंदौर समाचार हिन्दी का एक समाचार पत्र है। \n\n२२ मार्च १९१६ को इंदौर से `इंदौर समाचार' का प्रकाशन पुरुषोत्तम विजय के सम्पादन में आरम्भ हुआ। दो पृष्ठों से आरम्भ किया गया यह पत्र वर्तमान में छह बड़े पृष्ठों वाले समाचार-पत्र के रूप में विद्यमान है। लगभग एक या डेढ़ वर्ष बाद श्री लक्ष्मीचन्द नानोरिया ने `इंदौर समाचार' के सम्पादन का भार सम्भाला। लगभग १९६० तक `इंदौर समाचार' मध्यप्रदेश का लोकप्रिय समाचार-पत्र रहा। पुरूषोत्तम विजय की फड़कती हुई शैली, बेवाक सम्पादकीयों तथा खोजपूर्ण समाचारों के कारण `इंदौर समाचार' की धाक मध्य प्रदेश के बाहर भी जम गई। १ जून १९७१ से सुरेश सेठ इस पत्र का संचालन कर रहे हैं। वर्तमान में सोहन मेरहा इस पत्र के प्रधान सम्पादक हैं।\n", "id": "549499", "title": "इन्दौर समाचार"}
{"url": "https://hi.wikipedia.org/wiki?curid=549500", "text": "आर्यावर्त (पत्र)\n\nआर्यावर्त्त हिन्दी का एक समाचार पत्र है।\n\nदरभंगा नरेश कामेश्वर सिंह ने इण्डियन नेशनल प्रेस पटना से १९४१ में आर्यावर्त्त का प्रकाशन प्रारम्भ किया। इसके प्रथम सम्पादक पं दिनेश दत्त झा थे। उनके बाद ब्रजनन्दन आजाद तथा श्रीकांत ठाकुर विद्यालंकार इसके सम्पादक रहे। २० वर्ष के सम्पादन के बाद विद्यालंकार ने हिन्दी के इस श्रेष्ठ पत्र की बागडोर १ जून १९६८ में जयकांत मिश्र को सौंपी। अपने उच्च स्तर के कारण इसका अब राज्यव्यापी प्रसार हो रहा है। वर्तमान में हीरानन्द झा शास्त्री `आर्यावर्त्त' के सम्पादक हैं। यह पत्र राष्ट्रवादी नीति का पोषक हैं।\n", "id": "549500", "title": "आर्यावर्त (पत्र)"}
{"url": "https://hi.wikipedia.org/wiki?curid=549503", "text": "प्रदीप (पत्र)\n\nप्रदीप हिन्दी का एक समाचार पत्र है।\n\n१५ अगस्त १९४७ को पटना से बिहार जर्नल्स लिमिटेड ने अपने अंग्रेजी दैनिक `सर्चलाइट' के साथ हिन्दी दैनिक `प्रदीप' का शुभारम्भ किया। प्रारम्भ के कुछ मास तक 'भारत', प्रयाग के शंकर दयाल श्रीवास्तव इसके सम्पादक रहे। बाद में अक्टूबर, १९४८ तक श्रीकांत ठाकुर ने इस पत्र का सम्पादन किया। उनके `आर्यावर्त्त' में चले जाने पर `भारत' के पं॰ राधेश्याम शर्मा ने जीवन पर्यन्त (२० वर्ष तक) 'प्रदीप' का सम्पादन बड़ी सेवाभाव और लगन से किया। आजकल इसके सम्पादक हैं- रामसिंह। 'प्रदीप' बिड़ला समूह का पत्र है। राष्ट्रीयता ही इस पत्र का मुख स्वर है।\n", "id": "549503", "title": "प्रदीप (पत्र)"}
{"url": "https://hi.wikipedia.org/wiki?curid=549504", "text": "नवभारत (पत्र)\n\nनवभारत हिन्दी का एक समाचार पत्र है।\n\nरामगोपाल माहेश्वरी ने नागपुर से `नवभारत' दैनिक पत्र का प्रकाशन १९३८ में किया। इसके पाँच संस्करण प्रकाशित हो रहे हैं- नागपुर (१९३०), जबलपुर (१९५०), भोपाल (१९५६), रायपुर (१९५९) तथा इन्दौर (१९६०)। रामगोपाल माहेश्वरी इसके प्रधान सम्पादक रहे हैं। उनके बाद कालिकाप्रसाद दीक्षित, मदनलाल माहश्वरी इसके प्रधान सम्पादक रहे हैं। छत्तीसगढ़ और ओडिशा के प्रधान संपादक समीर माहेश्वरी हैं, जबकि संपादन का कार्यभार रुचिर गर्ग के जिम्मे है.\n\n", "id": "549504", "title": "नवभारत (पत्र)"}
{"url": "https://hi.wikipedia.org/wiki?curid=549510", "text": "प्रतापसिंह छत्रपति\n\nप्रतापसिंह छत्रपति (१७९३- १८४७) शाहू द्वितीय के पुत्र थे।\n\nप्रतापसिंह पिता के मृत्यु के बाद सतारा के सिंहासन पर बैठा (१८०८)। वह सच्चरित्र, उदार, बुद्धिमान्, विद्याप्रेमी तथा धार्मिक वृत्ति का व्यक्ति था। सतारा की सत्ता तो पहिले ही शून्यप्राय हो चुकी थी। पेशवा बाजीराव द्वितीय ने प्रतापसिंह को बसौटा के एकाकी किले में रख, उसे और भी अपंग बना दिया था। आंग्ल मराठा युद्ध में अष्टा में बाजीराव की पराजय के बाद वह अँगरेजों के अधिकार में आ गया। अँगरेजों ने उसे छोटा सा राज्य दे पुन: सतारा में सिंहासनासीन किया (१० अप्रैल १८१८)। प्राय: तीन साल वह ग्रांट (ग्रांट डफ, प्रसिद्ध इतिहासकार) के अभिभावकत्व में रहा। १८२२ में उसे पूर्ण शासनाधिकार सौंपे गए। १८३९ में, राज्यद्रोह के अभियोग पर पदच्युत कर, उसे बनारस निष्कासित कर दिया गया, जहाँ १८४७ में दयनीय परिस्थिति में उसकी मृत्यु हो गई।\n\n", "id": "549510", "title": "प्रतापसिंह छत्रपति"}
{"url": "https://hi.wikipedia.org/wiki?curid=549511", "text": "जेम्स ग्रांट डफ\n\nजेम्स ग्रांट डफ (James Grant Duff ; 1789–1858) ब्रिटिश सैनिक तथा इतिहासकार था। वह भारत में सक्रिय था।\n", "id": "549511", "title": "जेम्स ग्रांट डफ"}
{"url": "https://hi.wikipedia.org/wiki?curid=549513", "text": "पुरुषोत्तम\n\nपुरुषोत्तम नाम के अनेक संस्कृत ग्रंथकार हुए हैं, जिनमें से कुछ ये हैं- \n\n\n\n\n\n\n\n\n\n\n\n\n", "id": "549513", "title": "पुरुषोत्तम"}
{"url": "https://hi.wikipedia.org/wiki?curid=549515", "text": "पुरुषोत्तमदेव\n\nपुरुषोत्तमदेव उड़ीसा के एक राजा थे जो वंशपरंपरा के अनुसार जगन्नाथ जी के मंदिर में झाड़ू लगाया करते थे। कांची नरेश ने जब इनसे अपने कन्या का विवाह करना अस्वीकार कर दिया तो राजा ने इस अपमान से रुष्ट होकर कांची पर चढ़ाई कर दी और कांचीपति को पराजित कर बलपूर्वक उनकी कन्या से विवाह कर लिया।\n", "id": "549515", "title": "पुरुषोत्तमदेव"}
{"url": "https://hi.wikipedia.org/wiki?curid=549516", "text": "पुरुषोत्तमदेव (वैयाकरण)\n\nपुरुषोत्तमदेव बहुत बड़े वैयाकरण थे। इनको 'देव' नाम से भी पुकारा गया है। ये बंगाल के निवासी और बौद्ध धर्मावलंबी थे। बौद्धों और वैदिकों की अनबन पुरानी है। इन वातावरण के प्रभाव में पुरुषोत्तमदेव ने अष्टाध्यायी के सूत्रों में से वैदिक सूत्रों को अलग करके शेष सूत्रों पर भाष्य लिखा। इस भाष्य का नाम 'भाषावृत्ति' है।\n\nइस ग्रंथ का बहुत बड़ा महत्व है। देव के समय में उपलब्ध होने वाले प्रामाणिक ग्रंथों का उल्लेख भाषावृत्ति में पाया जाता है। वे ग्रंथ अब लुप्त हो गए हैं। भाषावृत्ति का प्रमाण उत्तरवर्ती वैयाकरणों ने स्वीकार किया है। बंगाल के निवासी सृष्टिधर थे। उन्होंने भाषावृत्ति की (भाषावृत्यर्थवृत्ति) टीका की है। इसमें २३ वैयाकरण उद्धृत हैं। भाषावृत्ति के निर्माण का कारण भी लिखा है। तदनुसार राजा लक्ष्मण सेन जी की प्रेरणा से बंगाल के निवासी श्री पुरुषोत्तमदेव ने भाषावृत्ति का निर्माण किया था। अतएव राजा लक्ष्मण सेन का बौद्ध होना और पुरुषोत्तमदेव का उनके आश्रित होना प्रतीत होता है। पुरुषोत्तमदेव ने जैनधर्म को भी सादर स्मरण किया है।\n\nराजा लक्ष्मण सेन सं. ११७४ के लगभग विद्यमान थे। इस काल सामग्री से पुरुषोत्तमदेव को १२वीं तथा १३वीं शताब्दी के मध्य होना चाहिए। बंग विहार के वैयाकरणों ने देव को बड़े संमान के साथ उद्धृत किया है। अन्यान्य वैयाकरणों तथा कोशटीकाकारों ने भी देव की प्रामाणिकता को स्वीकार किया है। शरणदेव अपने समय के बहुत बड़े ख्यातनामा वैयाकरण थे। उन्होंने सं. १२२९ में अपनी 'दुर्घटवृत्ति' में पुरुषोत्तमदेव के ग्रंथों का बार बार हवाला दिया है। अमरटीकासर्वस्वकार (सर्वानंद, सं. १२१५) ने भी देव के ग्रंथों का प्रमाण बड़े विश्वास के साथ उपस्थित किया है। इससे देव की बहुत बड़ी लोकप्रियता का पता लगता है।\n\nदेव के नाम पर प्राप्त रचनाएँ ये हैं :\n", "id": "549516", "title": "पुरुषोत्तमदेव (वैयाकरण)"}
{"url": "https://hi.wikipedia.org/wiki?curid=549517", "text": "पुरोडाश\n\nपुरोडाश हवि का एक प्रकार जिसमें जौ की रोटी विशेष विधि से बनाई जाती थी। हेमचंद्र ने तो इसे सोमरस कहा है, परंतु भट्टि कहते हैं - \n", "id": "549517", "title": "पुरोडाश"}
{"url": "https://hi.wikipedia.org/wiki?curid=549557", "text": "वात रोग\n\nवात रोग (जिसे पोडाग्रा के रूप में भी जाना जाता है जब इसमें पैर का अंगूठा शामिल हो) एक चिकित्सिकीय स्थिति है आमतौर पर तीव्र प्रदाहक गठिया—लाल, संवेदनशील, गर्म, सूजे हुए जोड़ के आवर्तक हमलों के द्वारा पहचाना जाता है। पैर के अंगूठे के आधार पर टखने और अंगूठे के बीच का जोड़ सबसे ज़्यादा प्रभावित होता है (लगभग 50% मामलों में)। लेकिन, यह टोफी, गुर्दे की पथरी, या यूरेट अपवृक्कता में भी मौजूद हो सकता है। यह खून में यूरिक एसिड के ऊंचे स्तर के कारण होता है। यूरिक एसिड क्रिस्टलीकृत हो जाता है और क्रिस्टल जोड़ों, स्नायुओं और आस-पास के ऊतकों में जमा हो जाता है।\n\nचिकित्सीय निदान की पुष्टि संयुक्त द्रव में विशेष क्रिस्टलों को देखकर की जाती है। स्टेरॉयड-रहित सूजन-रोधी दवाइयों (NSAIDs), स्टेरॉयड या कॉलचिसिन लक्षणों में सुधार करते हैं। तीव्र हमले के थम जाने पर, आमतौर पर यूरिक एसिड के स्तरों को जीवन शैली में परिवर्तन के माध्यम से कम किया जाता है और जिन लोगों में लगातार हमले होते हैं उनमें, एलोप्यूरिनॉल या प्रोबेनेसिड दीर्घकालिक रोकथाम प्रदान करते हैं। \n\nहाल के दशकों में वात रोक की आवृत्ति में वृद्धि हुई है और यह लगभग 1-2% पश्चिमी आबादी को उनके जीवन के किसी न किसी बिंदु पर प्रभावित करता है। माना जाता है कि यह वृद्धि जनसंख्या बढ़ते हुए जोखिम के कारकों की वजह से है, जैसे कि चपापचयी सिंड्रोम, अधिक लंबे जीवन की प्रत्याशा और आहार में परिवर्तन। ऐतिहासिक रूप से वात रोग को \"राजाओं की बीमारी\" या \"अमीर आदमी की बीमारी\" के रूप में जाना जाता था।\n\nवात रोग कई तरह से मौजूद हो सकता है, हालांकि सबसे सामान्य तीव्र प्रदाहक गठिया (लाल, संवेदनशील, गर्म, सूजे हुए जोड़) का बार-बार होने वाला हमला होता है। सबसे ज़्यादा बार, आधे मामलों में पैर के अंगूठे के आधार पर टखने और अंगूठे के बीच का जोड़ प्रभावित होता है। अन्य जोड़ जैसे कि एड़ियां, घुटने, कलाइयां और उंगलियां, भी प्रभावित हो सकती हैं। जोड़ों का दर्द आमतौर पर सोने के 2-4 घंटे बाद और रात के दौरान शुरू होती है। रात में शुरू होने का कारण, शरीर का तापमान कम होना है। जोड़ों के दर्द के साथ-साथ अन्य लक्षण कभी-कभार ही मौजूद हो सकते हैं, जिनमें थकान और उच्च ज्वर शामिल हैं।\n\nलंबे समय से चले आ रहे यूरिक एसिड के उच्च स्तर (हाइपरयूरीसेमिया) के परिणाम स्वरूप अन्य रोगलक्षण हो सकते हैं, जिनमें यूरिक एसिड के कठोर, दर्दरहित जमा हुए क्रिस्टल शामिल हैं, जिन्हें टोफी के नाम से जाना जाता है। व्यापक टोफी के परिणाम स्वरूप हड्डी कटाव के कारण गठिया हो सकता है। यूरिक एसिड के बढ़े हुए स्तरों के कारण गुर्दों में क्रिस्टल नीचे बैठ सकते हैं, जिसके परिणाम स्वरूप पत्थरी बन सकती है और उसके बाद यूरेट अपवृक्कता हो सकती है।\n\nहाइपरयूरीसेमिया, वात रोग का मूल कारण होता है। यह कई कारणों से हो सकता है, जिनमें आहार, आनुवंशिक गड़बड़ी, या यूरेट, यूरिक एसिड के लवणों का कम उत्सर्जन शामिल हैं। लगभग 90% मामलों में हाइपरयूरीसेमिया का मुख्य कारण गुर्दों में यूरिक एसिड का कम उत्सर्जन होता है, जब कि ज़रुरत से अधिक उत्पादन 10% के कम मामलों में कारण होता है। हाइपरयूरीसेमिया वाले लगभग 10% लोगों में उनके जीवन काल में किसी न किसी बिंदु पर वात रोग विकसित हो जाता है। लेकिन, हाइपरयूरीसेमिया के स्तर के आधार पर, जोखिम अलग-अलग हो सकता है। जब स्तर 415 और 530 माइक्रोमोल/लीटर (7 और 8.9 मिलीग्राम/डेसीलीटर) के बीच हों, तो जोखिम 0.5% प्रति वर्ष होता है, जब कि 535 माइक्रोमोल/लीटर (9 मिलीग्राम/डेसीलीटर) से ऊपर के स्तरों वाले लोगों में यह जोखिम 4.5% प्रति वर्ष होता है।\n\nलगभग 12% वात रोग का कारण आहार से संबंधित होता है, और इसमें अल्कोहल, फ्रक्टोज-से मीठे किये गये पेय, मीट और समुद्री भोजन के उपभोग के साथ मज़बूत संबंध होता है। अन्य ट्रिगरों में शारीरिक बड़ी चोट और सर्जरी शामिल हैं। हाल के अध्ययनों से पता चला है कि आहार से संबंधित कारक जिन्हें कभी संबंधित समझा जाता था, वास्तव में संबंधित नहीं हैं, जिनमें प्यूरीन-से भरपूर सब्जियों (जैसे, सेम, मटर, मसूर और पालक) और कुल प्रोटीन का सेवन शामिल है। कॉफी, विटामिन Cऔर डेयरी उत्पादों का सेवन और साथ ही शारीरिक तंदरुस्ती, जोखिम को कम करते प्रतीत होते हैं। माना जाता है कि यह आंशिक रूप से इंसुलिन प्रतिरोध को कम करने में उनके प्रभाव के कारण है।\n\nवात रोग का होना आंशिक रूप से आनुवांशिक है, जो यूरिक एसिड के स्तर में लगभग 60% परिवर्तनशीलता मेम योगदान डाकता है। तीन जीन को आमतौर पर वात रोग से जुड़ा हुआ पाया गया है जिन्हें \"SLC2A9\", \"SLC22A12\" और \"ABCG2\" के नाम से जाना जाता है और उनमें हुए बदलाव, जोखिम को लगभग दोगुना कर सकते हैं।\"SLC2A9\" और \"SLC22A12\" में कार्य उत्परिवर्तनों का खत्म हो जाना यूरेट अवशोषण और निर्विरोध यूरेट स्राव को कम करके वंशानुगत हाइपरयूरीसेमिया का कारण बनता है। कुछ दुर्लभ आनुवंशिक विकार वात रोग के कारण जटिल बन जाते हैं, जिनमें पारिवारिक किशोर हाइपरयूरीसेमिक अपवृक्कता, मज्जा पुटीय गुर्दा रोग, फॉसफोरीबोसिलपाइरोफॉसफेट सिन्थेटेस अतिक्रियाशीलता और लेश-नाइहैन सिंड्रोम में देखी जाने वाली हाइपोज़ेनथाइन-गुयानाइन फॉसफोरीबोसिलट्रांसफिरेस कमी शामिल हैं।\n\nवात रोग अक्सर अन्य चिकित्सकीय समस्याओं के संयोजन में होता है। पेट का मोटापे, उच्च रक्तचाप, इंसुलिन प्रतिरोध और असामान्य लिपिड स्तर के संयोजन से होने वाला मेटाबोलिक सिंड्रोम लगभग 75% मामलों में होता है। वात रोग द्वारा जटिल बनने वाली अन्य स्वास्थ्य समस्याओं में पॉलीसिंथेमीया, सीसा विषाक्तता, गुर्दे की विफलता, हीमोलाइटिक एनीमिया, सोरायसिस और ठोस अंग प्रत्यारोपण शामिल हैं। 35 के बराबर या इससे अधिक शरीर द्रव्यमान सूचकांक किसी पुरुष के वात रोग के जोखिम को बढ़ा देता है। लेड के साथ जीर्ण संपर्क और लेड संदूषित शराब, गुर्दे के प्रकार्य पर लेड के हानिकारक प्रभाव के कारण, वात रोग के लिए जोखिम के कारक हैं। लेश-नेहन सिंड्रोम को अक्सर वातरोगी गठिया के साथ जोड़ा जाता है।\n\nमूत्रवर्धक दवाएं को वात रोग के दौरों के साथ जोड़ा गया है। लेकिन, हाइड्रोक्लोरोथियाजिड की निम्न खुराक जोखिम को बढ़ाती हुई प्रतीत नहीं होती है। अन्य अन्य संबंधित दवाओं में नियासिन और एस्पिरिन(एसिटाइलसैलिसिलिक एसिड) शामिल हैं। प्रतिरक्षा दमनकारी दवाएं सिसलोस्पोरिन और टैक्रोलिमस भी वात रोग के साथ जुड़ी हुई हैं, विशेष रूप से सिसलोस्पोरिन, जब इन्हें हाइड्रोक्लोरोथियाजिड के साथ संयोजन में उपयोग किया जाता है।\n\nवात रोग प्यूरीन चयापचय का एक विकार है, और उस समय होता है जब इसका अंतिम मेटाबोलाइट, यूरिक एसिड, मोनोसोडियम यूरेट के रूप में क्रिस्टलीकृत हो कर जोड़ों में, स्नायुओं पर और आसपास के ऊतकों में नीचे बैठ जाता है। उसके बाद यह क्रिस्टल एक स्थानीय प्रतिरक्षा-की मध्यस्थता वाली सूजन वाली प्रतिक्रिया शुरू करता है, जिसमें सूजन प्रवाह के मुख्य प्रोटीनों में से एक इंटरल्यूकिन 1β होता है। मनुष्यों में विकास के साथ-साथ यूरीकेस, जो कि यूरिक एसिड को तोड़ता है और प्राइमेट्स की कमी ने इस समस्या को आम बना दिया है।\n\nइस बात को अच्छी तरह से समझा नहीं गया है कि क्या चीज़ यूरिक एसिड का अवक्षेपण शुरू करती है। जब कि यह सामान्य स्तरों पर क्रिस्टलों में परिवर्तित हो सकता है, स्तरों के बढ़ने पर ऐसा होने की अधिक संभावना होती है। गठिया का एक तीव्र प्रकरण शुरू करने में महत्वपूर्ण माने जाते अन्य कारकों में ठंडे तापमान, यूरिक एसिड के स्तरों में तेजी से बदलाव, एसिडोसिस, जोड़ जलयोजन और बाह्य मैट्रिक्स प्रोटीन, जैसे कि प्रोटियोग्लाईकैन्स, कोलेजन औरचोन्ड्रोयटिन सल्फेट शामिल है। कम तापमानों पर क्रिस्टलों के अवक्षेपण की बढ़ी हुई क्रिया आंशिक रूप से इस बात की व्याख्या करती है कि पैरों के जोड़ सबसे अधिक क्यों प्रभावित होते हैं। यूरिक एसिड में तेजी से बदलाव, कई कारणों से हो सकते हैं जिनमे आघात, शल्य चिकित्सा, कीमोथेरेपी, मूत्रवर्धक दवाइयां और एलोप्यूरिनॉल को रोकना या शुरू करना शामिल हैं। उच्च रक्तचाप के लिए अन्य दवाओं की तुलना में कैल्शियम चैनल ब्लॉकर्स और लोसार्टन को वात रोग के कम जोखिम के साथ जोड़ा जाता है।\n\nहाइपरयूरीसेमिया और क्लासिक पोडाग्रा वाले किसी व्यक्ति में किसी भी अतिरिक्त जांच के बिना वात रोग का निदान और इलाज किया जा सकता है। यदि निदान के बारे में संदेह हो तो श्लेषम द्रव विश्लेषण किया जाना चाहिए। एक्स-रे, जबकि पुराने वात रोग को पहचानने में उपयोगी होता हैं, तीव्र दौरों में उनकी उपयोगिता बहुत कम होती है।\n\nश्लेषम द्रव या टोफस में मोनोसोडियम यूरेट क्रिस्टलों की पहचान के आधार पर वात रोग का निश्चित निदान किया जाता है। निदान न किए गए सूजन वाले जोड़ों से प्राप्त सभी श्लेष तरल के नमूने की इन क्रिस्टलों के लिए जांच की जानी चाहिए। ध्रुवीकृत प्रकाश माइक्रोस्कोपी के नीचे, उनका सुई की तरह आकार और मजबूत नकारात्मक दोहरा अपवर्तन होता है। इस परीक्षण को करना मुश्किल होता है और अक्सर किसी प्रशिक्षित पर्यवेक्षक की ज़रूरत होती है। तरल की निकाले जाने के बाद अपेक्षाकृत जल्दी से जांच की जानी चाहिए क्योंकि तापमान और pH उनकी घुलनशीलता को प्रभावित करता है।=== रक्त के परीक्षण ===\nहाइपरयूरीसेमिया वात रोग की एक विशिष्ट विशेषता है लेकिन यह लगभग आधी बार हाइपरयूरीसेमिया के बिना होता है और यूरिक एसिड के बढ़े हुए स्तरों वाले अधिकांश लोगों में कभी भी वात रोग विकसित नहीं होता है। इसलिए यूरिक एसिड का स्तर मापने की नैदानिक उपयोगिता सीमित है। हाइपरयूरीसेमिया को पुरुषों में 420 माइक्रोमोल/लीटर (7.0 मिलीग्राम/डेसीलीटर) और महिलाओं में 360 माइक्रोमोल/लीटर (6.0 मिलीग्राम/डेसीलीटर) अधिक के प्लाज्मा यूरेट स्तर के रूप में परिभाषित किया जाता है। आम तौर पर किए जाने वाले अन्य रक्त परीक्षण श्वेत रक्त कणिकाओं की संख्या, इलेक्ट्रोलाइट्स, गुर्दे का कार्य और एरिथ्रोसाइट अवसादन दर (ESR) हैं। लेकिन संक्रमण के अभाव में वात रोग के कारण सफेद रक्त कोशिकाएं और ESR दोनों बढ़ सकते हैं। सफेद रक्त कोशिकाओं की 40.0×10/l (40,000/mm) जैसी गिनती दर्ज की गई है।\n\nवात रोग में सबसे महत्वपूर्ण विभेदक निदान, सेप्टिक गठिया है। इस पर उन लोगों में विचार किया जाना चाहिए जिनमें संक्रमण के चिह्न हों या जिनमें इलाज के साथ सुधार न हो। निदान में मदद के लिए, एक श्लेषम द्रव ग्राम स्टेन कल्चर किए जा सकते हैं। समान लगने वाली अन्य समस्याओं में छद्म वात रोग और संधिवात गठिया शामिल हैं। वातरोगी टोफी (विशेष रूप से जब जोड़ में स्थित न हो) को गलती से बेसल सेल कार्सिनोमा, या अन्य अर्बुद समझा जा सकता है।\n\nजीवन शैली में परिवर्तन और दवाएं, दोनों यूरिक एसिड का स्तर कम कर सकते हैं। आहार और जीवन शैली के प्रभावी विकल्पों में मांस और समुद्री खाद्य जैसे आहारों को कम करना पर्याप्त विटामिन C लेना, अल्कोहल और फ्रकटोज के उपभोग को सीमित करना और मोटापे से बचना, शामिल हैं। मोटे पुरुषों में कम कैलोरी आहार यूरिक एसिड के स्तरों को 100 µmol/l (1.7 मिलीग्राम/डेसीलीटर) कर कर देता है। प्रति दिन 1500 मिलीग्राम विटामिन  C का सेवन वात रोग के जोखिम को 45% कम कर देता है। कॉफी के सेवन को वात रोग के हल्के जोखिम के साथ जोड़ा गया है लेकिन चाय को नहीं। ऑक्सीजन की कमी वाली कोशिकाओं से प्यूरीन छोड़े जाने के माध्यम से वात रोग स्लीप एपनिया का अनुपूर्वक हो सकता है। एपनिया के उपचार से दौरों को कम किया जा सकता है।\n\nउपचार का प्रारंभिक उद्देश्य किसी तीव्र हमले के लक्षणों को व्यवस्थित करना होता है। बाद वाले हमलों को सीरम यूरिक एसिड का स्तर कम करने के लिए इस्तेमाल की जाने वाली विभिन्न दवाओं से कम किया जा सकता है। दिन में कई बार 20 से 30 मिनट के लिए बर्फ लगाने से दर्द कम हो जाता है। तीव्र उपचार के लिए विकल्पों में स्टेरॉयड-रहित सूजन-रोधी दवाएं (NSAIDs), कॉल्चिसीन और स्टेरॉयड शामिल हैं, जबकि रोकथाम के लिए विकल्पों में एलोप्यूरिनॉल, फेबुक्सोस्टेट और प्रोबेनेसिड शामिल हैं। यूरिक एसिड के स्तरों को कम करने से बीमारी का इलाज किया जा सकता है। कोमोब्रिडिटी का इलाज भी महत्वपूर्ण है।\n\nNSAIDs अक्सर वात रोग के लिए प्रथम श्रेणी उपचार होते हैं और कोई भी विशिष्ट एजेंट किसी भी अन्य की तुलना में आम तौर पर कम या अधिक प्रभावी नहीं होता है। चार घंटे के भीतर सुधार देखा जा सकता है और एक से दो सप्ताह के लिए उपचार की अनुशंसा की जाती है। लेकिन उन लोगों में इनकी सिफारिश नहीं की जाती है जिनमें स्वास्थ्य से संबंधित अन्य समस्याएं हो, जैसे कि जठरांत्रिय रक्तस्राव, गुर्दे की विफलता या दिल की विफलता। जबकि इंडोमेथासिन ऐतिहासिक रूप से सबसे अधिक इस्तेमाल किया जाता NSAID रहा है, बेहतर प्रभाव के अभाव में एक विकल्प जैसे कि आईब्यूप्रोफ़न को इसके बेहतर दुष्प्रभाव प्रोफाइल के कारण पसंद किया जा सकता है। NSAIDs से गैस्ट्रिक दुष्प्रभावों के जोखिम वाले लोगों के लिए, एक अतिरिक्त प्रोटॉन पंप अवरोध दिया जा सकता है।\n\nकॉल्चिसीन उन लोगों के लिए एक विकल्प है जो NSAIDs को सहन नहीं कर सकते हैं। इसके दुष्प्रभाव (मुख्य रूप से जठरांत्रिय गड़बड़ी) इसके उपयोग को सीमित कर देते हैं। लेकिन जठरांत्रिय गड़बड़ी, खुराक पर निर्भर करती है और जोखिम को छोटी लेकिन प्रभावी खुराक का उपयोग करके कम किया जा सकता है। कॉल्चिसीन अन्य आम तौर पर दी जाने वाली दवाओं के साथ प्रतिक्रिया कर सकती है, जैसे कि एटोर्वास्टेटिन और इरिथ्रोमाइसिन तथा अन्य।\n\nग्लूकोकॉर्टीकॉयड दवाओं को भी NSAIDs के बराबर प्रभावी पाया गया है और यदि NSAIDs के अपवाद मौजूद हों तो इसको दिया जा सकता है। इनके कारण उस समय भी सुधार होता है जब जोड़ में इसका टीका लगाया जाता है; लेकिन जोड़ के संक्रमण को बाहर ज़रूर किया जाना चाहिए क्योंकि स्टेरॉयड इस स्थिति को बिगाड़ देते हैं।\n\n2010 में पेग्लोटिकेस (Krystexxa) से अमेरिका में वात रोग का इलाज करने के लिए मंजूरी दी गई थी। यह उन 3% लोगों के लिए एक विकल्प है जो अन्य दवाओं के प्रति असहनशील हैं। पेग्लोटिकेस हर दो सप्ताह बाद अंतःशिरीय विधि से दी जाती है, और यह पाया गया है कि इससे लोगों में यूरिक एसिड का स्तर कम हो जाता है।\n\nबहुत सी दवाएं वात रोग की आगे की घटनाओं को रोकने के लिए उपयोगी हैं ज़ैन्थाइन ऑक्सीडेस इन्हीबीटर (एलोप्यूरिनॉल और फेबुक्सोस्टेट सहित) और युरिकोसुरिक (प्रोबेनेसिड और सलफिनपाइराज़ोन सहित) इनमें शामिल हैं। दौरों का स्थिति और खराब करने की सैद्धांतिक चिंताओं के कारण आम तौर पर इन्हें तीव्र दौरों को ठीक कर लेने के बाद, एक से दो सप्ताह तक शुरू नहीं किया जाता है और अक्सर पहले तीन से छह महीनों के लिए किसी NSAID या कॉल्चिसीन के साथ संयोजन में उपयोग किया जाता है। तब तक इनकी सिफारिश नहीं की जाती है जब तक व्यक्ति को वात रोग के दो या तीन दौरे न हो गए हों, जब तक कि जोड़ों में विनाशकारी बदलाव, टोफी, या यूरेट अपवृक्कता मौजूद न हो, क्योंकि इस बिंदु तक दवाओं को लागत प्रभावी नहीं पाया गया है। जब तक सीरम यूरिक एसिड का स्तर 300–360 µmol/l (5.0-6.0 मिलीग्राम/डेसीलीटर) तक नीचे नहीं आ जाता यूरेट को कम करने के उपायों को बढ़ा दिया जाना चाहिए और अनिश्चित काल के लिए जारी रखना चाहिए। यदि हमले के समय इन दवाओं को लंबे समय से इस्तेमाल किया जा रहा हो, तो इनको रोक देने की सिफारिश की जाती है। यदि स्तरों को 6.0 मिलीग्राम/डेसीलीटर से कम नहीं किया जा सकता है और बाद में फिर हमले होते हैं, तो इसे उपचार विफलता या ज़िद्दी वात रोग माना जाता है। कुल मिलाकर प्रोबेनेसिड, एलोप्यूरिनॉल से कम प्रभावी दिखाई देती है। \n\nयुरीकोसुरिक दवाएं आमतौर पर तब पसंद की जाती हैं यदि यूरिक एसिड के कम उत्सर्जन का पता चलता है, जो कि 24 घंटे में एकत्र किए गए मूत्र में 800 मिलीग्राम से कम यूरिक एसिड होने से होता है। लेकिन उस समय इनकी सिफारिश नहीं की जाती है यदि व्यक्ति का गुर्दे की पथरी का इतिहास रहा हो। यदि 24 घंटे के मूत्र में यूरिक एसिड का उत्सर्जन 800 मिलीग्राम से अधिक हो, जो कि अधिक उत्पादन को इंगित करता है, तो ज़ैन्थाइन ऑक्सीडेस इन्हीबीटर को प्राथमिकता दी जाती है। \n\nज़ैन्थाइन ऑक्सीडेस इन्हीबीटर (एलोप्यूरिनॉल और फेबुक्सोस्टेट सहित) यूरिक एसिड के उत्पादन को अवरोधित करते हैं तथा लंबी अवधि की चिकित्सा सुरक्षित होती है और इसे अच्छी तरह से सहन किया जाता है और इसे गुर्दे की कमज़ोरी या गुर्दे में पत्थरी वाले लोगों में इस्तेमाल किया जा सकता है, हालांकि व्यक्तियों की एक छोटी संख्या में एलोप्यूरिनॉल के कारण अतिसंवेदनशीलता हुई है। ऐसे मामलों में, एक वैकल्पिक दवा, फेबुक्सोस्टेट, की सिफारिश की गई है।\n\nउपचार के बिना, वात रोग का एक तीव्र दौरा आम तौर पर पांच से सात दिनों में ठीक हो जाता है। हालांकि, 60% लोगों को एक वर्ष के भीतर एक दूसरा दौरा पड़ता है। जो लोग वात रोग से पीड़ित होते हैं, उनमें उच्च रक्तचाप, डायबिटीज मेलिटस, चयापचय सिंड्रोम, तथा गुर्दे सम्बन्धी बीमारियों के साथ कार्डियोवैस्कुलर बीमारियों का उच्च जोखिम होने के कारण मृत्यु जोखिम भी अधिक होता है। आंशिक रूप से इसका कारण इंसुलिन प्रतिरोध तथा मोटापा से सम्बंधित हो सकता है परन्तु कुछ बढ़े हुए जोखिम स्वतन्त्र रूप से भी होते हैं।\n\nउपचार के बिना तीव्र वात रोग के प्रकरण जीर्ण वात रोग के रूप में विकसित हो सकते हैं जिसमें जोड़ों की सतह की क्षति, जोड़ों में विकृति तथा पीड़ारहित टोफी शामिल हैं। ये टोफी पांच साल तक बिना इलाज के रह रहे लोगों में से 30% तक में होते हैं और बहुधा कान की हेलिक्स, ओलेक्रेनॉन प्रक्रियाओं पर अथवा अकिलीज़ टेंडॉन्स पर होती हैं। समुचित उपचार के द्वारा ये समाप्त हो जाती हैं। किडनी की पथरी भी अक्सर गाउट को जटिल बना देती है, ये 10 से 40% लोगों को प्रभावित करती है, तथा मूत्र का pH कम होने के कारण यूरिक अम्ल के अवक्षेपण बढ़ जाने के कारण होती हैं। क्रोनिक रीनल डिसफंक्शन के कई अन्य स्वरुप भी हो सकते हैं।\n\nवात-रोग पश्चिमी आबादी के लगभग 1-2% को उनके जीवन काल में किसी ना किसी समय पर प्रभावित करता है तथा यह और अधिक आम होता जा रहा है। वात-रोग की दर वर्ष 1990 और 2010 के बीच लगभग दोगुनी हो गई है। इस वृद्धि का कारण बढ़ती जीवन प्रत्याशा, आहार में परिवर्तन और गठिया के साथ जुड़े रोगों में वृद्धि जैसे चपापचयी सिंड्रोम तथा उच्च रक्तचाप को माना जाता है। वात-रोग की दर को प्रभावित करने वाले कई कारक पाए गए हैं, जिनमें आयु, जाति और वर्ष के मौसम सम्मिलित हैं। 30 वर्ष से अधिक आयु के पुरुषों तथा 50 वर्ष से अधिक आयु की महिलाओं में इसका प्रसार 2% है।\n\nसंयुक्त राष्ट्र अमेरिका में अफ़्रीकी अमरीकी पुरुषों में वात-रोग होने की सम्भावना यूरोपीय अमरीकी पुरुषों की तुलना में दो गुनी तक होती है। प्रशांत द्वीप समूह के लोगों तथा न्यूज़ीलैण्ड के माओरी लोगों के बीच इसकी दर अधिक है, ऑस्ट्रेलियाई आदिवासियों के बीच यह दुर्लभ है, बावजूद इसके कि इनमें सीरम यूरिक एसिड की उच्च औसत मात्रा पायी जाती है। यह चीन, पोलीनेशिया और शहरी उप-सहारा अफ्रीका में आम हो गया है। कुछ अध्ययनों से पता चलता है कि वात-रोग के आक्रमण वसंत ऋतु में अधिक बार होते हैं। इसका कारण आहार में मौसम के अनुसार परिवर्तन, शराब की खपत, शारीरिक गतिविधि और तापमान को समझा गया है।\n\nशब्द \"गाउट (gout)\" का प्रयोग सर्वप्रथम रैंडॉल्फस ऑफ बौकिंग के द्वारा लगभग 1200 ईसवीं में किया गया था। इसकी उत्पत्ति लैटिन शब्द \"gutta\" से हुई जिसका अर्थ है “एक बूँद” (किसी तरल की). ऑक्सफोर्ड अंग्रेजी शब्दकोश के अनुसार इस शब्द की उत्पत्ति ह्यूमरिज्म से हुई है तथा इसके पीछे \"जोड़ों में चारों ओर खून से रुग्ण सामग्री को 'छोड़ने' की धारणा है\"।\n\nवात-रोग, तथापि, प्राचीन काल से ज्ञात है। ऐतिहासिक रूप से इसे \"व्याधियों का राजा तथा राजाओं की व्याधि” के रूप में अथवा “अमीरों की व्याधि” के रूप में जाना जाता था। रोग के प्राथमिक दस्तावेज़ 2600 ईसा पूर्व में मिस्र से हैं, जिसमें पैर की गठिया का विवरण दिया गया है। ग्रीक चिकित्सक हिप्पोक्रेट्स ने लगभग 400 ईसा पूर्व में अपनी \"एफोरिज्म्स\" में इस पर टिप्पणी करते हुए इसे किन्नरों तथा रजोनिवृत्तिपूर्व महिलाओं में प्रकट न होने वाली बीमारी बताया है। ऑलस कॉर्नेलियस सेल्सस (30 ईसवीं) ने इसके सम्बन्ध की व्याख्या अल्कोहल, महिलाओं में अधिक आयु में शुरुआत, तथा इससे सम्बंधित किडनी सम्बन्धी समस्याओं से की है:\nAgain thick urine, the sediment from which is white, indicates that pain and disease are to be apprehended in the region of joints or viscera... Joint troubles in the hands and feet are very frequent and persistent, such as occur in cases of podagra and cheiragra. These seldom attack eunuchs or boys before coition with a woman, or women except those in whom the menses have become suppressed... some have obtained lifelong security by refraining from wine, mead and venery.\n\n1683 में थॉमस सिडेन्हम, एक अंग्रेजी चिकित्सक, ने सुबह के शुरूआती घंटों में इसके लक्षणों का दिखना तथा बड़ी आयु के पुरुषों में इसके पूर्वानुमानों का वर्णन किया था:\nGouty patients are, generally, either old men, or men who have so worn themselves out in youth as to have brought on a premature old age—of such dissolute habits none being more common than the premature and excessive indulgence in venery, and the like exhausting passions. The victim goes to bed and sleeps in good health. About two o'clock in the morning he is awakened by a severe pain in the great toe; more rarely in the heel, ankle or instep. The pain is like that of a dislocation, and yet parts feel as if cold water were poured over them. Then follows chills and shivers, and a little fever... The night is passed in torture, sleeplessness, turning the part affected, and perpetual change of posture; the tossing about of body being as incessant as the pain of the tortured joint, and being worse as the fit comes on.\n\nडच वैज्ञानिक एंटोनी वॉन ल्यूवेनहॉक पहली बार 1679 में यूरेट क्रिस्टल की सूक्ष्म संरचना को वर्णित किया। 1848 में अंग्रेजी चिकित्सक अल्फ्रेड बेरिंग गैरौड ने महसूस किया कि वात-रोग का कारण रक्त में यूरिक एसिड की अधिकता थी।\n\nगठिया यूरिकेस बना सकने की उनकी क्षमता के कारण, जो कि यूरिक एसिड को विखंडित कर देता है, अधिकांश अन्य जानवरों में दुर्लभ है। मनुष्यों तथा अन्य बड़े वानरों में इस क्षमता का अभाव होता है अतः इनमें वात-रोग सामान्य होता है। तथापि \"टायरानोसोरस रेक्स\" का वह प्रतिरूप, जिसे \"सू\" के रूप में जाना जाता है, के विषय में माना जाता है कि वह वात-रोग के पीड़ित थी।\n\nवात-रोग के उपचार के लिये अनेक नयी दवाओं पर शोध चल रही हैं, जिनमें ऐनाकिंरा, कैनाकिन्युमैब तथा राइलोनासेप्ट आदि शामिल हैं। एक रेकॉम्बीनैंट यूरिकेस एंजाइम (रैसब्यूरीकेस) उपलब्ध है; हालांकि इसका प्रयोग सीमित है क्योंकि यह एक ऑटोइम्यून प्रतिक्रिया को ट्रिगर कर देता है। इसके कम एंटीजेनिक संस्करण अभी विकास की अवस्था में हैं।\n\n", "id": "549557", "title": "वात रोग"}
{"url": "https://hi.wikipedia.org/wiki?curid=549585", "text": "मत्स्येंद्रनाथ\n\nमत्स्येंद्रनाथ अथवा मचिन्द्रनाथ ८४ महासिद्धों (बौद्ध धर्म के वज्रयान शाखा के योगी) में से एक थे। वो गोरखनाथ के गुरु थे जिनके साथ उन्होंने हठयोग विद्यालय की स्थापना की। उन्हें संस्कृत में हठयोग की प्रारम्भिक रचनाओं में से एक \"कौलजणाननिर्णय\" (कौल परंपरा से संबंधित ज्ञान की चर्चा) के लेखक माना जाता है। वो हिन्दू और बौद्ध दोनों ही समुदायों में प्रतिष्ठित हैं। मचिन्द्रनाथ को नाथ प्रथा के संस्थापक भी माना जाता है।मचिन्द्रनाथ को उनके सार्वभौम शिक्षण के लिए \"विश्वयोगी\" भी कहा जाता है।\n", "id": "549585", "title": "मत्स्येंद्रनाथ"}
{"url": "https://hi.wikipedia.org/wiki?curid=549588", "text": "एरियल शेरॉन\n\nएरियल शेरॉन (, \"\") (26 फ़रवरी 1928 – 11 जनवरी 2014) इजरायल के राजनेता तथा जनरल थे। वे इसरायल के ११वें प्रधानमंत्री रहे। वे 'बुलडोज़र' के नाम से जाने जाते थे। अरियल शेरॉन 1948 में इसराइल के गठन के बाद हुए सभी युद्धों में शामिल रहे थे और कई इसराइली उन्हें एक महान सैन्य नेता मानते हैं। दूसरी ओर फ़लस्तीनियों की राय उनके बारे में अच्छी नहीं थी।\n\nशेरॉन का जन्म 26 फ़रवरी 1928 को कफर मलाल (Kfar Malal) में हुआ था। उनके माता-पिता बेलारूसी यहूदी थे।\n\nवर्ष 1967 और 1973 के युद्ध में शेरॉन ने जिस डिवीज़न की अगुवाई की, उसने इसराइल की सफलता में महत्वपूर्ण भूमिका निभाई थी। उन्होंने 1982 में रक्षा मंत्री रहते हुए लेबनान पर हमले की योजना बनाई, जहां से फ़लस्तीनी मुक्ति संगठन के जरिए इसराइल पर गोलाबारी की जा रही थी। आक्रमण के दौरान लेबनान के ईसाई सैनिकों ने इसराइल के साथ मिलकर इसराइल के नियंत्रण वाले बेरूत शरणार्थी शिविर में सैकड़ों फ़लस्तीनियों को मारा।\n\nबाद में इसराइल ने इस घटना की जांच के आदेश दिए। इस दौरान शेरॉन ने इस जनसंहार की ज़िम्मेदारी अपने ऊपर ली। इसके बावजूद वह 18 साल बाद प्रधानमंत्री बने और उन्होंने सुरक्षा और सच्ची शांति हासिल करने की शपथ ली और इस ध्येय के लिए दूसरा दौरा पड़ने तक काम करते रहे। शेरॉन अधिग्रहीत फ़लीस्तीनी क्षेत्र में यहूदी बस्तियों के निर्माण को बढ़ावा देने के इच्छुक थे। उन्होंने विवादित पश्चिमी तट घेरे के निर्माण की शुरुआत भी की। लेकिन 2005 में इसराइल में उग्र विरोध के बावजूद उन्होंने ग़ज़ा पट्टी से इसराइली सैनिकों को वापस बुलाने की एकतरफा घोषणा कर दी।\n\nप्रमुख युद्धों में उनके योगदान के लिए अनेक इस्राइली उन्हें 'मिस्टर सिक्यॉरिटी' कहते रहे हैं, जबकि अरब जगत में वह 'साबरा और शातिला के कसाई' के नाम से बदनाम थे। उल्लेखनीय है कि 1982 में रक्षा मंत्री रहते हुए शेरॉन ने लेबनान पर इस्राइली हमले का खाका तैयार किया था। इस हमले में इस्राइल समर्थित लेबनानी ईसाई मिलिशिया ने इस्राइली नियंत्रण वाले बेरूत के दो शरणार्थी शिविरों (साबरा और शातिला) में सैकड़ों फलस्तीनियों का कत्लेआम किया था। \n\nशेरॉन को इस बात का श्रेय जाता है कि उन्होंने भारत और इजरायल के बीच मामूली रक्षा और व्यापार सहयोग को सामरिक रिश्तों में बदल दिया। भारत और इस्राइल के बीच 1992 में राजनयिक संबंध स्थापित होने के बाद भारत की यात्रा करने वाले वे पहले इस्राइली प्रधानमंत्री थे। करगिल क्षेत्र में पाकिस्तानी सेनाओं के सामरिक पहाड़ियों पर कब्जा करने के बाद, जब भारत और पाकिस्तान के बीच युद्ध हुआ तो इस्राइल ने न सिर्फ अपने शस्त्रागार के दरवाजे भारत के लिए खोल दिए, बल्कि अपने सैन्य उपग्रहों से कुछ महत्वपूर्ण चित्र भी मुहैया कराए। शेरॉन को इस बात का श्रेय जाता है कि उन्होंने द्विपक्षीय संबंधों को आज के सामरिक रिश्तों के दौर तक पहुंचाया, जिसमें मिसाइल सुरक्षा से लेकर आतंकवाद के खिलाफ संघर्ष में दोनो देश सहयोग कर रहे हैं।\n\nशेरॉन 2001 में इसराइल के प्रधानमंत्री बने और वह 2006 में दिल का दौरा पड़ने तक वो इस पद पर बने रहे। दिल का दौरा पड़ने से वो कोमा में चले गये।\n\nकोमा में आठ साल बिताने के बाद, शेरॉन का 11 जनवरी 2014 को, स्थानीय समय 14:00 बजे (12:00 यूटीसी) पर निधन हो गया।\n\n", "id": "549588", "title": "एरियल शेरॉन"}
{"url": "https://hi.wikipedia.org/wiki?curid=549589", "text": "भुगतान शेष\n\nअंतर्राष्ट्रीय स्तर पर सामान्यत: सभी देश एक दूसरे के साथ माल का आयात निर्यात करते हैं, सेवाओं का आदान प्रदान करते हैं और राशि का लेन देन भी करते हैं। इस प्रकार एक निश्चित अवधि के पश्चात् इन सभी मदों पर लेन देन का यदि हिसाब निकाला जाय तो किसी एक देश को दूसरे से भुगतान लेना शेष होता है और दूसरे देश को किसी किसी तीसरे देश का भुगतान चुकाना शेष रहता है। विभिन्न देशों के बीच इस प्रकार के परस्परिक लेन देन के शेष को भुगतान शेष (Blance of payments) कहते हैं। यों कहना चाहिए कि किसी निश्चित तिथि को एक देश द्वारा अन्य देशों को चुकाई जानेवाली सकल राशि तथा अन्य देशों से उसे प्राप्त होनेवाली सकल राशि के अंतर को उस देश का 'भुगतान शेष' कहते हैं।\n\nकिसी एक देश को दूसरे देशों से भुगतान प्राप्त करने का अधिकार तथा अवसर तब आता है जब वह देश उन देशों को माल निर्यात करे, अथवा अपने जहाजों, बैंकों, इंश्योरेंस कंपनियों तथा कुशल विशेषज्ञों द्वारा अपनी सेवाएँ प्रदान करे अथवा उन देशों के उद्योग व्यापार में अपनी पूँजी लगाकर लाभांश तथा ब्याज प्राप्त करें। ऐसा भी हो सकता है कि उस देश के द्वारा अन्य देशों को दिए गए ऋणों की मूलराशि का उसे भुगतान प्राप्त होता हो या अन्य देशों से ही उसे ऋण स्वरूप राशि मिलती हो। इसके अतिरिक्त यह भी संभव है कि अन्य देशों के देशाटक पर्यटक उस देश में आकर माल खरीदें या सेवाओं का उपभोग करे। इन सभी परिस्थितियों में उस देश को अन्य देशों से भुगतान प्राप्त करने का अवसर होगा। इसके विपरीत, संभव है, इन्हीं मदों पर उस देश को अन्य देशों का कुछ भुगतान चुकाना भी हो। इस प्रकार किसी एक तिथि को इन सभी मदों पर एक देश की सफल लेनदारी का अंतर निकालने से उस देश का भुगतान शेष ज्ञात हो जायगा।\n\nवैसे तो देश के बीच इस प्रकार का लेन देन किसी न किसी मद पर निरंतर चलता रहता है, पर यदि किसी निश्चित तिथि को एक देश का विभिन्न मदों पर लेन देन का अंतर निकाला जाए तो अवश्य निम्न परिस्थितियों में से कोई एक परिस्थिति सामने आती है:\n\nइस प्रकार भुगतान शेष 'अनुकूल', 'प्रतिकुल' व 'संतुलित' या 'पक्ष' में, 'विपक्ष' में और 'बराबर' कहा जाता है। पर इसका संबंध किसी देश विशेष के साथ सापेक्ष अर्थ में व्यक्त करना चाहिए। यह कहना सार्थक नहीं कि भुगतान शेष अनुकूल, प्रतिकूल व संतुलित है; वरन् यह कहना होगा कि अमुक तिथि को या अमुक अवधि में अमुक देश का भुगतान शेष उसके अनुकूल है, प्रतिकूल है अथवा संतुलित है।\n\nभुगतान शेष निकालने में न केवल माल के आयात निर्यात का आधिक्य जिसे 'व्यापार शेष' कहते हैं, ज्ञात किया जाता है वरन् उक्त वर्णित सभी मदों से सकल लेनदारी और सकल देनदारी का अंतर भी ज्ञात किया जाता है। लेन देन के निरंतर क्रम में भुगतान शेष अनिवार्यत: संतुलित हो जाता है पर किसी तिथिविशेष को किसी देश का भुगतान शेष उसके अनुकूल या प्रतिकूल ही पाया जाता है।\n\nकिसी देश का अनुकूल तथा प्रतिकुल भुगतान शेष उस देश की आंतरिक आर्थिक स्थिति का परिचायक माना जाता है। यदि भुगतान शेष अनुकूल रहा तो इसका अर्थ होगा उस देश द्वारा निर्यात का बाहुल्य, उत्पादन की प्रचुरता, उद्योग व्यापार की सबलता, विदेशी मुद्रा की कमाई और राष्ट्र के स्वर्णकोश में वृद्धि। इसके विपरीत प्रतिकूल भुगतान शेष का अर्थ होगा आयात का बाहुल्य, व्यापार उद्योग की शिथिलता, उत्पादन में गिरावट, विनियोग का अभाव, विदेशी मुद्रा और राष्ट्र के स्वर्णकोश में कमी। आयोजन व विकास के वर्तमान युग में विकसित देशों से पूँजीगत माल एवं कुशल विशेषज्ञों की आवश्यक मात्रा आयात करने के हेतु यह अनिवार्य हो गया है कि भुगतान शेष देश के पक्ष में अर्थात अनुकूल बना रहे। आज प्रत्येक देश इसी उद्देश्य के लिये सतत प्रयत्नशील है।\n\n\n", "id": "549589", "title": "भुगतान शेष"}
{"url": "https://hi.wikipedia.org/wiki?curid=549599", "text": "पुनर्विन्यास अभिक्रिया\n\nउन कार्बनिक अभिक्रियाओं को पुनर्विन्यास अभिक्रिया (rearrangement reaction) कहते हैं जिनमें किसी अणु का कार्बन स्केलेटन बदलकर मूल अणु का एक संरचनात्मक समावयवी (स्ट्र्क्चरल आइसोमर) बनता है। पुनर्विन्यास अभिक्रिया कार्बनिक अभिक्रियाओं का एक बहुत बड़ा वर्ग है। प्रायः कोई प्रतिस्थापी (substituent) एक परमाणु से उसी अणु के किसी दूसरे परमाणु पर चला जाता है। नीचे दिए गये उदाहरण में प्रतिस्थापी R बार्बन परमाणु 1 से हटकर कार्बन परमाणु 2 पर चला जाता है:\n\nअन्तर-अणुक पुनर्विन्यास भी होते हैं।\n\nपुनर्विन्यास, अणुओं का हमें अच्छी तरह ज्ञात है कि कार्बनिक योगिकों के अणुओं का निर्माण कार्बन, हाइड्रोजन तथा अन्य परमाणुओं के विशेष विन्यास से होता है। इन यौगिकों के सूत्रों को, जिनसे अणुओं में परमाणुओं के विन्यास का ढंग मालूम होता है।\n\nपुनर्विन्यान अनुत्क्रमणीय (irreversible) अभिक्रिया सूचित करता है, जिसमें अणु के सरंचनाविन्यास में परिवर्तन हुआ है। ऐसे परिवर्तनों में साधारण अणुओं में कुछ अंश जैसे पानी, या हाइड्रोजन हैलाइड, का विलोपन भी संभव है। इस प्रकार के पूनर्विन्यासों में अपेक्षाकृत छोटे छोटे परिवर्तन ही सन्निहित हैं, जैसे द्विबंध का बनना, या द्विबंध का स्थानांतरण और कार्बन पंजर में अल्प परिवर्तन। ऐलिलिक (allylic) यौगिकों के प्रतिस्थापन में द्विबंध का स्थानांतरण बहुधा देखने में आता है। जहाँ तक कार्बन पंजर के पुनविंन्यास का संबंध है, ये बहुधा उच्च शाखावाले तंत्रों में ही देखे जाते हैं। \n\nतीन प्रमुख पुनर्विन्यास अभिक्रियाएँ ये हैं-\n\nA 1,2-rearrangement is an organic reaction where a substituent moves from one atom to another atom in a chemical compound. In a 1,2 shift the movement involves two adjacent atoms but moves over larger distances are possible. Examples are the Wagner-Meerwein rearrangement:\n\nand the Beckmann rearrangement:\n\nA pericyclic reaction is a type of reaction with multiple carbon-carbon bond making and breaking wherein the transition state of the molecule has a cyclic geometry, and the reaction progresses in a concerted fashion. Examples are hydride shifts\n\nand the Claisen rearrangement:\n\nOlefin metathesis is a formal exchange of the alkylidene fragments in two alkenes. It is a catalytic reaction with carbene, or more accurately, transition metal carbene complex intermediates.\n\nIn this example, a vinyl compound is dimerized with the expulsion of ethene.\n", "id": "549599", "title": "पुनर्विन्यास अभिक्रिया"}
{"url": "https://hi.wikipedia.org/wiki?curid=549611", "text": "पुरुगुप्त\n\nपुरुगुप्त (शसन: ४६७-४७३ ई) गुप्त वंश का एक सम्राट था जो उत्तर भारत में शासन करता था। ये गुप्त सम्राट कुमारगुप्त प्रथम का अपनी सम्राज्ञी अनन्तदेवी से उत्पन्न पुत्र था। यह अपने सौतेले भ्राता स्कन्दगुप्त का उत्तराधिकारी बना। पुरुगुप्त के अभी तक कोई शिलालेख, प्रशस्तियाम प्राप्त नहीं हुई हैं। इनको इनके पौत्र कुमारगुप्त तृतीय की रजत-कांस्य मुहर एवं इनके पुत्रों नरसिंहगुप्त एवं बुद्धगुप्त द्वारा बनवाए गए नालंदा की मृत्तिका पट्टिकाओं के द्वारा जाना जाता है। सारनाथ के बुद्ध की छवि के शिलालेख के अनुसार ये माना जाता है कि पुरुगुप्त से कुमारगुप्त तृतीय उत्तराधिकारी बना।\n", "id": "549611", "title": "पुरुगुप्त"}
{"url": "https://hi.wikipedia.org/wiki?curid=549615", "text": "पटना मण्डल के उत्तर प्रदेश के राष्ट्रीय महत्व के स्मारक\n\nभारतीय पुरातत्व सर्वे के पटना मण्डल में उत्तर प्रदेश और बिहार दोनों के कुछ क्षेत्र सम्मिलित हैं। यहाँ इस मडल में भारतीय पुरातत्व सर्वे द्वारा राष्ट्रीय महत्व के घोषित स्मारकों की सूची है। यहाँ पटना मण्डल के केवल वे ही स्मारक दिए गये हैं जो उत्तर प्रदेश के अन्दर आते हैं।\n\nयह सामग्री यहाँ से ली गयी है।\n", "id": "549615", "title": "पटना मण्डल के उत्तर प्रदेश के राष्ट्रीय महत्व के स्मारक"}
{"url": "https://hi.wikipedia.org/wiki?curid=549622", "text": "गौड़ (नगर)\n\nगौड़ (आधुनिक नाम) या 'लक्ष्मणावती' (प्राचीन नाम) या 'लखनौती' (मध्यकालीन नाम) पश्चिम बंगाल के मालदा जिला में स्थित एक पुराना नगर है। यह हिंदू राजसत्ता के उत्कर्षकाल में संस्कृत विद्या के केंद्र के रूप में विख्यात थी और महाकवि जयदेव, कविवर गोवर्धनाचार्य तथा धोयी, व्याकरणचार्य उमापतिघर और शब्दकोशकार हलायुध इन सभी विद्वानों का संबंध इस प्रसिद्ध नगरी से था। इसके खंडहर बंगाल के मालदा नामक नगर से 10 मील दक्षिण पश्चिम की ओर स्थित हैं।\n\nबंगाल की राजधानी कालक्रम से काशीपुरी, वरेंद्र और लक्ष्मणवती रही थी। मुसलमानों का बंगाल पर (13वीं सदी में) आधिपत्य होने के पश्चात् बंगाल के सूबे की राजधानी कभी गौड़ और कभी पांडुआ रही। पांडुआ गौड़ से लगभग 20 मील दूर है। आज इस मध्युगीन भव्य नगर के केवल खंडहर ही बचे हैं। इनमें से अनेक ध्वंसावशेष प्राचीन हिंदू मंदिरों और देवालयों के हैं जिनका प्रयोग मसजिदों के निर्माण के लिये किया गया था।\n\n1575 ई. में अकबर के सूबेदार ने गौड़ के सौंदर्य से आकृष्ट होकर अपनी राजधानी पांडुआ से हटाकर गौड़ में बनाई थी जिसके फलस्वरूप गौड़ में एकबारगी हो बहुत भीड़भाड़ हो गई थी। थोड़े ही दिनों बाद महामारी का प्रकोप हुआ जिससे वहां की जनसंख्या को भारी क्षति पहुँची। बहुत से निवासी नगर छोड्कर भाग गए। पांडुआ में भी महामारी का प्रकोप फैला और दोनों नगर बिल्कुल उजाड़ हो गए। कहा जाता है कि गौड़ में जहाँ अब तक भव्य इमारतें खड़ी हुई थी और चारों ओर व्यस्त नरनारियों का कोलाहल था, इस महामारी के पश्चात् चारों ओर सन्नाटा छा गया, सड़कों पर घास उग आई और दिन दहाड़े व्याघ्र आदि हिंसक पशु धूमने लगे। पांडुआ से गौड़ जाने वाली सड़क पर अब घने जंगल हो गए थे। तत्पश्चात् प्राय: 309 वर्षों तक बंगाल की यह शालीन नगरी खंडहरों के रूप में घने जंगलों के बीच छिपी पड़ी रही। अब कुछ ही वर्षों पूर्व वहाँ के प्राचीन वैभव को खुदाई द्वारा प्रकाश में लाने का प्रयत्न किया गया है। लखनौती में 8 वीं, 10 वीं सदी में पाल राजाओं का राज था और 12 वीं सदी तक सेन नरेशों का आधिपत्य रहा। इस काल में यहाँ अनेक हिंदू मंदिरों का निर्माण हुआ जिन्हें गौड़ के परवर्ती मुसलमान बादशाहों ने नष्टभ्रष्ट कर दिया। मुसलमानों के समय की बहुत सी इमारतों के अवशेष अभी यहाँ मौजूद है। इनकी मुख्य विशेषताएँ हैं ठोस बनावट तथा विशालता। सोना मसजिद प्राचीन मंदिरों की सामाग्री से निर्मित है। यह यहाँ के जीर्ण दुर्ग के अंदर अवस्थित है। इसकी निर्माणतिथि 1526 ई. है। इसके अतिरिक्त 1530 ई. में बनी नसरतशाह की मसजिद भी कला की दृष्टि से उल्लेखनीय है।\n", "id": "549622", "title": "गौड़ (नगर)"}
{"url": "https://hi.wikipedia.org/wiki?curid=549625", "text": "गौड़ अंचल\n\nप्राचीन काल तथा मध्यकाल में गौड़ एक प्रदेश था जो बंगाल (बंगदेश) में स्थित था।\n\nस्कंदपुराण माहेश्वर+वैष्णवखण्डके अनुसार गौड़देश की स्थिति वंगदेश से लेकर भुवनेश (भुवनेश्वर,/उत्कल /(उड़ीसा?) तक थी-: \n\"वंगदेशं समारभ्य भुवनेशांतग: शिवे, गौड़ देश: समाख्यात: सर्वविद्या विशारद:।\" \nपद्मपुराण (189- 2) में गौड़ नरेश नरसिंह का नाम आया है। अभिलेखों में गौड़ देश का सर्वप्रथम उल्लेख 553 ई. के हराहा अभिलेख में है जिसमें ईश्वर वर्मन मौखरी की गौड़देश पर विजय का उल्लेख है। बाणभट्ट ने गौड़नरेश शशांक का वर्णन किया है जिसने हषवर्धन के ज्येष्ठ भ्राता राज्यवर्धन का वध किया था। माधाईनगर के ताम्रपट्ट लेख से सूचित होता है कि गौड़नरेश लक्ष्मणसेन का कलिंग तक प्रभुत्व था।\n\nगौड़ देश के नाम पर संस्कृत काव्य की परुषावृत्ति का नाम ही गौड़ी पड़ गया था। कायस्थों आदि की कई जातियाँ आज भी गौड़ कहलाती है। कुछ विद्वानों का मत है कि गुड़ के व्यापार का केंद्र होने के कारण ही इस प्रदेश का नाम गौड़ हो गया था।\n\nगौड़ (आधुनिक नाम) या 'लक्ष्मणावती' (प्राचीन नाम) या 'लखनौती' (मध्यकालीन नाम) पश्चिम बंगाल के मालदा जिला में स्थित एक पुराना नगर है। यह हिंदू राजसत्ता के उत्कर्षकाल में संस्कृत विद्या के केंद्र के रूप में विख्यात थी और महाकवि जयदेव, कविवर गोवर्धनाचार्य तथा धोयी, व्याकरणचार्य उमापतिघर और शब्दकोशकार हलायुध इन सभी विद्वानों का संबंध इस प्रसिद्ध नगरी से था। इसके खंडहर बंगाल के मालदा नामक नगर से 10 मील दक्षिण पश्चिम की ओर स्थित हैं।\n", "id": "549625", "title": "गौड़ अंचल"}
{"url": "https://hi.wikipedia.org/wiki?curid=549631", "text": "लिंगुआ फ़्रांका नोवा\n\nलिंगुआ फ़्रांका नोवा (Lingua Franca Nova / नई लोकभाषा) एक कृत्रिम क्रियोल भाषा है, जिसे १९९८ में सी. जॉर्ज बुरी नामक एक अमेरिकी मनोविज्ञान के प्रोफेसर ने निर्मित किया था। भाषा रोमांस भाषाओं (फ्रांसीसी, इतालवी, स्पेनी, पुर्तगाली, कातालानी) पर आधारित है। २००७ में इसे बोलने वालों की कुल संख्या लगभग १८० है।\n\nयह भाषा रोमन लिपि में लिखी जाती है जिसमें २२ अक्षर हैं। \n\n", "id": "549631", "title": "लिंगुआ फ़्रांका नोवा"}
{"url": "https://hi.wikipedia.org/wiki?curid=549632", "text": "रिचर्ड पिशेल\n\nरिचर्ड पिशेल (Richard Pischel ; 18 जनवरी 1849 - 26 दिसम्बर 1908) जर्मनी के भारतविद थे। उनकी पुस्तक 'Grammatik der Prakrit-Sprachen' (प्राकृत भाषाओं का इतिहास) बहुत प्रसिद्ध है। श्री हेमचन्द जोशी ने इसका हिन्दी अनुवाद किया है।\n", "id": "549632", "title": "रिचर्ड पिशेल"}
{"url": "https://hi.wikipedia.org/wiki?curid=549638", "text": "वहीद मुराद\n\nवहीद मुराद (२ अक्टूबर १९३८ - २३ नवम्बर १९८३) एक पाकिस्तानी फिल्म अभिनेता, निर्माता और पटकथा लेखक थे। वहीद को दक्षिण एशिया के सबसे प्रसिद्ध और प्रभावशाली कलाकारों में से एक माना जाता है। वहीद मुराद का जन्म सियालकोट में हुआ। नवम्बर 2010 में, उनकी मृत्यु के 27 वर्ष बाद पाकिस्तान के राष्ट्रपति आसिफ अली ज़रदारी पाकिस्तान के तृतीय सर्वोच्च्य नागरीक सम्मान सितारा-ए-इम्तियाज़ से सम्मनित किया।\n", "id": "549638", "title": "वहीद मुराद"}
{"url": "https://hi.wikipedia.org/wiki?curid=549640", "text": "सरकैशिया\n\nसरकैशिया (Circassia ; रूसी: Черке́сия, अरबी : شيركاسيا‎) एक प्रदेश (क्षेत्र) तथा ऐतिहासिक देश है। यह उत्तरी काकेशस क्षेत्र में कृष्ण सागर के उत्तरी-पूर्वी किनारे पर स्थित है। यह काकेशियन लोगों का प्राचीन देश है।\n\nमध्य युग में सरकैशियावासी काकेशस पर्वतों में रहते थे। १०वीं से १३वीं शताब्दी तक सरकैशिया जार्जिया के शासन के अंतर्गत रहा, फिर कई शताब्दियों तक सरकैशिया स्वतंत्र रहा। सन् १८२९ ई. में सरकैशिया पर रूस का पूर्ण शासन कायम हुआ। फलस्वरूप लगभग पाँच लाख सरकैशियावासी टर्की और बल्गेरिया चले गए और अब केवल ९३,००० (१९५०) सरकैशियावासी रह गए हैं। इस क्षेत्र में निवास करनेवाली ही अन्य जातियों में रूसी और कॉकेशियाई जातियाँ हैं।\n\nउच्च वर्ग के सरकैशियावासी मुसलमान हैं। सरकैशियावासी स्त्रियाँ सुंदरता के लिए प्रसिद्ध हैं और एक समय बादशाहों के हरम के लिए इनकी बड़ी चाह थी।\n", "id": "549640", "title": "सरकैशिया"}
{"url": "https://hi.wikipedia.org/wiki?curid=549670", "text": "सुनील शास्त्री\n\nसुनील शास्त्री भारत के द्वितीय प्रधानमन्त्री लाल बहादुर शास्त्री के पुत्र हैं। उन्होंने अभी हाल में ही नरेन्द्र मोदी से प्रभावित होकर भारतीय जनता पार्टी की सदस्यता ग्रहण की है। जिन दिनों वे भारतीय राष्ट्रीय काँग्रेस के थे उन्हें उत्तर प्रदेश सरकार में एक लम्बे समय तक मन्त्री पद का दायित्व दिया गया। बाद में काँग्रेस पार्टी से उनका मोहभंग हुआ और उन्होंने भाजपा ज्वाइन कर ली। अटल बिहारी वाजपेयी के प्रधानमन्त्रित्व काल में भाजपा की केन्द्रीय कार्यकारिणी में राष्ट्रीय सचिव रह चुके सुनील शास्त्री एक राजनेता के अलावा कवि और लेखक भी हैं। उन्होंने अपने पिता के जीवन पर आधारित एक पुस्तक हिन्दी में लिखी है जिसका अंग्रेजी अनुवाद भी प्रकाशित हो चुका है।\n13 फरबरी 1950 को जन्मे सुनील शास्त्री श्रीमती ललिता शास्त्री और श्री लालबहादुर शास्त्री के तीसरे पुत्र हैं। सेण्ट कोलम्बस स्कूल दिल्ली से प्रारम्भिक शिक्षा पूर्ण करने के पश्चात् उन्होंने दिल्ली विश्वविद्यालय से ग्रेजुएशन किया। 1980 में सक्रिय राजनीति में आने से पूर्व वे बैंक ऑफ इण्डिया में प्रबन्धक थे। उत्तर प्रदेश सरकार में मन्त्री भी रहे। उनका विवाह जयपुर निवासी मीरा शास्त्री से हुआ। उन दोनों के तीन बेटे हैं - विनम्र, वैभव और विभोर। \n\nजब केन्द्र में अटल बिहारी वाजपेयी की सरकार बनी सुनील शास्त्री काँग्रेस से त्याग पत्र देकर भारतीय जनता पार्टी में आ गये। वाजपेयी ने उन्हें केन्द्रीय कार्यकारिणी में संगठन का कार्य दिया। जिन दिनों नरेन्द्र मोदी भाजपा के राष्ट्रीय महासचिव थे शास्त्री भी उनके साथ थे। बाद में जब अटलजी की सरकार चुनाव हार गयी और अटलजी का राजनीति में हस्तक्षेप कम हो गया सुनील शास्त्री ने भाजपा में उपेक्षित अनुभव करते हुए लालकृष्ण अडवाणी को अपना इस्तीफा सौंप दिया और काँग्रेस में चले गये। वहाँ भी उन्हें कोई खास जिम्मेदारी नहीं दी गयी। वे अपने स्वभाव के कारण परिस्थितियो से समझौता न कर सके।\n\nजब भारतीय जनता पार्टी ने नरेन्द्र मोदी को प्रधानमन्त्री पद का प्रत्याशी घोषित किया सुनील शास्त्री फिर से भाजपा में वापस आ गये। उन्हें कविता, संगीत और सामाजिक कार्यों से विशेष लगाव है। सामाजिक-आर्थिक बदलाव पर अपने विचारों को वे पत्र-पत्रिकाओं में व्यक्त करते रहते हैं।\n", "id": "549670", "title": "सुनील शास्त्री"}
{"url": "https://hi.wikipedia.org/wiki?curid=549694", "text": "जॉन मिल्स\n\nजॉन मिल्स (John Mills ; 1717 – 1786 or 1796) विश्वकोशकार था जिसने इनसाइक्लोपीदी नामक फ्रांसीसी विश्वकोश का सम्पादन किया। मूलतः वह इंग्लैण्ड के कृषि से सम्बन्धित विषयों पर लिखता था। \n\nमिल्स ने सेलियस (Sellius) के साथ मिलकर चैम्बर्स इनसाइक्लोपीडिया के लेखों का अंग्रेजी से फ्रेंच अनुवाद का प्रस्ताव रखा था। किन्तु मिल्स का फ्रेंच ज्ञान अपर्याप्त था। प्रकाशक एण्द्री ली ब्रेटोन उसके कार्य से बहुत निराश हुआ और उसको मारा-पीटा। मिल्स ने ब्रेटोन पर मुकदमा चलाया किन्तु निर्णय ब्रेटोन के पक्ष में गया। ब्रेटोन ने मिल्स के स्थान पर ज्याँ पाल (Jean Paul de Gua de Malves), को नियुक्त किया और फिर उसके स्थान पर डेनिश दिट्रॉयट को।\n", "id": "549694", "title": "जॉन मिल्स"}
{"url": "https://hi.wikipedia.org/wiki?curid=549700", "text": "राधाविनोद पाल\n\nराधाबिनोद पाल (27 जनवरी 1886 – 10 जनवरी 1967) भारत के अंतरराष्ट्रीय ख्याति के विधिवेत्ता और न्यायाधीश थे। उन्होंने द्वितीय महायुद्ध के बाद जापान द्वारा सुदूर पूर्व में किए गये युद्धापराधों के विरुद्ध चलाए गए अंतरराष्ट्रीय मुकदमे में वे भारतीय जज थे। ११ जजों में वे अकेले थे जिन्होने निर्णय दिया कि सभी निर्दोष हैं। \n\nउन्होंने युद्धबंदियों पर मुकदमा चलाने को विजेता की जबर्दस्ती बताते हुए सभी युद्धबंदियों को छोड़ने का फैसला दिया था। \nजापान के राष्ट्रवादी लोग राधाबिनोद पाल को बहुत चाहते हैं जबकि बहुत से भारतीय इतिहासविदों की राय है कि उनका रवैया वास्तव में उपनिवेशवाद के खिलाफ था, उन्हें जापान के युद्ध अपराधियों से कोई खास सरोकार नहीं था। \n\nजापान के यशुकुनी देवालय तथा क्योतो के र्योजेन गोकोकु देवालय में न्यायमूर्ति राधाबिनोद के लिए विशेष स्मारक निर्मित किए गये हैं।\n\nडॉ॰ पाल का जन्म 27 जनवरी 1886 को हुआ था। कोलकाता के प्रेसिडेन्सी कॉलेज तथा कोलकाता विश्वविद्यालय से कानून की शिक्षा पूर्ण कर वे इसी विश्वविद्यालय में 1923 से 1936 तक अध्यापक रहे। 1941 में उन्हें कोलकाता उच्च न्यायालय में न्यायाधीश नियुक्त किया गया। वह तत्कालीन अंग्रेज शासन के सलाहकार भी रहे। \n\nयद्यपि उन्होंने अन्तरराष्ट्रीय कानून का औपचारिक प्रशिक्षण नहीं लिया था, फिर भी द्वितीय विश्वयुद्ध के बाद जब जापान के विरुद्ध ‘टोक्यो ट्रायल्स’ नामक मुकदमा शुरू किया गया, तो उन्हें इसमें न्यायाधीश बनाया गया।\n\nडॉ॰ पाल ने अपने निर्णय में लिखा कि किसी घटना के घटित होने के बाद उसके बारे में कानून बनाना नितान्त अनुचित है। उनके इस निर्णय की सभी ने सराहना की। अपने जीवन के अन्तिम दिनों में डॉ॰ पाल ने निर्धनता के कारण अत्यन्त कष्ट भोगते हुए 10 जनवरी 1967 को यह संसार छोड़ दिया।\n\nमित्र राष्ट्र अर्थात अमरीका, ब्रिटेन, फ्रान्स आदि देश जापान को दण्ड देना चाहते थे, इसलिए उन्होंने युद्ध की समाप्ति के बाद ‘क्लास ए वार क्राइम्स’ नामक एक नया कानून बनाया, जिसके अन्तर्गत आक्रमण करने वाले को मानवता तथा शान्ति के विरुद्ध अपराधी माना गया था। \n\nइसके आधार पर जापान के तत्कालीन प्रधानमन्त्री हिदेकी तोजो तथा दो दर्जन अन्य नेता व सैनिक अधिकारियों को युद्ध अपराधी बनाकर कटघरे में खड़ा कर दिया। 11 विजेता देशों द्वारा 1946 में निर्मित इस अन्तरराष्ट्रीय न्यायाधिकरण (इण्टरनेशनल मिलट्री ट्रिब्यूनल फार दि ईस्ट) में डॉ॰ राधाविनोद पाल को ब्रिटिश सरकार ने भारत का प्रतिनिधि बनाया था। \n\nइस मुकदमे में दस न्यायाधीशों ने तोजो को मृत्युदण्ड दिया; पर डॉ॰ राधाविनोद पाल ने न केवल इसका विरोध किया, बल्कि इस न्यायाधिकरण को ही अवैध बताया। इसलिए जापान में आज भी उन्हें एक महान व्यक्ति की तरह सम्मान दिया जाता है। \n\nजापान के सर्वोच्च धर्मपुरोहित नानबू तोशियाकी ने डॉ॰ राधाविनोद की प्रशस्ति में लिखा है कि:\n", "id": "549700", "title": "राधाविनोद पाल"}
{"url": "https://hi.wikipedia.org/wiki?curid=549719", "text": "आजाद हिन्द फौज पर अभियोग\n\nआजाद हिन्द फौज के अभियोग से तात्पर्य नवम्बर १९४५ से लेकर मई १९४६ तक आजाद हिन्द फौज के अनेकों अधिकारियों पर चले कोर्ट-मार्शल से है। कुल लगभग दस मुकदमे चले। इनमें पहला और सबसे प्रसिद्ध मुकद्दमा दिल्ली के लाल किले में चला जिसमें कर्नल प्रेम सहगल, कर्नल गुरुबख्श सिंह तथा मेजर जनरल शाहनवाज खान पर संयुक्त रूप से चला।\n\nद्वितीय विश्वयुद्ध समाप्त होने पर भारत के स्वतंत्रता संग्राम में एक नाटकीय बदलाव आया। 15 अगस्त 1947 भारत को आजादी मिलने तक, भारतीय राजनैतिक मंच विविध जनान्दोलनों का गवाह रहा। इनमें से सबसे अहम् आन्दोलन, आजाद हिन्द फौज के 17 हजार जवानों के खिलाफ चलने वाले मुकदमे के विरोध में जनाक्रोश के सामूहिक प्रदर्शन थे।\n\nमेजर जनरल शहनवाज को मुस्लिम लीग और ले. कर्नल गुरुबख्श सिंह ढिल्लन को अकाली दल ने अपनी ओर से मुकदमा लड़ने की पेशकश की, लेकिन इन देशभक्त सिपाहियों ने कांग्रेस द्वारा जो डिफेंस टीम बनाई गई थी, उसी टीम को ही अपना मुकदमा पैरवी करने की मंजूरी दी। मजहबी भावनाओं से ऊपर उठकर सहगल, ढिल्लन, शहनवाज का यह फैसला सचमुच प्रशंसा के योग्य था।\n\nहिन्दुस्तानी तारीख में 'लाल किला ट्रायल' का अहम् स्थान है। लाल किला ट्रायल के नाम से प्रसिध्द आजाद हिन्द फौज के ऐतिहासिक मुकदमे के दौरान उठे इस नारे 'लाल किले से आई आवाज-सहगल, ढिल्लन, शहनवाा' ने उस समय हिन्दुस्तान की आजादी के हक के लिए लड रहे लाखों नौजवानों को एक सूत्र में बांध दिया था। वकील भूलाभाई देसाई इस मुकदमे के दौरान जब लाल किले में बहस करते, तो सड़कों पर हजारों नौजवान नारे लगा रहे होते। पूरे देश में देशभक्ति का एक वार सा उठता। 15 नवम्बर 1945 से 31 दिसम्बर 1945 यानी, 57 हिन्दुस्तान की आजादी के संघर्ष में टर्निंग पॉइंट था। यह मुकदमा कई मोर्चों पर हिन्दुस्तानी एकता को मजबूत करने वाला साबित हुआ। \n\nकांग्रेस की डिफेंस टीम में सर तेज बहादुर सप्रू के नेतृत्व में मुल्क के उस समय के कई नामी-गिरामी वकील भूलाभाई देसाई, सर दिलीपसिंह, आसफ अली, पं॰ जवाहरलाल नेहरू, बख्शी सर टेकचंद, कैलाशनाथ काटजू, जुगलकिशोर खन्ना, सुल्तान यार खान, राय बहादुर बद्रीदास, पी.एस. सेन, रघुनंदन सरन आदि शामिल थे जो खुद इन सेनानियों का मुकदमा लड़ने के लिए आगे आए थे। सर तेज बहादुर सप्रू की अस्वस्थता के कारण वकील भूलाभाई देसाई ने आजाद हिन्द फौज के तीनों वीरों सिपाहियों की तरफ से वकालत की। अभियोग की कार्रवाई संवाददाताओं और जनता के लिए खुली हुई थी। मुकदमे के दौरान पूरे मुल्क में देशभक्ति का माहौल पैदा हो गया। लोग अपने मुल्क के लिए मर मिटने को तैयार हो गए। सारे मुल्क में सरकार के खिलाफ धरने प्रदर्शन हुए, एकता की सभाएं हुईं, जिसमें मुकदमे के मुख्य आरोपी कर्नल प्रेम कुमार सहगल, कर्नल गुरुबख्श सिंह ढिल्लन, मेजर जनरल शहनवाज की लम्बी उम्र की दुआएं की गर्इं।\n\nअंग्रेज हुकूमत ने सहगल-ढिल्लन-शहनवाज पर ब्रिटिश सम्राट के खिलाफ बगावत करने का इल्जाम लगाया। लेकिन सीनियर एडव्होकेट भूलाभाई देसाई की शानदार दलीलों ने इस मुकदमे को आजाद हिन्द फौज के सिपाहियों के हक में कर दिया। भूलाभाई ने मुकदमे की शुरुआत इस बात से की, 'इस समय न्यायालय के समक्ष, किसी परतंत्र जाति द्वारा अपनी मुक्ति के लिए संघर्ष करने का अधिकार कसौटी पर है।' भूलाभाई देसाई की पहली दलील थी-\n\nइसके अलावा भूलाभाई देसाई की दूसरी अहम् दलील थी-\n\nअपनी दलील को साबित करने के लिए उन्होंने मशहूर कानूनविद् बीटन के कथन को उध्दृत किया -\n\nइस ट्रायल ने पूरी दुनिया में अपनी आजादी के लिए लड़ रहे लाखों लोगों के अधिकारों को जागृत किया। सहगल, ढिल्लन और शाहनवाज के अलावा आजाद हिन्द फौज के अनेक सैनिक जो जगह-जगह गिरफ्तार हुए थे और जिन पर सैकड़ों मुकदमे चल रहे थे, वे सभी रिहा हो गए। 3 जनवरी 1946 को आजाद हिन्द फौज के जांबाज सिपाहियों की रिहाई पर 'राईटर एसोसिएशन ऑफ अमेरिका' तथा ब्रिटेन के अनेक पत्रकारों ने अपने अखबारों में मुकदमे के विषय में जमकर लिखा। इस तरह यह मुकदमा अंतर्राष्ट्रीय रूप से चर्चित हो गया। अंग्रेजी सरकार के कमाण्डर-इन-चीफ सर क्लॉड अक्लनिक ने इन जवानों की उम्र कैद सजा माफ कर दी। हवा का रुख भांपकर वे समझ गए, कि अगर इनको सजा दी गई तो हिन्दुस्तानी फौज में बगावत हो जाएगी।\n\nविचारणा के दौरान ही भारतीय जलसेना में विद्रोह शुरू हो गया। मुम्बई, कराची, कोलकाता, विशाखापत्तनम आदि सब जगह विद्रोह की ज्वाला फैलते देर न लगी। इस विद्रोह को जनता का भी भरपूर समर्थन मिला। \n\n", "id": "549719", "title": "आजाद हिन्द फौज पर अभियोग"}
{"url": "https://hi.wikipedia.org/wiki?curid=549726", "text": "अंतरस्लाव भाषा\n\nअंतरस्लाव भाषा (रोमन लिपि: Medžuslovjanski jezyk, सीरिलिक: Меджусловјански језык, उच्चारण: मेजुस्लोव्यान्स्की येज़िक, अंग्रेज़ी: Interslavic language) एक कृत्रिम स्लाव भाषा है, जिसे यूरी क्रिझ़ानिच नामक क्रोएशिया से एक रोमन कैथलिक पादरी ने निर्मित किया था और जिसके निर्माता चाहता था की वह अनेक स्लाव भाषाओं के मध्य एक सर्वनिष्ठ भाषा बने। अंतरस्लाव भाषा के विचार से पुराने चर्च स्लाव भाषा के काफी निकट है। इस भाषा भी अन्य स्लाव भाषाएं सीखने के लिए प्रयोग किया जाता है। पहला व्याकरण १६६५ में सामने आयी।\n\n२००६ से २०११ तक भाषा का नाम \"स्लोव्यान्स्की\" (Slovianski) था। स्लोव्यान्स्की एक कृत्रिम भाषा थी, जिसे भाषा-वैज्ञानिकों की एक कमेटी ने निर्मित किया था। भाषा के निर्माताओं ओंद्रेय रेचनिक, गाब्रियेल स्वोबोदा, यान वान स्तय्न्बेर्गन और इगोर पोल्याकोव थे।\n\nआजकल दो अंतरस्लाव भाषा की परियोजनाएं हैं: \"स्लोव्यान्स्की\" और वोयतेक मेरुंका की \"आधुनिक स्लाव भाषा\"। दुनिया भर में अनुमानित २००० लोग अंतरस्लाव बोलते हैं।\n\nअंतरस्लाव में ६ स्वर और २५ व्यंजन हैं। यह भाषा रोमन या सीरिलिक लिपि में लिखी जाती है। रोमन लिपि अतिरिक्त चिह्नों के साथ लिखी जाती है।\n\n\n", "id": "549726", "title": "अंतरस्लाव भाषा"}
{"url": "https://hi.wikipedia.org/wiki?curid=549759", "text": "जॉन मार्शल (पुरातत्वशास्त्री)\n\nसर जॉन हुबर्ट मार्शल (19 मार्च 1876, चेस्टर, इंग्लैण्ड - 17 अगस्त 1958, गिल्डफोर्ड, इंग्लैण्ड) 1902 से 1928 तक भारतीय पुरातत्त्व सर्वेक्षण विभाग के महानिदेशक थे।\n", "id": "549759", "title": "जॉन मार्शल (पुरातत्वशास्त्री)"}
{"url": "https://hi.wikipedia.org/wiki?curid=549761", "text": "वीरेन्द्र वीर\n\nवीरेन्द्र वीर (15 जनवरी 1911- 31 दिसम्बर 1993) भारत के स्वतंत्रता संग्राम सेनानी, राजनेता, शिक्षाशास्त्री एवं पत्रकार थे।\n\nदिल्ली, पंजाब तथा हरियाणा की पत्रकारिता में महाशय कृष्ण एवं उनके समाचार पत्र ‘दैनिक प्रताप’ का विशेष योगदान है। इन्हीं महाशय जी के घर में 15 जनवरी 1911 को वीरेन्द्र वीर का जन्म हुआ।\n\nआर्य समाज से प्रभावित परिवार होने के कारण उन्हें देश एवं धर्म के प्रति भक्ति के संस्कार मिले। इसी से प्रेरित होकर वे छोटी अवस्था से ही स्वाधीनता आन्दोलन में भाग लेने लगे। उन दिनों लाहौर क्रान्तिकारी गतिविधियों का केन्द्र था। उस ओर भी वीरेन्द्र जी का रुझान था। इस कारण पुलिस की सूची में उनका नाम भी लिख लिया गया।\n\n16 वर्ष की अवस्था में वीरेन्द्र वीर को ‘सांडर्स हत्याकांड’ के संदिग्ध अभियुक्त के रूप में पकड़ लिया गया; पर इसमें इनका कोई हाथ नहीं था। शासन को इस कारण इन्हें छोड़ना पड़ा। एक वर्ष बाद ‘वायसराय बम कांड’ में इन्हें फिर गिरफ्तार किया गया; पर इस बार भी शासन इनके विरुद्ध कोई प्रमाण नहीं जुटा सका। अतः ये सम्मान सहित बरी हो गये। फिर भी शासन इन पर सदा सन्देह की दृष्टि रखता था।\n\n1930 में पंजाब के गर्वनर पंजाब विश्वविद्यालय के दीक्षान्त समारोह में भाग लेने के लिए लाहौर आये। वहाँ क्रान्तिकारी हरिकिशन ने गर्वनर पर बम फेंका। उस समय इन्हें भी अनेक युवा मित्रों सहित फिर गिरफ्तार किया गया, क्योंकि हरिकिशन को समारोह के लिए प्रवेश पत्र वीरेन्द्र जी ने ही दिया था; पर इस बार भी अपराध सिद्ध न होने के कारण शासन को इन्हें छोड़ना पड़ा। यद्यपि इस कांड में हरिकिशन जी को फाँसी हुई।\n\n1931-32 में गांधी जी द्वारा संचालित ‘सविनय अवज्ञा आन्दोलन’ में सक्रिय रहने के कारण वीरेन्द्र वीर को जेल भेज दिया गया। जेल में रहते हुए ही उन्होंने एम.ए अर्थशास्त्र की परीक्षा अच्छे अंकों में उत्तीर्ण की। जेल से आने पर इनके पिता महाशय कृष्ण जी ने इन्हें ‘दैनिक प्रताप’ का कार्यभार सौंप दिया। अब सम्पादक के रूप में इनका एक नया जीवन प्रारम्भ हुआ।\n\nसम्पादक रहते हुए वीरेन्द्र जी प्रायः राष्ट्रीय विषयों पर अपनी कलम चलाया करते थे। अतः उनके समाचार पत्र में प्रकाशित सामग्री को आधार बनाकर ‘भारतीय प्रेस अधिनियम’ के अन्तर्गत इन्हें जेल भेजा गया। ‘भारत छोड़ो आन्दोलन’ में भाग लेने के कारण ये तीन साल शाहपुर तथा स्यालकोट की जेल में रहे।\n\nइस समय इनके पिता तथा दोनों भाई भी जेल में थे। 1945 में सबको रिहा कर दिया गया। 1947 में समाचार सामग्री के आधार पर इन्हें फिर जेल जाना पड़ा। इनके भाई कुँवर नरेन्द्र ने ‘वीर अर्जुन’ नामक दैनिक हिन्दी समाचार पत्र चलाया। उसे भी भारी लोकप्रियता मिली।\n\nभारत के स्वाधीन होने पर वीरेन्द्र जी ने राजनीति में प्रवेश किया। वे एक बार पंजाब की विधान सभा और एक बार विधान परिषद के सदस्य रहे। 1954 में उन्होंने हिन्दी में ‘दैनिक वीर प्रताप’ शुरू किया। आर्य समाज के माध्यम से वे धार्मिक गतिविधियों में भी सक्रिय रहते थे।\n\nशिक्षा प्रसार में भी उनकी भारी रुचि थी। वे डी.एम. कालिज, मोगा; डी.एम. शिक्षा महाविद्यालय, मोगा; दोआबा कालिज, जालन्धर तथा कन्या महाविद्यालय, जालन्धर के अनेक वर्ष तक प्रधान रहे।\n", "id": "549761", "title": "वीरेन्द्र वीर"}
{"url": "https://hi.wikipedia.org/wiki?curid=549779", "text": "प्रेम कुमार सहगल\n\nकर्नल प्रेम कुमार सहगल (25 मार्च 1917 – 17 अक्टूबर 1992) आजाद हिन्द फौज के प्रसिद्ध अधिकारी थे। द्वितीय विश्वयुद्ध के समाप्त होने पर जनरल शाहनवाज खान, कर्नल गुरबख्श सिंह ढिल्लों तथा कर्नल सहगल के ऊपर अंग्रेज सरकार ने मुकद्दमा चलाया।\n\n", "id": "549779", "title": "प्रेम कुमार सहगल"}
{"url": "https://hi.wikipedia.org/wiki?curid=549783", "text": "शाह नवाज खान\n\nमेजर जनरल शाह नवाज खान (24 जनवरी 1914 – 9 दिसम्बर 1983) आजाद हिन्द फौज के प्रसिद्ध अधिकारी थे। द्वितीय विश्वयुद्ध के समाप्त होने पर जनरल शाहनवाज खान, कर्नल गुरबख्श सिंह ढिल्लों तथा कर्नल प्रेम सहगल के ऊपर अंग्रेज सरकार ने मुकद्दमा चलाया। वे बॉलीवुड फिल्म अभिनेता शाहरुख खान के नाना थे।\n\n", "id": "549783", "title": "शाह नवाज खान"}
