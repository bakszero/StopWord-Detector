{"url": "https://hi.wikipedia.org/wiki?curid=546780", "text": "संविधानवाद\n\nसंविधानवाद (Constitutionalism) का सामान्य अर्थ यह विचार है कि सरकार की सत्ता संविधान से उत्पन्न होती है तथा इसी से उसकी सीमा भी तय होती है।\n\nसंविधानवाद सरकार के उस स्वरूप को कहते हैं जिसमें संविधान की प्रमुख भूमिका होती है। अधिकारियों को मनमाने निर्णय की छूट होने के स्थान पर 'कानून के राज्य' का पक्ष लेना ही संविधानवाद है। संविधानवाद की मूल भावना यह है कि सरकारी अधिकारी कुछ भी, और किसी भी तरीके से, करने के लिये स्वतंत्र नहीं हैं बल्कि उन्हें अपनी शक्ति की सीमाओं के अन्दर रहते हुए ही कार्य करने की आजादी (या बन्धन) है और वह भी संविधान में वर्णित प्रक्रिया (procedures) के अनुसार। \n\nऐतिहासिक प्रक्रिया के परिणाम स्वरूप ही संविधानिक राज्यों का जन्म हुआ। मनुष्य द्वारा राजसत्ता के अत्याचार व दुरूपयोग के बचने के प्रयास के परिणाम स्वरूप संविधानवाद का जन्म हुआ। आधुनिक संविधानवाद के विस्तृत आधार हैं, किन्तु इसका मूल आधार ‘‘विधि का शासन’’ ही माना जाता है। प्राचीन काल से ही ऐसे विविध विचारो पर चिन्तन किया जाता रहा हैं जो राजसत्ता को प्रभावी ढ़ंग से नियंत्रित कर सके एवं उसके सद्-प्रयोग में सहायक बन सके। इस दृष्टिकोण से प्राचीनकाल से ही राजसत्ता एवं नैतिक अभिबन्धनों एवं धार्मिक मान्यताओं के साथ ही शाश्वत विधि, प्राकृतिक विधि, दैवीय विधि एवं मानवीय विधि के रूप में विभिन्न उपायों पर विचार करने की लम्बी परम्परा दीख पड़ती हैं।\n\nसंविधानवाद ब्रिटिश उपनिवेशवाद की देन है। अंग्रेज़ों ने इसके ज़रिये एक तीर से तीन निशाने लगाने की कोशिश की। उनका पहला मकसद यह था कि संविधानवाद के माध्यम से उनके उपनिवेश धीरे-धीरे स्व-शासन की तरफ़ बढ़ें और वि-उपनिवेशीकरण की प्रक्रिया को धीमा किया जा सके। उनका दूसरा उद्देश्य यह सुनिश्चित करना था कि स्व-शासन हासिल कर लेने के बाद भी यानी स्वतंत्र हो जाने के बावजूद उपनिवेशित राज्य उनके प्रभाव के दायरे में रहें। स्व-शासन के संविधानवादी रास्ते को इसी लिहाज़ से डिज़ाइन किया गया था। संविधानवाद से अंग्रेज़ों ने एक तीसरा और पेचीदा मकसद हासिल करने की कोशिश भी की। वे अपने उदारतावाद, संसदीय लोकतंत्र, मुक्त बाज़ार और व्यक्ति-स्वातंत्र्य के आग्रहों का तालमेल उपनिवेशवाद के सैनिक, सामाजिक और आर्थिक यथार्थ से करना चाहते थे। \n\nदरअसल, युरोप की उपनिवेशवादी ताकतों का साम्राज्यवादी दर्शन एक सा नहीं था। इसी के परिणामस्वरूप उपनिवेशीकरण और अ-उपनिवेशीकरण की प्रक्रिया के प्रति वे अलग-अलग दृष्टिकोण अपनाते थे। दिलचस्प बात यह है कि ब्रिटिश उपनिवेशवादी भी समकालीन युरोपीय उपनिवेशवादियों से कम नस्लवादी और दमनकारी नहीं थे। पर, उन्होंने आयरलैण्ड को छोड़कर अपने अन्य उपनिवेशों में सत्ता के क्रमिक हस्तांतरण और अप्रत्यक्ष  शासन की नीति अपनायी। महारानी विक्टोरिया का शासन पैक्स ब्रिटानिका की नीति पर चलता था जिसके मुताबिक ब्रिटिश हुकूमत स्थानीय रीति-रिवाज़ों और राजनीति में हस्तक्षेप करने से आम तौर पर परहेज़ करती थी। उसका जोर व्यापार, विदेश नीति और प्रतिरक्षा को अपने नियंत्रण में रखने पर रहता था। इसी के मुताबिक उन्होंने गवर्नर द्वारा नियंत्रित किये जाने वाले उपनिवेशों में भी उसे सलाह देने के लिए अधिकारियों की एक कार्यकारी परिषद् नियुक्त कर रखी थी। आगे चल कर उन्होंने विधान परिषदों का निर्वाचन भी करवाया ताकि बनाये गये कानून उपनिवेशित जनता को अपने प्रतिनिधियों द्वारा बनाये गये प्रतीत हों। अंग्रेज़ों के मुकाबले फ़्रांसीसियों का ज़ोर अपने उपनिवेशों के फ़्रांसीसी राष्ट्र में सम्पूर्ण आत्मसातीकरण पर रहता था। \n\nब्रिटिश राजनीतिज्ञ ऐडमण्ड बर्क का कहना था कि अगर कानूनों को देशज जनता के जीनियस, प्रकृति और मानस के मुताबिक बनाया जाए तो औपनिवेशिक शासन सर्वाधिक प्रभावी साबित होता है। इसी सिद्धांत के मुताबिक एक के बाद एक ब्रिटिश सरकारों ने उपनिवेशों में बढ़ रहे राजनीतिक असंतोष का दमन तो किया ही, पर साथ ही राजनीतिक और संवैधानिक सुधारों की प्रक्रिया भी चलाई। इस नीति के पीछे उन्नीसवीं सदी का वह तजरुबा था जो अंग्रेज़ उपनिवेशवादियों ने अमेरिका, न्यूज़ीलैण्ड और ऑस्ट्रेलिया में स्थापित उपनिवेशों से हासिल किया था। इन उपनिवेशों में राजनीतिक प्रतिनिधित्व के कुछ ऐसे रूप विकसित किये गये थे जिनके तहत वहाँ के अधिवासियों को लगता था कि उन्हें इंग्लैण्ड की नागरिकता भी प्राप्त है। इसी के आधार पर अंग्रेज़ों ने नीति बनायी कि राष्ट्रवादी आंदोलनों को संविधानसम्मत राजनीति करते हुए स्व-शासन की तरफ़ जाने के लिए प्रोत्साहित किया जाए। वहाँ की जनता को धीरे-धीरे विधायी अधिकार दिये जाएँ। पहले वे भीतरी शासन की ज़िम्मेदारी सँभालें और फिर बाद में विदेश नीति का नियंत्रण भी उनके हाथ में दे दिया जाए। अंग्रेज़ लगातार इस शब्दाडम्बर का प्रयोग करते रहे कि अपने औपनिवेशिक मिशन के ज़रिये वे एशिया और अफ़्रीका के ‘पिछड़े’ समाजों को संसदीय लोकतंत्र और उत्तरदायी शासन की विवेकपूर्ण ब्रिटिश परम्पराओं से सम्पन्न करना चाहते हैं। \n\nदरअसल, उपनिवेशों को अपने हाथ में रखना उत्तरोत्तर मुश्किल होता जा रहा था। इसलिए ब्रिटेन ने लचीला और परिणामवादी रवैया अख्तियार करते हुए अपनी सत्ता और प्रभाव को सुरक्षित करने के लिए संवैधानिक सुधारों का रास्ता अपनाया। संविधानवाद की नीति इस मान्यता पर आधारित थी कि किसी साम्राज्य को कायम रखने के लिए फ़ौजी दमन और जबरिया कब्ज़ा करने की नीति अब प्रभावी नहीं रह गयी है। द्वितीय विश्वयुद्ध के बाद तो यह हकीकत और भी साफ़ हो गयी। ब्रिटिश नीति-निर्माताओं को यकीन हो गया कि अ-उपनिवेशीकरण की चाल को केवल संवैधानिक सुधारों के माध्यम से ही नियंत्रित किया जा सकता है। केवल इसी तरह से ब्रिटिश सरकार नये बनने वाले स्वतंत्र और सम्प्रभु राष्ट्रों के साथ घनिष्ठ आर्थिक, राजनीतिक और रणनीतिक रिश्ते बनाये रख सकता था। \n\nउपनिवेशवादियों की कोशिश रहती थी कि वे उपनिवेशित जनता को केंद्रीकृत और एकीकृत प्रशासन के तहत लाएँ ताकि उनका आर्थिक दोहन ज़्यादा से ज़्यादा किया जा सके। इसकी प्रतिक्रिया में राष्ट्रवाद आर्थिक तर्क ले कर टकराव की मुद्रा में सामने आता था। अंग्रेज़ होशियारी से राष्ट्रवादियों के बीच से उदार और नरम तत्त्वों को चुनते थे और स्थानीय नीतियाँ इस प्रकार बनाते थे कि उन्हीं तत्त्वों का बोलबाला राष्ट्रीय आंदोलन पर कायम हो जाए।  उग्र राष्ट्रवादियों का दमन करने और नरम राष्ट्रवादियों को प्रोत्साहित करने के साथ-साथ उनकी दूसरी नीति सामाजिक रूप से परम्परानिष्ठ और अनुदार अभिजनों के साथ गठजोड़ कर लेने की होती थी। समझा जाता है कि उनके इस संविधानवाद का सबसे कामयाब प्रयोग सीलोन (श्रीलंका) में हुआ। द्वितीय विश्वयुद्ध के दौरान अपने इस उपनिवेश के सामरिक महत्त्व देख कर अंग्रेज़ श्रीलंका को डोमीनियन या स्वतंत्र उपनिवेश का दर्जा देने के लिए तैयार हो गये। बदले में उन्होंने सीलोन के साथ प्रतिरक्षा और विदेश नीति के मामले में सहयोग सुनिश्चित कर लिया। श्रीलंकाई समाज सिंहली बहुसंख्या और तमिल और मुसलमान अल्पसंख्या में बँटा हुआ था। अंग्रेज़ों ने सामाजिक रूप से अनुदारवादी सिंहली प्रभुओं के साथ गठजोड़ स्थापित किया। इसी तरह मलाया को 1957 में आज़ादी देने के बदले अंग्रेज़ों ने राष्ट्रमण्डलीय व्यापार और प्रतिरक्षा प्रणाली में मलय भागीदारी को सुनिश्चित किया। 1945 के बाद ही अंग्रेज़ों ने मलाया के अनुदारपंथी परम्परागत शासकों के साथ गठजोड़ करके एक केंद्रीकृत प्रशासन खड़ा कर लिया था। इसी के तहत 1954 में चुनाव कराये गये और अंग्रेज़ों के मन की पार्टी जीत गयी। अंग्रेज़ों ने सत्ता हस्तातंरण उसी के हाथ में किया। \n\nसंविधानवाद की यह नीति हर जगह अंग्रेज़ों की मर्जी के मुताबिक नहीं चली। उन्होंने भारत में भी संवैधानिक सुधारों की लम्बी प्रक्रिया चलाई, पर द्वितीय विश्वयुद्ध के दौरान और बाद में कांग्रेस के नेतृत्व में चली ब्रिटिश विरोधी मुहिम ने उनके इरादों को नाकाम कर दिया। कांग्रेस और मुसलिम लीग के बीच ख़राब होते संबंधों ने भी अंग्रेज़ों की दाल नहीं गलने दी। हालाँकि इस हकीकत से इनकार नहीं किया जा सकता कि राष्ट्रवादी आंदोलन की बागडोर गरमपंथियों के हाथों में जाने से रोकने के लिए अंग्रेज़ों ने नरमपंथियों की तरफ़दारी वाला रुख हमेशा अपनाये रखा। कुछ प्रेक्षक राष्ट्रीय आंदोलन के कुछ नेताओं की चमकदार छवि बनाने के पीछे ब्रिटिश शासन के इरादे और योजना को भी देखते हैं। \n\nइसी तरह पश्चिम अफ़्रीकी उपनिवेश गोल्ड कोस्ट में अंग्रेज़ों का संविधानवाद वांछित नतीजे नहीं दे पाया। 1950 के नये संविधान के तहत नक्रूमा की पार्टी ने क्रमशः के बजाय तेज़ी से संवैधानिक सुधार करने के लिए मजबूर कर दिया। सार्विक मताधिकार घोषित होने के बाद हुए चुनावों में नक्रूमा की पार्टी ने ज़ोरदार जीत हासिल की और अंग्रेज़ों की इच्छित राजनीतिक ताकतें हार गयीं।  उपनिवेशवादियों को मजबूरन नक्रूमा को सत्तारूढ़ होने के लिए जेल से रिहा करना पड़ा। 1957 में गोल्ड कोस्ट घाना गणराज्य में बदल गया। कुछ ऐसे उपनिवेश भी थे जहाँ अंग्रेज़ों ने संविधानवाद की नीति नहीं अपनायी और दमन का रवैया जारी रखा। केन्या का उदाहरण बताता है कि वहाँ की परिस्थितियों में अंग्रेज़ों ने उदीयमान अफ़्रीकी राष्ट्रवाद की शक्तियों को उग्र और अशांतिकारी कह तक ख़ारिज कर दिया। उनकी कोशिश थी कि एक बहुनस्ली संविधान पारित करवा लिया जाए ताकि श्वेत अल्पसंख्यकों का रंग-रुतबा कायम रखा जा सके। उन्होंने केन्या के सबसे बड़े कबीले किकायू की माँगे ठुकरा दीं। संवैधानिक रियायतें न देने के कारण अंग्रेज़ों ने राष्ट्रवादियों के बीच उग्रपंथियों के लिए रास्ता साफ़ कर दिया। \n\n\n1. जी.डी. बॉयस (1999), डिकोलोनाइज़ेशन ऐंड द ब्रिटिश एम्पायर, 1775-1997, मैकमिलन, लंदन. \n\n2. एम. चैम्बरलेन (1998), युरोपियन डिकोलोनाइज़ेशन इन ट्वेंटियथ सेचुरी, लोंगमेन, लंदन और न्यूयॉर्क.\n\n3. टी. स्मिथ (सम्पा.) (1975), द ऐंड ऑफ़ युरोपियन एम्पायर : डिकोलोनाइज़ेशन आफ्टर वर्ल्ड वार ढ्ढढ्ढ, डी.सी. हीथ, लैक्सिंगटन एमए.\n\n4. एन. व्हाइट (1999), डिकोलोनाइज़ेशन : द ब्रिटिश एक्सपीरिएंस सिंस 1945, लोंगमेन, लंदन और न्यूयॉर्क. \n", "id": "546780", "title": "संविधानवाद"}
{"url": "https://hi.wikipedia.org/wiki?curid=546791", "text": "नागप्पा\n\nकर्नाटक के भूतपूर्व मन्त्री एच नागप्पा को २००२ में संदल के तस्कर वीरप्पन ने मार डाला था। उसी साल अगस्त में वीरप्पन ने उनका अपहरण कर लिया था और समझा जाता है कि नागप्पा की हत्या ५ दिसम्बर २००२ को कर दी गयी थी। \n", "id": "546791", "title": "नागप्पा"}
{"url": "https://hi.wikipedia.org/wiki?curid=546799", "text": "जीरन\n\nनीमच से २१ किलोमीटर दूर स्थित ऐतिहासिक तथा सुन्दर नगर जीरन है। जीरन, नीमच जिले का एक तहसील केन्द्र है। जीरन के किला का एक विशेष महत्व है। इस किले ने इतिहास के कई उतार-चढाव देखे हैं। जीरन नगर मे एक सुन्दर सा तालाब है। किले मे भगवान शन्कर की प्राचीन मुर्ती है, जिसे किलेश्वर महादेव के नाम से जाना जाता हे। यहा पर फाल्गुन कृष्ण चतुर्दशी को महाशिवरात्रि पर्व मनाया जाता है। भगवान शिव का अभिषेक तथा इस दिन शिवभक्त, शिवलिंग पर बेल-पत्र आदि चढ़ाते, पूजन करते, उपवास करते तथा रात्रि को जागरण करते हैं।\n", "id": "546799", "title": "जीरन"}
{"url": "https://hi.wikipedia.org/wiki?curid=546805", "text": "स्टालिनवाद\n\nस्टालिनवाद (Stalinism) किसी विचारधारा या किसी दार्शनिक अवधारणा का नाम नहीं है। मोटे तौर पर साम्यवादी समाज के निर्माण के लिए जोसेफ स्टालिन द्वारा सोवियत संघ में अपनायी गयी नीतियों का समुच्चय ही स्टालिनवाद कहलाता है। रूस में हुई बोल्शेविक क्रांति और उसके नेता लेनिन की मृत्यु के बाद तीन दशकों में धीरे-धीरे एक राजनीतिक परिघटना के रूप में इसका विकास हुआ। \n\nचूँकि 1927 से लेकर 1956 के बीच सोवियत कम्युनिस्ट पार्टी के प्रमुख रहे जोसेफ़ स्टालिन के जीवन में ही कुछ बुद्धिजीवियों ने मार्क्सवाद-लेनिनवाद-स्टालिनवाद नामक नयी विचारधारा का सूत्रीकरण करने का कमजोर सा प्रयास किया था। इसकी मिसाल दिसम्बर, 1934 के प्रावदा में प्रकाशित कार्ल रैडेक के एक लेख के रूप में मिलती है। पर इस रवैये को न तो स्टालिन ने प्रोत्साहित किया और न ही सोवियत कम्युनिस्ट पार्टी के अन्य सिद्धांतकारों ने। फिर भी इस परिघटना के केंद्र में मौजूद स्टालिन की बौद्धिक और राजनीतिक शख्सियत के कारण इसे स्टालिनवाद का नाम मिल गया। इसे दो तरीके से समझा जा सकता है : सोवियत संघ में स्टालिन के नेतृत्व में तीस साल तक चली समाजवाद के निर्माण की परियोजना के तौर पर और इस दौर से निकली वैचारिक और सांगठनिक प्रवृत्तियों के रूप में जिन्होंने सारी दुनिया में मार्क्सवादी राजनीति (कला और संस्कृति के क्षेत्रों समेत) को किसी न किसी रूप में प्रभावित किया। \n\nमार्क्सवादी आंदोलन के भीतर सोवियत इतिहास में स्टालिन की भूमिका और मार्क्सवाद-लेनिनवाद पर स्टालिन के प्रभाव का मूल्यांकन करने के बारे में ज़बरदस्त विवाद है। इस लिहाज़ से सारी दुनिया के मार्क्सवादी तीन हिस्सों में बँटे हुए हैं : एक हिस्सा वह है जो स्टालिनवाद को पूरी तरह से स्वीकारते हुए उसे मार्क्सवाद का प्रमुख व्यावहारिक रूप करार देता है (भारत में इसका उदाहरण ख़ुद को मार्क्सवादी- लेनिनवादी कहने वाले नक्सलवादी गुटों के रूप में मौजूद है), दूसरा हिस्सा उसे पूरी तरह से ख़ारिज करते हुए मार्क्सवादी प्रयोग की त्याज्य विकृति करार देता है (जैसे, भारतीय कम्युनिस्ट पार्टी) और तीसरा हिस्सा वह है जो स्टालिनवाद के प्रभाव को आम तौर पर प्रेरक और सकारात्मक मानने के बावजूद उसके कुछ पहलुओं की आलोचना करता है (जैसे, माओ त्से तुंग जो स्टालिन को सत्तर फ़ीसदी सही और तीस फ़ीसदी ग़लत मानते थे)। वामपंथियों के ग़ैर-मार्क्सवादी हिस्सों और अन्य वैचारिक हलकों में स्टालिनवाद को एक ऐसी अधिनायकवादी प्रवृत्ति के रूप में देखा जाता है जिसने एक अत्यंत हिंसक और दमनकारी राज्य की स्थापना की। \n\nपार्टी कार्यकर्त्ताओं के बीच स्टालिन (मैन ऑफ़ स्टील) के नाम पुकारे जाने वाले जोसेफ़ विस्सियारोविच जुगाश्विली का जन्म ज्यार्जिया में 21 दिसम्बर 1879 को एक ग़रीब मोची के घर में हुआ था। उनकी पढ़ाई-लिखाई तिबलिसी की एक धार्मिक सेमिनरी में हुई जहाँ अपने क्रांतिकारी रुझानों के कारण उन्हें अक्सर सज़ा भुगतनी पड़ती थी। 1899 में वे पेशेवर क्रांतिकारी हो कर मार्क्सवादी आंदोलन में सक्रिय भागीदारी करने लगे। कुशल संगठक और भूमिगत राजनीतिक काम में महारत होने के कारण स्टालिन को क्रांतिकारी हलकों में प्रमुखता मिलने लगी। 1904 से ही उन्होंने ख़ुद को लेनिन और बोल्शेविकों के साथ जोड़ लिया और 1912 में बोल्शेविक केंद्रीय समिति के सदस्य बने। 1902 से 1917 के बीच स्टालिन अनगिनत बार गिरक्रतार हुए, उन्हें लम्बी-लम्बी सज़ाएँ दी गयीं और कई बार उनका निष्कासन हुआ। 1913 में उन्हें पकड़ कर साइबेरिया के सुदूर उत्तरी इलाके में भेज दिया गया जहाँ से उनकी रिहाई 1917 की फ़रवरी क्रांति के बाद ही हो पायी। बोल्शेविक क्रांति के तुरंत बाद और गृह-युद्ध के दौरान स्टालिन पार्टी के कई प्रमुख पदों पर रहे। पोलित ब्यूरो के सबसे शुरुआती सदस्यों में से एक स्टालिन को 1922 में पार्टी का महासचिव नियुक्त किया गया। समाज के सबसे निचले तबके से उभर कर सर्वोच्च पदों पर पहुँचने वाले वे पार्टी के एकमात्र नेता थे। जनवरी, 1924 में लेनिन की मृत्यु के बाद उन्होंने एक-एक करके अपनी नीतियों का विरोध करने वाले ट्रॉट्स्की, ज़िनोवीव और बुख़ारिन को पराजित किया और 1929 के अंत तक सोवियत पार्टी और राज्य के सर्वोच्च नेता के रूप में उभरे। स्टालिन का देहांत पाँच मार्च, 1953 को हुआ। स्टालिन के आलोचक अक्सर उन्हें केवल जोड़-तोड़ में माहिर और मामूली बौद्धिक क्षमताओं वाले नेता के रूप में पेश करते हैं। लेकिन 1906 में ही प्रिंस क्रोपाटकिन के विचारों की आलोचना करने वाली उनकी रचना अनार्किज़म ऑर सोशलज़िम? का प्रकाशन हो चुका था। उनके सैद्धांतिक लेखन की विशेषता थी बेहद सरल अभिव्यक्ति जिसके कारण वह कार्यकर्त्ताओं के बीच काफ़ी पसंद किया जाता था। स्टालिन मुख्य रूप से विश्व-क्रांति के बिना ही एक देश में समाजवाद की स्थापना के सिद्धांत के लिए जाने जाते हैं। 1924 के बाद से स्टालिन ने अपने इस तर्क को मज़बूत करने वाला लेखन और विश्लेषण किया। \n\nस्टालिनवाद को अक्सर एक व्यक्ति स्टालिन की कारिस्तानी के रूप में देखने का सरलीकरण किया जाता है, पर इस राजनीतिक परिघटना के पीछे मौजूद संरचनागत कारणों की समझ ज़रूरी है। बोल्शेविक क्रांति के परिणामस्वरूप स्थापित हुई कम्युनिस्ट सत्ता दो विरोधाभासी आयामों से मिल कर बनी थी। एक तरफ़ उसमें सोवियतों (मज़दूरों और किसानों की निर्वाचित परिषदें) के रूप में आम जनता की सीधी भागीदारी के पहलू थे जिनमें प्रत्यक्ष लोकतंत्र की झलक दिखती थी। लोकतंत्र का यह रूप पश्चिमी देशों में विकसित हो रहे बाज़ार आधारित उदारतावादी लोकतंत्र से बेहतर और रैडिकल लगता था। दूसरी तरफ़ एक नयी उदीयमान व्यवस्था को एक अनुशासित कार्यकर्त्ता आधारित कम्युनिस्ट पार्टी द्वारा निर्देशित-नियंत्रित किया जा रहा था। इस पार्टी की बागडोर लेनिन के हाथ में थी जो सर्वहारा की तानाशाही, लोकतांत्रिक केंद्रवाद और क्रांतिकारी हरावल दस्ते के आधार पर बनी पार्टी की भूमिका में यकीन रखते थे। 1920 में प्रकाशित अपनी रचना वामपंथी कम्युनिज़म : एक बचकाना मर्ज़ में उन्होंने स्पष्ट कर दिया था कि सोवियत सत्ता की तारतम्यता का क्रम क्या रहेगा। सबसे ऊपर नेता, फिर पार्टी, फिर मज़दूर वर्ग और फिर जनता। \n\nनेता और पार्टी की सर्वोच्चता की पृष्ठभूमि में पनपे स्टालिनवाद की ज़िम्मेदारी कुछ वैचारिक रुझानों के साथ- साथ अपने देश-काल की मज़बूरियों के असाधारण संयोग पर भी डाली जा सकती है। 1918-21 के बीच चले गृह युद्ध, उसके बाद के दो वर्षों और फिर 1924-27 के बीच की अवधि को इतिहासकारों ने ‘सर्वसत्तावादी लोकतंत्र’ का विरोधाभासी नाम दिया है। समझा जाता है कि स्टालिनवाद का बीज इसी मुकाम पर पड़ा। बाद के सालों में पश्चिमी ताकतों द्वारा पहले समाजवादी राज्य की ‘पूँजीवादी और साम्राज्यवादी घेरेबंदी’ का मुकाबला करने के नाम पर कई तरह के संस्थागत और वैचारिक तौर-तरीके ईजाद किये गये। इनमें कुछ को छोड़ कर हर एक के लिए स्टालिन ख़ुद ज़िम्मेदार नहीं थे। लेनिन की मृत्यु के बाद पार्टी के शीर्ष नेतृत्व में शामिल उनके तत्कालीन साथी और सत्ता के लिए उनसे होड़ करने वाले नेता भी उन अधिनायकवादी और दमनकारी प्रवृत्तियों की शुरुआत में भागीदार थे जिनके आधार पर आने वाले समय के लिए सोवियत राज्य की व्यावहारिक नींव रखी जा रही थी। \n\nरूसी विद्वान मिखाइल इल्यिन ने स्टालिनवाद की परिघटना के विकास को कई चरणों में बाँट कर पेश किया है। सोवियत पार्टी के भीतर कई साल तक चले गहन सत्ता- संघर्ष का अंत दिसम्बर, 1927 में हुई पार्टी कांग्रेस के रूप में हुआ। इस दौर को उन्होंने नवजात स्टालिनवाद की संज्ञा दी है। बचकाना वामपंथ के मर्ज़ की आलोचना करते हुए लेनिन ने ट्राट्स्की द्वारा प्रवर्तित सतत क्रांति की थीसिस से असहमति व्यक्त की थी। इससे पाँच साल पहले ही अपने एक लेख में लेनिन ने स्थापित मार्क्सवादी नज़रिये के विपरीत दिखा दिया था कि असमान आर्थिक-राजनीतिक विकास के कारण कुछ देशों में या एक ही देश में समाजवाद की स्थापना का प्रयास करना होगा। 1921 में हुई दसवीं कांग्रेस से ही पार्टी में ‘पर्जिंग’ अर्थात् विरोध की आवाज़ उठाने वालों का निष्कासन करके पार्टी की सफ़ाई का चलन शुरू हो गया था। 1922 में पार्टी महासचिव के तौर पर केंद्रीय स्थिति प्राप्त करने वाले स्टालिन ने लेनिन के इस विश्लेषण को समझ कर ही 1924 में अपनी रचना फ़ाउंडेशंस ऑफ़ लेनिनिज़म के दूसरे संस्करण में एक देश में समाजवाद की स्थापना के विचार को जोड़ा। स्टालिन के समकालीन सोवियत सिद्धांतकार निकोलाई बुख़ारिन ने भी इस विचार का समर्थन करते हुए कहा कि अगर दुनिया के पहले समाजवादी राज्य को फ़ौजी सुरक्षा की गारंटी दी जा सके तो एक देश में समाजवाद की रचना की जा सकती है। पर्जिंग का बार-बार इस्तेमाल करते हुए स्टालिन ने पंद्रहवीं कांग्रेस तक अपनी नीतियों के विरोधियों से पार्टी को मुक्त कर लिया। पार्टी के प्रत्येक पद पर नियुक्ति उनके हाथ में  आ गयी और उन्होंने क्षेत्रीय पार्टी कमेटियों में विशेष विभाग स्थापित किये ताकि हर तरह की नियुक्तियों की कड़ी निगरानी की जा सके। इस तरह 1927 आते-आते सोवियत संघ में पार्टी-राज्य के रूप में सर्वसत्तावादी शासन कायम करने का रास्ता पूरी तरह से साफ़ हो गया। \n\nदूसरे दौर को उदीयमान स्टालिनवाद का नाम दिया गया है जो 1930 तक चला। यह उद्योगीकरण, कृषि के सामूहिकीकरण और पंचवर्षीय योजनाओं की शुरुआत का समय था। अर्थव्यवस्था पूरी तरह से राज्य के नियोजित नियंत्रण में चली गयी। समाज के धरातल पर किसी भी तरह की पृथक अस्मिता सोवियत विरोधी मान ली गयी। समरूपीकरण का बोलबाला हो गया। इन कदमों का पार्टी के भीतर विरोध हुआ, जिसके कारण स्टालिन को 1929 से 30 के दौरान पार्टी में पर्जिंग की ज़बरदस्त मुहिम चलानी पड़ी। करीब एक लाख कम्युनिस्ट निकाल दिये गये। कोई दस फ़ीसदी पुराने सदस्य हटाये गये और नये औद्योगिक मज़दूरों को पार्टी का सदस्य बनाया गया। 1930-34 की अवधि को शुरुआती स्टालिनवाद करार देते हुए इल्यिन ने बताया है कि इस दौर में स्टालिन ने वर्ग संघर्ष को और तीखा करने की घोषणा करते हुए यह दिखाने की कोशिश की कि समाजवाद को पूँजीवादी साज़िशों से बचाने के लिए राजनीतिक विरोधियों के ख़िलाफ़ चल रहा दमनचक्र किस तरह ज़रूरी है। 1933 में एक बार फिर पर्जिंग का दौर चला और पार्टी के 18 फ़ीसदी सदस्य हटा दिये गये। लेकिन इस बार उनकी जगह नये सदस्यों की भर्ती नहीं की गयी। \n\n1934-41 की अवधि सम्पूर्ण स्टालिनवाद की थी। इस दौर में स्टालिन की व्यक्ति-पूजा को बढ़ावा दिया गया। स्टालिनवाद की यह अवधि बोल्शेविक क्रांति के कुछ महत्त्वपूर्ण नेताओं के ऊपर चलाये गये मुकदमों के लिए भी जानी जाती है। इन मुकदमों में बुख़ारिन और कामेनेव जैसे नेताओं को अपने अपराध (सोवियत संघ के ख़िलाफ़ साज़िश और पूँजीवाद की स्थापना की कोशिशें) स्वीकार करने के लिए मजबूर करके मौत की सज़ा दी गयी। इसी अवधि में नोमेनक्लेतुरा की परिघटना उभरी। यह एक लैटिन शब्द था जिसका मतलब था नामों की सूची। नोमेनक्लेतुरा में अग्रिम नामज़दगी की प्रक्रिया के माध्यम से विभिन्न कमेटियों के लिए कार्यकर्त्ताओं और नेताओं को शामिल किया जाता था। इस सूची में नाम आने का मतलब था कि वह व्यक्ति पार्टी- प्रणाली द्वारा नियंत्रित रहेगा, पार्टी जब चाहेगी उसे हटा देगी, पदोन्नति करेगी या उसे हाशिये पर फेंक दिया जाएगा। मिलोवान जिलास ने स्टालिनवाद की आलोचना करते हुए नोमेनक्लेतुरा को नये वर्ग की संज्ञा दी है। लेकिन सोवियत संघ में शासन चलाने वालों का यह तबका मुख्यतः पार्टी और प्रशासनिक मशीनरी के बीच पुल का काम करता था। यह सरकार के नियंत्रण और सुसंगतीकरण की प्रणाली का प्रमुख अंग था। इसने राज्य की संस्था को एक प्रशासनिक बंदोबस्त में सीमित करके रख दिया। \n\n1936 के बाद पार्टी-पर्जिंग की जगह ‘जनता के गद्दारों के ख़िलाफ़ संघर्ष’ किया जाने लगा। यह ‘संघर्ष’ निकोलाई येझोव के नेतृत्व में कार्यरत आंतरिक मामलों के मंत्रालय (एनकेवीडी) की देखरेख में चलने वाली सीक्रेट पुलिस के हवाले कर दिया गया। 1938 तक येझोव ने स्टालिन के सीधे आदेश के तहत जम कर राजकीय दमन किया। द्वितीय विश्व-युद्ध में सोवियत पार्टी-राज्य प्रणाली की फ़ौजी जीत ने स्टालिन की व्यक्ति-पूजा को ज़बरदस्त उछाल दिया। विश्व-युद्ध के परिणामस्वरूप सोवियत संघ को अमेरिका के साथ-साथ दुनिया की दूसरी महाशक्ति का दर्जा मिल गया। 1945-52 के बीच का दौर विकसित स्टालिनवाद माना जाता है जिसमें स्टालिन के नेतृत्व में दुनिया के पैमाने पर एक समाजवादी ख़ेमा उभरा। इस दौर में मार्क्सवाद को विज्ञान घोषित करके सभी तरह के विज्ञानों को उसमें समाहित मान लिया गया। प्राकृतिक विज्ञानों से निकली दलीलों के ज़रिये द्वंद्वात्मक भौतिकवाद और ऐतिहासिक भौतिकवाद को पुष्ट किया जाने लगा। स्टालिन ने ख़ुद कई तरह के विज्ञानों के बारे में मुहिमें चलवायीं। इसी दौरान भाषा-विज्ञान पर ख़ुद उनकी पुस्तिका प्रकाशित हुई। \n\nस्टालिनवाद को सोवियत संघ से बाहर विश्व कम्युनिस्ट आंदोलन की प्रधान प्रवृत्ति बनाने में कम्युनिस्ट इंटरनैशनल यानी कोमिंटर्न (1919-1943) की उल्लेखनीय भूमिका रही। इसकी स्थापना बोल्शेविक क्रांति की पृष्ठभूमि और मध्य युरोप में चल रही क्रांतिकारी उभार की परिस्थितियों में लेनिन द्वारा 1919 में की गयी थी। इसका सदस्य बनने के लिए हर कम्युनिस्ट पार्टी को लाज़मी तौर पर सुधारवादियों और मध्यमार्गियों से ख़ुद को मुक्त घोषित करना पड़ता था। दूसरे, केवल वे ही पार्टियाँ इसकी सदस्य बन सकती थीं जो कठोर अनुशासन और संगठन के अत्यंत केंद्रीकृत नियमों का पालन करते हुए खुली राजनीति के साथ-साथ भूमिगत राजनीति का भी तालमेल बैठाती हों और जो अपने देश की सेनाओं में भी कम्युनिस्ट प्रचार चलाती हों। स्टालिन सोवियत संघ  में समाजवादी अर्थव्यवस्था और सामाजिक संबंधों की रचना जिस तरह से कर रहे थे, कोमिंटर्न अपनी सदस्य कम्युनिस्ट पार्टियों को ठीक उसी पैटर्न पर चलाने की कोशिश करता था। \n\n1952 में तेरह साल के अंतराल के बाद उन्नीसवीं पार्टी कांग्रेस हुई जिसमें स्टालिन ने पार्टी-राज्य प्रणाली में कई तरह के सुधारों की भूमिका बाँधी।  इस कांग्रेस में पार्टी की गतिविधियों पर स्वंय रिपोर्ट पेश न करके स्टालिन ने ज्यार्जी मैलेंकोव से रपट रखवाई थी। कुछ लोगों का ख़याल था कि यह पर्जिंग के नये दौर की तैयारी है। दरअसल, यह परवर्तीर् स्टालिनवाद की तैयारी थी जिसे सोवियत संघ की उत्तर- विश्वयुद्धीन भूमिका की रोशनी में की जाने वाली नयी तैयारियों का आगाज़ करना था। लेकिन मार्च, 1953 में स्टालिन की मृत्यु के बाद पार्टी के भीतर सत्ता-संघर्ष शुरू हो गया जिसमें निकिता ख्रुश्चेव स्टालिन के उत्तराधिकारी के रूप में उभरे। ख्रुश्चेव ने देखा कि स्टालिनवाद के तहत अर्थव्यवस्था का आधुनिकीकरण तो हो गया है, पर कृषि की बुरी हालत है और उपभोक्ताओं को बुनियादी चीज़ें भी नसीब नहीं हैं। उन्होंने सोवियत व्यवस्था को स्टालिनवाद के प्रभाव से मुक्त करने का अभियान चलाया ताकि उसे आर्थिक रूप से अधिक कामयाब बनाया जा सके। उन्होंने स्टालिन द्वारा की गयी पर्जिंग को मार्क्सवाद-लेनिनवाद विरोधी करार दिया। हालाँकि कई प्रेक्षकों की उस समय भी मान्यता थी कि सोवियत प्रणाली ने जो रूप ले लिया है, उसमें किसी तरह का सुधार करना तकरीबन नामुमकिन है।\n\n\n1. मिलोवान ज़िलास (1957), द न्यू क्लास : ऐन एनालिसिस ऑफ़ कम्युनिस्ट सिस्टम, प्रेजर, न्यूयॉर्क.\n\n2. एम. वोस्लेंस्की (1984), नोमेनक्लेतुरा : एनाटॉमी ऑफ़ सोवियत रूलिंग क्लास, बोडली हेड, लंदन.\n\n3. रॉय मेडवेडेव (1971), लैट हिस्ट्री जज : द ओरिजिंस ऐंड कांसिक्वेंसिज़ ऑफ़ स्टालिनिज़म, नोफ़, न्यूयॉर्क.\n\n4. रॉबर्ट टकर (1977), स्टालिनिज़म : एसेज़ इन हिस्टोरिकल इंटरप्रिटेशन, नॉर्टन, न्यूयॉर्क.\n\n5. दिमित्री वोल्कोगोनोव (1991), स्टालिन : ट्राइम्फ़ ऐंड ट्रेजेडी, ग्रोव वीडनफ़ील्ड, न्यूयॉर्क. \n", "id": "546805", "title": "स्टालिनवाद"}
{"url": "https://hi.wikipedia.org/wiki?curid=546809", "text": "भूसुदर्शनीकरण\n\nउन सभी कार्यों को भूसुदर्शनीकरण (Landscaping) कहते हैं जो किसी भू-क्षेत्र के दर्शनीयता को परिवर्तित करने में सहायक होते हैं। दर्शनीयता से सम्बन्धित अवयवों में शामिल हैं-\n\n\nभूसुदर्शनीकरण कला भी है और विज्ञान भी। इसके लिए अच्छा प्रेक्षण तथा डिजाइन कौशल आवश्यक है। एक कुशल भूसौन्दर्यकार वह है जो प्रकृति तथा संरचना के अवयवों को भलीभांति समझता है और उनका समुचित समिश्रण करके सौन्दर्य का सृजन करता है।\n", "id": "546809", "title": "भूसुदर्शनीकरण"}
{"url": "https://hi.wikipedia.org/wiki?curid=546818", "text": "वसिष्ठ धर्मसूत्र\n\nकुमारिल भट्ट ने वासिष्ठ धर्मसूत्र का सम्बन्ध ऋग्वेद से स्थापित किया है। म. म. काणे ने भी इससे सहमति व्यक्त की है, किन्तु उनकी मान्यतानुसार ऋग्वेदियों ने इसे अपने कल्प के पूरक रूप में बाद में ही स्वीकार किया। धर्मसूत्रगत उपनयन, अनध्याय, स्नातक के व्रतों और पञ्चमहायज्ञों से सम्बद्ध प्रकरणों का शांखायन गृह्यसूत्रगत तद्विषयक सामग्री से बहुत सादृश्य है। आश्वलायन गृह्यसूत्र के भी कुछ अंशों से इसकी समानता है। इनके अतिरिक्त पारस्कर गृह्यसूत्र के कतिपय सूत्रों का साम्य भी इसके साथ परिलक्षित होता है। धर्मसूत्रों में गौतम धर्मसूत्र के साथ इसका विशेष सम्बन्ध है। गौतम के सोलहवें और वासिष्ठ के दूसरे अध्यायों में अक्षरशः साम्य दिखलाई देता है। \n\nवासिष्ठ धर्मसूत्र की उपलब्ध पाण्डुलिपियों और प्रकाशित संस्करणों में स्वरूपगत पुष्न्कल वैभिन्न्य है। जीवानंद के संस्करण में लगभग 21 अध्याय हैं तथा आनन्दाश्रम और डॉ॰ फ्यूहरर के संस्करणों में 30 अध्याय हैं। इसकी संरचना प्रायः पद्यात्मक है। सूत्रों का परिमाण बहुत कम है। बहुसंख्यक प्राचीन व्याख्याकारों, यथा विश्वरूप, मेधातिथि प्रभृति ने वासिष्ठ धर्मसूत्र को अत्यन्त आदरपूर्वक उद्धृत किया है। इसमें प्रतिपादित विषयों का विवरण इस प्रकार हैः–\n\n\nवासिष्ठ धर्मसूत्र ने सामान्यतः संस्कारों की गणना नहीं की है, किन्तु उपनयन और विवाह का उल्लेख किया है। विवाह के प्रकारों में आठ के स्थान पर छह का ही विधान है। बलपूर्वक हरण केवल क्षत्रिय कन्या का ही किया जा सकता है। साक्षिगत प्रमाणों के सन्दर्भ में वासिष्ठ धर्मसूत्र लिखित, साक्षी, भुक्ति (Possession) को प्रमाण रूप में स्वीकार करता है। साक्षी को निर्मल, श्रोत्रिय, आनिन्दित, चरित्रवान्, सत्यनिष्ठ और पवित्र होना चाहिए। वासिष्ठ ने कुछ निश्चित स्थितियों में नियोगविधि को मान्यता दी है। म्लेच्छ भाषा के अध्ययन का इसमें निषेध किया गया है। बाल–विधवा के पुनर्विवाह की इसमें अनुज्ञा दी गई है। \nवासिष्ठ धर्मसूत्र ने सदाचार को बहुत महत्व दिया है। हीनाचारों से ग्रस्त व्यक्ति के लोक और परलोक दोनों ही नष्ट होते हैं। सदाचार रहित ब्राह्मण के लिए वेद, वेदांग और यज्ञानुष्ठान उसी प्रकार निरर्थक हैं जैसे कि अन्धे के लिए पत्नी की सुन्दरता – \n\nवासिष्ठ धर्मसूत्र ने पौनः पुन्येन मनुष्यों को धर्माचरण और सत्य–संभाषण करने की ही प्रेरणा दी है – उसका कथन है कि अरे मनुष्यों! धर्म का पालन करो, अधर्म से बचो। सत्य बोलो, मिथ्या से बचो। अपनी दृष्टि को विशाल बनाओ, क्षुद्रता से बचो और किसी को भी पराया न समझो। \n\nवासिष्ठ धर्मसूत्र पर केवल एक ही व्याख्या प्रकाशित हुई है, वह है कृष्ण पण्डित धर्मादिकारी की 'विद्वन्मोदिनी'। यह बनारस संस्करण में मुद्रित है। बौधायन धर्मसूत्र के व्याख्याकार गोविन्द स्वामी ने वासिष्ठ धर्मसूत्र के व्याख्याकार के रूप में यज्ञस्वामी का उल्लेख किया है। सन् 1883 में बम्बई से डॉ॰ फ्यूहरर् के द्वारा सम्पादित–प्रकाशित संस्करण का पहले ही उल्लेख हो चुका है। 1904 में लाहौर से इसका हिन्दी अनुवाद सहित प्रकाशन हुआ है। आनन्दाश्रम से 'स्मृतीनां समुच्चयः' के अन्तर्गत 1905 में यह धर्मसूत्र प्रकाशित है। जीवानन्द के द्वारा सम्पादित 'स्मृति–संग्रह' (धर्मशास्त्र संग्रह) में 20 अध्यायात्मक रूप में इसका प्रकाशन हुआ है। \n", "id": "546818", "title": "वसिष्ठ धर्मसूत्र"}
{"url": "https://hi.wikipedia.org/wiki?curid=546819", "text": "बौधायन धर्मसूत्र\n\nइस धर्मसूत्र के रचयिता बौधायन (या बोधायन) हैं। किन्तु स्वयं इस धर्मसूत्र में बौधायन के मत को कई स्थलों पर उद्धृत किया गया है।* एक स्थान पर तर्पण के प्रसंग में अन्य सूत्रकारों के साथ काण्व बौधायन का उल्लेख भी किया गया है।* इससे स्पष्ट है कि काण्व बौधायन वर्तमान धर्मसूत्र के कर्ता नहीं हो सकते। इस धर्मसूत्र की रचना के समय वे ॠषि माने जाते थे। वर्तमान धर्मसूत्र का कर्ता इनका ही वंशज है, जिसकी अर्वाचीनता स्वत: सिद्ध है। बौधायन धर्मसूत्र के टीकाकार गोविन्दस्वामी ने भी वर्तमान धर्मसूत्र के कर्ता को काण्वायन कहा है। \n\nयह धर्मसूत्र चार प्रश्नों में हैं। प्रश्नों का विभाजन अध्याय तथा खण्डों में किया गया है। \n\nतृतीय तथा चतुर्थ प्रश्न के अध्याय तथा खण्डों में कोई अन्तर नहीं है। तृतीय प्रश्न में किसी महत्वपूर्ण विषय का विवेचन न करके पूर्व विवेचित विषयों पर ही अतिरिक्त नियम दिये गये हैं। इस प्रश्न का दशम अध्याय गौतम धर्मसूत्र से उद्धृत है तथा षष्ठ अध्याय विष्णु धर्मसूत्र के अड़तालीसवें अध्याय के तुल्य है। बौधायन धर्मसूत्र में विषयवस्तु के विभाजन में अस्तव्यस्तता है। कई विषय अनेक बार तथा बिना किसी क्रम-व्यवस्था के दोहराये गये हैं। यथा दायभाग के नियमों का प्रतिपादन प्रायश्चित-प्रकरण के मध्य है। अनध्यायों की चर्चा अष्टविध विवाह के प्रसंग में की गयी है। प्रथम प्रश्न के तृतीय अध्याय में तथा पुन: 2.3.10 में स्नातक के व्रतों की चर्चा की गयी है। इस धर्मसूत्र में एक ही स्थान पर किसी भी विषय के सभी नियमों को समाप्त नहीं कर दिया जाता, अपितु एक ही विषय का भिन्न-भिन्न अध्यायों में विवेचन किया गया है। यथा-उत्तराधिकार, प्रायश्चित, शुद्धि, पुत्र-भेद तथा अनध्याय भिन्न-भिन्न स्थलों पर चर्चित हैं।* \n\nबौधायन धर्मसूत्र की भाषा पाणिनि पूर्व प्रतीत होती है। इसमें अनेक अपाणिनीय प्रयोग भी उपलब्ध होते हैं* 'अभिगच्छात्' तथा* 'आनयित्वा' प्रयोग पाणिनीय व्याकरण के विरुद्ध हैं। यह सूत्रग्रन्थ गद्य-पद्यमय है। ब्राह्मण-ग्रन्थों की शैली के सदृश लम्बे गद्यात्मक अंश तथा छोटे-छोटे सूत्र भी इसमें हैं। इस धर्मसूत्र में अनेक वेदमन्त्र सम्पूर्ण रूप में* या आंशिक* रूप में उद्धृत हैं। वैदिक मन्त्रों अथवा मन्त्रांशों का निर्देश 'इति श्रुति:' तथा 'इति विज्ञायते' द्वारा किया गया है। 'अथाप्युदाहरन्ति' कहकर अनेक श्लोकों को इसमें उद्धृत किया गया है। बौधायन प्राय: विरोधी मत को उपस्थित करने के पश्चात ही अपना मत देते हैं। इस सूत्रग्रन्थ की शैली अन्य धर्मसूत्रों की अपेक्षा सरल है। *गोविन्दस्वामी ने इस तथ्य की ओर इंगित किया है कि बौधायन लाघवप्रिय नहीं हैं। विभाजन की अस्त-व्यस्तता के कारण ऐसा माना जाता है कि समय-समय पर इसमें परिवर्तन एवं परिवर्धन किये जाते रहे हैं, जिस कारण इस धर्मसूत्र का कुछ अंश प्रक्षिप्त है। यथा चतुर्थ प्रश्न बाद में जोड़ा गया प्रतीत होता है। इसके चार अध्यायों में प्रायश्चित्त का विवेचन किया गया है, जिसका प्रतिपादन पहले ही द्वितीय प्रश्न के प्रथम अध्याय में 'अथात: प्रायश्चित्तानि'* कहकर दिया गया है। \n\nबौधायन धर्मसूत्र में हिरण्यकेशि, आपस्तम्ब तथा काण्व बौधायन तीनों का नाम-निर्देशपूर्वक उल्लेख हुआ।* पुनरपि हिरण्यकेशि श्रौतसूत्र के भाष्यकार महादेव ने बौधायन को आपस्तम्ब से प्राचीन माना जाता है। बौधायन ने अपने धर्मसूत्र में दो बार गौतम का नाम लेकर उल्लेख किया है* तथा गौतम धर्मसूत्र के 19वें अध्याय के अनेक सूत्रों को ज्यों-का-त्यों[1] तथा अनेक सूत्रों को परवर्ती रूप में अपने धर्मसूत्र में ग्रहण कर लिया है। अत: बौधायन धर्मसूत्र निश्चित रूप से गौतम धर्मसूत्र से परवर्ती रचना है। इसी प्रकार बौधायन तथा आपस्तम्ब धर्मसूत्रों में भी कई स्थानों पर समानता है। आपस्तम्ब में प्राप्त कई सूत्रों को बौधायन 'इति' लगाकर उद्धृत करते हैं। इससे यही सिद्ध होता है कि बौधायन ने इन सूत्रों को आपस्तम्ब से ग्रहण किया है। आपस्तम्ब की भाषा तथा शैली अधिक अव्यवस्थित है, साथ ही इसमें पुराने अर्थों में ही शब्दों का प्रयोग किया गया है। इस आधार पर आपस्तम्ब को बौधायन से पूर्ववर्ती माना जाता है। ब्यूहलर बौधायन को आपस्तम्ब से पूर्ववर्ती मानते हैं। उनका तर्क है कि आपस्तम्ब द्वारा प्रतिपादित मत बौधायन की अपेक्षा परवर्ती है तथा आपस्तम्ब ने बौधायन के मतों की आलोचना भी की है। \n\nबौधायन धर्मसूत्र में प्रतिपादित विषयों को संक्षेप में इस प्रकार स्पष्ट किया जा सकता है- \n\nबौधायन धर्मसूत्र में व्यक्ति के व्यक्तिगत एवं सामाजिक आचार तथा कर्तव्यों का विशद विवेचन किया गया है। भारतीय संस्कृति का आधार वर्ण-व्यवस्था रही है। इस धर्मसूत्र में सभी वर्णों एवं आश्रमों के कर्तव्यों पर विस्तार से प्रकाश डाला गया है। बौधायन के अनुसार ब्राह्मण का कर्तव्य वेदाध्ययन, दान लेना-देना तथा यज्ञ करना है। वेदाध्ययन के साथ-साथ यज्ञ करना, दान देना, प्राणियों की रक्षा करना क्षत्रियों के कर्तव्य हैं तथा अध्ययन, यज्ञ, कृषि, व्यापार तथा पशुपालन वैश्यों के कर्तव्य हैं। शूद्र का केवल एक ही कर्तव्य है तीनों वर्णों की सेवा करना। यद्यपि सामान्यत: इन कार्यों का विधान किया गया है, किन्तु इनमें व्यवस्थित क्रम भी देखने को मिलता है- यथा 1-5-10 में ब्राह्मणों को खेती करने की छूट भी दी गयी है। इसी प्रकार विशेष स्थिति में ब्राह्मण तथा वैश्य को भी शस्त्र ग्रहण करने का विधान किया गया है। एक स्थान पर यह भी कहा गया है कि पशुपालक, व्यापार करने वाले, भृत्यों का कार्य करने वाले तथा सूदखोर ब्राह्मणों के साथ शूद्र के समान आचरण करें।* वैश्य सूद पर धन दे सकता है किन्तु अधिक ब्याज लेना पाप है।* \n\nइस धर्मसूत्र में मनुष्य जीवन को ब्रह्मचर्य, गृहस्थ, वानप्रस्थ तथा परिव्राजक के रूप में चार आश्रमों में विभक्त करके पृथक-पृथक सबके कर्तव्य गिनाये गये हैं। \nब्रह्मचर्य के नियमों में ब्रह्मचारी की भिक्षा, यज्ञोपवीत, सन्ध्या, आचमन, अनध्याय आदि के सम्बन्ध में जो कुछ भी कहा गया है वह वर्तमान मनुस्मृति में निर्दिष्ट ब्रह्मचारी के कर्तव्यों के समान ही है। इतना ही नहीं, अपितु ऐसे अनेक श्लोक भी बौधायन धर्मसूत्र में उपलब्ध होते हैं, जो कि मनुस्मृति में भी विद्यमान हैं।* \nगृहस्थ के लिए अन्य धर्मग्रन्थों की भाँति बौधायन ने भी आठ विवाह माने हैं।* गृहस्थाश्रम से पूर्व विद्या समाप्त करके तीन प्रकार के स्नातकों का उल्लेख यहाँ पर किया गया है- \nगृहस्थ के लिए बौधायन ने देवयज्ञ, पितृयज्ञ, भूतयज्ञ, मनुष्ययज्ञ तथा ब्रह्मयज्ञ के रूप में पंच महायज्ञों का विधान किया है तथा इनको महासत्र कहा है। स्वाध्याय पर पर्याप्त बल दिया गया है, यहाँ तक कि उसे ब्रह्मयज्ञ कहा गया है। स्वाध्याय के साथ-साथ गायत्री-जप, प्राणायाम तथा सन्ध्योपासन का विधान भी यहाँ पर किया गया है। सूत्रकार का इन क्रियाओं पर सम्भवत: इसलिए बल है कि ये कार्य व्यक्ति को सन्मार्ग की ओर प्रेरित करते हैं। वैखानस अर्थात संन्यासी के लिए दस प्रकार की दीक्षा का विधान यहाँ पर किया गया है। \n\nयद्यपि बौधायन ने विवाह के विविध नियम बना कर स्त्री-पुरुषों की कामप्रवृत्ति को उचित दिशा देने का यत्न किया है, तथापि उन्हें पता है कि कुमार्गगामियों द्वारा समाज में अनैतिक सम्बन्ध भी पनप जाते हैं। इसी को ध्यान में रखते हुए बौधायन ने सन्तान के कई प्रकार गिनाए हैं-यथा- कानीन, दत्तक, कृत्रिम, अपविद्ध, सहोढ, क्रीत तथा पौनर्भव। इनमें से कुछ पर विचार करना आवश्यक है। अविवाहित कन्या से उत्पन्न पुत्र कानीन कहलाता है। प्रतीत होता है कि समाज में तब ऐसे पुत्र को स्वीकार कर लिया जाता था। पाणिनि ने भी इसके लिए एक सूत्र का निर्माण किया है।* विवाह काल में गर्भिणी के उदर में सुरक्षित पुत्र सहोढ कहलाता है। क्लीब या पतित पति को छोड़कर अन्य पति से उत्पन्न संतान पौनर्भव कहलाती थी।* इससे नियोग प्रथा की ओर संकेत मिलता है। उक्त सभी पुत्र दायभाग के अधिकारी थे। व्यभिचार के लिए बौधायन कठोरतम दण्ड का विधान करते हैं, यहाँ तक कि अग्नि में जीवित जला देने का भी।\n\nबौधायन धर्मसूत्र में ब्राह्मण, क्षत्रिय तथा वैश्य के लिए क्रमशः चार, तीन तथा दो पत्नियों का विधान भी किया गया है। शूद्र के लिए केवल एक पत्नी ही विहित है।* यद्यपि यह उच्च आदर्श नहीं है, साथ ही वर्णों के प्रति पक्षपात भी है; किन्तु संभव है कि उस समय समाज में यह सब कुछ स्वीकृत हो। इसी प्रसंग में बौधायन ने वर्णसंकरों का उल्लेख भी किया है। प्रतिलोम विवाह से उत्पन्न संतानों को इस धर्मसूत्र के प्रथम प्रश्न के नवम अध्याय में चाण्डाल, रथकार, कुक्कुट, वैदेहक, श्वपाक, पाराशव, निषाद आदि अनेक नामों से पुकारा गया है* कि सभी वर्णसंकर संतानें हैं जो वर्णों के परस्पर संबंधों से उत्पन्न हुई हैं। प्रतीत होता है कि बौधायन धर्मसूत्र की रचना के समय समाज में उक्त अवस्था उत्पन्न हो रही थी। विवाह की वैदिक मर्यादा टूटकर वर्णसंकरता के कारण नई–नई जातियाँ बनती जा रहीं थीं। धर्मसूत्रों ने इन सबको सामाजिक मान्यता देने का उपक्रम किया जिससे कि इनकी उपेक्षा न होने पाए तथा किसी रूप में सामाजिक बंधन भी बना रहे। \n\nगौतम की भाँति बौधायन भी मानते हैं कि मनुष्य बुरे कार्यों में लिप्त हो जाता है।* एतदर्थ बौधायन ने अनेक प्रकार के प्रायश्चितों तथा चन्द्रायण आदि व्रतों का विधान किया है जिससे व्यक्ति अपने पाप–भार को छोड़कर पुनः सन्मार्ग–गामी बन सके। उन्होंने इस संदर्भ में पातकों तथा उपपातकों की गणना भी की है तथा सभी के लिए दण्ड–विधान किया है। इनमें से कई दण्ड तो अत्यंत कठोर हैं – यथा – सुरापान का दण्ड जलती हुई सुरा पीकर शरीर को जलाना है। मनुस्मृति में भी इस दण्ड का विधान इसी प्रकार किया गया है। सम्भवतः कठोर दण्ड इसलिए है जिससे व्यक्ति पाप–मार्ग में प्रवृत्त ही न हो सके। बौधायन ने समान अपराध के लिए सभी वर्णों के लिए दण्ड में भेद किया है। ब्राह्मण के लिए यद्यपि कठोर दण्ड का विधान तो मिलता है तथापि उसे सभी अपराधों में अवध्य कहा गया है।* वर्णाश्रम के साथ–साथ बौधायन ने राजा के अधिकार एवं कर्त्तव्यों पर भी पर्याप्त प्रकाश डाला है। राजा को प्रजा से आय का छठा भाग कर के रूप में लेना चाहिए, जिससे वह प्रजा की रक्षा कर सके।* अभिज्ञानशाकुन्तलम् में भी दुष्यन्त द्वारा कर के रूप में षष्ठ भाग का ही उल्लेख किया गया है।* \n\nबौधायन ने यज्ञ के समय नए वस्त्र धारण करने का विधान किया है, साथ ही नाम लेकर यह भी कहा है कि यजमान, यजमान पत्नी तथा ऋत्विक ये सभी शुद्ध वस्त्र पहनें।* इस कथन से स्पष्ट है कि स्त्रियों को भी पति के साथ यज्ञ में बैठने का अधिकार था। *बौधायन ने स्त्रियों की स्वतंत्रता पर रोक लगाई है* तथा इस विषय में एक श्लोक भी उद्धृत किया है, जो वर्तमान मनुस्मृति में* में भी स्वल्प शब्द–भेद से उपलब्ध है। बौधायन धर्मसूत्र के अनुसार, दायभाग में भी स्त्रियों का अधिकार नहीं है।* बौधायन ने कश्यप के नाम से एक श्लोक भी उद्धृत किया है – जो स्त्री द्रव्य से क्रय की जाती है उसे पत्नी का नहीं अपितु दासी का स्थान प्राप्त होता है।* इस प्रकार कुल मिलाकर इस धर्मसूत्र में स्त्री की स्थिति अच्छी नहीं है। स्त्रियों के समान शूद्रों की भी बहुत अच्छी स्थिति नहीं है। एक स्थान पर उतने समय तक अनध्याय करने का विधान किया गया है, जितने समय तक शूद्र दिखलायी पड़े या उसकी ध्वनि सुनायी दे।* \n\nबौधायन धर्मसूत्र के प्रथम प्रश्न के पंचम अध्याय के अनेक सूत्रों में मांसभक्षण का प्रसंग भी चलाया गया है। सभी विद्वान ऐसा मानते हैं कि इस धर्मसूत्र में समय समय पर अनेक परिवर्तन एवं परिवर्धन होते रहे हैं, जिससे प्रतीत होता है कि यह मांस–प्रकरण तथा स्त्री एवं शूद्रों की दीनावस्था के प्रतिपादक प्रकरण भी इसमें प्रक्षिप्त कर दिए गए। इस प्रकार इस धर्मसूत्र में मानव जीवन से संबन्धित प्रायः सभी कर्त्तव्यों का विधान करके उसे प्रशस्त करने का यत्न किया गया है। तात्कालिक परिस्थितियों का प्रभाव सूत्रकार पर पड़ा ही होगा, उसी का दिग्दर्शन अनेकत्र इस धर्मसूत्र में देखने को मिलता है। इस धर्मसूत्र का प्रतिपाद्य मनुस्मृति से पर्याप्त साम्य रखता है। \n\nइसकी गोविन्दस्वामीकृत विवरण ‘नाम्नी’ एकमात्र व्याख्या उपलब्ध है। इस व्याख्या में गोवन्द स्वामी ने अनेक स्मृतियों के उद्धरण दिए हैं। इसके अतिरिक्त उन्होंने शातातप, शङ्खलिखित, महाभाष्य, योगसूत्र, भगवद्गीता तथा शाबरभाष्य से भी अनेक उद्धरण दिए हैं। श्रौतसूत्रों के भी पर्याप्त उद्धरण इसमें प्राप्त होते हैं। इन सबसे गोविन्द स्वामी की विद्वता का अनुमान किया जा सकता है। इन उद्धरणों से निश्चय ही गोविन्द स्वामी की व्याख्या के गौरव में वृद्धि हुई है। \n\nसर्वप्रथम ई. हुल्त्श (E. Hultsch) ने लीपजिग से 1884 ई. में इसे प्रकाशित किया था। यह संस्करण गोविन्द स्वामी की ‘विवरण’ टीका सहित है। \n\nसैक्रेड बुक्स ऑफ दि ईस्ट–भाग 14 में इसी संस्करण का ब्यूह्लरकृत आङ्ग्ल भाषानुवाद ऑक्सफोर्ड से प्रकाशित हुआ। इसी का द्वितीय संस्करण 1965 ई॰ में दिल्ली में प्रकाशित हुआ। \nमैसूर गवर्नमेन्ट ओरियण्टल लाइब्रेरी से 1907 में एक संस्करण प्रकाशित हुआ। ‘आनन्दाश्रम स्मार्त्तसमुच्चय’ के अन्तर्गत 1929 ई. में पूना से प्रकाशित है। \n\n1924 ई. में चौखम्बा सं. सीरिज ऑफिस वाराणसी ने भी एक संस्करण प्रकाशित किया जिसका सम्पादन पण्डित चिन्नस्वामी शास्त्री ने किया है। इस संस्करण के अंत में बौधायन धर्म के सूत्रों में आये हुए प्रत्येक पद की सूची भी दी हुई है। 1972 में चौखम्बा सं. सीरिज वाराणसी से ही इसका द्वितीय संस्करण प्रकाशित हुआ है, जिसका सम्पादन डॉ॰ उमेश चन्द्र पाण्डेय ने किया है। इसमें सूत्रों का हिन्दी अनुवाद भी है। प्रस्तावना में अनेक उपयोगी विषयों की विवेचना है। \n", "id": "546819", "title": "बौधायन धर्मसूत्र"}
{"url": "https://hi.wikipedia.org/wiki?curid=546820", "text": "गौतम धर्मसूत्र\n\nगौतम धर्मसूत्र अब तक उपलब्ध धर्मसूत्रों में प्राचीनतम है। यद्यपि सभी धर्मसूत्र ग्रंथ बिना किसी शाखाभेद के संपूर्ण आर्यजन को सामान्य रूप से मान्य हैं, तथापि कुमारिल (तंत्रवार्तिक, काशी, पृ. 179) के अनुसार गौतम धर्मसूत्र और गोभिल गृह्यसूत्र छंदोग (सामवेद) अध्येताओं के द्वारा विशेष रूप से परिगृहीत हैं। गौतम धर्मसूत्र के आंतरिक साक्ष्य से कुमारिल के मत की पुष्टि होती है। इस ग्रंथ का संपूर्ण 26वां अध्याय सामवेद के ब्राह्मण सामविधान से गृहीत है। सामवेदीय गोभिलगृह्यसूत्र में गौतम के प्रमाणों के उद्धरण हैं। परंपरा के अनुसार सामवेद की शाखा राणायनीय का एक सूत्रचरण गौतम था और संभवत: इसी सूत्रचरण में गौतमधर्मसूत्र की रचना हुई। यह कल्पना भी दूरारूढ़ नहीं कि धर्मसूत्र के अतिरिक्त गौतमसूत्रचरण के गृह्य और श्रौतस्त्र थे जो अब उपलब्ध नहीं।\n\nसामयाचारिक अथवा स्मार्त धर्म का विवेचन करनेवाले इस धर्मसूत्र में 28 अध्याय हैं, जिनमें वर्ण, आश्रम और निमित्त (प्रायश्चित्त) धर्मों का विस्तृत तथा गुणधर्म (राजधर्म) का अपेक्षतया संक्षिप्त विधान है। धर्मप्रमाण, प्रमाणों का पौर्वापर्य, उपनयन, शौच (अ. 1-2), ब्रह्मचारी, भिक्षु और बैखानस आश्रमों की विधि (अ.-3), गृहस्थाश्रम से संबद्ध संस्कार और कर्तव्य (अ. 4-6), ब्राह्मण, क्षत्रिय, वैश्य और शूद्र के कर्तव्य (अ. 9-10), राजधर्म (अ. 11), दंड (अ. 11-13), शौच (अ. 14), स्त्रीधर्म (अ. 18), प्रायश्चित्त (अ. 18-27), दायभाग (अ. 27, 28) एवं पुत्रों के प्रकार (अ. 28) का विवेचन है।\n\nइस धर्मसूत्र का उपलब्ध रूप अनेक प्रक्षेपों से युक्त है। उदाहरण के लिये 19वें अध्याय में कर्मविपाक का अंश बाद में जोड़ा गया है। इसपर न तो मस्करी का भाष्य और न हरदत्त की व्याख्या है। बौधायन (2, 2, 4, 17) द्वारा उद्धृत गौतमधर्मसूत्र के वचन तथा प्रस्तुत धर्मसूत्र के आंतरिक साक्ष्य पर अध्याय 6 का छठा सूत्र भी परवर्ती प्रक्षेप प्रतीत होता है।\n\nइसमें अन्य धर्मसूत्रों के समान बीच बीच में फुटकर पद्य नहीं हैं। संपूर्ण गौतमधर्मसूत्र गद्य में है, यद्यपि कुछ सूत्र वत्तगंधिशैली में लिखे गए हैं और अनुष्टुप् के अंश प्रतीत होते हैं, अन्य धर्मसूत्रों की अपेक्षा इसकी भाषा पाणिनीय व्याकरण की अधिक अनुयायिनी है, किंतु यह संस्कार भी बाद का प्रतीत होता है।\n\nक्योंकि इस धर्मसूत्र में सामविधान ब्राह्मण का एक अंश गृहीत है और वसिष्ठ और बौधायन धर्मसूत्रों में इस धर्मसूत्र के मतों का नामपूर्वक उल्लेख है, अत: इसकी रचना सामविधान ब्राह्मण के बाद और वसिष्ठ और बौधायनधर्मसूत्रों के पूर्व हुई होगी। इस तथ्य तथा बौद्ध धर्म के द्वारा की गई वर्णाश्रम धर्म की आलोचना के अनुल्लेख तथा उसकी प्रत्यालोचन के अभाव के आधार पर इस धर्मसूत्र का रचनाकाल 600-400 ई. पूर्व माना गया है।\n\nइसपर हरदत्त की \"मिताक्षरा\" व्याख्या और मस्करी का \"भाष्य\" है।\n\nगौतम धर्मसूत्र के रचियता ऋषि गौतम मुनि माने जाते हैं। गौतम नाम का उल्लेख प्राचीन शास्त्रों में अनेकत्र पाया जाता है। यथा न्याय दर्शन के प्रणेता भी अक्षपाद गौतम माने जाते हैं। कठोपनिषद में गौतम का प्रयोग नचिकेता तथा उसके पिता वाजश्रवस् के लिए हुआ है। इसी प्रकार छान्दोग्य उपनिषद* में हारिद्रुम नाम के आचार्य का उल्लेख हुआ है। अथर्ववेद* में भी गौतम नाम है। ऋग्वेद* के ऋषि रहूगण गौतम हैं। इनमें से किसने धर्मसूत्र का प्रणयन किया है, यह अनिश्चित है। चरणव्यूह की टीका के अनुसार गौतम सामवेद की राणायनी शाखा के एक विभाग के आचार्य थे।* \n\nगौतम धर्मसूत्र में केवल तीन प्रश्न हैं। प्रथम तथा द्वितीय प्रश्न में नौ–नौ अध्याय तथा तृतीय प्रश्न में दस अध्याय हैं। इस प्रकार सम्पूर्ण गौतम धर्मसूत्र 28 अध्यायों में विभक्त है, जिसमें एक सहस्त्र सूत्र है। यह ग्रंथ केवल गद्य में है तथा सभी धर्मसूत्रों में प्राचीनतम है। इस ग्रंथ में वेदों के मन्त्रांशों को सूत्र रूप में उद्धृत किया गया है। यद्यपि इन सूत्रों में यजुर्वेद के मन्त्र भी उद्धृत हैं[1] तथापि इस ग्रंथ का सम्बन्ध सामवेद से माना जाता है, क्योंकि इसमें न केवल सामवेद के अनेक विषयों को ही ग्रहण कर लिया गया है, अपितु सामवेद के कई सूक्तों का निर्देश भी है। साथ ही इस ग्रंथ के तृतीय प्रश्न के अष्टम अध्याय में अनेक सूत्र सामवेद के सामविधान ब्राह्मण से उद्धृत है। इसी प्रकार तृतीय प्रश्नपत्र के प्रथम अध्याय के बारहवें सूत्र में सामवेद के नौ मन्त्रों का निर्देश है। प्रथम प्रश्न के प्रथम अध्याय के सूत्र 52वें तथा तृतीय प्रश्न के सप्तम अध्याय के 8वें सूत्र में पाँच महाव्याहृतियों का उल्लेख किया गया है।[2] इन व्याहृतियों का सम्बन्ध भी सामवेद से ही है। इन प्रमाणों के आधार पर गौतम धर्मसूत्र का सम्बन्ध सामवेद से स्पष्ट है। म. म. काणे ने गौतम धर्मसूत्र का सम्बन्ध गौतमकल्प से माना है, किन्तु साथ ही उन्होंने इसकी स्वतन्त्र रचना का मत भी प्रतिपादित किया है।* \n\nसमय समय पर गौतम धर्मसूत्र में प्रक्षेप भी होते रहे हैं। ऐसा प्रायः अनेक ग्रंथों के साथ हुआ है। गौतम धर्मसूत्र भी इसका अपवाद नहीं है। प्रमाण रूप में कहा जा सकता है कि बौधायन धर्मसूत्र में गौतम के नाम से यह मत उद्धृत किया गया है कि ब्राह्मण को क्षत्रिय की वृत्ति स्वीकार नहीं करनी चाहिए।* किन्तु वर्तमान गौतम धर्मसूत्र में यह मत उपलब्ध नहीं होता, अपितु इसके स्थान पर यह कहा गया है कि आपत्काल में ब्राह्मण क्षत्रिय तथा वैश्य की वृत्ति को भी अपना सकता है।* इसी प्रकार वसिष्ठ धर्मसूत्र में भी गौतम के नाम से यह विचार व्यक्त किया गया है कि यदि कोई आहिताग्नि यात्रा में मर जाए तो उसके सपिण्ड घास–फूस के पुतले का पुनर्दाह करें, किन्तु वर्तमान गौतम धर्मसूत्र में ऐसा कोई सूत्र नहीं है। गौतम धर्मसूत्र में अनेक पाठ–भेद भी उपलब्ध होते हैं तथा कई पाण्डुलिपियों में कर्मविपाक पर एक पूरा प्रकरण जोड़ दिया गया, जिस पर हरदत्त की व्याख्या नहीं है। इन प्रमाणों के आधार पर विद्वानों की धारणा है कि गौतम धर्मसूत्र में समय समय पर अनेक परिवर्तन होते रहे हैं। कुन्दलाल शर्मा जी का विचार हैः– 'इस प्रकार के पाठ–भेद या प्रक्षेप कुमारिल से पूर्व ही किए गए थे क्योंकि 'तन्त्र वार्त्तिक'* में इस प्रकार के पाठभेदों की चर्चा की गई है। मिताक्षरा, स्मृतिचन्द्रिका तथा अन्य ग्रंथों में उद्धृत इस रचना के अनेक सूत्र वर्तमान संस्करणों में उपलब्ध नहीं हैं।' \n\nगौतम धर्मसूत्र का काल ईसा पूर्व 400–600 के पहले माना जाता है। इस अवधारणा में हेतु यह है कि अनेक ग्रंथों में गौतम का उल्लेख प्राप्त होता है। जिससे स्वतः सिद्ध है कि गौतम धर्मसूत्र उनसे पूर्ववर्ती है। इसी प्रकार गौतम धर्मसूत्र में भी अन्य साहित्य का उल्लेख प्राप्त होता है। अतः इस सूत्रग्रंथ को उस साहित्य से परवर्ती ही मानना होगा। दोनों पक्ष इस प्रकार हैं–\n\nगौतम धर्मसूत्र में किसी भी धर्मसूत्रकार के नाम का उल्लेख प्राप्त नहीं होता, अपितु 'इत्येके', 'एकाषाम्', 'एके' आदि शब्दों के द्वारा ही अपने से पूर्ववर्ती आचार्यों का उल्लेख इसमें किया गया है। गौतम धर्मसूत्र* में मनु के नाम से एक मत दिया गया है।* गौतम धर्मसूत्र की व्याख्या करते समय मस्करी ने अपनी व्याख्या की पुष्टि में अनेक उदाहरण मनुस्मृति से दिए हैं। शोधकों ने गौतम धर्मसूत्र मथा मनुस्मृति के पदों में 500 से अधिक समानताएं खोज लीं हैं तो भी इससे यह सिद्ध नहीं होता कि वर्तमान मनुस्मृति गौतम धर्मसूत्र का मुख्य स्रोत है।* गौतम धर्मसूत्र* में ‘लोकवेदवेदांगवित्’ कहकर वेद–वेदांग तथा* में ‘वाकोवाक्येतिहासपुराणकुशलः’ कहकर पुराण आदि की चर्चा भी की है। साथ ही गौतम धर्मसूत्र* में उपनिषद्–वेदान्त आदि का उल्लेख भी किया है।* इसी प्रकार 2–2–28 में निरूक्त* की ओर भी संकेत हैं।* इन प्रमाणों के आधार पर गौतम धर्मसूत्र इन ग्रंथों में से परवर्ती प्रतीत होता है। \n\nबौधायन धर्मसूत्र में दो बार गौतम का उल्लेख हुआ है।* सामवेद के श्रौतसूत्र लाट्यायन* एवं द्राह्यायण* भी गौतम को उद्धृत करते हैं। सामवेदीय गोभिलगृह्यसूत्र* भी गौतम धर्मसूत्र को प्रामाणिक मानता है। वसिष्ठ धर्मसूत्र* में गौतम को उद्धृत किया गया है। गौतम धर्मसूत्र का 19वां अध्याय ही वसिष्ठ धर्मसूत्र में 22वें अध्याय के रूप में है। मनुस्मृति* में गौतम को उतथ्य का पुत्र कहा गया है तथा याज्ञवल्क्य–स्मृति में* गौतम की गणना धर्मशास्त्रों में की गई है। शंकराचार्य ने वेदान्तसूत्र–भाष्य* में गौतम धर्मसूत्र* को उद्धृत किया है।* \nइन प्रमाणों के आधार पर गौतम धर्मसूत्र इन रचनाओं के पश्चात् ठहराता है। डॉ॰ जॉली गौतम धर्मसूत्र को आपस्तम्ब धर्मसूत्र से शताब्दियों पूर्व मानते हैं।* म. म. काणे का विचार है कि गौतम धर्मसूत्र के समय पाणिनि का व्याकरण या तो था ही नहीं और यदि था तो वह अपनी महत्ता स्थापित नहीं कर सका था। निष्कर्ष स्वरूप गौतम धर्मसूत्र का रचना काल 600 ई. पू. में रखा जा सकता है। \n\nगौतम धर्मसूत्र में वर्णित विषयों की सूची इस प्रकार है– \n\nप्रथम अध्याय – धर्म, उपनयन, शुद्धि–प्रकरण, छात्रों के नियम। \n\nद्वितीय अध्याय – ब्रह्चारी के नियम, आचरण और निषेध। \n\nतृतीय अध्याय – गृहस्थाश्रम, सन्यास और वानप्रस्थ के नियम। \n\nचतुर्थ अध्याय – गृहस्थ का धर्म, विवाह और पुत्रों के प्रकार। \n\nपंचम अध्याय – पंच महायज्ञ और मधुपर्क। \n\nषष्ठम अध्याय – अभिवादन के नियम और व्यक्तियों के प्रति आचरण। \n\nसप्तम अध्याय – गुरुसेवा और ब्राह्मण के कर्त्तव्य। \n\nअष्टम अध्याय – राजा और बहुश्रुत संस्कार। \n\nनवम अध्याय – व्रत और आचरण के दैनिक नियम। \n\nप्रथम अध्याय – चारों वर्णों के कर्त्तव्य। \n\nद्वितीय अध्याय – राजा के कर्त्तव्य और धर्म–निर्णय की प्रक्रिया। \\ \n\nतृतीय अध्याय – अपराध और उनके दण्ड, ब्याज, ऋण। \n\nचतुर्थ अध्याय – विवाद और उनके निर्णय, साक्षी और व्यवहार, सत्यभाषण, न्यायकर्त्ता। \n\nपंचम अध्याय – मृत्यु और जन्मविषयक अशौच। \n\nषष्ठम अध्याय – श्राद्धकर्म। \n\nसप्तम अध्याय –वेदाध्ययन की विधि और अनध्याय। \n\nअष्टम अध्याय – भक्ष्य और पेय पदार्थ। \n\nनवम अध्याय – स्त्री के धर्म। \n\nप्रथम अध्याय – प्रायश्चित्त। \n\nद्वितीय अध्याय – त्याज्य व्यक्ति। \n\nतृतीय अध्याय – पातक और महापातक। \n\nचतुर्थ अध्याय से सप्तम अध्याय – प्रायश्चित्त। \n\nअष्टम अध्याय – कृच्छ्र व्रत। \n\nनवम अध्याय – चान्द्रायण व्रत और \n\nदशम अध्याय – सम्पत्ति का विभाजन। \n\nप्रायः सभी धर्मसूत्रों का प्रतिपाद्य मनुष्य के व्यक्तिगत तथा सामाजिक आचार एवं कर्त्तव्य हैं। गौतम धर्मसूत्र में भी इनके सम्बन्ध में विशद विवेचन किया गया है। अन्य धर्मसूत्रों के समान गौतम धर्मसूत्र में भी मुख्यतः वर्णों एवं आश्रमों के नियमों तथा वर्णों के दैनिक धर्मकृत्यों का विधान किया गया है। वर्णाश्रम–व्यवस्था को गौतम धर्मसूत्र अत्यंत महत्व प्रदान करता है, यहाँ तक कि इसमें वर्णाश्रम से हीन, अपवित्र तथा पतितों के साथ सम्भाषण का भी निषेध है। ब्रह्मचारी, गृहस्थ, वैखानस तथा भिक्षु के रूप में गौतम ने मनुष्य जीवन को चार आश्रमों में विभक्त करके चारों आश्रमवासियों के कर्त्तव्यों के विस्तार से उल्लेख किया है। गौतम गृहस्थाश्रम को महत्व देते हैं, क्योंकि सभी आश्रम इसी के आश्रित हैं। अन्य आश्रमों के अन्ग्रत भिक्षु नाम से सन्यासाश्राम को गौतम महत्वपूर्ण मानते हैं। वानप्रस्थ या वैखानस गृहस्थ तथा सन्यास के बीच की कड़ी है। गौतम ने उन सभी आश्रमों के कर्त्तव्यादि के विषय में विस्तार से विचार किया है। \nआश्रम–व्यवस्था के अन्तर्गत गौतम ने अतिथि–सत्कार को बहुत महत्व दिया है। गौतम धर्मसूत्र* के अनुसार संन्यासी को भी अतिथि सेवा करनी चाहिए तथा गृहस्थ को ‘देवपितृमनुष्यर्षिपूजक’ होना चाहिए। दुःखी, रोगी, निर्धन और विद्यार्थी की सहायता करना गृहस्थ का परम धर्म है। उसे अतिथि, बालक, रोगी, स्त्री, वृद्धों, सेवकों को भोजन देकर स्वयं भोजन करना चाहिए। गृहस्थ–धर्म के पालनार्थ गौतम ने पांच महायज्ञों का विधान किया है।* इसके साथ ही इस धर्म की शुद्धता के लिए अनेक नियम भी बनाए हैं। आश्रम–धर्म के प्रसंग में गौतम धर्मसूत्र में दया, क्षमा, परनिन्दाराहित्य आदि मानवीय गुणों पर बल दिया गया है।[3] \nइन गुणों के साथ दान देने का विधान भी यहाँ पर किया गया है, किन्तु गौतम धर्मसूत्र* के अनुसार दान पात्र की योग्यता के अनुसार देना चाहिए। गौतम का सत्यभाषण तथा सत्य आचरण पर बहुत बल है। सभी के लिए यह अनिवार्य है। इसीलिए सत्य भाषण को महान तप कहा गया है। सत्य बोलने से स्वर्ग तथा असत्य भाषण से नरक प्राप्ति की बात भी कही गई है। इन गुणों के साथ मनुष्य को अहिंसक, मृदु, सहिष्णु, क्षमाशील भी होना चाहिए। \n\nइस प्रकार गौतम धर्मसूत्र में व्यक्तिगत तथा सामाजिक जीवन को श्रेष्ठ बनाने का प्रयत्न किया गया है। इसके साथ गौतम यह भी जानते हैं कि व्यक्ति अपनी स्वाभाविक कमज़ोरी के कारण कुपथ में प्रवृत्त हो जाता है। कभी–कभी पूरे समाज में ही अनैतिकता व्याप्त हो जाती है, किन्तु यदि यत्न किया जाए तो ये दुर्बलताएँ देर हो सकती हैं। इसलिए गौतम धर्मसूत्र में दण्ड स्वरूप अनेक प्रकार के प्रायश्चत्तों का विधान किया गया है जिनसे व्यक्ति शुद्ध होकर पुनः श्रेष्ठ जीवन व्यतीत कर सकता है। इस ग्रंथ में कहीं कहीं मांस–भक्षण का उल्लेख भी मिलता है, किन्तु वह प्रक्षिप्त प्रतीत होता है। \nगौतम धर्मसूत्र में आश्रम–व्यवस्था के साथ वर्ण–व्यवस्था पर भी पर्याप्त प्रकाश डाला गया है। इस प्रसंग में ब्राह्मण को सर्वोपरि स्थान प्रदान किया गया है। ब्राह्मण, क्षत्रिय, वैश्य तथा शूद्र के रूप में चारों वर्णों के कर्त्तव्य एवं अधिकारों का यहाँ अच्छा विवेचन किया गया है। वर्ण–व्यवस्था के सुचारू संचालनार्थ यहाँ पर सवर्ण विवाह को ही मान्यता प्रदान की गई है। यदि कोई असवर्ण विवाह करता है तो उसकी सन्तान वर्णसंकर कहलाएगी। यहाँ पर यह भी कहा गया है कि निरन्तर सात पीढ़ियों तक चलने वाली वर्णसंकर सन्तान भी अपने अपने कार्यों के आधार पर उत्कृष्ट वर्ण या निष्कृट वर्ण की हो जाती है। प्रायश्चित्त, अपराध, दण्ड, मृत्यु तथा जन्मविषयक अशौच भी वर्णानुसार ही निर्धारित किए गए हैं। \n\nसम्भवतः ब्राह्मण को उसकी विद्वता तथा श्रेष्ठ आचरण के कारण ही बंधनों से मुक्त रखा गया होगा। इसलिए गौतम धर्मसूत्र* में ‘तदपेक्षस्तद्वृत्तिः’ कहा गया है। गौतम धर्मसूत्र में शूद्रों की स्थिति अच्छी नहीं दिखाई देती है। उनके लिए धार्मिक संस्कार विहित नहीं हैं तथा केवल गृहस्थाश्रम ही उनके लिए विहित है। शूद्र का यही धर्म बतलाया गया है कि वह उच्च वर्ण के लोगों की सेवा करे। \nगौतम धर्मसूत्र में नारी को पर्याप्त महत्व दिया गया है, क्योंकि वह सन्तान की जननी है। उसे श्रेष्ठ आचार्य कहा गया है। यद्यपि गृहसम्बन्धी तथा धार्मिक कार्यों में गृहिणी तथा सहधर्मिणी के रूप में वह प्रतिष्ठित पद पर आसीन है तथापि उसे धर्म के विषय में अस्वतन्त्र कहा है। कन्या का विवाह माता–पिता के अधीन है किन्तु यदि वे समय पर कन्या का विवाह नहीं करते, तो वह स्वयं अनुकूल युवक से विवाह कर सकती है। स्त्री के लिए पातिव्रत्य धर्म अनिवार्य है। अपने पति के अतिरिक्त उसे किसी और के विषय में सोचना भी नहीं चाहिए। अनैतिक यौन सम्बन्धों के लिए कठोरतम दण्ड का विधान किया गया है। गौतम धर्मसूत्र में दासी के रूप में नारी का निम्न स्वरूप ही दृष्टिगोचर होता है। एक सूत्र* में तो यहाँ तक कह दिया गया कि दासी यदि किसी पुरुष के पास बन्धक रखी गई है तो वह उसका उपभोग कर सकता है। इस कथन का औचित्य गौतम धर्मसूत्र के टीकाकार हरदत्त ने यह कहकर बतलाया है कि पास रखी उपभोग्य वस्तु पर कोई व्यक्ति कब तक संयम रख सकता है? हरदत्त का यह कथन नैतिकता की सीमा का उल्लंघन करता है। कारण कुछ भी हो, यह स्थिति समाज की हीन अवस्था की सूचक है। \nगौतम धर्मसूत्र में राज्य–व्यवस्था पर भी प्रकाश डाला गया है। गौतम* के अनुसार प्राणिमात्र की रक्षा करना तथा न्यायपूर्वक दण्ड देकर प्रजा को सुपथ में रखना राजा का कर्त्तव्य है। राजा विद्वान तथा सदाचारी ब्राह्मण की सहायता से राजकार्य करता है। धर्मसूत्रों में राजा निरंकुश नहीं है। उसके न्याय की प्रक्रिया भी जन–तान्त्रिक है। राज्य में ब्राह्मण धर्म का विधान करने वाला तथा राजा उसका पालन कराने वाला है।* \nइस प्रकार गौतम धर्मसूत्र में एक बहुत ही समन्वयपूर्ण लोक–व्यवस्था का प्रतिपादन किया गया है। समाज के विभिन्न वर्गों के प्रायः सभी प्रकार के कर्त्तव्यों का निर्धारण करके समाज को सही दिशा देने का प्रयत्न यहाँ पर किया गया है जिससे समाज उन्नति कर सके तथा लोगों में प्रेम, न्याय, दया, परोपकार आदि गुणों की वृद्धि हो। संक्षेप में कहा जाए तो गौतम ने अपने धर्मसूत्र के माध्यम से सम्पूर्ण समाज को ही नैतिक एवं सामाजिक दृष्टि से नियन्त्रित करने का प्रयत्न किया है। \n\nभर्त्तृयज्ञ – ये गौतम धर्मसूत्र के प्राचीन व्याख्याकार हैं जिनका उल्लेख कई लोगों ने किया है। इनकी व्याख्या इस समय पर उपलब्ध नहीं है। इनका काल 800 ई. से पूर्व का माना जाता है। \n\n\n", "id": "546820", "title": "गौतम धर्मसूत्र"}
{"url": "https://hi.wikipedia.org/wiki?curid=546823", "text": "आपस्तम्ब धर्मसूत्र\n\nआपस्तम्बीय कल्प के 30 प्रश्नों में से 28वें तथा 29वें प्रश्नों को आपस्तम्ब धर्मसूत्र नाम से अभिहित किया जाता है। ये दोनों प्रश्न 11–11 पटलों में विभक्त है, जिनमें क्रमशः 32 और 29 कण्डिकायें प्राप्त हैं। \n\nयही एक कल्पसूत्र है जिसकी श्रौत, गृह्य, धर्म और शुल्बसूत्र युक्त पूर्ण कल्प–परम्परा उपलब्ध है; पर उन सभी का कर्त्ता एक ही है या नहीं, यह कहना कठिन है। महामहोपाद्याय पाण्डुरंग वामन काणे के मतानुसार गृह्यसूत्र और धर्मसूत्र इन दोनों के प्रणेता एक ही हैं। स्मृतिचन्द्रिका इन दोनों को ही एक ग्रन्थकार की कृति मानती है। ब्यूह्लर तथा फूय्हरर् को भी इस विषय में कोई शंका नहीं है।किन्तु ओल्डेनबर्ग के अनुसार आपस्तम्ब श्रौतसूत्र तथा आपस्तम्ब धर्मसूत्र के रचियता भिन्न–भिन्न व्यक्ति हैं। बौधायन धर्मसूत्र के कई अंशों का आपस्तम्ब धर्मसूत्र से सादृश्य हैं किन्तु यह कहना कठिन है कि किसने किसकी सामग्री ली है। महामहोपाद्याय काणे आपस्तम्ब धर्मसूत्र को बौधायन से परवर्ती मानते हैं। इस विषय में बनर्जी ने सुदीर्घ आलोचना की है। इससे ज्ञात होता है कि उन्होंने दोनों ग्रंथों की मन्त्र–सम्पत्ति की तुलनात्मक समीक्षा की है। \n\nआपस्तम्ब धर्मसूत्र का सम्बन्ध दक्षिण भारत से प्रतीत होता है, क्योंकि चरण–व्यूहगत 'महार्णव' नामक रचना से उद्धृत पद्यों के अनुसार आपस्तम्ब शाखा नर्मदा के दक्षिण में प्रचलित थी।[1] स्वयं आपस्तम्ब ने धर्मसूत्रगत श्राद्ध के प्रकरण में ब्राह्मणों के हाथ में जल गिराने की प्रथा 'उत्तर के लोगों में' प्रचलित है, ऐसा कहकर दक्षिण भारतीय होने का परिचय दिया है। इस विषय में उल्लेखनीय तथ्य तो यह है कि आपस्तम्ब धर्मसूत्र में तैत्तिरीय आरण्यक के जिन मन्त्रों का निर्देश है, वे आन्ध्रपाठ से ही गृहीत हैं। इसी आधार पर ब्यूह्लर आपस्तम्ब को आन्ध्र–प्रदेशीय मानते हैं।\n\nहरदत्त ने आपस्तम्ब धर्मसूत्र से सम्बन्धित दोनों प्रश्नों को 11–11 पटलों में विभक्त करके उज्जवलावृत्ति नाम्नी टीका का प्रणयन किया है। हरदत्त के अतिरिक्त एक और भाष्यकार का उल्लेख काणे ने किया है, वह है धूर्तस्वामी। शंकर ने भी आपस्तम्ब धर्मसूत्र के अध्यात्मविषयक दो पटलों पर भाष्य लिखा है। बम्बई संस्कृत सीरीज में ब्यूह्लर द्वारा हरदत्त की उज्जवला टीका के अंशों सहित तथा कुम्भकोणम् संस्करण में सम्पूर्ण हरदत्तीय टीका तथा ब्यूह्लरकृत भूमिका सहित आंग्ल अनुवाद 'सैक्रेड बुक ऑफ दि ईस्ट' (भाग–2) में प्रकाशित हुआ है। \n\nआपस्तम्ब धर्मसूत्र भाषा एवं शैली की दृष्टि से सभी धर्मसूत्रों से विलक्षण है। भाषा की दृष्टि से ब्यूह्लर ने इस सूत्र की भाषा से सम्बन्धित असंगतियों को चार वर्गों में रखा है। \n\nआपस्तम्ब धर्मसूत्र में कुछ अप्रचलित शब्द प्राप्त होते हैं जैसे किः– \n\nइन अप्रचलित और अपाणिनीय प्रयोगों के कारण इस सूत्र के विषय में दो धारणायें विद्वानों के मध्य में दृष्टिगोचर होती हैं– \n\nशैली की दृष्टि से यही कहा जा सकता है कि इस सूत्र में अधिकांश सूत्र गद्य में हैं किन्तु इसमें प्रायः पद्यों का प्रयोग भी समुपलब्ध है। इसमें प्राप्य सूत्र शिथिल तथा अस्पष्ट हैं तथा इनकी शैली ब्राह्मणों की शैली के समीपतर प्रतीत होती है। \n\nआपस्तम्ब धर्मसूत्र के समय विषय में ब्यूह्लर का कथन है कि इसका समय ईसा से 150–200 वर्ष या इससे भी पूर्व मानना उचित है, किन्तु महामहोपाद्याय काणे ने 700–300 ई. पू. के बीच का समय माना है।\n\nआपस्तम्ब धर्मसूत्र के वर्ण्य विषयों का संक्षेपतः वर्णन इस प्रकार है– \nधर्म के स्त्रोत, चातुर्वण्य, उपनयन का वर्णानुसार समय–विवेचन, उपयुक्त समय पर उपनयन व्रत न करने पर प्रायश्चित्त, ब्रह्मचारी के संस्कार, 48, 36, 25 तथा 12 वर्षों का ब्रह्मचर्य, दण्ड, अजिन और मेखला आदि तथा भिक्षा के नियम, समिधानयन, ब्रह्मचारी के व्रत, स्नातक के धर्म, अनध्याय, स्वाध्याय की विधि, पञ्चमहायज्ञ, वर्णानुसार कुशलक्षेम पूछने के नियम, यज्ञोपवीत–धारण के अवसर, आचमन का काल तथा विधि, भक्ष्याभक्ष्य–विचार, आपत्काल के अतिरिक्त काल में ब्राह्मण के लिए वणिक–व्यापार का निषेध, पतनकारक तथा अशुचिकर कर्म, ब्रह्मविषयक अध्यात्म–चर्चा, परम पद की प्राप्ति में सहायक सत्य, शम, दम आदि का वर्णन; क्षत्रिय, वैश्य, शूद्र और स्त्री की हत्या का निराकरण, ब्राह्मण, आत्रेयी, ब्राह्मण स्त्री, गुरु तथा क्षत्रिय की हत्या से सम्बन्धित प्रायश्चित्त कृत्य, गुरुतल्पगमन, सूरापान तथा स्वर्णस्तेय के लिए प्रायश्चित्त कृत्य, पशु–पक्षियों की हत्या तथा अभर्त्सनीय की भर्त्सना, शूद्रा गमन, अभक्ष्य–भक्षण के प्रायश्चित्त, द्वादशरात्रि पर्यन्त सम्पन्न किए जाने वाले कृच्छ्र के नियम, पति, गुरु तथा माता के प्रति व्यवहार, परस्त्री–गमन के लिए प्रायश्चित्त, आत्मरक्षार्थ ब्राह्मण के लिए शस्त्रग्रहण वर्जना, अभिशस्त का प्रायश्चित्त, विविध स्नातकों के व्रत। \nपारिग्रहण के साथ गृहस्थ धर्म का प्रारम्भ, गृहस्थ के लिए भोजन और उपवास, स्त्री गमन आदि के नियम, विभिन्न वर्णों से सम्बन्धित कर्त्तव्य–अकर्त्तव्य, सिद्ध अन्न की बलि, अतिथि सत्कार, ब्राह्मण गुरु के अभाव में ब्राह्मण का क्षत्रिय या वैश्य गुरु से शिक्षा–ग्रहण, मधुपर्क के नियम, वैश्वदेव बलि, भृत्यों के प्रति उदार व्यवहार, ब्राह्मण आदि के विशिष्ट कर्म, युद्ध के नियम, राजपुरोहित के गुण, अपराध के अनुरूप दण्ड विधान, ब्राह्मण की हत्या एवं दासत्व का निषेध, मार्ग में चलने के नियम, धर्म और अधर्म के परिणाम स्वरूप उत्थान और पतन। धार्मिक कृत्यों में सुक्षम तथा सन्तानवती प्रथम पत्नी के रहते द्वितीय विवाह का निषेध, षड्विध विवाह, सवर्ण पत्नी के पुत्रों का पैतृक सम्पत्ति में अधिकार, पिता का निर्णय, सन्तान के व्यापार का निषेध, पिता के जीवित रहते पैतृक सम्पत्ति का सम–विभाजन, पागलों–नपुंसकों तथा पापियों को सम्पत्ति के अधिकार का निषेध, पुत्राभाव में सम्पत्ति का अधिकारी, ज्येष्ठ पुत्र को अधिक सम्पत्ति प्रदान करने की अवैदिकता। पति–पत्नी के बीच सम्पत्ति–विभाजन का निषेध। सम्बन्धियों तथा सगोत्रियों की मृत्यु पर अशौच–विचार। श्राद्ध में भक्ष्याभक्ष्य का विचार। श्राद्धभोजी ब्राह्मणों के लक्षण आश्रम–व्यवस्था, संन्यासी और वानप्रस्थ के नियम, नृप के कर्त्तव्य। राजधानी, राजप्रासाद तथा सभा की स्थिति, चोरों का प्रवासन, ब्राह्मण को द्रविण तथा भूदान; श्रोत्रिय स्त्रियों, सन्यासियों तथा विद्यार्थियों की कर–मुक्ति। परस्त्रीगमन के लिए विहित प्रायश्चित्त कृत्य, नरहत्या तथा अभिकुत्सन के लिए दण्ड का विधान, आचार–नियमों का उल्लंघन करने पर दण्ड, विवादों का निर्णय, संदिग्ध विवादों में अनुमान या दिव्य परीक्षा का प्रमाण। मिथ्या साक्ष्य का दण्ड, स्त्रियों तथा शूद्रों के ग्रहण करने योग्य धर्म। आपस्तम्ब धर्मसूत्र में एक ऐसा सूत्र है जो मीमांसा के विभिन्न सिद्धान्तों तथा पारिभाषिक शब्दों से ओतप्रोत है– 'यथा–श्रुतिर्हि बलीयस्यानुमानिकादाचारात्* विरोधे त्वनपेक्ष्यं स्यादसति ह्यनुमानम्।'* अङ्गानां तु प्रधानैरव्यपदेश इति न्यायवित्समयः।[2] अथापि नित्यानुवादमविधिमाहुर्न्यायविदः,* अर्थवादो वा विधिशेषत्वात् तस्मान्नित्यानुवादः।* इससे यह स्पष्ट ही है कि आपस्तम्ब के समय में मीमांसा शास्त्र पूर्ण विकसित था। \n\n\nआपस्तम्ब धर्मसूत्र में धर्म की व्याख्या के अन्तर्गत प्रथम विवेच्य विषय वर्ण ही है। तुच्छ से तुच्छ कृत्यों में वर्ण के आधार पर भिन्नता सर्वत्र स्पष्ट रूप से दृष्टिगोचर होती है। यज्ञोपवीत का समय, अवस्था, मेखला, वस्त्र, दण्ड तथा भिक्षाचरण की विधि सभी के निमित्त वर्ण का विचार अनिवार्य है। उपनयन का विधान केवल तीन उच्च वर्णों के लिए किया गया है। शूद्र तथा दुष्टकर्म में निहित व्यक्ति के लिए उपनयन (वेदाध्ययन) का कोई विधान नहीं है। शूद्र के लिए केवल सेवाकर्म ही विहित है। उच्च वर्ण की सेवा करके ही वह पुण्यफल का भागीदार होता है। \nजिस प्रकार अच्छी प्रकार जोते हुए खेत में पौधों और वनस्पतियों के बीज अनेक प्रकार के फल उत्पन्न करते हैं, उसी प्रकार गर्भादान आदि संस्कारों से युक्त व्यक्ति भी उत्तम फल का भागीदार होता है। \nआपस्तम्ब धर्मसूत्र के अनुसार ब्रह्मचारी के मुख्यतः तीन प्रकार के कृत्य हैं – गुरु को प्रसन्न करने वाले कृत्य, कल्याणकारी कृत्य तथा वेद का स्वाध्याय।* समिदाधान तथा भिक्षाचरण भी ब्रह्चारी के लिए अत्यावश्यक हैं। \nआपस्तम्ब धर्मसूत्र के अनुसार गृहस्थ के लिए अतिथि सत्कार नित्य किया जाने वाला एक प्राजापत्य यज्ञ है।* बलिकर्म के पश्चात् गृहस्थ को सर्वप्रथम अतिथियों को, उसके पश्चात् बालकों, वृद्धों, रोगियों, सम्बन्धियों तथा गर्भवती स्त्रियों को भोजन कराना चाहिए। इसके अतिरिक्त वैश्वदेव–कर्म, पितृकर्म तथा श्राद्धकर्म भी गृहस्थ के लिए अनिवार्य है। \nआपस्तम्ब धर्मसूत्र में विवाह के षड्भेदों (ब्राह्म, आर्ष, दैव, गान्धर्व, आसुर और राक्षस) में से ब्राह्म, आर्ष तथा दैव विवाह को श्रेष्ठ माना गया है तथा राक्षस, आसुर तथा गन्धर्व विवाह को निन्दित कहा गया है। इसके अतिरिक्त गोत्र के विषय में उल्लिखित है कि अपने ही गोत्र के पुरुष के साथ पुत्री का विवाह नहीं करना चाहिए।[3] इस सूत्र में एकपत्नीत्व को प्रधानता दी गई है।[4] \nआपस्तम्ब धर्मसूत्र में इस सूत्र के अनुसार संन्यासी को अग्नि, गृह तथा सभी प्रकार के सुखों का परित्याग करके अल्पभाषण करना चाहिए। इसके अतिरिक्त उसे उतना ही भिक्षाचरण करना चाहिए जिससे उसका जीवन निर्वाह सम्भव हो। संन्यासी को दूसरों के द्वारा परित्यक्त वस्त्रों का ही प्रयोग करना चाहिए। \nआपस्तम्ब धर्मसूत्र में संन्यासी के लिए विहित नियमों का ही वानप्रस्थ में प्रवेश करने वाले व्यक्ति को निर्वाह करना चाहिए। संन्यासी भिक्षाचरण के द्वारा जीवन निर्वाह करता है लेकिन वानप्रस्थ को स्वयं गिरे हुए फल–पत्तों का भक्षण करते हुए जीवन निर्वाह करना चाहिए। \nआपस्तम्ब धर्मसूत्र में व्यभिचारी पुरुष की प्रजननेन्द्रिय को कटवा देने का विधान किया गया है।* नरहत्या करने वाले व्यक्ति को अन्धा कर देना चाहिए।* स्वर्ण चोरी करने वाले व्यक्ति को स्वयं अपना अपराध स्वीकार कर राजा से मृत्युदण्ड की प्रार्थना करनी चाहिए। \nआपस्तम्ब धर्मसूत्र में इस सूत्र के अनुसार पिता को जीवित रहते ही अपने पुत्रों में अपनी सम्पत्ति का विभाजन कर देना चाहिए। नपुंसक, पागल और पातकी पुत्रों को किसी भी प्रकार का अंश नहीं देना चाहिए। पुत्र न होने पर दाय का भाग सपिण्ड को दिया जाना चाहिए। पुत्रहीन व्यक्ति की स्त्री सम्पत्ति की अधिकारणी नहीं होती है। \nगुरु की हत्या, गुरुपत्नी–गमन, सुवर्ण की चोरी और सुरापान आदि के लिए इस सूत्र में अत्यन्त भयावह प्रायश्चित्त कृत्यों का विधान किया गया है। प्रचलित आकार की अपेक्षा श्रुति को ही इसमें प्रामाणिक माना गया है।[5] आपस्तम्ब धर्मसूत्र गत प्रथम प्रश्न के आठवें पटल को 'अध्यात्म पटल' के नाम से अभिहित किया गया है। इसमें अभिव्यक्त विचार उपनिषदों से प्रभावित हैं। इसके अन्तर्गत योग पर विशेष बल दिया गया है। शंकर ने आपस्तम्ब धर्मसूत्र के अध्यात्म–विषयक दो पटलों पर भाष्य लिखा है।\n", "id": "546823", "title": "आपस्तम्ब धर्मसूत्र"}
{"url": "https://hi.wikipedia.org/wiki?curid=546826", "text": "हारीत धर्मसूत्र\n\nhttps://commons.wikimedia.org/wiki/File:Dharma_sutra.jpg\n\nहारीत की मान्यता अत्यन्त प्राचीन धर्मसूत्रकार के रूप में हैं। बौधायन धर्मसूत्र, आपस्तम्ब धर्मसूत्र और वासिष्ठ धर्मसूत्रों में हारीत को बार–बार उद्धत किया गया है। हारीत के सर्वाधिक उद्धरण आपस्तम्ब धर्मसूत्र में प्राप्त होते हैं। तन्त्रवार्तिक* में हारीत का उल्लेख गौतम, वसिष्ठ, शंख और लिखित के साथ है। \nपरवर्ती धर्मशास्त्रियों ने तो हारीत के उद्धरण पौनः पुन्येन दिये हैं, किन्तु हारीत धर्मसूत्र का जो हस्तलेख उपलब्ध हुआ है और जिसका स्वरूप 30 अध्यायात्मक है, उसमें इनमें से बहुत से उद्धरण नहीं प्राप्त होते हैं। \nधर्मशास्त्रीय निबन्धों में उपलब्ध हारीत के वचनों से ज्ञात होता है कि उन्होंने धर्मसूत्रों में वर्णित प्रायः सभी विषयों पर अपने विचार प्रकट किए थे। मनुस्मृति के व्याख्याकार कुल्लूक भट्ट के अनुसार हारीत धर्मसूत्र का प्रारम्भिक अंश इस प्रकार था –\n\nनासिक (महाराष्ट्र) जनपद के इस्मालपुर नामक स्थान पर हारीत धर्मसूत्र का एक हस्तलेख वामनशास्त्री को मिला था जिसमें 30 अध्याय हैं। यह अत्यन्त भ्रष्ट है और इसमें उद्धृतांश भी नहीं मिलते, इस कारण काणे प्रभृति मनीषियों ने इसकी प्रामाणिकता पर सन्देह व्यक्त किया है। \n\nहारीत धर्मसूत्र में निरूपित विषयों में मुख्य है– \n\nधर्म का मुल स्रोत, उपकुर्वाण और नैष्ठिक संज्ञक द्विविध ब्रह्चारी, स्नातक, गृहस्थ, आरण्यक (वानप्रस्थ) सन्यासी, भक्ष्या–भक्ष्य, जन्म और मृत्युजन्य अशौच, श्राद्ध, पवित्र व्यवहार, पञ्चमहायज्ञ, वेदाध्ययन और अनध्याय, राजकर्म, शासन–विधि, न्याय–व्यवहार विधि, स्त्रियों के कर्त्तव्य, प्रायश्चित्त इत्यादि। \n\nहारीत ने अष्टविध विवाहों में 'क्षात्र' और 'मानुष'– ये दोनों नाम ऐसे दिए गए हैं, जो अन्यत्र नहीं मिलते। अष्टविध विवाहों के अन्तर्गत आर्ष और प्राजापत्य का उल्लेख नहीं है। ब्रह्मवादिनी स्त्रियों को वेदाध्ययन का अधिकार दिया गया है। \n\nअभिनय–वृत्ति को घृणा की दृष्टि से देखा गया है और रंगकर्मी ब्राह्मणों को देवकर्म तथा श्राद्ध–दृष्टि से निषिद्ध बतलाया गया है। \n\nडॉ॰ कालन्द ने हारीत धर्मसूत्र में मैत्रायणी संहिता का 'भगवान् मैत्रायणी' के रूप में आदरपूर्वक उल्लेख देखकर इसका सम्बन्ध मैत्रायणी संहिता के साथ स्थापित करने का प्रयत्न किया है।* किन्तु यह अभी विवादग्रस्त है। जीवानन्द के द्वारा सम्पादित धर्मशास्त्र संग्रह में हारीत धर्मशास्त्र को 'लघु हारीत स्मृति' और 'वृद्ध हारीत स्मृति' – इन दो रूपों में प्रकाशित किया गया है। लघु हारीत स्मृति में सात अध्याय और 250 पद्य हैं। वृद्ध हारीत स्मृति में आठ अध्याय और 2600 पद्य हैं। इस पर वैष्णव सम्प्रदाय का प्रभाव स्पष्ट है। \nआनन्दाश्रम–संस्करण में इन्हीं आठ अध्यायों को 11 अध्यायों में विभक्त कर दिया गया है। \n", "id": "546826", "title": "हारीत धर्मसूत्र"}
{"url": "https://hi.wikipedia.org/wiki?curid=546827", "text": "हिरण्यकेशि धर्मसूत्र\n\nहिरण्यकेशिकल्प के 26 वें तथा 27 वें प्रश्नों की मान्यता धर्मसूत्र के रूप में है, किन्तु यह वास्तव में स्वतन्त्र कृति न होकर आपस्तम्ब धर्मसूत्र की ही पुनः प्रस्तुति प्रतीत होती है। अन्तर केवल इतना है कि आपस्तम्ब धर्मसूत्र के अनेक आर्ष प्रयोगों को इसमें प्रचलित लौकिक संस्कृत के अनुरूप परिवर्तित कर दिया गया। \nउदाहरण के लिए आपस्तम्ब 'प्रक्षालयति' और 'शक्तिविषयेण' सदृश शब्द हिरण्यकेशि धर्मसूत्र में क्रमशः 'प्रक्षालयेत्' और 'यथाशक्ति' रूप में प्राप्त होते हैं। सूत्रों के क्रम में भी भिन्नता है। आपस्तम्ब के अनेक सूत्रों को हिरण्यकेशि धर्मसूत्र में विभक्त भी कर दिया गया है। \n\nइस पर महादेव दीक्षितकृत 'उज्ज्वला' वृत्ति उपलब्ध है। संभवतः अभी तक इसका कोई भी संस्करण प्रकाशित नहीं हो सका है। \n", "id": "546827", "title": "हिरण्यकेशि धर्मसूत्र"}
{"url": "https://hi.wikipedia.org/wiki?curid=546829", "text": "वैखानस धर्मसूत्र\n\nवैखानस धर्मसूत्र में तीन प्रश्न हैं जिनका विभाजन 51 खण्डों में है। इनमें 365 सूत्र मिलते हैं। प्रवरखण्ड के 68 सूत्र इनसे पृथक हैं।\n\nप्रश्न–क्रम से प्रतिपाद्य विषयों का विवरण इस प्रकार हैः–\n\n\nइस धर्मसूत्र में गायत्र, ब्राह्म, प्राजापत्य तथा नैष्ठिक नामों से चार प्रकार के ब्रह्मचारी बतलाए गए हैं। ये हैं– शालीनवृत्ति, वार्तावृत्ति, यायावर तथा घोराचारिक। इनमें से पाकयज्ञ, दर्शपूर्णमास तथा चातुर्मास्यादि यागों के अनुष्ठाता शालीनवृत्ति की श्रेणी में हैं। कृषि से जीविका निर्वाह करने वाले वार्त्ता–वृत्तिपरक माने गए हैं।\n\nयायावर अध्ययन–अध्यापन तथा दान–प्रतिग्रह प्रभृति कर्मों से सम्बद्ध हैं। उञ्छवृत्ति के द्वारा जीवन निर्वाह करने वाले घोराचारिक हैं। वानप्रस्थों के भी औदुम्बर, वैरञ्चि, बालखिल्य, फेनप, कालाशिक, उद्दण्ड–संवृत्त, उदग्रफली, उञ्छवृत्ति तथा संदर्शन–वृत्ति इत्यादि बहुसंख्यक प्रभेदों का निरूपण है। मोक्षार्थी भिक्षुओं को भी चार प्रकार निरूपित हैं, ये हैं– कुटीचक, बहूदक, हंस तथा परमहंस। वैखानस धर्मप्रश्न में योग के आठ अंगों और आयुर्वेद के भी आठ अंगों का विवरण है।\n\nअन्य धर्मसूत्रों की अपेक्षा यह अर्वाचीन रचना प्रतीत होती है। इसकी भाषा–शैली विशुद्ध लौकिक संस्कृत है। अभी तक इस पर कोई भी व्याख्या उपलब्ध नहीं हुई है। इसके दो संस्करण प्रकाशित हुए हैं– \n\n\n", "id": "546829", "title": "वैखानस धर्मसूत्र"}
{"url": "https://hi.wikipedia.org/wiki?curid=546831", "text": "विष्णु धर्मसूत्र\n\nविष्णु धर्मसूत्र को 'विष्णु स्मृति' अथवा 'वैष्णव धर्मशास्त्र' भी कहते है। इसमें 100 अध्याय हैं जिनमें से कुछ अध्याय अत्यंत संक्षिप्त हैं। उनमें एक–एक पद्य और एक–एक सूत्र मात्र ही हैं। प्रथम और अन्तिम अध्याय पूर्णतया पद्यात्मक हैं।\n\nइसमें वर्णित विषयों का विवरण इस प्रकार हैः–\n\nउपक्रम–पृथ्वी का विष्णु के समीप वर्णाश्रम धर्म के उपदेश–हेतु गमन, \nचारों वर्णों और आश्रमों का निरूपण, \nराजधर्म, \nकार्षापण आदि, \nअपराध और उनके लिए दण्ड, \nऋण लेने वाले तथा देने वाले, ब्याज दर, बन्धक, \nत्रिविध व्यवहार–पत्र, \nसाक्षी, \nदिव्य परीक्षाएँ–तुला, अग्नि, जल, विष और कोष, \n12 प्रकार के पुत्र, \nअसवर्ण विवाह, सन्तति का जन्म तथा उसकी स्थिति, वर्णसंकर, \nसम्पत्ति–विभाजन, संयुक्त परिवार, पुत्रहीन की स्थिति, स्त्रीधन, \nविभिन्न वर्णीय पत्नियों से उत्पन्न सन्तानों में सम्पत्ति–विभाजन, \nअन्त्येष्टि तथा शुद्धि, \nविवाह के प्रकार, \nनारी धर्म, \nविभिन्न वर्गों की स्त्रियों में परस्पर ऊँच–नीच की स्थिति, \nसंस्कार, \nब्रह्मचारी व्रत, \nआचार्य प्रशंसा, \nवेदारम्भकाल, अनध्याय, \nमाता–पिता और आचार्य का सम्मान, \nअन्य सम्मान योग्य व्यक्ति, \nपाप, विविध पातक, नरक, पापों से साध्य रोगादि, \nकृच्छ्र, चान्द्रायणादि, \nवासुदेव भक्त का आचरण, \nबहुविध अपराध और उनके प्रायश्चित्त, \nअघमर्षणादि, \nव्रात्यादि के साहचर्य का निषेध, \nत्रिविध धन, \nगृहस्थ के कर्त्तव्य, आचार, पञ्चमहायज्ञ आदि, \nस्नातक के व्रत, आत्म संयम की प्ररोचना, \nश्राद्ध, \nगोदानादि, \nकार्त्तिक स्नान, \nदान प्रशंसा, \nकूप, तडागादि के निर्माण की प्रशंसा, \nवानप्रस्थ, \nसन्यास, शरीर विज्ञान, एकाग्रता, \nपृथ्वी और लक्ष्मी के द्वारा वासुदेव प्रशंसा, \nविष्णु धर्मसूत्र का महात्म्य।\n\nविष्णु के गौरव से परिपूर्ण इस धर्मसूत्र पर पौराणिक आचार–विचारों का पुष्कल प्रभाव है। \nप्रतापरूद्रदेवविरचित ‘सरस्वतीविलास’ से ज्ञात होता है कि इस पर भारूचि की प्राचीन व्याख्या कदाचित् थी, जो सम्प्रति अनुपलब्ध है। सम्प्रति केवल नन्द पण्डित प्रणीत ‘वैजयन्ती’ व्याख्या ही प्राप्त होती है।\n\nइसके चार–पाँच संस्करण इस समय उपलब्ध हैं, जिनका विवरण इस प्रकार है– \n", "id": "546831", "title": "विष्णु धर्मसूत्र"}
{"url": "https://hi.wikipedia.org/wiki?curid=546835", "text": "धर्मशास्त्र का इतिहास (पुस्तक)\n\nहिस्ट्री ऑफ धर्मशास्त्र (धर्मशास्त्र का इतिहास) भारतरत्न पांडुरंग वामन काणे द्वारा अंग्रेजी में रचित एक इतिहास ग्रन्थ है। यह पाँच भागों में है तथा कुल पन्नों की संख्या लगभग ६५०० है। इसका प्रथम भाग १९३० में प्रकाशित हुआ तथा अन्तिम भाग १९६२ में। \n\n", "id": "546835", "title": "धर्मशास्त्र का इतिहास (पुस्तक)"}
{"url": "https://hi.wikipedia.org/wiki?curid=546836", "text": "उत्तर पश्चिम दिल्ली लोकसभा निर्वाचन क्षेत्र\n\nउत्तर पश्चिम दिल्ली लोकसभा निर्वाचन क्षेत्र दिल्ली के भारतीय राष्ट्रीय राजधानी क्षेत्र दिल्ली की 7 लोकसभा (संसदीय) निर्वाचन क्षेत्रों में से एक है। यह निर्वाचन क्षेत्र 2002 में गठित परिसीमन आयोग की सिफारिशों के परिपालन से साल 2008 में अस्तित्व में आया।\n\nउत्तर पश्चिम दिल्ली लोकसभा क्षेत्र में निम्नलिखित दिल्ली विधानसभा क्षेत्र शामिल हैं:\n", "id": "546836", "title": "उत्तर पश्चिम दिल्ली लोकसभा निर्वाचन क्षेत्र"}
{"url": "https://hi.wikipedia.org/wiki?curid=546842", "text": "दक्षिण दिल्ली लोकसभा निर्वाचन क्षेत्र\n\nदक्षिण दिल्ली लोकसभा निर्वाचन क्षेत्र दिल्ली के भारतीय राष्ट्रीय राजधानी क्षेत्र दिल्ली की 7 लोकसभा (संसदीय) निर्वाचन क्षेत्रों में से एक है। यह निर्वाचन क्षेत्र वर्ष 1966 में अस्तित्व में आया।\n\n2008 में संसदीय निर्वाचन क्षेत्रों के परिसीमन के बाद, इसके अंतर्गत निम्न दिल्ली विधान सभा क्षेत्रों में शामिल हैं:\n", "id": "546842", "title": "दक्षिण दिल्ली लोकसभा निर्वाचन क्षेत्र"}
{"url": "https://hi.wikipedia.org/wiki?curid=546872", "text": "अरिजीत सिंह\n\nअरिजीत सिंह (बंगाली;অরিজিৎ সিং) जन्म २५ अप्रैल १९८७) एक भारतीय पार्श्व गायक हैं। इनका जन्म पश्चिम बंगाल के मुर्शिदाबाद में हुआ था। इन्होंने अपने कैरियर की शुरुआत २००५ में एक वास्तविक कार्यक्रम \"फेम गुरुकुल\" से की थी। इनका नाम जब प्रसिद्ध हुआ जब इन्होंने २०१३ में आशिकी 2 फ़िल्म में तुम ही हो गाना गाया था। इस कारण इनको ५९वां फ़िल्मफ़ेयर पुरस्कार में सबसे अच्छा पुरुष गायक चुना गया था। इनके अलावा इन्होंने किल दिल में भी ऐसा ही गाना गाया था जो \"सजदे\" नाम था। जनवरी २०१६ में ६१वां फ़िल्मफ़ेयर पुरस्कार इनका \"सूरज डूबा है\" गाना जो रॉय फ़िल्म में गाया था इन्हें सबसे अच्छा गाना चुना गया।और अर्जित सिंग पेहला गाना था ये खुदा 2012 मे का 1920 इवल रिटर्न का गाना था आज तक सारे गाने superhit हे\n", "id": "546872", "title": "अरिजीत सिंह"}
{"url": "https://hi.wikipedia.org/wiki?curid=546883", "text": "आलसर\n\nआलसर राजस्थान राज्य के चुरु जिले की रतनगढ तहसील का एक छोटा सा गाँव है। यहाँ के 75% लोग खेती करते है!\nशिक्षा:\nयहाँ पर एक सरकारी माध्यमिक विद्यालय व एक प्राथमिक विद्यालय है।\nआलसर पांच गाँवो की ग्राम पंचायत है। इतिहास मे यह बहुत बङा गाँव था, बाद में यह चार गाँवो मे बंट गया। यहाँ पर अनेक जाति के लोग रहते है जैसे जाट,राजपूत,मेगवाल,सुथार,नाईक,साँसी आदि। यह बिदासर व राजलदेसर कस्बो से जुड़ता है।\n\nपास के गावों में प्रेमनगर, आलसर बास, ढढेरु, परसनेऊ, जेगणियाँ आदि शामिल हैं।", "id": "546883", "title": "आलसर"}
{"url": "https://hi.wikipedia.org/wiki?curid=546887", "text": "पश्चिम दिल्ली लोकसभा निर्वाचन क्षेत्र\n\nपश्चिम दिल्ली लोकसभा निर्वाचन क्षेत्र दिल्ली के भारतीय राष्ट्रीय राजधानी क्षेत्र दिल्ली की 7 लोकसभा (संसदीय) निर्वाचन क्षेत्रों में से एक है। यह निर्वाचन क्षेत्र 2002 में गठित परिसीमन आयोग की सिफारिशों के परिपालन से साल 2008 में अस्तित्व में आया।\n\nपश्चिम दिल्ली लोकसभा क्षेत्र में निम्नलिखित दिल्ली विधानसभा क्षेत्र शामिल हैं:\n", "id": "546887", "title": "पश्चिम दिल्ली लोकसभा निर्वाचन क्षेत्र"}
{"url": "https://hi.wikipedia.org/wiki?curid=546897", "text": "उत्तर पूर्वी दिल्ली लोकसभा निर्वाचन क्षेत्र\n\nउत्तर पूर्वी दिल्ली लोकसभा निर्वाचन क्षेत्र दिल्ली के भारतीय राष्ट्रीय राजधानी क्षेत्र दिल्ली की 7 लोकसभा (संसदीय) निर्वाचन क्षेत्रों में से एक है। यह निर्वाचन क्षेत्र 2002 में गठित परिसीमन आयोग की सिफारिशों के परिपालन से साल 2008 में अस्तित्व में आया।\n\nउत्तर पश्चिम दिल्ली लोकसभा क्षेत्र में निम्नलिखित दिल्ली विधानसभा क्षेत्र शामिल हैं:\n", "id": "546897", "title": "उत्तर पूर्वी दिल्ली लोकसभा निर्वाचन क्षेत्र"}
{"url": "https://hi.wikipedia.org/wiki?curid=546906", "text": "पूर्वी दिल्ली लोकसभा निर्वाचन क्षेत्र\n\nपूर्वी दिल्ली लोकसभा निर्वाचन क्षेत्र दिल्ली के भारतीय राष्ट्रीय राजधानी क्षेत्र दिल्ली की 7 लोकसभा (संसदीय) निर्वाचन क्षेत्रों में से एक है। यह निर्वाचन क्षेत्र वर्ष 1966 में अस्तित्व में आया। वर्तमान में, इस क्षेत्र में दिल्ली नगर निगम के 40 वार्ड शामिल हैं। लगभग 25 लाख की आबादी वाले इस क्षेत्र में 16 लाख मतदाता हैं।\n\n2008 में संसदीय निर्वाचन क्षेत्रों के परिसीमन के बाद से, इस क्षेत्र के अंदर निम्न दिल्ली विधान सभा क्षेत्रों में शामिल हैं:\n", "id": "546906", "title": "पूर्वी दिल्ली लोकसभा निर्वाचन क्षेत्र"}
{"url": "https://hi.wikipedia.org/wiki?curid=546914", "text": "सुनन्दा पुष्कर\n\nसुनन्दा पुष्कर (१ जनवरी १९६२ – १७ जनवरी २०१४) बहुचर्चित इण्डो-कनाडाई उद्यमिता, व्यापारी और भारत के केन्द्रिय मन्त्री शशि थरूर की पत्नी थीं। वो दुबई आधारित टेकम इंवेस्टमेंट्स नामक निवेश कम्पनी की विक्रय प्रबन्धक एवं भारत आधारित रांदेवू स्पोर्ट्स वर्ल्ड की सहस्वामीनी थीं।\n\nअक्टूबर २००९ में वो एक दावत में शशि थरूर से मिलीं। थरूर २००७ में अपनी कनाडाई पत्नी क्रिस्टा गिल्स के साथ भारत आ गये थे। उनके लोकसभा के लिए चुने जाने के बाद, सुनन्दा का २०१० में शशि थरूर के साथ विवाह हुआ। दम्पति का केरल में मलयाली विवाह पद्धति से उत्सव मनाया गया। यह दोनों का तीसरा विवाह है।\n\n२०१० में तत्कालीन कोच्चि आईपीएल टीम को सुनन्दा पुष्कर मिडिया के सामने आई। वो तत्कालीन विदेश राज्य मंत्री शशि थरूर के साथ दिखी थीं। थरूर पर सुनन्दा के नाम पर कोच्चि टीम से ₹ ७० करोड़ भ्रष्ट तरीके से अपने नाम करने के आरोप लगे थे। इस विवाद के अनुसार थरूर ने सुनन्दा को मोहरा बनाया था।\n१५ जनवरी २०१४ को पुष्कर ने अपने पति के ट्विटर खाते में, कथित तौर पर पाकिस्तानी पत्रकार मेहर तरार द्वारा उनके पति थरूर को भेजे गये संदेशों को प्रकाशित किया था, जिनसे लगता था कि उन दोनों के बीच सम्बंध हैं। उसके बाद ट्विटर पर तरार और पुष्कर के मध्य विवाद बढ़ता गया। थरूर ने विवाद को ख़त्म करने का प्रयास किया लेकिन विवाद बढ़ता गया और विवाद का अन्त तब हुआ जब थरूर और सुनन्दा ने एक संयुक्त बयान जारी करते हुए कहा था, \"हमारा वैवाहिक जीवन सुख से बीत रहा है और हम चाहते हैं कि यह ऐसा ही रहे।\"\nएक ट्विटर विवाद के एक दिन बाद, १७ जनवरी २०१४ को, नई दिल्ली के चाणक्यपुरी क्षेत्र के लीला महल हॉटेल में कमरा संख्या ३४५ में सुनन्दा मृत पायीं गई। जब वो देर शाम तक जगी तो उनके पति शशि थरूर ने उन्हें सबसे पहले मृत पाया। उन्होंने पुलिस को सुचित किया जिसके बाद उनका शव परीक्षा के लिए भेज दिया गया।\n\n", "id": "546914", "title": "सुनन्दा पुष्कर"}
{"url": "https://hi.wikipedia.org/wiki?curid=546934", "text": "दि पार्क, चेन्नई\n\nभारत के पांच सितारा विलासिता वाले होटलों में से दि पार्क चेन्नई प्रमुख है जो की अन्ना सलाई, चेन्नई में स्थित है। यह होटल जो की एपीजे सुरेन्द्र ग्रुप का एक हिस्सा है, १५ मई २००२ को खोला गया था। इस होटल के लिए लगभग १,००० मिलियन रुपयों का संग्रह किया गया था। होटल के एक रेस्टुरेंट को अपने विशिष्ट मेनू एवं व्यय के चलते फोर्ब्स पत्रिका द्वारा भारत के दस सबसे महंगे रेस्टुरेंटस की श्रेणी में भी शामिल किया गया था।\n\nवह स्थान जहाँ पर आज यह होटल है कभी जेमिनी स्टूडियो हुआ करता था जो की अपने समय का बहुत ही अधिक श्रेष्ठ एवं सफल स्टूडियो था। जेमिनी स्टूडियो को दो अन्य स्टूडियो के विलयन से बनाया गया था जिनमें से एक स्टूडियो अग्नि दुर्घटना के कारण बहुत ही बुरी तरह से क्षति ग्रस्त हो गया था। १९४० के लगभग में यह स्टूडियो अपनी ऐतिहासिक फिल्मों के देने के चलते पूरे प्रदेश के अग्र गण्य स्थलों में से एक हो गया। २१ वीं शताब्दी के शुरुआती दौर में ही कोलकाता के पार्क होटल्स ग्रुप ने इसकी तीन सितारा प्रॉपर्टी को खरीद लिया तथा उसे एक पांच सितारा विलासिता होटल में तब्दील करके १५ मई २००२ को अतिथियों के लिए खोल दिया। मई २००२ में ही अन्य ब्लॉक्स की नीलामी की तैयारी इंडियन बैंक द्वारा की गयी जिसकी रिज़र्व कीमत ९३० मिलियन रूपए रखी गयी।\n\n२०१० में होटल की एक क़ानूनी लड़ाई, ओपन स्पेस रिजर्वेशन भूमि के लिए, कारपोरेशन ऑफ़ चेन्नई के साथ हुई जिस पर की होटल की दीवाल का ढांचा फव्वारों के साथ बना हुआ था।\n\nइस कला संदर्भित बुटीक हाल में कुल २१४ कक्ष हैं जिसमें की १२७ डीलक्स कमरे, ३१ लक्ज़री कमरे हैं; ४१ निवासीय कमरे, ६ स्टूडियो कक्ष, ५ डीलक्स कक्ष, ३ प्रीमियर कक्ष तथा एक प्रेसिडेन्सिअल कक्ष है। होटल अपने अतिथियों को खाने पीने की विशेष सेवाएं प्रदान करता है जिसमे से थाई खाना पसंद करने वाले अतिथियों के लिए लोटस नाम का रेस्टुरेंट भी है। इसके अलावा सिक्स ओ वन नामक बार, पास्ता चोको बार, तथा आठवें माले पर स्थित एक्वा रेस्टुरेंट भी शामिल है। शहर के लेदर व्यवसाय को याद करते हुए होटल में दि लेदर बार नाम से भी एक बार है। खरीदारी के शौक़ीन अतिथियों को भी निराश होनें की जरूरत नहीं है क्यूंकि होटल में ही उनकी शौपिंग आदि जरूरतों की पूर्ति के लिए एक शौपिंग आर्केड का निर्माण किया गया है जहाँ श्रेष्ठ ब्रांडो की चीजें विक्रय के लिए उपलब्ध करायी गयी हैं।\n\n२००६ में फोर्ब्स नें \"अट्रूइयम\", जो की पार्क होटल चेन्नई में है, को इसके इटालियन शेफ अंटोनियो कर्लुसियो द्वारा डिजाईन किये गए मेनू के साथ, भारत के दस सबसे अधिक महंगे रेस्टुरेंटस की श्रेणी में रखा। यह रेस्टुरेंट अपने अतिथियों के लिए पर्सनलाइज्ड सेवाएं प्रदान करता है।\n\nचेन्नई की सबसे लम्बी इमारतें\n", "id": "546934", "title": "दि पार्क, चेन्नई"}
{"url": "https://hi.wikipedia.org/wiki?curid=546953", "text": "दिल्ली के विधानसभा निर्वाचन क्षेत्रों की सूची\n\n2008 में विधानसभा निर्वाचन क्षेत्रों के परिसीमन के बाद, दिल्ली विधानसभा के निर्वाचन क्षेत्रों की सूची निम्नलिखित है। वर्तमान में, 12 निर्वाचन क्षेत्र अनुसूचित जाति के उम्मीदवारों के लिए आरक्षित हैं।\n", "id": "546953", "title": "दिल्ली के विधानसभा निर्वाचन क्षेत्रों की सूची"}
{"url": "https://hi.wikipedia.org/wiki?curid=546965", "text": "3753 क्रुथने\n\n3753 क्रुथने (3753 Cruithne) (अंग्रेजी : /ˈkruəθnɪ/ or ), सूर्य के ईर्दगिर्द की कक्षा मे एक क्षुद्रग्रह है। पृथ्वी के साथ इसका 1:1 का कक्षीय अनुनाद है। इसे गलत रूप में \"पृथ्वी का दूसरा चांद\" भी कहा गया है। क्रुथने पृथ्वी की परिक्रमा नहीं करता है बल्कि कई बार यह सूर्य के दूसरी तरफ होता है। इसकी कक्षा इसे बुध की कक्षा के भीतर और मंगल की कक्षा के बाहर रखती है। क्रुथने सूर्य की परिक्रमा करीब एक साल मे लगाता है लेकिन पृथ्वी के ईर्दगिर्द घोड़े की नाल के आकार के हलचल की शृंखला पूरी करने के लिए 770 साल लेता हैं।\n\nक्रुथने की खोज 10 अक्टूबर 1986 को साइडिंग स्प्रिंग वेधशाला, कुनबारब्रान, ऑस्ट्रेलिया में एक फोटोग्राफिक प्लेट पर ब्रिटिश श्मिट टेलीस्कोप से डंकन वाल्ड्रन द्वारा हुई है। इसके 1983 के आभास (1983 UH) का श्रेय गियोवन्नी डे सेंक्टीस और चिली के यूरोपीय दक्षिणी वेधशाला के रिचर्ड एम. वेस्ट को दिया जाता है।\n\nइसकी बेढ्ंगी कक्षा का निर्धारण सबसे पहली बार 1997 में टोरंटो के यॉर्क विश्वविद्यालय में कार्यरत पॉल वीजर्ट व कीमो इनानेन और फिनलैंड के टूर्कू विश्वविद्यालय में कार्यरत सेप्पो मिकोला द्वारा हुआ था।\n\nक्रुथने व्यास में करीब है, तथा पृथ्वी से इसकी निकटतम पहुंच पृथ्वी और चंद्रमा के बीच की दूरी की करीब तीस गुना है [12 गीगामीटर (Gm) या ]। क्रुथने 1994 से लेकर 2015 तक पृथ्वी से अपनी वार्षिक निकटतम पहुंच प्रत्येक नवंबर को बनाता है।\n\nयद्यपि क्रुथने की कक्षा लम्बी अवधि उपरांत स्थिर रहना नहीं मानी गई है, वीजर्ट और इनानेन की गणनाएं बताती है कि यह लम्बे समय तक पृथ्वी की कक्षा के साथ समकालिक रूप से जुडा रहा है। लाखों सालों तक कभी भी इसके पृथ्वी के साथ टकराव का कोई खतरा नहीं है। पृथ्वी और क्रुथने का परिक्रमण पथ एक दूसरे को नहीं काटते, तथा इसका कक्षीय तल भी वर्तमान में पृथ्वी की तुलना में 19.8 डिग्री तक झुका हुआ है। पृथ्वी से समीपता पर क्रुथने का अधिकतम परिमाण +15.8 होता है, जो कि प्लूटो से भी धुंधला है, तथा इसे देखने के लिए कम से कम एक 12.5-इंच (320 मिमी) परावर्तक दूरबीन की जरुरत पडेगी।\n\nक्रुथने की सूर्य के ईर्दगिर्द एक सामान्य अण्डाकार कक्षा है। वर्तमान में सूर्य के ईर्दगिर्द इसकी परिक्रमण अवधि करीब 364 दिनों की है, जो कि पृथ्वी तुलना में लगभग बराबर है। इस वजह से, क्रुथने और पृथ्वी सूर्य के ईर्दगिर्द अपने मार्ग में एक दूसरे का \"पीछलग्गु\" दिखाई देते हैं। इसी कारण किसी समय क्रुथने \"पृथ्वी का दूसरा चांद\" कहलाया। हालांकि, यह पृथ्वी की परिक्रमा नहीं करता और यह कोई उपग्रह नहीं है। 2058 में, क्रुथने मंगल के 0.09 एयू [] दायरे में आ जाएगा।\n", "id": "546965", "title": "3753 क्रुथने"}
{"url": "https://hi.wikipedia.org/wiki?curid=547030", "text": "बेअंत सिंह (मुख्यमंत्री)\n\nसरदार बेअंत सिंह (19 फ़रवरी 1922 - 31 अगस्त 1995) कांग्रेस के नेता और पंजाब के 1992 से 1995 तक मुख्यमंत्री थे। खालिस्तानी अलगाववादिओं ने कार को बम से उड़ा कर उन की हत्या कर दी थी।भारत के प्रधानमंत्री मनमोहन सिंह के शब्दों में पंजाब के मुख्‍यमंत्री के रूप में सरदार बेअंत सिंह ने राज्‍य में सामान्‍य स्थिति बहाली के लिए कङे संघर्ष किए। 18 दिसम्बर 2013 को डाक विभाग ने सरदार बेअंत सिंह जी के सम्‍मान में एक डाक टिकट जारी किया है।\nसरदार बेअंत सिंह ने 23 वर्ष की आयु में सेना की नौकरी छोड़ दी थी। उन्होंने कई महत्‍वपूर्ण पदों पर रहकर समाज की सेवा की। 1992 में वह पंजाब के मुख्‍यमंत्री बनें। अपने जीवन काल में वे पांच बार पंजाब विधानसभा के लिए निर्वाचित हुए और पंजाब सरकार में मंत्री भी रहे। पंजाब प्रदेश कांग्रेस कमेटी के अध्‍यक्ष के रूप में भी अन्होंने 1986 से 1995 कार्य किया था। \n", "id": "547030", "title": "बेअंत सिंह (मुख्यमंत्री)"}
{"url": "https://hi.wikipedia.org/wiki?curid=547091", "text": "राम शरण गौड़\n\nराम शरण गौड़ (जन्म: २८ जुलाई १९४२ अलीगढ़) लेखक, प्रशासक व समाजसेवी हैं। उन्होंने दिल्ली सरकार के समाज कल्याण विभाग सहित कई अन्य विभागों में मह्त्वपूर्ण पदों पर रहते हुए लेखन कार्य जारी रखा। हिन्दी अकादमी, दिल्ली में ९ वर्ष तक सचिव रहे डॉ॰ रामशरण गौड़ की विभिन्न विषयों पर अब तक दर्ज़नों पुस्तकें प्रकाशित हो चुकी हैं। उन्हें हिन्दी भाषा और साहित्य की सेवा के लिये तमिलनाडु हिन्दी अकादमी, केरल हिन्दी अकादमी सहित कई संस्थाओं द्वारा सम्मानित किया गया। भारत सरकार के संस्कृति मन्त्रालय के अन्तर्गत वरिष्ठ अध्येता के रूप में उन्होंने \"आधुनिक गीतिकाव्य में जीवनमूल्य\" विषय पर कार्य किया।\n२८ जुलाई १९४२ को अलीगढ़ जिले के एक गाँव में जन्मे रामशरण गौड़ ने हिन्दी और समाज शास्त्र से एम॰ए॰ करने के पश्चात् हिन्दी साहित्य से पीएच॰डी॰ की। भारत की राजधानी दिल्ली के समाज कल्याण विभाग में बतौर अधिकारी काम कर चुके डॉ॰ गौड़ समाज कल्याण सलाहकार बोर्ड के सदस्य भी रहे हैं। ९ वर्ष तक हिन्दी अकादमी दिल्ली के सचिव रहते हुए अकादमी की पत्रिका इन्द्रप्रस्थ भारती का सम्पादन किया। हिन्दी अकादमी के सचिव पद से सेवानिवृत्ति के पश्चात् उन्होंने संस्कृति मन्त्रालय (भारत सरकार) के अन्तर्गत वरिष्ठ अध्येता के रूप में \"आधुनिक गीतिकाव्य में जीवनमूल्य\" विषय पर विशेष शोध कार्य किया। पत्नी की मृत्यु के पश्चात् वे अपने एकमात्र पुत्र अनिल गौड़ के साथ नोएडा में रह रहे हैं। \n\nस्वतन्त्र लेखन के अलावा वे कई स्वयंसेवी, समाजसेवी व साहित्यिक संस्थाओं से जुड़े हैं। उनका साफ कहना हैं कि समाज में एक भ्रम फैला हुआ है कि हिन्दी रोजगार की भाषा नहीं हो सकती। कम्प्यूटर पर हिन्दी में काम करने वाले सॉफ्टवेयर वर्षों पूर्व बनाये गये परन्तु उन्हें उपेक्षित रखा गया। हिन्दी के विकास को लेकर सरकार गम्भीर नहीं है। क्या कारण है कि पिछले पच्चीस वर्षों से किसी को राष्ट्र कवि घोषित नहीं किया गया। उन्हें इस बात की भी चिन्ता है कि हिन्दी की उपेक्षा यदि इसी तरह होती रही तो आगामी कुछ वर्षों बाद हमारी भाषा की स्थिति की कल्पना भी नहीं की जा सकती।\n\nराम शरण गौड़ ने हिन्दी में करीब दो दर्ज़न पुस्तकें लिखीं। उनकी प्रमुख पुस्तकें हैं: \n\nहिन्दी भाषा और साहित्य के क्षेत्र में सराहनीय योगदान के लिये उन्हें श्री आराधक सम्मान, प्रशान्त वेदालंकार सम्मान, प्रकाशवीर शास्त्री सम्मान के अलावा तमिलनाडु व केरल की हिन्दी अकादमियों ने भी सम्मानित किया है।: \n\n", "id": "547091", "title": "राम शरण गौड़"}
{"url": "https://hi.wikipedia.org/wiki?curid=547106", "text": "असम आन्दोलन\n\nभारतीय राजनीति में असम आंदोलन क्षेत्रीय और जातीय अस्मिता जुड़े आन्दोलनों में महत्वपूर्ण स्थान रखता है। इस आंदोलन के दौरान असम के भू-क्षेत्र में बाहरी लोगों, खास तौर पर बांग्लादेश से आये लोगों को असम से बाहर निकालने के लिए ज़बरदस्त गोलबंदी हुई। इस आंदोलन की एक विशिष्टता यह ही थी कि इसे कई स्थानों पर ग़ैर-असमिया लोगों का भी समर्थन मिला। इसने राष्ट्रीय स्तर पर बहिरागतों के कारण स्थानीय समुदायों को होने वाली मुश्किलों और असुरक्षा-बोध के मसले पर रोशनी डाली। लेकिन इसके साथ ही इसने इस ख़तरे को भी रेखांकित किया कि भाषाई और सांस्कृतिक अस्मिता की परिभाषा जितनी संकुचित होती है, दूसरी भाषाओं और संस्कृतियों को अन्य या बाहरी घोषित करने की प्रवृत्ति मज़बूत होती चली जाती है। \n\nअसम में बाहरी लोगों के आने का एक लम्बा इतिहास रहा है। औपनिवेशिक प्रशासन ने हज़ारों बिहारियों और बंगालियों को यहाँ आकर बसने, यहाँ के चाय बागानों में काम करने और ख़ाली पड़ी ज़मीन पर खेती करने के लिए प्रोत्साहित किया। उस समय असम की जनसंख्या बहुत कम थी। ऐसे में असम के भूमिपतियों ने बंगाली जोतदारों और बिहारी मज़दूरों का खुलकर स्वागत किया। 1939 से 1947 के बीच मुसलमान साम्प्रदायिक शक्तियों ने भी बंगाली मुसलमानों को प्रोत्साहित किया कि वे असम में जाकर बसें। उन्हें लगता था कि ऐसा करने से देश विभाजन की स्थिति में वे बेहतर सौदेबाज़ी कर सकेंगे। विभाजन के बाद नये बने पूर्वी पाकिस्तान से पश्चिम बंगाल और त्रिपुरा के साथ-ही-साथ असम में भी बड़ी संख्या में बंगाली लोग आये। 1971 में पूर्वी पाकिस्तान (बाद में बांग्लादेश) में मुसलमान बंगालियों ख़िलाफ़ पाकिस्तानी सेना की हिंसक कार्रवाई के कारण वहाँ के तकरीबन दस लाख लोगों ने असम में शरण ली। बांग्लादेश बनने के बाद इनमें से अधिकतर लौट गये, लेकिन तकरीबन एक लाख लोग वहीं रह गये। 1971 के बाद भी बड़े पैमाने पर बांग्लादेशियों का असम में आना जारी रहा। ऐसे में असम के किसानों और मूलवासियों को यह डर सताने लगा कि उनकी ज़मीन-जायदाद पर बांग्लादेश से आये लोगों का कब्ज़ा हो जाएगा। जनसंख्या में होने वाले इस बदलाव ने मूलवासियों में भाषाई, सांस्कृतिक और राजनीतिक असुरक्षा की भावना पैदा कर दी। इसने असम के लोगों और ख़ास तौर पर वहाँ के युवाओं को भावनात्मक रूप से उद्वेलित किया। असम के लोगों को लगने लगा कि बाहरी लोगों, ख़ास तौर पर बांग्लादेशियों के कारण वे अपने ही राज्य में अल्पसंख्यक बन जाएँगे जिससे राज्य की अर्थव्यवस्था और राजनीति पर उनकी कोई पकड़ नहीं रह जाएगी। लोगों का यह डर पूरी तरह ग़लत भी नहीं था। 1971 की जनगणना में असम में असमिया भाषा बोलने वाले सिर्फ़ ५९% प्रतिशत ही लोग थे। इसमें भी बहुत से बंगाली शामिल थे जिन्होंने एक पीढ़ी से ज़्यादा समय से यहाँ रहने के कारण यह भाषा सीख ली थी। इन्हीं कारणों से 1980 के दशक में ग़ैर-कानूनी बहिरागतों के ख़िलाफ़ असम में एक ज़ोरदार आंदोलन चला।\n\nउल्लेखनीय है कि उन्नीसवीं सदी और खासतौर पर आज़ादी बाद यह क्षेत्र खास तरह के राजनीतिक पुनर्जागरण के दौर से गुज़रा जिसने असम लोगों में अपनी भाषा, संस्कृति, साहित्य, लोक कला और संगीत के प्रति गर्व की भावना पैदा की। राज्य की सांस्कृतिक, भाषाई और धार्मिक विविधता को देखते हए यह एक जटिल प्रक्रिया थी। एकीकृत असमिया संस्कृति की तरफ़दारी करने वाले बहुत से लोगों का यह भी मानना रहा है कि आदिवासी इलाकों को अलग से विशेष अधिकार देकर या मेघालय, मिजोरम, नगालैण्ड और अरुणाचल प्रदेश जैसे अलग राज्यों को निर्माण करके केंद्र सरकार ने एक व्यापक असमिया पहचान के निर्माण में रुकावट डालने का काम किया है। इसीलिए असम के युवाओं में केंद्र के प्रति एक नकारात्मकता और आक्रोश की भावना रही है। \n\nपचास दशक से ही गैर-कानूनी रूप से बाहरी लोगों का असम में आना एक राजनीतिक मुद्दा बनने लगा था, लेकिन 1979 में यह एक प्रमुख मुद्दे के रूप में सामने आया, जब बड़ी संख्या में बांग्लादेश से आने वाले लोगों को राज्य की मतदाता सूची में शामिल कर लिया गया। 1978 में मांगलोडी लोकसभा क्षेत्र के सांसद की मृत्यु के बाद उपचुनाव की घोषणा हुई। चुनाव अधिकारी ने पाया कि मतदाताओं की संख्या में अचानक ज़बरदस्त इज़ाफ़ा हो गया है। इसने स्थानीय स्तर पर लोगों में आक्रोश पैदा किया। यह माना गया कि बाहरी लोगों, विशेष रूप से बांग्लादेशियों के आने के कारण ही इस क्षेत्र में मतदाताओं की संख्या में ज़बरदस्त बढ़ोतरी हुई है। ऑल असम स्टूडेंट यूनियन (आसू) और क्षेत्रीय राजनीतिक, साहित्यिक और सांस्कृतिक संगठनों से मिलकर बनी असम गण संग्राम परिषद ने बहिरागतों के ख़िलाफ़ आंदोलन छेड़ दिया। गौरतलब है कि एक छात्र संगठन के रूप में आसू अंग्रेज़ों के ज़माने से ही अस्तित्व में था। उस समय उसका नाम था अहोम छात्र सम्मिलन। लेकिन 1940 में यह संगठन विभाजित हुआ और 1967 में इन दोनों धड़ों का फिर से विलय हो गया और संगठन का नाम ऑल असम स्टूडेंट्स एसोसिएशन रखा गया। लेकिन फिर इसका नाम बदलकर ऑल असम स्टूडेंट यूनियन या आसू कर दिया गया। \n\nआसू द्वारा चलाये गये आंदोलन को असमिया भाषा बोलने वाले हिंदुओं, मुसलिमों और बहुत से बंगालियों ने भी खुल कर समर्थन दिया। आंदोलन के नेताओं ने यह दावा किया कि राज्य की जनसंख्या का 31 से 34 प्रतिशत भाग बाहर से ग़ैर-कानूनी रूप से आये लोगों का है। उन्होंने केंद्र सरकार से माँग की कि वह बाहरी लोगों को असम आने से रोकने के लिए यहाँ की सीमाओं को सील कर दे, ग़ैर-कानूनी बाहरी लोगों की पहचान करे और उनके नाम को मतदाता सूची से हटाये और जब तक ऐसा न हो असम में कोई चुनाव न कराये। आंदोलन ने यह माँग भी रखी कि 1961 के बाद राज्य में आने वाले लोगों को उनके मूल राज्य में वापस भेजा जाए या कहीं दूसरी जगह बसाया जाए। इस आंदोलन को इतना ज़ोरदार समर्थन मिला कि 1984 में यहाँ के सोलह संसदीय क्षेत्रों से 14 संसदीय क्षेत्रों में चुनाव नहीं हो पाया। 1979 से 1985 के बीच राज्य में राजनीतिक अस्थिरता रही। राष्ट्रपति शासन भी लागू हुआ। लगातार आन्दोलन होते रहे और कई बार इन आंदोलनों ने हिंसक रूप अख्तियार किया। राज्य में अभूतपूर्व जातीय हिंसा की स्थिति पैदा हो गयी। लम्बे समय तक समझौता-वार्ता चलने के बावजूद आंदोलन के नेताओं और केंद्र सरकार के बीच कोई सहमति नहीं बन सकी, क्योंकि यह बहुत ही जटिल मुद्दा था। यह तय करना आसान नहीं था कि कौन ‘बाहरी’ या विदेशी है और ऐसे लोगों को कहाँ भेजा जाना चाहिए। \n\nकेंद्र सरकार ने 1983 में असम में विधानसभा चुनाव कराने का फ़ैसला किया। लेकिन आंदोलन से जुड़े संगठनों ने इसका बहिष्कार किया। इन चुनावों में बहुत कम वोट डाले गये। जिन क्षेत्रों में असमिया भाषी लोगों का बहुमत था, वहाँ तीन प्रतिशत से भी कम वोट पड़े। राज्य में आदिवासी, भाषाई और साम्प्रदायिक पहचानों के नाम पर ज़बरदस्त हिंसा हुई जिसमें तीन हज़ार से भी ज़्यादा लोग मारे गये। चुनावों के बाद कांग्रेस पार्टी की सरकार ज़रूर बनी, लेकिन इसे कोई लोकतांत्रिक वैधता हासिल नहीं थी। 1983 की हिंसा के बाद दोनों पक्षों में फिर से समझौता-वार्ता शुरू हुई। 15 अगस्त 1985 को केंद्र की राजीव गाँधी सरकार और आंदोलन के नेताओं के बीच समझौता हुआ जिसे असम समझौते के नाम से जाना गया। इसके तहत 1951 से 1961 के बीच आये सभी लोगों को पूर्ण नागरिकता और वोट देने का अधिकार देने का फ़ैसला किया गया। तय किया कि जो लोग 1971 के बाद असम में आये थे, उन्हें वापस भेज दिया जाएगा। 196 1 से 1971 के बीच आने वाले लोगों को वोट का अधिकार नहीं दिया गया, लेकिन उन्हें नागरिकता के अन्य सभी अधिकार दिये गये। असम के आर्थिक विकास के लिए पैकेज की भी घोषणा की गयी और यहाँ ऑयल रिफ़ाइनरी, पेपर मिल और तकनीक संस्थान स्थापित करने का फ़ैसला किया गया। केंद्र सरकार ने यह भी फ़ैसला किया कि वह असमिया-भाषी लोगों के सांस्कृतिक, सामाजिक और भाषाई पहचान की सुरक्षा के लिए विशेष कानून और प्रशासनिक उपाय करेगी। इसके बाद, इस समझौते के आधार पर मतदाता-सूची में संशोधन किया गया। विधानसभा को भंग करके 1985 में ही चुनाव कराए गये, जिसमें नवगठित असम गण परिषद को बहुमत मिला। पार्टी के नेता प्रफुल्ल कुमार महंत, जो कि आसू के अध्यक्ष भी थे, मुख्यमंत्री बने। उस समय उनकी उम्र केवल 32 वर्ष की थी। असम-समझौते से वहाँ लम्बे समय से चल रही राजनीतिक अस्थिरता का अंत हुआ। लेकिन 1985 के बाद भी यहाँ एक अलग बोडो राज्य के लिए आंदोलन चलता रहा। इसी तरह भारत से अलग होकर असमिया लोगों के लिए एक अलग राष्ट्र की माँग को लेकर उल्फा का सक्रिय, भूमिगत और हिंसक आंदोलन भी चलता रहा। \n\nअसम आंदोलन और असम समझौते के अनुभव से पता चलता है कि बाहरी लोगों को ग़ैर-कानूनी रूप से कहीं बसने से रोकना तो आवश्यक है, लेकिन एक बार जो बस गया उसे हटाना एक बहुत मुश्किल काम है। इसके अलावा पिछली कई पीढ़ियों से राज्य में बस चुके लोगों को सिर्फ़ उनकी धार्मिक या भाषाई पहचान के आधार पर विदेशी का दर्जा देने से एक तरह की कट्टरता को ही प्रोत्साहन मिलता है। असम आंदोलन के दौरान भी राष्ट्रीय स्वयंसेवक संघ ने इसे मुसलमानों के ख़िलाफ़ अभियान का रंग देने की कोशिश की थी। उल्लेखनीय है कि जिस मुद्दे को लेकर असम आंदोलन शुरू हुआ था, वह मुद्दा और उससे जुड़ी शिकायतें अभी तक पूरी तरह दूर नहीं हो पायी हैं। इसके अलावा असम के समाज में दूसरी पहचानों के प्रति असहिष्णुता की भावना बढ़ी है। ऐसा सिर्फ़ ‘मुसलमान बंगालियों’ के संदर्भ में ही नहीं हुआ है, बल्कि आदिवासी लोगों की माँगों के ख़िलाफ़ भी एक तरह की कट्टरता पनपी है। \n\n1. दिलीप कुमार चट्टोपाध्याय (1990), हिस्ट्री ऑफ़ असमीज़ मूवमेंट सिंस 1947, मिनर्वा पब्लिकेशंस, कोलकाता. \n\n2. मुनीरुल हुसैन (1993), द असम मूवमेंट : क्लास, आइडियॉलॅजी ऐंड आइडेंटिटी, मानक पब्लिकेशंस, दिल्ली. \n\n4. के.एम. शर्मा (1980) ‘द असम क्वेश्चन : अ हिस्टोरिकल पर्सपेक्टिव’, इकॉनॉमिक ऐंड पॅलिटिकल वीकली, खण्ड 15, अंक 31. \n\n5. बरुआ इण्डिया इटसेल्फ़ असम द पॉलिटिक्स ऑफ़ नेशनलिटी, युनिवर्सिटी ऑफ़ पेन्नसिल्वानिया प्रेस, फ़िलाडेल्फ़िया. \n", "id": "547106", "title": "असम आन्दोलन"}
{"url": "https://hi.wikipedia.org/wiki?curid=547110", "text": "सारस्वथ ब्राह्मण के त्योहार\n\nचित्रापुर सारस्वत ब्राह्मण हिन्दू धर्म के अत्यधिक त्योहारों को मनातें हैं। वे त्योहारों को हिन्दु पंचांग के अनुसार मनाते हैं। वे हर त्योहार के अनुसार विशिष्ट रूप से भोजन को तैयार करते हैं। वे हर एक त्योहार को अलग अन्दाज़ में मनाते हैं।\n\n\nपंचांग के अनुसार नया साल का शुरूवात चैत्र माह से होता है। उसी माह में गुड़ी पड़वा मनाया जाता हैं।\nगुड़ी पड़वा को उगादि/युगादि/पनवार पूजा जैसे नामों से भी जाना जाता हैं। इस दिन का प्रारंभ चित्रापुर सारस्वथ ब्राह्मण घर में मंगल मूर्थी यानि भगवान गणपति और अपने-अपने घर के कुल-देवता (घर के देवता) को स्मरण करते हुए, एक शुभ वर्ष का आगमन, पूजा-पाठ से करते हैं। नये कपड़ों को पहनते हैं। घर के स्त्रियाँ विशेष भोजन तैयार करते हैं जैसे खीर, मड्गने-जो चन्ना दाल, काजू, चावल, नारियल का दूध, गूड़ से बनाया गया पदार्थ है ; उपकरि (सब्जी) जो तिंड़ोरा और काजू से बनाया गया पदार्थ है और सुक्के जो नवलकोल या आलू से बनाया जात है।\nशक्कर अथवा गुड़ और घी में भूना हुआ नीम का एक चूर्णित मिश्रण को आरती के बाद भगवान को अर्पित करते हुए दूसरों को बांटा जाता है जो बीमारियों को सीमित रखने में मदद करता है और तात्त्विकता के अनुसार जीवन में खुशियाँ और विपत्ति के पलों को सामना करने के लिए तैयार करता है।\nचित्रापुर सारस्वथ ब्राह्मण शाम होने पर चित्रापुर मठ को जाते है, वहाँ के एक पुजारी पंचांग से उस नया वर्ष का बरसात, लाभ, आदि और राशि के अनुसार वर्ष का भविष्य को घोषण करते है। पूजा के बाद प्रसाद के रूप में गुड़, कली मिर्च और इलायची से बनाया हुआ पानक को लोगों को बाँटा जाता है। उसके बाद श्री भवानिशंकर को पूजा करते हैं। उसके बाद लोगों को पनवार खिलाई जाती हैं। पनवार, केरळ के त्योहार में बने जाने वाले ओणम सध्या भोजन के समजात है जिसमें काजु, पनस, तरबूज; मूंग दाल, चन्ना दाल के कोसंबरी; शकरकंद, काजु, या चन्ना का उपकरी; कच्चा आम कि चटनी, आदि को पत्रावली या केले के पत्तों पर परोसते हैं।\nघर के सुवासिनी स्त्रियाँ और बालिकाएँ इस दिन पर स्वर्ण गौरी देवी को पूजा-पाठ अर्पित करते हैं। ५ नारियल हर सुवासिनी के लिए और २ नारियल बालिकाएँ के लिए टोकरी में अलंकृत करके रखा जाता है। उन नारियल का उपयोग किया जाता है जिनका शेन्ड़ि न हो या निकाल दिया गया हो। नारियल को साफ करके, हल्दी पानी में डुबोकर, धोकर उन पर चाक के द्वारा रेखाएँ खींची जाता है। नारियल के दो आँखों पर काला काजल का तिलक और तीसरी आँख पर सिंदुर की तिलक लगाई जाती है। ईख, सुपारी, पान, केले, भिंगार (पूगी के फूल), ककड़ी, भिंडी, आदि सुवासिनी के टोकरी में जलते हुए तेल के दिये, वाय्ण डोरी, कले कँगन, कंधी, छोटा काजल क डिब्बा और कुंकुम आदि के साथ रखते है।\nतीन नारियलों को विशेष रूप से धोई जाती है, उनको हल्दी के पानी में धोकर, काजल और सिंदुर का समस्त तिलक लगाई जाती है। एक भगवान शिव और दुसरा श्री गणेश के प्रतीक होते है। यह सब कार्य घर के सुवासिनी स्त्रियाँ करते है जब वाय्ण तैयार करते है। स्वर्ण गौरी के प्रति नैवेद्य करने के लिए वाराई के या गेहूँ का आटा के पाथोलियाँ, ककड़ी का खीर (ककड़ी को पीसकर नमक के बिना गुड़ के साथ मिलाई जाती है), ककड़ी का कोच्चोळी, हरी पत्तेदार सब्जियों का पाँच प्रकार के उपकरी नमक के बिना तैयार किया जाता है।\nगौरी पूजा तथा नैवेद्य के बाद वाय्ण को सुवासिनियों में बाँटा जाता है।\n\nइस दिन भगवान गणेश का मिट्टी का मूर्ति को बाहर से लाया जाता है या घर में जो मूर्ति पूजा के लिए रखा हुआ है उसी का उपयोग किया जाता है। खोट्टे, मड़गणे, चक्ली (आटा को सानने समय पानी के बदले में दुध का उपयोग किया जाता है), गुड़ के लड्डू, करनज्य (नैव्रयों), मोदक, पंचाखाद्य आदि को भगवान गणेश को नैवेद्य का पेशकश की जाती है।\nआलू का सुखा भाजी (सुक्के), ककड़ी़ क कोच्चोळी, पत्रोड़े, पत्रोड़े (आलुकी) भाजी, करेला और अंबाड़ी़ का घश्शी, करेला के पकोड़ा़, आदि को तैयार किया जाता है। अंत में श्री गणेश जी के मूर्ति को मोदक का आरती किया जाता है।\nइस मूर्ती को विसर्जन के समय फल चड़ाया जाता है, विसर्जन आरती के बाद धूम-धाम से मूर्ति का विसर्जन किया जाता है।\n\nदीपावली चार दीन का त्योहार है :\nइस शुभ दिन पर सोना, चांदी और धन की पूजा किया जाता है। संध्याकाल को साफ किए गए बर्तन में पानी को भरा जाता है (पुराने दिनों में जलाशयों को पूजा किया करते थे)। उन बर्तन को गेंदा-झनदु फूल और तोरन को बांधकर अलंकृत किया जाता है। इस दिन पर मिठा पोहा को बांटा जाता है, अगरबत्तियों को जलाया जाता है और आरती किया जाता है।\nपौ फटने से पहले तेल स्नान किया जाता है। नहाने के वक्त नरकासुर के जैसे रक्त को अनुकरण करने के लिए तेल में कुमकुम को मिलाकर माथे पर लगाई जाती है। नहाने के बाद करीट नामक तरकारी को पैरों के नीचे पीस दिया जाता है और उसके बीज को मूह में डाली जाती है। \nबाद में पोहा के साथ गुड़ को मिलाकर नाश्ता किया जाता है। सामान्य रूप से दिवाली के समय अनरस, बूंदि लड्डु, चिवडा आदि जैसे खास आहार को भी बनाई जाती हैं। मध्याह्न-भोजन के लिए कुछ मिठाई को भी बनाई जाती है। शाम होती ही घर के प्रवेश-द्वार और स्नान-घर के द्वार पर तेल के दिये को दीपोत्सवा मनाने के लिए कम से कम तीन दिन के लिए जलाई जाती है।\nअमवस्या के दिन पर घर में कलश स्थापन करके लक्ष्मी माता कि पूजा की जाती है और नैवेद्य भी चढ़ाया जाती है। शाम को पाँच या साथ सुवासिनियों को हल्दी-कुमकुम दिया जाता है। उसी दिन कलश का विसर्जन किया जाता है और उसी नारियल का मीठा बनाई जाती है।\n\nकार्तिक शुध्द प्रतिपादा के दिवस पर गायों को गो-पूजा की जाती है (इस लिए क्योंकि मवेशी को भारत में अनेक सदियों से धन के समान मानी जा रही है) और बली चक्रवर्ती एवं भगवान श्री कृष्ण (दोनों भी गोरू के रक्षक थे) को भी पूजा अर्पित की जाती है।\nखोपरा, गुड़ और पोहा तथा केलों को घर के गौ को (उन्हें तेल स्नान दिलाने के बाद) अर्पित किया जाता है। गौ को फूलों कि माला से पूजा होने समय या पूजा के बाद अलंकृत की जाती है।\nइस शुभ दिन पर बहने अपने भाइयों को भोजन के लिए निमंत्रण देते है और उनके प्रिय खाद्य को तैयार करते है। हमारे संस्कृति के अनुसार तेल स्नान के बाद, बहने अपने भाइयों का आरती करते है अन्द बदले में इस अवसर पर बहनों को उनके भाईयों से उपहार मिलती है।\n", "id": "547110", "title": "सारस्वथ ब्राह्मण के त्योहार"}
{"url": "https://hi.wikipedia.org/wiki?curid=547114", "text": "श्याम सिंह 'शशि'\n\nडॉ श्याम सिंह 'शशि' (१९३५) हिन्दी साहित्यकार तथा समाजविज्ञानी हैं। भारत सरकार ने उन्हें पद्मश्री से सम्मानित किया है। २०१२ में उन्हें सर्बिया रिपब्लिक की राजधानी बेलग्रेड में नवगठित अंतरराष्ट्रीय रोमा संस्कृति विश्वविद्यालय का अध्यक्ष व कुलाधिपति मनोनीत किया गया है।\n\nडॉ॰ शशि के साहित्य पर विभिन्न विश्वविद्यालयों से अनेक एम.फिल, पी.एचडी. आदि के लिए शोधकार्य हुआ है। उनके महाकाव्य 'अग्निसागर' पर 1993 में दूरदर्शन पर दस एपीसोड का एक सीरियल भी प्रसारित हो चुका है। उन्होने 'समाजविज्ञान हिन्दी विश्वकोश' की दो खण्डों में रचना की है। इसके अलावा उन्होने २०० से अधिक पुस्तकों की रचना की है।\n\nडॉ श्याम सिंह 'शशि' का जन्म हरिद्वार के निकट बहादुरपुर नाम्क गाँव में हुआ था।\n\n", "id": "547114", "title": "श्याम सिंह 'शशि'"}
{"url": "https://hi.wikipedia.org/wiki?curid=547118", "text": "उत्राटम् तिरुनाल मार्तण्ड वर्मा\n\nउत्राटम् तिरुनाल मार्तण्ड वर्मा (मलयालम : ഉത്രാടം തിരുനാൾ മാർത്താണ്ഡവർമ്മ ; 22 मार्च 1922 – 16 दिसम्बर 2013) त्रावणकोर के महाराजा थे। वे त्रावण्कोर राज्य के अन्तिम शासक महाराजा चित्रा तुरुनल राम वर्मा के छोटे भाई थे।\n\nवे पद्मनाभवस्वामी मंदिर के संरक्षक के रूप में कार्य कर रहे थे। यह मंदिर हाल में अंतराष्ट्रीय चर्चा में तब आया जब इसके गुप्त तहखाने को खोला गया जिसमें अनुमानित एक लाख करोड से अधिक का खजाना होने की बात सार्वजनिक हुई थी। महाराजा मार्तण्ड वर्मा का विवाह लेफ्टिनेंट कर्नल गोपीनाथ पांडालई की पुत्री श्रीमती राधा देवी के साथ हुआ था। उनके परिवार में एक पुत्र अनंत पद्मनाभन और एक पुत्री पार्वती देती है। \n", "id": "547118", "title": "उत्राटम् तिरुनाल मार्तण्ड वर्मा"}
{"url": "https://hi.wikipedia.org/wiki?curid=547129", "text": "चाँदनी चौक लोकसभा निर्वाचन क्षेत्र\n\nचाँदनी चौक लोकसभा निर्वाचन क्षेत्र दिल्ली के भारतीय राष्ट्रीय राजधानी क्षेत्र दिल्ली की 7 लोकसभा (संसदीय) निर्वाचन क्षेत्रों में से एक है। यह निर्वाचन क्षेत्र वर्ष 1956 में अस्तित्व में आया।\n\n2008 में संसदीय निर्वाचन क्षेत्रों के परिसीमन के बाद से, इस क्षेत्र के अंदर निम्न दिल्ली विधान सभा क्षेत्रों में शामिल हैं:\n", "id": "547129", "title": "चाँदनी चौक लोकसभा निर्वाचन क्षेत्र"}
{"url": "https://hi.wikipedia.org/wiki?curid=547136", "text": "नई दिल्ली लोकसभा निर्वाचन क्षेत्र\n\nनई दिल्ली लोकसभा निर्वाचन क्षेत्र दिल्ली के भारतीय राष्ट्रीय राजधानी क्षेत्र दिल्ली की 7 लोकसभा (संसदीय) निर्वाचन क्षेत्रों में से एक है। यह निर्वाचन क्षेत्र वर्ष 1951 में अस्तित्व में आया।\n\n2008 में संसदीय निर्वाचन क्षेत्रों के परिसीमन के बाद से, इस क्षेत्र के अंदर निम्न दिल्ली विधान सभा क्षेत्रों में शामिल हैं:\n", "id": "547136", "title": "नई दिल्ली लोकसभा निर्वाचन क्षेत्र"}
{"url": "https://hi.wikipedia.org/wiki?curid=547147", "text": "रुथ प्रवर झाबवाला\n\nरुथ प्रवर झाबवाला (1927-2013) विख्यात कादम्बरी लेखिका थीं। उनका जन्म जर्मनी में हुआ और वह कई वर्ष भारत में रहीं। उन्हें बुकर पुरस्कार मिला।\n\nउनकी बेटी रेनाना झाबवाला समाज सेविका हैं।", "id": "547147", "title": "रुथ प्रवर झाबवाला"}
{"url": "https://hi.wikipedia.org/wiki?curid=547148", "text": "रेनाना झाबवाला\n\nरेनाना झाबवाला समाज सेविका हैं। उनके पति हरीश खरे हैं।\n\n१९९० में उन्हें पद्म श्री मिला।\n\n\"The Idea of Work\": Co-authored with Ela Bhatt, Indian Academy For Self Employed Women, 2012\n\n\"Social Income and Insecurity: A Study in Gujarat\": Co-authored with Guy Standing, Jeemol Unni, and Uma Rani. Routledge, 2010.\n\n\"Empowering Women in an Insecure World: Joining SEWA Makes a Difference\": Co-authored with Sapna Desai and Jignasa Dave. SEWA Academy, 2010.\n\n\"Membership-Based Organization of the Poor\": Co-edited with Martha Chen, Ravi Kanbur and Carol Richards. Routledge, 2007.\n\n\"Women, Work and Poverty\": Co-authored by Martha Chen, Joann Vanek, Francie Lund, James Heinz, with Renana Jhabvala and Christine Bonner. UNIFEM, New York, 2005.\n\n\"Informal Economy Centrestage: New Structures of Employment\": Co-edited with Ratna M. Sudarshan and Jeemol Unni. Sage Publications, New Delhi, 2003.\n\n\"The Unorganised Sector: Work Security and Social Protection\": Co-edited with R.K.A. Subrahmanya. Sage Publications, New Delhi, 2000.\n\n\"Speaking Out: Women’s Economic Empowerment in South Asia\": Co-edited with Martha Chen and Marilyn Carr. IT Publications, 1997.", "id": "547148", "title": "रेनाना झाबवाला"}
{"url": "https://hi.wikipedia.org/wiki?curid=547149", "text": "हरीश खरे\n\nहरीश खरे २0०९-२०१२ तक प्रधान मन्त्री मनमोहन सिंह के मीडिया सलाहकार थे।\n\nवह वरिष्ठ पत्रकार हैं।", "id": "547149", "title": "हरीश खरे"}
{"url": "https://hi.wikipedia.org/wiki?curid=547151", "text": "सिद्धार्थ वरदराजन्\n\nसिद्धार्थ वरदराजन् (1965 --) वरिष्ठ पत्रकार हैं। वह कई वर्ष हिन्दु समाचारपत्र के सम्पादक रहे।\n", "id": "547151", "title": "सिद्धार्थ वरदराजन्"}
