{"url": "https://hi.wikipedia.org/wiki?curid=46830", "text": "विजय मंदिर, विदिशा\n\nविदिशा के किले की सीमा के अंदर पश्चिम की तरफ अवस्थित इस मंदिर के नाम पर ही विदिशा का नाम भेलसा पड़ा। सर्वप्रथम इसका उल्लेख सन् १०२४ में महमूद गजनी के साथ आये विद्धान अलबरुनी ने किया है। अपने समय में यह देश के विशालतम मंदिरों में से एक माना जाता था। साहित्यिक साक्ष्यों के अनुसार यह आधा मील लंबा- चौड़ा था तथा इसकी ऊँचाई १०५ गज थी, जिससे इसके कलश दूर से ही दिखते थे। दो बाहरी द्वारों के भी चिंह मिले हैं। सालों भर यात्रियों का मेला लगा रहता था तथा दिन- रात पूजा आरती होती रहती थी।\n\nकहा जाता है कि इस मंदिर का निर्माण चालुक्य वंशी राजा कृष्ण के प्रधानमंत्री वाचस्पति ने अपनी विदिशा विजय के उपरांत किया। नृपति के सूर्यवंशी होने के कारण भेल्लिस्वामिन (सूर्य) का मंदिर बनवाया गया। इस भेल्लिस्वामिन नाम से ही इस स्थान का नाम पहले भेलसानी और कालांतर में भेलसा पड़ा।\n\nअपनी विशालता, प्रभाव व प्रसिद्धि के कारण यह मंदिर हमेशा से मुस्लिम शासकों के आँखों का कांटा बना रहा। कई बार इसे लूटा गया और तोड़ा गया और वहाँ के श्रद्धालुगणों ने हर बार उसका पुननिर्माण कर पूजनीय बना डाला।\n\nमंदिर की वास्तुकला तथा मूर्तियों की बनावट यह संकेत देते हैं कि १० वीं - ११ वीं सदी में शासकों ने इस मंदिर का पुननिर्माण किया था। मुस्लिम शासकों के धमार्ंध आक्रमणों की शुरुआत परमार काल से ही आरंभ हो गयी थी। पहला आक्रमण सन् १२३३- ३४ ई. में दिल्ली के गुलावंश के शासक इल्तुतमिश ने किया। उसने पूरे नगर में लूट- खसोट की।\n\nसन् १२५० ई. इसका पुननिर्माण किया गया, लेकिन सन् १२९० ई. में पुनः अलाउद्दीन खिलजी के मंत्री मलिक काफूर ने इस पर आक्रमण कर अपार लूटपाट की। वहाँ की ८ फुट ऊँची अष्ट धातु की प्रतिमा को दिल्ली स्थित बदायूँ दरवाजे की मस्जिद की सीढियों में जड़ दिया गया।\n\nसन् १४५९- ६० ई. में मांडू के शासक महमूद खिलजी ने इस मंदिर को तो लूटा ही, साथ- साथ भेलसा नगर व लोह्याद्रि पर्वत के अन्य मंदिरों को भी अपना निशाना बनाया। इसके बाद सन् १५३२ ई. में गुजरात के शासक बहादुरशाह ने मंदिर को पुनर्विनाश किया। अंत में धमार्ंध औरंगजेब ने सन् १६८२ ई. में इसे तोपों से उड़वा दिया। शिखरों को तोड़ डाला गया। मंदिर के अष्टकोणी भाग को चुनवाकर चतुष्कोणी बना दिया। अवशेष पत्थरों का प्रयोग कर दो मीनारें बनवा दी तथा उसे एक मस्जिद का रूप दे दिया। मंदिर के पार्श्व भाग में तोप के गोलों को स्पष्ट निशान है। औरंगजेब के मृत्योपरांत वहाँ की टूटी- फूटी मूर्तियों को फिर से पूजा जाने लगा। सन् १७६० ई. में पेशवा ने इसका मस्जिद स्वरुप नष्ट कर दिया। अब भोई आदि (हिंदूओं की निम्न जाति) ने इसे माता का मंदिर समझकर भाजी- रोटी से इसकी पूजा करने लगे।\n\nपहले यह मंदिर अष्टकोणी था, जिससे १५० गज की दूरी पर द्वार बने थे। सामने विशाल यज्ञशाला था। बांयी ओर बावड़ी थी तथा पिछले हिस्से में सरोवर था। यहाँ खुदाई में मिली अन्य वस्तुओं के साथ मानव व सिंहों के मुखों की आकृतियों में तराशे कीर्तिमुख मिले हैं। बावड़ी, जो पहले पुरी तरह ढकी हुई थी, के स्तंभों पर कृष्णलीला के दृश्य उत्कीर्ण किये गये हैं। यहाँ के पत्थरों के अवशेष आज भी आस- पास के भवनों में प्रयुक्त हुए हैं।\n\nज्यादातर शिलालेख आक्रमणकारियों ने नष्ट कर दिये हैं। स्तंभ पर मिला एक संस्कृत अभिलेख यह स्पष्ट करता है कि यह मंदिर चर्चिका देवी का था। संभवतः इसी देवी का दूसरा नाम विजया था, जिसके नाम से इसे विजय मंदिर के रूप से जाना जाता रहा। यह नाम \"बीजा मंडल' के रूप में आज भी प्रसिद्ध है।\n\n", "id": "46830", "title": "विजय मंदिर, विदिशा"}
{"url": "https://hi.wikipedia.org/wiki?curid=46831", "text": "चरणतीर्थ, विदिशा\n\nविदिशा में स्थित सिद्ध महात्माओं की तपस्थली रही, यह भूमि पर्यटन की दृष्टि से सुंदर स्थान है। एक अवधारणा के अनुसार भगवान राम के चरण पड़ने के कारण इस तीर्थ का नाम चरणतीर्थ पड़ा, लेकिन साहित्यिक प्रमाण बताते हैं कि अयोध्या से लंका जाने के मार्ग में यह स्थान नहीं था। यह धारणा पूर्णरुपेण मि है। कुछ विद्वानों के मतानुसार यह स्थान भृगुवंशियों का केंद्र स्थल था। इस कुंड में च्वयन ॠषि ने तपस्या की थी। पहले इसका नाम च्वयनतीर्थ था, जो कालांतर में चरणतीर्थ के नाम से जाना जाने लगा।\n\nत्रिवेणी मंदिर के सामने नदी में ही दोनों शिव मंदिर बने हैं। एक मंदिर को नदी के कटाव से बचाने के लिए उसका चबूतरा इस प्रकार बना है कि पानी का बहाव चबूतरे के कोण को टक्कर मारकर दो धारों में विभक्त हो जाती है। भेलसा के जागीरदारों द्वारा १९ वीं सदी में बना मंदिर कोण को काटने वाला न बनाये जाने के कारण गिर चुका है।\n\nनदी के दूसरे किनारे पर अत्यंत प्राचीन \"नौलखी' है। कहते हैं कि ऊँचे टीले पर स्थित यह स्थान प्राचीन राजा रुक्मांगद का बगीचा था, जो उसने अपनी प्रयसी के विहार के लिए बनवाया था। इस बगीचे में नौ लाख घास के पूलों की नीड़ होने के कारण यह स्थान नौलखी कहलाता है।\n\nत्रिवेणी और नौलखी के नीचे नदी बहुत गहरी है, क्योंकि यहाँ दो नदियों का संगम है। इसके ५० फीट आगे का स्थान दाना बाबा घाट कहलाता है। इसी स्थान से यक्ष व यक्षिणी की विशाल मूर्ति प्राप्त हुई है। यक्षवाली मूर्ति भारत में मिली अब तक की सबसे बड़ी मूर्ति है। इसी मूर्तियों की प्रतिकृतियाँ अभी रिजर्व बैंक आॅफ इंडिया के दरवाजे के दोनों तरफ लगी हुई है।\n", "id": "46831", "title": "चरणतीर्थ, विदिशा"}
{"url": "https://hi.wikipedia.org/wiki?curid=46832", "text": "लटेरी\n\nयह स्थान सिरोंज से कुछ मील की दूरी पर विदिशा की एक तहसील का मुख्यालय है। एक समय यह स्थान घनघोर जंगलों के महावन से घिरा हुआ था। यहाँ से ५ मील की दूरी पर जगदग्नि ॠषि का आश्रम है, जो अब एक टूटे हुए प्राचीन मंदिर के रूप में विद्यमान है। वे एक मृगुवंशीय ब्राह्मण थे। अभी भी इस पूरे क्षेत्र में पचासो मीलों तक भार्गव ब्राह्मण बहुतायत में बसे हैं। यह स्थान चूँकि प्राकृतिक वन- संपदाओं व झुरमुटों के मध्य स्थित है, अतः देखने में तपोभूमि जैसा लगता है। यहाँ पहाड़ी निर्झर से एक कुण्ड बना है, जिसके दो भाग हैं -- एक भाग में सफेद दूध- सा पानी भरा है, जिसे दूधिया कुण्ड कहते हैं तथा दूसरे में साधारण पानी दूधिया कुण्ड का पानी साबुन के घोल जैसा सफेद दिखता है। इस स्थान को मंदागन कहा जाता है। माना जाता है कि यह सिद्धों का स्थान है। यहाँ मकर\"- संक्रांति को प्रतिवर्ष मेला लगाता है। लोग कुण्ड में स्नान करते हैं। लटेरी का प्राचीन नाम लुटेरी था क्‍योंकी यहां पर जंगली इलाका होने के कारण राजपूत लुटेरो का निवास था बाद में इसका नाम बदलकर लटेरी हो गया\nलटेरी से 7 किमी दूर ग्राम झूकरजोगी में पंचमढी नामक स्‍थान हिन्‍दुओं की आस्‍था केन्‍द्र है यहां पर छोटी मदागन का प्राचीन मंदिर लगभग 500 वर्ष से भी ज्‍यादा पुराना है \n", "id": "46832", "title": "लटेरी"}
{"url": "https://hi.wikipedia.org/wiki?curid=46833", "text": "उदयपुरा, विदिशा\n\nयह स्थान बीना और विदिशा के बीच, विदिशा से लगभग २० कोस की दूरी पर स्थित है। वर्तमान में एक छोटे से गाँव के रूप में जाने जाना वाला यह स्थान ऐतिहासिक समय में विशेष महत्व का था। धार राज्य के परमारवंशीय राजा उदयादित्य के समय में इसका काफी विकास हुआ। यहाँ मिले कई हिंदु व मुस्लिम स्मारकों का अस्तित्व इस स्थान की प्राचीनता का प्रमाण है। \n\nयहाँ स्थित मुख्य भवन हैं --\n\n१. उदयेश्वर या नीलकंठेश्वर महादेव का मंदिर\n\n२. बीजामंडल या घड़ियालन का मकान\n\n३. बारा- खम्भी\n\n४. पिसनारी का मंदिर\n\n५. शाही मस्जिद और महल\n\n६. शेर खान का मस्जिद\n\n७. घोड़दौड़ की बाओली\n\n८. रावण टोर\n\nबरेठ रेलवे स्टेशन से ४ मील की दूरी पर स्थित यह मंदिर आर्यावर्त (इण्डो- आर्यन) शैली के चरमोत्कर्ष का एक अच्छा उदाहरण है। इस मंदिर में उपलब्ध प्राचीन संस्कृत अभिलेखों में से इस बात का उल्लेख है कि मालवा के परमार राजा उदयादित्य ने इस शहर की स्थापना ही थी, जिसे उदयपुर नाम दिया गया। उन्होंने शिव का यह मंदिर बनवाया, जो उदयेश्वर मंदिर के नाम से जाना गया। साथ- ही- साथ एक जलाशय भी खुदवाया, जो उदयसमुद्र के नाम से प्रसिद्ध हुआ। शहर के उत्तर- पूर्व की तरफ इस जलाशय के होने का प्रमाण अभी भी मिलता है। महल के सामने ही एक बड़ा अशोक स्तंभ खड़ा था, जिसे आक्रमणकारियों ने तोड़ डाला। इसके दो टूकड़े अभी भी यहीं पड़े हुए हैं। शीर्ष भाग (कैपिटल) ग्वालियर संग्रहालय में रखा गया है।\n\nस्तंभ का शीर्ष घंटानुमा है, जो चारों ओर से १२ भागों में विभाजित है। यह १२ राशियों अथवा १२ आदित्यों का द्योतक है। २७ नक्षत्रों के अनुरुप २७ पंखुड़ियाँ उत्कीर्ण की गई हैं। इसके अलावा दो शरीर की आकृति में एक मुखवाला अशोक कालीन शेर के प्रमाण भी आसपास में फैले टूटे- फूटे पत्थरों के रूप में मिले हैं।\n\nइस बात की स्पष्ट संभावना है कि पहले यहाँ बुद्ध धर्मानुयायियों का वर्च था। यहाँ भी साँची की भाँति कई छोटे स्तूप रहे होंगे। गुप्त काल में ब्राह्मण धर्मानुयायियों का वर्च था।\n\nअन्य दो शिलालेखों के अनुसार इस मंदिर का निर्माण वि॰सं॰ १११६ से ११३७ (सन् १०५९ से १०८० ई.) के बीच हुआ था। बाद में कई मुस्लिम आक्रमणकारियों ने अलग- अलग समय में इसे नष्ट करने की कोशिश की। सबसे पहले अलाउद्दीन खिलजी का सिपहसालार मलिक काफूर ने सन् १३३६- १३३८ ई. इसे ज्वलनशील पदार्थों से उड़ाने की कोशिश की। इससे मंदिर के भीतर में काला धब्बा पड़ गया। इसके बाद दिल्ली के सुल्तान मोहम्मद तुगलक ने भी इसे क्षतिग्रस्त किया। मंदिर के ही निर्माण- सामग्री से पीछे की तरफ सन् १३३६- १३३८ (हिजरी ७३७- ३९) में मस्जिद का निर्माण करवाया। वही मिले दो फारसी अभिलेख इसके प्रमाण है। वैसे मंदिर के मुख्य भवन में विशेष क्षति नहीं हुई। मराठों के अभ्युदय काल तक ध्वंसात्मक अवस्थाओं में ही यह पूजित होता रहा। सन् १७७५ ई. में भेलसा के सूबा खंडेराव अप्पाजी ने पुनः शिवलिंग पर पीतल का खोल चढ़ाकर उनकी विधिवत् प्राण- प्रतिष्ठा की तथा एक अभिलेख खुदवाया।\n\nमंदिर का स्वरुप खजुराहों के मंदिरों से मिलता- जुलता है। यह एक वर्गाकार चबुतरे पर बना है तथा चारों तरफ से एक दीवार से घिरा है। मुख्य मंदिर में एक गर्भगृह है, फिर सभामंडल (हॉल) तथा हॉल के तीनों तरफ तीन प्रवेश मंडप बने हैं। पहले प्रांगण में चारों दिशाओं में चार प्रवेश- द्वार बने थे। इनमें से तीन बंद कर दिये गये। मुख्य प्रवेश द्वार पुरब की तरफ है। इसके दोनों तरफ द्वारपाल की मूर्तियाँ खड़ी हैं। मुख्य मंदिर के सामने एक वर्गाकार कमरा है, जिसका छत संभवतः पिरामिड के रूप में रहा होगा। इसे लोग वेदी के रूप में जानते हैं। यह बलि- कक्ष नंदी स्थान या कुछ और हो सकता है। \n\nसंभवतः इसके विपरीत ऐसा माना जाता है कि मुख्य मंदिर के दूसरी तरफ भी इसी तरह की संरचना रही होगी, जो मस्जिद बन जाने के कारण २१ वर्षों में तोड़ दी गई है। मंदिर में तोरण तथा मेहराबें भी अत्यंत भव्य हैं। चारों तरफ बड़े- बड़े वातायन, झरोखे तथा विभिन्न कोणों पर देवी- देवताओं की मूर्तियाँ उत्कीर्ण की गई हैं। चूँकि यह एक शिव मंदिर है, शायद इसलिए देवी- देवताओं में शिव तथा उनके साथ दुर्गा को कई रुपों में दिखाया गया है। प्रत्येक मूर्ति के नीचे देवनागरी लिपि में उसका नाम खुदा हुआ है। गर्भगृह में ऊँचाई पर एक विशाल शिवलिंग स्थापित किया गया है। मंदिर के शिखर पर एक मानवाकृति की स्वर्गारोहन करते हुए दिखाया गया है। यह राजा अथवा वास्तुकार हो सकता है, जिसे यह मंदिर बनवाने या बनाने के कारण स्वर्गारोहन का पूण्य मिल रहा हो। \n\nमंदिरें के स्तंभ तथा तीनों तरफ स्थित दलानों में कई संस्कृत के अभिलेख खुदे हुए हैं। कुछ में तो यात्रियों का उल्लेख है, परंतु कुछ ऐतिहासिक दृष्टि से महत्वपूर्ण है।\n\nयह छोटा- सा दो मंजिला भवन संभवतः उदयेश्वर मंदिर का ही समकालीन माना जाता है। जैसा कि इसके नाम से स्पष्ट है कि मंदिर स्थापित हो जाने के बाद यहाँ समय आदि का निर्धारण तथा सूचित करने वाला (क्लोकमैन) रहता होगा। इसमें संस्कृत में लिखा एक ध्वंस अभिलेख मिलता है, जो भगवान सूर्य की प्रशंसा में लिखा गया है।\n\nगाँव के बाहर स्थित यह ११ वीं सदी में बने मंदिर के सभामंडप का अवशेष है। हॉल के चारों तरफ बैठने की व्यवस्था का प्रावधान किया गया है।\n\nगाँव में ही स्थित यह एक दूसरा हिंदू मंदिर है। कहा जाता है कि इस मंदिर को एक औरत ने उदयेश्वर मंदिर में काम कर रहे, कारीगरों के लिए आटा पीसकर कमाए गये धन से बनाया। वैसे मंदिर के वास्तुकला शैली, जो देखने में बहुत बाद की बनी मालुम पड़ती है, से यह बात पूरी तरह सत्य नहीं लगती।\n\nउदयेश्वर मंदिर से करीब एक फलार्ंग की दूरी पर पुरब की तरफ एक विशाल मस्जिद का ध्वंसावशेष मिलता है। इसे शाही मस्जिद के नाम से जाना जाता है। इसमें उत्कीर्ण एक फारसी अभिलेख से ज्ञात होता है कि इसका निर्माण कार्य जहाँगीर के शासनकाल में शुरु हो गया था तथा सन् १६३२ (हिजरी १०४१) में शाहजहाँ के शासनकाल में पुरा हो गया। मस्जिद के सामने एक बड़ा- सा चबूतरा बना है, जिस पर कई कब्रें बनी हुई है। \n\nमस्जिद के नजदीक ही एक विशाल महल का अवशेष मिलता है। यह मुगलकालीन महल संभवतः स्थानीय गवर्नर का निवास रहा होगा। इसकी निर्माण शैली मुगलकाल के शुरुआती दौर की लगती है। बचे हुए ध्वंसावशेषों में पत्थर में जाली का काम भी दिखता है।\n\nपूरा उदयपुर चारों तरफ से सुरक्षा दीवार से घिरा हुआ था, जिसमें जगह- जगह पर कई दरवाजों का भी प्रावधान किया गया था। पुरब की तरफ स्थित दरवाजे को मोती दरवाजा के नाम से जाना जाता है। इसी दरवाजे के बाहर यह छोटा- सा मस्जिद स्थित है। मस्जिद के चबुतरे पर ही कुछ मकबरे भी बने हैं। \n\nवर्तमान में अब इसके ध्वंसावशेष ही बचे हैं। मस्जिद को देखने से लगता है कि यह वास्तुकला की माण्डु शैली से प्रभावित है। यहाँ संस्कृत तथा फारसी दोनों भाषाओं में उत्कीर्ण अभिलेख से पता चलता है कि इसका निर्माण माण्डु- सुल्तान गयास शाह खिलजी के शासन- काल में सन् १४८८ (हिजरी ८९४) में शेरखान द्वारा नियुक्त एक अधिकारी ने करवाया था।\n\nयह शेरखान की मस्जिद के पुरब की तरफ स्थित है। यह इस प्रकार बना है कि पहले घोड़े भी सीढियों के सहारे नीचे कुँए के पानी तक पहुँच जाते थे।\n\nउदयपुर के समीप ही एक विशाल अनगढ़ी पत्थर की शिव प्रतिमा बनाई गई है, इसे \"रावण टोर' के नाम से जाना जाता है।\n", "id": "46833", "title": "उदयपुरा, विदिशा"}
{"url": "https://hi.wikipedia.org/wiki?curid=46834", "text": "ग्यारसपुर\n\nग्यारसपुर, विदिशा से पूर्वोत्तर दिशा में २३ मील की दूरी पर एक पहाड़ी की उपत्यका में बसा हुआ है। इसके इर्द-गिर्द मिले अवशेषों से पता चलता है कि यहाँ बौद्ध, जैन तथा ब्राह्मण तीनों संप्रदायों का प्रभाव रहा है। संपूर्ण दशार्ण क्षेत्र में ग्यारसपुर को विदिशा के बाद सबसे महत्वपूर्ण ऐतिहासिक स्थान कहा जाता है। \n\nआठ स्तंभों का यह समुह एक विशाल मंदिर का अवशेष है। एक स्तंभ पर उत्कीर्ण अभिलेख सन् ९८२ (वि. सं. १०३९) का है।\n\nयह एक विरल मंदिर है, जिसमें एक ही पंक्ति की तीन मूर्तियाँ स्थापित की गई है। यह वास्तव में ब्राह्मण धर्म से संबद्ध था, जिसमें हिंदूओं के तीनों मुख्य आराध्य त्रिदेव के रूप में रखे गये थे। मध्य स्थित मूर्ति सूर्य की थी, जो विष्णु के समतुल्य माने जाते हैं। यह दोनों तरफ से ब्रह्मा तथा शिव की मूर्तियों से घिरी थी। दरवाजे और ताखों पर भी देवी- देवताओं की प्रतिमा उत्कीर्ण है। बाद में मुख्य मूर्तियों के स्थान पर जैन मूर्तियाँ स्थापित कर दी गई। मंदिर शिखर योजना तथा डिजाइन के दृष्टिकोण से अन्य मंदिरों से भिन्न है।\nग्यासपुर मे स्थित स्मारकों में यह सबसे बड़ा है। इसे स्थानीय लोग मालादेई का मंदिर के नाम से जानते हैं। राजा भोज के वंशज तथा उदयादित्य के पौत्र मालवदेव ne एक पहाड़ी की इस रमणीय स्थान पर इस मंदिर का निर्माण करवाया। इसे पहाड़ी स्थित पत्थरों को काट कर बनाया गया है। इसमें गर्भगृह के अलावा एक हौल तथा दलाननुमा प्रवेशद्वार है। गर्भगृह शिखर से ढ़का हुआ है।\n\nबज्र मठ की तरह यह भी पहले ब्राह्मण धर्म से संबद्ध मंदिर था, जिसमें देवी की स्थापना की गई थी। बाद में कई जैन प्रतिमाओं को स्थापित कर दिया गया। अभी भी दरवाजें के बाहर सुंदर प्रतिमाएँ देखी जा सकती हैं।\n\nग्यारसपुर के उत्तर की ओर पहाड़ी पर अनगढ़े पत्थरों के कुछ ध्वस्त हो रहे चबुतरे दिखते हैं, जो स्तूप के साक्ष्य माने जाते हैं। इन स्तूपों को खजाने की खोज में लोगों ने खोल दिया है। यहाँ बुद्ध की बैठी हुई अवस्था में एक प्रतिमा मिली है।\n\nवहाँ से २ मील की दूरी पर पश्चिम की ओर पहाड़ी के पत्थर को काटकर बुद्ध की दो अन्य प्रतिमाएँ भी उत्कीर्ण की गई है।\nबौद्ध स्तूपों से २०० गज की दूरी पर पूर्वी ढलान पर, मानसरोवर नामक एक छोटा-सा ताल अवस्थित है। इसे गौड़ नरेश मानसिंह ने १७ वीं सदी में बनवाया था। ताल के किनारे ही कई छोटे- छोटे मंदिर बनाये गये थे। बचे हुए अवशेषों के अध्ययन से पता चलता है कि ये ८ वीं- ९ वीं सदी में बने हैं। एक मंदिर के गरुड़ की उत्कीर्ण प्रतिमा के आधार पर वैष्णव मंदिर बताया जाता है।\nयह विष्णु या त्रिमूर्ति को समर्पित एक विशाल मंदिर का अलंकृत मेहराबनुमा तोरण है। दो उदग्र स्तंभों से निर्मित यह रचना देखने में पारंपरिक हिंडोले के समान ही लगता है। स्तंभ के चारों तरफ विष्णु के सभी दस अवतारों का चित्रण है।\n", "id": "46834", "title": "ग्यारसपुर"}
{"url": "https://hi.wikipedia.org/wiki?curid=46835", "text": "शमसाबाद, विदिशा\n\nयह गाँव लेटीरी से ६- ७ कोस दक्षिण की तरफ ऊँचाई पर बसा है। यह एक पहाड़ी नदी सांपन के किनारे बसा है। इस स्थान को मध्य भारत एवं गुजरात की सीमा पर बसे गिरासियों ने बसाया था। उनकी \"गढ़ी' का प्रमाण अभी भी मिलता है।\n\nशमशाबाद का पुराना नाम होहर (पहाड़ी) था, जिसपर बड़गू ठाकुरों का कब्जा था१ शम्स खाँ ने पहले इनसे मित्रता की तथा बाद में धोखे से मार डाला। इस प्रकार १७ वीं सदी में शम्स खाँ के नेतृत्व में मुसलमानों ने इसपर कब्जा कर लिया। उसी के नाम पर इसका नाम शमशाबाद पड़ा। उसने एक छोटी सी गढ़ी बनाई, जिसकी पूर्वी द्वार नदी की ओर थी तथा इसके उत्तरी द्वार के तरफ कानूनगोओं की हवेली थी। दोनों दरवाजे २० वीं सदी के तीसरे दशक में गिर गये।\n\nशम्स खाँ दो भाई था। वह स्वयं जहाँ निवास करता था, वहाँ सन् १६४१ ई. में एक मस्जिद बनाई गई। इसका दूसरा भाई, जो शम्स खाँ पठान के नाम से जाना जाता है, ने १८ वीं सदी में \"शम्सगढ़' नामक एक किला बनाया, जो अभी टूटे- फूटे अवस्था में है।\n\nमंगलगढ़ की रानी के नौकर दोस्त, मोहम्मद ने मड़गू ठाकुरों के वंशज बख्तावर सिंह की मदद की। युद्ध में शम्स खाँ मारा गया तथा बख्तावर सिंह को पुनः राज्य मिल गया। शम्स खाँ की कब्र किले के अंदर ही बनी है।\n\nसाक्ष्यों से प्रमाणित होता है कि पहले यहाँ कई मंदिर रहे होंगे। मराठों के समय के यहाँ दो मंदिर हैं। एक बीच गाँव में देवला के नाम से जाना जाता है, दूसरा गाँव के पश्चिम में स्थित है। इसका निर्माण वहाँ के स्थानीय लोगों ने श्रद्धाभाव से करवाया था। जैनियों की एक बड़ी- सी हवेली भी है, जिसे \"छुट्टा गुट्टा की हवेली' के नाम से जाना जाता है। इसी में एक जैन मंदिर भी बना है। सन् १८५७ के विद्रोह में इस हवेली को लूटा गया था। मेवाती बागियों ने भी कई बार इसे नुकसान पहुँचाया।\n", "id": "46835", "title": "शमसाबाद, विदिशा"}
{"url": "https://hi.wikipedia.org/wiki?curid=46836", "text": "भोजपुर, मध्य प्रदेश\n\nभोजपुर मध्य प्रदेश के विदिशा से ४५ मील की दूरी पर रायसेन जिले में वेत्रवती नदी के किनारे बसा है। प्राचीन काल का यह नगर \"उत्तर भारत का सोमनाथ' कहा जाता है। गाँव से लगी हुई पहाड़ी पर एक विशाल शिव मंदिर है। इस नगर तथा उसके शिवलिंग की स्थापना धार के प्रसिद्ध परमार राजा भोज (१०१० ई.- १०५३ ई.) ने किया था। अतः इसे भोजपुर मंदिर या भोजेश्वर मंदिर भी कहा जाता है।\n\nगाँव से लगी हुई पहाड़ी पर एक विशाल शिव मंदिर है। इस नगर तथा उसके शिवलिंग की स्थापना धार के प्रसिद्ध परमार राजा भोज (१०१० ई.- १०५३ ई.) ने किया था। अतः इसे भोजपुर मंदिर या भोजेश्वर मंदिर भी कहा जाता है। मंदिर पूर्ण रुपेण तैयार नहीं बन पाया। इसका चबूतरा बहुत ऊँचा है, जिसके गर्भगृह में एक बड़ा- सा पत्थर के टूकड़े का पॉलिश किया गया लिंग है, जिसकी ऊँचाई ३.८५ मी. है। इसे भारत के मंदिरों में पाये जाने वाले सबसे बड़े लिंगों में से एक माना जाता है। विस्तृत चबूतरे पर ही मंदिर के अन्य हिस्सों, मंडप, महामंडप तथा अंतराल बनाने की योजना थी। ऐसा मंदिर के निकट के पत्थरों पर बने मंदिर- योजना से संबद्ध नक्शों से इस बात का स्पष्ट पता चलता है। इस मंदिर के अध्ययन से हमें भारतीय मंदिर की वास्तुकला के बारे में बहुत- सी बातों की जानकारी मिलती है। भारत में इस्लाम के आगमन से भी पहले, इस हिंदू मंदिर के गर्भगृह के ऊपर बना अधुरा गुम्बदाकार छत भारत में ही गुम्बद निर्माण के प्रचलन को प्रमाणित करती है। भले ही उनके निर्माण की तकनीक भिन्न हो। कुछ विद्धान इसे भारत में सबसे पहले गुम्बदीय छत वाली इमारत मानते हैं। इस मंदिर का दरवाजा भी किसी हिंदू इमारत के दरवाजों में सबसे बड़ा है। चूँकि यह मंदिर ऊँचा है, इतनी प्राचीन मंदिर के निर्माण के दौरान भारी पत्थरों को ऊपर ले जाने के लिए ढ़लाने बनाई गई थी। इसका प्रमाण भी यहाँ मिलता है। मंदिर के निकट स्थित बाँध को राजा भोज ने बनवाया था। बाँध के पास प्राचीन समय में प्रचूर संख्या में शिवलिंग बनाया जाता था। यह स्थान शिवलिंग बनाने की प्रक्रिया की जानकारी देता है।\nकुछ बुजुर्गों का कहना हैै कि मंदिर का निर्माण द्वापर युग में पांडवों द्वारा माता कुंती की पूजा के लिए इस शिवलिंग का निर्माण एक ही रात में किया गया था। विश्व प्रसिद्घ शिवलिंग की ऊंचाई साढ़़ेे इक्कीस फिट, पिंडी का व्यास १८ फिट आठ इंच व जलहरी का निर्माण बीस बाई बीस से हुुआ हैै। इस प्रसिद्घ स्थल पर साल में दो बार वार्षिक मेले का आयोजन किया जाता हैै। जो मंकर संक्रांति व महाशिवरात्रि पर्व होता हैै। एक ही पत्थर से निर्मित इतनी बड़़ी शिवलिंग अन्य कहीं नहीं दिखाई देती हैै। इस मंदिर की ड्राइंंग समीप ही स्थित पहाड़़ी पर उभरी हुुई हैै जो आज भी दिखाई देती हैै। इससे ऐेसा प्रतीत होता हैै कि पूर्व में भी आज की तरह नक्शे बनाकर निर्माण कार्य किए जाते रहेे होंगे। इस मंदिर के महंत पवन गिरी गोस्वामी ने बताया कि उनकी यह १९ वीं पीढ़़ी हैै जो इस मंंदिर की पूजा अर्चना कर रही हैै। उन्होंने बताया शिवरात्रि पर्व पर भगवान भोलेनाथ का माता पार्वती से विवाह हुुआ था। अत: इस दिन महिलाएं अपनी मनोकामना के साथ व्रत रखती हैै व भगवान भोले नाथ के पांव पखारने यहां आती है। माता कुुंती के पिता का नाम भी राजाभोज था अत: इसका नाम भोजपुर पड़़ा व यह द्वापर युग का निर्मित मंदिर हैै व जीर्णशीर्ण होने पर धार के राजा परमार वंशी राजाभोज ने इसका जीर्णोद्घार कराया। यहां शिवरात्रि पर्व पर करीब एक लाख श्रद्धालु दर्शन के लिए आते हैैँँ।\n\nभोजपुर से कुछ दूरी पर कुमरी गाँव के निकट सघन वन में वेत्रवती नदी का उद्गम स्थल है। यह नदी एक कुण्ड से निकलकर बहती है। भोपाल ताल भोजपुर का ही एक तालाब है। इसके बाँध को मालवा के शासक होशंगशाह (१४०५ - १४३४) में अपनी संक्षिप्त यात्रा में अपने बेगम की मलेरिया संबंधी शिकायत पर तुड़वा डाला था। इससे हुए जलप्लावन के बीच जो टापू बना वह द्वीप कहा जाने लगा। वर्तमान में यह \"मंडी द्वीप' के नाम से जाना जाता है। इसके आस- पास आज भी कई खंडित सुंदर प्रतिमाएँ बिखरी पड़ी हैं। यहाँ मकर- संक्रांति पर मेला भी लगता है। \n\n\n", "id": "46836", "title": "भोजपुर, मध्य प्रदेश"}
{"url": "https://hi.wikipedia.org/wiki?curid=46837", "text": "बढ़ोह\n\nबढ़ोह पठारी वास्तव में पास- पास लगे दो गाँव है। यह कुल्हार रेलवे स्टेशन से १२ मील की दूरी पर पुरब की तरफ एक छोटी- सी पहाड़ी की तलहटी में बसा है। दोनों गाँवों के मध्य में एक रमणीय सरोवर है।\n\nबढ़ोह के दक्षिण में एक दूसरा सरोवर है। इस सरोवर के चारों तरफ मिले कई मंदिरों के अवशेष यह प्रमाणित करते हैं कि मध्यकाल में यह एक समृद्ध नगर हुआ करता था तथा निकट स्थित पठारी, जहाँ कई अन्य स्मारक मिले हैं, इसी नगर का एक हिस्सा था। स्थानीय लोगों की मान्यता के अनुसार इस नगर का प्राचीन नाम बटनगर था। लेकिन इस बात का कोई ऐतिहासिक \nप्रमाण नहीं मिला है। यहाँ के मध्यकालीन के स्थानीय राजा तथा पुराने स्मारकों के निर्माता के बारे में भी हमारी जानकारी कम है।\n\nबढ़ोह के महत्वपूर्ण प्राचीन स्मारकों का विवरण इस प्रकार है :- \n== गरुड़मल मंदिर :-\n\nस्थानीय लोगों का मानना है कि इस मंदिर को एक गड़ेरिये ने बनवाया था, इसलिए इसका नाम गरुड़मल मंदिर है। इसे यहाँ ध्वस्तावस्था में विद्यमान सभी मंदिरों में यह मंदिर सबसे बड़ा है। वर्तमान में यह पूरी तरह अपने मूल अवस्था में नहीं रहा। गर्भगृह के नीचे का हिस्सा तथा दालान ९ वीं सदी के हैं, जबकि उसको शिखर का आसपास के हिंदू तथा जैन मंदिरों से प्राप्त मलवों से पुनर्निमाण किया गया है। मुख्य मंदिर सात छोटी मंदिरों से घिरा था, जो अब ध्वस्त हो चुके हैं।\n\nमंदिर के सामने वाले हिस्से को देखने से लगता है कि चबूतरे की दीवार पर बने ताखों को मूर्तियों से सजाया गया था। परिसर के मध्य में एक चबूतरा बना है, जिसमें उत्तर की तरफ बने दरवाजे से जाने का प्रावधान है। सामने की तरफ एक पुराना सरोवर है। बाहर चबुतरे के चारों तरफ कई हिंदू देवी- देवताओं को उकेड़ा गया है। चारों तरफ स्थित मंदिरों में उत्तर- पश्चिम कोने पर सूर्य भगवान का मंदिर ही सिर्फ अस्तित्व में है। दरवाजे के धरण (लिंटल) पर गोद में बच्चा लिए मातृदेवी के साथ अन्य कई देवियों की प्रतिमाएँ बनाई गई थी। यह अब ग्वालियर संग्रहालय में रखी गई है।\n\nइस मंदिर की योजना अन्य सामान्य मंदिरों से अलग है। कुछ हद तक यह ग्वालियर के तेली के मंदिर से मिलती- जुलती है। मुख्य मंदिर वर्गाकार न होकर लंबाई में है। दलान के प्रवेश द्वारा के बाद सभा मंडप भी नहीं बना है।\n\nइस इमारत में १६ खंभे एक सपाट छत को सहारा दिये हुए है। अतः इसे सोला खम्भी के नाम से जाना जाता है। वास्तुकला के आधार पर इसे ८ वीं या ९ वीं सदी का कहा जा सकता है।\n\nइस भवन का निर्माण किस उद्देश्य से किया गया था, इसका कोई साक्ष्य नहीं मिलता, परंतु जैसा कि यह जलाशय के किनारे अवस्थित है, अतः हो सकता है कि यह एक मनोरंजक स्थल के रूप में बनाया गया हो।\n== दशावतार मंदिर=\n८ वीं से १० वीं सदी के मध्य बना इस मंदिर में विष्णु के सभी दशावतारों को समर्पित है। इसका अधिकांश भाग अब नष्ट हो चुका है।\n\"सतमढ़ी' नाम सात मंदिरों के समूह का द्योतक है। वर्तमान में इनमें से सिर्फ छः ही अस्तित्व में हैं। बचे हुए अवशेष अन्य मंदिरों के अस्तित्व को प्रमाणित करते हैं। मंदिरों का यह समूह दशावतार मंदिर के उत्तर- पूर्व दिशा में लगभग १ मील की दूरी पर अवस्थित है। ये मंदिरें दशावतार मंदिर की ही समकालीन है।\n\nध्वंसावशेषों में कुछ मंदिर वैष्णव संप्रदाय से संबद्ध है, तो कुछ शैव संप्रदाय से भी। मूर्तियों में विष्णु के नौवें अवतार बुद्ध तथा गणेश की प्रतिमा भी मिलती है।\n\nइस मंदिर में एक लंबे आंगन के चारों तरफ कुल २५ अलग- अलग कक्ष बने हैं तथा मध्य में एक उठे हुए चबूतरे के रूप में वेदी है। मंदिर के ये कक्ष अलग- अलग समय में बने मालूम पड़ते हैं, जो ९ वीं सदी से लेकर १२ वीं सदी या उसके बाद के काल का भी हो सकता है। कुछ कक्ष का छत शिखरनुमा है, कुछ का गुम्बदाकार तथा अन्य का सपाट। सबसे प्रमुख कक्ष, जो दक्षिण की ओर स्थित है, का मुख उत्तर दिशा की तरफ है। इन कक्षों में जैन तीथर्ंकरों की प्रतिमाएँ बनी हुई है।\n१. सप्त मातृका\n२. प्रस्तर स्तंभ\n३. विशाल अपूर्ण प्रतिमा\n४. शिव मंदिर\n\nपत्थर को काटकर तथा उत्कीर्ण की गई सप्तमातृका की प्रतिमा ५ वीं सदी में बनाई गई थी। यह बढ़ोह तथा पठारी के मध्य पहाड़ी के दक्षिणी हिस्से में अवस्थित है। यहाँ मिले एक अभिलेख में राजा जयतसेन का उल्लेख है।\n== प्रस्तर स्तंभ =\nयह गाँव के अंदर ही अवस्थित है। इस पर मिले अभिलेख में यह उल्लेख किया गया है कि ८इस स्तंभ की स्थापना सन् ८६१ (वि. सं. ९१७) में राष्ट्रकूट राजा प्रबल के महामंत्री ने गरुड़ध्वज के रूप में की थी। स्थानीय लोग इसे भीम गदा के नाम से जानते हैं। प्राचीन काल में यह स्तंभ किसी मंदिर के सामने स्थापित रहा होगा। इस स्तंभ पर अनेक राजाओं की प्रशस्तियाँ उत्कीर्ण है, जिससे इसके भव्य इतिहास पता चलता है।\n\nयह गाँव से आधे मील की दूरी पर पुरब की तरफ स्थित है। संभवतः यह उत्तर गुप्त काल की है।\nयह स्थान गाँव के दक्षिण- पूर्व दिशा में आधे मील की दूरी में स्थित है। सन् १९४७ ई. से पूर्व इस स्थान पर नवाबों का शासन था, जिनके राज्य में २८ गाँव थे। उनमें ९० ऽ गाँव ऊजड़ थे। जनता नवाबों के अत्याचार से त्रस्त होकर यह स्थान छोड़कर ग्वालियर राज्य में आकर बस गये।\n", "id": "46837", "title": "बढ़ोह"}
{"url": "https://hi.wikipedia.org/wiki?curid=46841", "text": "उत्प्रेरण\n\nजब किसी रासायनिक अभिक्रिया की गति किसी पदार्थ की उपस्थिति मात्र से बढ जाती है तो इसे उत्प्रेरण (Catalysis) कहते हैं। जिस पदार्थ की उपस्थिति से अभिक्रिया की गति बढ जाती है उसे उत्प्रेरक (catalyst) कहते हैं। उत्प्रेरक अभिक्रिया में भाग नहीं लेता, केवल क्रिया की गति को प्रभावित करता है।\n\nऔद्योगिक रूप से महत्वपूर्ण रसायनों के निर्माण में उत्प्रेरकों की बहुत बड़ी भूमिका है क्योंकि इनके प्रयोग से अभिक्रिया की गति बढ जाती है जिससे अनेक प्रकार से आर्थिक लाभ होता है और उत्पादन तेज होता है। इसलिये उत्प्रेरण के क्षेत्र में अनुसंधान के लिये बहुत सा धन एवं मानव श्रम लगा हुआ है।\n\nसर्वप्रथम सन् 1835 में, बर्जीलियस ने कुछ रासायनिक क्रियाओं की और ध्यान आकृष्ट किया जिनमें कतिपय बाह्म पदार्थो की उपस्थिति में क्रिया की गति तो तीव्र हो जाती थी किंतु बाह्म पदार्थ उस क्रिया में कोई भाग नहीं लेता था। उदारहरणार्थ यदि इक्षु शर्करा (केन शुगर) को अम्लों की उपस्थिति में गरम करें तो वह बड़ी शीघ्रता से ग्लूकोस तथा फ्रुक्टोस में परिवर्तित हो जाती है। इस क्रिया में अम्ल कोई भाग नहीं लेता। वह पुन: काम में लिया जा सकता है। बर्जीलियस ने इस क्रिया को \"उत्प्रेरण\" की संज्ञा दी तथा उन पदार्थो को \"उत्प्रेरक\" (कैटालिस्ट अथवा \"कैटालिटिक एजेंट\") के नाम से पुकारा जिनकी उपस्थिति में क्रिया वेग से होने लगती है। ओस्टवाल्ड ने उत्प्रेरक पदार्थो की परिभाषा इस प्रकार दी है: \"\"उत्प्रेरक उस पदार्थ को कहते हैं जो किसी रासायनिक क्रिया के वेग को बदल दे, परंतु स्वयं क्रिया के अंत में अपरिवर्तित रहता है, अत: उसे पुन: काम में लाया जा सकता है। अधिकांश क्रियाओं में उत्प्रेरक प्रतिक्रिया की गति को बढ़ा देता है। ऐसे उत्प्रेरकों को धनात्मक उत्प्रेरक कहते है; परंतु कुछ ऐसे भी उत्प्रेरक है जो रासायनिक क्रिया की गति को मंद कर देते हैं। ऐसे उत्प्रेरक ऋणात्मक उत्प्रेरक कहलाते हैं।\n\nउत्प्रेरण की मुख्य विशेषताएँ निम्नलिखित हैं:\n\n\n\n\n\n\nप्राय: सभी उत्प्रेरित क्रियाओं को दो भागों में बाँटा जा सकता है: (1) समावयवी उत्प्रेरित क्रियाएँ (समावयवी उत्प्रेरण); (2) विषमावयवो उत्प्रेरित क्रियाएँ (विषमावयवी उत्प्रेरण)।\n\nइन क्रियाओं में उत्प्रेरक, प्रतिकर्मक तथा प्रतिफल सभी एक ही अवस्था में उपस्थित होते हैं। उदाहरणर्थ, सल्फ़्यूरिक अम्ल बनाने की वेश्म विधि में सल्फर डाइआक्साइड, भाप तथा आक्सिजन के संयोग से सल्फ़्यूरिक अम्ल बनता है तथा नाइट्रिक आक्साइड द्वारा यह क्रिया उत्प्रेरित होती है। इस क्रिया में प्रतिकर्मक, उत्प्रेरक तथा प्रतिफल इसी गैसीय अवस्था में रहते हैं।\n\nइन क्रियाओं में उत्प्रेरक, प्रतिकर्मक तथा प्रतिफल विभिन्न अवस्थाओं में उपस्थित रहते हैं। यथा, अमोनिया बनाने की हाबर-विधि में नाइट्रोजन तथा हाइड्रोजन की संयोगक्रिया की फ़ेरिक आक्साइड उत्प्रेरित करता है। सूक्ष्म निकल की उपस्थिति में वानस्पतिक तेलों का हाइड्रोजनीकरण इस प्रकार की क्रियाओं का एक अन्य उदाहरण है।\n\nकुछ पदार्थ अपनी उपस्थिति से रासायनिक क्रिया के वेग पर प्रभाव नहीं डालते, परंतु कुछ दूसरे उत्प्रेरकों की क्रिया को प्रभावित करते हैं। इनमें से उन पदार्थो की, जो उत्प्रेरकों की क्रियाशीलता को बढ़ा देते हैं, उत्प्रेरकवर्धक तथा उन पदार्थो को, जो उत्प्रेरकों की क्रियाशीलता कम कर देते हैं, उत्प्रेरकविरोधी या उत्प्रेरक विष कहते हैं।\n\nआत्म उत्प्रेरक-कुछ प्रतिक्रियाएँ ऐसी भी ज्ञात हैं जिनमें प्रतिक्रया से ही उत्पन्न कोई पदार्थ प्रतिक्रिया के लिए उत्प्रेरक का कार्य करता है। उदाहरणार्थ, एथिल ऐसिटेट के जलविच्छेदन में जो ऐसीटिक अम्ल प्राप्त होता है, वही एस्टर के जलविच्छेदन की क्रिया को उत्प्रेरित करता है।\n\nयद्यपि उत्प्रेरण को समझने समझाने के लिए बहुत पहले से अध्ययन होते चले आ रहे हैं, तथापि इस विषय में अभी अंतिम निष्कर्ष नहीं निकला है। वैज्ञानिक इसपर एकमत हैं कि सभी उत्प्रेरक एक ही सिद्धांत के अनुसार क्रिया नहीं करते। उत्प्रेरण की व्यवस्था के लिए दो सिद्धांत काम में लाए जाते हैं- (1) मध्यवर्ती यौगिक सिद्धांत; (2) अधिशोषण सिद्धांत।\n\n1. मध्यवर्ती यौगिक सिद्धांत- यह उत्प्रेरण की व्याख्या के लिए एक रासायनिक सिद्धांत है। इसके अनुसार उत्प्रेरक पहले प्रतिकर्मकों में से एक के साथ क्रिया करके एक मध्यवर्ती अस्थायी यौगिक बनाता है; फिर वह मध्यवर्ती अस्थायी यौगिक दूसरे प्रतिकर्मकों से क्रिया करके प्रतिफल देता है तथा उत्प्रेरक पुन: अपनी पूर्वावस्था में आ जाता है। इसके अनुसार प्रतिकर्मकों \"क\" तथा \"ख\" की संयोजनक्रिया उत्प्रेरक \"ग\" की उपस्थिति में निम्नलिखित प्रकार से प्रकट की जाती है:\n\nक्रिया के अंत तक यही क्रम चलता रहता है।\n\nमध्यवर्ती यौगिक सिद्धांत के द्वारा कुछ क्रियाओं के उत्प्रेरण की व्याख्या सरल है। परंतु अधिकांश विषमावयवी क्रियाओं तथा उत्प्रेरक वर्धकों अथवा विषों की क्रियाओं को समझाना कठिन या असंभव सा है।\n\n2. अधिशोषण सिद्धांत- यह उत्प्रेरण की व्याख्या के लिए भौतिक सिद्धांत है। इस सिद्धांत के अनुसार प्रतिकर्मक उत्प्रेरक के तल पर घनीभूत हो जाते हैं। इस प्रकार उत्प्रेरक तल पर प्रतिकर्मकों की सांद्रता बढ़ जाने से मात्रा-अनुपाती-नियम के अनुसार क्रिया का वेग बढ़ जाता है।\n\nअब उपर्युक्त दोनों सिद्धांतों को मिलाकर एक नया सिद्धांत प्रतिपादित किया गया है। इसके अनुसार उत्प्रेरक पदार्थ के तल पर कुछ सक्रिय केंद्र होते हैं। इन केंद्रों में अणुओं या परमाणुओं को अधिशोषित करने की क्षमता होती है। अत: धातु के तल पर प्रतिकर्मकों के घनी भूत होने से साद्रंता तो बढ़ती ही है, जिसके कारण क्रियावेग में वृद्धि होती है, साथ ही इन सक्रिय केंद्रों पर प्रतिकर्मक इनके साथ अस्थायी यौगिक भी बना लेते हैं, जो मध्यवर्ती यौगिक सिद्धांत के अनुसार उत्प्रेरण का कार्य करते हैं।\n\nप्रकिण्व जटिल जैविक पदार्थ होते हैं जो पौधों या प्राणियों से प्राप्त किए जाते हैं। ये अधिकांश प्रतिक्रियाओं में अत्युत्म उत्प्रेरक सिद्ध हुए हैं। पेड़ पौधों में होनेवाली लगभग सभी क्रियाओं में एंजाइम उत्प्रेरक का कार्य करते हैं। इसके अतिरिक्त हमारे शरीर में होनेवाली क्रियाओं, विशेषता भोजन के पाचन में भी प्रकिण्व उत्प्रेरक का काम करते हैं।\nor ek or\n\nऔद्योगिक तथा रासायनिक क्रियाक्षेत्र में उत्प्रेरक बहुत ही उपयोगी सिद्ध हुए हैं। नाइट्रोजन का स्थिरीकरण उत्प्रेरित क्रियाओ का एक साधारण उदाहरण है। पेड़ पौधों के लिए स्थायी नाइट्रोजन की उपलब्धि नाइट्रेट या अमोनिया के रूप में होती है। नाइट्रोजन के ये दोनों ही रूप उत्प्रेरको की सहायता से निर्मित होते रहते हैं।\n\nद्वितीय महायुद्ध के समय लगभग समस्त विश्व में मोटर आदि वाहनों को चलाने में जो ईधन काम में लाया जाता था वह सब उत्प्रेरकों की सहायता से ही तैयार किया जाता था। उत्प्रेरण द्वारा पेट्रोलियम से बहुत से ऐसे पदार्थ बनाए जाते थे जो ईधन के रूप में काम में लाए जाते थे। इसके अतिरिक्त उत्प्रेरित क्रियाओं का अन्य महत्व भी है, उदाहरणत: ब्यूटाडाईन तथा स्टाईरीन से संश्लिष्ट रबर बनाने, गंधकाम्ल के निर्माण, तथा सूक्ष्म खंडित निकल की उपस्थिति में वानस्पतिक तेलों के हाइड्रोजनीकरण द्वारा वनस्पति घी के निर्माण में, इत्यादि।\n\n", "id": "46841", "title": "उत्प्रेरण"}
{"url": "https://hi.wikipedia.org/wiki?curid=46842", "text": "काग़ज़\n\nकागज एक पतला पदार्थ है जिस पर लिखा या प्रिन्ट किया जाता है। कागज मुख्य रूप से लिखने और छपाई के लिए प्रयुक्त होता है। यह वस्तुओं की पैकेजिंग करने के काम भी आता है। मानव सभ्यता के विकास में कागज का बहुत बड़ा योगदान है। गीले तन्तुओं (फाइबर्स्) को दबाकर एवं तत्पश्चात सुखाकर कागज बनाया जाता है। ये तन्तु प्राय: सेलुलोज की लुगदी (पल्प) होते हैं जो लकड़ी, घास, बांस, या चिथड़ों से बनाये जाते हैं।\n\nपौधों में सेल्यूलोस नामक एक कार्बोहाइड्रेट होता है। पौधों की कोशिकाओं की भित्ति सेल्यूलोज की ही बनी होतीं है। अत: सेल्यूलोस पौधों के पंजर का मुख्य पदार्थ है। सेल्यूलोस के रेशों को परस्पर जुटाकर एकसम पतली चद्दर के रूप में जो वस्तु बनाई जाती है उसे कागज कहते हैं। कोई भी पौधा या पदार्थ, जिसमें सेल्यूलोस अच्छी मात्रा में हो, कागज बनाने के लिए उपयुक्त हो सकता है। रुई लगभग शुद्ध सेल्यूलोस है, किंतु कागज बनाने में इसका उपयोग नहीं किया जाता क्योंकि यह महँगी होती है और मुख्य रूप से कपड़ा बनाने के काम में आती है। परस्पर जुटकर चद्दर के रूप में हो सकने का गुण सेल्यूलोस के रेशों में ही होता है, इस कारण कागज केवल इसी से बनाया जा सकता है। रेशम और ऊन के रेशों में इस प्रकार परस्पर जुटने का गुण न होने के कारण ये कागज बनाने के काम में नहीं आ सकते। जितना अधिक शुद्ध सेल्यूलोस होता है, कागज भी उतना ही स्वच्छ और सुंदर बनता है। कपड़ों के चिथड़े तथा कागज की रद्दी में लगभग शतप्रतिशत सेल्यूलोस होता है, अत: इनसे कागज सरलता से और अच्छा बनता है। इतिहासज्ञों का ऐसा अनुमान है कि पहला कागज कपड़ों के चिथड़ों से ही चीन में बना था।\n\nपौधों में सेल्यूलोस के साथ अन्य कई पदार्थ मिले रहते हैं, जिनमें लिग्निन और पेक्टिन पर्याप्त मात्रा में तथा खनिज लवण, वसा और रंग पदार्थ सूक्ष्म मात्राओं में रहते हैं। इन पदार्थों को जब तक पर्याप्त अंशतक निकालकर सूल्यूलोस को पृथक रूप में नहीं प्राप्त किया जाता तब तक सेल्यूलोस से अच्छा कागज नहीं बनाया जा सकता। लिग्निन का निकालना विशेष आवश्यक होता है। यदि लिग्निन की पर्याप्त मात्रा में सेल्यूलोस में विद्यमान रहती है तो सेल्यूलोस के रेशे परस्पर प्राप्त करना कठिन होता है। आरंभ में जब तक सेल्यूलोस को पौधों से शुद्ध रूप में प्राप्त करने की कोई अच्छी विधि ज्ञात नहीं हो सकी थी, कागज मुख्य रूप से फटे सूती कपड़ों से ही बनाया जाता था। चिथड़ों तथा कागज की रद्दी से यद्यपि कागज बहुत सरलता से और उत्तम कोटि का बनता है, तथापि इनकी इतनी मात्रा का मिल सकना संभव नहीं है कि कागज़ की हामरी पूरी आवश्यकता इनसे बनाए गए कागज से पूरी हो सके।\n\nआजकल कागज बनाने के लिए निम्नलिखित वस्तुओं का उपयोग मुख्य रूप से होता है : चिथड़े, कागज की रद्दी, बाँस, विभिन्न पेड़ों की लकड़ी, जैसे स्प्रूस और चीड़, तथा विविध घासें जैसे सबई और एस्पार्टो। भारत में बाँस और सबई घास का उपयोग कागज बनाने में लिए मुख्य रूप से होता है।\n\nकागज बनाने की पूरी क्रिया के कई अंग हैं :-\n\n\n", "id": "46842", "title": "काग़ज़"}
{"url": "https://hi.wikipedia.org/wiki?curid=46848", "text": "विश्व के 100 सर्वाधिक धनी व्यक्तियों की सूची\n\nयह विश्व के 100 सर्वाधिक धनी व्यक्तियों की सूची दिनांक ११ फरवरी २००८ को, प्रत्येक व्यक्ति की कुल संपत्ति के मूल्य पर आधारित है। The total net worth is an estimate measured in United States dollars, based on the closing stock prices of the stock exchanges on which each person's company is listed, and exchange rates on February 11, 2008. Stock prices are defined as shares of ownership in a corporation, and exchange rates are defined as how much one currency is worth in terms of another. This list only represents each person's valuation on a single day due to daily fluctuations among exchange rates and stock valuations. The list does not include heads of state whose wealth is tied to their position (see list of heads of government and state by net worth).\n\nThe following list is the ranking of the world's richest billionaires on February 11 2008, and does not reflect changes since that date. The top three countries with the most billionaires are: United States with over 400, Russia with 87, and India and Germany with 56 each.\n\nNotable-mentions lists those people who have been claimed by credible sources to possess fortunes to the tunes of multi-millions and billions but claims which have not directly been endorsed by Forbes. These claims are well-referenced and credible. This list is necessary because it is appropriate neither for Wikipedia nor for others to depend on a single-source (Forbes) to estimate the richest people in the world. \n\nFormer State Duma Speaker Ivan Rybkin claimed that President of Russia, Vladimir Putin, \"is the biggest oligarch in Russia\" and that Russian businessmen Gennady Timchenko, Mikhail Kovalchuk, Yuriy Kovalchuk, and Roman Abramovich are \"looking after Putin's business interests and swallowing up a vast share of the nation's financial flows\". Such claims have been supported later by Russian political insider Stanislav Belkovsky\n\n. Economist Anders Åslund, author of \"\"Russia's Capitalist Revolution\"\", described this story in his Moscow Times article:\n\nWhen asked at a press conference on February 14, 2008 if these allegations were true, Putin was quoted as saying the following in response: \"This is true. I am the richest person not only in Europe, but also in the world. I collect emotions. And I am rich in that respect that the people of Russia have twice entrusted me with leadership of such a great country as Russia. I consider this to be my biggest fortune. As for the rumors concerning my financial wealth, I have seen some pieces of paper regarding this. This is plain chatter.\"\n\n\n", "id": "46848", "title": "विश्व के 100 सर्वाधिक धनी व्यक्तियों की सूची"}
{"url": "https://hi.wikipedia.org/wiki?curid=46850", "text": "प्लास्टिक\n\nप्लास्टिक (Plastic), शंश्लेषित अथवा अर्धशंश्लेषित कार्बनिक ठोस पदार्थों के एक बड़े समूह का सामान्य नाम है। इससे बहुत सारे औद्योगिक उत्पाद निर्मित होते हैं। प्लास्टिक प्रायः उच्च अणुभार वाले बहुलक होते हैं जिनमें मूल्य कम करने या अधिक कार्यक्षम बनाने के लिये कुछ अन्य पदार्थ भी मिश्रित किये जा सकते है।\n\nप्लास्टिक पदार्थ और प्लास्टिक (पदार्थों के एक गुण) अलग-अलग हैं। एक गुण के रूप में प्लास्टिक उन पदार्थों की विशेषता का द्योतक है जो अधिक खींचने या तानने (विकृति पैदा करने) से स्थायी रूप से अपना रूप बदल देते हैं और अपने मूल स्वरूप में नहीं लौट पाते।\n\n\n", "id": "46850", "title": "प्लास्टिक"}
{"url": "https://hi.wikipedia.org/wiki?curid=46851", "text": "शिशु\n\nशिशु पृथ्वी पर किसी भी मानव (प्राणी) की सबसे पहली अवस्था है। जन्म से एक मास तक की आयु का शिशु नवजात (नया जन्मा) कहलाता है जबकि एक महीने से तीन साल तक के बच्चे को सिर्फ शिशु कहते हैं। आम बोल चाल की भाषा मे नवजात और शिशु दोनो को ही बच्चा कहते हैं। एक दूसरी परिभाषा के अनुसार जबतक बालक या बालिका आठ वर्ष के नहीं हो जाते तब तक वे शिशु कहलाते हैं।\n\nशिशुओं का रोना एक स्वाभाविक क्रिया है, जो उनके लिए संचार का बुनियादी साधन है। एक शिशु रोकर भूख, बेचैनी, उब या अकेलापन जैसी कई भावनाओं को अभिव्यक्त करने की कोशिश करता है।\n\nस्तनपान की सिफारिश सभी प्रमुख शिशु स्वास्थ्य संगठन करते हैं। अगर किसी कारण वश स्तनपान संभव नहीं है तो शिशु को बोतल से दूध पिलाया जा सकता है जिसके लिए माता का निकाला हुआ दूध या फिर डिब्बे का शिशु फार्मूला दिया जा सकता है।\n\nशिशु चूसने की एक स्वाभाविक प्रवृति के साथ जन्म लेते है और इसके द्वारा वो स्तनाग्र (चुचुक) से या बोतल के निप्पल से दूध चूसते हैं। कई बार शिशुओं को दूध पिलाने के लिये धाय को रखा जाता है पर आजकल यह बिरले ही होता है विशेष रूप से विकसित देशों में। \n\nजैसे जैसे शिशु की आयु मे वृद्धि होती है उसे दूध के अतिरिक्त ठोस आहार की आवश्यकता भी होती है, कई माता पिता इसकी पूर्ति के लिए डिब्बा बंद शिशु आहार (जैसे सेरेलेक) का चयन करते हैं मां के दूध या दुग्ध फार्मूला का पूरक होता है। बाकी लोग अपने बच्चे के आहार की जरूरत के लिए अपने सामान्य भोजन को उसकी आवश्यकताओं को अनुसार अनुकूलित कर लेते है (जैसे पतली खिचड़ी या दलिया)।\n\nजब तक शिशु स्वयं शौचालय जाने के लिए प्रशिक्षित होते है, वो लंगोट, पोतड़ा या डाइपर (औद्योगीकृत देशों में) पहनते हैं।\nबच्चे वयस्कों की तुलना में अधिक सोते है पर जैसे जैसे उनकी आयु बढ़ती है उनके निंद्राकाल मे गिरावट आती है। नवजात शिशुओं के लिए 18 घंटे तक की नींद की आवश्यकता होती है। जब तक बच्चे चलना सीखते हैं उन्हें गोद मे उठाया जाता है। इसके अतिरिक्त उन्हें बच्चागाड़ी या प्राम मे भी बैठा कर या लिटा कर एक स्थान से दूसरे स्थान पर ले जाया जाता है।\n\nअधिकतर विकसित देशों मे कानूनन मोटर वाहनों में शिशुओं को सिर्फ उनके लिए विशेष रूप से बनी सुरक्षा सीट मे ही बिठाया जा सकता है।\n", "id": "46851", "title": "शिशु"}
{"url": "https://hi.wikipedia.org/wiki?curid=46854", "text": "अग्रसेन\n\nमहाराजा अग्रसेन (४२५० BC से ६३७ AD) एक पौराणिक समाजवाद के प्रर्वतक, युग पुरुष, राम राज्य के समर्थक एवं महादानी थे। वे अग्रोहा गणराज्य के महाराजा थे।\n\nआर्यों के प्रथम शासक (राजा) वैवस्वत मनु हुए। उनके नौ पुत्रों से सूर्यवंशी क्षत्रियों का प्रारंभ हुआ। मनु की एक कन्या भी थी - इला। उसका विवाह बुध से हुआ जो चंद्रमा का पुत्र था। उनसे पुरुरवस्‌ की उत्पत्ति हुई, जो ऐल कहलाया और चंद्रवंशियों का प्रथम शासक हुआ। उसकी राजधानी प्रतिष्ठान थी, जहाँ आज प्रयाग के निकट झूँसी बसी है। पुरुरवा के छ: पुत्रों में आयु और अमावसु अत्यंत प्रसिद्ध हुए। आयु प्रतिष्ठान का शासक हुआ और अमावसु ने कान्यकुब्ज में एक नए राजवंश की स्थापना की। कान्यकुब्ज के राजाओं में जह्वु प्रसिद्ध हुए जिनके नाम पर गंगा का नाम जाह्नवी पड़ा। आगे चलकर विश्वरथ अथवा विश्वामित्र भी प्रसिद्ध हुए, जो पौरोहित्य प्रतियोगिता में कोसल के पुरोहित वसिष्ठ के संघर्ष में आए। आयु के बाद उसका जेठा पुत्र नहुष प्रतिष्ठान का शासक हुआ। उसके छोटे भाई क्षत्रवृद्ध ने काशी में एक राज्य की स्थापना की। नहुष के छह पुत्रों में यति और ययाति सर्वमुख्य हुए। यति संन्यासी हो गया और ययाति को राजगद्दी मिली। ययाति शक्तिशाली और विजेता सम्राट् हुआ तथा अनेक आनुश्रुतिक कथाओं का नायक भी। उसके पाँच पुत्र हुए - यदु, तुर्वसु, द्रुह्यु, अनु और पुरु। इन पाँचों ने अपने अपने वंश चलाए और उनके वंशजों ने दूर दूर तक विजय कीं। आगे चलकर ये ही वंश यादव, तुर्वसु, द्रुह्यु, आनव और पौरव कहलाए। ऋग्वेद में इन्हीं को पंचकृष्टय: कहा गया है। यादवों की एक शाखा हैहय नाम से प्रसिद्ध हुई और दक्षिणापथ में नर्मदा के किनारे जा बसी। माहिष्मती हैहयों की राजधानी थी और कार्तवीर्य अर्जुन उनका सर्वशक्तिमान्‌ और विजेता राजा हुआ। तुर्वसुके वंशजों ने पहले तो दक्षिण पूर्व के प्रदेशों को अधीनस्थ किया, परंतु बाद में वे पश्चिमोत्तर चले गए। द्रुह्युओं ने सिंध के किनारों पर कब्जा कर लिया और उनके राजा गांधार के नाम पर प्रदेश का नाम गांधार पड़ा। आनवों की एक शाखा पूर्वी पंजाब और दूसरी पूर्वी बिहार में बसी। पंजाब के आनव कुल में उशीनर और शिवि नामक प्रसिद्ध राजा हुए। पौरवों ने मध्यदेश में अनेक राज्य स्थापित किए और गंगा-यमुना-दोआब पर शासन करनेवाला दुष्यंत नामक राजा उनमें मुख्य हुआ। शकुंतला से उसे भरत नामक मेधावी पुत्र उत्पन्न हुआ। उसने दिग्विजय द्वारा एक विशाल साम्राज्य की स्थापना की और संभवत: देश को भारतवर्ष नाम दिया।\n\nचंद्रवंशियों की मूल राजधानी प्रतिष्ठान में, ययाति ने अपने छोटे लड़के पुरु को उसके व्यवहार से प्रसन्न होकर - कहा जाता है कि उसने अपने पिता की आज्ञा से उसके सुखोपभोग के लिये अपनी युवावस्था दे दी और उसका बुढ़ापा ले लिया - राज्य दे दिया। फिर अयोध्या के ऐक्ष्वाकुओं के दबाव के कारण प्रतिष्ठान के चंद्रवंशियों ने अपना राज्य खो दिया। परंतु रामचंद्र के युग के बाद पुन: उनके उत्कर्ष की बारी आई और एक बार फिर यादवों और पौरवों ने अपने पुराने गौरव के अनुरूप आगे बढ़ना शुरू कर दिया।  मधुपुर से द्वारका तक यदुकुल फैल गए और अंधक, वृष्णि, कुकुर और भोज उनमें मुख्य हुए\n\nधार्मिक मान्यतानुसार इनका जन्म खंडव प्रस्थ के सम्राट ययाति के यदु कुल के वृष्णी वंश के गर्ग गोत्रीय महाराजा वल्लभ सेन के अन्तिमकाल और कलियुग के प्रारम्भ में आज से ५१८५ वर्ष पूर्व हुआ था। जो की समस्त खांडव प्रस्थ, बल्लभ गढ़, अग्र जनपद ( आज की दिल्ली, बल्लभ गढ़ और आगरा) के राजा थे उन के राज में कोई दुखी या लाचार नहीं था। बचपन से ही वे अपनी प्रजा में बहुत लोकप्रिय थे। वे एक धार्मिक, शांति दूत, प्रजा वत्सल, हिंसा विरोधी, बली प्रथा को बंद करवाने वाले, करुणानिधि, सब जीवों से प्रेम, स्नेह रखने वाले दयालू राजा थे। महाराज अग्रसेन एक सूर्यवंशी गर्ग गोत्रीय राजा द्वापर युग के अंतिम भाग में महाभारत काल में हुआ था। ये बल्लभ गढ़ और आगरा के राजा बल्लभ के ज्येष्ठ पुत्र, शूरसेन के बड़े भाई थे \n\nसमयानुसार युवावस्था में उन्हें राजा नागराज की कन्या राजकुमारी माधवी के स्वयंवर में शामिल होने का न्योता मिला। उस स्वयंवर में दूर-दूर से अनेक राजा और राजकुमार आए थे। यहां तक कि देवताओं के राजा इंद्र भी राजकुमारी के सौंदर्य के वशीभूत हो वहां पधारे थे। स्वयंवर में राजकुमारी माधवी ने राजकुमार अग्रसेन के गले में जयमाला डाल दी। यह दो अलग-अलग संप्रदायों, जातियों और संस्कृतियों का मेल था। जहां अग्रसेन चन्द्रवंशी थे वहीं माधवी नागवंश की कन्या थीं।\n\nइस विवाह से इंद्र जलन और गुस्से से आपे से बाहर हो गये और उन्होंने प्रतापनगर में वर्षा का होना रोक दिया। चारों ओर त्राहि-त्राही मच गयी। लोग अकाल मृत्यु का ग्रास बनने लगे। तब महाराज अग्रसेन ने इंद्र के विरुद्ध युद्ध छेड दिया। चूंकि अग्रसेन धर्म-युद्ध लड रहे थे तो उनका पलडा भारी था जिसे देख देवताओं ने नारद ऋषि को मध्यस्थ बना दोनों के बीच सुलह करवा दी।\n\nकुछ समय बाद महाराज अग्रसेन ने अपने प्रजा-जनों की खुशहाली के लिए काशी नगरी जा शिवजी की घोर तपस्या की, जिससे भगवान शिव ने प्रसन्न हो उन्हें माँ लक्ष्मी की तपस्या करने की सलाह दी। माँ लक्ष्मी ने परोपकार हेतु की गयी तपस्या से खुश हो उन्हें दर्शन दिए और कहा कि अपना एक नया राज्य बनाएं और क्षात्र धर्म का पालन करते हुवे अपने राज्य तथा प्रजा का पालन - पोषंण व रक्षा करें ! उनका राज्य हमेसा धन-धान्य से परिपूर्ण रहेगा|\n\nअपने नये राज्य की स्थापना के लिए महाराज अग्रसेन ने अपनी रानी माधवी के साथ सारे भारतवर्ष का भ्रमण किया। इसी दौरान उन्हें एक जगह शेर तथा भेडिये के बच्चे एक साथ खेलते मिले। उन्हें लगा कि यह दैवीय संदेश है जो इस वीरभूमि पर उन्हें राज्य स्थापित करने का संकेत दे रहा है। ॠषि मुनियों और ज्योतिषियों की सलाह पर नये राज्य का नाम अग्रेयगण रखा गया जिसे अग्रोहा नाम से जाना जाता है। वह जगह आज के हरियाणा के हिसार के पास हैं। आज भी यह स्थान राजवंशी और अग्रवाल समाज के लिए तीर्थ के समान है। यहां महाराज अग्रसेन और माँ लक्ष्मी देवी का भव्य मंदिर है।\n\nमहाराजा अग्रसेन को समाजवाद का अग्रदूत कहा जाता है। अपने क्षेत्र में सच्चे समाजवाद की स्थापना हेतु उन्होंने नियम बनाया कि उनके नगर में बाहर से आकर बसने वाले व्यक्ति की सहायता के लिए नगर का प्रत्येक निवासी उसे एक रुपया व एक ईंट देगा, जिससे आसानी से उसके लिए निवास स्थान व व्यापार का प्रबंध हो जाए। महाराजा अग्रसेन ने तंत्रीय शासन प्रणाली के प्रतिकार में एक नयी व्यवस्था को जन्म दिया, उन्होंने पुनः वैदिक सनातन आर्य सस्कृंति की मूल मान्यताओं को लागू कर राज्य की पुनर्गठन में कृषि-व्यापार, उद्योग, गौपालन के विकास के साथ-साथ नैतिक मूल्यों की पुनः प्रतिष्ठा का बीड़ा उठाया।\n\nइस तरह महाराज अग्रसेन के राजकाल में अग्रोहा ने दिन दूनी- रात चौगुनी तरक्की की। कहते हैं कि इसकी चरम स्मृद्धि के समय वहां लाखों व्यापारी रहा करते थे। वहां आने वाले नवागत परिवार को राज्य में बसने वाले परिवार सहायता के तौर पर एक रुपया और एक ईंट भेंट करते थे, इस तरह उस नवागत को लाखों रुपये और ईंटें अपने को स्थापित करने हेतु प्राप्त हो जाती थीं जिससे वह चिंता रहित हो अपना व्यापार शुरु कर लेता था।\n\nमाता लक्ष्मी की कृपा से राजा अग्रसेन ने अपने आस-पास आबाद १७ अन्य गणों को संगठित कर एक विशाल राज्य का निर्माण किया जो इनके नाम पर अग्रेय गणराज्य कहलाया।। महर्षि गर्ग ने महाराजा अग्रसेन को 18 गणाधिपतियों के साथ 18 यज्ञ करने का संकल्प करवाया। यज्ञों में बैठे इन 18 गणाधिपतियों के नाम पर ही अग्रवंश (अग्रवाल समाज) की स्थापना हुई। यज्ञों में पशुबलि दी जाती थी। प्रथम यज्ञ के पुरोहित स्वयं गर्ग ॠषि बने, राजकुमार विभु को दीक्षित कर उन्हें गर्ग गोत्र से मंत्रित किया। इसी प्रकार दूसरा यज्ञ गोभिल ॠषि ने करवाया और द्वितीय गणाधिपति को गोयल गोत्र दिया। तीसरा यज्ञ गौतम ॠषि ने गोइन गोत्र धारण करवाया, चौथे में वत्स ॠषि ने बंसल गोत्र, पाँचवे में कौशिक ॠषि ने कंसल गोत्र, छठे शांडिल्य ॠषि ने सिंघल गोत्र, सातवे में मंगल ॠषि ने मंगल गोत्र, आठवें में जैमिन ने जिंदल गोत्र, नवें में तांड्य ॠषि ने तिंगल गोत्र, दसवें में और्व ॠषि ने ऐरन गोत्र, ग्यारवें में धौम्य ॠषि ने धारण गोत्र, बारहवें में मुदगल ॠषि ने मन्दल गोत्र, तेरहवें में वसिष्ठ ॠषि ने बिंदल गोत्र, चौदहवें में मैत्रेय ॠषि ने मित्तल गोत्र, पंद्रहवें कश्यप ॠषि ने कुच्छल गोत्र दिया। 17 यज्ञ पूर्ण हो चुके थे। जिस समय 18 वें यज्ञ में जीवित पशुओं की बलि दी जा रही थी, महाराज अग्रसेन को उस दृश्य को देखकर घृणा उत्पन्न हो गई। उन्होंने यज्ञ को बीच में ही रोक दिया और कहा कि भविष्य में मेरे राज्य का कोई भी व्यक्ति यज्ञ में पशुबलि नहीं देगा, न पशु को मारेगा, न माँस खाएगा और राज्य का हर व्यक्ति प्राणीमात्र की रक्षा करेगा। इस घटना से प्रभावित होकर उन्होंने अहिंसा धर्म को अपना लिया। अठारवें यज्ञ में नगेन्द्र ॠषि द्वारा नांगल गोत्र से अभिमंत्रित किया।\n\nॠषियों द्वारा प्रदत्त अठारह गोत्रों को महाराजा अग्रसेन के 18 गणाधिपतियों के साथ महाराजा द्वारा बसायी 18 बस्तियों के निवासियों ने भी धारण कर लिया एक बस्ती के साथ प्रेम भाव बनाये रखने के लिए एक सर्वसम्मत निर्णय हुआ कि अपने पुत्र और पुत्री का विवाह अपनी बस्ती में नहीं दूसरी बस्ती में करेंगे। आगे चलकर यह व्यवस्था गोत्रों में बदल गई जो आज भी अग्रवाल समाज में प्रचलित है।\n\nमहाराज ने अपने राज्य को १८ गणों में विभाजित कर १८ गुरुओं के नाम पर १८ गोत्रों की स्थापना की थी। हर गोत्र अलग होने के बावजूद वे सब एक ही परिवार के अंग बने रहे। इसी कारण अग्रोहा भी सर्वंगिण उन्नति कर सका। राज्य के उन्हीं १८गणों से एक-एक प्रतिनिधि लेकर उन्होंने लोकतांत्रिक राज्य की स्थापना की, जिसका स्वरूप आज हमें वर्तमान लोकतंत्र प्रणाली में भी दिखायी पड़ता है। \nअग्रवालों के १८ गोत्र निम्नलिखित हैं -\n\nउस समय यज्ञ करना समृद्धि, वैभव और खुशहाली की निशानी माना जाता था। महाराज अग्रसेन ने बहुत सारे यज्ञ किए। एक बार यज्ञ में बली के लिए लाए गये घोडे को बहुत बेचैन और डरा हुआ पा उन्हें विचार आया कि ऐसी समृद्धि का क्या फायदा जो मूक पशुओं के खून से सराबोर हो। उसी समय उन्होंने अपने मंत्रियों के ना चाहने पर भी पशू बली पर रोक लगा दी। इसीलिए आज भी अग्रवंश समाज हिंसा से दूर ही रहता है।\n\nमहाराज अग्रसेन के राज की वैभवता से उनके पडोसी राजा बहुत जलते थे। इसलिए वे बार-बार अग्रोहा पर आक्रमण करते रहते थे। बार-बार मुंहकी खाने के बावजूद उनके कारण राज्य में तनाव बना ही रहता था। इन युद्धों के कारण अग्रसेनजी के प्रजा की भलाई के कामों में विघ्न पडता रहता था। लोग भी भयभीत और रोज-रोज की लडाई से त्रस्त हो गये थे। इसी के साथ-साथ एक बार अग्रोहा में बडी भीषण आग लगी। उस पर किसी भी तरह काबू ना पाया जा सका। उस अग्निकांड से हजारों लोग बेघरबार हो गये और जीविका की तलाश में भारत के विभिन्न प्रदेशों में जा बसे। पर उन्होंने अपनी पहचान नहीं छोडी। वे सब आज भी अग्रवाल ही कहलवाना पसंद करते हैं और उसी 18 गोत्रों से अपनी पहचान बनाए हुए हैं। आज भी वे सब महाराज अग्रसेन द्वारा निर्देशित मार्ग का अनुसरण करते हैं। महाराजा अग्रसेन की राजधानी अग्रोहा थी। उनके शासन में अनुशासन का पालन होता था। जनता निष्ठापूर्वक स्वतंत्रता के साथ अपने कर्त्तव्य का निर्वाह करती थी।\n\nमहाराज अग्रसेन ने १०८ वर्षों तक राज किया। उन्होंने जिन जीवन मूल्यों को ग्रहण किया उनमें परंपरा एवं प्रयोग का संतुलित सामंजस्य दिखाई देता है। उन्होंने एक ओर हिन्दू धर्म ग्रथों में क्षत्रिय वर्ण के लिए निर्देशित कर्मक्षेत्र को स्वीकार किया और दूसरी ओर देशकाल के परिप्रेक्ष्य में नए आदर्श स्थापित किए। उनके जीवन के मूल रूप से तीन आदर्श हैं- लोकतांत्रिक शासन व्यवस्था, आर्थिक समरूपता एवं सामाजिक समानता। एक निश्‍चित आयु प्राप्त करने के बाद कुलदेवी महालक्ष्मी से परामर्श पर वे आग्रेय गणराज्य का शासन अपने ज्येष्ठ पुत्र विभु के हाथों में सौंपकर तपस्या करने चले गए। अपनी जिंदगी के अंतिम समय में महाराज ने अपने ज्येष्ट पुत्र विभू को सारी जिम्मेदारी सौंप कर वानप्रस्थ आश्रम अपना लिया।\n\nआज भी इतिहास में महाराज अग्रसेन परम प्रतापी, धार्मिक, सहिष्णु, समाजवाद के प्रेरक महापुरुष के रूप में उल्लेखित हैं। देश में जगह-जगह अस्पताल, स्कूल, बावड़ी, धर्मशालाएँ आदि अग्रसेन के जीवन मूल्यों का आधार हैं और ये जीवन मूल्य मानव आस्था के प्रतीक हैं।\n\nप्राचीन ग्रन्थों में वर्णित आग्रेय ही अग्रवालों का उद्‍गम स्थान आज का अग्रोहा है। दिल्ली से १९० तथा हिसार से २० किलोमीटर दूर हरियाणा में महाराजा अग्रसेन राष्ट्र मार्ग संख्या - १० हिसार - सिरसा बस मार्ग के किनारे एक खेड़े के रूप में स्थित है। जो कभी महाराजा अग्रसेन की राजधानी रही, यह नगर आज एक साधारण ग्राम के रूप में स्थित है जहाँ पांच सौ परिवारों की आबादी है। इसके समीप ही प्राचीन राजधानी अग्रेह (अग्रोहा) के अवशेष थेह के रूप में ६५० एकड भूमि में फैले हैं। जो अग्रसेन महाराज के अग्रोहा नगर के गौरव पूर्ण इतिहास को दर्शाते हैं।\n\nवैसे महाराजा अग्रसेन पर अनगिनत पुस्तके लिखी जा चुकी हैं। सुप्रसिद्ध लेखक भारतेंदु हरिश्चंद्र, जो खुद भी वैश्य समुदाय से थे, ने १८७१ में \"अग्रवालों की उत्पत्ति\" नामक प्रामाणिक ग्रंथ लिखा है, जिसमें विस्तार से इनके बारे में बताया गया है।\n\n२४ सितंबर १९७६ मे भारत सरकार द्वारा २५ पैसे का डाक टिकट महाराजा अग्रसेन के नाम पर जारी किया गया। सन १९९५ में भारत सरकार ने दक्षिण कोरिया से ३५० करोड़ रूपये मे एक विशेष तेल वाहक पोत (जहाज) खरीदा, जिसका नाम \"महाराजा अग्रसेन\" रखा गया। जिसकी क्षमता १,८०,०००० टन है। राष्ट्रीय राजमार्ग -१० का आधिकारिक नाम महाराजा अग्रसेन पर है।\n\nअग्रसेन की बावली, जो दिल्ली के कनॉट प्लेस के पास हैली रोड में स्थित है। यह ६० मीटर लम्बी व १५ मीटर चौड़ी बावड़ी है, जो पुरातत्वीय स्थल और अवशेष अधिनियम १९५८ के तहत भारतीय पुरातत्व सर्वेक्षण की देखरेख में हैं। सन २०१२ में भारतीय डाक अग्रसेन की बावली पर डाक टिकट जारी किया गया।\n\n\n\n", "id": "46854", "title": "अग्रसेन"}
{"url": "https://hi.wikipedia.org/wiki?curid=46855", "text": "भौतिक परिवर्तन\n\nभौतिक परिवर्तन (Physical change) की संकल्पना (कांसेप्ट) रासायनिक परिवर्तन की संकल्पना से भेद (अन्तर) स्पष्ट करने के लिये की गयी है। भौतिक परिवर्तन के अन्तर्गत वे सभी परिवर्तन आते हैं जिनमें पदार्थ की रासायनिक प्रकृति या रासायनिक पहचअन में कोई परिवर्तन नहीं होता है। इसके विपरीत रासायनिक परिवर्तन होने की दशा में पदार्थों की संरचना बदल जाती है - एक या अधिक पदार्थ मिलकर या टूटकर नये पदार्थ बनाते हैं।\n\nकभि-कभी यह कहना कठिन होता है कि परिवर्तन भौतिक है या रासायनिक। उदाहरण के लिये किसी लवण को पानी में घोलने पर उस लवण के रासायनिक बन्ध (केमिकल बॉण्ड) टूट जाते हैं; फिर भी इसे प्रायः भौतिक परिवर्तन ही कहा जाता है। कुछ लोग कहते हैं कि रासायनिक परिवर्तन में परमाणुओं का पुनर्व्यवस्था होती है, किन्तु बहुत से भौतिक परिवर्तनों में भी परमाणुओं की पुनःव्यवस्था देखने को मिलती है। यहाँ तक कि बहुत से रासायनिक परिवर्तन व्युत्क्रमणीय (reversible) नहीं हैं जबकि बहुत से भौतिक परिवर्तन व्युत्क्रमणीय हैं। \n\n\n", "id": "46855", "title": "भौतिक परिवर्तन"}
{"url": "https://hi.wikipedia.org/wiki?curid=46856", "text": "देवरी\n\nदेवरी मध्य प्रदेश के सागर जिला की एक तहसील और विधानसभा क्षेत्र है।\n", "id": "46856", "title": "देवरी"}
{"url": "https://hi.wikipedia.org/wiki?curid=46857", "text": "केसली\n\nकेसली सागर जिला की एक तहसील और आदिवासी क्षेत्र है।\n", "id": "46857", "title": "केसली"}
{"url": "https://hi.wikipedia.org/wiki?curid=46859", "text": "बंडा\n\nबंडा सागर जिला की एक तहसील और विधानसभा क्षेत्र है।\n", "id": "46859", "title": "बंडा"}
{"url": "https://hi.wikipedia.org/wiki?curid=46860", "text": "शाहगढ़\n\nशाहगढ़ सागर जिला की एक तहसील है। इसे हाल ही में तहसील का दर्जा प्राप्‍त हुआ है। शाहगढ़ का बुंदेलखंड के इतिहास में महत्‍वपूर्ण स्‍थान है और यह कई बुंदेला शासकों की कर्मस्‍थली रहा है। सागर जिले के उत्तर पूर्व में सागर-कानपुर मार्ग पर करीब ७० किमी की दूरी पर स्थि‍त यह कस्‍बा कई ऐतिहासिक घटनाओं का साक्षी है। वनाच्‍छादित उत्तुंग शैलमाला की तराई में लांच नदी के दक्षिणी किनारे पर बसे शाहगढ़ का इतिहास बुंदेलों की वीरता का महत्‍वपूर्ण साक्ष्‍य है। \n\n१५वीं शताब्‍दी में यह गांव गौंड़ शासकों के अधीन था। तब यह गढ़ करीब ७५० गांवों का था। गौंड़ शासकों के बाद यह छत्रसाल बुंदेला के अधिकार में आया जिसने यहां एक किलेदार तैनात किया था। छत्रसाल ने इसे अपने पुत्र हिरदेशाह के नाम वसीयत कर दिया था। हिरदेशाह की सन् १७३९ में मृत्‍यु हो गई। हिरदे शाह की मौत के बाद उसके कनिष्‍ठ पुत्र पृथ्‍वीराज ने बाजीराव पेशवा की सहायता से इसे अपने अधिकार में ले लिया।\n\nकहा जाता है कि सन् १७५९ में जब अहमदशाह अब्‍दाली ने भारत पर आक्रमण किया था तो आक्रांताओं के विरुद्ध मराठाओं ने संघर्ष किया। उनके इस संघर्ष में सहायता के लिए शाहगढ़ से ५००० सैनिकों की एक सेना भेजी गई थी। सन् १८३५ में यहां अंग्रेज स्‍लीमैन आया था। उसने अपनी पुस्‍तक “रैंबल्‍स एंड डिक्‍लेक्‍शंस” में शाहगढ़ और उसके शासकों के बारे में विस्‍तार से लिखा है।\n\nबखत बली अर्जुनसिंह का भतीजा था। उसके पास १५० घुड़सवार और करीब ८०० पैदल सैनिकों की सेना थी। वह सन् १८५७ की क्रांति में शामिल हो गया था। उसने चरखारी पर आक्रमण के समय तात्‍या टोपे की सहायता की थी। बाद में नाना साहिब द्वारा ग्‍वालियर में स्‍थापित शासन में उसे भी सम्मिलित होने को आमंत्रित किया गया था।\n\nसितंबर १८५८ में बखत बली को ग्‍वालियर जाते समय अंग्रेजों ने गिरफ्तार कर लिया था। उसे राजबंदी के रूप में लाहौर भेज दिया गया। वहां उसे मारी दरवाजा में हाकिम राय की हवेली नामक स्‍थान पर रखा गया। बखतबली के राज्‍य को अंग्रेजों ने जब्‍त कर लिया। वह राज्‍य कितना विस्‍तृत था इसका अंदाजा इसी बात से लगाया जा सकता है कि उसके कई भाग अब सागर, दमोह और झांसी जिलों में शामिल हैं। २९ सिंतंबर १८७३ को राजा बखत बली की मृत्‍यु वृंदावन में हुई थी।\n\nअंग्रेजों ने शाहगढ़ को इसी नाम के परगने का मुख्‍यालय बनाया था। इसमें करीब ५०० वर्ग किमी में करीब सवा सौ गांव थे। शाहगढ़ में कुछ ऐतिहासिक‍ अवशेष अभी भी हैं। यहां राजा अर्जुनसिंह द्वारा बनवाए गए दो मंदिर हैं। बड़े मंदिर में भित्ति चित्रणों की सजावट है। इसके अतिरिक्‍त यहां चार समाधियां और राज-परिवार की एक विशाल समाधि भी है।\n\nएक समय शाहगढ़ व आसपास के इलाके में कच्‍चे लोहे की खदानें थीं। इन खदानों से निकाला गया लोहा स्‍थानीय पद्धति से गलाया जाता था हालांकि अब इसका कोई विशेष महत्‍व नहीं है। एक समय यहां एक अच्‍छा नरम पत्‍थर मिलता था जिसके कप और गरल बनाए जाते थे। पुराने समय में शाहगढ़ के बने मिट्टी के बर्तन काफी मशहूर थे। इसी कारण वहां एक मिट्टी के बर्तन बनाने का प्रशिक्षण केंद्र भी खोला गया था।\n\nशाहगढ़ में शिवरात्रि के अवसर पर एक मेला लगता है जिसमें आसपास के इलाकों से बड़ी संख्‍या में लोग आते हैं। साप्‍ताहिक हाट की परंपरा आज भी जारी है और शनिवार को कस्‍बे में हाट बाजार भरता है।\n\n", "id": "46860", "title": "शाहगढ़"}
{"url": "https://hi.wikipedia.org/wiki?curid=46861", "text": "मालथौन\n\nबंडा सागर जिला की एक तहसील और बुंदेलखंड के इतिहास में बार-बार उल्‍लेख किया गया क्षेत्र है। इसे हाल ही में जिले की दसवीं तहसील का दर्जा दिया गया।\n", "id": "46861", "title": "मालथौन"}
{"url": "https://hi.wikipedia.org/wiki?curid=46862", "text": "रासायनिक संश्लेषण\n\nरसायन विज्ञान में उद्देश्यपूर्वक एक या क्रम से कई रासायनिक अभिक्रियाएँ कराकर एक या अनेक उत्पाद बनाने की क्रिया को रासायनिक संश्लेषण (chemical synthesis) कहते हैं। \n\nरासायनिक संश्लेषण सम्यक प्रकार से चुने हुए कुछ ज्ञात अभिकर्मकों (reagents) या अभिकारकों (reactants) से आरम्भ की जाती है। इसके उपरान्त इन्हें भिन्न-भिन्न प्रकार की अभिक्रियाओं से गुजारते हुए अन्तिम उत्पाद तक ले जाया जाता है।\n\nसंश्लेषण के कुछ ऐसे भी तरीके हैं जिनमें अभिकर्मक क से उत्पाद ख बनाने से बिल्कुल ही भिन्न रणनीति अपनायी जाती है। जैसे कैस्केड अभिक्रियाएँ (cascade reactions), बहुअवयवी अभिक्रियाएं (multi-component reactions), दूरदर्शीसदृश संश्लेषण (telescopic synthesis) आदि।\n\nकार्बनिक संश्लेषण, रासायनिक संश्लेषण की एक सबसे महत्वपूर्ण शाखा है जो कार्बनिक यौगिकों के संश्लेषण से सम्बन्धित है।\n\n\n", "id": "46862", "title": "रासायनिक संश्लेषण"}
{"url": "https://hi.wikipedia.org/wiki?curid=46863", "text": "पेप्सी\n\nपेप्सी बहुराष्ट्रीय कम्पनियों में से एक है, जो 1965 में अमेरिका में खोली गई थी, भारत मे ये कम्पनी 1988-1989 के दौरान आई।भारत में ये कम्पनी खाद्य पदार्थ कम्पनी \"फ्री टोलेस\" के साथ मिलकर काम कर रही है, जिनके कई उत्पाद जैसे, लेज़ चिप्स, ट्रोपिकाना जूस भारतीय बाजारों में उपलब्ध है।\n", "id": "46863", "title": "पेप्सी"}
{"url": "https://hi.wikipedia.org/wiki?curid=46864", "text": "पदार्थ प्रौद्योगिकी की समय रेखा\n\n\n\n\n\n", "id": "46864", "title": "पदार्थ प्रौद्योगिकी की समय रेखा"}
{"url": "https://hi.wikipedia.org/wiki?curid=46876", "text": "कलचुरी\n\nकलचुरी वंश बुंदेलखंड का एक महत्‍वपूर्ण शासक रहा है। उनके शासनकाल के दौरान बुंदेलखंड में कई युद्ध हुए और निरंतर अनिश्चय का वातावरण रहा। कलचुरी वंश लगभग तीन सौ वर्ष तक दक्षिणी बुंदेलखंड का शासक रहा। बारहवीं शताब्दी में चंदेल शासकों की बढ़ती शक्ति के कारण कलचुरियों का पराभव हुआ। कलचुरी शैवोपासक थे इसलिए उनके बनवाए मदिरों में शिव मंदिर अधिक हैं। उनमें त्रिदेवों की पूजा भी होती थी। स्‍थापत्‍य और मूर्तिकला को कलचुरियों ने काफी प्रोत्‍साहन दिया। ऐसी भी धारणा है कि समाज में विभिन्न वर्गों में उपजातियों का निर्माण इसी काल में हुआ था।\n", "id": "46876", "title": "कलचुरी"}
{"url": "https://hi.wikipedia.org/wiki?curid=46880", "text": "विदिशा की वन संपदा\n\nविदिशा भारत के मध्य प्रदेश प्रान्त में स्थित एक प्रमुख शहर है। \nप्राचीन नगर विदिशा तथा उसके आस- पास के क्षेत्र को अपनी भौगोलिक विशिष्टता के कारण एक साथ दशान या दशार्ण (दस किलो वाला) क्षेत्र की संज्ञा दी गई है। यह नाम छठी शताब्दी ई. पू. से ही चला आ रहा है। इस नाम की स्मृति अब भी बेतवा की सहायक नदी धसान नदी के नाम में अवशिष्ट है। कुछ विद्वान इसका नामाकरण दशार्ण (धसान) नदी के कारण मानते हैं, जो दस छोटी- बड़ी नदियों के समवाय- रूप में बहती थी। विदिशा इसकी सुसंस्कृत राजधानी हुआ करती थी। यह स्थान कर्क रेखा पर २३#ं३१' अक्षांश तथा ७७\"५१' देशान्तर पर देश के मध्य भाग में स्थित है। समुद्रतल से इसकी ऊँचाई १५४६ फीट है।\n\nविदिशा मालवा के उपजाऊ पठारी क्षेत्र के उत्तर- पुरब हिस्से में अवस्थित है तथा पश्चिम में मुख्य पठार से जुड़ा हुआ है। ऐतिहासिक व पुरातात्विक दृष्टिकोण से यह क्षेत्र मध्यभारत का सबसे महत्वपूर्ण क्षेत्र माना जा सकता है। नगर से दो मील उत्तर में जहाँ इस समय बेसनगर नामक एक छोटा- सा गाँव है, प्राचीन विदिशा बसी हुई है। यह नगर पहले दो नदियों के संगम पर बसा हुआ था, जो कालांतर में दक्षिण की ओर बढ़ता जा रहा है। इन प्राचीन नदियों में एक छोटी- सी नदी का नाम वैस है। इसे विदिशा नदी के रूप में भी जाना जाता है।\n\nविंध्य पर्वत के आसपास चारों तरफ सैकड़ों मीलों तक उपजाऊ कृषि भूमि है, जो बहुत उपजाऊ मानी जाती है। यहाँ प्राप्त होने वाली उपजाऊ काली मिट्टी की सतह तो कहीं- कहीं ३०- ४० फीट तक गहरी है। यहाँ गेहूँ तथा चना का उत्पादन विशेष रूप से होता है, लेकिन धान, कपास व बाजरा बिल्कुल नहीं उपजाए जाते।\n\nवनसंप्रदा के दृष्टिकोण से भी यह क्षेत्र बहुत धनी है। यहाँ तेलिया व पीला दोनों किस्म के सागौन मिलते हैं। खजूर व पशाल के वृक्ष विशेष महत्व के माने जाते हैं। इसके अतिरिक्त आम, महुआ, जामुन, करंज, नीम, बड़, पीपल, अर्जुन वृक्ष, खैर, बेर, तेंदू व बाँस के वृक्ष भी प्रचुरता मे पाये जाते है। पर्वतीय क्षेत्रों में अनेक वृक्ष औषधीय महत्व के हैं। इनमें दमाविनाशक अड़ूसा व हृदय रोग में लाभदायक पीली कनेर महत्वपूर्ण है। पुष्पों में कमल, केतकी, पारिजात, हर- श्रृंगार, मौलिश्री, सुगंधरा, मेंहदी, चमेली, मोगरा, गेंदा, अमलतास, गुलमास, कदंब, गुलतारा आदि प्रमुख है।\n\n\n", "id": "46880", "title": "विदिशा की वन संपदा"}
{"url": "https://hi.wikipedia.org/wiki?curid=46881", "text": "विदिशा की जलवायु\n\nविदिशा मालवा के उपजाऊ पठारी क्षेत्र के उत्तर- पूर्व हिस्से में अवस्थित है तथा पश्चिम में मुख्य पठार से जुड़ा हुआ है। ऐतिहासिक व पुरातात्विक दृष्टिकोण से यह क्षेत्र मध्यभारत का सबसे महत्वपूर्ण क्षेत्र माना जा सकता है। नगर से दो मील उत्तर में जहाँ इस समय बेसनगर नामक एक छोटा- सा गाँव है, प्राचीन विदिशा बसी हुई है। यह नगर पहले दो नदियों के संगम पर बसा हुआ था, जो कालांतर में दक्षिण की ओर बढ़ता जा रहा है। इन प्राचीन नदियों में एक छोटी- सी नदी का नाम वैस है। इसे विदिशा नदी के रूप में भी जाना जाता है।\n\nइस क्षेत्र की जलवायु अत्यंत स्वास्थ्यवर्द्धक है। कर्क रेखा के आसपास स्थित इस क्षेत्र में न अधिक ठण्ड पड़ती है, न ही अधिक गर्मी। बारिश साधारणतया ४० इंच होता है। एक किवदंती के अनुसार यहाँ की अजस्र जल देने वाली बदली लंगड़ी है। अतः उन पर दया करके बड़े- बड़े मल यहाँ जल बरसा जाते हैं। यहाँ कभी सुखा नहीं पड़ता।\n\nविदिशा के समीप से ही विंध्य पर्वतों की श्रेणियों का सिलसिला पूर्व से पश्चिम की ओर गया है। ये श्रेणियाँ न तो अधिक ऊँची है, न ही लगातार।\n\n\n", "id": "46881", "title": "विदिशा की जलवायु"}
{"url": "https://hi.wikipedia.org/wiki?curid=46882", "text": "विदिशा का इतिहास\n\nप्राचीनकाल में यहाँ यदुवंशी रहे है। आमीरों का अधिपत्य था, वे बड़े सशक्त व बलशाली थे। मान्यता है कि वैदिक काल में किसी आर्यदेवी ने यहाँ के महिष नामक राजा को पराजित किया था, अतः आज भी यहाँ के सभी गाँवों में महिषासुर या भैंसासुर की पूजा होती है। श्रीमद देवी भागवत पुराण के अनुसार, वह देवी ही दुर्गा। महिषासुर मर्दनी कहलायी। सूर्यवंशी राजा सगर और श्रीराम के समय से वहाँ इक्ष्वाकु वंश के अधिपत्य का पता चलता है। कहा जाता है कि श्रीराम के अनुज शत्रुघ्न ने अश्वमेघ यज्ञ के दौरान हराकर यह क्षेत्र अपने पुत्र शत्रुघाती या यूपकेतु (कहीं- कहीं सुबाहु) को सौप दिया।\n\nस्कंद पुराण के अनुसार वाल्मिकी ॠषि, जो अग्नि शर्मा के नाम से बताये गये हैं, इसी क्षेत्र के निवासी थे। वही शंख ॠषियों के सानिध्य में रहकर वे प्रसिद्ध महर्षि बने।\n\nई. पू. ५ वीं - ६ वीं सदी में महात्मा बुद्ध के समय विदिशा का विकास चरमोत्कर्ष पर था। भारत मध्य में स्थित होने के कारण यह चारों तरफ से अनेक महत्वपूर्ण व्यापारिक केन्द्रों को जोड़ता था। जहाँ पुरब की तरफ यह कौशाम्बी, काशी तथा पाटलिपुत्र जैसे नगरों से जुड़ा था, वहीं पश्चिम की ओर से भरुकच्छ (भरुच) व सुर्पारक (सोपारा) जैसे बंदरगाहों से संबद्ध था। दक्षिण की तरफ से यह तत्कालीन प्रतिष्ठित नगर पैठ से जुड़ा था। यहाँ के समृद्ध व्यापारियों ने भी यहाँ के स्तुप व अन्य छोटे- बड़े भवनों के निर्माण में अपना योगदान दिया।\n\nऐतिहासिक स्रोतों के अनुसार मौर्य वंश के शासक अशोक ने यहीं की व्यापारी की पुत्री से विवाह किया। उसके हृदय में इस नगर के प्रति विशेष सम्मान था। मौर्यों के बाद शुंग वंश के शासकों ने इस पर अधिपत्य किया। उनकी एक शाखा ने विदिशा पर राज किया। इसके बाद नाग वंश व सातवाहन वंश ने इस पर शासन चलाया। उनके काल में भी यह शुगों की तरह हिंदू धर्म का केंद्र रहा। \n\nगुप्त काल तक विदिशा का महत्व बना रहा, लेकिन उसके बाद इसका पतन शुरु हो गया। कहा जाता है कि कुछ प्राकृतिक कारणों से नगर के समीप बहती नदी बेतवा सूख गई या फिर कुछ राजनैतिक समस्या पैदा हो गई, जिससे वहाँ की आबादी नदी के दक्षिणी किनारे की तरफ बस गयी, जो बाद में भीलसा के नाम से जानी जाने लगी। \n\nसल्तनत काल में भेलसा राज्य के एक सूर्ब का केन्द्र था, जहाँ सुबेदार रहता था। मुगलों के समय इस नगर का कोई खास राजनैतिक महत्व नहीं था। यह एक छोटे से प्रशासनिक इकाई का केंद्र था। औरंगजेब द्वारा अपने नाम पर रखा गया शहर का नाम \"आलमगीरपुर' भी सामान्य लोगों के बीच प्रसिद्ध नहीं हो पाया। १८ वीं सदी में यह स्थान मराठों के अधिपत्य में आ गया और अंग्रजों के समय तक उन्हीं के अधिपत्य में रहा।\n\nइस प्रकार यहाँ इतिहास ने अनेक पीढियों तक अपने चिह्न छोड़े। आज संपूर्ण विदिशा- मंडल पर्यटकों एवं दर्शकों की रुचि के ऐतिहासिक एवं दर्शनीय प्राचीन स्मारकों से भरा पड़ा है।\n\nजहाँ प्राचीन संस्कृत- साहित्य में विदिशा का नाम वैदिस, वेदिश या वेदिसा मिलता है, वहीं पाली ग्रंथों में इसे वेसनगर, वैस्सनगर, वैस्यनगर या विश्वनगर कहा गया है। कुछ विद्धानों का मानना है कि विविध दिशाओं को यहाँ से मार्ग जाने के कारण ही इस नगर का नाम विदिशा पड़ा।\nपुराणों में इसकी चर्चा भद्रावती या भद्रावतीपुरम् के रूप में है। जैन- ग्रंथों में इसका नाम भड्डलपुर या भद्दिलपुर मिलता है। मध्ययुग आते- आते इसका नाम सूर्य (भैलास्वामीन) के नाम पर भेल्लि स्वामिन, भेलसानी या भेलसा हो गया। संभवतः पढ़ने के क्रम में हुई किसी गलतफहमी के कारण ११ शताब्दी में अलबरुनी ने इसे \"महावलिस्तान' के नाम से संबोधित किया है। १७ वीं सदी में औरंगजेब के शासन काल में इसका नाम आलमगीरपुर रखा गया। सन् १९४७ ई. तक सरकारी रिकॉडाç में इसे \"परगणे आलमगीरपुर' लिखा जाता रहा। परंतु ब्रिटिश काल में लोगों में भेलस्वामी या भेलसा नाम ही प्रचलित रहा। बाद में सन् १९५२ ई. में जनआग्रह पर तत्कालीन राष्ट्रपति डॉ॰ राजेन्द्र प्रसाद द्वारा इस स्थान का तत्कालीन पुराना नाम विदिशा घोषित कर दिया।\n\n\n", "id": "46882", "title": "विदिशा का इतिहास"}
{"url": "https://hi.wikipedia.org/wiki?curid=46886", "text": "बासौदा\n\nविदिशा जिले का बासौदा नगर रंगाई- छपाई कार्य के लिए प्रसिद्ध रहा है। कहा जाता है कि इस नगर का पुराना नाम \"वासुदेव नगर' था। अब यह \"गंज बासौदा' कहलाता है। पुराने ऐतिहासिक साक्ष्यों में इसे \"शहजादपुरा' के नाम से जाना जाता था। हो सकता है कि इसे किसी शाहजादे के नाम पर बसाया गया होगा। इसी काल में यहाँ एक शेख करी मुल्ला की कब्र पर मकबरा बना हुआ है। बाद में बासौदा अगरा वरखेड़ा के शासकों के अधिपत्य में आ गया। उन्होंने यहाँ एक हवेली बनवाई तथा कुछ दूरी पर एक बाग लगवाया, जो अभी तक विद्यमान है। उनके बाद यह सिंधिया के अधिपत्य में आ गया। वर्तमान में बासौदा में जिले की सबसे बड़ी कृषि मंडी है। पत्थर का व्यवसाय यहाँ खूब होता है यहाँ का पत्थर विदेशों में जाता है\n\nगंज बासौदा में जिले का सबसे बड़ा मंदिर है। जो नौलखी आश्रम के नाम से प्रसिद्ध है। जिसके महंत श्री नरहरि दास जी महाराज जी है।\n", "id": "46886", "title": "बासौदा"}
{"url": "https://hi.wikipedia.org/wiki?curid=46887", "text": "मरखेड़ा\n\nमरखेड़ा विदिशा जिले में बासौदा से कुछ दूरी पर स्थित है। यह गाँव अपने कप्नू नगों के लिए प्रसिद्ध रहा है। यहाँ स्थित सातखनी हवेली प्रसिद्ध है। हवेली के दूसरे द्वार पर कानूनगो परिवार के घोड़े बाँधने की व्यवस्था थी। इससे इनकी वैभवता का पता चलता है। यह गाँव लेटीरी से ६-७ कोस दक्षिण की तरफ ऊँचाई पर यह एक पहाड़ी नदी सांपन के किनारे बसा है। इस स्थान को मध्य भारत एवं गुजरात की सीमा पर बसे गिरासियों ने बसाया था। उनकी \"गढ़ी' का प्रमाण अभी भी मिलता है।\n", "id": "46887", "title": "मरखेड़ा"}
{"url": "https://hi.wikipedia.org/wiki?curid=46889", "text": "भद्दिलपुर\n\nविदिशा स्थित भद्दिलपुर, जैनियों के दसवें तीर्थंकर भगवान शीतलनाथ की जन्मभूमि होने के कारण जैनियों के लिए विशेष महत्व का है। यहाँ कई प्राचीन जैन मंदिर है। लेकिन किसी स्थान विशेष पर शीतलनाथ के जन्मभूमि के बारे में कोई साहित्यिक प्रमाण नहीं मिलता, लेकिन विजय मंदिर के निकट स्थित हवेली के नीचे से मिले कई जैन प्रतिमाएँ, यहाँ के प्राचीनतम मंदिर का साक्ष्य देती है। इससे इसी स्थान पर तीथर्ंकर शीतलनाथ का जन्म होने की संभावना बढ़ जाती है।\n", "id": "46889", "title": "भद्दिलपुर"}
{"url": "https://hi.wikipedia.org/wiki?curid=46893", "text": "तारापीठ\n\nतारापीठ () भारत में पश्चिम बंगाल प्रांत के वीरभूमि जिला में एक छोटा शहर है। पूर्वी रेलवे के रामपुर हाल्ट स्टेशन से चार मील दूरी पर स्थित है तारा पीठ। बंगाल क्षेत्र की प्रसिद्द देवी तारा की पूजा का प्रमुख केन्द्र होने के कारण ही इसका नाम तारापीठ है।\nरामकृष्ण के समकालीन ही वामाक्षेपा, तारा पीठ के सिद्ध अघोरी परम भक्त थे। तारा पीठ (महापीठपुराण के अनुसार) ५२ शक्तिपीठों के अन्तर्गत माना गया है।\n\nयहाँ आसपास के क्षेत्रों को सम्मिलित कर लिया जाय तो तारापीठ तीन हैं। कथा के अनुसार दक्षयज्ञ में ना बुलाये जाने से और स्वयं पहुँचने के बाद उपेक्षा के कारण अपमानित होने बाद सती ने यज्ञकुण्ड में कूद कर आत्मदाह कर लिया था। शिव ने दुःख और क्रोध में वहाँ पहुँचकर यज्ञभंग कर दिया और सती के शव को लेकर दुःखमें डूबे इधर-उधर घूमते फिर रहे थे जिससे उबारने के लिये विष्णु ने सती के शव को अपने चक्र से टुकड़ों में काट कर छितरा दिया। यह माना जाता है कि शक्तिपीठों की स्थापना उन्हीं स्थानों पर हुई है जहाँ जहाँ सती के अंग पृथ्वी पर गिरे थे।\n\nइस कथा के मुताबिक सती के देवी के तीनों नेत्रों के तारक बतीस योजन के त्रिकोण का निर्माण करते हुए तीन विभिन्न स्थानों पर गिरे थे। जहाँ, वैद्यनाथ धाम के पूर्व दिशा में उत्तर वाहिनी, द्वारका नदी के पूर्वी तट पर महाश्मशान में श्वेत शिमूल के वृक्ष के मूलस्थान में सती का तीसरा (ऊर्ध्व) नेत्र गिरा था, उसी जगह यह उग्रतारा पीठ स्थित है। इसके आलावा अन्य दो तारापीठ भी हैं। मिथिला के पूर्व दक्षिणी कोने में, भागीरथी के उत्तर दिशा में, त्रियुगी नदी के पूर्व दिशा में \"सती\" देवी के बाँये नेत्र की मणि गिरी, तो यह स्थान \"नील सरस्वती\" तारा पीठ के नाम से प्रसिद्ध हैं। बगुड़ा जिले के अन्तर्गत \"करतोया नदी के पश्चिम में दाँईं मणि गिरी, तो यह स्थान \"एक जटा तारा\" और भवानी तारा पीठ के नाम से विख्यात हैं। \n\nएक अन्य कथा इसे गौतम बुद्ध के बुद्धावतार से भी जोड़ती है। तारा की उपासना तिब्बती बौद्ध समुदाय में काफ़ी प्रचलित है।\n\nवामाक्षेपा, या बंगला भाषा में, \"बामाखेपा\" उन्नीसवी सदी के एक संत थे जो तारापीठ के उपासक और साधक के रूप में जाने जाते हैं।\n\n", "id": "46893", "title": "तारापीठ"}
{"url": "https://hi.wikipedia.org/wiki?curid=46904", "text": "हंगजाउ\n\nहंगजाउ: हंग्जाउ चीन का एक अत्यंत ही सुंदर और मनोरम शहर है।", "id": "46904", "title": "हंगजाउ"}
{"url": "https://hi.wikipedia.org/wiki?curid=46916", "text": "बरगद\n\nबरगद बहुवर्षीय विशाल वृक्ष है। यह एक स्थलीय द्विबीजपत्री एंव सपुष्पक वृक्ष है। इसका तना सीधा एंव कठोर होता है। इसकी शाखाओं से जड़े निकलकर हवा में लटकती हैं तथा बढ़ते हुए जमीन के अंदर घुस जाती हैं एंव स्तंभ बन जाती हैं। इन जड़ों को बरोह या प्राप जड़ कहते हैं। इसका फल छोटा गोलाकार एंव लाल रंग का होता है। इसके अन्दर बीज पाया जाता है। इसका बीज बहुत छोटा होता है किन्तु इसका पेड़ बहुत विशाल होता है। इसकी पत्ती चौड़ी, एंव लगभग अण्डाकार होती है। इसकी पत्ती, शाखाओं एंव कलिकाओं को तोड़ने से दूध जैसा रस निकलता है जिसे लेटेक्स कहा जाता है।\n\nहिंदू धर्म में वट वृक्ष की बहुत महत्ता है। ब्रह्मा, विष्णु, महेश की त्रिमूर्ति की तरह ही वट,पीपल व नीम को माना जाता है, अतःएव बरगद को ब्रह्मा समान माना जाता है। अनेक व्रत व त्यौहारों में वटवृक्ष की पूजा की जाती है।\n\n\n", "id": "46916", "title": "बरगद"}
{"url": "https://hi.wikipedia.org/wiki?curid=46918", "text": "कुम्हड़ा\n\nआहार विशेषज्ञों का कहना है कि कद्दू हृदयरोगियों के लिए अत्यंत लाभदायक है। यह कोलेस्ट्राल कम करता है, ठंडक पहुंचाने वाला और मूत्रवर्धक होता है। यह पेट की गड़बड़ियों में भी असरदायक है। कद्दू रक्त में शर्करा की मात्रा को नियंत्रित करता है और अग्न्याशय को सक्रिय करता है। इसी कारण चिकित्सक मधुमेह रोगियों को कद्दू खाने की सलाह देते हैं। इसका रस भी स्वास्थ्यवर्धक माना गया है। कद्दू में मुख्य रूप से बीटा केरोटीन पाया जाता है, जिससे विटामिन ए मिलता है। पीले और नारंगी रंग के कद्दू में केरोटीन की मात्रा अधिक होती है। कद्दू के बीज भी आयरन, जिंक, पोटेशियम और मैग्नीशियम के अच्छे स्रोत हैं। दुनिया भर में इस्तेमाल होने के कारण ही २९ सितंबर को 'पंपकिन डे' के रूप में मनाया जाता है।\n\n", "id": "46918", "title": "कुम्हड़ा"}
{"url": "https://hi.wikipedia.org/wiki?curid=46931", "text": "उज्जैन का पर्यटन\n\nउज्जैन में कई दर्शनीय स्थल हैं। वे इस प्रकार से हैं।\n\nउज्जैन के के महाकालेश्वर की मान्यता भारत के प्रमुख बारह ज्योतिर्लिंगों में है। महाकालेश्वर मंदिर का माहात्म्य विभिन्न पुराणों में विस्तृत रूप से वर्णित है। महाकवि तुलसीदास से लेकर संस्कृत साहित्य के अनेक प्रसिध्द कवियों ने इस मंदिर का वर्णन किया है। लोक मानस में महाकाल की परम्परा अनादि है। उज्जैन भारत की कालगणना का केंद्र बिन्दु था और महाकाल उज्जैन के अधिपति आदिदेव माने जाते हैं।\n\nइतिहास के प्रत्येक युग में-शुंग, कुशाण, सात वाहन, गुप्त, परिहार तथा अपेक्षाकृत आधुनिक मराठा काल में इस मंदिर का निरंतर जीर्णोध्दार होता रहा है। वर्तमान मंदिर का पुनर्निर्माण राणोजी सिंधिया के काल में मालवा के सूबेदार रामचंद्र बाबा शेणवी द्वारा कराया गया था। वर्तमान में भी जीर्णोध्दार एवं सुविधा विस्तार का कार्य होता रहा है। महाकालेश्वर की प्रतिमा दक्षिण मुखी है। तांत्रिक परम्परा में प्रसिध्द दक्षिण मुखी पूजा का महत्व बारह ज्योतिर्लिंगों में केवल महाकालेश्वर कोही प्राप्त है। ओंकारेश्वर में मंदिर की ऊपरी पीठ पर महाकाल मूर्ति कीतरह इस तरह मंदिर में भी ओंकारेश्वर शिव की प्रतिष्ठा है। तीसरे खण्ड में नागचंद्रेश्वर की प्रतिमा के दर्शन केवल नागपंचमी को होते है। विक्रमादित्य और भोज की महाकाल पूजा के लिए शासकीय सनदें महाकाल मंदिर को प्राप्त होती रही है। वर्तमान में यह मंदिर महाकाल मंदिर समिति के तत्वावधान में संरक्षित है।\n\nश्री महाकालेश्वर मंदिर के निकट हरसिध्दि मार्ग पर बडे गणेश की भव्य और कलापूर्ण मूर्ति प्रतिष्ठित है। इस मूर्ति का निर्माण पद् मविभूषण पं॰ सूर्यनारायण व्यास के पिता विख्यात विद्वान स्व. पं॰ नारायण जी व्यास ने किया था। मंदिर परिसर में सप्तधातु की पंचमुखी हनुमान प्रतिमा के साथ-साथ नवग्रह मंदिर तथा कृष्ण यशोदा आदि की प्रतिमाएं भी विराजित हैं।\n\nउज्जैन नगर के प्राचीन और महत्वपूर्ण धार्मिक स्थलों में हरसिध्दि देवी का मंदिर प्रमुख है। चिन्तामण गणेश मंदिर से थोडी दूर और रूद्रसागर तालाब के किनारे स्थित इस मंदिर में सम्राट विक्रमादित्य द्वारा हरसिध्दि देवी की पूजा की जाती थी। हरसिध्दि देवी वैष्णव संप्रदाय की आराध्य रही। शिवपुराण के अनुसार दक्ष यज्ञ के बाद सती की कोहनी यहां गिरी थी।\n\nउज्जैन नगर के धार्मिक स्वरूप में क्षिप्रा नदी के घाटों का प्रमुख स्थान है। नदी के दाहिने किनारे, जहां नगर स्थित है, पर बने ये घाट स्थानार्थियों के लिये सीढीबध्द हैं। घाटों पर विभिन्न देवी-देवताओं के नये-पुराने मंदिर भी है। क्षिप्रा के इन घाटों का गौरव सिंहस्थ के दौरान देखते ही बनता है, जब लाखों-करोडों श्रध्दालु यहां स्नान करते हैं।\n\nगोपाल मंदिर उज्जैन नगर का दूसरा सबसे बडा मंदिर है। यह मंदिर नगर के मध्य व्यस्ततम क्षेत्र में स्थित है। मंदिर का निर्माण महाराजा दौलतराव सिंधिया की महारानी बायजा बाई ने सन् 1833 के आसपास कराया था। मंदिर में कृष्ण (गोपाल) प्रतिमा है। मंदिर के चांदी के द्वार यहां का एक अन्य आकर्षण हैं।\n\nगढकालिका देवी का यह मंदिर आज के उज्जैन नगर में प्राचीन अवंतिका नगरी क्षेत्र में है। कालयजी कवि कालिदास गढकालिका देवी के उपासक थे। इस प्राचीन मंदिर का सम्राट हर्षवर्धन द्वारा जीर्णोध्दार कराने का उल्लैख मिलता है।\n\nभर्तृहरि की गुफा ग्यारहवीं सदी के एक मंदिर का अवशेष है, जिसका उत्तरवर्ती दोर में जीर्णोध्दार होता रहा।\n\nकाल भैरव मंदिर आज के उज्जैन नगर में स्थित प्राचीन अवंतिका नगरी के क्षेत्र में स्थित है। यह स्थल शिव के उपासकों के कापालिक सम्प्रदाय से संबंधित है। मंदिर के अंदर काल भैरव की विशाल प्रतिमा है। कहा जाता है कि इस मंदिर का निर्माण प्राचीन काल में राजा भद्रसेन ने कराया था। पुराणों में वर्णित अष्ट भैरव में काल भैरव का स्थान है।\n", "id": "46931", "title": "उज्जैन का पर्यटन"}
{"url": "https://hi.wikipedia.org/wiki?curid=46932", "text": "उज्जैन का इतिहास\n\nउज्जयिनी की ऐतिहासिकता का प्रमाण ई. सन 600 वर्ष पूर्व मिलता है। तत्कालीन समय में भारत में जो सोलह जनपद थे उनमें 'अवंति' जनपद भी एक था। अवंति उत्तर एवं दक्षिण इन दो भागों में विभक्त होकर उत्तरी भाग की राजधानी उज्जैन थी तथा दक्षिण भाग की राजधानी महिष्मति थी। उस समय चंद्रप्रद्योत नामक सम्राट सिंहासनारूत्रढ थे। प्रद्योत के वंशजों का उज्जैन पर ईसा की तीसरी शताब्दी तक प्रभुत्व था।\n\nउज्जयिनी के प्राचीन इतिहास के विषय में अनेक भ्रांतिया है। यह निश्चत पूर्वक नहीं कहा जा सकता है कि उज्जयिनी की नींव सर्वप्रथम किसने डाली। कतिपय विद्वान जन अच्युतगामी को उज्जयिनी को बसाने वाला मानते हैं। किन्तु प्रमाणिकता के आधार पर इतिहास भी मौन है। पुराणों के आधार पर उज्जयिनी के इतिहास पर प्रकाा डाला गया है। स्कन्द पुराण के अनुसार त्रिपुर राक्षस का वध करके भगवान शंकर ने उज्जयिनी बसाई। इसी प्रकार अवंति खंड में भी विस्तार पूर्वक वर्णन से सनकादि ॠषियों द्वारा दिया नामोललेख उज्जयिनी बताया गयाहै। \n\nउज्जयिनी की ऐतिहासिकता का प्रमाण ई. सन600 वर्ष पूर्व मिलता है। तत्कालीन समय में भारत में जो सोलह जनपद थे उनमें अवंति जनपद भी एक था। अवंति उत्तर एवं दक्षिण इन दो भागों में विभक्त होकर उत्तरी भाग की राजधानी उज्जैन थी तथा दक्षिण भाग की राजधानी महिष्मति थी। उस समय चंद्रप्रद्योत नामक सम्राट सिंहासनारूत्रढ थे। प्रद्योत के वंशजों का उज्जैन पर ईसा की तीसरी शताब्दी तक प्रभुत्व था। मौर्य साम्राज्य के अभुदय होने पर मगध सम्राट बिन्दुसार के पुत्र अशोक उज्जयिनी के समय नियुक्त हुए। बिन्दुसार की मृत्योपरान्त अशोक ने उज्जयिनी के शासन की बागडोर अपने हाथों में सम्हाली और उज्जयिनी का सर्वांगीण विकास कियां सम्राट अशोक के पश्चात उज्जयिनी ने दीर्घ काल तक अनेक सम्राटों का उतार चत्रढाव देखा। सातवीं शताब्दी में उज्जैन कन्नौज के हर्षवर्धन साम्राज्य में विलीन हो गया। उस काल में उज्जेन का सर्वांगीण विकास भी होता रहा। \n\nसन् 648 ई. में हर्ष वर्धन की मृत्यु के पश्चात नवी शताब्दी तक उज्जैन परमारों के आधिपत्य में आया जो गयारहवीं शताब्दी तक कायम रहा इस काल में उज्जैन की उन्नति होती रही। इसके पश्चात उज्जैन चौहान और तोमर राजपूतों के अधिकारों मे आ गया। \n\nसन् 1235ई. में दिल्ली का शमशुद्दीन इल्तमिश विदिशा विजय करके उज्जैन की और आया यहां उस क्रूर शासक ने ने उज्जैन को न केवल बुरी तरह लूटा अपितु उनके प्राचीन मंदिरों एवं पवित्र धार्मिक स्थानों का वैभव भी नष्ट किया। सन् 1737 ई. में उज्जैन सिंधिया वंश के अधिकार में आया उनका सन 1880 ई. तक एक छत्र राज्य रहा जिसमें उज्जैन का सर्वांगीण विकास होता रहा। राणोजी सिंधिया ने महाकालेश्वर मंदिर का जीर्णोध्दार कराया। उज्जयिनी में आज भी अनेक धार्मिक पौराणिक एवं ऐतिहासिक स्थान हैं जिनमें भगवान महाकालेश्वर मंदिर, गोपाल मंदिर, चौबीस खंभा देवी, चौसठ योगिनियां, नगर कोट की रानी, हरसिध्दिमां, गत्रढकालिका, काल भैरव, विक्रांत भैरव, मंगलनाथ, सिध्दवट, बोहरो का रोजा, बिना नींव की मस्जिद, गज लक्ष्मी मंदिर, बृहस्पति मंदिर, नवगृह मंदिर, भूखी माता, भर्तृहरि गुफा, पीरमछन्दर नाथ समाधि, कालिया देह पैलेस, कोठी महल, घंटाघर, जन्तर मंतर महल, चिंतामन गणेश आदि प्रमुख हैं।\n\nइतिहास काल के पूर्व महाभारत में विद और अनुविंद उज्जयिनी के शासक बताये गये हैं, जो कुरुक्षेत्र के युद्ध में कौरवों की ओर से लड़े थे। बौद्धकाल में यह एक विस्तृत राज्य के रूप में था, जिसमें उज्जयिनी एक बड़ी व्यापारिक मण्डी के रूप में विकसित थी। पाली साहित्यों के अनुसार यह नगरी राजा चंद्रप्रद्योत की राजधानी थी। यह राजा गौतम बुद्ध का समकालीन था। उसके तीन पुत्र तथा वासवदत्ता नामक एक पुत्री थी। वासवदत्ता ही बाद मे कौशल सम्राट उदयन की प्रधान रानी हुई। धम्मपद के टीका में इसका उल्लेख है। दण्डिन ने इसी आधार पर \"\"वासवदत्ता' लिखी। \"मंझिम निकाय' से पता चलता है कि राजा चण्डप्रद्योत ने आसपास के राजाओं को अपने अधिपत्य में कर लिया था। उसकी बढ़ती हुई शक्ति को देखकर सम्राट् बिम्बसार के पुत्र अजातशत्रु ने अपनी राजधानी राजगृह को सुरक्षित कर लिया था। \n\nइसके बाद ईसा से ४थी सदी पूर्व यह मगध साम्राज्य के अधीन हो गई। मौर्य साम्राज्य में यह अवन्ति प्रांत की राजधानी के रूप में थी। पाटलिपुत्र की भांति इस शहर का प्रबंध भी एक नगरवेक्षिका समिति के अंतर्गत होता था। वहाँ मौर्य सम्राट की ओर से एक राज्य प्रतिनिधि रहने लगा। सम्राट अशोक को उसके पिता बिंदुसार ने मालवा का प्रतिनिधि बनाकर भेजा था। अपने पिता के मृत्युपर्यंत वे यहीं रहे।\n\nमौर्य साम्राज्य के अंत के साथ ही उज्जैन की प्रभुता भी घट गई। टालेमी के अनुसार यह (ओजन) चेष्टन की राजधानी थी। चेष्टन पर क्षत्रप राजाओं का शासन था। कुछ ही समय बाद गौतमपुत्र शातकर्णी ने चष्टन को हराकर इस पर अपना अधिकार कर लिया। सातवाहनों का अधिकार भी उज्जैन पर अधिक दिनों तक नहीं रह सका। रुद्रदमन ने अवन्ति तथा अन्य प्रदेशों को अपने अधीन कर लिया। आंध्र तथा गिरनार अभिलेख इसके प्रमाण हैं। इस समय उज्जैन पुनः क्षत्रपों की राजधानी हो गई।\n\nप्रतापी शासक विक्रमादित्य के काल के संबंध में बहुत मतभेद है। कहा जाता है कि बर्बर शकों पर विजयी प्राप्त करने के उपलक्ष्य में विक्रम संवत् की शुरुआत करने विक्रमादित्य अपने नवरत्नों के साथ यहीं राज्यसभा करते थे। इन नवरत्नों में मेघदूत के रचयिता कालिदास सबसे प्रसिद्ध हैं। \n\nसातवीं शताब्दी में उज्जैन कन्नौज-नरेश हर्षवर्धन के राज्य में सम्मिलित हो गया। चीनी यात्री ह्मवेनसांग ने लिखा है कि इस काल में भी यह एक प्रसिद्ध नगर था। यहाँ के लोग समृद्ध थे। उनकी चाल-ढ़ाल सुराष्ट्र के लोगों जैसी थी।\n\nसम्राट हर्ष की मृत्यू के बाद उत्तरी भारत में राज्य निप्लव हुआ। इससे उज्जैन भी प्रभावित हुआ। ९ वीं सदी के आरंभ में राजपूतों का उदय हुआ। उज्जैन परमार राजपूतों के अधिकार में आ गया। १२ वीं शताब्दी तक वे इस पर शासन करते रहे। इसी काल में गुजरात के चालुक्त्, चेदि के कलचुरी, बुँदेलखण्ड के चन्देल, मान्यखेत के राआजों तथा कई अन्य राजपूत वंश बारी-बारी से उज्जैन पर आक्रमण करते रहे। इससे उज्जैन की स्थिति खराब ही होती गई। परमारों क पतन के पश्चात यहाँ तोमर राजपूतों का राज्य रहा, किंतु इसके पश्चात से उज्जयिनी का अधःपतन आरंभ होगा। सन् १२३५ ई. में इल्तुतमिश ने उज्जयिनी में लुटपाट की अनेक मंदिरों को तो तोड़ डाला। महाकाल मंदिर से महादेव की स्वर्ण मूर्ति तथा कई अन्य मूर्तियों को अपने साथ दिल्ली ले गया।\n\nसन् १४०१ से १५५१ ई. तक यह नगरी दिल्ली सल्तनत के अधीन ही रहा। सन् १५५१ में गुजरात के शासक बहादुरशाह ने उज्जैन को अपने अधिकार में कर लिया। फिर हुमायूं ने बहादुरशाह को युद्ध में परास्त करके गुजरात के सरदार मल्लूखः से उज्जैन छीन लिया, किंतु हुमायूं के चले जाने के पश्चात् मल्लूखा ने उज्जैन पर पुद्ध: अधिकार कर लिया। सन् १५३६ में उसने कादिरशाह के नाम से अपने को मालवा का शासक घोषित कर दिया। सन् १५४२ में शेरशाह ने मालवा जीतकर उज्जैप पर कब्जा कर लिया। सन् १५५४ तक यहाँ पर \"सूरी' शासको का कब्जा बना रहा। शासक शुजात खाँ की मृत्यू के बाद उसका पुत्र बाजबहादुर स्वाधीन हो गया। सन् १५६२ ई. में अकबर ने बाजबहादुर को परास्त कर उज्जैन को मालवा प्रान्त की राजधानी बनाकर एक प्रतिनिधि सूबा रख दिया। सन् १६५८ में उज्जैन के समीप ही औरंगजेब और उसके भाई मुराद ने राजकुमार दारा की ओर से लड़ रहे जोधपुर नरेश जसवन्तसिंह को परास्त किया। इस काल में भी उज्जैन की शोभा व प्रतिष्ठा प्रभावित हुई। सन् १७३३ ई. में मोहम्मदशाह ने अचानक जयपुर महाराजा सवाई जयसिंह को उज्जैन का प्रांताध्यक्ष सूबा नियत कर दिया। इसके बाद उज्जैन पुनः उन्नति की ओर अग्रसर हुआ। \n\nउज्जैन के ऐतिहासिक स्रोतों में मुद्राओं का विशेष योगदान है। इस नगरी के नाम से प्रसिद्ध उज्जैन मुद्रा यहाँ की राजनैतिक, धार्मिक, सांस्कृतिक एवं व्यावसायिक इतिहास पर प्रकाश डालती है। इन सिक्कों पर एक प्रकार का चिंह खुदा हुआ होता था, जिसमें धन चिंह के चारों सिरों पर एक-एक बिंदू बनाई गई होती थी। इन चिंहों के अनेक विस्तृत रूप भी पाये गये हैं, जो संभवतः शुभ-संकेत द्योतक स्वास्तिक का ही रुपांतर है। कुछ लोगों का यह भी मानना है कि धन चिंह व उसके चारों तरफ बने बिंदूओं से उज्जैन के चारों तरफ बसे नगरों और समृद्ध क्षेत्रों से उसके संबंध का बोध होता है। इसी प्रकार के चिंह सुदूरवर्ती आंध्रप्रदेश के राजाओं के सिक्कों पर भी मिलते हैं। इससे उज्जैन के विस्तीर्ण क्षेत्र, उसकी घनी बस्ती, उनके संपर्क, आवागमन तथा व्यवसायिक संबंधों का पता चलता है।\n\nईसा-पूर्व चौथी या तीसरी सदी (मौर्य काल के आसपास) तक यहाँ आहत मुद्राओं का प्रचलन रहा। यहाँ की कुछ आहत मुद्राएँ अन्य समकालीन आहत मुद्राओं से भिन्न है। तक्षशिला और कौशांबी की कुछ चिंहांकित मुद्राएँ महेश्वर और उसके पास कसरावद नामक स्थान पर मिली है। ये सभी ताम्र-मुद्राएँ हैं, जो मुद्रा-शास्र के सिद्धांतानुसार अधिक दूर तक प्रवास नहीं करते। इसके बाद से उज्जैन चिंह वाली मुद्राएँ मिलनी शुरु हो जाती है।\n\nचिंहांकित मुद्राओं के बाद अनंतर जातीय और स्थानीय मुद्राओं का काल माना जाता है, जो चिंहित सिक्कों के ही परिवर्धित रूप कहे जा सकते हैं। मुद्रा-शास्र में इन मुद्राएँ सात वर्गों में विभक्त की गई है। इनके भी कई उपवर्ग हैं। ऐसी ज्यादातर मुद्राएँ अभिलेखहीन हैं, जिससे उनके कालक्रम को जानने का एक मात्र साधन उनपर अंकित चिंह ही है। संभवतः २ री सदी के मध्य से ही मुद्राओं पर लेख आने शुरु हुए। उज्जैन की मुद्राओं पर \"ऊ-जिनीय' शब्द मिलता है। इसके बाद की मुद्राओं में स्थान के साथ-साथ शासकों के नाम आने लगे, जो अंततः शासक के नाम के रूप में रह गये। बाद में यह विरुदों से युक्त हो गया। \n\nइस श्रेणी के सिक्कों में वैसे हैं, जिसमें एक ओर \"जिष्णु' शब्द ब्राह्मी लिपि में खुदा है और दूसरी तरफ शंख, चक्र और त्रिपुण्ड का आकार है। वैसे तो उज्जैन शैव मत के केंद्र के रूप में जाना जाता है, लेकिन सिक्कों में शंख, चक्र आदि का दिखना यह निश्चित करता है कि कभी-न-कभी यहाँ वैष्णव धर्म का भी प्राबल्य रहा होगा। लिपि की दृष्टि से ये मुद्राएँ चौथी सदी ई. की लगती है, जो गुप्तकाल था। चंद्रगुप्त द्वितीय (३८०-४१३ ई.) के सिक्कों का यहाँ मिलना यह बताता है कि पश्चिमी मालवा पर अधिकार करने वाला वह पहला गुप्त नरेश था। मुद्राओं पर अधिकार करने वाला वह पहला गुप्त नरेश था। मुद्राओं पर अंकित \"जिष्णु' संभवतः इस भू-भाग पर अधिकार करने वाले चंद्रगुप्त द्वारा प्रचलित मुद्राएँ हो सकती है, जिसका अर्थ \"जयशील' हो सकता है।\n\nयहाँ कुछ ऐसी भी मुद्राएँ बनी है, जिसकें एक ओर कलश या सिंह है तथा दूसरी ओर कुछ बिखरे अक्षर, जिन्हें मिलाकर \"रामगुप्त' शब्द बनता है। रामगुप्त चंद्रगुप्त का बड़ा भाई था और उसके पूर्व का शासक भी। ये मुद्राएँ गुप्तकाल की अन्य मुद्राओं से कुछ हद तक असमानता रखती है। इसका आकार और तौल गुप्त-मुद्राओं से भिन्न, मालव-मुद्राओं के सदृश है, जिससे यह पता चलता है कि गुप्त शासकों ने मुद्राएँ ढ़ालने में मालव सिक्कों का ही अनुसरण किया था। इससे यह स्पष्ट हो जाता है कि इस समय तक निश्चित रूप से ही मालव जाति के लोग यहाँ आकर बस गये थे।\n\nगुप्तकाल के बाद से उज्जैन के इतिहसा की जानकारी के कई अन्य स्रोत भी सामने आ जाते थे। सिक्के विशेष सहायता नहीं देते।\n\nराज्य पुरातत्व विभाग ने यहाँ के तीन स्थलों वैश्य टेकड़ी, कुम्हार टेकड़ी और गढ़ भैरवगढ़ में उत्खनन करवाया। इसमें कई मृदभाण्ड व उसके टुकड़े, विविध प्रकार के मार्ग, दैनिक उपयोग की वस्तुएँ, पाषाण्स्र एवं ताम्रास्र, ताम्र-मुद्राएँ तथा कई अस्थि पं प्राप्त हुई है। इस खुदाई में उनके गृह-निर्माण शैली की भी जानकारी मिली।\n\nभारतीय पुरातत्व विभाग ने यहाँ के तीन स्थलों वैश्य टेकड़ी, कुम्हार टेकड़ी और गढ़ तथा भैरवगढ़ में उत्खनन करवाया। इसमें कई मृद्भाण्ड व उसके टुकड़े, विविध प्रकार के मणि, दैनिक उपयोग की वस्तुएँ, पाषाणास्र एवं ताम्रास्र, ताम्र-मुद्राएँ तथा कई अस्थिपं प्राप्त हुई हैं। इस खुदाई में उनके गृह-निर्माण शैली की भी जानकारी मिली।\n\nभारतीय पुरातत्व सर्वेक्षण ने गढ़ कलिका के मंदिर के निकट खुदाई का कार्य करवाया है। इस स्थान के विधिवत खुदाई से कई पुरातात्विक साक्ष्य सामने आये हैं। उत्खनन से पता चलता है कि यह स्थान ईसा पूव्र ७ वीं सदी से लेकर मध्यकाल के अंत (१४ वीं सदी) तक बसा हुआ था। शुरु की दो शताब्दियों के बारे में पता चलता है कि यहाँ की बस्ती के आसपास मिट्टी का प्राकार बना था, जिसमें लोहे तथा बाँस का प्रयोग किया गया था। प्राकार का पश्चिमी भाग नदी के बाहरी हिस्से में लकड़ी के दूहों और पटियों की एक सुव्यवस्थित कतार बनाई गई थी। प्राकार के बाहरी किनारों में छोड़े हुए जगह संभवतः इसके प्रवेश-द्वार थे। घर मिट्टी, पत्थर व पक्की ईंटों के बनते थे। निम्न-श्रेणी के लोग प्राकार से बाहर रहते थे।\n\n५वीं सदी ई. पू. से लोगों का जीवन स्तर समुन्नत होता चला गया। किले को पानी से बचाने के लिए उसकी भींत कुछ उठा दी गई थी तथा बाहर की तरफ एक ईंट की दीवार बना दी गई थी। फर्श में पलस्तर का प्रयोग होने लगा था। घरों की छड़े लंबे कवेलुओं से ढ़कीं होती थी। ईंटों के तलघर भी बनने लगे थे।\n\nधीरे-धीरे लोहे व ताम्बे का व्यवसाय बढ़ा। लोहे से भांति-भांति के औजार बनाये जाने लगे। खुदाई में उस समय की एक भट्टी का भी प्रमाण मिला है। कई स्थानों पर मिट्टी और मूल्यवान पत्थरों से बने गुटिकाएँ मिली है। संभवतः इन तैयार वस्तुओं का निर्यात भी किया जाता था। इसके अलावा यहाँ हाथी दाँत, पकी मिट्टी व पत्थरो की बनी वस्तुएँ, केश-सवर्तिकाएँ, बुनने की सूचियाँ, खेल के पासे, चूड़ियाँ, बाजूबंद, कंघे, दपंण के हत्थे आदि कई चीजें मिली है, जो वहाँ के लोगों की समुन्नत दिनचर्या का मान कराती है।\n\nधीरे-धीरे वस्तुओं की बनावट सुगढ़ होती गई। ताम्र मुद्राओं में कई विविधताएँ आ गई। इनकी संख्या भी पहले के अपेक्षा बढ़ गई। १४ वीं सदी आते-आते मुस्लिम आक्रमणों से यहाँ की सभ्यता में ह्रास के लक्षण दिखने लगे। लोग इन पुरातात्विक स्थलों को छोड़कर दूसरे स्थानों में बस गये।\n\n", "id": "46932", "title": "उज्जैन का इतिहास"}
{"url": "https://hi.wikipedia.org/wiki?curid=46933", "text": "विदिशा के दर्शनीय स्थल\n\nविदिशा मध्यप्रदेश की ऐतिहासिक नगरी है। ऐतिहासिक नगरी होने के कारण विदिशा की प्राचीन इमारते और स्थापत्य दर्शनीय हैं। इसके अतिरिक्त यहाँ प्राकृतिक स्थल और धार्मिक महत्व के स्थान भी देखने के योग्य हैं। विदिशा के निकटवर्ती छोटे छोटे नगर अपने में महत्वपूर्ण ऐतिहासिक धरोहर समेटे हुए हैं। अतः इतिहास में रुचि रखने वालों के लिए इनको देखना भी रुचिकर है।\nलोह्याद्रि (लुहांगी) गिरिश्रेणी\nविदिशा नगर के मध्य रेलवे स्टेशन के निकट ही अत्यन्त कठोर बलुआ पत्थर से निर्मित यह स्थान १७० फीट ऊँचा है। इसे अब \"राजेन्द्र गिरि' के नाम से जाना जाता है। यह अत्यंत मनोरम स्थान है। इसके चारों ओर रायसेन का किला, साँची की पहाड़ियाँ, उदयगिरि की श्रेणियाँ, वैत्रवती नदी व उनके किनारों पर लगी वृक्षों की श्रृंखलाएँ अत्यंत सुदर दिखती है। पहले की तरह आज भी यहाँ मेला लगता है। इस स्थान का इतिहास महाभारत कालीन है। अश्वमेघ-यज्ञ के समय पाण्डवों ने इस पहाड़ी पर अधिपत्य कर लिया था। जब यहाँ के राजा ने अश्वमेघ यज्ञ का घोड़ा पकड़ लिया, तब उसके रक्षार्थ आये कृष्ण, भीम व कर्ण के पुत्रों ने राजा से युद्ध कर उन्हें पराजित किया।\n\nचरणतीर्थ\n\nविदिशा में स्थित सिद्ध महात्माओं की तपस्थली रही, यह भूमि पर्यटन की दृष्टि से सुंदर स्थान है। एक अवधारणा के अनुसार भगवान राम के चरण पड़ने के कारण इस तीर्थ का नाम चरणतीर्थ पड़ा, लेकिन साहित्यिक प्रमाण बताते हैं कि अयोध्या से लंका जाने के मार्ग में यह स्थान नहीं था। यह धारणा पूर्णरुपेण मि है। कुछ विद्वानों के मतानुसार यह स्थान भृगुवंशियों का केंद्र स्थल था। इस कुंड में च्वयन ॠषि ने तपस्या की थी। पहले इसका नाम च्वयनतीर्थ था, जो कालांतर में चरणतीर्थ के नाम से जाना जाने लगा।\n\nकिला\nयह किला पत्थरों के बड़े-बड़े खंडों से बना हुआ है। इसकी चारों तरफ बड़े-बड़े दरवाजे का प्रावधान था। चारों तरफ स्थित किले की मोटी दीवार पर जगह-जगह पर तोप रखने की व्यवस्था थी। किले के दक्षिण पूर्व के दरवाजे की तरफ अभी भी कुछ तोपें देखी जा सकती है। इस किला का निर्माणकाल स्पष्ट नहीं है। फणनीसी दफ्तर के रिकार्ड के अनुसार इसे औरंगजेब द्वारा बनवाया गया कहा गया है, लेकिन कई विद्धानों का यह मानना है कि किला बहुत प्राचीन है। एक संभावना के अनुसार इसे ई. पू. सदी के पशुओं के एक धनी व्यापारी साह भैंसा साह ने बनवाया था। इसी वंश के साह की पुत्री से अशोक का विवाह हुआ था। \n\nविजय मंदिर\n\nकिले की सीमा के अंदर पश्चिम की तरफ अवस्थित इस मंदिर के नाम पर ही विदिशा का नाम भेलसा पड़ा। सर्वप्रथम इसका उल्लेख सन् १०२४ में महमूद गजनी के साथ आये विद्धान अलबरुनी ने किया है। अपने समय में यह देश के विशालतम मंदिरों में से एक माना जाता था। साहित्यिक साक्ष्यों के अनुसार यह आधा मील लंबा- चौड़ा था तथा इसकी ऊँचाई १०५ गज थी, जिससे इसके कलश दूर से ही दिखते थे। दो बाहरी द्वारों के भी चिंह मिले हैं। सालों भर यात्रियों का मेला लगा रहता था तथा दिन- रात पूजा आरती होती रहती थी। कहा जाता है कि इस मंदिर का निर्माण चालुक्य वंशी राजा कृष्ण के प्रधानमंत्री वाचस्पति ने अपनी विदिशा विजय के उपरांत किया। नृपति के सूर्यवंशी होने के कारण भेल्लिस्वामिन (सूर्य) का मंदिर बनवाया गया। इस भेल्लिस्वामिन नाम से ही इस स्थान का नाम पहले भेलसानी और कालांतर में भेलसा पड़ा। अपनी विशालता, प्रभाव व प्रसिद्धि के कारण यह मंदिर हमेशा से मुस्लिम शासकों के आँखों का कांटा बना रहा। कई बार इसे लूटा गया और तोड़ा गया और वहाँ के श्रद्धालुगणों ने हर बार उसका पुननिर्माण कर पूजनीय बना डाला।\n\nउदयगिरि\nबेसनगर\n\nबेसनगर मध्यभारत का एक प्राचीन नगर है, जिसे पाली बौद्ध ग्रंथों में वेस्सागर तथा संस्कृत साहित्य में विदिशा के नाम से पुकारा गया है। भिलसा रेलवे स्टेशन से पश्चिम की तरफ करीब २ मील की दूरी पर स्थित, यह स्थान पुरातत्वेत्ताओं की सांस्कृतिक भूमि कही जा सकती है। यह वेत्रवती और बेस नदी से घिरा हुआ है तथा शेष दो तरफ की भूमि पर प्राचीर बनाकर नगर को एक किले का रूप दे दिया था। प्राचीन काल का वैभव संपन्न यह नगर, अब टूटी- फूटी मूर्तियाँ व कलायुक्त भवनों का खंडहर मात्र रह गया है। यहाँ पाये जाने वाले भग्नावशेष ईसा पूर्व तीसरी शताब्दी से ११ वीं शताब्दी तक की कहानी कहते हैं। अब भी इस स्थान पर ही एक तरफ \"बेस' नामक ग्राम बचा हुआ है।\n\nसिरोंज\n\nयह स्थान विदिशा से ५० मील की दूरी पर एक तहसील है। मध्यकाल में इस स्थान का विशेष महत्व था। कई इमारतें व उनसे जुड़ी ऐतिहासिक घटनाएँ इस बात का प्रमाण है। सिरोंज के दक्षिण में स्थित पहाड़ी पर एक प्राचीन मंदिर है। इसे उषा का मंदिर कहा जाता है। इसी नाम के कारण कुछ लोग इसे बाणासुर की राजधानी श्रोणित नगर के नाम से जानते थे। संभवतः यही शब्द बिगड़कर कालांतर में \"सिरोंज' हो गया। नगर के बीच में पहले एक बड़ी हवेली हुआ करती थी, जो अब ध्वस्त हो चुकी है, इसे रावजी की हवेली के नाम से जाना जाता है। इसका निर्माण संभवतः मराठा- अधिपत्य के बाद ही हुआ होगा। ऐसी मान्यता है कि यह मल्हाराव होल्कर के प्रतिनिधि का आवास था।\n\nलटेरी\n\nयह स्थान सिरोंज से कुछ मील की दूरी पर विदिशा की एक तहसील का मुख्यालय है। एक समय यह स्थान घनघोर जंगलों के महावन से घिरा हुआ था। यहाँ प्राचीन नंद काल के समय के नंदवंशी अहीर ठाकुर बसे हुए हैं।\n\nउदयपुरा\n\nयह स्थान बीना और विदिशा के बीच, विदिशा से लगभग २० कोस की दूरी पर स्थित है। वर्तमान में एक छोटे से गाँव के रूप में जाने जाना वाला यह स्थान ऐतिहासिक समय में विशेष महत्व का था। धार राज्य के परमारवंशीय राजा उदयदित्य के समय में इसका काफी विकास हुआ। यहाँ मिले कई हिंदु व मुस्लिम स्मारकों का अस्तित्व इस स्थान की प्राचीनता का प्रमाण है।\n\nग्यारसपुर\n\nसंपूर्ण दशार्ण क्षेत्र में ग्यारसपुर को विदिशा के बाद सबसे महत्वपूर्ण ऐतिहासिक स्थान कहा जाता है। यह विदिशा से पूर्वोत्तर दिशा में २३ मील की दूरी पर एक पहाड़ी की उपत्यका में बसा हुआ है। इसके इर्द- गिर्द मिले अवशेषों से पता चलता है कि यहाँ बौद्ध, जैन तथा ब्राह्मण तीनों संप्रदायों का प्रभाव रहा है।\n\nशमसाबाद\n\nशमशाबाद का पुराना नाम होहर (पहाड़ी) था, जिसपर बड़गू ठाकुरों का कब्जा था१ शम्स खाँ ने पहले इनसे मित्रता की तथा बाद में धोखे से मार डाला। इस प्रकार १७ वीं सदी में शम्स खाँ के नेतृत्व में मुसलमानों ने इसपर कब्जा कर लिया। उसी के नाम पर इसका नाम शमशाबाद पड़ा। उसने एक छोटी सी गढ़ी बनाई, जिसकी पूर्वी द्वार नदी की ओर थी तथा इसके उत्तरी द्वार के तरफ कानूनगोओं की हवेली थी। दोनों दरवाजे २० वीं सदी के तीसरे दशक में गिर गये।\n\nसांची\n\nविश्वप्रसिद्ध बौद्ध स्तूपों के लिए जाना जाने वाला साँची, विदिशा से ४ मील की दूरी पर ३०० फीट ऊँची पहाड़ी पर बसा है। प्रज्ञातिष्य महानायक थैर्यन के अनुसार यहाँ के बड़े स्तूप में स्वयं भगवान बुद्ध के तथा छोटे स्तूपों में भगवान- बुद्ध के प्रिय शिष्य सारिपुत (सारिपुत्र) तथा महामौद्ग लायन समेत कई अन्य बौद्ध भिक्षुओं के धातु रखे हुए हैं। निर्माण- कार्य में राजा तथा श्रद्धालु- जनता की सहभागिता रही है।\n\nबढ़ोह\n\nबढ़ोह पठारी वास्तव में पास- पास लगे दो गाँव है। यह कुल्हार रेलवे स्टेशन से १२ मील की दूरी पर पुरब की तरफ एक छोटी- सी पहाड़ी की तलहटी में बसा है। दोनों गाँवों के मध्य में एक रमणीय सरोवर है। बढ़ोह के दक्षिण में एक दूसरा सरोवर है। इस सरोवर के चारों तरफ मिले कई मंदिरों के अवशेष यह प्रमाणित करते हैं कि मध्यकाल में यह एक समृद्ध नगर हुआ करता था तथा निकट स्थित पठारी, जहाँ कई अन्य स्मारक मिले हैं, इसी नगर का एक हिस्सा था। स्थानीय लोगों की मान्यता के अनुसार इस नगर का प्राचीन नाम बटनगर था। लेकिन इस बात का कोई ऐतिहासिक प्रमाण नहीं मिला है। यहाँ के मध्यकालीन के स्थानीय राजा तथा पुराने स्मारकों के निर्माता के बारे में कम जानकारी प्राप्त होती है।\n\nइसके अतिरिक्त भद्दिलपुर, बासौदा तथा मरखेड़ा स्थल भी ऐतिहासिक दृष्टि से महत्वपूर्ण हैं।\n", "id": "46933", "title": "विदिशा के दर्शनीय स्थल"}
{"url": "https://hi.wikipedia.org/wiki?curid=46947", "text": "जे एन जयश्री\n\nजे एन जयश्री भारत से एक साधारण गृहणी हैं जिन्होंने कर्नाटक राज्य में व्याप्त भ्रष्टाचार को अनावृत किया और घूस खाने वाले भ्रष्ट सरकारी अफ़सरों का विरोध करने वाले अपने पति, व वरिष्ट आईएएस अधिकारी, एम एन विजयकुमार की प्राणरक्षा हेतु एक विकी जालघर का निर्माण किया। विकी के ज़रिये जयश्री लोगों के बीच मामले के प्रति जागरुकता फैलाना चाहती थीं क्योंकि उन्हें डर था कि उनके पति का अंजाम भी शणमुघम मंजुनाथ या सत्येंद्र दुबे जैसा होगा। मंजुनाथ और दुबे दोनों ही सार्वजनिक क्षेत्र की कंपनी व सरकारी विभागों में भ्रष्टाचार का विरोध करने पर अपनी जान से हाथ धो बैठे थे।\n\n", "id": "46947", "title": "जे एन जयश्री"}
{"url": "https://hi.wikipedia.org/wiki?curid=46951", "text": "पॉडभारती\n\nपॉडभारती एक हिन्दी पॉडपत्रिका है। इसके रचयिता एवं संचालक देबाशीष चक्रवर्ती तथा शशि सिंह हैं। इसमें हिन्दी पॉडकास्ट विवरण सहित प्रकाशित होते हैं। पॉडभारती अप्रैल 2007 में प्रारंभ हुई। इसमें तकनालॉजी, इण्टरनेट पर भारतीय भाषाओं से संबंधित तकनीक व जानकारी तथा सामयिक विषयों और मनोरंजन से संबंधित विविध समाचार विचार प्रस्तुत किये जाते हैं। 2008 में पॉडभारती को प्रतिष्ठित टाटा नेन हॉटेस्ट स्टार्टअप तथा मंथन पुरस्कार के लिये नामांकित किया गया।\n\n\n", "id": "46951", "title": "पॉडभारती"}
{"url": "https://hi.wikipedia.org/wiki?curid=46952", "text": "पॉडकास्ट\n\nपॉडकास्ट से तात्पर्य एक मीडिया संचिका से है जो कि इंटरनेट पर फीड के द्वारा प्रसारित की जाती है जिसे कि कंप्यूटर तथा पोर्टेबल मीडिया प्लेयरों जैसे आईपॉड तथा स्मार्टफोन आदि द्वारा चलाया जा सकता है। इस प्रक्रिया को पॉडकास्टिंग कहा जाता है। पॉडकास्ट बनाने तथा प्रसारित करने वाले को पॉडकास्टर कहा जाता है।\n\nब्लॉग के संदर्भ में इसका सामान्य सा अर्थ है कि अपने ब्लॉग पर किसी पोस्ट में कोई मीडिया संचिका (ऑडियो/वीडियो) आदि डालना जिसे पाठक ब्लॉग पर आकर अथवा आरएसएस फीड द्वारा देख/सुन सकें। सामान्य तौर पर ब्लॉग के मामले में चिट्ठाकार ही पॉडकास्टर होगा। \n\n\"पॉडकास्ट\" दो शब्दों से मिलकर बना है: प्लेयेबल आन डिमांड (POD) तथा ब्रॉडकास्ट से। बाद में इसे इंटरनेट पर अन्य साधनों जैसे वेबसाइटों, ब्लॉगों आदि पर भी प्रयोग किया जाने लगा। पॉडकास्टिंग का इतिहास विकिपीडिया पर यहाँ पढ़ा जा सकता है।\n\nयद्यपि कई पॉडकास्टरों की वेबसाइटें मीडिया संचिका की डायरेक्ट डाउनलोडिंग या स्ट्रीमिंग भी प्रदान करती हैं लेकिन पॉडकास्ट की विशेषता है कि यह ऐसे डिजिटल ऑडियो फॉर्मेटों का उपयोग करता है जो कि आरएसएस या एटम फीड का उपयोग कर विभिन्न सॉफ्टवेयरों द्वारा स्वतः डाउनलोड कर लिया जाता है।\n\nपॉडकास्टिंग कई तरीके से की जाती है। कुछ वेबसाइटें पूरी तरह से पॉडकास्टिंग हेतु समर्पित होती हैं उदाहरण के लिए इंडीकास्ट तथा पॉडभारती आदि। कुछ साइटों पर पॉडकास्टिंग के लिए सेक्शन निर्धारित होते हैं जैसे तरकश पर पॉडकास्ट सेक्शन। जहाँ तक चिट्ठों का सवाल है हिन्दी में पॉडकास्ट का अधिक चलन न होने से ऐसा कोई चिट्ठा नहीं है जो पूरी तरह पॉडकास्ट हो। विभिन्न चिट्ठों पर यदाकदा चिट्ठाकार पॉडकास्ट डाल देते हैं। Dilip Singh Rathore\n\nइस लेख में हम फिलहाल केवल ब्लॉग के संदर्भ में बात करेंगे। पॉडकास्टिंग हेतु तीन चरण हैं।\n\nयद्यपि इस काम के लिए कई टूल उपलब्ध हैं लेकिन Audacity मुफ्त और सर्वश्रेष्ठ टूल है। Audacity के प्रयोग द्वारा पॉडकास्ट रिकॉर्ड करने की पूरी प्रक्रिया सचित्र यहाँ पर दी गई है।\n\nयदि आपके पास अपना वैबस्पेस है तो आप वहाँ भी मीडिया संचिका को अपलोड कर सकते हैं अन्यथा इंटरनैट पर मुफ्त उपलब्ध सेवाओं का प्रयोग कर सकते हैं, ध्यान दें कि वह सेवा आपको मीडिया संचिका का डायरैक्ट लिंक देती हो। यद्यपि वैब पर इस तरह की कई मुफ्त सेवाएं हैं लेकिन Internet Archive उनमें सर्वश्रेष्ठ है। यदि आपके पास अपना वैबस्पेस है तब भी आपको अपना पॉडकास्ट किसी बाहरी सर्वर पर होस्ट करने की सलाह दी जाती है क्योंकि यह सर्वर पर काफी लोड डालता है। Internet Archive द्वारा पॉडकास्ट अपलोड करने की सचित्र विधि यहाँ पढ़ें।\n\nयदि आप ब्लॉगर का प्रयोग करते हैं तो पिकल प्लेयर का प्रयोग सरलतम रहेगा। वर्डप्रैस में भी पिकल प्लेयर का प्रयोग कर सकते हैं लेकिन इसके लिए बेहतर Audio Player प्लगइन उपलब्ध है। विभिन्न ब्लॉगिंग सेवाओं पर ऑडियो प्लेयर संलग्न करने की सचित्र विधि यहाँ पढ़ें।\n\nवैकल्पिक रूप से मीडिया संचिका का डाउनलोड लिंक भी दिया जा सकता है ताकि धीमे इंटरनैट कनैक्शन वाले प्रयोगकर्ता उसे डाउनलोड कर चला सकें।\n\n", "id": "46952", "title": "पॉडकास्ट"}
{"url": "https://hi.wikipedia.org/wiki?curid=46953", "text": "वर्डप्रैस\n\nवर्डप्रैस एक प्रसिद्ध ब्लॉग सॉफ्टवेयर है। यह पीएचपी में लिखा गया है तथा डाटाबेस के लिए माइएसक्यूएल का प्रयोग करता है। वर्डप्रैस एक मुफ्त एवं मुक्त स्रोत सॉफ्टवेयर है, जीएनयू सामान्य सार्वजनिक लाइसेंस के साथ जारी किया गया है। जिसे इसके आधिकारिक जालस्थल से डाउनलोड किया जा सकता है। इसका नवीन संस्करण 4.4 को 9 दिसम्बर 2015 को जारी किया गया था।\n\nयह पहली बार 27 मई 2003 को इनके संस्थापक मेट मुल्लेनवेग और माइक लिटल द्वारा जारी किया गया था।\n\n", "id": "46953", "title": "वर्डप्रैस"}
{"url": "https://hi.wikipedia.org/wiki?curid=46954", "text": "सोवियत लैंड नेहरू पुरस्कार\n\nयह पुरस्कार अब्दुल बिस्मिल्लाह को भी मिला है। अब्दुल बिस्मिल्लाह जामिया मिलिया विश्व्विद्यालय में हिन्दी के आचार्य है। उनकी रचना झीनी झीनी बीनी चदरिया ने उन्हे यह पुरस्कार दिलवाया। बनारस और मऊ के बुनकरो के जीवन पर यह उनकी बेहतरीन रचना है। अब्दुल बिस्मिल्लाह पोलैन्ड समेत कई देशों में हिन्दी के विकास के लिये जा चुके है। कदम नाम से उन्होने एक सहित्यिक पत्रिका भी निकाली। बाद में जब वह दिल्ली चले गये तो यह पत्रिका बन्द हो गयी। इसे अब मऊ के जय प्रकाश धुमकेतु प्रकाशित कर रहे हैं लेकिन नाम बदल कर अभिनव कदम रख दिया गया है। इसके विकास के लिये पत्रकार आनन्द राय ने भी सहयोग दिया है।", "id": "46954", "title": "सोवियत लैंड नेहरू पुरस्कार"}
{"url": "https://hi.wikipedia.org/wiki?curid=46971", "text": "गिरनार\n\nभारत के गुजरात राज्य के जूनागढ़ जिले स्थित पहाड़ियाँ गिरनार नाम से जानी जाती हैं। यह अहमदाबाद से 327 किलोमीटर की दूरी पर जूनागढ़ के १० मील पूर्व भवनाथ में स्थित हैं। यह एक पवित्र स्थान है जो हिंदुओं और जैन धर्मावलम्बियों दोनों के लिए एक महत्वपूर्ण तीर्थ है। हरे-भरे गिर वन के बीच पर्वत-श्रृंखला धार्मिक गतिविधि के केंद्र के रूप में कार्य करती है।\nइन पहाड़ियों की औसत ऊँचाई 3,500 फुट है पर चोटियों की संख्या अधिक है। इनमें अंबामाता, गोरखनाथ, औघड़ सीखर, गुरू दत्तात्रेय और कालका प्रमुख हैं। सर्वोच्च चोटी गोरखनाथ 3,666 फुट ऊँची है। \n\nगिरिनार का प्राचीन नाम उज्जयंत अथवा गिरिवर था। ये पहाड़ियाँ ऐतिहासिक मंदिरों, राजाओं के शिलालेखों तथा अभिलेखों (जो अब प्राय: ध्वस्तप्राय स्थिति में हैं) के लिए भी प्रसिद्ध हैं। पहाड़ी की तलहटी में एक बृहत चट्टान पर अशोक के मुख्य 14 धर्मलेख उत्कीर्ण हैं। इसी चट्टान पर क्षत्रप रूद्रदामन्‌ का लगभग 120 ई. का प्रसिद्ध संस्कृत अभिलेख है। इसमें सम्राट् चंद्रगुप्त मौर्य तथा परवर्ती राजाओं द्वारा निर्मित तथा जीर्णोद्वारकृत सुदर्शन तड़ाग और विष्णुमंदिर का सुंदर वर्णन है। यह लेख संस्कृत काव्यशैली के विकास के अध्ययन के लिए महत्वपूर्ण समझा जाता है। इस बृहत अभिलेख में रूद्रदामन के नाम और वंश का उल्लेख तथा रूद्रदामन्‌ संवत्‌ 72 में, भयानक आँधी पानी के कारण प्राचीन सुदर्शन झील टूट फूट जाने का काव्यमय वर्णन है। विशेषकर सुवर्णसिकता तथा पलाशिनी नदियों के पानी को रोककर बाँध बनाए जाने तथा महावृष्टि एवं तूफान से छूट जाने का वर्णन तो बहुत ही सुंदर है।\n\nइस अभिलेख की चट्टान पर 458 ई. का एक अन्य अभिलेख गुप्तसम्राट् स्कंदगुप्त के समय का भी है जिसमें सुराष्ट्र के तत्कालीन राष्ट्रिक पर्णदत्त के पुत्र चक्रपालित द्वारा सुदर्शन तड़ाग के सेतु या बाँध का पुन: एक बार जीर्णोद्धार किए जाने का उल्लेख है क्योंकि पुराना बाँध, जिसे रूद्रदामन्‌ ने बनवाया था, स्कंदगुप्त के राज्याभिषेक वर्ष में जल के महावेग से नष्ट भ्रष्ट हो गया था।\n\nअंबामाता का मंदिर अंबामाता चोटी पर स्थित है। गौमुखी, हनुमानधारा और कमंडल नामक तीन कुंड यहाँ स्थित हैं। प्राचीन काल में ये पहाड़ियाँ अघोरी संतों की क्रीड़ास्थली रहीं। पालिताना (Palitana) के बाद यह जैनियों का द्वितीय प्रमुख तीर्थ हैं। यहाँ के सिंहों की नस्ल भी अधिक विख्यात है जिनकी संख्या धीरे-धीरे कम होती जा रही है। यहीं महाराजा खेतसिह खंगार जी की जन्मस्थली भी है,जहां से खंगार क्षत्रिय जाति का उद्गम हुआ। खंगार सौराष्ट्र गुजरात में जैन धर्म के संरक्षक रहे हैं जैन धर्म की पवित्र पुस्तक \"गिरनार गौरव\" इसकी गवाही देती है।\n\nयह पर्वत जिला जूनागढ़, काठियावाड़, गुजरात में जिसका प्राचीन नाम 'गिरिनगर' था में स्थित है। महाभारत में उल्लिखित रैवतक पर्वत के क्रोड़ में बसा प्राचीन तीर्थस्थल है। पहाड़ की चोटी पर कई जैनमंदिर हैं। यहां तक पहुँचने के लिए 7,000 सीढ़ियाँ हैं। इनमें सर्वप्राचीन मंदिर गुजरात नरेश कुमारपाल के समय का बना हुआ है। दूसरा वास्तुपाल और तेजपाल नामक भाइयों ने बनवाया था। इसे तीर्थंकर मल्लिनाथ मंदिर कहते हैं। यह विक्रम संवत्‌ 1288 (1237 ई.) में बना। तीसरा मंदिर नेमिनाथ का है जो लगभग 1277 ई. में तैयार हुआ। यह सबसे अधिक विशाल एवं भव्य है। प्राचीन काल में इन पर्वतों की शोभा अपूर्व थी क्योंकि इनके सभामंडप, स्तंभ, शिखर, गर्भगृह आदि स्वच्छ संगमरमर से निर्मित होने के कारण बहुत चमकदार और सुंदर दिखते थे। अब अनेक बार मरम्मत होने से इनका स्वभाविक सौंदर्य कुछ फीका पड़ गया है। पर्वत पर दत्तात्रेय का मंदिर और गोमुखी गंगा है जो हिंदुओं का तीर्थस्थल है। \n\n", "id": "46971", "title": "गिरनार"}
{"url": "https://hi.wikipedia.org/wiki?curid=46973", "text": "उत्तर कछर जिला\n\nउत्तर कछर भारतीय राज्य असम का एक जिला है।\n", "id": "46973", "title": "उत्तर कछर जिला"}
{"url": "https://hi.wikipedia.org/wiki?curid=46974", "text": "करीमगंज जिला\n\nकरीमगंज भारतीय राज्य असम का एक जिला है।\n", "id": "46974", "title": "करीमगंज जिला"}
{"url": "https://hi.wikipedia.org/wiki?curid=46975", "text": "गोलाघाट जिला\n\nगोलाघाट भारतीय राज्य असम का एक जिला है।\n", "id": "46975", "title": "गोलाघाट जिला"}
{"url": "https://hi.wikipedia.org/wiki?curid=46976", "text": "नगांव जिला\n\nनगांव भारतीय राज्य असम का एक जिला है।\n\n", "id": "46976", "title": "नगांव जिला"}
{"url": "https://hi.wikipedia.org/wiki?curid=46977", "text": "मरिगांव जिला\n\nमरिगांव भारतीय राज्य असम का एक जिला है।\n", "id": "46977", "title": "मरिगांव जिला"}
{"url": "https://hi.wikipedia.org/wiki?curid=46978", "text": "शिवसागर जिला\n\nशिवसागर भारतीय राज्य असम का एक जिला है।\n", "id": "46978", "title": "शिवसागर जिला"}
{"url": "https://hi.wikipedia.org/wiki?curid=46979", "text": "शोणितपुर जिला\n\nशोणितपुर भारतीय राज्य असम का एक जिला है।\n", "id": "46979", "title": "शोणितपुर जिला"}
{"url": "https://hi.wikipedia.org/wiki?curid=46980", "text": "हैलाकांडी जिला\n\nहैलाकांडी भारतीय राज्य असम का एक जिला है।\n", "id": "46980", "title": "हैलाकांडी जिला"}
