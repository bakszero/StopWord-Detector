{"url": "https://hi.wikipedia.org/wiki?curid=47706", "text": "ब्रज शैलीगत क्षेत्र विस्तार की द्वितीय स्थिति\n\nभक्ति आंदोलन एक देशव्यापी आंदोलन था। शैली की दृष्टि से लोक भाषा- शैली का उन्नयन इस आंदोलन की सबसे बड़ी देन है। शास्रीय शैली का नियमन और अनुशासन शिथिल हो जाता है। वस्तुगत उदात्तता प्रमुख हो जाती है। आरंभ में निर्गुण विषय- वस्तु गृहीत होती है। परिणामतः विषय- वस्तु से संबद्ध भौगोलिक स्थानीयता का उत्कर्ष नहीं होता और न किसी क्षेत्रीय भाषा का ही विषय- वस्तु से संबंध होता है। केवल व्यावहारिक सौंदर्य और सुविधा की दृष्टि से एक मिश्रित सधुक्कड़ी शैली जन्म लेती है और एक व्यापक शैली क्षेत्र बनने लगता है। नितांत वैयक्तिक क्षणों में संतों की उन्मुक्त और तरल चेतना स्थानीय भाषा- रुपों या भावात्मक संदर्भों में रुढ़शैली को ग्रहण कर लेती है। इस प्रकार सधुक्कड़ी के साथ अन्य शैलियों का सहअस्तित्व हो जाता है।\n\nसगुण वस्तुक्रम में भौगोलिक स्थानीयता आलंबन के भावपक्ष का अंग बन जाती है। अयोध्या, मथुरा, वृंदावन के भावात्मक और दिव्य संबंध प्रकट होने लगते हैं। स्थानीय भाषाओं के प्रति भी ऐसी ही एक भावुकता कसमसाने लगती है। स्थानीय भाषा- रुपों पर आधारित शैली वस्तु की यात्रा के साथ चलती है और अपने स्वतंत्र शैली- द्वीप या उपनिवेश बनाने लगती है। जब रामचरित्र की मर्यादाएँ, अमर्यादित दिव्य श्रृंगार- माधुर्य में निमज्जित हो जाती हैं, निर्गुण वाणी से निर्गत रहस्यमूलक श्रृंगारोक्तियाँ अपना स्वतंत्र अस्तित्व बनाने लगती है और राज्याश्रित श्रृंगार में राधाकृष्ण के प्रतीक रुढ़ हो जाते हैं, तब आरंभिक स्थितियों में माधुर्य- श्रृंगार के लिए रुढ़ ब्रजभाषा शैली, अन्य विषय- वस्तु द्वीपों में भी प्रविष्ट होने लगती है, अन्य भाषा- द्वीपों में भी विस्तार करने लगती है। ब्रजी की वस्तु- संरचना भी अन्य वस्तु- क्षेत्रों पर अध्यारोपित होने लगती है और ब्रजभाषा शैली अन्य स्थानीय भाषाओं से मैत्री शैली क्षेत्रों की सीमाओं का निर्धारण करती है।\n\nसंत- साहित्य सधुक्कड़ी शैली में लिखा गया है। इस शैली का भाषागत आधार परंपरागत काव्य- भाषा या ब्रजी का नहीं है। खड़ी बोली और राजस्थानी की मिश्रित संरचना पर इस शैली की प्रतिष्ठा हुई। २ सिद्धों की भांति संत- साहित्य में भी दुहरी शैली मिलती है। संत कवियों के सगुण भक्ति के पदों की भाषा तो ब्रज या परंपरागत काव्यभाषा है, पर निर्गुनबानी की भाषा नाथपंथियों द्वारा गृहीत खड़ी बोली या सधुक्कड़ी भाषा है। ३\n\nयह द्विविध शैलीयोजना नामदेव से लेकर परवर्ती संतों तक चलती रही। सधुक्कड़ी शैली में राजस्थानी, पंजाबी, खड़ी बोली और पूर्वी के रुपों का मिश्रण मिलता है। संत का व्यक्तित्व एक परंपरागत, परिनिष्ठित शैली को स्वीकार करके नहीं चला। खड़ी बोली का संबंध प्राचीन शैली भूगोल की दृष्टि से कुरु- जनपद से था। शौरसेनी पांचाली शैली क्षेत्र से इस क्षेत्र की भाषा संरचना कुछ भिन्न थी। प्राचीन रचनाओं में ब्रजी और खड़ी बोली के रुपों का सहअस्तित्व भी मिलता है। इन दोनों की प्रकृति में आकारांत- औकारांत, उकारांत- अकारांत का भेद प्रमुख है। इन दोनों की प्रकृति में आकारांत कौरवी का साम्य पंजाबी से है। आधुनिक राजस्थानी और ब्रजी में दोनों ही प्रवृतियाँ मिलती हैं। कन्नौजी का क्षेत्र अपेक्षाकृत शुद्ध औकारांत शैली का क्षेत्र है।\n\nभौगोलिक दृष्टि से पंजाबी और राजस्थानी के कुछ रुपों को समेटे हुए, खड़ी बोली शैली दिल्ली के आसपास पनप रही थी। मुस्लिम काल में इस भौगोलिक क्षेत्र का ऐतिहासिक महत्व बढ़ा। यहाँ की भाषा- शैली को प्रचार और प्रोत्साहन मिला। इसी शैली को संतों ने अपनाया। इसमें ब्रजी के रुपों का नितांत अभाव नहीं था, पर मूल संरचना खड़ी बोली की ही मानी जानी चाहिए।\n\nइस शैली को अपनाने और लोकप्रिय बनाने का श्रेय मुस्लिम लेखकों को ही देना चाहिए। संक्रांतिकालीन संत भी मुस्लिम संस्कृति से प्रत्यक्ष या परोक्ष रूप में प्रभावित थे। आरंभिक नाथ- योगी परंपरा में अवश्य ही शुद्ध सधुक्कड़ी की परंपरा मिलती है। गोरखबानी की भाषा- शैली की मूल संरचना खड़ी बोली की है तथा उसमें पूर्वी का मिश्रण है। राजस्थानी के प्रभावों का भी अभाव नहीं है। साथ ही गोरखनाथजी ने ब्रजभाषा के पद भी लिखे। ऐसा प्रतीत होता है कि पद- काव्यरुप के लिए ब्रजी का प्रयोग रुढ़ होता जा रहा था। नाथ और संत भी गीतों में इसी शैली का प्रयोग करते थे। सैद्धांतिक चर्चा या निर्गन- वाणी सधुक्कड़ी में होती थी।\n\nजिस प्रकार भक्ति- आंदोलन का सगुणवादी पक्ष ब्रजी की शैली को लेकर चल रहा था, उसी प्रकार निर्गुणवादी पक्ष सधुक्कड़ी को अपने प्रचार का माध्यम बना रहा था। संभवतः संत- व्यक्तित्व शिष्ट या परिनिष्ठित भाषा- शैली से परिचित भी कम था, पर कथ्य की प्रकृति इस नवीन शैली के ग्रहण का मुख्य कारण प्रतीत होती है। सामाजिक खंडन- मंडन, निर्गुण- चर्चा आदि कुछ ऐसे विषय थे, जिनको रुढ़ माध्यम वहन नहीं कर सकता था। इसलिए एक नवींन शैली- माध्यम की खोज हुई। यह भी अनुमान लगाया जा सकता है कि कुरुक्षेत्र में इस शैली की परंपरा पहले भी प्रचलित रही होगी। शौरसेनी- पांचाली क्षेत्र की परिनिष्ठित शैली के सामने इसका महत्त्व नहीं था। इस परंपरा का प्राचीन साहित्य भी नहीं मिलता। मध्यकाल के नाथ- संतों एवं मुस्लिम कवियों ने इस शैली का पुनरुत्थान किया।\n\nग्रियर्सन ने गुजराती को भारतीय आर्यभाषाओं की अंतवर्ती शाखा के अंतर्गत रखा है भौगोलिक दृष्टि से बहिर्वृत्त रहते हुए गुजराती का इस प्रकार का वर्गीकरण दोनों क्षेत्रों के सांस्कृतिक प्रभाव एवं संबंध की ही स्वीकृति है। पौराणिक साक्ष्य से भी मथुरा मंडल और गुजरात का संबंध सिद्ध होता है। कृष्ण समस्त यादवों के साथ द्वारावती में जाकर बस गए थे। आभीरों का गतिमार्ग भी मध्यदेश में गुजरात की ओर प्रतीत होता है। आभीर जैसी ही एक शक जाति थी। इस जाति का प्रसार भी गुजरात से मध्यप्रदेश तक था। ये वासुदेव के भक्त थे। संभवतः ये पंचवीरों -- कृष्ण, संकर्षण, बलराम, सोम और अनिरुद्ध के उपासक थे। पीछे जैन धर्म का भी मथुरा एक केन्द्र बन गया और गुजरात और ब्रज का संबंध बना रहा। जैन धर्म की भाषा- विधि भी शौरसेनी से प्रभावित थी। जैन आगमों और परवर्ती साहित्य कृष्ण वार्ता से अनुप्राणित है।\n\nवैष्णव धर्म के उदय के समय भी ब्रज और गुजरात का संबंध घनिष्ठ बना रहा। वल्लभ संप्रदाय का यह सबसे प्रमुख प्रभाव- क्षेत्र रहा है और आज भी है। गुजरात की संस्कृति और ब्रज की संस्कृति में ही साम्य और घनिष्ठ संबंध नहीं रहा, उभय क्षेत्रीय भाषा और साहित्य भी एक- दूसरे के बहुत समीप आ गए। गुजरात की आरंभिक रचनाओं में शौरसेनी अपभ्रंश की स्पष्ट छाया है। नरसी, केशवदास आदि कवियों की भाषा पर ब्रजभाषा का प्रभाव भी है और उन्होंने ब्रजी में स्फुट काव्य रचना भी की है। हेमचंद्र के शौरसेनी के उदाहरणों की भाषा को ब्रजभाषा की पूर्वपीठिका माना जाना चाहिए। ४\n\nगुजरात के अनेक कवियों ने ब्रजभाषा अथवा ब्रजी मिश्रित भाषा में कविता की। भालण, केशवदास तथा अरवा आदि कवियों का नाम इस संबंध में उल्लेखनीय है। ब्रह्मदेव की एक कृति में भी ब्रजभाषा का एक पद निकलता है। लक्ष्मीदास ने स्फुट पदों की रचना ब्रजभाषा में की। कृष्णदास (रुक्मिणी विवाहनों) का नाम भी इस सूची में महत्वपूर्ण है।\n\nनरसी मेहता की भाषा पर परंपरागत पश्चिमी अपभ्रंश का प्रभाव है, जो उसे ब्रजभाषा के समीप ले आती है। इन्होंने ब्रजभाषा में भी पदों की रचना की। अष्टछापी कवि कृष्णदास भी गुजरात के ही थे। इनके पश्चात तो गुजरात में ब्रजभाषा कवियों की एक दीर्घ परंपरा ही बन जाती है। जो बीसवीं शती तक चली आती है। गुजरात के राजदरबारों में भी ब्रजभाषा के कवि समादृत रहे। इस प्रकार ब्रजभाषा गुजराती कवियों के लिए निज- शैली ही बन गई थी।\n\nमालवा और गुजरात को एक साथ उल्लेख करने की परंपरा ब्रज के लोकसाहित्य में भी मिलती है। अनेक गीतों में सगरौ तौ ढूंढ़यौ मालुवो और सबु ढूंढ़ी गुजरात जैसी पंक्तियाँ आती हैं। गुजरात, मालवा और ब्रज के पारस्परिक संबंध की चेतना ब्रज के सामान्यजन को भी थी। मुंज का संबंध मालवा से था। मुंज और मृणालवती के प्रेम से संबद्ध दोहे मध्यदेशी में ही रचित है। कुछ विद्वानों का मत है कि ये दोहे मध्यदेश या ब्रज में लोक- प्रचलित थे।\n\nमुंज के भतीजे भोजराज थे। उनके सरस्वती कंठाभरण में जो अपभ्रंश रचनाएँ संकलित हैं, उन पर भी ब्रज की भाषा- प्रकृति का प्रभाव है। कुछ पंक्तियाँ तो ब्रजभाषा के अत्यंत निकट हैं।\n\nब्रजभाषा के लिए \"ग्वालियरी' का प्रयोग भी हुआ है। जयकीर्ति ने \"कृष्ण रुक्मिणी की बेल' की टीका में \"ग्वालेरी' का प्रयोग भाषा के संबंध में एक प्राचीन प्रचलित दोहा उल्लिखित किया है ५। ब्रज- देश की एक सीमा का एक छोर ग्वालियर माना गया है। ग्वालियरी भाषा और ब्रजभाषा इस दृष्टि से एक दूसरी के पर्याय हैं। लल्लूलाल ने ग्वालियर को सरस कहा है। संभवतः: ब्रज बुंदेली सम्मिलित क्षेत्र में ग्वालियरी का विकास हुआ था। प्राचीनकाल में ही, इस क्षेत्र ने बहुत से कवियों को जन्म दिया। हरिहरनिवास द्विवेदी ने ब्रजभाषा शैली का जन्म ग्वालियर में माना है। उनका मत इस प्रकार है -- ११ वीं से १५ वीं तक जो हिन्दी बुंदेलखंड में विकसित हुई वही १६ वीं, १७वीं, १८ वीं शताब्दी में कवियों द्वारा अपनाई गई।\n\nयदि इस झगड़े को छोड़ दें कि ब्रजभाषा शैली का जन्म ग्वालियर में हुआ या मथुरा के आस- पास, तो आसानी से यह निष्कर्ष निकाला जा सकता है कि ब्रजभाषा शैली की सीमाएँ विस्तृत थीं। ग्वालियर और मथुरा दोनों की स्थिति इसी शैली क्षेत्र में थी। ग्वालियर सदा से ब्रजक्षेत्र में माना जाता रहा है। डॉ॰ ग्रियर्सन ने उत्तर- पश्चिमी ग्वालियर को ब्रजक्षेत्र में रखा है और यहाँ की भाषा परिनिष्ठित ब्रजी मानी है। यह शैली शौरसेनी परंपरा में आती है।\n\nइसमें संदेह नहीं कि ब्रजी और बुंदेली की संरचना प्रायः समान है। साहित्यिक शैली तो दोनों क्षेत्रों की बिल्कुल समान रही। ब्रज और बुंदेलखंड का सांस्कृतिक संबंध भी सदा रहा है।\n\nब्रजभाषा का एक नाम ग्वालियरी भी हो गया था। ऐसा प्रतीत होता है कि ग्वालियर- क्षेत्र ब्रजभाषा के संगीत शास्रीय प्रयोग का क्षेत्र था। मानसिंह तोमर द्वारा प्रवर्तित ध्रुपद की रचना संभवतः इसी क्षेत्र में हुई। मानकुतूहल में \"सुदेश' नाम आया है। इस पर टिप्पणी करते हुए हरिहरनिवास द्विवेदी ने लिखा है -- सुदेस से मतलब है ग्वालियर से, जो आगरा का राज्य केन्द्र है। ग्वालियर क्षेत्र का वैशिष्ट्य ब्रजभाषा की संगीत शैली को जन्म देने में है। वैसे केशव, बिहारी जैसे अनेक ब्रजभाषा कवियों को भी बुंदेलखंड ने जन्म दिया।\n\nसिंध का नाम आते ही तुलसीदास अथवा गोस्वामी लालजी का नाम स्मरण हो आता है। इन्होंने १६२६ वि. में गोस्वामी विट्ठलनाथजी का शिष्यत्व स्वीकार किया। अंततः गुसांईजी ने उसे अपना \"लाल' ही माना और गोस्वामी पद से भी विभूषित किया। इनको कार्य दिया गया, सिंध और पंजाब में वैष्णव धर्म का प्रचार था। सिंध- तट पर डेरागाजीखां को इन्होंने अपना साधना- स्थल बनाया। इसी केन्द्र से वैष्णव धर्म का प्रचार ब्रजभाषा में आरंभ हुआ। लालजी ब्रजभाषा के मर्मज्ञ थे।\n\nगोस्वामी लाल के पुत्रों ने भी ब्रजभाषा में काव्य रचना की इस गद्दी की शिष्य- परंपरा में ब्रज साहित्य के अन्य रचयिता भी मिलते हैं। गद्य की भी रचना हुई। टीकाएँ भी ब्रजभाषा में हुई। गुरु- प्रशस्ति की काव्य- रचना भी हुई। इस प्रकार लालजी के समकालीन लेखकों ने सिंध में ब्रजभाषा साहित्य की पर्याप्त उन्नति की। आगे भी यह परंपरा चलती रही।\n\nपंजाब में ब्रजभाषा के प्रथम कवि ज्ञानरत्न के कर्ता सांईदास माने जाते हैं ६। गुरु नानक ने भी ब्रजभाषा में कविता की। आगे भी कई गुरुओं ने ब्रजभाषा में कविता रची। गुरुगोविंद सिंह का ब्रजभाषा- कृतित्व महत्त्वपूर्ण है ही। गुरु दरबारों में ब्रजभाषा को सम्मानपूर्ण आश्रय प्राप्त रहा७। राजदरबारों में भी ब्रजभाषा के कवि रहते थे ८। इन कवियों में सिक्खों का विशेष स्थान है। सिख संतों ने धार्मिक प्रचार के लिए भी कभी- कभी ब्रजभाषा को चुना ९। इस प्रकार पंजाब जो खड़ी बोली, पंजाबी, हरियाणवी की मिश्रित शैली का क्षेत्र माना जा सकता है, ब्रजभाषा की शैली के विकास में योग देता रहा।\n\nपहले संकेत किया जा चुका है कि बंगाल में ब्रजभाषा के कुछ कवि हुए। सार्वदेशिक शौरसेनी के प्रभाव क्षेत्र में बंगाल था ही। बल्कि यों कहना चाहिए कि पूर्वी अपभ्रंश पश्चिम भारत से ही पूर्व में आई। इस पर मागधी का प्रभाव नहीं पड़ा।\n\nअवह जब एक साहित्यिक शैली के रूप में पनपी, तो इसका प्रयोग मैथिल कोकिल विद्यापति ने कीर्तिलता में किया। इसमें मिथिला और ब्रज के रुपों का मिश्रण है। बंगाल के सहजिया- साहित्य की रचना भी मुख्यतः इसी में हुई है। बंगाली के आंचलिक रुपों की झलक से अवहट्ठ झिलमिला रही है।\n\nबंगाल के वैष्णव कवियों को संत- सिद्धों की भाषा की परंपरा प्राप्त थी। \"ब्रजबुली' वैष्णव परिवेश में उदित एक विशिष्ट शैली ही है। यह भी बोलियों के मिश्रण पर आधारित है। मुस्लिम युग में वैष्णव परिव्राजकों के लिए मथुरा- वृंदावन सबसे बड़े तीर्थ बन गए। दक्षिण के आचार्य भी इधर आए और चैतन्य महाप्रभु भी। वैष्णव साधु समाज की जो भाषा बनी उसका नाम ब्रजबुलि है। इसके विकास में मुख्य रूप से ब्रजी और मैथिली का योगदान था। गौण रूप से अन्य भाषाएँ भी योग दे रही थीं। विद्यापति के राधाकृष्ण प्रेम संबंधी गीतों ने बंगाल में वैष्णव- नवजागरण को रस- स्नात कर दिया। \n\nबंगाल के कविवृंद मैथिली, बंगाली और ब्रजभाषा के मेल से घटित ब्रजबुली शैली को अपनाने लगे। इसी भाषा में गोविंददास, ज्ञानदास आदि कवियों का साहित्य मिलता है। मैथिली मिश्रित ब्रजी आसाम के शंकरदेव के कंठ से भी फूट पड़ी। बंगाल और उत्कल के संकीर्तनों की भी यही भाषा बनी। विशेष रूप से रास- कीर्तन की यह भाषा थी। संकीर्तन प्रायः पदों में मिलता है। ब्रजबुली वास्तव में पद- शैली ही है १०। बंगाल में ब्रजबुजी के अनेक पदकर्ता हुए। विषयवस्तु की दृष्टि से राधाकृष्ण, राधा तथा चैतन्य- प्रशस्ति से ब्रजबुली पद- साहित्य संबद्ध है। कुछ पदों में कृष्ण, गोप, गोपी संदर्भ भी है। इस प्रकार ब्रजसंदर्भ, ब्रज शैली, पद- पद्धति जैसे एक होकर ब्रजबुलि शैली में ढ़ल गए हों।\n\nआसाम में शंकरदेव (१५०६- १६२५) ने भी ब्रजबुलि शैली को ही अपनाया। इनकी शिष्य- परंपरा में भी ब्रजबुलि साहित्य की रचना होती रही। इधर उड़ीसा में भी ब्रजबुलि साहित्य की रचना हुई। राय रामानंद का समय चैतन्य से भी पूर्व है।\n\nब्रजभाषा शैली का प्रसार महाराष्ट्र तक दिखलाई पड़ता है। सबसे प्राचीन रूप नामदेव की रचनाओं में मिलते हैं। नामदेव की भाषा को डॉ॰ शिवप्रसाद सिंह ने गुरुग्रन्थ साहब में संकलित पदों की भाषा को पूर्णतः ब्रज माना है। एक स्थान पर इनकी भाषा को मिश्रित भी कहा है। संत नामदेव की हिन्दी पदावली के संपादकों का अभिमत इस प्रकार है- गुरुग्रन्थ वाले पद ही नामदेव की हिन्दी रचना का प्रतिनिधित्व नहीं करते हैं। सैकड़ों की संख्या में अन्य पद भी प्राप्त हुए हैं जिनकी भाषा संयत और सुरक्षित भी है। इन सभी रचनाओं को देखकर यह कहा जा सकता है कि नामदेव की भाषा मूलतः ब्रज है और उस पर पंजाबी, राजस्थानी, रेखता और मराठी का प्रभाव है। इस प्रकार नामदेव के द्वारा लिखित सैकड़ों हिन्दी पद प्राप्त होते हैं, जिनकी मूल संरचना ब्रजी की है और प्रभाव अन्य भाषाओं का भी है।\n\nनामदेव ने ही नहीं, महाराष्ट्र क्षेत्र के अन्य संतों ने भी हिन्दी में पद रचे। ज्ञानेश्वर, एकनाथ, तुकाराम, रामदास प्रभृति भक्त-संतों की भी हिन्दी रचनाएं मिलती हैं। इनकी हिन्दी रचनाओं की भाषा, ब्रज और दक्खिनी हिन्दी है ११।\n\nउपर्युक्त संतों की वाणी की मूल संरचना तो ब्रजी की ही प्रतीत होती है, किंतु सधुक्कड़ी की परंपरा भी यहाँ लोकप्रिय थी, जो खड़ी बोली या पंजाबी प्रभावों के लिए उत्तरदायी है। दखनी क्षेत्र के समीप होने के कारण भी रेखता या दखनी का प्रभाव माना जा सकता है। मराठी रुपों का मिश्रण स्थानीय प्रभाव का परिचायक है। भाव विह्मवल लक्षणों में ब्रज भाषा की शैली अपना ली जाती है।\n\nमुस्लिम काल में भी शाहजी एवं शिवाजी के दरबार में रहने वाले ब्रजभाषा के कवियों का स्थान बना रहा। शाहजी के दरबार में रहने वाले कवियों की सूचियों दी गई हैं। इन कवियों में महाराष्ट्र से बाहर के कवि भी थे। ब्रजी शैली के कवियों का भी यहाँ सम्मान था। शिवाजी के दरबार में भी यह परंपरा बनी रही। कवि भूषण तो ब्रजभाषा के प्रसिद्ध कवि थे ही। जयराम पिंड्ये बारह भाषाओं के ज्ञाता थे। बारह भाषाओं में एक ब्रजभाषा भी होगी, ऐसा अनुमान लगाया जा सकता है। जयराम और भूषण का परस्पर परिचय-संबंध भी रहा हो सकता है। इन्होंने हिन्दी (ब्रजी) में भी शिवाजी की कथा लिखी, जो अब अप्राप्य है। जयराम रचित राधा माधव विलास चंपू में कुछ पद ब्रजभाषा के हैं। कुछ पद्य इस प्रकार हैं-\n\nगायो उत्तर देस को द्वेै गुनि अति अभिराम।\nनाम एक को लालमनि, दुसरो है घनशाम।\n\nबात अचंभो एक यह जंत्र सजे की ठाट।\nचित्रचना के दारि मह, चित्रचना के दारि।\n\nइस पद्य में ब्रजभाषा शैली की ओकारंतता विद्यमान है। ब्रजभाषा शैली के दोहों का प्रचार तो बहुत व्यापक था। उसी शैली के ये दोहे हैं।\n\nदक्षिण में खड़ीबोली शैली का ही दखनी नाम से प्रसार हुआ। इसमें अनेक पुस्तकें लिखी गईं। बहमनी राज्य के उत्तराधिकारी साहित्यानुरागी थे। इन मुस्लिम राज्यों के आश्रित साहित्यकारों ने ग्वालेरी कविता का उल्लेख बड़ी श्रद्धा के साथ किया है। तुलसीदास के समकालीन मुल्ला वजही ने सबरस में ग्वालेरी के तीन दोहे उद्धृत किए हैं। वैसे सबरस की भाषा हिन्दी है। यह खड़ीबोली के समीप है। किंतु इतना अवश्य कहा जाना चाहिए कि ब्रज-शैली के या ब्रज के प्रचलित दोहों का प्रयोग वजही ने बीच-बीच में उसी प्रकार किया है, जिस प्रकार अब्दुर्रहमान ने अपनी प्रेमकथा में किया है।\n\nऐसी रचनाएं भी हैं, जिनमें खड़ीबोली शैली के साथ ब्रजी-शैली का मिश्रण हुआ है। उदाहरण के लिए अफजल की कृति \"बिकट कहानी-बारहमासा' को लिया जा सकता है। उसकी भाषा के संबंध में डॉ॰ मसूद हुसैन खां ने लिखा है - \"अफजल का संबंध पानीपत से था जो हरियाणी के प्रदेश में विद्यमान है।' चूंकि ब्रज-भाषा इस समय तक साहित्यिक रूप से एक उच्च स्थान ग्रहण कर चुकी थी और अफजल को मथुरा के ब्रजभाषा के वातावरण का पुर्ण अनुभव था, इसलिए उसकी भाषा में उस प्रभाव का आना अनिवार्य था। \n\nअफजल ने बिकट कहानी बारहमासी में साहित्यिक भाषा का प्रयोग किया, इस कारण उसका ब्रजभाषा से प्रभावित होना अनिवार्य था। इसकी भाषा में ब्रजी की ल र प्रवृत्ति मिलती है। साथ ही दीर्घ स्वरों वाले ब्रजभाषा- प्रकृति के हाँसी (उहंसी), पाती (उपत्र) आदि शब्द मिलते हैं। तैं (उतू), तुमरी (उतुम्हारी), तुमन (उतुम) हौं (उमैं)। जैसे सर्वनाम रूप ब्रजभाषा के समान हैं। ब्रजभाषा के न बहुवचन प्रत्यय का भी प्रयोग मिलता है। पगन (उपगों), सूं (उसे), कूं (उको), कहा (उक्या), कौलौं (उकब तक), कहूं (उकहीं) अव्यय भी ब्रजभाषा प्रकृति के हैं।\n\nसंक्षेप में यह कहा जा सकता है कि दक्खिन क्षेत्र खड़ी बोली शैली के विकास का क्षेत्र था। प्रायः गद्य रचनाओं में हरियानी बोली का प्रयोग मिलता है, एकाध पद्य रचना में ब्रज भाषा शैली का मिश्रण अवश्य है। गद्य में लिखित प्रेमगाथाओं के बीच में ब्रजभाषा शैली के दोहे प्रयुक्त मिलते हैं।\n\nदक्षिण में अन्य क्षेत्रों में भी ब्रजभाषा के छुटपुट कवियों का अस्तित्व मिलता है। कल्याणी के चालुक्य नरेश भूलोक मल्ल सोमेश्वर के ग्रन्थ मानसोल्लास में ब्रजभाषा की शैली का एक उदाहरण मिलता है। यह उदाहरण राग-रागिनियों से संबद्ध है। इससे प्रतीत होता है कि ब्रजभाषा शैली का संगीत समस्त भारत में प्रसिद्ध था। संगीत की अनेक शाखाओं में से यह भी एक प्रसिद्ध और लोकप्रिय शाखा थी।\n\nकेरल के महाराजा राम वर्मा (जन्म १८७०) स्वाति-तिरुनाल के नाम से ब्रजभाषा में कविता करते थे। इनके पदों में सबसे अधिक संख्या कृष्ण संबंधी पदों की है। इससे प्रतीत होता है कि कृष्णवार्ता के साथ ब्रजभाषा शैली का घनिष्ठ संबंध हो गया था। साथ ही इन पदों का संदर्भ भी संगीत है।\n\nऊपर के विवेचन से स्पष्ट हो जाता है कि ब्रजभाषा शैली के खंड-उपखंड समस्त भारत में बिखरे हुए थे। कहीं इनकी स्थिति सघन थी और कहीं विरल। शैली खंडों का विस्तार आधारभूत भाषा के विविध संबंधों की ही भौगोलिक परिणति है। ये संबंध भाषागत, या सांस्कृतिक हो सकते हैं। भाषागत संबंधों के आधार पर निर्मित शैली खंड सघन कहे जाएंगे और अन्य सांस्कृतिक संबंधों के आधार पर बने उपखंड विरल। अन्य पारिभाषिक शब्दों के अभाव में हम प्रथम वर्ग में आने वाले शैली द्वीपों को खंड और द्वितीय वर्ग के द्वीपों को उपखंड कह सकते हैं।\n", "id": "47706", "title": "ब्रज शैलीगत क्षेत्र विस्तार की द्वितीय स्थिति"}
{"url": "https://hi.wikipedia.org/wiki?curid=47707", "text": "ब्रजभाषा की नाट्य परंपरा\n\nनाट्य परंपरा की चर्चा करने से पूर्व यह बात स्पष्ट समझ लेनी चाहिए कि इस परंपरा के प्रारंभ से ही दो रूप प्रचलित रहे हैं। इनमें एक तो नाट्यधर्मी तथा दूसरी को लोकधर्मी परंपरा कहा जाता है। \"नाट्यशास्र' के प्रणेता भरतमुनि ने इन शब्दों पर प्रकाश डालते हुए स्पष्ट किया था कि जिन नाटकों की रचना शास्रीय नियमों के अनुसार की जाती है, वे नाटक \"नाट्यधर्मी' कहलाते हैं और जिनकी रचना स्वतंत्र रूप से लोकपरंपरा के अनुसार की जाती है, वे नाटक \"लोकधर्मी' कहलाते हैं।\n\nनाटक नाट्यधर्मी हो अथवा लोकधर्मी, उनका एक शैल्पिक परिवेश रहता है। साहित्यवादियों ने नाटक के शिल्प में वस्तु, नेता और रस को महत्व दिया है, कलावादियों ने रस, भाव, अभिनय, नृत्त, नृत्य तथा प्रस्तुतिकरण के अन्य उपांगों को।\n\n\nभारत में नाट्य की सुदीर्घ परंपरा इतनी व्यापक और सशक्त रही है कि १० शताब्दी से पूर्व ही यहाँ की लोकधर्मी नाट्य- परंपरा में अनेक शास्रीय तत्व भी समाहित हो चुके थे। १५ सौ वर्ष की नाट्यपरंपरा ने यहाँ के जनजीवन में नाटक की विशाल कलात्मक चेतना का सुंदर समन्वय कर उसे भव्य और जीवंत स्वरुप प्रदान किया।\n\nब्रजभाषा की नाट्य- परंपरा भी उससे अछूती नहीं रह सकी। इस परंपरा के इतिहास पर दृष्टि निक्षेप करने से ज्ञात होता है कि ब्रजभाषा की परंपरा नाट्यधर्मी रुपों में समान गति से प्रवाहित होती रही है। यह कहना दुष्कर है कि ब्रजभाषा- नाटकों का शुभारंभ कब और कहाँ से हुआ ? उपलब्ध सामग्री के आधार पर जो तथ्य सामने आते हैं, वे बड़े रोचक और आश्चर्यजनक हैं। ब्रजभाषा के प्रथम नाट्य- रुपों का परिचय असम के \"अंकियानाटों' में मिलता है।\n\nयह सर्वविदित है कि १५ वीं शताब्दी में असम और बंगाल में वैष्णव- भक्ति के आंदोलन की तीव्र लहर उठी। वहाँ के भक्तों ने अपने इष्ट भगवान कृष्ण और राधा की मनोरम लीलाओं का गुणानुवाद गीत, संगीत, नृत्य, काव्य, प्रबंध और नाटकों के माध्यम से किया। नाटकों में गीतों का निबंधन ब्रजभाषा में किया गया और वहाँ के नाटकों का स्वरुप मूलतः गीत- प्रधान ही था। ब्रजभाषा के माधुर्य और मार्दव ने लोगों को इतना प्रभावित किया कि मिथिला- क्षेत्र के नाटकों में भी ब्रजभाषा का प्रयोग होने लगा। यह परंपरा वहाँ आज तक अक्षुण्ण बनी हुई है। दरभंगा तथा उसके समीपवर्ती तिरहुत मंडल में आज भी कई गाँव मंडली वालों के हैं, जो घुमंतु नाट्य- दलों के रूप में देश के विभिन्न भागों में भ्रमण करते हैं और जिनके नाटकों का काव्यानुबंध ब्रजभाषा में होता है। ये लोग इसे ब्रजभाषा न कहकर \"भाषा' कहते हैं। मैथिल नाट्य- साहित्य में अनेक नाटक ऐसे हैं, जिन्हें आज भी \"भाषा- नाटक' कहा जाता है। यह बात अलग है कि उनकी ब्रजभाषा का स्वरुप आज की भांति परिमार्जित नहीं है।\n\nउत्तर भारत में ब्रजभाषा- नाटक का प्रथम आलेख प्राणचंद्र विरचित \"हनुमन्नाटक' मिलता है। इस नाटक की रचना उस समय हुई, जब खड़ी बोली का लोग नाम भी नहीं जानते थे। \"हनुमन्नाटक' के पश्चात ब्रजभाषा की नाट्य- परंपरा में समयसार नामक नाटक का उल्लेख किया जाता है।\n\nसंवत १६४३ में राजा जसवंतसिंह ने प्रबोध चंद्रोदय नामक नाटक की रचना की। यह नाटक अत्यंत लोकप्रिय सिद्ध हुआ। थोड़े ही समय में इसके अनेक भाषाओं में रुपांतर किए गए। संवत १६४५ में जैन कवि मल्ल द्वारा इसका रुपांतर बहुत लोकप्रिय हुआ।\n\nसंवत १६५५ में लक्खीराम द्वारा करुणा भरण नामक नाटक की रचना की गई। ऐसा लगता है कि यह नाटक भी अत्यंत लोकप्रिय हुआ। इसकी अनेक प्रतियां अनेक स्थानों पर देखने को मिलती है। पश्चात संवत् १६८६ में भरतपुर के एक कवि ने \"माधव- विनोद' नामक नाटक की रचना की। इस समय तक ब्रजभाषा का प्रभाव इतना अधिक बढ़ चुका था कि राजस्थान, मध्यप्रदेश, गुजरात, महाराष्ट्र, पंजाब तथा विंध्य प्रदेश के लेखक भी ब्रजभाषा को ही साहित्य सृजन का माध्यम स्वीकार करने लगे थे। बंगाली तथा संस्कृत भाषा के मर्मज्ञ श्रीरुप गोस्वामी भी इस भाषा पर इतने रीझे कि उन्होंने एक ग्रंथ संस्कृत में लिखा। पश्चात अपने एक मित्र कवि से उसका अनुवाद ब्रजभाषा में करने को कहा। उनके मित्र ने श्रीरुप गोस्वामी द्वारा विरचित ग्रंथ की छाया पर ब्रजभाषा में गोविंद विलास नामक नाटक की रचना की। इसके कुछ समय पश्चात ही महाराजा विश्वनाथसिंह ने \"आनंदरघुनंदन' नामक नाटक की रचना की। इस नाटक के मंगलाचरण में ब्रज तथा आंग्ल- भाषा के शब्दों का मिश्रण हैं, किंतु पूरा गद्य ब्रजभाषा का है। गुरु गोविंदसिंह के नाटक ब्रजभाषा के सशक्त प्रमाण हैं।\n\nसंवत १८५७ में काशी के प्रसिद्ध रईस श्री गोपालचंद्रजी ने नहुष नामक नाटक की रचना की। श्री गोपालचंद्रजी के सुपुत्र भारतेंदु हरिश्चंद्र ने ब्रजभाषा में श्री चंद्रावली नामक नाटक की रचना की। भारतेंदु काल के अनेक लेखकों ने ब्रजभाषा के सुंदर नाटक रचे। श्री राधाचरण गोस्वामी, श्री किशोरीलाल गोस्वामी के तन मन धन गुसांईजी के अपंन तथा गोपाल सखा आदि नाटक इसी परंपरा के द्योतक हैं। यहाँ तक कि जयशंकर प्रसाद ने भी प्रारंभ में अपने नाटकों में ब्रजभाषा का प्रयोग किया। आकाशवाणी के दिल्ली तथा मथुरा केंद्र से ब्रजभाषा की रचनाओं को खड़ी बोली के युग में पुनः जीवन प्रदान किया। आकाशवाणी के दिल्ली तथा मथुरा केंद्र से ब्रजभाषा के नाटकों का नियमित प्रसारण प्रारंभ हुआ। फलतः अनेक लेखक सक्रिय हुए, जिन्होंने अल्पावधि में ही सहस्रों ब्रजभाषा- नाटकों की रचना की।\n\nइस अभिनव- चेतना से ब्रजभाषा के नाटकों की विषय- वस्तु का विस्तार हुआ। इससे पूर्व ब्रजभाषा का प्रयोग अधिकांशतः काव्य तक सीमित होकर रह गया था। आकाशवाणी की माँग ने नए विषयों पर लिखने का सूत्रपात किया। थोड़े ही समय में युग का नवीन परिवेश ब्रजभाषा नाटकों में मुखर होने लगा। विषय- वस्तु का क्षेत्र नए क्षितिजों तक विस्तरित हुआ और लेखकों ने वेद से लेकर विज्ञान तक, समस्त आयामों का अपने नाटकों में चित्रण किया।\n\nब्रजभाषा में नए नाटककारों में सर्वश्री गोपालप्रसाद व्यास, डॉ॰ शरणबिहारी गोस्वामी, काका हाथरसी, डॉ॰ ब्रजवल्लभ मिश्र, मोहनस्वरुप भाटिया, गोपालप्रसाद मुदगल, डॉ॰ वसंत यमदग्नि, सत्यनारायण याज्ञवल्क, रामनरेश पांडेय, सुश्री हेमलता मिश्रा, श्यामसुंदर \"सुमन', रामनारायण अग्रवाल, कैलाशचंद्र \"कृष्ण', भगवानदत्त चतुर्वेदी, शर्मनलाल अग्रवाल, बालमुकुंद चतुर्वेदी, त्रिलोकनाथ \"ब्रजवाल' तथा डॉ॰ विष्णु चतुर्वेदी के नाम उल्लेखनीय हैं।\n\nब्रजभाषा- नाटकों की दूसरी परंपरा वह है, जो पिछले ५०० वर्ष से अबाध गति से लोक में प्रचलित है, किंतु उनके नाटक पुस्तक रूप में प्रकाशित न होकर मात्र परंपरा पर आश्रित हैं। इसे लोकधर्मी नाट्य- परंपरा अथवा परंपरित ब्रजभाषा नाट्य कहा जा सकता है। इसके कथानक पुस्तक की अपेक्षा प्रदर्शन के रूप में ही अक्षुण्ण बने हुए हैं। यद्यपि रासलीला, नौटंकी, भगत, स्वांग, रामलीला तथा खेल आदि रूप ब्रज- क्षेत्र में प्रचलितं हैं, तथापि शिल्प और स्वरुप की दृष्टि से इनमें सर्वाधिक प्राचीन तथा कलात्मक रूप \"रासलीला' में ही देखने को मिलता है।\n\nरासलीला का प्रारंभ १६ वीं शताब्दी से माना जाता है। अब तक लेखकों ने इसके उद्भव के साथ पुष्टि- मार्ग के प्रवर्तक गोस्वामी वल्लभाचार्य, श्री घमंडदेवजी तथा श्री नारायणस्वामी के नामों का उल्लेख किया है। लेखक इस तथ्य को भूल गए कि रासलीला का नृत्य- पक्ष किसी पूर्ववर्ती शास्रीय नृत्य की शैली से आबद्ध है और उसकी शिक्षा घमंडदेव जी ने चतुर्वेदी बालकों को दी, तो स्वयं भी किसी पूर्ववर्ती नृत्याचार्य से अपने शैशव- काल में वह शिक्षा अवश्य ग्रहण की होगी। रास का नृत्य विशुद्धतः भारत के शास्रीय- नृत्य की पुरातन परंपरा का प्रतिरुप है। जहाँ तक आलेख का प्रश्न है, हो सकता है, १६ वीं शताब्दी में इन आचार्यों ने उसकी अभिनवीकरण किया हो, उसकी विषय- वस्तु को संस्कृत एवं प्राकृत से हटाकर अष्टछापी काव्य की पदावली से सुसंबद्ध किया हो, किंतु रासलीला के अभिनय में प्रयुक्त नांदी (मंगलाचरण), नृत्त, नृत्य, हस्तकों का प्रयोग (हाथ की मुद्राएँ), स्थानक, चारियाँ, गतियाँ तथा वाचिक- शैली आदि विशुद्धतः इसका संबंध भारत की प्राचीन नाट्यशास्रीय परंपरा की ओर इंगित करती है।\n\nरासलीला का शैल्पिक परिवेश पूर्णतः नाट्यशास्रीय परंपरा के अनुसार दिखाई देता है। इसमें मूल- कथानक \"पूर्व- रग' के पश्चात प्रस्तुत किया जाता है। हस्तकों में \"शिखर, दोल, कपिहत्थ, पताक, उत्संग तथा मृगशीर्ष' का शास्रीय नियमों के अनुसार प्रयोग किया जाता है। प्रदर्शन के मध्य \"विषकंभक', \"गर्भांक' तथा \"त्रिपटी' का प्रयोग होता है। प्रसंगानुसार अभिनय- स्थल में विभिन्न \"स्थानक' निर्धारित कर लिए जाते हैं। आतोद्य में \"घन, अवनद्ध, सुषिर तथा तत्' वाद्यों का प्रयोग \"आश्रावण' तथा \"ऊपोहन' नामक शास्रीय क्रियाओं के द्वारा किया जाता है। अभिनय में आंगिक, वाचिक, सात्विक और आहार्य का नियमानुसार प्रयोग किया जाता है। इस शैली में सबसे अधिक महत्वपूर्ण बात है -- \"शास्र और विधि' का नियमानुसार निबंधन, परंपरित नाट्य- रुपों में नौटंकी तथा स्वांग आदि में शास्रानुसार \"विधि पक्ष' का निर्वाह नहीं किया जाता, केवल \"शास्र- पक्ष' के कुछ अंगों का प्रयोग देखने को मिलता है। वह प्रयोग भी शास्र से प्रसूत न होकर रासलीला' के प्रदर्शनों से गृहीत प्रतीत होता है, क्योंकि इनमें शास्रीय मर्यादा का स्वरुप विकृत हो गया है। \"रासलीला' में शास्रीय मर्यादा अपने यावत रूप में परिलक्षित होती है।\n\nइसमें संदेह नहीं कि \"स्वांग' की परंपरा नौटंकी और भगत की अपेक्षा अधिक प्राचीन है। \"स्वांग' की चर्चा जायसी तथा कबीर के साहित्य में हुई है, नौटंकी और भगत नामक शब्द १९ वीं शती से पूर्व के साहित्य में देखने को नहीं मिलते। मंच- शिल्प और प्रस्तुतिकरण से यह स्पष्ट \n\nआभास हो जाता है कि ये नाट्य- रूप भी संस्कृत नाट्य- परंपरा में निर्दिष्ट कुछेक लक्षणों का विकृत रूप हैं। स्वांग का \"रंगा' पतंजलि कृत \"महाभाष्य' में वर्णित \"ग्रंथिक' की ओर इंगित करता है। \n\nतत्कालीन नाट्य- प्रयोगों का \"ग्रंथिक कथा के सूत्रों को अपने वर्णन द्वारा जोड़ने का कार्य किया करता था, पात्रों और घटनाओं से दर्शकों को परिचित कराता था। ऐसा लगता है कि कुछ विशेष वर्ग के व्यक्तियों ने अपना स्वतंत्र नाट्य- प्रदर्शन रचने के ध्येय से \"स्वांग' की छाया पर नौटंकी और भगत नामक शैलियों की सृष्टि की।\n\nजहाँ तक मंचन का प्रश्न है, इन विविध शैलियों में भेद नहीं है। सभी के प्रस्तुतिकरण की पद्धति एक जैसी है, शिल्प और स्वरुप समान है। सर्वप्रथम \"मंगलाचरण' होता है, पश्चात \"रंगा' अर्थात \"सूत्रधार' कथोदघात करता है। खुले मंच पर एक ओर वाद्य- वादक बैठते हैं, दूसरी ओर से पात्र मंच पर प्रवेश करते हैं। कथानक चौबोला, लावनी, बहरेतबील, सवैया, दोहा, रोला तथा कवित्त आदि नामक छंदों में स्वर और ताल के साथ प्रस्तुत किया जाता है। \n\nयुग के प्रभाव से कथानकों में अंतर होता रहता है। \"रासलीला' का कथा- तत्व श्रीमद् भागवत से प्रसूत है, उसमें भक्ति की प्रधानता यथावत बनी हुई है, जबकि \"भगत' और \"नौटंकी' के कथा- तत्व में बाह्य- प्रभावों के कारण अनेक परिवर्तन होते रहे हैं। नौटंकी के अधिकांश कथानक श्रृंगारमूलक होते गए, उनका स्वरुप सूफी परंपरा के प्रेमाख्यानकों की भांति परिवर्तित हो गया। मंचीय प्रसाधनों के लिए सभी नाट्य- रुपों में सांकेतिक वस्तु- निर्देश तथा प्रतीकात्मक मुद्राओं का प्रयोग होता है।\n\nइन नाट्य- रुपों की प्रस्तुति खुले आकाश के तले एक मंच- वेदी के ऊपर हुआ करती है। मंच- वेदी के तीन ओर, कभी- कभी चारों ओर दर्शक- गण बैठ जाते हैं। वेदी के समीप ही किसी बंद स्थल में \"सिंगार- घर' बना लिया जाता है। पात्र यहाँ सजते हैं और भूमिका के समय यथानुसार दर्शकों के मध्य छोड़े हुए पतले रास्ते से मंच पर प्रवेश और प्रस्थान करते हैं। इनकी श्रृंगार पद्धति विशुद्धतः भारतीय खनिज तथा वनस्पतियों पर आधारित रहती है।\n\n\"रासलीला' तथा नौटंकी और भगत के मंच में दूसरा अंतर यह है कि \"रासलीला' में भूमिका करने वाले बालक तथा मंडली के सदस्य भक्ति भावना से ओत- प्रोत रहते हैं, उनका नैतिक आचरण विशेष धार्मिक संप्रदाय का अनुयायी होता है। नौटंकी में पात्रों की चारित्रिक\n\nमर्यादा का विचार नहीं किया जाता। इसमें किसी भी वर्ण का कलाकार भूमिका कर सकता है। इनके साथ स्री- पात्रों में वेश्याएँ भी भूमिका कर सकती हैं। दोनों मंचों के कलाकारों के नैतिक- पक्ष में बहुत बड़ा अंतर रहता है। इसका मूल कारण दोनों का उद्देश्य है। रासलीला का उद्देश्य धर्म- भावना के प्रसार पर आधारित है, नौटंकी और स्वांग का उद्देश्य श्रृंगारिक भावना का प्रस्तुतीकरण है, लोकानुरंजन मात्र है।\n\n\"रासलीला' की परंपरा में लगभग सौ वर्ष से रामलीला का प्रदर्शन भी आरंभ हुआ है। इसका मंच- विधान और शैल्पिक परिवेश स्वतंत्र न होकर \"खुले- रंगमंच' की पद्धति पर ही आधारित है। गोस्वामी तुलसीदास कृत \"रामचरित मानस' की कथा को \"रामलीला' में प्रसंग- विच्छेद कर क्रमिक रूप से प्रस्तुत किया जाता है। मानस के कथानक का विभाजन आवश्यकतानुसार कर लिया जाता है। लीला- प्रदर्शन १० दिन से लेकर ४० दिन तक किया जा सकता है। उसी के अनुसार कथा का विभाजन कर लिया जाता है।\n\nब्रजभाषा का नाट्य- साहित्य पुस्तक की परिधि में सिमट कर नहीं पनपा, अपितु लोक के प्रांगण में मंच की मंदाकिनी बन कर रस की धार बहाता रहा। ब्रजभाषा यदि रस का कलश है तो उसकी नाट्य- परंपरा रुप- माधुरी की सरिता, जो अपने कल- कल निनाद से लोक के हृदय में आनंदानुभूति का रस प्रवाहित करती रहती है। \n", "id": "47707", "title": "ब्रजभाषा की नाट्य परंपरा"}
{"url": "https://hi.wikipedia.org/wiki?curid=47710", "text": "सयौं थुँगा फूलका\n\nसयौं थुँगा फूलका (हिन्दी अर्थ: हम सैंकड़ों फूल हैं) नेपाल का राष्ट्रगान है। यह गान व्याकुल माइला द्वारा रचित है। इस गान को ३ अगस्त, २००७ को सिंघा दरबार में स्थित राष्ट्रीय योजना आयोग के कॉन्फ़्रेन्स हॉल में आयोजित एक समारोह में श्री सुभाष चन्द्र नेमवांग ने नेपाल का राष्ट्रगान घोषित किया गया। \n\nगान के बोल प्रदीप कुमार राई द्वारा लिखे गए थे। संगीतकार अम्बर गुरुङ् हैं। राष्ट्रगान में नेपाल की विविधता को सरल शब्दों में बताया गया है।\n", "id": "47710", "title": "सयौं थुँगा फूलका"}
{"url": "https://hi.wikipedia.org/wiki?curid=47724", "text": "बरहरिया\n\nसिवान जिला के एक थाना बरहरिया जिसकि कुल आबादि करिब-करिब ८०००० के करिब होगि सिवन मुखयाल्य से करिब १४ किलो मि होगि", "id": "47724", "title": "बरहरिया"}
{"url": "https://hi.wikipedia.org/wiki?curid=47742", "text": "अन्तर्वाही नदी\n\nजो नदी देश के बीच में स्थित किसा पहाड़ या पर्वत से निकलकर देश के भीतर किसी सागर या जलाशय में जाकर गिरती है उसे अन्तर्वाही नदी कहते है।\nभारत में लूणी एक अन्तर्वाही नदी है।\n", "id": "47742", "title": "अन्तर्वाही नदी"}
{"url": "https://hi.wikipedia.org/wiki?curid=47745", "text": "हिन्दी पत्रकारिता का विदेशों में उन्नयन\n\nजिस प्रकार से भारत में हिन्दी-पत्रकारिता विभिन्न चरणों में विकसित हुई है, ठीक उसी प्रकार से विदेशों में भी प्रवासी भारतीयों के द्वारा उसके विकास की दिशा में महत्वपूर्ण कार्य हुआ है। विश्व के ऐसे अनेक देश हैं जहाँ शताब्दियों पूर्व भारतीय जाकर बस गये थे और उनके वंशज आज भी वहाँ निवास करते हैं, इनमें से बहुत से ऐसे भी है जो अपने धर्म, संस्कार और भाषा से भावात्मक रूप में जुड़े हुए हैं। उन्हीं के द्वारा समय-समय पर हिन्दी की पत्र-पत्रिकाओं का प्रकाशन आरम्भ किया गया था, जो अनेक रूपों में आज भी हो रहा है।\n\nऐतिहासिक दृष्टि से विदेशों में हिन्दी पत्रकारिता का जन्म सन १८८३ में हुआ था। इस वर्ष लंदन से ‘हिन्दोस्थान’ नामक त्रैमासिक पत्र का प्रकाशन प्रारम्भ हुआ था। किसी भी विदेश से प्रकाशित होनेवाले सर्वप्रथम हिन्दी पत्र के रूप में इसकी मान्यता है। इसके संस्थापक राजा रामपाल सिंह थे। यह त्रिभाषी रूप में प्रकाशित होता था और इसमें हिन्दी के साथ ही उर्दू तथा अंग्रेजी के अंश भी रहते थे। दो वर्ष तक वहाँ से प्रकाशित होते रहने के पश्चात १८८५ में यह राजा रामपाल सिंह द्वारा ही कालाकांकर (अवध) से प्रकाशित होना प्रारम्भ हुआ। पंडित मदन मोहन मालवीय इसके प्रधान सम्पादक थे। यहाँ से यह साप्ताहिक रूप में प्रकाशित होता था। १८८७ में यह दैनिक के रूप में प्रकाशित होने लगा। अमृतलाल चक्रवर्ती, शशि भूषण चटर्जी, प्रताप नारायण मिश्र, बाल मुकुन्द गुप्त, गोपाल राम गहमरी, लाल बहादुर, गुलाबचन्द चैबे, शीतल प्रसाद उपाध्याय, राम प्रसाद सिंह तथा शिवनारायण सिंह इसके सम्पादक रहे थे। हिन्दी पत्रकारिता के विकास में इसका ऐतिहासिक महत्व है। \n\nकालांतर में इंगलैण्ड की राजधानी लंदन से ही कतिपय अन्य हिन्दी पत्र भी प्रकाशित हुए। इसमें शांता सोनी द्वारा सम्पादित ‘नवीन’ शीर्षक पत्र भी उल्लेखित किया जा सकता है। यह साप्ताहिक रूप में प्रकाशित होता था। इसी प्रकार एस.एन. गौरीसरिया के सम्पादकत्व में ‘सन्मार्ग’ शीर्षक से भी एक पत्र लंदन से प्रकाशित हुआ था। पी.जे. पेंडर्स ने भी एक पत्र यहीं से प्रकाशित किया था, इसका शीर्षक ‘केसरी’ था। इसी प्रकार सुकुमार मजूमदार के सम्पादकत्व में ‘प्रवासी’ शीर्षक से प्रकाशित एक पत्र भी उल्लेखनीय है। लंदन से जो पत्र-पत्रिकाएं हिन्दी में प्रकाशित हुई, उनमें जगदीश कौशल द्वारा सम्पादित ‘अमरदीप’ का नाम भी उल्लेखनीय है। यह एक साप्ताहिक पत्र था। इसी प्रकार लंदन में भारत से प्रकाशित ‘आज’ के प्रतिनिधि धर्मेन्द्र गौतम ने भी ‘प्रवासिनी’ शीर्षक से एक पत्र का सम्पादन आरम्भ किया था जो त्रैमासिक प्रकाशित होता था।\n\n‘सोवियत संघ’ शीर्षक से एक पत्र मास्को से प्रकाशित होता है। इसके प्रधान सम्पादक निकोलोई गिबाचोव तथा चित्रकार अलेक्सांद्र जितो मिस्कीं हैं। इसका प्रकाशन १९७२ में आरम्भ हुआ था।\nजापान से प्रकाशित हिन्दी पत्रों में ‘सर्वोदय’ का नाम विशेष रूप से उल्लेखनीय है। इसका सम्पादन त्रोश्यो तनाका द्वारा किया जाता है। जापान से ही एक अन्य हिन्दी पत्रिका ‘ज्वालामुखी’ शीर्षक से भी प्रकाशित होती है। इसकी विशेषता यह है कि यह जापानी नागरिकों द्वारा ही संपादित की जाती है और इसमें उन्हीं के द्वारा हिन्दी में लिखे लेख प्रकाशित होते हैं।\nफ्रांस से भी हिन्दी पत्रकारिता के क्षेत्र में कतिपय उल्लेखनीय प्रयत्न परिलक्षित होते हैं। फ्रांस की राजधानी पेरिस से ‘यूनेस्को कूरियर’ नामक पत्र का प्रकाशन उल्लेखनीय है।\n\nमॉरीशस से भी हिन्दी में अनेक पत्र-पत्रिकाएं समय-समय पर प्रकाशित हुई। जिसमें ‘हिन्दुस्तानी’, ‘जनता’, ‘आर्योदय’, ‘कांग्रेस’, ‘हिन्दू धर्म’, ‘दर्पण’, ‘इण्डियन टाइम्स’, ‘अनुराग’, ‘महाशिवरात्रि’ एवं ‘आभा’ आदि विशेष रूप से उल्लेखनीय हैं। ऐतिहासिक दृष्टिकोण से मारीशस से प्रकाशित होने वाला हिन्दी का सर्वप्रथम पत्र ‘हिन्दुस्तानी’ था। इसका प्रकाशन १९०९ है। इसके प्रथम सम्पादक मणिलाल थे।\n\nमारिशस से प्रकाशित अन्य हिन्दी पत्रिकाओं में आत्माराम विश्वनाथ द्वारा संपादित ‘जागृति’ भी उल्लेखनीय है। काशीराम किष्टो ने भी मारीशस से प्रकाशित एक हिन्दी पत्र ‘आर्यवीर’ का सम्पादन किया था। इसी क्रम में लक्ष्मण दत्त द्वारा संपादित ‘आर्यवीर’ तथा ‘जागृति’ शीर्षक पत्र भी महत्व रखते हैं। ‘ओरियंट गजट’ नामक पत्र मारीशस से प्रकाशित हुआ। इसका प्रकाशन आरम्भ १९३० से हुआ। ‘जागृति’ नाम से एक पत्र का प्रकाशन १९४० में हुआ। इसके सम्पादक आत्माराम थे। इसका पूर्व नाम ‘आर्य पत्रिका’ था। ‘मारीशस इण्डियन टाइम्स’ शीर्षक से एक साप्ताहिक पत्र पोर्ट लुई से प्रकाशित हुआ। यह बहुभाषी पत्र था, जिसमें हिन्दी के अतिरिक्त अन्य भाषाओं के अंश भी रहते थे। सोमदत्त बरबौरी ने पोर्ट लुई से १९६८ में त्रैमासिक ‘अनुराग’ का सम्पादन करके हिन्दी पत्रकारिता का उन्नयन किया।\n\nसूरीनाम में भी अनेक पत्र हिन्दी में दैनिक, साप्ताहिक और मासिक रूप में प्रकाशित हुए। ये पत्र जहाँ इस देश में हिन्दी पत्रकारिता के अस्तित्व के द्योतक हैं वहाँ दूसरी ओर प्रवासी भारतीयों की हिन्दी के प्रति रुचि को भी दर्शाते हैं। इनमें दैनिक कोहिनूर अखबारसाप्ताहिक ‘प्रकाश’ और ‘शांतिदूत’ तथा मासिक ‘ज्योति’ विशेष रूप से उल्लेखनीय हैं।\n‘अमृतसिंधु नामक’ एक मासिक पत्र नेटाल (दक्षिण अफ्रीका) से प्रकाशित हुआ। इसके सम्पादक भवानी दयाल थे। इसका प्रकाशन १९९० से आरम्भ हुआ था। इसी क्रम में दक्षिण अफ्रीका के डरबन नामक शहर से ‘धर्मवीर’ नामक पत्र का प्रकाशन १९१६ में आरम्भ हुआ था। यह एक साप्ताहिक पत्र था। इसका सम्पादक रल्लाराम गांधीलामल भल्ला ने अमर धर्मवीर पंडित लेखराम की स्मृति में आरम्भ किया था। यह पत्र हिन्दी में प्रकाशित होता था। रल्लाराम गांधीलामल भल्ला उर्दू भाषा में मूल सामग्री प्रस्तुत करते थे तथा उनके सहायक मेहर चन्द भल्ला उसका अनुवाद हिन्दी में करके उसे छपने को देते थे। १९१७ से इसका सम्पादन स्वामी भवानी दयाल सन्यासी ने किया। १९१९ तक इस दायित्व को सफलतापूर्वक निर्वाह करने के पश्चात इसका प्रकाशन बंद हो गया। इसमें कुछ लेख अंग्रेजी में भी प्रकाशित होते थे।\n\n‘हिन्दी’नामक मासिक पत्रिका मई १९२२ में डरबन (दक्षिण अफ्रिका) से प्रकाशित हुई थी। इसका सम्पादन भी स्वामी भवानी दयाल संन्यासी करते थे। यह अपने समय का प्रवासी भारतीयों का लोकप्रिय पत्र था। इस प्रकार ‘आर्य संदेश’ शीर्षक से एक पाक्षिक ट्रिनिडाड से प्रकाशित हुआ था। इसके सम्पादक एल. शिव प्रसाद थे। इसका प्रकाशन १९५० से आरंभ हुआ था। एक अन्य पत्र ‘आर्यमिक्र’ शीर्षक से भी दक्षिण अफ्रीका से प्रकाशित हुआ था। यह आर्य प्रतिनिधि सभा का मुख पत्र था। १९०४ में अफ्रीका के डरबन नामक स्थान से ‘इण्डियन ओपिनयन’ नामक पत्र प्रकाशित हुआ था। इसका सम्पादन मदन जीत द्वारा आरम्भ किया गया। कुछ समय पश्चात यह गांधीजी के संरक्षण में फिनिक्स से भी प्रकाशित हुआ था। इस पत्र ने राष्ट्रीय आंदोलन के प्रसार में एक महत्वपूर्ण भूमिका का निर्वाह किया था। उस पत्र से जो अन्य पत्रकार जुड़े हुए थे उनमें मदनजीत, मनसुख लाल व भवानी दयाल प्रमुख थे। इसका आरम्भ १९०४ में तथा स्थगन १९१४ में हुआ। इस पत्र की एक प्रति का मूल्य 12 शिलिंग था। यह द्विभाषी पत्र था।\n\nबर्मा से भी समय-समय पर हिन्दी की अनेक पत्र-पत्रिकाएं प्रकाशित होती रही है। इनमें ‘प्राची प्रकाश’ ‘जागृति’ तथा ‘ब्रह्म भूमि’ विशेष रूप से उल्लेखनीय है। यहाँ यह ज्ञातव्य है कि ‘प्राची प्रकाश’ दैनिक पत्र रंगून से प्रकाशित होता है। यह बर्मा से हिन्दी में प्रकाशित होने वाला दैनिक पत्र है।\n\nअविभाजित भारत में ढाका (संप्रति बंगलादेश) से भी हिन्दी की अनेक महत्त्वपूर्ण पत्र-पत्रिकाएँ १९वीं और बीसवीं शताब्दियों में प्रकाशित हुई हैं। इनमें प्राचीनतम ‘बिहार बन्धु’ हैं। यह पत्रिका मासिक रूप में प्रकाशित होती थी। इसका आरंभ १८७१ में हुआ। इसी क्रम में १८८० में एक अन्य मासिक पत्रिका ‘धर्म नीति तत्व’ शीर्षक से भी प्रकाशित हुई थी। इसका प्रकाशन वर्ष भी १८८० है। इसके आठ वर्ष पश्चात १८८८ में ‘विद्या धर्म दिपिका’ नामक पत्रिका ढाका से ही प्रकाशित हुई थी। १८८९ में ढाका से ही एक अन्य हिन्दी पाक्षिक पत्रिका भी प्रकाशित हुई थी। इसका नाम ‘द्वित्र’ था। इसी प्रकार १९०४ में ‘नारद’ नाम से भी एक पत्र का प्रकाशन ढाका से आरम्भ हुआ था। १९०५ में ‘नागरी हितैषी’ पत्रिका का प्रकाशन भी हुआ। १९११ में ‘तत्व दर्शन’ शीर्षक पत्र का उल्लेख भी आवश्यक है। इस प्रकार १९३९ में ‘मेल-मिलाप’ शीर्षक से एक मासिक पत्रिका भी ढाका से ही प्रकाशित हुई थी।\n\nहिन्दी पत्रकारिता में नेपाल से प्रकाशित पत्रों का भी उल्लेखनीय स्थान है। नेपाल की राजधानी काठमांडू से ‘नेपाल’ शीर्षक से एक हिन्दी पत्र प्रकाशित होता है। ज्ञातव्य है कि यह पत्र दैनिक रूप में प्रकाशित होने वाला एक विशिष्ट पत्र है। काठमांडू से ही प्रकाशित जो अन्य पत्र उल्लेखनीय है उनमें ‘हीमोवत संस्कृत’ पत्र भी है। इसी प्रकार ‘हिमालय’ शीर्षक से भी एक पत्र बीरगंज से प्रकाशित हुआ था। इसी क्रम में ‘नव नेपाल’ शीर्षक से एक साप्ताहिक पत्र काठमांडू (नेपाल) से प्रकाशित हुआ। इसके सम्पादक मणिराज उपाध्यक्ष थे। इसका प्रकाशन १९५५ से आरम्भ हुआ था।\n\nविभाजनपूर्व के भारत एवं तत्पश्चात पाकिस्तान के अन्तर्गत चले गये लाहौर से भी बहुसंख्यक पत्र-पत्रिकाएँ प्रकाशित हुई हैं। इनमें ‘भारतीय’, ‘विश्वबन्धु’, ‘आर्यबन्धु’, ‘आर्यजगत’, ‘शान्ति’, ‘सुधाकर’, ‘क्षत्रिय पत्रिका’, ‘मित्र विलास’, ‘बूटी दर्पण’ व ‘आकाशवाणी’ आदि विशेष रूप से उल्लेखनीय हैं। इनके अतिरिक्त ‘आर्य प्रभा’ शीर्षक मासिक पत्रिका का प्रकाशन भी सन् १९१४ में लाहौर से आरम्भ हुआ था। इसके आदि सम्पादक संत राम तथा सहायक सम्पादक महानन्द थे। १९१८ से यह पत्रिका साप्ताहिक रूप से प्रकाशित हुई थी। १९१४ में ही लाहौर से ‘उषा’ नामक पत्रिका भी प्रकाशित हुई थी। इसके सम्पादक भी संतराम थे। जमानत न देने की असमर्थता के कारण यह पत्र दो वर्ष बाद बन्द हो गया। इसी क्रम में ‘हिन्दी मिलाप’ नामक पत्र का प्रकाशन ११ सितम्बर १९२७ को खुशहाल चन्द सुखचन्द (महात्मा आनन्द स्वामी) ने लाहौर से किया था। इसका सम्पादन सुदर्शन तथा बद्रीनाथ वर्मा करते थे। बाद में इसके प्रधान सम्पादक रणबीर तथा सम्पादक यश बने। हरिकृष्ण ‘प्रेमी’, रूपनाथ मलिक और संतराम भी इसके सम्पादकीय विभाग से जुड़े रहे थे। भारत विभाजन काल में इसके सम्पादक आत्म स्वरूप शर्मा थे जिन्होंने १५ अगस्त १९४७ को अपना बलिदान कर दिया। २३ सितम्बर १९४९ से यश के सम्पादकत्व में यह जालंधर से पुनः प्रकाशित हुआ। इसका उर्दू संस्करण रणवीर के सम्पादकत्व में प्रकाशित हुआ तथा एक अन्य संस्करण युद्धवीर के सम्पादकत्व में हैदराबाद से प्रकाशित होता है। इसका एक अन्य संस्करण लंदन से भी प्रकाशित होता है।\n\nहिन्दी पत्रकारिता के विकास में विदेशों मे जो कार्य हुआ है उसको दृष्टि में रखते हुए फीजी से प्राकशित हिन्दी पत्र-पत्रिकाओं का महत्व अस्वीकार नहीं किया जा सकता है। यहाँ से बहुसंख्यक पत्रों का प्रकाशन हुआ है जो सामाजिक, धार्मिक और राजनैतिक विषयों के साथ-साथ कृषि विज्ञान आदि से भी सम्बन्धित रहे है। ‘अखिल फीजी कृषक संघ’ शीर्षक से एक ऐसे ही पत्र का प्रकाशन दीनबन्धु के सम्पादन में फीजी से हुआ था। इसी प्रकार ‘किसान’ शीर्षक से भी एक पत्रिका का प्रकाशन बी.बी. लक्ष्मण के द्वारा किया गया था। कृषि विषयक एक अन्य पत्रिका नन्द किशोर के सम्पादन में ‘किसान मित्र’ शीर्षक से भी प्रकाशित हुई थी। फीजी द्वीप समूह से जो अन्य पत्र-पत्रिकाएँ समय-समय पर प्रकाशित होती रही है, उनमें कमला प्रसाद मिश्र द्वारा ‘जय फीजी’ विवेकानन्द शर्मा द्वारा सम्पादित ‘सनातन संदेश’ संस्कृति तथा ‘फीजी संदेश’ जय नारायण शर्मा द्वारा सम्पादित ‘शांति दूत’ राघवनन्द शर्मा द्वारा ‘जागृति’, चन्द्रदेव सिंह द्वारा सम्पादित ‘फीजी समाचार’ आदि प्रमुख है। इसी क्रम में ‘फीजी सरकार’ तथा ‘पुस्तकालय’ आदि पत्रिकाएँ भी उल्लेखनीय हैं। फीजी द्वीप समूह से ही प्रकाशित जिन अन्य बहुसंख्यक पत्र-पत्रिकाओं का उल्लेख करना यहाँ आवश्यक है, उनमें ‘इण्डियन टाइम्स’ शीर्षक मासिक पत्रिका भी प्रमुख है। यह रामसिंह के सम्पादकत्व में प्रकाशित हुई थी। यह एक द्विभाषी पत्रिका थी, जिसमें हिन्दी के साथ अंग्रेजी का अंश भी रहता था। ‘इण्डियन सेटेलर्स’ नाम से एक मासिक पत्रिका का प्रकाशन १९१७ में हुआ था। इसके संपादक डा.मणिलाल तथा बाबू रामसिंह थे। १३ वर्ष तक प्रकाशित होने के पश्चात १९८० में यह पत्रिका बन्द हो गयी। यह सुवा से प्रकाशित होती थी। लिथो में मुद्रित यह बहुभाषी पत्रिका थी जिसमें हिन्दी का अंश भी रहता था।\n\nसन १९२३ में ‘फीजी समाचार’ का प्रकाशन आरम्भ हुआ था। यह पत्र बाबू राम सिंह के सम्पादन में प्रकाशित होता था। यह एक साप्ताहिक पत्र था। इसका सम्पादन राम खिलावन शर्मा ने भी किया था। इसकी एक प्रति का शुल्क ३ पेनी और वार्षिक शुल्क १० शिलिंग था। इसका प्रकाशन १९७५ में स्थागित हो गया था। यह इंडियन पब्लिशिंग कम्पनी माक्र्स स्ट्रीट सुवा (फीजी) से प्रकाशित होता था। यह एक द्विभाषी पत्र था जिसमें हिन्दी के साथ ही अंग्रेजी का अंश भी रहता था। गुरुदयाल शर्मा ने सन १९२८ में ‘वृद्धि’, १९३० में ‘पैसेफिक’ तथा सन १९३२-३३ में ‘वृद्धि वाणी’ का सम्पादन एवं प्रकाशन करके फीजी में हिन्दी पत्रकारिता का प्रसार किया। १९३५ में सुवा से प्रकाशित‘शान्ति दूत’की स्थापना का श्रेय भी उन्हें प्राप्त है।\n\nफीजी द्वीप समूह से ही ‘तारा’ नामक एक मासिक पत्रिका १९४१ में प्रकाशित हुई थी। इसका सम्पादन ज्ञानी दास करते थे। इस पत्रिका की एक प्रति का षुल्क 3 शिलिंग और वार्षिक १२ शिलिंग था। यह कुछ समय तक पाक्षिक रूप में ही प्रकाशित हुई थी। इसका त्रैमासिक संस्करण भी प्रकाशित होता था। इसका प्रकशन कार्यालय नसीनू (सुवा) में था। इसी प्रकार सिगातोंका (फीजी) से राघवानन्द ने १९७६ से ‘जागृति’ शीर्षक का प्रकाशन करके हिन्दी पत्रकारिता के विकास में योगदान दिया। फीजी हिन्दी पत्रकार संघ के उप प्रधान के रूप में भी उनका क्रिया कलाप उल्लेखनीय है। इसी संदर्भ में यह ज्ञातव्य है कि ‘फीजी’ संदेश शीर्षक से एक पत्रिका का प्रकाशन और सम्पादन बी.एल. मानिस के द्वारा किया गया था।\n\n", "id": "47745", "title": "हिन्दी पत्रकारिता का विदेशों में उन्नयन"}
{"url": "https://hi.wikipedia.org/wiki?curid=47749", "text": "आयुर्वेद में नयी खोजें\n\nआयुर्वेद लगभग, 5000 वर्ष पुराना चिकित्‍सा विज्ञान है। इसे भारतवर्ष के विद्वानों ने भारत की जलवायु, भौगालिक परिस्थितियों, भारतीय दर्शन, भारतीय ज्ञान-विज्ञान के द्ष्टकोण को ध्यान में रखते हुये विकसित किया है। वतर्मान में स्‍वतंत्रता के पश्‍चात आयुर्वेद चिकित्‍सा विज्ञान ने बहुत प्रगति की है। भारत सरकार द्वारा स्‍थापित संस्‍था ‘’केन्द्रीय आयुर्वेद एवं सिद्ध अनुसं‍धान परिषद’’ (Central council for research in Ayurveda and Siddha, CCRAS) नई दिल्‍ली, भारत, आयुर्वेद में किये जा रहे अनुसन्‍धान कार्यों को समस्‍त देश में फैले हुये शोध संस्थानों में सम्‍पन्‍न कराता है। बहुत से एन0जी0ओ0 और प्राइवेट संस्थानों तथा अस्‍पताल और व्‍यतिगत आयुर्वेदिक चिकित्‍सक शोध कार्यों में लगे हुये है। इनमें से प्रमुख शोध त्रिफला, अश्वगंधा आदि औषधियों, इलेक्ट्रानिक उपकरणों द्वारा आयुर्वेदिक ढंग से रोगों की पहचान और निदान में सहायता से संबंधित हैं।\n\nआयुर्वेद की प्रसिद्ध औषधि त्रिफला पर विश्‍व के कई वैज्ञानिक संस्थाओं में शोध कार्य किये गये हैं। भाभा एटोमिक रिसर्च सेंटर, ट्राम्‍बे, गुरू नानक देव विश्‍वविद्यालय, अमृतसर और जवाहर लाल नेहरू विश्‍वविद्यालय में त्रिफला पर रिसर्च करने के पश्‍चात यह निष्‍कर्ष निकाला गया कि त्रिफला कैंसर के सेलों को बढ़ने से रोकता है। ब्रिटेन के चिकित्‍सा विज्ञानियों ने जानवरों पर भारतीय जड़ी-बूटी अश्‍वगंधा का अध्‍ययन करने के पश्‍चात यह निष्‍कर्ष निकाला है कि अश्‍वगंधा से अल्‍झाइमर रोग पर नियंत्रण होता है।\nक्षार सूत्र चिकित्‍साको बवासीर और भगन्‍दर में उपयोगी पाया गया है। शास्‍त्रोक्‍त क्षार सूत्र चिकित्‍सा से बवासीर और भगन्‍दर जैसे रोग जड़ से आरोग्‍य होते हैं, इस तथ्‍य की सत्‍यता पर अमेरिकी चिकित्‍सा विज्ञानियों ने मुहर लगा दी है।\n\nआयुर्वेद के पंचकर्म में प्रयोग करने के लिए मशीनों का निर्माण करते हुए आई0आई0टी0 (Indian Institute of Technology IIT), नयी दिल्‍ली और के0आ0सि0अ0प0 (CCRAS), नई दिल्‍ली ने संयुक्‍त प्रयास करके चिकित्सा को आधुनिक रूप देने के लिये एक ऑटोमैटिक मशीन का निर्माण किया है। यह मशीन केन्‍द्रीय आयुर्वेद अनुसंधान संस्‍थान, रोड नम्‍बर 66, पंजाबी बाग –वेस्‍ट-, नई दिल्‍ली, भारत मे प्रयोग की जा रही है।\n\nएक आयुर्वेदिक चिकित्‍सक ने मरीजों के रक्‍त से आयुर्वेदिक औषधि निदान करने की विधि विकसित की है। इसे ‘’ब्‍लड सिरम फ्लाकुलेशन टेस्‍ट’’[Blood serum flocculation test] का नाम दिया गया है। बीमार व्‍यक्तियों का रक्‍त लेकर आयुर्वेदिक दवाओं का निदान करने की एक विधि केन्‍द्रीय आयुर्वेद अनुसंधान संस्‍थान Central Research Institute of Ayurveda-CRIA, नई दिल्‍ली में विकसित की गयी है, इस विधि पर परीक्षण कार्य किये जा रहे हैं।\n\nआयुर्वेद के ग्रंथ ‘’रसतरंगिणी’’ में वर्णित शंखद्राव औषधि को आधार बनाकर आयुर्वेद के एक चिकित्‍सक ने धातुओं और जडी-बूटिओं और जीव जन्‍तुओं के सार भाग से फास्‍फेट, सल्‍फेट, म्‍यूरियेट, नाइट्रेट, नाइट्रोम्‍यूरियेट तैयार किये हैं। ‘’शंखद्राव आधारित आयुर्वेदिक औषधियां’’ इस शोध कार्य की सराहना नेशनल इनोवेशन फाउन्‍डेशन, अहमदाबाद, भारत द्वारा की जा चुकी है। इस विधि से सर्पगन्‍धा नाइट्रेट, सर्पगन्‍धा म्‍यूरियेट, सर्पगन्‍धा सल्‍फेट, सर्पगन्‍धा फास्‍फेट, सर्पगन्‍धा नाइट्रोम्‍यूरियेट के अलावा लगभग 70 से अधिक औषधियों का निर्माण तथा परीक्षण किया जा चुका हैं।\n\nभारत के अलावा अन्‍य देशों में यथा अमेरिका, ब्रिटेन, जर्मनी, जापान, नेपाल, म्‍यानमार, श्री लंका आदि देशों में आयुर्वेद की औषधियों पर शोध कार्य किये जा रहे हैं।\n\nइलेक्‍ट्रोत्रिदोषग्राम (ई.टी.जी.) नाडी-विज्ञान का आधुनिक स्‍वरूप है जिसके द्वारा आयुर्वेद के सिद्धांतों की साक्ष्‍य आधारित प्रस्‍तुति की जाती है।\nसम्‍पूर्ण आयुर्वेद त्रिदोष के सिद्धान्तों पर आधरित है। त्रिदोष सिद़धान्‍त यथा वात,पित्‍त, कफ तीन दोष शरीर में रोग पैदा करते हैं। इन दोषों का ज्ञान करनें का एकमात्र उपाय नाडी परीक्षण है, जिसे प्राप्‍त करना बहुत आसान कार्य नही है / नाडी परीक्षण के परिणामों को देखा नहीं जा सकता है कि शरीर में प्रत्‍येक दोष का कितना असर है और ये दोष कितनी मात्रा मे उपस्थित हैं। केवल मात्र नाडी परीक्षण अनुमान पर आधारित है। वात, पित्‍त, कफ दोष का ‘’स्‍टेटस क्‍वान्‍टीफाइ’’ करना कठिन काम अवश्‍य है। इससे अधिक कठिन काम वातादि दोषों के पांच पांच यानी पंद्रह भेंदों को इनकी उपस्थिति के अनुसार ज्ञान कर लेना। इसके पश्‍चात ‘’सप्‍त धातुओं’’ का उपस्थिति आंकलन करना भी आसान काम नहीं है। तीन प्रकार के मल, ओज, सम्‍पूर्ण ओज का आंकलन करना दुरूह कार्य अवश्‍य है।\nएक भारतीय, कानपुर शहर, उत्‍तर प्रदेश राज्‍य निवासी, आयुर्वेदिक चिकित्‍सक डॉ॰ देश बन्‍धु बाजपेयी ने ऐसी तकनीक का विकास किया है, जिससे आयुर्वेद के मौलिक सिद़धांतों का शरीर में कितना प्रभाव और असर है, यह सब ज्ञात किया जा सकता है। इस तकनीक को ‘’इलेक्‍ट्रो-त्रिदोष-ग्राम/ग्राफ/ग्राफी’’ अथवा संक्षिप्‍त में ‘’ई0टी0जी0’’ के नाम से जाना जाता है।\nई0टी0जी0 तकनीक से आयुर्वेद के निदानात्‍मक दृष्टिकोणों को निम्‍न स्‍वरूपों में प्राप्‍त करते हैं।\n\n\nई0टी0जी0 मशीन की सहायता से सम्‍पूर्ण शरीर के 21 हिस्‍सों से ट्रेस रिकार्ड करते हैं। यह ट्रेस रिकार्ड ई0टी0जी0 मशीन द्वारा एक कागज की पटटी पर रिकॉर्ड करते हैं, कम्‍प्‍यूटर सॉफ्टवेयर की मदद से आयुर्वेद के मौलिक सिदधान्‍तों का आंकलन करते हैं। इस तकनीक की मदद लेकर आयुर्वेद के विकास की असीम सम्‍भावनायें हैं।\n\nवर्तमान में आधुनिक चिकित्‍सा विज्ञान के द्वारा प्राय: शरीर की जांच के लिये सभी परीक्षण किये जा रहे हैं ! आयुर्वेद के 5000 साल के इतिहास में यह पहली साक्ष्‍य आधारित अकेली परीक्षण विधि का आविष्‍कार वर्तमान काल में हुआ है।\n\nसन २००४ से लेकर सन २००७ तक आयुष विभाग, स्वास्थय एवं परिवार कल्याण मन्त्रालय, भारत सरकार और केन्द्रीय आयुर्वेद एवं सिद्ध अनुसन्धान परिषद, नई दिल्ली द्वारा ई०टी०जी० तकनीक का बहुत कड़ाई के साथ परीक्षण करने के पश्चात इसे मान्यता दे दी गयी है।\n\n", "id": "47749", "title": "आयुर्वेद में नयी खोजें"}
{"url": "https://hi.wikipedia.org/wiki?curid=47756", "text": "तुला राशि\n\nतुला (♎) राशि चक्र में सातवीं राशि है।\n\nतुला राशि के जातकों की मनोदशा का केवल यही वर्णन नहीं है। भारतीय जनतंत्र में आज जिस व्‍यक्ति की छाप सबसे बड़ी है वह तुला राशि का ही जातक था। मैं बात कर रहा हूं राष्‍ट्रपिता महात्‍मा गांधी की। बाजार में अपनी तुला लिए खड़े व्‍यक्ति के रूप में तुला राशि को दिखाया गया है। विचारों से सम और हर बात को पूरी तरह तौलकर देखने वाला जातक तुला राशि का होगा। हालाँकि इस राशि पर शुक्र का आधिपत्‍य है, इस कारण तुला राशि के जातकों को बनने संवरने, संगीत, चित्रकारी और बागवानी जैसे शौक होते हैं। इसके बावजूद रचनात्‍मक आलोचना और राजनैतिक चातुर्य इन जातकों का ऐसा कौशल होता है कि दूसरे लोग इनसे चकित रहते हैं। वणिक बुद्धि के कारण वाद विवाद में पड़ने के बजाय समझौता करने में अधिक यकीन रखते हैं। इन जातकों का शरीर दुबला पतला और अच्‍छे गठन वाला होता है। चेहरा सुंदर भी न हो तो मुस्‍कान मोहक होती है। इन जातकों को विपरीत योनि वाले सहज आकर्षित करते हैं। हालाँकि इन जातकों की शारीरिक संरचना सुदृढ़ होती है, लेकिन रोग प्रतिरोधक क्षमता अपेक्षाकृत कम होने के कारण बीमारियों की पकड़ में जल्‍दी आते हैं। साझीदार के साथ व्‍यापार करना इनके लिए ठीक रहता है। जातक उचित समय पर सही सलाह देता है। ऐसे में साझेदार भी ज्‍यादातर फायदे में रहते हैं। एक बार मित्र बना लें तो हमेशा के लिए अच्‍छे मित्र सिद्ध होते हैं। इन जातकों का पंचमेश शनि होता है। इस कारण तुला लग्‍न के जातकों के अव्‍वल तो संतान कम होती है और अधिक हो भी जाए तो संतान का सुख कम ही मिलता है। इनके लिए शुभ दिन रविवार और सोमवार बताए गए हैं। शुभ रंग नारंगी, श्‍वेत और लाल तथा शुभ अंक एक व दस हैं।\n", "id": "47756", "title": "तुला राशि"}
{"url": "https://hi.wikipedia.org/wiki?curid=47757", "text": "वॄश्चिक राशि\n", "id": "47757", "title": "वॄश्चिक राशि"}
{"url": "https://hi.wikipedia.org/wiki?curid=47758", "text": "धनु राशि\n\nधनु राशि (♐) (यूनानी: Τοξότης, \"Toxotes\", लैटिन: \"धनु\") नौवें ज्योतिष हस्ताक्षर है जोधनु तारामंडल के साथ जुड़ा हुआ है।\n\nयुवाओं के पथ प्रदर्शक स्‍वामी विवेकान्‍द धनु लग्‍न के जातक थे, तो आपके दिमाग में धनु लग्‍न अथवा धनु राशि से प्रभावित जातकों की छवि तुरंत बन जाएगी। धनु राशि का स्‍वामी गुरु है। इन जातकों की खासियत यह होती है कि ये विपरीत परिस्थिति में बेहतरीन प्रदर्शन करते हैं। ये जातक बहुत अधिक सोचते हैं। इस कारण निर्णय करने में देरी भी करते हैं, लेकिन एक बार जिस निर्णय पर पहुंच जाए उससे डिगते नहीं हैं। सत्‍य के साथ रहते हैं और किसी के साथ अन्‍याय हो रहा हो तो उसके साथ जा खड़े होते हैं। बोलने में इतने मुंहफट होते हैं कि यह जाने बिना कि सामने वाले पर क्‍या बीत रही होगी, बोलते जाते हैं। इन लोगों की बोली में ही व्‍यंग्‍य समाया हुआ होता है। सीधी बात कहने की बजाय टोंटिंग में ही बोलते नजर आएंगे। अच्‍छे चेहरे मोहरे, सुगठित शरीर, लम्‍बा चौड़ा ललाट, ऊंची और घनी भौंहों वाले आकर्षक व्‍यक्तित्‍व को देखकर ही समझा जा सकता है कि यह धनु लग्‍न या धनु राशि प्रधान व्‍यक्ति है। ये निडर, साहसी, महत्‍वाकांक्षी, अति लोभी और आक्रामक होते हैं। इन लोगों को जिंदगी में अनायास लाभ नहीं होता है। ये रिश्‍तेदारों के प्रति निर्मम और अपरिचितों के लिए नम्र होते हैं। ये तेजी से मित्र बनाते हैं और लम्‍बे समय तक उसे निभाते भी हैं। अगर किसी व्‍यक्ति की धनु राशि या धनु लग्‍न की कन्‍या से विवाह हो तो उसे भाग्‍यशाली समझना चाहिए। क्‍योंकि ऐसी कन्‍या अपने पति को समझने वाली और सही परामर्श देने वाली होती है। इनके लिए शुभ दिन बुधवार और शुक्रवार बताए गए हैं। शुभ रंग श्‍वेत, क्रीम, हरा, नारंगी और हल्‍का नीला बताया गया है। शुभ अंक छह, पांच, तीन और आठ हैं।\n\nधनु राशि\n", "id": "47758", "title": "धनु राशि"}
{"url": "https://hi.wikipedia.org/wiki?curid=47759", "text": "मीन राशि\n\nयह गुरु की दूसरी और भचक्र की अंतिम राशि है। इस राशि के जातकों में करुणा की भावना होती है, स्‍वयं बढ़कर भले ही सहायता न करे, लेकिन पुकारे जाने पर पूरी तरह सहायता के लिए तत्‍पर हो उठते हैं। ये दार्शनिक होते हैं, रोमांटिक जीवन जीते हैं, साहस के साथ स्‍पष्‍ट बोलने वाले और विचारशील होते हैं। अपनी सज्‍जनता के कारण जिंदगी में सफलताओं के कई मौके गंवा बैठते हैं।\n\nद्विस्‍वभाव राशि का असर जातकों के विचारों पर भी पड़ता है, एक समय इनके एक प्रकार के विचार होते हैं तो परिस्थितियां बदलने पर विचार भी बदल जाते हैं। मीन जातकों को प्राय: गैस संबंधी शिकायत होती है। मदिरा के सेवन के शौक को मीन राशि वाले जातकों को नियंत्रण में रखना चाहिए। ये लोग आमतौर पर भण्‍डारी, शिक्षक, मुनीम अथवा बैंक में कर्मचारी होते हैं।\n\nएकाग्रता कम होने के कारण निरन्‍तर नए कार्यों की ओर उन्‍मुख होते रहते हैं। अपनी संतान के आश्रित बनने से बचने क लिए ये जातक युवावस्‍था में ही निवेशों पर ध्‍यान देने लगते हैं। मीन लग्‍न के जातक अपेक्षाकृत तेजी से मित्र बनाते हैं, ऐसे में इनके मित्रों में हर तरह के लोग शामिल होते हैं। इन जातकों को हमेशा ध्‍यान रखना चाहिए कि अपने सभी भेद मित्रों के सामने नहीं खोलें, अन्‍यथा परेशानी में फंस सकते हैं। मीन राशि के लिए गुरु, मंगल और रविवार श्रेष्‍ठ दिन हैं। लाल, पीला, गुलाबी और नारंगी रंग शुभदायी हैं। एक, चार, तीन और नौ अंक शुभ हैं।\n\nमीन राशि (ज्‍योतिष कक्षा लेख का भाग)\n", "id": "47759", "title": "मीन राशि"}
{"url": "https://hi.wikipedia.org/wiki?curid=47760", "text": "यशपाल शर्मा\n\nयशपाल शर्मा हिन्दी फ़िल्मों के एक अभिनेता हैं।\n", "id": "47760", "title": "यशपाल शर्मा"}
{"url": "https://hi.wikipedia.org/wiki?curid=47761", "text": "अनवर (2007 फ़िल्म)\n\nअनवर 2007 में बनी हिन्दी भाषा की फिल्म है।\n", "id": "47761", "title": "अनवर (2007 फ़िल्म)"}
{"url": "https://hi.wikipedia.org/wiki?curid=47762", "text": "असंभव (2004 फ़िल्म)\n\nअसंभव 2004 में बनी हिन्दी भाषा की फिल्म है।\n", "id": "47762", "title": "असंभव (2004 फ़िल्म)"}
{"url": "https://hi.wikipedia.org/wiki?curid=47763", "text": "चमेली (2003 फ़िल्म)\n\nचमेली 2003 में बनी हिन्दी भाषा की फिल्म है।\n", "id": "47763", "title": "चमेली (2003 फ़िल्म)"}
{"url": "https://hi.wikipedia.org/wiki?curid=47779", "text": "तीन एकांत\n\nनिर्मल वर्मा की तीन कहानियों ‘धूप का एक टुकड़ा’, ‘डेढ़ इंच ऊपर’ और ‘वीकएंड’ की मंच-प्रस्तुति देवेंद्र राज के निर्देशन में की गई थी। इस संग्रह में ये तीनों कहानियाँ संकलित हैं। तीनों कहानियों की भावभूमि और शैली लगभग एक-जैसी है—तीनों में एक-एक पात्र है जो शुरू से लेकर अन्त तक एक लम्बा संवाद बोलता है, इसके साथ ही यह एक अहसास भी बना रहता है कि संवाद की शुरूआत किसी दूसरे पात्र के साथ होती है, लेकिन यहाँ उसकी स्थिति का कोई अर्थ नहीं रहता, क्योंकि न जाने कब यह संवाद मात्र स्व-केन्द्रित होकर रह जाता है। इस प्रकार ये कहानियाँ अकेलेपन के कुछ क्षणों में पात्रों के स्वयं अपने से साक्षात्कार की कहानियाँ हैं। \n\nधूप का एक टुकड़ा कहानी का दृश्य एक पब्लिक पार्क से शुरू होता है जहाँ कई बेंचें हैं, पृष्ठभूमि में एक चर्च है और जहाँ-तहाँ फैले धूप के कुछ टुकड़े हैं। एक बूढ़ा है जो एक पैरेम्बुलेटर के सामने बैठा है और संयोग से उसी बेंच पर आकर बैठ जाता है जहाँ यह औरत रोज़ाना आकर बैठती है। इस प्रकार एक मौन, बूढ़े और अपने में ही व्यस्त पात्र की उपस्थिति ने इस औरत के अकेलेपन को भी ज़्यादा रेखांकित करती है। एक पार्क से शुरू होकर भी कहानी का दृश्य-जगत औरत के लम्बे संवाद में उसके अतीत के प्रसंगानुसार बदलता रहता है—लेकिन उन दोनों बेंचों में किसी तरह का चेंज किए बिना ही मात्र प्रकाश द्वारा रेखांकित कुछ विशेष क्षेत्रों अथवा संगीत और अन्ततः एकल अभिनेत्री द्वारा ही कहानी की पूरी यात्रा को पकड़ने की कोशिश की गई है।\n\nडेढ़ इंच ऊपर ‘धूप का एक टुकड़ा’ जैसे फ्रेम की कहानी होते हुए भी अपने अन्तिम स्वरूप में यह उससे बिलकुल ही अलग होती गई। इसमें भी दो पात्र हैं-एक बोलनेवाला और दूसरा सुननेवाला। शुरू में पहली कहानी की तरह यहाँ भी सुननेवाले पात्र की परिकल्पना की गई, लेकिन ज्यों-ज्यों कहानी आगे बढ़ती गई, सुननेवाला पात्र बिलकुल ही अनुपस्थित हो जाता है। कहानी का बूढ़ा पात्र बियर पीते हुए स्वयं खुलता चलता है। प्रस्तुतिकरण के बीच-बीच में उसे बीयर ‘सर्व’ करने के लिए एक बेयरा है जो उसकी आवाज़ पर जब-जब बीयर का मग रखने को आता तो अनायास ही कहानी के दृश्य को पुनः पब से जोड़ देता।\n\nवीकएंड शीर्षक कहानी पूरी की पूरी नायिका के ‘स्वचिन्तन’ से सम्बन्धित है। कहानी की शुरूआत सुबह के भूरे आलोक में नायिका की ‘टेपरिकॉर्ड’ पर आती आवाज़ से की गई—‘‘यह में याद रखूँगी, ये चिनार के पेड़, यह सुबह का भूरा आलोक। और क्या याद रहेगा ? पेड़ों के बाद बदन में भागता यह हिरन, आइसक्रीम का कोन, घास पर धूप में चमकता हुआ, एक साफ़, धुली पीड़ा की फाँक जैसा, मानो अकेला अपने को टोह रहा हो।’’ फिर मुँह-अँधेरे में अलार्म की आवाज़ सुनकर ही उसके मुँह से पहले संवाद निकलते हैं। नायिका एक वीकएंड की समाप्ति पर सुबह-सुबह अपने कमरे पर जाने के लिए तैयार हो रही है, उसका प्रेमी अभी तक पलंग पर सोया हुआ है। इसी बीच पिछले दिन की घटनाओं पर पुनर्विचार करने लगती है और कहानी कमरे से निकलकर एक पार्क में पहुँच जाती है।\n", "id": "47779", "title": "तीन एकांत"}
{"url": "https://hi.wikipedia.org/wiki?curid=47780", "text": "भारत और यूरोप: प्रतिश्रुति के क्षेत्र\n\nयह प्रसिद्ध हिंदी साहित्यकार निर्मल वर्मा द्वारा भारत और युरोप के तुलनात्मक अध्ययन पर लिखी पुस्तक है। \n", "id": "47780", "title": "भारत और यूरोप: प्रतिश्रुति के क्षेत्र"}
{"url": "https://hi.wikipedia.org/wiki?curid=47787", "text": "काफी राग\n\nकाफी राग हिंदुस्तानी शास्त्रीय संगीत का एक राग हैं। पंडित विष्णू नारायण भातखंडे के वर्गीकरण में, यह राग काफी थाट में है।\nइस राग में गंधार (ग) और निषाद (नि) कोमल है तथा बाकी सब स्वर शुद्ध है।\n\nसारेग॒ मप धनि॒सां।\n\nसांनि॒धप, मग॒रे, सा।\n\nइस राग का वादी स्वर पंचम (प) और संवादी स्वर षड्ज (सा) है।\n\nसा, रे रे, ग॒ मम, प।\n\n१. राग-बोध (प्रथम भाग). बा. र. देवधर.\n", "id": "47787", "title": "काफी राग"}
{"url": "https://hi.wikipedia.org/wiki?curid=47800", "text": "धनौल्टी\n\nमसूरी से लगभग तीस किलोमीटर दूर टिहरी जाने वाली रोड पर है, ये शांत और खूबसूरत जगह। अब धीरे घीरे एक हिल स्टेशन के रूप में ये अपनी पहचान बनाता जा रहा है।\n\nधनौल्टी देवदार के जंगल से घिरा है। अब देवदार का जंगल ही इसकी पहचान बन चुका है। यहां रहने के लिए कुछ होटल बन गये है। गढवाल मंडल टूरिज्म का गेस्ट हाउस भी है। शहर की भीड भीड से दूर आना चाहते हैं तो धनौल्टी आदर्श जगह है। मसूरी घूमने के बाद यहां ठहरा जा सकता है।\n\nधनौल्टी काफ़ी शान्तिपूर्ण स्थल के रूप में भी जानी जाती है जिस कारण यहाँ पर्यटकों की भीड़ अधिक रहती है। लंबी जंगली ढलानें, ठंडी व शांत हवाएँ, स्थानीय लोगों द्वारा की जाने वाली मेहमान नवाजी, मनमोहक मौसम, बर्फ से ढंके पहाड़ यहाँ की ख़ास विशेषताओं में शामिल हैं, जो इस जगह को सुकूनभरी छुट्टियाँ बिताने के लिए एक आदर्श जगह का दर्ज़ा देते हैं। देखने लायक़ जगहों में बारेहीपानी और जोरांडा फॉल्स, दशावतार मन्दिर, ईको-पार्क, सुरकंडा देवी, मन्दिर, हिमालयन वीवर्स, जैन मंदिर आदि शामिल हैं। सर्दियों में स्नो फॉल का मजा लेना चाहते हैं तो यहाँ जरूर जाएं।\n\nदेहरादून का जॉली ग्रांट हवाई अड्डा धनौल्टी से 82 किमी दूर स्थित है। और दिल्ली हवाई अड्डा करीब 400 किमी\n\nधनौल्टी का नज़दीकी रेलवे स्टेशन देहरादून ही है, जो 60 किमी दूर है।\n\nसड़क मार्ग से धनौल्टी पहुँचने के लिए देहरादून से होते हुए बस से धनौल्टी पहुँच सकते हैं। फिर यहां से 15 रू का रिक्शा लेकर आप इंगलैण्ड भी जा सकते हैं।\n", "id": "47800", "title": "धनौल्टी"}
{"url": "https://hi.wikipedia.org/wiki?curid=47806", "text": "मुहब्बत के सिवा\n\nमुहब्बत के सिवा राही मासूम रज़ा का प्रथम उपन्यास था। यह १९५० में उर्दू में प्रकाशित हुआ।\n", "id": "47806", "title": "मुहब्बत के सिवा"}
{"url": "https://hi.wikipedia.org/wiki?curid=47807", "text": "आधा गाँव\n\nराही मासूम रज़ा का बहुचर्चित उपन्यास “आधा गांव” १९६६ में प्रकाशित हुआ जिससे राही का नाम उच्चकोटि के उपन्यासकारों में लिया जाने लगा। यह उपन्यास उत्तर प्रदेश के एक नगर गाजीपुर से लगभग ग्यारह मील दूर बसे गांव गंगोली के शिक्षा समाज की कहानी कहता है। राही नें स्वयं अपने इस उपन्यास का उद्देश्य स्पष्ट करते हुए कहा है कि “वह उपन्यास वास्तव में मेरा एक सफर था। मैं गाजीपुर की तलाश में निकला हूं लेकिन पहले मैं अपनी गंगोली में ठहरूंगा। अगर गंगोली की हकीकत पकड़ में आ गयी तो मैं गाजीपुर का एपिक लिखने का साहस करूंगा”।\n", "id": "47807", "title": "आधा गाँव"}
{"url": "https://hi.wikipedia.org/wiki?curid=47808", "text": "दिल एक सादा कागज\n\nदिल एक सादा कागज राही मासूम रज़ा द्वारा लिखित एक उपन्यास है।\n", "id": "47808", "title": "दिल एक सादा कागज"}
{"url": "https://hi.wikipedia.org/wiki?curid=47809", "text": "ओस की बूंद\n\nओस की बूंद राही मासूम रज़ा का तीसरा उपन्यास है। यह उपन्यास हिन्दू-मुस्लिम समस्याओं को लेकर शुरू होता है लेकिन आखिर तक आते-आते पाठकों को पता चलता है कि हिन्दू-मुस्लिम समस्या वास्तव में कुछ नहीं है, यह सिर्फ राजनीति का एक मोहरा है और जो असली चीज है वह है इंसान के पहलू में धड़कने वाला दिल और उस दिल में रहने वाले ज़ज्बात और इन दोनों का मजहब और जात से कोई ताल्लुक नहीं। इसलिए साम्प्रदायिक दंगों के बीच सच्ची इंसानियत की तलाश करने वाला यह उपन्यास एक शहर और एक मजहब का होते हुए भी हर शहर और हर मजहब का है ! एक छोटी-सी जिन्दगी की दर्द भरी दास्तान जो ओस की बूँद की तरह चमकीली और कम उम्र है।\n", "id": "47809", "title": "ओस की बूंद"}
{"url": "https://hi.wikipedia.org/wiki?curid=47810", "text": "हिम्मत जौनपुरी\n\nहिम्मत जौनपुरी राही मासूम रजा का दूसरा उपन्यास था जो मार्च १९६९ में प्रकाशित हुआ। आधा गांव की तुलना में यह जीवन चरितात्मक उपन्यास बहुत ही छोटा है। हिम्मत जौनपुरी लेखक का बचपन का साथी था और लेखक का विचार है कि दोनों का जन्म एक ही दिन पहली अगस्त सन सत्तईस को हुआ था। हिम्मत जौनपुरी एक ऐसे निहत्थे की कहानी है जो जीवन भर जीने का हक माँगता रहा, सपने बुनता रहा परन्तु आत्मा की तलाश और सपनों के संघर्ष में उलझ कर रह गया। यह बंबई के उस फिल्मी माहौल की कहानी भी है जिसकी भूल-भुलैया और चमक-दमक आदमी को भटका देती है और वह कहीं का नहीं रह जाता।\n\nराही मासूम रज़ा की चिर-परिचित शैली का ही कमाल है कि इसमें केवल सपने या भूल-भूलैया का तिलिस्मी यथार्थ नहीं बल्कि उस समाज की भी कहानी है, जिसमें जमुना जैसी पात्र चाहकर भी अपनी असली जिंदगी बसर नहीं कर सकती। एक तरफ इसमें व्यंगात्मक शैली में सामाजिक खोखलेपन को उजागर करता यथार्थ है तो दूसरी तरफ भावनाओं की उत्ताल लहरें।\n\nराही मासूम रज़ा साहब ने हिम्मत जौनपुरी को माध्यम बनाकर सामान्य व्यक्ति के अरमान के टूटने और बिखरने को जिस नये अंदाज और तेवर के साथ लिखा है वह उनके अन्य उपन्यासों से बिल्कुल अलग है।\n", "id": "47810", "title": "हिम्मत जौनपुरी"}
{"url": "https://hi.wikipedia.org/wiki?curid=47811", "text": "नीम का पेड़\n\nरेगिस्तान के बीच बसे एक शहर में फलों की बहुत कमी थी। भगवान ने अपने दूत को भेजा कि जाओ और लोगों से कह दो कि हो सके तो वो एक दिन में बस एक ही फल खाएं। सभी लोग ऐसा ही करने लगे। पीढ़ी दर पीढ़ी ऐसा ही होता चला आया और वहां का पर्यावरण संरक्षित हो गया। चूँकि बचे हुए फलों के बीजों से और भी पेड़ निकल आते , कुछ दशकों में ही पूरा शहर हरा-भरा हो गया।अब वहां फलों की कोई कमी नहीं थी लेकिन अभी भी लोग एक दिन में बस एक ही फल खाने का पुराना रिवाज़ मानते थे – वे अपने पुरखों द्वारा दी गयी नसीहत के प्रति अभी भी वफादार थे। दूसरे शहर वाले उनसे बचे हुए फलों को देने का आग्रह करते पर उन्हें लौटा दिया जाता। नतीजतन टनो – टन फल बर्बाद हो जाते और सड़कों पर इधर -उधर बिखरे पड़े रहते। भगवान ने एक और दूत को बुलाया और कहा , ” जाओ नगर वासियों से कह दो कि वो अब जितना चाहें उतने फल कहें और बचे हुए फलों को बाकी शहरों को दे दें। ” दूत यही सन्देश लेकर शहर पहुंचा लेकिन उसे पत्थरों से मार गया और शहर से दूर भगा दिया गया। लोगों के दिलो -दिमाग में पुरानी बात इतनी बैठ चुकी थी कि उससे अलग वो किसी भी बात को मानने के लिए तैयार नहीं थे। पर समय के साथ कुछ युवा सोच वाले लोग पुराने रिवाजों के खिलाफ आवाज़ उठाने लगे। लेकिन इतनी पुरानी परंपरा को छोड़ना आसान न था इसलिए इन लोगों ने अपना धर्म ही छोड़ दिया और अब जी भर के फल खाने लगे और बचे हुए फलों को दूसरों में बांटने लगे। कुछ सालों में बस वो ही लोग धर्म को मानने वाले बचे जो खुद को संत मानते थे। लेकिन हकीकत में वे ये नहीं देख पा रहे थे कि दुनिया कैसे बदलती है और कैसे खुद को समय के साथ बदल लेना चाहिए। \nFriends, Paulo Coehlo कि ये कहानी हमारे लिए काफी relevant है . हमारे यहाँ बिल्ली के रास्ता काटने और कौवे के कांव – कांव से लेकर जात -पात और ऊँच-नीच से जुड़ी अनेकों मान्यताएं हैं जिनका आज कोई अर्थ नहीं है। और जैसे इस कहानी में इन चीजों को मानने वाले खुद को बड़ा धार्मिक और सबसे बड़ा संत समझते हैं उसी तरह हमारे समाज में भी ऐसी बातें मानने वाले खुद को बड़ा पवित्र और ईश्वर का चहेता समझते हैं … जबकि हकीकत कुछ और ही है। हमें भी समय के हिसाब से अपनी सोच को विकसित करना चाहिए , जो कल सही था वो आज गलत हो सकता है और जो आज सही है वो कल गलत भी हो सकता।\n", "id": "47811", "title": "नीम का पेड़"}
{"url": "https://hi.wikipedia.org/wiki?curid=47812", "text": "कटरा बी आर्ज़ू\n\nकटरा बी आर्ज़ू राही मासूम रज़ा द्वारा लिखित एक उपन्यास है।\n", "id": "47812", "title": "कटरा बी आर्ज़ू"}
{"url": "https://hi.wikipedia.org/wiki?curid=47813", "text": "टोपी शुक्ला\n\nटोपी शुक्ला राही मासूम रज़ा द्वारा लिखित एक उपन्यास है।\n", "id": "47813", "title": "टोपी शुक्ला"}
{"url": "https://hi.wikipedia.org/wiki?curid=47814", "text": "सीन ७५\n\nसीन ७५ राही मासूम रज़ा द्वारा लिखित एक उपन्यास है।\n", "id": "47814", "title": "सीन ७५"}
{"url": "https://hi.wikipedia.org/wiki?curid=47815", "text": "क्रांति कथा\n\nक्रांति कथा राही मासूम रज़ा द्वारा रचित एक महाकाव्य है।\n", "id": "47815", "title": "क्रांति कथा"}
{"url": "https://hi.wikipedia.org/wiki?curid=47816", "text": "रक्स ए मैं\n\nरक्स ए मैं राही मासूम रज़ा द्वारा रचित एक कविता संग्रह है।\n", "id": "47816", "title": "रक्स ए मैं"}
{"url": "https://hi.wikipedia.org/wiki?curid=47817", "text": "मैं एक फेरीवाला\n\nमैं एक फेरीवाला राही मासूम रज़ा द्वारा रचित एक कविता संग्रह है।\n", "id": "47817", "title": "मैं एक फेरीवाला"}
{"url": "https://hi.wikipedia.org/wiki?curid=47818", "text": "गरीबे शहर\n\nगरीबे शहर राही मासूम रज़ा द्वारा रचित एक कविता संग्रह है।\n", "id": "47818", "title": "गरीबे शहर"}
{"url": "https://hi.wikipedia.org/wiki?curid=47819", "text": "हिन्दी में सिनेमा और संस्कृति\n\nहिन्दी में सिनेमा और संस्कृति राही मासूम रज़ा द्वारा लिखित एक निबंध संग्रह है।\n", "id": "47819", "title": "हिन्दी में सिनेमा और संस्कृति"}
{"url": "https://hi.wikipedia.org/wiki?curid=47820", "text": "लगता है बेकार गए हम\n\nलगता है बेकार गए हम राही मासूम रज़ा द्वारा लिखित एक निबंध संग्रह है।\n", "id": "47820", "title": "लगता है बेकार गए हम"}
{"url": "https://hi.wikipedia.org/wiki?curid=47821", "text": "ख़ुदा हाफ़िज़ कहने का मोड़\n\nख़ुदा हाफ़िज़ कहने का मोड़ राही मासूम रज़ा द्वारा लिखित एक निबंध संग्रह है।\n", "id": "47821", "title": "ख़ुदा हाफ़िज़ कहने का मोड़"}
{"url": "https://hi.wikipedia.org/wiki?curid=47824", "text": "छोटे आदमी की बड़ी कहानी\n\nछोटे आदमी की बड़ी कहानी राही मासूम रज़ा द्वारा लिखित एक निबंध संग्रह है।\n", "id": "47824", "title": "छोटे आदमी की बड़ी कहानी"}
{"url": "https://hi.wikipedia.org/wiki?curid=47826", "text": "छत्तीसगढ़ में शक्ति पीठ\n\nछत्तीसगढ़ में अनादि काल से शिवोपासना के साथ साथ देवी उपासना भी प्रचलित थी। शक्ति स्वरूपा मां भवानी यहां की अधिष्ठात्री हैं- यहां के सामंतो, राजा-महाराजाओं, जमींदारों आदि की कुलदेवी के रूप में प्रतिष्ठित आज श्रद्धा के केंद्र बिंदु हैं- छत्तीसगढ़ में देवियां अनेक रूपों में विराजमान हैं- श्रद्धालुओं की बढ़ती भीड़ इन स्थलों को शक्तिपीठ की मान्यता देने लगी है- प्राचीन काल में देवी के मंदिरों में जवारा बोई जाती थी और अखंड ज्योति कलश प्रज्वलित की जाती थी जो आज भी अनवरत जारी है- ग्रामीणों द्वारा माता सेवा और ब्राह्मणों द्वारा दुर्गा सप्तमी का पाठ और भजन आदि की जाती है- श्रद्धा के प्रतीक इन स्थलों में सुख, शांति और समृद्धि के लिये बलि दिये जाने की परंपरा है|\n\nछत्तीसगढ़ में शक्ति पीठ और देवियों की स्थापना को लेकर अनेक किंवदंतियां प्रचलित है- देवियों की अनेक चमत्कारी गाथाओं का भी उल्लेख मिलता है- इसमें राजा-महाराजाओं की कुलदेवी द्वारा पथ प्रदर्शन और शक्ति प्रदान करने से लेकर लड़ाई में रक्षा करने तक की किंवदंतियां यहां सुनने को मिलती है- ग्राम्यांचलों में देवी के प्रकोप से बचने के लिये पूजा-अर्चना और बलि दिये जाने की प्रथा का भी प्रमुखता से उल्लेख मिलता है- सती प्रथा को भी इससे जोड़ा जाता है- आज भी अनेक स्थानों में सती चौरा देखा जा सकता है- सुख और दुख में उसकी पूजा-अर्चना करने से कार्य निर्विघ्नता से सम्पन्न हो जाते हैं, ऐसी मान्यता हैं- इसके लिए मनौतियां मानने का भी रिवाज है-\n\nछत्तीसगढ़ के प्रमुख शक्तिपीठों में रतनपुर, चंद्रपुर, डोंगरगढ़, खल्लारी और दंतेवाड़ा प्रमुख है- रतनपुर में महामाया, चंद्रपुर में चंद्रसेनी, डोंगरगढ़ में बमलेश्वरी और दंतेवाड़ा में दंतेश्वरी देवी विराजमान हैं- लेकिन अम्बिकापुर में महामाया और समलेश्वरी देवी विराजित हैं और ऐसा माना जाता है कि पूरे छत्तीसगढ़ में महामाया और समलेश्वरी देवी का विस्तार अम्बिकापुर से ही हुआ है- शाक्त धर्म में आदि तत्व को मातृरूप मानने की सामाजिक मान्यता है- उसके अनुसार नारी पूजनीय माने जाने लगी, विशेषत: माताओं और कुवांरी बालिकाओं का शाक्त धर्म में बहुत ऊंचा स्थान है- दबिस्तां नामक फारसी ग्रंथ के मुस्लिम लेखक ने भी लिखा है कि आगमों में नारियों को बहुत ऊंचा स्थान दिया गया है-\n\nगढ़ों के गढ़ छत्तीसगढ़ अनेक देशी राजवंशों के राजाओं की कार्यस्थली रही है- यहां अनेक प्रतापी राजा और महाराजा हुए जो विद्वान, शक्तिशाली, प्रजावत्सल और देवी उपासक थे- यही कारण है कि यहां अनेक मंदिर और शक्तिपीठ उस काल के साक्षी हैं- ये देवियां उनकी कुलदेवी थीं- यहां देवी रियासतों की स्थापना से लेकर उसके उत्थान पतन से जुड़ी अनेक कथाएं पढ़ने और सुनने को मिलती है- यहां प्रमुख रूप से दो देवियां रतनपुर की महामाया और सम्बलपुर की समलेश्वरी देवी पूजी जाती है, शेष देवियां उनकी प्रतिरूप हैं और क्षेत्र विशेष का बोध कराती हैं- इनमें सरगुजा की सरगुजहीन दाई, खरौद की सौराईन दाई, कोरबा की सर्वमंगला देवी, अड़भार की अष्टभूजी देवी, मल्हार की डिडिनेश्वरी देवी, चंद्रपुर की चंद्रसेनी देवी, डोंगरगढ़ की बमलेश्वरी देवी, बलौदा की गंगा मैया, जशपुर की काली माता, मड़वारानी की मड़वारानी दाई प्रमुख हैं- सुप्रसिद्ध कवि पंडित शुकलाल पांडेय ने ‘‘छत्तीसगढ़ गौरव’’ में की है \n\nरतनपुर में महामाया देवी का सिर है और उसका धड़ अम्बिकापुर में है- प्रतिवर्ष वहां मिट्‌टी का सिर बनाये जाने की बात कही जाती है- इसी प्रकार संबलपुर के राजा द्वारा देवी मां का प्रतिरूप संबलपुर ले जाकर समलेश्वरी देवी के रूप में स्थापित करने की किंवदंती प्रचलित है- समलेश्वरी देवी की भव्यता को देखकर दर्शनार्थी डर जाते थे अत: ऐसी मान्यता है कि देवी मंदिर में पीठ करके प्रतिष्ठित हुई- सम्पूर्ण छत्तीसगढ़ में जितने भी देशी राजा-महाराजा हुए उनकी निष्ठा या तो रतनपुर के राजा या संबलपुर के राजा के प्रति थी- कदाचित्‌ मैत्री भाव और अपने राज्य की सुख, समृद्धि और शांति के लिए वहां की देवी की प्रतिमूर्ति अपने राज्य में स्थापित करने किये जो आज लोगों की श्रद्धा के केंद्र हैं-\n\nचंद्रसेनी या चद्रहासिनी देवी सरगुजा से आकर सारंगढ़ और रायगढ़ के बीच महानदी के तट पर विराजित हैं- उन्हीं के नाम पर कदाचित्‌ चंद्रपुर नाम प्रचलित हुआ- पूर्व में यह एक छोटी जमींदारी थी- चंद्रसेन नामक राजा ने चंद्रपुर नगर बसाकर चंद्रसेनी देवी को विराजित करने की किंवदंती भी प्रचलित है- तथ्य जो भी हो, मगर आज चंद्रसेनी देवी अपने नव कलेवर के साथ लोगों की श्रद्धा के केंद्र बिंदु है- नवरात्रि में और अन्य दिनों में भी यहां बलि दिये जाने की प्रथा है- पहाड़ी में सीढ़ी के दोनों ओर अनेक धार्मिक प्रसंगों का शिल्पांकन है- हनुमान और अर्द्धनारीश्वर की आदमकद प्रतिमा आकर्षण का केंद्र है- रायगढ़, सारंगढ़, चाम्पा, सक्ती में समलेश्वरी देवी की भव्य प्रतिमा है-\n\nबस्तर की कुलदेवी दंतेश्वरी देवी हैं जो यहां के राजा के साथ आंध्र प्रदेश के वारंगल से आयी और शंखिनी डंकनी नदी के बीच में विराजित हुई और बाद में दंतेवाड़ा नगर उनके नाम पर बसायी गयी- बस्तर का राजा नवरात्रि में नौ दिन तक पुजारी के रूप में मंदिर में निवास करते थे- देवी की उनके उपर विशेष कृपा थी- जगदलपुर महल परिसर में भी दंतेश्वरी देवी का एक भव्य मंदिर है-\n\nछत्तीसगढ़ के ग्राम्यांचलों में देवी को ग्राम देवी कहा जाता है और शादी-ब्याह जैसे शुभ अवसरों पर आदर पूर्वक न्योता देने की प्रथा है- भुखमरी, महामारी और अकाल को देवी का प्रकोप मानकर उनकी पूजा-अर्चना की जाती है- प्राचीन काल में यहां नर बलि दिये जाने का उल्लेख प्राचीन साहित्य में मिलता है- आज पशु बलि दिये जाते हैं- बहरहाल, शक्ति संचय असुर और नराधम प्रवृŸा के नाश के लिये मां भवानी की उपासना आवश्यक है- इससे सुख, शांति और समृद्धि मिलने से इंकार नहीं किया जा सकता\n", "id": "47826", "title": "छत्तीसगढ़ में शक्ति पीठ"}
{"url": "https://hi.wikipedia.org/wiki?curid=47827", "text": "ज्वालामुखी मंदिर\n\nज्वालामुखी मंदिर, कांगडा घाटी से 30 कि॰मी॰ दक्षिण में हिमाचल प्रदेश में स्थित है। यह मंदिर 51 शक्ति पीठों में शामिल है। ज्वालामुखी मंदिर को जोता वाली का मंदिर और नगरकोट भी कहा जाता है। ज्वालामुखी मंदिर को खोजने का श्रेय पांडवो को जाता है। उन्हीं के द्वारा इस पवित्र धार्मिक स्थल की खोज हुई थी। इस स्थाल पर माता सती की जीभ गिरी थी। इस मंदिर में माता के दर्शन ज्योति रूप में होते है। ज्वालामुखी मंदिर के समीप में ही बाबा गोरा नाथ का मंदिर है। जिसे गोरख डिब्बी के नाम से जाना जाता है। इस मंदिर का प्राथमिक निमार्ण राजा भूमि चंद के करवाया था। बाद में महाराजा रणजीत सिंह और राजा संसारचंद ने 1835 में इस मंदिर का पूर्ण निमार्ण कराया। मंदिर के अंदर माता की नौ ज्योतियां है जिन्हें, महाकाली, अन्नपूर्णा, चंडी, हिंगलाज, विंध्यावासनी, महालक्ष्मी, सरस्वती, अम्बिका, अंजीदेवी के नाम से जाना जाता है। \n\nदूर्गा सप्तशती और देवी महात्यमय के अनुसार देवताओं और असुरों के बीच में सौ वर्षों तक युद्ध चला था। इस युद्ध में असुरो की सेना विजयी हुई। असुरो का राजा महिषासुर स्वर्ग का राजा बन गया और देवता सामान्य मनुष्यों कि भांति धरती पर विचलण करने लगे। तब पराजित देवता ब्रहमा जी को आगे कर के उस स्थान पर गये जहां शिवजी, भगवान विष्णु के पास गए। सारी कथा कह सुनाई। यह सुनकर भगवान विष्णु, शिवजी ने बड़ा क्रोध किया उस क्रोध से विष्णु, शिवजी के शरीर से एक एक तेज उत्पन्न हुआ। भगवान शंकर के तेज से उस देवी का मुख, विष्णु के तेज से उस देवी की वायें, ब्रहमा के तेज से चरण तथा यमराज के तेज से बाल, इन्द्र के तेज से कटि प्रदेश तथा अन्य देवता के तेज से उस देवी का शरीर बना। फिर हिमालय ने सिंह, भगवान विष्णु ने कमल, इंद्र ने घंटा तथा समुद्र ने कभी न मैली होने वाली माला प्रदान की। तभी सभी देवताओं ने देवी की आराधना की ताकि देवी प्रसन्न हो और उनके कष्टो का निवारण हो सके। और हुआ भी ऐसा ही। देवी ने प्रसन्न होकर देवताओं को वरदान दे दिया और कहा मै तुम्हारी रक्षा अवश्य करूंगी। इसी के फलस्वरूप देवी ने महिषासुर के साथ युद्ध प्रारंभ कर दिया। जिसमें देवी कि विजय हुई और तभी से देवी का नाम महिषासुर मर्दनी पड़ गया।\n\nज्वालामुखी मंदिर शक्ति पीठ मंदिरों मे से एक है। पूरे भारतवर्ष मे कुल 51 शक्तिपीठ है। जिन सभी की उत्पत्ति कथा एक ही है। यह सभी मंदिर शिव और शक्ति से जुड़े हुऐ है। धार्मिक ग्रंधो के अनुसार इन सभी स्थलो पर देवी के अंग गिरे थे। शिव के ससुर राजा दक्ष ने यज्ञ का आयोजन किया जिसमे उन्होंने शिव और सती को आमंत्रित नही किया क्योंकि वह शिव को अपने बराबर का नही समझते थे। यह बात सती को काफी बुरी लगी और वह बिना बुलाए यज्ञ में पहुंच गयी। यज्ञ स्‍थल पर शिव का काफी अपमान किया गया जिसे सती सहन न कर सकी और वह हवन कुण्ड में कुद गयीं। जब भगवान शंकर को यह बात पता चली तो वह आये और सती के शरीर को हवन कुण्ड से निकाल कर तांडव करने लगे। जिस कारण सारे ब्रह्माण्ड में हाहाकार मच गया। पूरे ब्रह्माण्ड को इस संकट से बचाने के लिए भगवान विष्णु ने सती के शरीर को अपने सुदर्शन चक्र से 51 भागो में बांट दिया जो अंग जहां पर गिरा वह शक्ति पीठ बन गया। मान्यता है कि ज्वालाजी मे माता सती की जीभ गिरी थी। ज्वालामुखी मंदिर को जोता वाली का मंदिर और नगरकोट भी कहा जाता है।\n\nज्वालामुखी मंदिर का इतिहास काफी प्राचीन है इस स्थान को पहली बार एक गाय पालक ने देखा था। वह अपनी गाय का पीछा करते हुए इस स्थान तक पहुंचा। इसके पीछे कारण यह था कि उसकी गाय दूध नही दे रही थी वह अपना सारा दूध पवित्र ज्वालामुखी में एक दिव्य कन्या को पिला आती थी। उसने यह दृश्य अपनी आँखो से देखा और वहां के राजा को बताया। राजा द्वारा सत्य की जाँच के लिए अपने सिपाहियों को भेजा गया। सिपाहियों ने भी यह नजारा देखा। उन्होंने सारी बात राजा को बताई और सत्य की जांच के पश्चात राजा द्वारा इस स्थान पर मंदिर का निर्माण कराया गया। \n\nज्वालामुखी मंदिर के संबंध में एक कथा काफी प्रचलित है। यह १५४२ से १६०५ के मध्य का ही होगा तभी अकबर दिल्ली का राजा था। ध्यानुभक्त माता जोतावाली का परम भक्त था। एक बार देवी के दर्शन के लिए वह अपने गांववासियो के साथ ज्वालाजी के लिए निकला। जब उसका काफिला दिल्ली से गुजरा तो मुगल बादशाह अकबर के सिपाहियों ने उसे रोक लिया और राजा अकबर के दरबार में पेश किया। अकबर ने जब ध्यानु से पूछा कि वह अपने गांववासियों के साथ कहां जा रहा है तो उत्तर में ध्यानु ने कहा वह जोतावाली के दर्शनो के लिए जा रहे है। अकबर ने कहा तेरी मां में क्या शक्ति है ? और वह क्या-क्या कर सकती है ? तब ध्यानु ने कहा वह तो पूरे संसार की रक्षा करने वाली हैं। ऐसा कोई भी कार्य नही है जो वह नहीं कर सकती है। अकबर ने ध्यानु के घोड़े का सर कटवा दिया और कहा कि अगर तेरी मां में शक्ति है तो घोड़े के सर को जोड़कर उसे जीवित कर दें। यह वचन सुनकर ध्यानु देवी की स्तुति करने लगा और अपना सिर काट कर माता को भेट के रूप में प्रदान किया। माता की शक्ति से घोड़े का सर जुड गया। इस प्रकार अकबर को देवी की शक्ति का एहसास हुआ। बादशाह अकबर ने देवी के मंदिर में सोने का छत्र भी चढाया। किन्तु उसके मन मे अभिमान हो गया कि वो सोने का छत्र चढाने लाया है, तो माता ने उसके हाथ से छत्र को गिरवा दिया और उसे एक अजीब (नई) धातु का बना दिया जो आज तक एक रहस्य है। यह छत्र आज भी मंदिर में मौजूद है।\n\nमंदिर का मुख्य द्वार काफी सुंदर एव भव्य है। मंदिर में प्रवेश के साथ ही बाये हाथ पर अकबर नहर है। इस नहर को अकबर ने बनवाया था। उसने मंदिर में प्रज्‍जवलित ज्योतियों को बुझाने के लिए यह नहर बनवाया था। उसके आगे मंदिर का गर्भ द्वार है जिसके अंदर माता ज्योति के रूप में विराजमान है। मंदिर में अलग-अलग नौ ज्योतियां है जिसे अलग-अलग नाम से जाना जाता है। थोडा ऊपर की ओर जाने पर गोरखनाथ का मंदिर है जिसे गोरख डिब्बी के नाम से जाना जाता है। इस मे एक पानी का एक कुनड (KUND) है जो देख्नने मे खौलता हुआ लगता है पर वास्तव मे एकदम गरम नही है। ज्वालाजी के पास ही में 4.5 कि॰मी॰ की दूरी पर नगिनी माता का मंदिर है। इस मंदिर में जुलाई और अगस्त के माह में मेले का आयोजन किया जाता है। 5 कि॰मी॰ कि दूरी पर रघुनाथ जी का मंदिर है जो राम, लक्ष्मण और सीता को समर्पि है। इस मंदिर का निर्माण पांडवो द्वारा कराया गया था। ज्वालामुखी मंदिर की चोटी पर सोने की परत चढी हुई है।\n\nज्वालाजी में नवरात्रि के समय में विशाल मेले का आयोजन किया जाता है। साल के दोनों नवरात्रि यहां पर बडे़ धूमधाम से मनाये जाते है। नवरात्रि में यहां पर आने वाले श्रद्धालुओं की संख्या दोगुनी हो जाती है। इन दिनों में यहां पर विशेष पूजा अर्चना की जाती है। अखंड देवी पाठ रखे जाते हैं और वैदिक मंत्रोच्चारण के साथ हवन इत्यादि की जाती है। नवरात्रि में पूरे भारत वर्ष से श्रद्धालु यहां पर आकर देवी की कृपा प्राप्त करते है। कुछ लोग देवी के लिए लाल रंग के ध्वज भी लाते है।\n\nमंदिर में आरती के समय अद्भूत नजारा होता है। मंदिर में पांच बार आरती होती है। एक मंदिर के कपाट खुलते ही सूर्योदय के साथ में की जाती है। दूसरी दोपहर को की जाती है। आरती के साथ-साथ माता को भोग भी लगाया जाता है। फिर संध्या आरती होती है। इसके पश्चात रात्रि आरती होती है। इसके बाद देवी की शयन शय्या को तैयार किया जाता है। उसे फूलो और सुगंधित सामग्रियों से सजाया जाता है। इसके पश्चात देवी की शयन आरती की जाती है जिसमें भारी संख्या में आये श्रद्धालु भाग लेते है।\n\n1. सुबह कि आरती 5.00\n2. पंजूउपचार पूजन सुबह कि आरती के बाद\n3. दोपहर कि आरती 12.00 बजे\n4. संध्या आरती 7.00 बजे\n5. शयन आरती 10.00 बजे\n\nज्वालाजी मंदिर जाने के लिए नजदीकी हवाई अड्डा गगल में है जो कि ज्वालाजी से 46 कि॰मी॰ की दूरी पर स्थित है। यहा से मंदिर तक जाने के लिए कार व बस सुविधा उपलब्ध है।\n\nरेल मार्ग से जाने वाले यात्रि पठानकोट से चलने वाली स्पेशल ट्रेन की सहायता से मरांदा होते हुए पालमपुर आ सकते है। पालमपुर से मंदिर तक जाने के लिए बस व कार सुविधा उपलब्ध है।\n\nपठानकोट, दिल्ली, शिमला आदि प्रमुख शहरो से ज्वालामुखी मंदिर तक जाने के लिए बस व कार सुविधा उपलब्ध है। यात्री अपने निजी वाहनो व हिमाचल प्रदेश टूरिज्म विभाग की बस के द्वारा भी वहा तक पहुंच सकते है। दिल्ली से ज्वालाजी के लिए दिल्ली परिवहन निगम की सीधी बस सुविधा भी उपलब्ध है।\n\nपठानकोट: 123 कि॰मी॰\nदिल्ली: 473 कि॰मी॰\nकांगडा: 30 कि॰मी॰\nशिमला: 212 कि॰मी॰\nअंबाला: 273 कि॰मी॰\nधर्मशाला: 55 कि॰मी॰\n\nज्वालाजी में रहने के लिए काफी संख्या में धर्मशालाए व होटल है जिनमें रहने व खाने का उचित प्रबंध है। जो कि उचित मूल्यो पर उपलब्ध है। ज्वालामुखी मंदिर के पास का नजदीकी शहर पालमपुर व कांगडा है जहां पर काफी सारे डिलक्स होटल है। यात्री यहां पर भी ठहर सकते है यहा से मंदिर तक जाने के लिए बस व कार सुविधा मुहैया है।\n", "id": "47827", "title": "ज्वालामुखी मंदिर"}
{"url": "https://hi.wikipedia.org/wiki?curid=47839", "text": "परासरण\n\nपरासरण (Osmosis) दो भिन्न सान्द्रता वाले घोलों के बीच होनेवाली एक विशेष प्रकार की विसरण क्रिया है जो एक अर्धपारगम्य झिल्ली के द्वारा होती है। इसमें विलायक (घोलक) के अणु कम सान्द्रता वाले घोल से अधिक सान्द्रता वाले घोल का ओर गति करते हैं। यह एक भौतिक क्रिया है जिसमें घोलक के अणु बिना किसी बाह्य उर्जा के प्रयोग के अर्धपारगम्य झिल्ली से होकर गति करते हैं। विलेय (घुल्य) के अणु गति नहीं करते हैं क्योंकि वे दोनों घोलों के अलग करने वाली अर्धपारगम्य झिल्ली को पार नहीं कर पाते हैं। परासरण में उर्जा मुक्त होती है जिसके प्रयोग से पेड़-पौधों के बढते जड़ चट्टानों को भी तोड़ देती हैं।\n\n", "id": "47839", "title": "परासरण"}
{"url": "https://hi.wikipedia.org/wiki?curid=47863", "text": "हाँगर\n\nहाँगर या शार्क एक पृष्ठवंशी समुद्री जल में रहने वाला प्राणी है। इसका शरीर बहुत लम्बा होता है जो शल्कों से ढका रहता है। इन शल्कों को प्लेक्वायड कहते हैं। त्वचा चिकनी होती है। त्वचा के नीचे वसा (चर्बी) की मोटी परत होती है। इसके शरीर में हड्डी की जगह उपास्थि (कार्टिलेज) पाई जाती है। शरीर नौकाकार होता है। इसका निचला जबड़ा ऊपरी जबड़े से छोटा होता है। अतः इसका मुँह सामने न होकर नीचे की ओर होता है जिसमें तेज दाँत होते हैं। यह एक माँसाहारी प्राणी है। शार्क के शरीर में देखने के लिए एक जोड़ी आँखें, तैरने के लिए पाँच जोड़े पखने और श्वांस लेने के लिए पाँच जोड़े क्लोम होते हैं।\n", "id": "47863", "title": "हाँगर"}
{"url": "https://hi.wikipedia.org/wiki?curid=47874", "text": "रोहू मछली\n\nरोहू (वैज्ञानिक नाम - \"Labeo rohita\") पृष्ठवंशी हड्डीयुक्त मछली है जो ताजे मीठे जल में पाई जाती है। इसका शरीर नाव के आकार का होता है जिससे इसे जल में तैरने में आसानी होती है। इसके शरीर में दो तरह के मीन-पक्ष (फ़िन) पाये जाते हैं, जिसमें कुछ जोड़े में होते हैं तथा कुछ अकेले होते हैं। इनके मीन पक्षों के नाम पेक्टोरेल फिन, पेल्विक फिन, (जोड़े में), पृष्ठ फिन, एनलपख तथा पुच्छ पंख (एकल) हैं। इनका शरीर साइक्लोइड शल्कों से ढँका रहता है लेकिन सिर पर शल्क नहीं होते हैं। सिर के पिछले भाग के दोंनो तरफ गलफड़ होते हें जो ढक्कन या अपरकुलम द्वारा ढके रहते हैं। गलफड़ों में गिल्स स्थित होते हैं जो इसका श्वसन अंग हैं। ढक्कन के पीछे से पूँछ तक एक स्पष्ट पार्श्वीय रेखा होती है। पीठ के तरफ का हिस्सा काला या हरा होता है और पेट की तरफ का सफेद। इसका सिर तिकोना होता है तथा सिर के नीचे मुँह होता है। इसका अंतः कंकाल हड्डियों का बना होता है। आहारनाल के ऊपर वाताशय अवस्थित रहता है। यह तैरने तथा श्वसन में सहायता करता है।\n\nभोजन के रूप में इसका विशेष महत्व है। भारत में उड़ीसा, बिहार, उत्तर प्रदेश, पश्चिम बंगाल तथा असम के अतिरिक्त थाइलैंड, पाकिस्तान और बांग्लादेश के निवासियों में यह सर्वाधिक स्वादिष्ट व्यंजनों में से एक समझी जाती है। उड़िया और बंगाली भोजन में इसके अंडों को तलकर भोजन के प्रारंभ में परोसा जाता है तथा परवल में भरकर स्वादिष्ट व्यंजन पोटोलेर दोलमा तैयार किया जाता है, जो अतिथिसत्कार का एक विशेष अंग हैं। बंगाल में इससे अनेक व्यंजन बनाए जाते हैं। इसे सरसों के तेल में तल कर परोसा जाता है, कलिया बनाया जाता है जिसमें इसे सुगंधित गाढ़े शोरबे में पकाते हैं तथा इमली और सरसों की चटपटी चटनी के साथ भी इसे पकाया जाता है। पंजाब के लाहौरी व्यंजनों में इसे पकौड़े की तरह तल कर विशेष रूप से तैयार किया जाता है। इसी प्रकार उड़ीसा के व्यंजन माचा-भाजी में रोहू मछली का विशेष महत्व है। ईराक में भी यह मछली भोजन के रूप में बहुत पसंद की जाती है। रोहू मछली शाकाहारी होती है तथा तेज़ी से बढ़ती है इस कारण इसे भारत में मत्स्य उत्पादन के लिए तीन सर्वश्रेष्ठ मछलियों में से एक माना गया है।\n\n   क.    अन्य दो मछलियाँ हैं- कतला और नैन जिसे मृगल भी कहते हैं।\n", "id": "47874", "title": "रोहू मछली"}
{"url": "https://hi.wikipedia.org/wiki?curid=47875", "text": "बागेश्री राग\n\nराग बागेश्री हिंदुस्तानी शास्त्रीय संगीत का एक राग है। यह राग काफी थाट से उत्पन्न हुआ है। गाने या बजाने का समय रात का तीसरा प्रहर माना जाता है।\nइस राग में गंधार (ग) और निषाद (नि) कोमल है। इस राग में पंचम (प) वर्जित है। कुछ लोग आरोह में थोडा पंचम लगाते हैं।\nनि़़॒ सा ग॒ म, ध नि॒ सां।\n\nसां नि॒ ध, म ग॒ रे सा।\nइस राग का वादी स्वर मध्यम (म) और संवादी स्वर षड्ज (सा) है।\nसा, ग॒ म, ध, म ग॒ म ग॒, रे सा।\n१. राग-बोध (प्रथम भाग). बा. र. देवधर.\n", "id": "47875", "title": "बागेश्री राग"}
{"url": "https://hi.wikipedia.org/wiki?curid=47889", "text": "युक्रेनी भाषा\n\nयूक्रेन देश में बोली जाने वाली भाषा को युक्रेनी भाषा कहते हैं।\n", "id": "47889", "title": "युक्रेनी भाषा"}
{"url": "https://hi.wikipedia.org/wiki?curid=47890", "text": "सर्बियाई भाषा\n\nसर्बिया देश में बोली जाने वाली भाषा को सर्बियाई भाषा कहते हैं।\n\n", "id": "47890", "title": "सर्बियाई भाषा"}
{"url": "https://hi.wikipedia.org/wiki?curid=47894", "text": "जॉर्जियाई भाषा\n\nजॉर्जिया देश में बोली जानेवाली भाषा को जॉरिजियाई भाषा कहते हैं।\n", "id": "47894", "title": "जॉर्जियाई भाषा"}
{"url": "https://hi.wikipedia.org/wiki?curid=47896", "text": "बॉस्नियाई भाषा\n\nबोस्नियन बॉस्निया और हर्ज़ेगोविना में बोली जाने वाली एक भाषा है।\n\n", "id": "47896", "title": "बॉस्नियाई भाषा"}
