{"url": "https://hi.wikipedia.org/wiki?curid=58994", "text": "केरल की अर्थव्यवस्था\n\nभारतीय संघ का अविभाज्य अंग होने के कारण केरल की आर्थिक व्यवस्था को राष्ट्रीय आर्थिक व्यवस्था से पृथक करना उचित नहीं है। फिर भी केरल की आर्थिक व्यवस्था की अपनी विशेषताएँ हैं। मानव संसाधन विकास की आधारभूत सूचना के अनुसार केरल की उपलब्धियाँ प्रशंसनीय है। मानव संसाधन विकास के बुनियादी तत्त्वों में उल्लेखनीय हैं - भारत के अन्य राज्यों की तुलना में आबादी की कम वृद्धि दर, राष्ट्रीय औसत सघनता से ऊँची दर, ऊँची आयु-दर, गंभीर स्वास्थ्य चेतना, कम शिशु मृत्यु दर, ऊँची साक्षरता, प्राथमिक शिक्षा की सार्वजनिकता, उच्च शिक्षा की सुविधा आदि आर्थिक प्रगति के अनुकूल हैं। परन्तु उत्पादन क्षेत्र में मंदी, ऊँची बेरोज़गारी दर, बढ़ता बाज़ार-भाव, निम्न प्रतिशीर्ष आमदनी, उपभोक्ता वाद का प्रभाव आदि के कारण केरल की अर्थ-व्यवस्था जटिल होती जा रही है। लम्बी आयु दर के मामले में केरल की तुलना दक्षिण कोरिया, मलेशिया, चीन आदि से की जा सकती है। किन्तु वे तीनों केरल से भिन्न देश हैं और आर्थिक विकास के पथ पर अग्रसर हैं। यद्यपि मानव संसाधन विकास के सूचकों के अनुसार केरल भारतीय राज्यों में अग्रणी है। भूतकाल में केरल की प्रति व्यक्ति आय दर राष्ट्रीय आय दर से नीचे थी। जबकि केरल की आर्थिक व्यवस्था विकास का गुण प्रकट करती है। अस्सी के दशक के अंत में केरल का आर्थिक विकास औसत राष्ट्रीय आर्थिक विकास की दर से आगे निकल गया है। यह विकास अभी भी जारी है। किन्तु मात्र इसी से राज्य की स्थिति मज़बूत नहीं बनती।\n\nवैश्वीकरण के प्रतिकूल प्रभाव ने कृषि तथा अन्य परम्परागत क्षेत्रों का खात्मा कर दिया है। इन क्षेत्रों में विगत छह - सात वर्षों से विकास नहीं हो रहा है। लेकिन अब इस स्थिति में बदलाव आना शुरू हुआ है जो शुभसूचक है। केरल को ऐसा आर्थिक विकास प्राप्त करना है जो न्यायनिष्ठ स्थाई तथा अविलम्ब हो। साथ ही विकास के क्षेत्र में जो नीति अपनाई गयी है उसमें सरकारी हस्तक्षेप कम करने या सामाजिक कल्याण के व्यय कम करने का कोई प्रयास नहीं दिखाई देता।\n\nस्वातंत्र्य पूर्व तिरुवितांकूर, कोच्चि, मलबार क्षेत्रों का विकास आधुनिक केरल की आर्थिक व्यवस्था की पृष्ठ भूमि है। भौगोलिक एवं प्राकृतिक विशेषताएँ केरल की आर्थिक व्यवस्था को प्राकृतिक संपदा के वैविध्य के साथ श्रम संबन्धी वैविध्य भी प्रदान करती हैं। केरल तीन प्रमुख भौगोलिक क्षेत्रों में बँटा है। तटीय क्षेत्र सर्वाधिक सघन आबादी वाला क्षेत्र है। (2001 जनगणना के अनुसार प्रति वर्ग किलो मीटर क्षेत्र में 819 का हिसाब भारतीय राज्यों में सबसे ऊँचा है।) यहाँ की उर्वर मिट्टी, नदी तट क्षेत्र, झीलें आदि मछली उत्पादन, चावल, नारियल तथा साग - सब्जियों की खेती के लिए उपयुक्त है। पर्वतीय एवं समुद्र तटीय क्षेत्रों के बीच के प्रदेशों में नारियल, चावल, टप्योका, सुपारी के पेड, काजू के पेड, रबड़, कालीमिर्च, अदरक आदि की खेती होती है। पूर्वी पहाडी क्षेत्र में कॉफी, चाय, रबड़ की खेती औपनिवेशिक काल से चलती चली आ रही है। 20 वीं सदी के मध्य में पूर्वी पहाड़ी क्षेत्र में जनसंचार एवं स्थापन हुआ इससे केरल की आर्थिक व्यवस्था विकसित हुई।\n\nकेरल में कृषि खाद्यान्न और निर्यात की जानेवाली फसलों के लिए बिल्कुल उपयुक्त है। शासन व्यवस्था तथा व्यापार के कारण निर्यात की जानेवाली फसलों बढोतरी हुई है। कयर उद्योग, लकडी उद्योग, खाद्य तेल उत्पादन आदि भी कृषि पर आधारित हैं। इसी के साथ ही धातुएँ, रसायन वस्तुएँ, इंजीनियरिंग आदि को आधार बनाने वाले बडे-बडे उद्योग भी विकास करने लगे हैं। इन क्षेत्रों में सार्वजनिक तथा निजी प्रतिष्ठान कार्य कर रहे हैं। कयर उत्पादन, कारीगरी, हैण्डलूम आदि केरल के परम्परागत व्यवसाय है।\n\nफिर भी यह कहना उचित नही कि केरल की आर्थिक व्यवस्था मात्र कृषि अधारित है। केरल के आर्थिक विकास का उल्लेखनीय पहलू न तो प्राथमिक क्षेत्र माने जानेवाला कृषि उद्योग है और न ही विभिन्न उत्पादन-निर्माण से युक्त उद्योग क्षेत्र है। आर्थिक विकास का मुख्य पहलू तीसरा क्षेत्र है जिसे सेवा - क्षेत्र कहा जाता है। केरलीय आमदनी तथा रोज़गार का अधिकांश भाग यहीं से प्राप्त होता है। केरल प्रायः सभी क्षेत्रों में भारत के अन्य राज्यों के आगे बढ रहा है, आश्चर्य की बात है कि कई विरोधी तत्वों के रहते हुए भी केरल का आर्थिक विकास हो रहा है। साधारणतः कोई भी राज्य प्रथम, द्वितीय और तृतीय क्षेत्रों को पार करके ही आर्थिक विकास के उच्च सोपान पर आरूढ हो सकता है। इस आर्थिक सिद्धांत के विरुद्ध प्रथम क्षेत्र एवं द्वितीय क्षेत्र को छोड तृतीय क्षेत्र में पहुँचकर केरल मृत्यु दर, साक्षरता औरत आयु आदि में विकसित देशों के समक्ष स्थान ग्रहण कर सकता है। कम प्रतिशीर्ष आय तथा ऊँची ऊँची बेरोज़गारी को पूँजी बनाकर केरल कैसे यह स्थिति प्राप्त कर सका यह अनुत्तरित प्रश्न सा रहता है। भारत का कोई भी दूसरा राज्य इस प्रकार दुनिया का ध्यान आकृष्ट नहीं कर सका। आर्थिक क्षेत्र में ही नहीं बल्कि राजनैतिक, सामाजिक एवं सांस्कृतिक क्षेत्रों में भी जो विकास केरल में हुआ है उसकी चर्चा विकसित देशों में होती रहती है। 1980 के अंत में केरल की आर्थिक व्यवस्था ने जो उन्नति की उसकी Kerala Model नाम से विदेशों में भी चर्चा हुई। इस उदाहरण को लेकर आज बहुत से प्रश्न उठाये जाते हैं। उसके स्थायित्व पर कई अर्थशास्त्री संदेह प्रकट करते हैं। (13)\n\n19 वीं शताब्दी से सरकार ने एक समाज कल्याण नीति अपनाई है और उसके कार्यान्वयन के अन्तर्गत आधारभूत सुविधाओं के लिए सरकार जो खर्च करती आ रही है वही केरल के सामाजिक विकास का मुख्य स्रोत है। इसके अतिरिक्त भारत के अन्यान्य क्षेत्रों तथा विदेशों, विशेषकर खाडी क्षेत्रों के अप्रवासी केरलीय (Non-resident Keralites) से प्राप्त धन राशी भी इस विकास का कारण है। (14)\n\nआधुनिक केरल की आर्थिक व्यवस्था में अप्रवासी केरलीयों का महान योगदान है। आर्थिक व्यवस्था के विकास केलिए 2007 - 2008 का बजट कुछ कार्य पद्धतियाँ प्रस्तुत करता है उनमें मुख्य बिन्दु निम्नलिखित हैं -\n\n1. कृषि तथा परम्परागत क्षेत्रों का संरक्षण।\n2. शिक्षा, स्वास्थ्य आदि सार्वजनिक सेवाओं का गुण बढाना।\n3. आई, टी. पर्यटन, लाइट इंजीनियरिंग आदि कड़ी प्रतियोगिता वाले क्षेत्रों पर आधिपत्य जमाने का प्रयास करना।\n4. उपर्युक्त जो विकास क्षेत्रों के लिए आवश्यक सुविधाएँ प्रदान करना।\n5. आदिवासी, दलित, मछुआरे इत्यादि वर्गों की पिछडी दशा का समाधान करना। स्त्रियों के प्रति न्याय करने का पूर्वाधिक दृढता से कार्यान्वयन। पर्यावरण की सुरक्षा।\n6. जनतांत्रिक अधिकार विकेन्द्रीकरण तथा अन्य प्रशासन संबन्धी - सुधार। भ्रष्टाचार का उन्मूलन।\n\nकेरल की आर्थिक व्यवस्था के सुदृढ आधार हैं - वाणिज्य बैंक, सहकारी बैंक, मुद्रा विनिमय व्यवस्था, यातायात का विकास, शिक्षा - स्वास्थ्य आदि क्षेत्रों में हुई प्रगति, शक्तिशाली श्रमिक आन्दोलन, सहकारी आन्दोलन आदि।\n\nजैसा कि पहले बताया जा चुका है कि केरल की आर्थिक व्यवस्था कृषि संस्कृति से सेवा संस्कृति की ओर उन्मुख होती हुई विकास कर रही है। भारत की कृषि प्रधान आर्थिक व्यवस्था में केरल का प्रमुख स्थान है। केरल के कृषि जीवन को निर्धारित करनेवाले तत्व हैं : - विशिष्ट प्राकृतिक क्षेत्र, विविध प्रकार की मिट्टी और जलवायु। केरल की प्रमुख फसलें हैं - चावल, नारियल, दाल की विभिन्न किस्में, रबड़, सुपारी, इलायची, कॉफी, चाय, काजू, टप्योका, कालीमिर्च, अदरक, हल्दी, कोको, लौंग, जायफल आदि। यहाँ पर आलू, प्याज आदि उत्तर भारतीय फसलें भी उत्पन्न की जाती हैं। रबड़, कॉफी, इलायची, चाय आदि फार्म फसलें मानी जाती हैं। दूसरी प्रकार की फसलें मुख्यतः उन कृषक परिवारों के पास है जो कृषि को आजीविका रूप में अपनाए हुए हैं। (1)\n\nकेरल का कृषि क्षेत्र अनेक संकटों का सामना कर रहा है जिनमें चावल तथा नारियल दोनों के उत्पादन क्षेत्र में घोर संकट हैं। आज केरल को चावल तथा सब्जियों केलिए दूसरे राज्यों पर आश्रित रहना पड़ रहा है। यही नहीं कृषि भूमि का विस्तार भी घट गया है। कृषि भूमि में मिट्टी भरकर ज़मीन बनाने का जो काल चल रहा है वह केरल को गंभीर संकट की ओर धकेल रहा है। यद्यपि खेतों में मिट्टी डालकर उन्हें नारियल के बगीचे बनाया गया है फिर भी नारियल के उत्पादन में वृद्धि नहीं हुई है। 1992 - 1993 में नारियल का उत्पादन प्रति हेक्टर 5843 था जो 2000 में हेक्टर 5638 हो गया। (2) ऋण भार, फसलों का विनाश, दाम गिरावट के कारण कृषकों का जीवन कठिन बन गया है। अतः सरकार कृषि पैकेज तथा ऋण आश्वासन आयोग आदि का गठन करके कृषि के पुनरुद्धार का प्रयास कर रही है।\n\nकेरल की कृषि का इतिहास नवीन प्रस्तर युग से प्रारंभ होता है। पुनम् कृषि जैसी आदिम कृषि रीतियाँ प्राचीन काल में प्रचलित थीं। आदिवासियों के पास उनकी निजी कृषि रीतियाँ थीं। प्राचीन कृषि संस्कृति के अभिन्न अंग थे, कृषि के विभिन्न औजार देशी बीज, बीज संरक्षण की पद्धतियाँ, कृषि काल, भिन्न प्रकार की कृषि भूमियाँ और कृषि से जुडे रीति-रिवाज़, कृषि अनुष्ठान, कृषि - उत्सव, कृषि गीत आदि। केरल के पास कृषि से संबन्धित देशी ज्ञान का बडा भण्डार है।\n\nकेरल में विशेष कृषि क्षेत्र हैं, ये हैं - कुट्टनाड, पालक्काड, कान्तल्लूर, नेल्लियाम्पति आदि। कृषि क्षेत्र में दूसरे उल्लेखनीय तत्व हैं - छोटी-बडी जल-सिंचन योजनाएँ, जलाशयों के विकास की योजनाएँ आदि। मछली पालन और पशु पालन आदि भी कृषि क्षेत्र के प्रमुख कार्य हैं। \n\nनवीन प्रस्तर युग (Neolithic Age) में मनुष्य कृषि तथा पशु पालन की ओर अग्रसर हुआ था। उन दिनों मनुष्य के पास दो प्रकार के हथियार थे - पत्थर से बने फरसे और पेड की लकडी से बनी लाठियाँ। केरल में भी नवीन प्रस्तर युगीन कृषि रही होगी, क्योंकि सह्याद्रि के कुछ क्षेत्रों से तेज धार वाले प्रस्तर - फरसे प्राप्त हुए हैं। वयनाड के तिरुनेल्लि तथा बावलिप्पुष़ा के तट पर से तथा पूताटि नामक स्थान से जो प्रस्तर फरसे प्राप्त हुए वे इसी प्रस्तर युग के हैं। पशुपालन तथा पहाड की तराइयों के झाड-झंखड काट-छाँट कर खेती करना नवीन प्रस्तर युगीन कृषकों की जीवन शैली थीं। पश्चिमी घाट के इसी तरह के स्थानों पर संभवतः नवीन प्रस्तर युगीन कृषि रही होगी। (1) इसी युग में धान, फल, कंदमूल आदि को भोजन में प्रमुखता मिली होगी।\n\nदक्षिण भारत में ईसा से एक हज़ार वर्ष पूर्व लोहे का उपयोग शुरू हुआ था। केरल में भी लोह युग आरंभ हुआ होगा। महाप्रस्तर युगीन खनन से कृषि के क्षेत्र में हुए परिवर्तन भी दिखाई देते हैं। लोहे की कुदालें, फावड़े, बीजों की संरक्षण के लिए प्रयुक्त मिट्टी के बड़े पात्र आदि भी इन खुदाइयों में प्राप्त हुए हैं। संघमकालीन साहित्यिक कृतियाँ, जो महा प्रस्तर युग की मानी जाती हैं, उत्पादन प्रक्रिया को विस्तार से प्रतिपादित करती हैं।\n\nसंघमकालीन रचनाएँ उत्पादन प्रक्रिया से जुडी हैं जो विभिन्न जन-जातियों का विवरण भी देती हैं। उन दिनों कृषि को आजीविका बनानेवाले लोग वेल्लालर कहलाते थे। केरल में वेल्लालर को विशिष्ट जाति विभाग के रूप में नहीं माना जाता है। यहाँ कृषकों को किसी जाति विशेष वर्ग का नहीं माना गया है। बाद में वेटर (शिकारी) और आयर वर्ग के लोग भी कृषि कर्म करने लगे। नदी तटों की उर्वरता देखकर वेटर, आयर, कुरवर आदि लोग वहाँ जाकर बस गये। वे लोग कालान्तर में हलवाले (उष़वर) और पुलयर कहलाने लगे। 'पुलम्' शब्द का अर्थ भूमि है। कृषि प्रदेश को 'मेनपुलम' तथा उसके चारों ओर के पहाडी प्रदेश जहाँ कृषि नहीं की जाती, 'वनपुलम' कहते थे। 'मेनपुलम' आदिम कृषि के विकास को सूचित करता था। (2) यद्यपि संघम साहित्य कृषि का विस्तृत वर्णन प्रस्तुत करता है तथापि इनमें उत्पादन के परिणाम का कोइ उल्लेख नहीं है। यह भी स्पष्ट नहीं है कि उस काल की कृषि विशाल आबादी का पालन पोषण कर सकती थी कि नहीं। संघमकालीन पाँच 'तिणकल' (ऐन्तणकल) रूपि भूमि के विभाजन की परिकल्पना भी प्राचीन कृषक - जीवन का चित्र प्रस्तुत करती है।\n\nकृषि के इतिहास का अगला चरण बौद्ध, जैन, ब्राह्मण आदि धर्म के लोगों के केरल आगमन के बाद का है। बौद्ध धर्म कृषि की प्रेरणा देता था। जब ब्राह्मण नदी तट पर बस गये तो उन्होंने कृषि पर अधिकार जमा लिया। खेतों का बड़ा हिस्सा ब्राह्मणों के ग्रामों में आ गया। ब्राह्मणों का खेतीबाडी पर आधिपत्य जमने का कारण उनका ज्योतिष ज्ञान था जिसके आधार पर उन्होंने कृषि की योजना तैयार की और उसका नियंत्रण भी अपने पास रखा। मंदिरों की स्थापना के द्वारा उन्होंने ज़मीन पर अपना आधिपत्य जमाया। इस तरह उन्होंने सीधे कृषि न करते हुए भी कृषि उत्पादन पर नियंत्रण प्राप्त कर लिया। इस से उत्पादन व्यवस्था में भी परिवर्तन आया। उष़वर नामक जन, सामान्य विभाग के लोग, अनेक उपविभागों में बँट गये। कारालर, कुटिकल, अटियार प्रमुख उप विभाग बन गए। प्रमुख कृषक कारालर कहलाने लगे। कृषि भूमि के मंदिरों के नाम हो जाने से कारालर ब्राह्मणों के अधीन हो गये। खेतों में रहने वालों को कुटिमा अथवा कुटियान्मा कहा गया। निम्नतम अडियार कहलाए गए। अडियान्मा अथवा दास वर्ग का ज़मीन पर कोई अधिकार नहीं था। वे अपने स्वामी के लिए मेहनत - मज़दूरी करने को बाध्य थे।\n\nमध्यकालीन केरल में पहुँचे विदेशी यायावरों ने अपने यात्रावृत्तों में कालीमिर्च, अदरक आदि विदेशी मुद्र लाने वाली फसलों का उल्लेख किया है। 17 वीं शताब्दी में यूरोपीय लोगों ने केरल में स्थायी निवास शुरू किया था। तब सुगंधित मसाले का व्यापार भी फला-फूला। इसी युग में विदेशियों की प्रिय फसलों के बागान भी विकसित हुए। 18 वीं सदी में काली मिर्च का व्यापार बढा। केरल में काजू, अनन्नास, छोटे कटहल, आलू, लम्बे केले आदि की कृषि यूरोपीयों द्वारा प्रचलित की गयीं थी। 19 वीं सदी में तिरुवितांकूर में कुछ स्थल साफ कर खेतीबारी शुरू की गयी। इसी युग में समुद्रतटीय क्षेत्रों में भी कृषि का प्रचलन हुआ। 19 वीं शताब्दी में ब्रिटिश कंपनी ने तिरुवितांकूर और वयनाड के पहाडी इलाकों में कॉफी, चाय और इलायची के बागान बनाये। ब्रिटिश बागानों के देखा-देखी देशी लोगों ने सह्याद्रि में प्रवेश कर कृषि आरंभ की। 19 वीं शताब्दी के अंतिम चरणों और बीसवीं शताब्दी के प्रारंभिक चरणों में पहाडी इलाकों (हाईरेन्ज) का बहुत बडा हिस्सा बाग बन गया। वयनाड के अधिकांश बागानों के मालिक जैनधर्मी गौंडर थे। मध्यतिरुवितांकूर के लोगों ने भी वयनाड में बागान बनाये। धीरे - धीरे कालीमिर्च की व्यापारिक महत्त्व घटता गया और दूसरी वस्तुएँ (विदेशी मुद्रा देने वाली वस्तुएँ) प्रमुख बन गयीं। \n\nकेरल के औद्योगिक क्षेत्र के अंतर्गत नवीन ढंग के बडे़ उद्योग, मध्यम उद्योग तथा छोटे उद्योग, खादी ग्रामोद्योग, कारीगरी उद्योग आदि आते हैं। केरल के परम्परागत उद्योगों में प्रमुख कयर उद्योग है। कयर के बाद हैण्डलूम और काजू का स्थान है। भारत के कयर उत्पाद में 35% और कयर से बने साधनों में 90% केरल से है। कयर क्षेत्र में पाँच लाख श्रमिक काम करते हैं। इसके अतिरिक्त उस पर दूसरे 10 लाख लोग अवलबित हैं। लगभग 2 लाख लोग हैण्डलूम उद्योग में काम करते हैं। खपेरू, बीडी, रेशम उत्पादन, बाँस, बागान उद्योग आदि परंपरागत उद्योग के अंतर्गत आते हैं।\n\n19 वीं शताब्दी के मध्य में केरल में आधुनिक उद्योगों का आरंभ हुआ। ब्रिटिश बागान मालिकों तथा जर्मन ईसाई धर्म प्रचारकों ने इनका आरंभ किया था। 1859 में आलप्पुष़ा नगर में जेम्स डारा नामक अमीरिकी ने केरल की प्रथम कयर फैक्टरी स्थापित की। 1881 में कोल्लम नगर में कपड़े की प्रथम मिल स्थापित हुई। कोष़िक्कोड़ और पालक्काड में खपेरुओं और ईंटों की कंपनियाँ स्थापित की गयी। 20 वीं सदी के शुभारंभ के वक्त केरल के पास उपर्युक्त परंपरागत उद्योग थे। 1935 से - 1946 के बीच तिरुवितांकूर में अनेक उद्योग व्यवसाय शुरू हुए। रियोन्स, टैटेनियम डाई ऑक्साई़ड, अमोनियम साल्फेट, कॉस्टिक सोडा इत्यादि उत्पन्न करने वाले कारखाने भी खोले गये। इसी काल में तिरुवितांकूर में सार्वजनिक क्षेत्रों की स्थापना हुई।\n\nवर्तमान केरल में 727 बडे़ और मध्यम औद्योगिक व्यावसायिक प्रतिष्ठान हैं जिनमें 22 केन्द्रीय राज्य सरकार के सार्वजनिक उपक्रम हैं, 590 प्राइवेट हैं। सहकारी क्षेत्र के अंतर्गत कुछ उपक्रम हैं और इन्हीं के अंतर्गत सर्वाधिक औद्योगिक इकाइयाँ हैं। तत्पश्चात् पालक्काड, तिरुवनन्तपुरम, तृश्शूर जिले आते हैं। सबसे कम औद्योगिक उपक्रमों की स्थापना कासरगोड जिले में हुई है।\n\nयहाँ सूचना प्रौद्योगिकी, पर्यटन, खाद्योत्पाद समेत कृषि आधारित उद्योग, तैयार माल, आयुर्वेद औषधियाँ, खनिज, सामुद्रिक उत्पादन, लाइट इंजीनियरिंग, बायोटेक्नॉलोजी, रबड आधारित उद्योग आदि को विशेष प्रोत्साहन मिला है।\n\nकेरल से सबसे अधिक निर्यात की जाने वाली सामग्री हैं काजू, सामुद्रिक उत्पादन, कयर उत्पादन, कॉफी, चाय और सुगंधित मसाले आदि। औद्योगिक विकास को तेज करने की बुनियादी सुविधाएँ प्रदान करने के लिए सरकार ने औद्योगिक प्रोत्साहन एजन्सियों का गठन किया है।\n\nकेरल में स्थित नेशनल टेक्सटाइल कोरपरेशन के अंतर्गत पाँच कपडे की मिलें हैं। इनके अतिरिक्त दूसरे प्रमुख केन्द्रीय सार्वजनिक उपक्रम हैं - \n\n\n", "id": "58994", "title": "केरल की अर्थव्यवस्था"}
{"url": "https://hi.wikipedia.org/wiki?curid=58998", "text": "केरल के उत्सव\n\nकेरलीय जीवन की छवि यहाँ मनाये जानेवाले उत्सवों में दिखाई देती है। केरल में अनेक उत्सव मनाये जाते हैं जो सामाजिक मेल-मिलाप और आदान-प्रदान की दृष्टि से महत्वपूर्ण हैं। केरलीय कलाओं का विकास यहाँ मनाये जानेवाले उत्सवों पर आधारित है। इन उत्सवों में कई का संबन्ध देवालयों से है, अर्थात् ये धर्माश्रित हैं तो अन्य कई उत्सव धर्मनिरपेक्ष हैं। ओणम केरल का राज्योत्सव है। यहाँ मनाये जाने वाले प्रमुख हिन्दू त्योहार हैं - विषु, नवरात्रि, दीपावली, शिवरात्रि, तिरुवातिरा आदि। मुसलमान रमज़ान, बकरीद, मुहरम, मिलाद-ए-शरीफ आदि मनाते हैं तो ईसाई क्रिसमस, ईस्टर आदि। इसके अतिरिक्त हिन्दू, मुस्लिम और ईसाइयों के देवालयों में भी विभिन्न प्रकार के उत्सव भी मनाये जाते हैं। \n", "id": "58998", "title": "केरल के उत्सव"}
{"url": "https://hi.wikipedia.org/wiki?curid=58999", "text": "मच्चाट्टु मामांकम\n\nस्थान - मच्चाट्टु तिरुवाणिक्काव, वडक्कांचेरी, तृश्शूर जिला। \n\n'मच्चाट्टु वेला', 'मच्चाट्टु मामांकम्' आदि नाम से प्रसिद्ध यह उत्सव तिरुवाणिक्काव भगवती मंदिर में मनाया जाता है। पाँच दिनों तक चलनेवाले इस उत्सव के समापन दिन सुसज्जित अश्व मूर्तियों की झाँकी मंदिर में सजाई जाती है। हाथियों की शोभा यात्रा के साथ चेण्डा मेलम् (वाद्य यंत्रों) का आयोजन 'मच्चाट्टुवेला' की शोभा को अदृभुत बनाता है। \n\nकैसे पहुँचें - \nनिकटतम रेल्वे स्टेशन - तृश्शूर 21 कि. मी.। \nनिकटतम एयरपोर्ट - कोच्चि अन्तर्राष्ट्रीय हवाई अड्डा नेडुम्बाश्शेरी 58 कि. \n", "id": "58999", "title": "मच्चाट्टु मामांकम"}
{"url": "https://hi.wikipedia.org/wiki?curid=59000", "text": "आनयूट्टु\n\nस्थान - वडक्कुंनाथ मंदिर, तृश्शूर। \n\nआनयूट्टु नामक यह अनुष्ठानपरक रस्म तृश्शूर के वडक्कुंनाथ मंदिर में संपन्न होती है। इसमें हाथियों को विशेष रूप की औषधियों से बना खाद्य पदार्थ खिलाया जाता है। हाथियों के स्वास्थ्य संरक्षण की दृष्टि से यह औषधीय चिकित्सा अत्यंत महत्व रखती है। \n\nकर्कट मास (जुलाई - अगस्त) की पहली तारीख को आनयूट्टु का आयोजन किया जाता है। यह महीना आयुर्वेद चिकित्सा के लिए भी उपयुक्त है। \n\nकैसे पहुँचें - \nनिकटतम रेलवे स्टेशन - तृश्शूर स्टेशन से थोड़ी दूर पर है वडक्कुंन्नाथ मंदिर। \nनिकटतम एयरपोर्ट - कोच्चि अन्तर्राष्ट्रीय हवाई अड्डा, नेडुम्बाश्शेरी, जहाँ से तृश्शूर को 58 किलोमीटर।\n", "id": "59000", "title": "आनयूट्टु"}
{"url": "https://hi.wikipedia.org/wiki?curid=59001", "text": "केरल की रंग कलाएँ\n\nकेरलीय रंग कलाओं को धार्मिक, विनोदपरक, सामाजिक, कायिक आदि भागों में विभक्त कर सकते हैं। धार्मिक कलाओं में मंदिर कलाएँ और अनुष्ठान कलाएँ आती हैं। मंदिर कलाओं की लंबी सूची है। जैसे - कूत्तु, कूडियाट्टम्, कथकळि, तुळ्ळल, तिटम्बु नृत्तम्, अय्यप्पन कूत्तु, अर्जुन नृत्तम्, आण्डियाट्टम्, पाठकम्, कृष्णनाट्टम्, कावडियाट्टम आदि। इसके अंतर्गत मोहिनियाट्टम जैसा लास्य नृत्य भी आता है। अनुष्ठान कलाएँ भी अनेक हैं। जैसे - तैय्यम, तिरा, पूरक्कळि, तीयाट्टु, मुडियेट्टु, काळियूट्टु, परणेट्टु, तूक्कम्, पडयणि (पडेनि), कलम पाट्ट, केन्द्रोन पाट्ट, गंधर्वन तुळ्ळल, बलिक्कला, सर्पप्पाट्टु, मलयन केट्टु आदि। अनुष्ठान कलाओं के साथ अनुष्ठान कला साहित्य का भी स्थान है। \n\nसामाजिक कलाओं में यात्रक्कळि, एष़ामुत्तिक्कळि, मार्गम कळि, ओप्पना आदि की गणना होती है तो कायिक कलाओं में ओणत्तल्लु, परिचमुट्टुकळि, कळरिप्पयट्टु आदि आते हैं। केवल मनोरंजन को लक्ष्य मानकर जो कलाएँ प्रस्तुत की जाती हैं वे हैं - काक्कारिश्शि नाटक, पोराट्टुकळि, तोलप्पावक्कूत्तु, ञाणिन्मेलकळि आदि। इनके अतिरिक्त केरल में आधुनिक लोकप्रिय कलाओं का भी विकास हुआ है। ये हैं - आधुनिक नाटक, चलचित्र, कथाप्रसंगम् (गायन के साथ कथाप्रस्तुति), गानोत्सव, मिमिक्री आदि। \n\nअनुष्ठान कलाओं में कई नाट्य रूप हैं। कुछ ऐसे लोकनाट्य भी हैं जो अनुष्ठानपरक न होकर केवल मनोविनोद के लिए हैं। उदाहरणार्थ - कुरत्तियाट्टम, पोराट्टुनाटक, काक्कारिश्शि नाटक आदि। पोराट्टु के भेद हैं पान्कलि, आर्यम्माला आदि। इसी तरह मुटियेट्टु, अय्यप्पनकूत्तु, तैय्यम आदि अनुष्ठानपरक लोकनाट्य हैं। कोतामूरियाट्टम नाटक में अनुष्ठान कला का अंश बहुत ही कम है। \n\nउत्तरी केरल के पर्वतीय लोकजनों में प्रचलित सीतक्कळि, पत्तनंतिट्टा के मलवेटर जनजाति में प्रचलित पोरामाटि, वयनाड के आदिवासी की गद्दिका, कुळ्ळियाट्टु, वेळ्ळाट्टु आदि अनुष्ठान पर कलाएँ लोकनाट्य की श्रेणी में आते हैं। इसी श्रेणी अंतर्गत आने वाले दूसरे लोकनाट्य हैं - कण्यार कळि, पूतमकळि, कुम्माट्टि, ऐवरनाटक, कुतिरक्कळि, वण्णानकूत्तु, मलयिक्कूत्तु आदि।\n", "id": "59001", "title": "केरल की रंग कलाएँ"}
{"url": "https://hi.wikipedia.org/wiki?curid=59004", "text": "कूत्तु\n\n'कूत्तु' की प्रस्तुति चाक्यार जाति के कलाकार द्वारा प्रस्तुत की जाती हैं। मंदिर में स्थापित कूत्तंपलम (नाट्यगृह) में कूत्तु प्रस्तुत किया जाता है। जिस मंदिर में कूत्तंपलम् नहीं है वहाँ छोटा सा पंडाल या भोजन गृह (ऊट्टुपुरा) में कूत्तु प्रस्तुत किया जाता है। चाक्यार कलाकार पुराण और इतिहास कथाओं के चंपू काव्य को आधार बनाकर साभिनय प्रवचन करते हैं। वे कथा के प्रत्येक पात्र का अभिनय प्रस्तुत करते हैं। नंपियार मिष़ाव नामक बाजा बजाते हैं। तीखा व्यंग्य और तीक्ष्ण सामाजिक आलोचना कूत्तु की विशेषता है। यद्यपि कूत्तु अनेक प्रकार के होते हैं लेकिन एक ही व्यक्ति द्वारा प्रस्तुत प्रबन्धकूत्तु अधिक प्रचलित है। आज कल कूत्तु से तात्पर्य प्रबन्धकूत्तु से है। कूटियाट्टम में विदूषक वेष में चाक्यार प्रबन्ध कूत्तु में अपनी कला को प्रस्तुत करते हैं। कूत्तु के अनेक भेद हैं - नंगियार कूत्तु, मतविलासम कूत्तु, अंगुलीयान्कम कूत्तु। पुराने समय में एष़ामन्कम्, ब्रह्मचारिकूत्तु, परक्कुम कूत्तु आदि प्रचलित थे पर अब वे लुप्तप्रायः हो गये हैं। जिस कूत्तु में एक पात्र दूसरे पात्रों का भी अभिनय करता है उसे पकर्न्नाट्टम कहते हैं। \nप्रबंधक्कूत्तु कूत्तु क्री़डा़ में सर्वाधिक प्रचलित है। कूटियाट्टम के विदूषक के वेष में मंच पर आने वाले चाक्यार पुराण कथा सम्बन्धी चम्पू प्रबंध का गान कर अभिनय के द्वारा भाव को विस्तार से समझाते हैं। चाक्यार चम्पू काव्य के गद्य और पद्य की विस्तृत व्याख्या करते हैं। वे उपकथाओं को जोड़ते हुए तथा अपनी कल्पना के अनुसार संदर्भ बनाते हुए समकालीन जीवन की आलोचना करने तथा सभासदों को परिहास करने के अवसर भी निकालते हैं। वे दर्शकों की ओर इशारा कर उसका परिहास कर सकते हैं। समाज ने चाक्यार को इसकी आज़ादी दे रखी है। \n\nचाक्यार की वेशभूषा देखिए। सिर पर लाल रंग के कपड़ा बाँधकर मुख पर चावल का आटा, हल्दी, कालिमा आदि से प्रसाधन करके एक कान में कुण्डल और दूसरे कान पर ताम्बूल घोंसकर तेट्टिप्पूव (एक प्रकार का फूल) लटकाकर चाक्यार पहुँचते हैं। कई तहें डालकर वस्त्र पहनते हैं। वे भद्रदीप जलाकर उसके सम्मुख अपना एकाभिनय प्रदर्शित करते हैं। \nचाक्यार जाति की नारियाँ भी कूत्तु प्रस्तुत करती हैं। कूडियाट्टम् में नंगियार ही नारी वेश धारण कर अभिनय करती हैं। कूडियाट्टम की परिशिष्ट कला है नंगियार कूत्तु। 'सुभद्रा धनंजय' नामक संस्कृत नाटक के द्वितीय अंक की सुभद्रा की दासी का वेष नंगियार कूत्तु में प्रस्तुत होता है। द्वारिका नगर वर्णन, श्रीकृष्ण जन्म, बालक्रीडाएँ इत्यादि से लेकर सुभद्रा और अर्जुन के प्रेम सम्बन्ध तक की कथा का नंगियार व्याख्या के साथ अभिनय करती हैं। वे नर या नारी सभी के भावों की प्रस्तुति करती है। एक ही पात्र द्वारा अन्य कई पात्रों को अभिनय द्वारा प्रस्तुत करने की कला पकर्न्नाट्टम कही जाती है। नंगियार कूत्तु अधिक जनप्रिय नहीं है। उषा नंगियार, मार्गी सति आदि प्रसिद्ध नंगियार कूत्तु कलाकार हैं।\n", "id": "59004", "title": "कूत्तु"}
{"url": "https://hi.wikipedia.org/wiki?curid=59005", "text": "कृष्णनाट्टम\n\n17वीं शताब्दी के मानवेदन नामक सामूतिरि राजा द्वारा प्रस्तुत दृश्यकला कृष्णनाट्टम कहलाती है। मानवेदन ने श्रीकृष्ण कथा को आधार बनाकर संस्कृत में 'कृष्णगीति' नामक दृश्यकाव्य की रचना की थी। यह कथा अभिनय की दृष्टि से भी श्रेष्ठ थी। इसके अंतर्गत अवतारम्, कालिय मर्दनम्, रासक्रीडा, कंसवधम्, स्वयंवरम्, बाणयुद्धम्, विविधवधम्, स्वर्गारोहणम् नामक कथाएँ आती हैं, जिनकी प्रस्तुति आठ दिनों तक चलती है। \n\nकृष्णनाट्टम में नृत्त प्रधान अभिनय का महत्व है। कृष्णनाट्टम में लोक नृत्य परम्परा का प्रभाव लक्षित होता है। गायक श्लोक और पद गाते हैं और अभिनेता उनकी ताल - लय पर नृत्य को प्रधानता देते हुए अभिनय करते हैं। इस की प्रस्तुति में टोपी मद्दल, शुद्ध मद्दल, इडक्का आदि वाद्यंत्रों का प्रयोग होता है। टोपी मद्दल सात्विक वेषों की प्रस्तुति के लिए तथा शुद्ध मद्दल आसुरू वेषों की प्रस्तुति के लिए प्रयुक्त किये जाते हैं। चेम्पटा, चेम्पा, अटन्ता, पंचारि आदि तालों पर किया जानेवाला नृत्य 'कृष्णनाट्टम' की विशेषता है। \n\nकहा जाता हैं कि कथकळि के प्रस्तुतकर्ता कोट्टारक्करा तंपुरान ने भी कृष्णनाट्टम से प्रेरणा ली थी। किंवदन्ति है कि जब तंपुरान अपने यहाँ कृष्णनाट्टम संघ को अमंत्रित किया तो सामूतिरि ने असहमति प्रकट की। इसी से नाराज़ होकर कोट्टारक्करा तंपुरान ने रामनाट्टम लिखा। कृष्णनाट्टम का अधिक प्रचार नहीं है। गुरुवायूर मंदिर में भक्त मनौती के रूप में कृष्णनाट्टम का आयोजन करवाते हैं। इसी कारण यह कला आज भी जीवित है। ऐसा विश्वास है विशेष दिन की कथा मनौती के रूप में प्रस्तुत कराने से अभीष्ट सिद्धि होती है। पुत्र प्राप्ति केलिए 'अवतार', विवाह संपन्न होने केलिए 'स्वयंवर', स्त्रियों के ऐश्वर्य केलिए 'रासक्रीडा', शत्रुसंहार केलिए 'कंसवध', दारिद्रय मुक्ति केलिए 'विविद वध', सर्पकोप शमित करने केलिए 'कालियमर्दन', मंगलकार्य प्राप्ति के लिए 'बाणयुद्ध' आदि प्रस्तुत करवाये जाते हैं। ऐसा नियम है कि 'स्वर्गारोहण' अकेले नहीं किया जाना चाहिए। उसके साथ 'अवतार' को भी प्रस्तुत करवाना चाहिए। 'स्वर्गारोहण' कथा की प्रस्तुति से किसी विशेष प्रयोजन के सिद्ध होने का कोई निर्देश नहीं मिलता है।\n", "id": "59005", "title": "कृष्णनाट्टम"}
{"url": "https://hi.wikipedia.org/wiki?curid=59008", "text": "राजा बीरबल\n\n= बीरबल=\n\nबीरबल (जन्म-1528 ई.; मृत्यु- 1586 ई.) मुग़ल बादशाह अकबर के अकबर के नवरत्नों में सर्वाधिक लोकप्रिय एक ब्राह्मण दरबारी था। बीरबल की व्यंग्यपूर्ण कहानियों और काव्य रचनाओं ने उन्हें प्रसिद्ध बनाया था। बीरबल ने दीन-ए-इलाही अपनाया था और फ़तेहपुर सीकरी में उनका एक सुंदर मकान था।[3] बादशाह अकबर के प्रशासन में बीरबल मुग़ल दरबार का प्रमुख वज़ीर था और राज दरबार में उसका बहुत प्रभाव था। बीरबल कवियों का बहुत सम्मान करता था। वह स्वयं भी ब्रजभाषा का अच्छा जानकार और कवि था।\n\nराजा बीरबल का जन्म संवत 1584 विक्रमी में कानपुर ज़िले के अंतर्गत 'त्रिविक्रमपुर' अर्थात् तिकवांपुर में हुआ था। भूषण कवि ने अपने जन्मस्थान त्रिविक्रमपुर में ही इनका जन्म होना लिखा है।[1]प्रयाग के अशोक-स्तंभ पर यह लेख है-संवत 1632 शाके 1493 मार्ग बदी 5 सोमवार गंगादास सुत महाराज बीरबल श्री तीरथराज की यात्रा सुफल लिखितं।बदायूंनी ने बीरबल के उपनाम ब्रह्म में दास मिलाकर इनका नाम ब्रह्मदास लिखा है।[4]ये कान्यकुब्ज ब्राह्मण थे।[1] अकबर ने बीरबल को 'राजा' पदवी दी थी। बीरबल उतना प्रभावशाली सेनापति नहीं था, जितना प्रभावशाली कवि था। कुछ इतिहासकारों ने बीरबल को राजपूत सरदार बताया है। बीरबल अकबर का स्नेहपात्र था। अकबर ने बीरबल को 'राजा' और 'कविराय' की उपाधि से सम्मानित किया था। पर उनका साहित्यिक जीवन अकबर के दरबार में मनोरंजन करने तक ही सीमित रहा।\n\nमहाराज बीरबल ब्रजभाषा के अच्छे कवि थे और कवियों का बड़ी उदारता के साथ सम्मान करते थे। कहते हैं, केशवदास जी को इन्होंने एक बार छह लाख रुपये दिए थे और केशवदास की पैरवी से ओरछा नरेश पर एक करोड़ का ज़ुर्माना मुआफ करा दिया था। इनके मरने पर अकबर ने यह सोरठा कहा था, -\n\nदीन देखि सब दीन, एक न दीन्हों दुसह दुख।\n\nसो अब हम कहँ दीन, कछु नहिं राख्यो बीरबल\nउछरि उछरि भेकी झपटै उरग पर,\n\nउरग पै केकिन के लपटै लहकि हैं।\n\nकेकिन के सुरति हिए की ना कछू है, भए,\n\nएकी करी केहरि, न बोलत बहकि है।\n\nकहै कवि ब्रह्म वारि हेरत हरिन फिरैं,\n\nबैहर बहत बड़े ज़ोर सो जहकि हैं।\n\nतरनि कै तावन तवा सी भई भूमि रही,\n\nदसहू दिसान में दवारि सी दहकि है\n\nपूत कपूत, कुलच्छनि नारि, लराक परोसि, लजायन सारो।\n\nबंधु कुबुद्धि , पुरोहित लंपट, चाकर चोर, अतीथ धुतारो\n\nसाहब सूम, अड़ाक तुरंग, किसान कठोर, दीवान नकारो।\n\nब्रह्म भनै सुनु साह अकब्बर बारहौं बाँधि समुद्र में डारौ\n\nबीरबल हिन्दी की अच्छी कविताएँ करते थे, इससे पहले इनको कविराय (जो मलिकुश्शोअरा अर्थात् कवियों के राजा के प्राय: बराबर है) की पदवी मिली थी। 18वें वर्ष जब बादशाह ने नगरकोट के राजा जयचन्द पर क्रुद्ध होकर उसे क़ैद कर लिया, तब उसका पुत्र विधिचन्द्र (जो अल्पवयस्क था) अपने को उसका उत्तराधिकारी समझ कर विद्रोही हो गया। बादशाह ने वह प्रान्त कविराय को (जिसकी जागीर पास ही थी) दे दी और पंजाब के सूबेदार हुसैन कुली ख़ाँ ख़ानेजहाँ को आज्ञापत्र भेजा कि उस प्रान्त के सरदारों के साथ वहाँ जाकर नगरकोट विधिचन्द्र से छीनकर कविराय के अधिकार में दे दे। इन्हें राजा बीरबल (जिसका अर्थ बहादुर है) की पदवी देकर उस कार्य पर नियत किया।\n\nबीरबल महेशदास नामक बादफ़रोश[5] ब्राह्मण थे जिसे हिन्दी में भाट कहते हैं। यह जाति धनाढ्यों की प्रशंसा करने वाली थी। यद्यपि बीरबल कम पूँजी के कारण बुरी अवस्था में दिन व्यतीत कर रहे थे, पर बीरबल में बुद्धि और समझ भरी हुई थी। अपनी बुद्धिमानी और समझदारी के कारण यह अपने समय के बराबर लोगों में मान्य हो गए। जब सौभाग्य से अकबर बादशाह की सेवा में पहुँचे, तब अपनी वाक्-चातुरी और हँसोड़पन से बादशाही मजलिस के मुसाहिबों और मुख्य लोगों के गोल में जा पहुँचे और धीरे-धीरे उन सब लोगों से आगे बढ़ गए। बहुधा बादशाही पन्नों में इन्हें मुसाहिबे-दानिशवर राजा बीरबल लिखा गया है। \n\nजब राजा लाहौर पहुँचे तो हुसैन कुली ख़ाँ ने जागीरदारों के साथ ससैन्य नगरकोट पहुँचकर उसे घेर लिया। जिस समय दुर्ग वाले कठिनाई में पड़े हुए थे, दैवात् उसी समय इब्राहीम हुसेन मिर्ज़ा का बलवा आरम्भ हो गया था और इस कारण कि उस विद्रोह का शान्त करना उस समय का आवश्यक कार्य था, इससे दुर्ग विजय करना छोड़ देना पड़ा। अंत में राजा की सम्मति से विधिचन्द्र से पाँच मन सोना और ख़ुतबा पढ़वाने, बादशाही सिक्का ढालने तथा दुर्ग काँगड़ा के फाटक के पास मसजिद बनवाने का वचन लेकर घेरा उठा लिया गया। 30वें वर्ष सन् 994 हि. (सन् 1586 ई.) में जैन ख़ाँ कोका यूसुफ़जई जाति को, जो स्वाद और बाजौर नामक पहाड़ी देश की रहनेवाली थी, दंड देने के लिए नियुक्त हुआ था। उसने बाजौर पर चढ़ाई करके स्वात [6] पहुँच कर उस जाति को दंड दिया।\n\nघाटियाँ पार करते-करते सेना थक गई थी, इसलिये जैन ख़ाँ कोका ने बादशाह के पास नई सेना के लिए सहायतार्थ प्रार्थना की। शेख अबुल फ़ज़ल ने उत्साह और स्वामिभक्ति से इस कार्य के लिये बादशाह ने अपने को नियुक्त किये जाने की प्रार्थना की। बादशाह ने इनके और राजा बीरबल के नाम पर गोली डाली। दैवात् वह राजा के नाम की निकली। इनके नियुक्त होने के अनन्तर शंका के कारण हक़ीम अबुलफ़जल के अधीन एक सेना पीछे से और भेज दी। जब दोनों सरदार पहाड़ी देश में होकर कोका के पास पहुँचे तब, यद्यपि कोकलताश तथा राजा के बीच पहिले ही से मनोमालिन्य था, तथापि कोका ने मजलिस करके नवागंतुकों को निमन्त्रित किया। राजा ने इस पर क्रोध प्रदर्शित किया। कोका धैर्य को काम में लाकर राजा के पास गया और जब राय होने लगी; तब राजा ( जो हकीम से भी पहिले ही से मनोमालिन्य रखता था) से कड़ी-कड़ी बातें हुईं और अंत में गाली-गलौज तक हो गया।\n\nफल यह हुआ कि किसी का हृदय स्वच्छ नहीं रहा और हर एक दूसरे की सम्मति को काटने लगा। यहाँ तक कि आपस की फूट और झगड़े से बिना ठीक प्रबन्ध किए वे बलंदरी की घाटी में घुसे। अफ़ग़ानों ने हर ओर से तीर और पत्थर फेंकना आरम्भ किया और घबराहट से हाथी, घोड़े और मनुष्य एक में मिल गए। बहुत आदमी मारे गए और दूसरे दिन बिना क्रम ही के कूच करके अँधेरे में घाटियों में फँस कर बहुत से मारे गए। राजा बीरबल भी इसी में मारे गए।[7]\n\nकहते हैं कि जब राजा कराकर पहुँचे थे, तब किसी ने उनसे कहा था कि आज की रात में अफ़ग़ान आक्रमण करेंगे; इससे तीन चार कोस ज़मीन (जो सामने है) पार कर ली जाय तो रात्रि-आक्रमण का खटका न रह जाएगा। राजा ने जैन ख़ाँ को बिना इसका पता दिए ही संध्या समय कूच कर दिया। उनके पीछे कुल सेना चल दी। जो होना था सो हो गया। बादशाही सेना का भारी पराजय हुआ और लगभग सहस्त्र मनुष्य मारे गए जिनमें से कुछ ऐसे थे जिन्हें बादशाह पहचानते थे। राजा ने बहुत कुछ हाथ पैर मारा (कि बाहर निकल जायें) पर मारा गया।[8]\n\nजब कोई कृतघ्नता और अकृतज्ञता से धन्यवाद देने के बदले में बुराई करने लगता है, तब यह कंटकमय संसार उसे जल्दी उसके कामों का बदला दे देता है। कहते हैं कि जब राजा उस पार्वत्य प्रदेश में पहुँचा, तब उसका मुख और हृदय बिगड़ा हुआ था और अपने साथियों से कहता था कि 'हम लोगों का समय ही बिगड़ा हुआ है कि एक हक़ीम के साथ कोका की सहायता के लिए जंगल और पहाड़ नापना पड़ेगा। इसका फल न जाने क्या हो! यह नहीं जानता था कि स्वामी के काम करने और उसकी आज्ञा मानने में ही भलाई है। यह कारण कितना ही असंतोषजनक रहा हो, पर यह प्रकट है कि जैन ख़ाँ धाय-भाई और ऊँचे मन्सब का होने से उच्चपदस्थ था। राजा केवल दो हज़ारी मन्सबदार था[9], पर उसने मुसाहिबी और मित्रता (जो बादशाह के साथ थी) के घमंड में ऐसा बर्ताब किया था।[1]\n\nमुग़ल सेना के नायक के रूप में पश्चिमोत्तर सीमाप्रांत के एक युद्ध में सन् 1586 ई. में बीरबल की मृत्यु हो गई थी। कहते हैं कि अकबर ने उसकी मृत्यु-वार्ता सुन कर दो दिन तक खान-पान नहीं किया[10] और उस फ़रमान से (जो ख़ान-ए-ख़ाना मिर्ज़ा अब्दुर्रहीम को उसके शोक पर लिखा था और जो अल्लामी शेख़ अबुल फ़ज़ल के ग्रंथ में दिया हुआ है) प्रकट होता है कि बादशाह के हृदय में उसने कितना स्थान प्राप्त कर लिया था और दोनों में कितना घना संबंध था। बीरबल की प्रशंसा और स्वामिभक्ति के शब्दों के आगे यह लिखा हुआ है कि\n\n'\"हे हृदय, ऐसी घटना से मेरे कलेजे में रक्त तक नहीं रह गया और हे नेत्र, कलेजे का रंग भी अब लाल नहीं रह गया है।'\"राजा बीरबल दान देने में अपने समय अद्वितीय थे और पुरस्कार देने में संसार-प्रसिद्ध थे। गान विद्या भी अच्छी जानते थे। उनके कवित्त और दोहे प्रसिद्ध हैं। उनके कहावतें और लतीफ़े सब में प्रचलित हैं। उनका उपनाम ब्रह्म था।[11] बड़े पुत्र का नाम लाला था[12], जिसे योग्य मन्सब मिला था। यह कुस्वभाव और बुरी लत से व्यय अधिक करता था जिससे इसकी इच्छा बढ़ी, पर जब आय नहीं बढ़ी, तब इसके सिर पर स्वतंत्रता से दिन व्यतीत करने की सनक चढ़ी। इसलिये इसको 46 वें वर्ष में बादशाही दरबार छोड़ने की आज्ञा मिल गई।\n\n", "id": "59008", "title": "राजा बीरबल"}
{"url": "https://hi.wikipedia.org/wiki?curid=59009", "text": "केरल की चित्रकला\n\nप्राचीन काल में जब से केरल की पर्वतीय गुफाओं में मनुष्य निवास करने लगे थे तभी से चित्रकला की परंपरा आरंभ हुई होगी। प्राचीन गुफाओं के चित्रांकन इसका प्रमाण हैं। इस प्रकार के चित्र जिन गुफाओं में उपलब्ध हैं वे हैं वयनाड की एडक्कल गुफा, इडुक्कि में मरयूर की एष़ुत्ताले गुफा, तिरुवनन्तपुरम के पेरुंकडविलयिल की पाण्डवन पारा गुफा (यह गुफा पत्थर के खनन के कारण अब नष्ट हो गयी) आदि। कोल्लम जिले के तेन्मला की चन्तरुणिवन गुफा में भी गुफाचित्र मिलते हैं। इन चित्रों में प्रधान हैं - पत्थर की दीवारों पर \nउत्कीर्ण किए गुफा चित्र (Engravings) और शिला चित्र (Rock carvings)।\n\nएडक्कल गुफा (एडक्कल) वयनाड के अंपलवयल के पास अंपुकुत्ति पहाडी पर स्थित है। यहाँ गुफा - भित्तियों पर उकेरे गये अतिप्राचीन चित्र मिलते हैं। अधिकांश चित्र पौन इंच से एक इंच तक चौडाई और एक इंच गहराई लिए हैं। चित्रों में मनुष्य की आकृतियाँ अनुष्ठान कलापरक नृत्य करते हुए उकेरी गई हैं। लगभग सभी मानव आकृतियों में पत्तों से बनाये केशालंकार दिखाई देते हैं। साथ में हाथी, शिकारी कुत्ते, हिरण आदि पशुओं की आकृतियाँ भी हैं। इनके अतिरिक्त ज्यामितीय आकार भी अंकित किये गये हैं। साथ ही धुरि सहित पहियों वाली गाडियाँ भी अंकित है। अनुमान है कि एडक्कल चित्र नवीन प्रस्तर युग में निर्मित किये गये हैं। \n\nतीवरि पर्वत के पुराप्पारा नामक पत्थर के द्वार पर भी इस प्रकार के चित्र हैं। यहाँ अस्त्र, कुष़िप्पारा (एक तरह का औजार) आदि हथियारों एवं पक्षियों के चित्र भी दिखाई पड़ते हैं। मरयूर की एष़ुत्तालै नामक गुफा के चित्रों में हाथी, घोडा, जंगली भैंसा, हिरण आदि पशुओं के आकार और कतिपय अमूर्त चित्र भी हैं। एष़ुत्तालै के चित्र एक के ऊपर एक इस तरह से बनाये गये हैं, जिनसे प्रमाणित होता है कि ये चित्रकलाएँ विभिन्न युगों की है। \n\nभित्ति चित्र, अनुष्ठानपरक रंगोली चित्र (कळमेष़ुत्तु), मुखौटे या मुख पर चित्रांकन आदि केरलीय चित्रकला के अन्य प्राचीन रूप हैं। भित्ति चित्रों को छोड शेष चित्र आज भी चित्रकला की परंपरा में जीवित है।\n\nभित्तिचित्र मंदिर और राजमहलों की भित्तियों पर अंकित हैं। केरल के भित्ति चित्रों का हज़ार साल पुराना इतिहास है। ये भित्ति - चित्र एक समान शैली के नहीं हैं। जिन मंदिरों में भित्ति-चित्र अंकित हुए हैं उनके नाम हैं - तृश्शूर वडक्कुन्नाथ मंदिर, तिरुवंचिक्कुळम, एळंकुन्नप्पुष़ा, मुळक्कुळम, कोट्टयम ताष़त्तंगाडि वासुदेवपुरम, तृक्कोटित्तानं, कोट्टक्कल, तलयोलपरम्पु, पुण्डरीकपुरम, तृप्रयार पनयन्नारकावु, लोकनारकावु, आर्पुक्करा, तिरुवनन्तपुरम श्री पद्मनाभस्वामी मंदिर, कोष़िक्कोड तळि, एट्टुमानूर तृच्चक्रपुरम, बालुश्शेरि, मूक्कुतला, पुन्नत्तूर कोट्टा आदि मंदिर। वे राजमहल जहाँ भित्ति चित्र उपलब्ध हैं - पद्मनाभपुरम, मट्टांचेरी, तिरुवनन्तपुरम करिवेलप्पुरमाळिका, कृष्णपुरम आदि। कुछ गिरजाघरों में भी भित्ति चित्र अंकित हुए हैं। ये हैं - अकप्परम्पु, कांजूर, तिरुवल्ला, कोट्टयम चेरियापळ्ळि, चेप्पाटु, अंकमालि आदि। \n\nभित्ति - चित्रों में प्रयुक्त प्रधान रंग हैं गेरुआ - लाल, हरा, सफेद, काला। चायिल्यं (एक जडी बूटी जिसका लाल रंग है) मनयोला (पीत रंग की एक खनिज) गन्धक (sulpher), एरविक्करा (एक तरह का सरेस), नीलअमरि (एक पौधा) गोबर, वेट्टुकल्लु (एक प्रकार का पत्थर) गोमूत्र आदि कई वस्तुओं के योग से रंगों का निर्माण होता है। आधुनिक काल में मम्मियूर कृष्णन कुट्टि नायर के नेतृत्व में भित्ति-चित्रों के पुनरुद्धार का सार्थक प्रयास किया गया है।\n\nकळमेष़ुत्तु एक अनुष्ठान कला है जिसमें पाँच विभिन्न प्रकार की रंगीन बुकनियों से देवी - देवताओं की आकृतियाँ ज़मीन पर उतारी जाती है। कळमेष़ुत्तु का अनुष्ठान अनेक समुदाय के लोग करते हैं। कळमेष़ुत्तु अनेक अनुष्ठानपरक कलाओं का अंग है। भगवान को प्रसन्न करने केलिए और अमंगल दोष निवारण केलिए कळमेष़ुत्तु और संबन्धित गीतों का आयोजन किया जाता है। भगवती मंदिर के उत्सव तथा सर्पक्कावु तथा अय्यप्पन कावु में विशिष्ट अवसरों पर भी कळमेष़ुत्तु का आयोजन किया जाता है। इस अवसर पर रंगीन बुकनियों से विभिन्न देवताओं की आकृतियाँ चित्रित की जाती हैं। कळमेष़ुत्तु को चित्रित करने वाले कलाकार अधिकांश समाज के निम्नवर्ग के होते हैं। इनमें प्रमुख हैं - वण्णान, कणियान, पुलवर, मलयन, पुलयर, माविलर, मुन्नूट्टान, परयन, पणियन, अवियर, वेलन, मण्णान, कोप्पालन, कुरवर, तीय्याट्टुण्णि, तीयाटि नंपिरयार, तेय्यंपाटि नंपियार, वारणाट्टु कुरुप्पन्मार, कल्लाट्टक्कुरुप्पन्मार, पुतुश्शेरि कुरुप्पन्मार, मारार इत्यादि। \n\nअनुष्ठान कलाओं के कलाकारों के चेहरों को रंगने की क्रिया को मुखत्तेषु़त्तु कहते हैं। इसमें केरल की लोकप्रिय कला परम्परा स्पष्टतः झलकती है। मुडियेट्टु, तेय्यम, तिरा, कालिकेट्टु, काळियूट्टु, तुळ्ळल, कथकळि, कृष्णनाट्टम, कूडियाट्टम, कूत्तु इत्यादि सभी नृत्य कलाओं में चेहरे को रंगना आवश्यक है। मुखत्तेषु़त्तु के परंपरागत भेद हैं - पुल्लिट्टेष़ुत्तु, शंखिट्टेषु़त्तु, हनुमान कण्णिट्टेषु़त्तु, मान्कण्णिट्टेषु़त्तु, वट्टक्कण्णिट्टेषु़त्तु, अंचुपुळ्ळियेट्टेषु़त्तु आदि। मुखत्तेषु़त्तु उस देवता के चेहरे पर अभिव्यंजित भाव के अनुरूप ही किया जाता है जिसका वेश धारणकर अनुष्ठान कलाकार नृत्य करते हैं। \n\nपडयणि (पडेनि) के मुखौटे लोकचित्रकला का एक अन्यतम रूप है। ये मुखौटे सुपारी के पेड़ के पत्ते से लगे भाग में विविध रंगों का प्रयोग करके बनाये जाते हैं। तोल्पावक्कूत्तु केलिए निर्मित गुड़ियों में लोक चित्रकला का एक दूसरा रूप प्रकट होता है।\n\n'पद्मंगळ' उन रंगोलियों को कहते हैं, जो मांत्रिक-तांत्रिक कर्मों के लिए निर्मित होती हैं। तरह-तरह के रंगीन बुकनियों से निर्मित 'कमल' (पद्म) की आकृतियों पर मूर्ति रखी जाती है। ये पद्मम वर्त्तुल, त्रिकोण, चतुष्कोण, सीधी रेखा आदि विभिन्न आकृतियों में बनाये जाते हैं। सबसे पहले चावल के आटे से रेखाचित्र अंकित किया जाता है। बाद में पद्मों की आकृतियों को रंगीन बुकनियों भरा जाता है। \n\nतांत्रिक विधि के अनुसार ब्राह्मणों द्वारा निर्मित पद्म इस प्रकार हैं - स्वस्तिक, नवक, नवक-पंचगव्य, चतुःशुद्धि, अष्टदल, द्वादशनाम, वास्तुबलि, सर्पबलि, नवग्रह, भद्रक, शक्तिदण्डक भद्र, चक्राब्ज, शिवमहाकुंभ स्वास्तिक भद्रक, षट्दल, शट्यावीथि स्वस्तिक, कलश पद्मम्।\nकेरल में बसे तमिल ब्राह्मणों के बीच कोलमेष़ुत्तु का प्रचार है। घर के प्रांगण में चावल के आटे से प्रतिदिन मांडने बनाए जाते है। यह काम घर की स्त्रियाँ ही करती हैं। कोलम या मांडने का उद्देश्य है समृद्धि के देवता का स्वागत करना। प्रमुख कोलम् के नाम इसप्रकार हैं - श्रीपोतिक्कोलम् और नालुमूलक्कोलम्। चित्र रचना में अशिक्षित स्त्रियों द्वारा तैय्यार किये गये ज्यामितीय आकृतियाँ देखकर देखनेवाला आशचर्यचकित रह जाता है।\n\nकेरल में काफी समय तक ऐसी चित्रकला का विकास नहीं हुआ जो धार्मिक अनुष्ठान से परे हो। यहॉ मात्र अनुष्ठान के एक भाग के रूप में ही चित्रकला को स्थान दिया जाता था। भित्ति-चित्र को इससे पृथक माना जा सकता है। किन्तु भित्ति चित्रों का विषय अधिकतर धार्मिक हुआ करता था। आधुनिक चित्रकला का आविर्भाव इस परंपरा से हटकर हुआ है। आधुनिक भारतीय चित्रकला का इतिहास केरल से प्रारंभ होता है। राजा रविवर्मा आधुनिक भारतीय चित्रकला के जनक माने जाते हैं, उन्हीं से आधुनिक केरलीय चित्रकला का इतिहास शुरू होता है। रविवर्मा ने तैलरंग नामक नये माध्यम, कैनवास नामक नये फलक दोनों का यथार्थ रूप में परिचय करवाया दिया। इज़तरह रविवर्मा के द्वारा चित्रकला के धर्मनिरपेक्ष संसार में केरल का प्रवेश हुआ।\nराजा रवि वर्मा का जन्म तिरुवनन्तपुरम के किलिमानूर राजमहल में 29 अप्रैल 1848 को हुआ था। उनके प्रथम गुरु चित्रकार मातुल राजराजवर्मा थे। उन दिनों साफ किये गये फर्श पर चूने के आकृतियाँ बनवाकर प्रशिक्षण देने का रिवाज़ था। बाद में कागज़ पर पेंसिल से चित्र खिंचवाने की परम्पारा आरंभ हुई। उस काल में बाज़ार में रंगों का मिलना मुश्किल था। चित्रकार पौधों और फूलों से रंगों का निर्माण करते थे। परंपरागत शिक्षा प्रणाली के अंतर्गत प्रशिक्षण पाने वाले प्रतिभावान बालक रविवर्मा मई 1862 ईं में अपने मातुल राजराजवर्मा के साथ तिरुवनन्तपुरम पहुँचे और उन्होंने आयिल्यम तिरुन्नाल महाराजा से भेंट की। महाराजा ने बालक को चित्रकला की शिक्षा प्राप्त करने केलिए तिरुवनन्तपुरम में ठहरने का आदेश दिया। तिरुवनन्तपुरम में रहने से यह लाभ हुआ कि राजमहल के चित्रों, जो इतालियन नवजागरण शैली के थे, को देखकर उन्हें काफी कुछ सीखने का अवसर मिला, साथ ही वे तमिलनाडु की चित्रकला भी सीख सके। \n\nरविवर्मा पाश्चात्य चित्रकला तथा तैल चित्र निर्माण से तभी परिचित हो पाये जब सन् 1868 में तिरुवनन्तपुरम में थियडोर जेनसन नामक डच चित्रकार से उनकी मुलाकात हुई। रविवर्मा ने महाराजा और राज परिवार के सदस्यों के चित्र नवीन शैली में बनाये। सन् 1873 ईं से चेन्नै में आयोजित चित्रप्रदर्शनी में 'मुल्लप्पू चूटिया नायर स्त्री' (चमेली के फूलों से केशालंकार करती नायर स्त्री) नामक चित्र को प्रथम स्थान मिला जिससे रविवर्मा प्रसिद्ध हो गये। ऑस्ट्रिया के वियना में सम्पन्न हुई चित्र प्रदर्शनी में भी यही चित्र पुरस्कृत हुआ। अगले वर्ष उन्होंने 'तमिल महिला की संगीत साधना' (1874) नाम से जो चित्र बनाया था वह भी चेन्नै की प्रदर्शनी में पुरस्कार हुआ। यही चित्र 'दारिद्रय' शीर्षक से तिरुवनन्तपुरम की श्री चित्रा आर्ट गैलरी में प्रदर्शित है। 1876 ईं में 'शकुन्तला की प्रेम दृष्टि' चेन्नै प्रदर्शनी में पुरस्कृत हुई। पाँव में लगे काँटे को निकालने के बहाने दुष्यंत को मुडकर देखती 'अभिज्ञानशाकुन्तळम्' की शकुन्तला का चित्र उनके सर्वाधिक प्रसिद्ध चित्रों में एक है। ब्रिटिश प्राच्यविद् मेनियर विलियंस ने अपने शकुन्तलानुवाद के मुखपृष्ठ पर इसी चित्र को प्रस्तुत किया था। \n\nतिरुवितांकूर के दीवान सर टी. माधवराव रविवर्मा को जानते थे। माधवराव बडौदा (बडोदरा) के महाराजा के सलाहकार थे। सन् 1880 ईं में माधवराव जब तिरुवनन्तपुरम पधारे तब उन्होंने रविवर्मा के कुछ चित्र खरीद लिये। रविवर्मा के जीवन में बडौ़दा के राज परिवार ने जो योग दान दिया, उसका आरंभ यहीं से हुआ। \n\nरविवर्मा चित्र का सबसे बडा़ निजी संग्रहालय आज भी बडौदा राजपरिवार के पास है। 1881 ईं में बडौदा के महाराजा सयाजि राव गायकवाड़ के राज्याभिषेक के अवसर पर रविवर्मा को उसमें सम्मिलित होने केलिए आमंत्रित किया गया। रविवर्मा अपने अनुज राजराजवर्मा के साथ बडौ़दा गये और वहीं चार महीने ठहरे। इस कालावधि में अनेक ऐसे चित्र बनाए जो पुराणों के संदर्भों पर आधारित हैं। सन् 1885 ईं में मैसूर के महाराजा चामराजेन्द्रन ओडयार ने उनको निमंत्रित कर चित्र तैयार कराए। सन् 1888 से रविवर्मा का बडौदा काल शुरू हुआ। दो वर्ष के बडौदा जीवन में उन्होंने पुराण संबन्धी 14 चित्र बनाए। उत्तर भारत की व्यापक यात्राएँ कीं। सन् 1893 में अमेरिका के शिकागो में आयोजित विश्व प्रदर्शनी में दस चित्र प्रदर्शित किये। \n\nजब उन्हें चित्रकार के रूप में ख्याति मिली तब उन्होंने सोचा कि अपने चित्रों को मुद्रित कर सस्ते दाम पर प्रदान किये जाएँ। चित्रकला को आधुनिक प्रौद्योगिकी से जोडने के इस निर्णय ने भारतीय चित्रकला के इतिहास में एक नये अध्याय का प्रारंभ किया। सन् 1894 में उन्होंने विदेश से एक कलर ओलियोग्राफिक प्रेस खरीदकर मुम्बई में स्थापित की। इस प्रेस में उन्होंने चित्रों के सस्ते संस्करण मुद्रित किये। सन् 1897 में मुम्बई और पुणे में प्लेग फैला तो उन्हे अपना प्रेस बन्द करना पडा। अन्त में 21 जनवरी 1901 ईं में प्रेस सस्ते दामों में बेचना पडा तथा अस्सी से अधिक चित्र के प्रकाशनाधिकार को भी बेचना पडा। \n\nभारत के राजा एवं ब्रिटिश शासक सभी रविवर्मा से चित्र बनवाने केलिए अत्यंत लालायित रहते थे। राजस्थान के उदयपुर महाराजा ने उन्हें निमंत्रित कर अपने पूर्वजों के चित्र बनवाये। इनमें महाराजा प्रताप का चित्र भी है जो छाया - चित्र रचना के मास्टरपीसों में एक है। सन् 1904 में चेन्नै के तत्कालीन ब्रिटिश राज्यपाल आर्थर हावलॉक के चित्र रचने का काम रविवर्मा को सुपुर्द कर दिया गया। इसी वर्ष ब्रिटिश सरकार ने रविवर्मा को 'केसर - ए - हिंद' पुरस्कार भी दिया। यह प्रसिद्व पुरस्कार पहली बार किसी एक कलाकार को प्रदान किया गया था। \n\nरवि वर्मा के प्रमुख पुराण सम्बन्धी चित्र हैं - 'हंसदमयन्ति', 'सीतास्वयंवर', 'सीतापहरण', 'सीता धराप्रवेश', 'श्रीराम पट्टाभिषेक', 'विश्वामित्र और मेनका', 'श्रीकृष्ण जन्म', 'राधामाधव', 'अर्जुन और सुभद्रा' आदि। उनके अन्य प्रसिद्ध चित्र हैं - सद्यः 'स्नाता स्त्री', 'नर्तकी', 'विद्यार्थी', 'सरस्वति', 'विराट राजधानी की द्रौपदी', 'भारतीय संगीतज्ञ', 'मागंतुक पिता', 'उदयपुर राजमहल', 'सिपाही', 'लक्ष्मी', 'यशोदा व कृष्ण', 'कादंबरी' आदि। जीवन के अंतिम दिनों में वे किलिमानूर वापस आ गए और समृद्ध चित्र रचना में व्यस्त रहे। 2 अक्टूबर 1906 को चित्रों के महाराजा रवि वर्मा दिवंगत हो गए। \n\nरवि वर्मा के चित्र संग्रह भारत के कई स्थानों के निजी संग्रह कर्त्ताओं के साथ साथ तिरुवनंतपुरम स्थित श्री चित्रा आर्ट गैलरी में प्रदर्शित है। दिल्ली के नैशनल गैलरी ऑफ माडेर्न आर्ट सहित अनेक संग्रहालयों में रवि वर्मा के चित्र रखे गए हैं।\n\nराजा रवि वर्मा के भाई सी. राजराजवर्मा और बहन मंगलाभायि तंपुराट्टि दोनों अच्छे चित्रकार थे। केरल की ख्याति प्राप्त प्रथम महिला चित्रकार मंगलाभायि रही होगी। उन्होंने रवि वर्मा का छायाचित्र बनाया जो अत्यन्त प्रसिद्ध हुआ। राजराजवर्मा की प्रवीणता भौगोलिक क्षेत्रों के चित्र बनाने में भी थी। रवि वर्मा के समकालीन अच्युतन पिल्लाई किष़क्केमठम् और पद्मनाभन तंपि दोनों तिरुवितांकूर राजमहल के चित्रकार थे। \n\nरवि वर्मा के उपरांत जो चित्रकार प्रसिद्ध हुए वे हैं - रवि वर्मा के पुत्र राम वर्मा राजा, पी. जे. चेरियान, एन. एन. नंपियार, के. माधव मेनन, पी. गंगाधरन, रामकृष्णनाशारि, सी. वी. बालन नायर, पी. आई. इट्टूप्प आदि। चित्रकार पी. जे. चेरियान और आर्टिस्ट पी. जे. चेरियान नाम से विख्यात पी. जे. चेरियान (1891 - 1981), चित्रकार, चित्रकला शिक्षक, आरंभकालीन सिनेमा प्रवर्त्तक, नाटक अभिनेता आदि रूप में प्रसिद्ध रहे। उन्होंने चेन्नै में चित्रकला सीखी थी और पोट्रेट पैंटिंग में विशेष प्रशिक्षण लिया था। चेन्नै से वापस आकर वे उच्चशिक्षा के लिए मावेलिक्करा पहुँचे और राम वर्मा राजा का शिष्यत्व प्राप्त किया। दोनों ने मिलकर मावेलिक्करा में रवि वर्मा पैंटिंग स्कूल की स्थापना की। 1921 में चेरियान ने चेन्नै में भी एक स्टुडियो स्थापित किया। चेरियान ने नाटक और सिनेमा में भी योगदान दिया। वे 18 जनवरी 1981 को दिवंगत हो गए। उनकी कृतियाँ हैं - 'एन्टे कलाजीवितम्' (मेरा कला जीवन) और 'कलावीक्षणम' (कला दृष्टि)। \n\nके. माधव मेनन ने बँगाल के शान्तिनिकेतन में चित्रकला में प्रशिक्षण लिया। उन्होंने केरलीय प्रतीकों को चित्रित किया। किन्तु मेनन ने शान्ति निकेतन के प्रभाव से अपने को मुक्त रखा जो उनके चित्रों से स्पष्ट होता है। माधव मेनन के चित्र में केरल की भौगोलिक प्रकृति, कुमुदिनियों से भरे तालाब, पक्षी, वर्षा, नारियल आदि यथेष्ट मिलते हैं। उनमें एक प्रकार का क्लासिज़्म है जो रोमान्टिक काव्यात्मकता प्रकट करता है (2)। माधव मेनन के चित्रों का पाश्चात्य शैली से दूर का रिश्ता भी नहीं। उनकी आस्था मात्र भारतीय शैली में रही। \n\nइस काल में अनेक चित्रकार प्रसिद्ध हुए जिनमें डॉ॰ ए. आर. पोतुवाल का नाम विशेष उल्लेखनीय है जिन्होंने पश्चिमी वस्तुनिष्ठ अध्ययन को प्रधानता दी। रवि वर्मा से प्रभावित अन्य चित्रकार थे आर. गोविन्दनाशारि, वी. एस. वल्यत्तान, टी. ए. श्रीधरन्, टी. वी. बालकृष्णन नायर, आर. हरि आदि।\n\nके. सी. एस. पणिक्कर (1911 - 1977) का पूरा नाम था किष़क्के चिरंपत्त शंकर पणिक्कर। वे भारतीय चित्रकला में नवीनता लाए। \nउन्होंने मद्रास स्कूल नाम से अभिहित चित्रकला प्रवृत्तियों को आगे बढाया और पश्चिमी प्रभाव से मुक्त आधुनिकता को प्रशस्त किया। उन्होंने चोलमण्डलम नामक कलाकार ग्राम स्थापित किया। स्वातंत्र्योत्तर भारतीय चित्र कलाकारों में पणिक्कर का नाम अग्रगणनीय है। पणिक्कर ने उस समय चित्रकला प्रारंभ की जिस समय चित्रकला पर बंगाल स्कूल प्रभाव जमाइ हुई थी। साथ पश्चिमी शैली भी प्रभाव डाल रही थी। पणिक्कर ने दोनों प्रभावों से अपने को बचाये रखा। यद्यपि पणिक्कर केरल के बाहर ही जीवन बिताते थे तथापि उन्होंने अपनी चित्रकला में केरलीय रूपों - दृश्यों को प्रधानता दी। इस प्रकार उन्होंने आधुनिकता में देशीपन बनाए रखा। \n\nयद्यपि पणिक्कर ने डाक विभाग में कर्मचारी रहते समय चित्र बनाने शुरु कर दिए थे तथापि उन्होंने नौकरी त्याग देने के बाद चित्रकला में प्रशिक्षण प्राप्त किया। सन् 1936 में वे नौकरी छोड़कर मद्रास स्कूल ऑफ आर्ट्स में भर्ती हुए। सन् 1940 में डिप्लोमा पाकर वहीं अध्यापक नियुक्त हो गए। \n\nदक्षिण भारत में उन दिनों परम्परागत चित्रकला का ही प्राधान्य था। परंतु पणिक्कर उससे भिन्न चित्रकला शैली का स्वप्न देख रहे थे। सन् 1944 में उन्होंने चेन्नै में 'प्रोग्रसिव पैंटेर्स एस्सोसियेशन' नामक संस्था की स्थापना की। इसी के तत्त्वावधान में चित्रकला की आधुनिक प्रवृत्तियों पर चर्चाएँ एवं प्रदर्शनियाँ आयोजित कीं। इन्हीं वर्षों में नवीन चित्रकला शैली का आविर्भाव हुआ था। पणिक्कर ने उन चित्रकला प्रदर्शनियों में भाग लिया था जो चेन्नै, मुम्बई, कोलकात्ता, नई दिल्ली, लंदन आदि नगरों में आयोजित हुई थी। इस काल में उन्होंने जलरंग में अनेक मास्टरपीस रचनायें प्रस्तुत कीं। ये केरलीय ग्रामों के चित्र थे जो नहरों, उद्यानों से भरपूर थे। पणिक्कर को इस बात का ज्ञान हो गया था कि ग्राम चित्रों के सौन्दर्य के चित्रण के लिए सघन तैलरंग से उत्तम है जलरंग। 1954 में वे ललित कला अकादमी, नई दिल्ली की प्रशासन समिति के सदस्य चुने गए। इसी वर्ष इग्लैंड, फ्रांस, स्विटज़रलैंड, इटली आदि देशों की यात्रा की। पणिक्कर की प्रदर्शनी लंदन, पैरिस, लील आदि नगरों में संपन्न हुई। वे 1955 में स्कूल ऑफ आर्ट्स के उप प्राचार्य एवं 1957 में आचार्य बने। दस वर्ष के बाद वे सेवानिवृत्त हुए। इस कालावधि में उन्होंने विदेशों में अनेक प्रदर्शनियाँ लगाईं। इसी बीच मद्रास स्कूल नाम से विख्यात अनेक चित्रकला प्रवृत्तियाँ विकसित हुईं तथा पणिक्कर ने 'चोलमंडलम' की स्थापना की। न्यूयॉर्क में हुए वर्ल्ड आर्ट कांग्रेस (1963), टोक्यो इन्टरनेशनल एक्सिबिशन (1964), लंदन में हुए फेस्टिवल हॉल एक्सिबिशन (1965), वेनीस बिनैल (1967) आदि अन्तराष्ट्रीय प्रदर्शनियों में पणिक्कर के चित्र लगाए गए। सन् 1966 में चेन्नै के समीपवर्ती प्रदेश इरिञ्चमबाक्कम में पणिक्कर की मानस रचना की 'चोलमंडलम' नामक कलाकार ग्राम की स्थापना हुई। सन् 1968 - 1976 की अवधि में उन्होंने अनेक कला प्रदर्शनियों में भाग लिया। सन् 1976 में ललित कला अकादमी ने उन्हें विशिष्ट सदस्यता प्रदान की। 15 जनवरी 1977 को वे चेन्नै में दिवंगत हुए। दो वर्ष बाद 30 मई 1979 को राज्य सरकार ने तिरुवनन्तपुरम में स्थित संग्रहालय में पणिक्कर के 65 से अधिक चित्रों वाली 'के. सी. एस. पणिक्कर्स गैलरी' आरंभ की। \n\nपणिक्कर की चित्रकला को कई चरणों में बाँट सकते हैं। 1940 में निर्मित जलरंग चित्र भौगोलिक दृश्यों को प्रस्तुत करते हैं। तत्पश्चात् मानव आकृतियों के चित्र, वाक और प्रतीकों से भरे अमूर्त्त चित्र प्रस्तुत किए गए। मानव आकृतियों के जो चित्र निर्मित हुए वे उनकी कला विकास के कई चरण प्रस्तुत करते हैं। इनमें माँ और बच्चा (1954), पापिनी (1956), लाल रंग का कमरा (1960) आदि चित्र प्रमुख हैं। इस कालखण्ड के उनके दूसरे प्रमुख चित्र हैं - नर्त्तकियाँ, मन्दिर की ओर, पीटर का तिरस्कार, भीड़ में ईसा मसीह, नृत्य करती लड़की आदि। पणिक्कर के अमूर्त्त चित्रों के उदाहरण हैं वाक और प्रतीक चित्र परंपरा। इन चित्रों में प्रयुक्त मोटिफ्स केरलीय परंपरा से स्वीकृत हैं। \n\nपणिक्कर के नेतृत्व में कलाकारों का जो संघ बना वह मद्रास स्कूल नाम से जाना जाता है। किसी वस्तु की आकृति में रेखा को प्राधान्य देना मद्रास स्कूल की देन है। मद्रास स्कूल के निपुण चित्र कलाकार हैं - संतानराज, आदिमूलम्, रेड्डप्पा नायडु, एम. वी. देवन, अक्कित्तम नारायणन, रामानुजम, के. वी. हरिदासन, नंपूतिरि, टी. के. पद्मिनी, पैरिस विश्वनाथन, पी. गोपीनाथ, ए. सी. के राजा, डग्लस, एन्टनीदास, अलफोन्सो, एस. जी. वासुदेव आदि। साठ का दशक मद्रास स्कूल का सुवर्णकाल माना जाता है। यही वह काल था जब साहित्य और कला आधुनिकता (Modernism) से प्रभावित हो रहे थे।\n\nकेरल में आधुनिकतावादी चित्रकारों की काफी संख्या रही है, जैसे कि - सी. के. रा (सी. के रामकृष्णन नायर), अप्पुक्कुट्टनाशारि, एम. वी. देवन, के. वी. हरिदासन, ए. सी. के राजा, रुक्मिणी वर्मा, टी. के. पद्मिनी, टी. पी. राधामणि, एच. गीता, चिरयिनकीष़ श्रीकंठन नायर, काट्टूर नारायण पिळ्ळै, सनातनन, ए. रामचन्द्रन, एम. आर. डी. दत्तन, पी. एस. पुणिञ्चित्ताया, के. दामोदरन, पैरिस विश्वनाथन, मोहन कुमार, अक्कित्तम नारायणन, मुत्तुक्कोया, बालन नंपियार, सी. एन. करुणाकरन, कलाधरन, जयपालपणिक्कर आदि। इनमें टी. के पद्मिनी, ए. रामचन्द्रन, विश्वनाथन आदि के नाम विशेष ध्यान देने योग्य हैं। \n\nटी. के पद्मिनी (1940 - 1969) मात्र 29 वर्ष तक जीवित रही थी। किन्तु वे आधुनिक चित्रकला की प्रतिनिधि के रूप में विख्यात हुई। वे मद्रास स्कूल की देन थीं। उन्होंने चेन्नै स्कूल ऑफ आर्ट्स में शिक्षा पायी तथा 1968 में प्रसिद्ध चित्रकार के. दामोदरन से विवाह किया। 11 मई 1969 में प्रसव के समय उनका निधन हो गया। \n\nपद्मिनी के चित्र नारी दृष्टिकोण प्रस्तुत करते हैं। केरलीय ग्राम-मंदिरों के शिल्पों को पद्मिनी ने अपने चित्रों में उकेरा है। दक्षिण भारत के मंदिर शिल्पों की उदात्त शैली के स्थान पर उन्होंने शुद्ध केरलीय शिल्पशैली में अपने चित्रों को आकार दिया। धूम और तैल मिश्रित तैलकालिमा वाली प्रतिमा शिल्पों का वर्ण विन्यास पद्मिनी को प्रिय था। रंगों का लालित्य उनके चित्रों की अन्य विशेषता है। उनमें नारी के नग्न तथा अर्द्धनग्न रूप भी उभरकर प्रकट होते हैं। इन कला रूपों की विशेषता है लम्बी तथा बड़ी आँखें। उन्होंने न संदर्भ का चित्रण किया, न घटनाओं की व्याख्या ही दी। इस प्रकार उनके चित्रों में आधुनिकता के गुण प्रकट हुए। \n\nपद्मिनी के चित्रों में लगभग 30 तैलचित्र संहित 200 पैंटिंग तथा स्केच मिलते हैं। अनेक रचनाओं के शीर्षक नहीं हैं। उन चित्रों में आधुनिका की अमूर्त्त संकल्पनाएँ प्रस्फुटित हुई हैं। उदाहरणार्थ, 'जाता हुआ पक्षी', 'पतंग उड़ाती लड़की' आदि देखिए। ये सब केरलीय चित्र कला की अमूल्य संपत्ति हैं। पद्मिनी के अधिकतम चित्र ललित कला अकादमी गैलरी, तृश्शूर में रखे हुए हैं। उन्हें सन् 1967 में अकादमी पुरस्कार, 1965 में ऐसोसियेशन ऑफ यंग पैंटेर्स एण्ड स्कल्प्चेर्स अवार्ड प्राप्त हुए थे \n\nअस्सी के दशकों में प्रसिद्ध हुए चित्रकारों में प्रमुख हैं टी. कलाधरन, अलेक्स मैथ्यु, वत्सन कोलेरि, एन. एन. मोहनदास, अजय कुमार, बाबु सेव्यर, गोपी कृष्णन, ज्योति बासु, सजिता शंकर, जॉर्ज, पुष्किन, ए. सजित आदि। अस्सी के अंत में कुछ युवा कलाकारों ने चित्र-शिल्प कलाओं में परिवर्तन लाने की कोशिश की। ये कलाकार आज भी सक्रिय हैं और इनमें आधुनिकोत्तर कालीन सौन्दर्य चेतना प्रमुख है। \n\n", "id": "59009", "title": "केरल की चित्रकला"}
{"url": "https://hi.wikipedia.org/wiki?curid=59010", "text": "भारत के शास्त्रीय नृत्य\n\nभारत के शास्त्रीय नृत्य इस प्रकार हैं- ओडिसी, कथक, कथकली, कुचिपुड़ी, भरतनाट्यम्, मणिपुरी, मोहिनी आटम, यक्षगान|\n", "id": "59010", "title": "भारत के शास्त्रीय नृत्य"}
{"url": "https://hi.wikipedia.org/wiki?curid=59012", "text": "केरल की वास्तुकला\n\nकेरल की वास्तु कला विशिष्ट प्रकार की है। इसकी विशेषता लालित्य है जिसके उत्तम उदाहरण हैं मंदिर और प्राचीन इमारतें। इनका निर्माण वास्तुविद्या विधि के अनुसार किया गया है। केरलीय वास्तुकला के सौन्दर्य की अभिव्यक्ति केवल मंदिरों में ही नहीं वरन् गिरजाघरों तथा मस्जिदों में भी हुई है। केरल के प्रमुख वास्तुकला से सम्बन्धित ग्रन्थ हैं - तन्त्र समुच्चयम, शिल्पचन्द्रिका, मनुष्यलय चन्द्रिका आदि।\n", "id": "59012", "title": "केरल की वास्तुकला"}
{"url": "https://hi.wikipedia.org/wiki?curid=59014", "text": "केरल में सिनेमा\n\nभारत के समृद्ध भारत का चलचित्र इतिहास में केरल का गौरवपूर्ण स्थान है। केरल ने विश्वप्रसिद्ध अनेक फिल्मकारों को जन्म दिया है। 1906 में कोष़िक्कोड में केरल की प्रथम चलचित्र प्रदर्शनी आयोजित हुई थी। बीसवीं शताब्दी के तीसरे दशकों में चलचित्र प्रदर्शनियों के स्थान पर स्थायी सिनेमाघर बन गए। प्रारंभ में तमिल चित्रों की प्रदर्शन होती थीं। प्रथम मलयालम सिनेमा जे. सी. डानियल का 'विगत कुमारन' (1928) माना जाता है जो मूक चलचित्र था। इसी वर्ष मार्त्ताण्ड वर्मा नामक दूसरा चित्र भी सिनेमा हॉल पहुँच गया। 'बालन' (1938) सिनेमा प्रथम बोलता चलचित्र था। 1948 में आलप्पुष़ा में केरल का प्रथम स्टुडियो 'उदया' स्थापित हुआ। व्यापारिक दृष्टि से सफलता प्राप्त पहली मलयालम फिल्म 'जीवित नौका' (1951) थी। जब तिरुवनन्तपुरम में पी. सुब्रह्मण्यम का मेरीलैंड स्टुडियो स्थापित हुआ तब फिल्म उद्योग और अधिक विकसित हुआ। 'नीलक्कुयिल' (1954) फिल्म की प्रदर्शन से मलयालम फिल्म राष्ट्रीय स्तर पर प्रसिद्ध हो गई। \n\n1960 से मलयालम में फिल्मों का व्यापक स्तर पर निर्माण होने लगा। जहाँ पहले तिक्कुरुश्शि सुकुमारन नायर, कोट्टारक्करा श्रीधरन नायर धूम मचा रहे थे वहाँ सत्यन, प्रेमनज़ीर लोकप्रिय सितारे बने। फिर तो उमर, मधु, पी. जे. एन्टनी, अडूर भासि, बहादूर, शीला, अम्बिका आदि सितारों का ताँता बँध गया। 1961 में प्रथम रंगीन फिल्म 'कण्टमवच्चा कोट्टु' निकली। रामु कार्याट्टु की 'चेम्मीन' (1966) फिल्म ने मलयालम फिल्म के इतिहास में नया अध्याय खोला। वयलार रामवर्मा के गीतों के बोल देवराजन का संगीत और येशुदास का गाना तीनों ने मिलकर मलयाली जन रुचि को स्तरीय बनाया। फिल्मी गीत रचना, संगीत रचना एवं गायन तीनों क्षेत्रों में कलाकारों की संख्या बढ़ती चली गई। अडूर गोपाल कृष्णन के 'स्वयंवरं' (1974) फिल्म ने मलयालम फिल्म - जगत् में नवीन धारा उत्पन्न की। अरविंद का 'कांचन सीता' (1978), पी. ए. बक्कर का 'कबनी नदी चुवन्नप्पोल' (1976) आदि सिनेमा ने नई लहर जगाई। नव सिनिमा जगत के प्रतिभावानों में के. आर. मोहनन, पवित्रन, जोन एब्रहाम, के. पी. कुमारन आदि के नाम विशेष रूप से उल्लेखनीय हैं। \n\nअस्सी के दशक में लोकप्रिय फिल्मों में नये सितारों एवं नये निर्देशकों का आगमन हुआ। मोहनलाल, मम्मूट्टि, गोपी, नेडुमुटि वेणु आदि अभिनेता इसी काल में धूम मचाने लगे। आज मलयालम फिल्म - उद्योग भारतीय फिल्म - उद्योग क्षेत्र के सर्वाधिक विकसित फिल्म - उद्योगों में एक माना जाता है। राष्ट्रीय स्तर पर गिने जाने वाले फिल्म - जगत के व्यक्तित्वों की संख्या काफी बड़ी है। पी. जे. एन्टोनी, गोपी, बालन के. नायर, मम्मूट्टि, मोहनलाल, मुरली, सुरेशगोपी, बालचन्द्र मेनन आदि अभिनेताओं को सर्वश्रेष्ठ अभिनेता पुरस्कार प्राप्त हुए हैं। मलयालम भाषी न होते हुए भी शारदा, मोनिशा, शोभना, मीरा जास्मिन आदि को मलयालम फिल्मों की अभिनेत्रियों के रूप में सर्वश्रेष्ठ अभिनेत्री पुरस्कार प्राप्त हुए हैं। फाल्के अवार्ड से विभूषित एक मात्र मलयाली अडूर गोपालकृष्णन हैं। किन्तु आज के मलयालम फिल्म जगत में कलात्मक मूल्यों से युक्त आर्ट फिल्मों तथा कलात्मक मूल्यों से हीन बाज़ारू सिनेमा के बीच की विभाजक रेखा मिटती जा रही है।\n", "id": "59014", "title": "केरल में सिनेमा"}
{"url": "https://hi.wikipedia.org/wiki?curid=59016", "text": "केरल का संगीत\n\nसंगीत का श्रव्यकला के रूप में महत्वपूर्ण स्थान है। इसके दो पक्ष हैं लोकगीत तथा शास्त्रीय संगीत। अनुष्ठान कलाओं से जुडे लोकगीत, देवता स्तुतिपरक गीत, श्रम से जुडे गीत, तिरुवातिरक्कळी, कुम्मि, कोलाट्टम और मनोरंजन केलिए पुराण कथागीत, वंचिप्पाट्टुकल आदि लोकगीतों के भेद हैं। केरल में अनेक वाद्ययंत्र है जो लोक संगीत से जुडे हैं। \n\nयहाँ संगीत शास्त्र नियमों के आधार पर शास्त्रीय गीतों की रचना हुई। वाद्य संगीत तथा वाद्य रहित संगीत दोनों इस विभाग में आते हैं। सोपान संगीत, कथकळि गीत, पंचवाद्य, चेण्डमेलम इत्यादि शास्त्रीय संगीत के अंतर्गत आते हैं। \n\nकर्नाटक संगीत को भी केरल की महत्वपूर्ण देन है। केरल में अनेक गान रचयिता हुए हैं जिनमें प्रमुख हैं - स्वाति तिरुनाळ, इरयिम्मन तंपि, कुट्टिक्कुञ्ञु तंकच्चि, के. सी. केशव पिळ्ळै आदि। यहाँ प्रसिद्ध गायकों की संख्या भी कम नहीं है - षट्काल गोविंदमारार, चेंपै वैद्यनाथ भागवतर, के. वी. नारायण स्वामी, के. एस. नारायण स्वामी, एम. डी. रामनाथन, टी. एन. कृष्णन, एम. एस. गोपाल कृष्णन, टी. एस. मणि अय्यर, येशुदास आदि। अनेक केरलीय संगीतज्ञों ने शास्त्रीय संगीत पर ग्रंथ रचे हैं।\n", "id": "59016", "title": "केरल का संगीत"}
{"url": "https://hi.wikipedia.org/wiki?curid=59017", "text": "केरल का भोजन\n\nकेरलीयों का प्रमुख भोजन चावल है। मलयाली साग-सब्जियाँ, मछली, मांस, अंडा इत्यादि से बनी सब्जियों से मिलाकर चावल खाना पसन्द करते हैं। गेहूँ, मैदा आदि भी केरलीयों को प्रिय है। यहाँ ऐसे पकवान प्रिय हैं जो भाप में पकाये जाते हैं या फिर तेल में तले जाते हैं। मीठी खीर भी यहाँ पसन्द की जाती है। कंदमूलों को पकाकर बनाये जाने वाले खाद्य भी यहाँ खाये जाते हैं। आजकल केरलीयों के खाद्य पदार्थों, खाद्य संस्कारों तथा पाक कला में ऐसा परिवर्तन आया है जो भारत के अन्य क्षेत्रों के प्रभाव का परिणाम है, ओपनिवेशिकता के परिणाम स्वरूप विदेशी प्रभाव भी इसका कारण है।\n\nवर्तमान कालीन केरल में प्रांतीय भोजन के स्थान पर जो संस्कार बना है उसमें बहुदेशीय संस्कार का प्रभाव है, किन्तु चावल, भात तथा नारियल केरलीय भोजन का प्रमुख अंग है। केरल के भोजन संस्कार को रूपायित करने में धर्म, जाति-संप्रदाय, औपनिवेशिकता इत्यादि का बड़ा योगदान है। 15 वीं सदी में पुर्तगाली शासक लैटिन अमरिका से अनेक साग-सब्जियाँ लाए जिनका केरलीय खाद्य पदार्थों में प्रमुख स्थान हैं। यदि केरल के भोजन संस्कार का इतिहास पढ़ें तो उपर्युक्त विभिन्न स्रोतों का प्रभाव स्पष्ट परिलक्षित होगा। केरल में भोजन संबन्धित अनेक रीति-रिवाज़ हैं। यहाँ खाना परोसने का विशेष प्रकार है। 'सद्या' नाम से अभिहित दावत या प्रीति भोज भी केरल में विशेष महत्व रखती हैं। केरल की अपनी पाक-कला भी है। किन्तु सम्पूर्ण केरल की पाक-कला एक समान नहीं है। सामान्यतः उत्तर केरल, मध्य केरल तथा दक्षिण केरल की पाक-कला में थोडी-बहुत भिन्नता है। हिन्दू, ईसाई, मुस्लिम धर्मावलंबियों की पाक-कला एक दूसरे से भिन्न है। अक्सर गाँवों की पाक-कला में भी अंतर पाया जाता है। हिन्दू धर्म की भिन्न-भिन्न जातियों के बीच भी पाक-कला में भिन्नता रहती है। हिन्दू मंदिरों में जो प्रसाद दिया जाता है वह विशेष पाक-विधि से बनाया जाता है।\n\nसामान्यतः केरल का भोजन तीखा और खुश - सुगन्धित होता है। केले के पत्ते में भोजन करने का रिवाज़ पुराने काल से ही चला आ रहा है। बर्तनों में भोजन करने की रीति बाद में चली। आज भी प्रीतिभोज में केले के पत्ते का प्रयोग होता है।\n\nकेरल का भोजन संस्कार युग-युगों से रूपायित हुआ है। उस पर सामाजिक आर्थिक, राजनीतिक एवं कृषिपरक तत्वों का प्रभाव लक्षित होता है। यद्यपि केरल में चावल की कृषि का प्रारंभ हुए कई शताब्दियाँ बीत गयी हैं तथापि चावल को सभी लोगों के खाद्य पदार्थ बने बहुत समय नहीं हुआ। इसका मुख्य कारण जाति प्रथा थी। उच्चवर्ग के नंपूतिरि, अंपलवासी, नायर आदि चावल खाते थे। नंपूतिरि और अंपलवासी शाकाहारी थे। नायर और अवर्ण जाति के लोग मांसाहारी थे। 19 वीं शताब्दी में केरल के आम आदमी दिन में दो बार ही भोजन करते थे। इतिहासकारों का कहना है कि नायर और अवर्ण जाति के विपन्न लोगों में चावल खाने की आदत कम थी।\n\nसाधारण जनता बाजरा (Millet), रागी (Ragi), ओट्स (Oats) मटर आदि पकाकर खाती थी। जबकि नंपूतिरि लोग अच्छा भोजन करते थे। ब्राह्मण जैसे ऊँची जाति के लोगों को दावत खाने का खूब अवसर मिलता था। मंदिरों के प्रसाद एवं राजाओं और ज़मीनदारों द्वारा आयोजित 'ऊट्टुकल' नामक प्रीतिभोज पर अकेले ब्राह्मणों का ही अधिकार था।\n\nकेरलीयों के खाद्य क्रम एवं पाक - कला का विकास जाति व्यवस्था से जुड़कर विकसित हुआ था। प्रत्येक जाति एवं धर्म के लोगों की अपनी खाद्य वस्तुएँ एवं पाक कलाएँ हुआ करती थीं। 19 वीं शादी के केरल में 'पुट्टु' (चावल से पकाया गया एक तरह का पकवान) ईष़वा जाति का खाद्य था।\n\nखाद्य पदार्थों को भोज्य और अभोज्य नाम से विभक्त किया गया था। प्राचीन केरल में 20 वीं शताब्दी के प्रथम दशक तक यह जारी रहा। उसी प्रकार भोजन की रीतियाँ, भोजन से जुड़े व्रत खाद्य - पदार्थों में ग्राह्य - त्याज्य आदि भोजन संस्कार के इतिहास का अविभाज्य अंग है।\n\nभोजन को लेकर केरलीय समाज में कई प्रतिबंध थे जो ब्राह्मण तथा अन्य उच्च जातियों में प्रचलित थे। आज भी केरलीय समाज में छोटे पैमाने पर ये प्रतिबंध जारी है। आधी रात, दोपहर, सुबह एवं संध्या वेळा में खाना मना है। वैसे ही भीगे कपडे़ पहनकर भोजन करना, झरोखे में बैठकर भोजन करना, किसी की गोद में बैठकर भोजन करना, नंगे होकर तथा धरती के स्पर्श के बिना भोजन करना, हाथ में रखकर खाना खाना, घर के बाहर बैठकर भोजन करना आदि मना है। ग्रहण के समय खाना नहीं चाहिए। रात में दही नहीं खाना चाहिए। दिन में दूध नहीं पीना चाहिए। माता-पिता के खाने से पहले नहीं खाना चाहिए। जो काम करना है उसे पूरा किए बिना नहीं खाना चाहिए। यह सब केरलीय ब्राह्मणों पर लगाए गए नियम है। शंकराचार्य द्वारा लिखित शंकर स्मृति नामक ग्रन्थ में भोजन संबधी निम्नलिखित नियम बताए गए हैं।\n\nयही शाकाहारी ब्राह्मण अनजाने में मांस खाएगा तो उसे प्रायश्चित्त करना चाहिए। जो जान बूझकर मांस खाता हो उसे जाति से बाहर निकाल देना चाहिए। इसी प्रकार स्नान के बाद ही खाना बनाना, ठंडा चावल न खाना, बच्चों की जूठन को छोडना, हाथ से चावल न परोसना आदि प्रतिबंध भी प्रचलित थे। नंपूतिरियों को प्याज खाना मना था। केरलीय समाज में बाएँ हाथ से खाना आज भी बुरा माना जाता है।\n\nप्राचीन केरल में भोजन के संदर्भ में जाति से जुडे़ त्याज्य-ग्राह्य नियम का पालन होता था। यह विभाजन केवल भोज्य वस्तुओं को लेकर ही नहीं, प्रीतिभोजों में भी लागू होता था। 20 वीं शताब्दी के प्रारम्भिक दशकों में हुए जाति विरोधी आन्दोलन तथा शक्तिशाली नवोत्थान आन्दोलन ने यह विभाजन समाप्त कर दिया। जाति व्यवस्था के उच्च शिखर पर विराजमान नंपूतिरि लोग इस विभाजन के जनक थे। उपजातियों में भी यह भेद था। इसमें सबसे प्रमुख भेद-भाव साथ खाने के लिए होता था। कुछ खास भोज्य पदार्थ खास जाति के लोग ही खा सकते हैं। ब्राह्मणों के साथ बैठकर खाने का अधिकार किसी दूसरे को नहीं था। वे अपने से निम्न जाति के लोगों के साथ बैठकर भोजन नहीं करते थे। बाद में केरल ने इसके खिलाफ 'पंक्ति भोजन' नामक अभियान चलाया।\n\nनंपूतिरि समुदाय में ही विभिन्न उपजातियाँ थीं। वे साथ में बैठकर भोजन नहीं कर सकते थे। अगर कोई आचार के विरुद्ध भोजन करता तो वह बिरादरी से बाहर हो जाता। यदि अछूत जाति का भोजन ऊँची जाति का आदमी करता तो जाति से बाहर हो जाता था। 19 वीं शताब्दी में नंपूतिरि लोग 'पुट्टु' नहीं खाते थे क्योंकि वह ईष़वों का खाना माना जाता था। विशेष प्रकार का केला नंपूतिरि ही खा सकते थे। पुराने केरल में स्त्री को अपने पति के साथ भोजन करने की अनुमति नहीं थी। वैसे ही अवर्ण जाति के लोगों को दूकान या बाज़ार से खाद्य पदार्थ खरीदने की अनुमति नहीं थी। वे नमक तक खरीद नहीं सकते थे। अवर्णों को गाय को पालने या दुहकर दूध लेने की इज़ाज़त नहीं थी। 19 वीं शताब्दी तक केरल में दूध तथा दूध से बनी चीज़ें सवर्ण जातियों के लिए आरक्षित थीं।\n\nकेरल के भोजन - संस्कार का ही हिस्सा है उपवास। भोजन पर नियंत्रण करने का उद्देश्य स्वास्थ्य संरक्षण था। सवर्ण जाति के लोग उपवासों का अनुष्ठान करते थे। केरल में आज भी उपवासों का अनुष्ठान होता रहता है। उपवास ही भोजन-व्रत का आधार है। यद्यपि प्रत्येक उपवास स्वास्थ्य संरक्षण की दृष्टि से किया जाता है तो भी धार्मिक अनुष्ठान के रूप में उसको स्थान दिया गया है। प्रत्येक मास की एकादशी, शुक्ळ पक्ष और श्वेत पक्ष, मास का प्रथम शनिवार, श्रावण मास की चतुर्थी, संक्रान्ति, अष्टमी रोहिणी, शिवरात्रि आदि दिनों में व्रत का अनुष्ठान होता था। सोम-व्रत स्त्रियों का उपवास है। व्रत कई प्रकार के होते हैं किसी-किसी में चावल नहीं खाया जाता, पानी तक न पिया जाता, रात्रि-भोजन नहीं किया जाता।\n\nदिन भर न खाना उपवास है, एक दिन दोपहर से दूसरे दिन दोपहर तक भोजन न करने वाले उपवास को एकनक्तम् कहते है। कृच्छ्रम, पराकं, चन्द्रायनम, मासवासर इत्यादि कई दूसरे उपवास सम्प्रदाय प्रचलित रहे हैं।\n", "id": "59017", "title": "केरल का भोजन"}
{"url": "https://hi.wikipedia.org/wiki?curid=59018", "text": "केरल का जलोत्सव\n\nकेरल की झीलों तथा नदियों में जलोत्सव का आयोजन किया जाता है जिसमें सैकडों नावों की दौड़ प्रतियोगिता होती है जो 'नौका क्रीड़ा' नाम से प्रसिद्ध है। सौ से अधिक मल्लाहों द्वारा खेये जाने वाली सर्पाकार नावों (चुण्डन वल्लम) से लेकर छोटी नावों तक अनेक प्रकार की नावें 'नौका क्रीड़ा' प्रतियोगिता में भाग लेती हैं। ऐसी अनेक नौका क्रीडाएँ हैं जिनमें सर्वाधिक प्रसिद्ध हैं - 'नेहरू ट्रॉफी नौका क्रीड़ा', 'आरन्मुला उत्रृट्टाति नौका क्रीड़ा', 'पायिप्पाट्टु नौका क्रीड़ा' आदि।\n", "id": "59018", "title": "केरल का जलोत्सव"}
{"url": "https://hi.wikipedia.org/wiki?curid=59019", "text": "केरल में आधुनिक खेल कूद\n\nप्राचीन काल से ही केरल खेलकूद क्षेत्र में ख्यात है। यहाँ सैकडों वैविध्यपूर्ण खेल प्रचलित थे। उनमें से कुछ खेल अब भी शेष है। ब्रिटिश औपनिवेशिक सत्ता के साथ आए अनेक नवीन खेलों ने लोक खेल कूदों को मिटा दिया। नवीन खेलों से ऊर्जा लेकर नवीनता के कदम से कदम मिलाकर चलने में लोक क्रीडाएँ विफल हो गईं। अतः वे लुप्त हो गईं। लोक खोलों के मिटने के कई कारण थे जिनमें संगठित प्रतियोगिता का अभाव, मंचों या मैदानों का अभाव, जिलास्तर के टूर्नामेन्ट को आयोजित न करना, नियम व्यवस्था का अभाव आदि प्रमुख माने जा सकते हैं। केरल के प्रान्तीय खेल - विनोदों में एक सीमा तक कळरिप्पयट्टु ही टिक सका। आयोधन कला के रूप में प्रतिष्ठित कळरिप्पयट्टु भी नवीन आयुधों के आविर्भाव से महत्व हीन हो गया। आज वह मनोरंजन के साधन से बढकर कुछ नहीं। \n\nप्रायः सभी नवीन मनोविनोद की सामग्री ब्रिटिशों की देन है। जैसे-जैसे केरल में अंग्रेज़ी शिक्षा लोकप्रिय हो गई वैसे-वैसे ब्रिटिशों द्वारा लाई क्रीडाएँ भी लोकप्रिय हो गईं। इस प्रकार जिस विदेशी खेल को यहाँ स्थान दिया गया वह क्रिकेट है। पष़श्शि राजा पर कब्जा करने सेनाधिपति बनकर आए आर्थर वेल्लस्ळि (ड्यूक ऑफ वेल्लिंग्टन) ने केरल में क्रिकेट आंरभ किया था। 18 वीं शताब्दी के अंतिम चरण तथा 19 वीं शताब्दी के प्रारंभिक चरण में मलाबार में कई बार आए वेल्लस्ळि ने तलश्शेरि के अपने बँगले के सामने पहली बार स्टम्प लगाए। वेल्लस्ळि से तलश्शेरि के लोगों ने क्रिकेट सीखा। तलश्शेरि में अन्तर्राष्ट्रीय प्रतियोगिताएँ भी आयोजित हुईं। कई खानदानों ने अपने नाम पर क्रिकेट टीमें गठित कीं। इनमें मंपाणि खानदान प्रमुख था जो आज भी मध्य एवं दक्षिण केरल में क्रिकेट का प्रचार कर रहा है। यद्यपि केरल का अपना क्रिकेट इतिहास है फिर भी 1950 के बाद वह अपने गौरवपूर्ण पद से अपदस्थ हो गया। यहाँ तक कि रंजीत ट्रॉफी में भी केरल कोई प्रभाव नहीं डाल सका। बड़े - बड़े सितारों के रहते हुए भी केरल रंजीत प्रतियोगिता में पिछड़ गया। राष्ट्रीय टीम में मलयालियों की भागीदारी महत्वपूर्ण नहीं बनी। टिनु योहन्नान और श्रीशांत दो ही व्यक्ति हैं जिनको भारतीय टीम में खेलने का अवसर मिला। \n\nकेरल के सर्वाधिक जनप्रिय खेलों में एक है फुटबॉल। 19 वीं शताब्दी के अंत में ही मलयालियों ने फुटबॉल खेलना शुरू किया था। यद्यपि विश्व फुटबॉल जगत में केरल कोई बड़ी शक्ति नहीं है फिर भी भारतीय फुटबॉल जगत में केरल अत्यंत शक्तिशाली है। संतोष ट्रॉफी में जो रिकार्ड जीतें हुईं उनसे केरल राष्ट्रीय स्तर पर अपनी अलग पहचान बनाए हुए हैं। केरल में अनेक प्रतिभावान खिलाडी हैं। पश्चिम बंगाल भी फुटबाल भी अच्छि पकड़ रखता है।\n\n1920 के दशकों में वॉलीबॉल केरल में पहुँचा था। चार दशकों के अन्दर केरल भारतीय वॉलीबॉल जगत की निर्णयात्मक शक्ति बना। अन्तर्राष्ट्रीय स्तर पर ख्यात अनेक सितारों को केरल ने जन्म दिया। केरल का जिमि जॉर्ज उनमें प्रमुख हैं जिनको पश्चिमी जगत ने विश्व के दस उत्तम खिलाडियों में एक माना था। राष्ट्रीय वॉलीबॉल प्रतियोगिता में केरल कई बार चैंपियन बना। \n\nएथलेटिक्स \nएथलेटिक्स को केरल में अत्यन्त प्रचार मिला है। शायद केरल ने अन्तर्राष्ट्रीय स्तर के सर्वाधिक खिलाडियों को प्रदान किया है। सी. के. लक्ष्मणन प्रथम मलयाली थे जिन्होंने 1920 के ओलिंपिक्स में भाग लिया था। एशिया में सर्वप्रथम 8 मीटर कूदने वाले टी. सी. योहन्नान मलयाली थे। दूसरे मलयाली हैं चार किस्मों में लम्बे समय तक चैंपियन रहे सुरेश बाबु, एशिया के सर्वश्रेष्ठ एथलेटों में एक पी. टी. उषा, अनेक एशियन गेम्स मेडल प्राप्त शाइनी एब्रहाम, के. एम. बीनामोल, विश्व एथलेटिक मीट में मेडल प्राप्त प्रथम भारतीय सितारा अंजु बॉबी जॉर्ज आदि। \n\nबास्कट बॉल, बैडमिन्टन बॉल आदि को केरल में औसत प्रचार ही मिला है। सामान्यतया स्कूल कॉलेज टीमें और क्लब ही केरल में बास्कट बॉल खेलते हैं। यह केरल के लोगों का अपना खेल नहीं बन सका है। यद्यपि बैडमिन्टन में केरल ने यू. विमलकुमार जैसे अन्तर्राष्ट्रीय खिलाडी को जन्म दिया है फिर भी यह खेल भी औसत दर्जे में जनप्रिय बना है। आज नगरों में तो यह खेल व्यायाम से बढकर कुछ नहीं है। बैडमिन्टन में शट्टिल बैडमिन्टन् का ही अधिक प्रचार है। बॉल बैडमिन्टन खेलने वाले बहुत ही कम हैं। \n\nशट्टिल बैडमिन्टन में प्रथम भारतीय जूनियर राष्ट्रीय खिलाडी जस्सी फिलिप हैं जो मलयाली हैं। लता कैलास, नोरिन पाला आदि ने अन्तर्राष्ट्रीय यूबर कम टूर्नमेन्ट में भाग लिया है। जॉर्ज थॉमस, कृष्णकुमार आदि जूनियर खिलाडियों ने एबीसी टूर्नमेन्ट में काँस्य पदक प्राप्त किए हैं। टेनिस के प्रशंसक तो अधिक हैं लेकिन खिलाडी बहुत ही कम हैं। उन्नीस सौ तीस के दशकों में तिरुवनन्तपुरम में टेनिस खेला जाता था। प्रारंभ में टेनिस का खेल तिरुवनन्तपुरम महाराजास कॉलेज (वर्तमान यूनिवर्सिटी कॉलेज) में होता था। केरल के यशस्वी समालोचक एवं अध्यापक एस. गुप्तन नायर, जो यूनिवर्सिटी कॉलेज में विद्यार्थी रहे थे, ने अपनी जीवनी 'मनसा स्मरामि' में लिखा है कि वे अपने छात्र जीवन में टेनिस खेलते थे। मई 2007 में त्रिवेन्ड्रम टेनिस क्लब ने केरल की प्रथम टेनिस प्रतियोगिता का आयोजन किया था जिसका थोडा-सा प्रभाव इस क्षेत्र में परिलक्षित होता है परंतु बुनियादी सुविधाओं की कमी तथा अधिक खर्च के कारण यह खेल अधिक लोकप्रिय नहीं हो सका। \n\nकेरल के दक्षिणी जिलों में तैराकी क्रीडा प्रतियोगिता का भी बडा महत्व है। इस क्षेत्र के राष्ट्रीय स्तर पर ख्यात केरलीय तैराक हैं विलसन् चेरियान्, राधाकृष्णन्, ओमना कुमारी आदि। केरल का अत्यंत प्रसिद्ध तैराकी केन्द्र पिरप्पनकोड में स्थित है। तैराकी के द्वारा एक ग्राम की खुशहाली की कहानी पिरप्पनकोड गाँव प्रस्तुत करता है। तिरुवनन्तपुरम जिला अक्वाटिक चेंपियनशिप पर पिरप्पनकोड का एकाधिकार जैसा है। मई 2007 में आयोजित चेंपियनशिप प्रतियोगिता में पिरप्पनकोड प्रियदर्शिनी क्ळब लगातार 15 वीं बार चेंपियन बना था।\n", "id": "59019", "title": "केरल में आधुनिक खेल कूद"}
{"url": "https://hi.wikipedia.org/wiki?curid=59023", "text": "केरल की लोक क्रीड़ाएँ\n\nकेरल की ग्रामीण संस्कृति के प्रतिरूप हैं लोक क्रीडाएँ। केरल के आचार कला, साहित्य, जाति - व्यवस्था इत्यादि से ये लोक क्रीडाएँ जुडी हुई हैं। लोक क्रीडाओं का लक्ष्य विजयी का चयन करना मात्र नहीं था, इनमें गान, नृत्य, पुराकथा संदर्भों का स्मरण, सहभागिता सभी भाव अन्तर्निहित थे। इस कारण बहुत सी लोक क्रीडाएँ ऐसी होती है जिनमें कोई भी विजयी नहीं माना जाता है। राष्ट्रीय लक्ष्यों को सिद्ध करने के लिए भी लोक क्रीडा आयोजित की जाती थीं। इसका एक उदाहरण है मुर्गों की लडाई। मध्यकालीन केरल में मुर्गा भिंडत से रियासतों के अधिपतियों के बीच के वाद - विवाद का समाधान ढूँढा जाता था। यदि उससे समाधान न होता तो वे 'आळंकम्' याने मानव द्वन्द्व युद्ध के लिए तैयार हो जाते थे। मुर्गों की लडाई आज कल प्रचलित नहीं है। किन्तु 'कोष़िप्पोरू' नामक भिंडत का आयोजन किया जाता है जिसमें मुर्गों को परस्पर लड़ने दिया जाता है, लेकिन किसी को जान नहीं खोनी पड़ती। यह क्रीडा आज भी उत्तरी मलबार में प्रचलित है। \n\nकेरल की अधिकतर कलाओं का प्रारंभ क्रीडाओं से हुआ है। अत्यंत प्राचीन कळियाट्टम कालान्तर में अधिक ताल निष्ठ कला के रूप में विकसित होकर परिभाषा बद्ध हो गया। अनेक कलारूपों ने विभिन्न खेलों से कई तत्त्व ग्रहण किए। परिचमुट्टुकळि, कोल्क्कळि, तुळ्ळल, दप्पुकळि, कथकळि, पूरक्कळि इत्यादि में कळरिप्पयट्टु के प्रभाव लक्षित होते हैं। प्रसिद्ध विद्वान मूरकोत्तु कुमारन का कहना है कि केरल के खेलों को 'कला और कमला' का संगम कहा जा सकता है। आज खेले जाने वाले कई खेलों में नृत्य-सा तालबद्ध पद विन्यास, गीत तथा मिथकीय बिम्ब की झलक मिलती है। वैसे ही केरल में अनेक उत्कृष्ट कलाएँ 'कळि' (खेल) नाम से जानी जाती हैं। उदाहरण द्रष्टव्य हैं - कथकळि, कैकोट्टिक्कळि, तुळ्ळलकळि, पूरक्कळि, अरवनक्कळि आदि। इस प्रकार जिन खेलों में कला का प्राधान्य रहता है वे लोक क्रीडाओं के अन्तर्गत नहीं आते। \n\nकेरल की क्षेत्रीय कलाओं को पाँच विभागों में बाँट सकते हैं- कलहक्कळि, कौशलक्कळि, भाग्यक्कळि, अन्वेषणक्कळि और अनुकरणक्कळि। कलहक्कळि ऐसे खेल हैं जिनमें विनोदपरक कलह तथा झगडे का कलाप्रदर्शन समाहित हैं। इस प्रकार के खेलों में थोड़ा बहुत बल प्रयोग धक्का-मुक्की, खींचातानी आदि हुआ करते हैं। उदा - कबड्डी, तुम्बिकळि आदि। \n\nइसमें दावपेंचों की प्रधानता रहती है। साँस छोडे बिना सरल उपायों से लक्ष्य प्राप्ति इस खेल की खूबी है। कौशलपूर्वक मोहरें चलाना, प्रतिद्वन्द्वी की गति समझकर प्रतिक्रिया जताना आदि प्रस्तुत खेलों की विशेषताएँ हैं। उदा - तलप्पन्तुकळि, कक्कुकळि आदि। \n\nये ऐसे खेल हैं जो भाग्याश्रित रहते हैं। परंतु इसमें थोडा-सा कौशल भी है लेकिन भाग्य ही प्रमुख है। उत्सव मैदान के हाथी, मयूर, ऊँट खेलों से लेकर जुआ, पकिडकळि आदि इसमें शामिल हैं। \n\nइनका सामान्य गुण है किसी वस्तु को छुपाकर रखना और उसे ढूँढ पाना। इन खेलों में अनुमान तथा भाग्य का स्थान अधिक है। उदा - अण्डरकळि, पून्तोलम् कळि आदि। \n\nये वे खेल हैं जिनमें पुराण पात्रों से लेकर पशु-पक्षियों तक का अनुकरण किया जाता है। 'तवळच्चाट्टम' (मेंढक-कूद) जैसे अनुकरण खेल में मेंढक-कूद करके पहले पहुँचना ही शामिल है। किन्तु 'सियार और गाय' खेल में थोड़ा-सा बल प्रयोग भी शामिल है।\n\nयूरोपीय खेलों के आगमन के साथ केरल की अनेक लोक क्रीडाएँ तिरोहित हो गईं। रेडियो- टेलिवीज़न प्रसारण संप्रेक्षण तथा सितारों के उदय आदि से क्रिकेट घर-घर पहुँच गया। फुटबॉल, वॉलीबॉल, बास्कटबॉल आदि अन्तर्राष्ट्रीय महत्व के खेलों के प्रति केरल के लोगों का सम्मान दुनिया के किसी दूसरे देश के लोगों से कम नहीं है। कला और जीवन में भूमण्डलीकरण के कारण बडी क्रान्तियाँ हुई हैं मगर खेलों के विषय में कोई क्रान्ति नहीं हुई। यहाँ किसी लोक-क्रीडा पर भूमण्डलीकरण का अभाव नहीं पडा है। हाँ, अनेक लोक क्रीडाएँ विलुप्ति के कगार पर ज़रूर पहुँच गयीं। लोक क्रीडाएँ परिवर्तन के बदले लुप्त हो गई। आज केरल की लोकक्रीडाओं पर अनुसंधान करने तथा बहुत-सी लोक-क्रीडाओं की पुनर्स्थापना का प्रयास जारी है। इस दिशा में डॉ॰ एम. वी. विष्णु नंपूतिरि जैसे व्यक्तियों का प्रयास प्रशंसनीय है। 'फोकलोर निघंटु', 'नाटन कळिकळुम विनोदंगळुम' (लोक क्रीडाएँ एवं मनोरंजन) आदि ग्रन्थ लोक क्रीडाओं पर प्रकाश डालते हैं।\n", "id": "59023", "title": "केरल की लोक क्रीड़ाएँ"}
{"url": "https://hi.wikipedia.org/wiki?curid=59024", "text": "केरल में पर्यटन\n\nकेरल प्रांत पर्यटकों में बेहद लोकप्रिय है, इसीलिए इसे 'God's Own Country' अर्थात् 'ईश्वर का अपना घर' नाम से पुकारा जाता है। यहाँ अनेक प्रकार के दर्शनीय स्थल हैं, जिनमें प्रमुख हैं - पर्वतीय तराइयाँ, समुद्र तटीय क्षेत्र, अरण्य क्षेत्र, तीर्थाटन केन्द्र आदि। इन स्थानों पर देश-विदेश से असंख्य पर्यटक भ्रमणार्थ आते हैं। मून्नार, नेल्लियांपति, पोन्मुटि आदि पर्वतीय क्षेत्र, कोवलम, वर्कला, चेरायि आदि समुद्र तट, पेरियार, इरविकुळम आदि वन्य पशु केन्द्र, कोल्लम, अलप्पुष़ा, कोट्टयम, एरणाकुळम आदि झील प्रधान क्षेत्र (backwaters region) आदि पर्यटकों केलिए विशेष आकर्षण केन्द्र हैं। भारतीय चिकित्सा पद्धति - आयुर्वेद का भी पर्यटन के क्षेत्र में महत्वपूर्ण योगदान है। राज्य की आर्थिक व्यवस्था में भी पर्यटन ने निर्णयात्मक भूमिका निभाई है\n\nराज्य के लगभग सभी मुख्य शहरों में सूचना केन्द्र बने हैं, जहां से पर्याप्त सूचना व अन्य संबंधित कार्य सिद्ध हो सकते हैं।\n\nकेरल के पर्यटन क्षेत्र में विकास के लिए राज्य सरकार का पर्यटन विभाग सक्रिय है। इस विभाग के प्रमुख कार्यकलाप हैं - पर्यटन क्षेत्र के विकास के लिए प्रचार कार्य, बुनियादी सुविधाओं का विकास आदि। राज्य के पर्यटन विभाग द्वारा पर्यावरण की सुरक्षा के लिए आवश्यक प्राकृतिक संतुलन तथा सांस्कृतिक विरासत को बनाये रखते हुए 'दायित्वपूर्ण पर्यटन विकास' की नीति अपनाई गई है।\n\nपर्यटन क्षेत्र में केरल की उपलब्धियाँ प्रशंसनीय रही हैं। इस क्षेत्र में अभूतपूर्व विकास के कारण राज्य को अनेक राष्ट्रीय - अन्तर्राष्ट्रीय पुरस्कार भी प्राप्त हुए हैं। वर्ल्ड ट्रेवल एण्ड टूरिज़्म काउंसिल (WTTC) द्वारा सन् 2002 में प्रकाशित टूरिज़्म सेटलाइट एकाउण्ड (TSA) के अनुसार आगामी दस वर्षों में वैश्विक स्तर पर सर्वाधिक पर्यटकों के आगमन तथा अधिक विदेशी मुद्रा प्राप्ति और पर्यटन विकास में केरल का स्थान सर्वोपरि होगा। \n", "id": "59024", "title": "केरल में पर्यटन"}
{"url": "https://hi.wikipedia.org/wiki?curid=59025", "text": "केरल की भाषा\n\nकेरल की भाषा मलयालम है जो द्रविड़ परिवार की भाषाओं में एक है। मलयालम भाषा के उद्गम के बारे में अनेक सिद्धान्त प्रस्तुत किए गए हैं। एक मत यह है कि भौगोलिक कारणों से किसी आदी द्रविड़ भाषा से मलयालम एक स्वतंत्र भाषा के रूप में विकसित हुई। इसके विपरीत दूसरा मत यह है कि मलयालम तमिल से व्युत्पन्न भाषा है। ये दोनों प्रबल मत हैं। सभी विद्वान यह मानते हैं कि भाषाई परिवर्त्तन की वजह से मलयालम उद्भूत हुई। तमिल, संस्कृत दोनों भाषाओं के साथ मलयालम का गहरा सम्बन्ध है। मलयालम का साहित्य मौखिक रूप में शताब्दियाँ पुराना है। परंतु साहित्यिक भाषा के रूप में उसका विकास 13 वीं शताब्दी से ही हुआ था। इस काल में लिखित 'रामचरितम' को मलयालम का आदि काव्य माना जाता है। \n\nप्रारंभ में ताम्रपत्रों, पत्थरों, ताड़पत्रों पर मलयालम की गद्य कृतियाँ लिपिबद्ध हुईं। इनमें गद्य भाषा में व्यक्तियों तथा मन्दिरों की सम्पत्ति तथा धन दान सम्बन्धी आदि प्रमुख विषय है और प्रशासन सम्बन्धी निर्देश हैं। इस प्रकार के प्राप्त ताम्र-शिला लेख 9 वीं शताब्दी के हैं। आज के गद्यों से उन लेखों के गद्य के दूर का सम्बन्ध भी नहीं है। सबसे पुराना जो गद्य ग्रन्थ प्राप्त हुआ है वह कौटिलीय है। चाणक्य (कौटिल्य) के अर्थशास्त्र की मलयालम में व्याख्या ही भाषा कौटिलीयम नाम से विख्यात है। इसका रचना काल या तो 11 वीं शती का उत्तरार्द्ध है या 12 वीं सदी का पूर्वार्द्ध। (7) \n\nनौवीं सदी से मलयालम जिस लिपि में लिखी जाती थी उस लिपि को 'वट्टेष़ुत्तु' नाम से पुकारा जाता था। बाद में इस लिपि से 'कोलेष़ुत्तु' लिपि निकली। तदनन्तर जो ग्रन्थलिपि बनी उससे आज की मलयालम लिपि विकसित हुई। 16 वीं शताब्दी से ग्रन्थलिपि का प्रचार हुआ। तुञ्चत्तेष़ुत्तच्छन मलयालम के जनक माने जाते हैं, उन्होंने अपना 'किळिप्पाट्टुकळ' (कीर गीत) ग्रन्थाक्षरों में लिखा था। मलयालम की विभिन्न बोलियों में उच्चारणगत तथा शैलीगत भेद हैं। \n\nयद्यपि मुद्रण 16 वीं शताब्दी में ही केरल पहुँची फिर भी मलयालम का मुद्रण कला कार्य देर से ही हुआ। मलयालम का प्रथम मुद्रित ग्रंथ 'संक्षेपवेदार्थम' है जिसका मुद्रण सन् 1772 में रोमा में हुआ था।\n\nमलयालम केरल और लक्षद्वीप की प्रमुख भाषा है। द्रविड भाषाओं में से एक मलयालम है, की उत्पत्ति को लेकर कई सिद्धान्त प्रचलित हैं। सर्वाधिक स्वीकृत सिद्धान्त यह है कि ईस्वी सन् 9 वीं शताब्दी में केरल में प्रचलित तमिल से मलयालम स्वतंत्र भाषा के रूप में विकसित हुई। यह तीन करोड़ से अधिक लोगों द्वारा बोली जाने वाली भाषा है और उसके बोलने वाले केरल के बाहर सऊदी अरब तथा खाड़ी क्षेत्र के देशों में भी रहते हैं। साहित्यिक भाषा के रूप में मलयालम का विकास 13 वीं सदी से होने लगा। 9 वीं सदी से मलयालम लेखन के लिए 'वट्टेष़ुत्तु लिपि' का प्रयोग हुआ। किन्तु 16 वीं शती में प्रयुक्त 'ग्रन्थलिपि' से आधुनिक मलयालम लिपि विकसित हुई। \n\nमलयालम की वर्णमाला को लेकर विभिन्न मत पाये जाते हैं। 'केरल पाणिनीयम' के रचयिता ए. आर. राजराजवर्मा का मत है कि मलयालम में अर्थभेद उत्पन्न करने वाले 53 सबसे छोटे वर्ण या स्वनिम (phonemes) हैं। इन्हीं वर्णों को अक्षर माना जाता है। मलयालम का सर्वाधिक प्रामाणिक व्याकरण ग्रन्थ होने का गौरव 'केरल पाणिनीयम' को प्राप्त है। मलयालम व्याकरण की रचना करने वाले अन्य वैयाकरण हैं - हेरमन गुण्डेर्ट, जॉर्ज मात्तन, कोवुण्णि नेडुंगाडि, शेषगिरि प्रभु आदि। मलयालम के विकास एवं पोषण संवर्द्धन में समृद्ध साहित्य, पत्र - पत्रिकाएँ तथा पुस्तक - प्रकाशन की व्यापक व्यवस्था आदि महत्वपूर्ण भूमिका निभाते हैं। केरल की शिक्षा प्रणालियों तथा सांस्कृतिक प्रतिष्ठानों की भूमिका भी कम महत्वपूर्ण नहीं रही \n\nयह बताना कठिन है कि मलयालम में कितने वर्ण या अक्षर हैं। इसके लिए आधुनिक भाषाविज्ञान का सहारा लेना पड़ता है जिसने अक्षर (Syllable), वर्ण अथवा स्वनिम (Phoneme) को आधार बनाया है। जिस ध्वनि का स्वतंत्र उच्चारण होता है उसे 'अक्षर' अथवा 'सिलेबल' कहते हैं। अर्थभेद उत्पन्न कर सकनेवाली सबसे छोटी भाषिक इकाई को 'वर्ण' अथवा 'स्वनिम' कहते हैं। \"आज कल अक्षर का प्रयोग 'सिलेबल' अर्थ में किया जाता है जो पारिभाषिक शब्द है। जब कोई यह प्रश्न करता है कि मलयालम में कितने अक्षर हैं तब प्रश्न कर्ता का तात्पर्य अंग्रेज़ी की भाँति वर्णों की संख्या को जानने से है। यदि ठीक-ठीक कहा जाय तो अंग्रेज़ी में वर्णों की संख्या 26 है और लिपियों की संख्या भी 26 है। मलयालम में वर्णों और लिपियों के बीच कोई सम्बन्ध नहीं। सम्बन्ध अक्षरों व लिपियों के बीच है। मलयालम की विशाल अक्षर संख्या ने लिपि सुधार को कठित एवं जटिल बनाया। मलयालम की वर्ण संख्या इसलिए नहीं बताई जा सकती, क्यों कि उनमें ध्वनिम स्तर पर भेद हैं, जिनको नकारा नहीं जा सकता है। यह बात विभिन्न व्याकरण ग्रन्थ प्रमाणित करते हैं \"। (1) \n\nहेर्मन गुण्डेर्ट के अनुसार मलयालम में 49 वर्ण हैं, जॉर्ज मात्तन की दृष्टि में यह 48 है, ए. आर. राजराज वर्मा और शेषगिरि प्रभु के अनुसार 53 वर्ण हैं। ए. आर. राजराजवर्मा ने 'केरल पाणिनीयम' में जो अक्षरमाला क्रम दिया है वह निम्नलिखित है - \n\n\nह्रस्व स्वर अ इ उ ऋ ए ओ \nदीर्घ स्वर आ ई ऊ ॠ ओ ऐ औ \n\nअल्पप्राण महाप्राण अघोष घोष अनुनासिक स्पर्श \n\nमध्यम \n\nये लिपियाँ मलयालम में उपलब्ध हैं परंतु इन लिपियों से बने शब्द नहीं है। इन्हें वर्णमाला में स्थान भी नहीं है। मलयालम लिपि माला की सामान्य व्यवस्था एक अक्षर एक लिपि की है। इस कारण कहा जा सकता है कि मलयालम में वर्णमाला न होकर अक्षरमाला ही प्राप्त होती है। किन्तु चिल्लक्षर इसके उदाहरण हैं। \n\nमुद्रण में जैसी मलयालम लिपियाँ आजकल प्रयुक्त होती हैं, वे समय-समय पर हुए परिष्कार और सुधार का परिणाम है।\n\nयद्यपि केरल की प्रमुख भाषा मलयालम है तथापि यहाँ अनेक भाषाएँ व्यवह्रत होती हैं। केरल में अंग्रेज़ी को प्रमुख स्थान प्राप्त है। मलयालम की तरह अंग्रेज़ी शिक्षा का प्रमुख माध्यम है। तमिल और कन्नड़ भाषाओं को अल्पसंख्यक भाषा-पद दिया गया है। केरल में विभिन्न भाषा - समाज रहते हैं। केरल में रहने वाले विभिन्न भाषा समाजों में निम्नलिखित भाषाएँ मातृभाषा के रूप में बोली जाती है - आदिवासी भाषाएँ, तमिल, कन्नड़, तेलुगु, तुलु, कोंकणी, गुजराती, मराठी, उर्दू, पंजाबी आदि। अरबी, रूसी, सिरियक, जर्मन, इताल्वी, फैंच आदि भाषाओं का अध्ययन - अध्यापन भी यहाँ होता है।\n", "id": "59025", "title": "केरल की भाषा"}
{"url": "https://hi.wikipedia.org/wiki?curid=59038", "text": "केरल की राजनीति\n\nकेरल को भारत की राजनीतिक प्रयोगशाला कहा जा सकता है। चुनाव के द्वारा कम्यूनिस्ट पार्टी का सत्ता में आना और विभिन्न पार्टियों के मोर्चों का गठन तथा उनका शासक बनना आदि अनेक राजनीतिक प्रयोग पहली बार केरल में हुए। देश में मशीनी मतपेटी का प्रथम प्रयोग भी केरल में हुआ। केरल में 140 विधान सभा निर्वाचन क्षेत्र और 20 लोक सभा निर्वाचन क्षेत्र हैं। विधान सभा में एंग्लो - इंडियन समुदाय के एक प्रतिनिधि को नामित किया जाता है। केरल में अनेक राजनीतिक दल तथा उनके संपोषक संगठन भी हैं। यथा - भारतीय राष्ट्रीय कांग्रेस, मार्क्सवादी कम्यूनिस्ट पार्टी, भारतीय कम्यूनिस्ट पार्टी, जनतादल (एस), मुस्लिम लीग, केरल कांग्रेस (एम), केरल कॉग्रेस (जे) आदि। सभी प्रमुख राजनीतिक दलों के श्रमिक, विद्यार्थी, महिला, युवा, कृषक और सेवा संगठन भी सक्रिय हैं। ट्रेड यूनियनों की संख्या आवश्यकता से अधिक बढ रही है। 1973 में केरल की पंजीकृत ट्रेड यूनियनों की संख्या 1680 थी। यह 1996 में 10326 हो गई। यहाँ सरकारी नौकरी में रत 3000 लोगों के लिए एक ट्रेड यूनियन बनाई गई है। \n\nकेरल राज्य के आविर्भाव के बाद राज्य में 13 बार चुनाव हुए। बीस मत्रिमंण्डल तथा 12 मुख्यमंत्री हुए हैं। 5 अप्रैल 1957 को ई. एम. एस. नंपूतिरिप्पाड के नेतृत्व में प्रथम मंत्री मण्डल अधिकार में आया। वर्तमान मुख्यमंत्री वी. एस. अच्युतानन्दन ने 18 मई 2006 को शासन संभाला।\n\nकेरल में आधुनिक जनतांत्रिक शासन व्यवस्था का प्रारंभ 15 अगस्त 1888 को हुआ। उस समय तिरुवितांकूर में श्री मूलम तिरुनाल महाराजा का शासन था। उन्होंने विधान परिषद का गठन किया। यह भारत की रियासतों में बनी प्रथम विधान परिषद थी जिसमें छह सरकारी सदस्य तथा दो गैर सरकारी सदस्य थे। उस विधान परिषद के अध्यक्ष दीवान थे। परिषद की प्रथम बैठक 23 अगस्त 1888 को हुई। परिषद की कालावधि तीन साल थी। 1898 में सदस्य-संख्या 15 हो गई। \n\nअक्टूबर 1904 में श्रीमूलम तिरुनाल ने एक दूसरी जनतांत्रिक संस्था 'श्रीमूलम प्रजासभा' नामक विधान सभा का गठन किया। प्रजासभा में 100 सदस्य थे जिनका चयन वार्षिक आमदनी के आधार पर किया जाता था। 23 अक्टूबर 1904 को तिरुवननंतपुरम के वी. जे. टी. हॉल में सभा की प्रथम बैठक हुई। यद्यपि प्रस्तुत सभा को कोई कानूनी अधिकार नहीं था, फिर भी यह जनता की भावना को प्रकट करने का एक मंच थी। 1921 में विधान परिषद की सदस्य संख्या 50 निश्चित की गई जिसमें 28 सदस्यों का चयन किया जाता था। परिषद के सदस्यों को बजट प्रस्तुत करते समय मतदान करने तथा प्रस्ताव प्रस्तुत करने, उप - प्रश्नों को उठाने, आपात लाने का अधिकार प्राप्त था। 12 जनवरी 1930 को लिए गए एक निश्चय के अनुसार परिषद को मत व्यक्त करने का अधिकार मिला। मतदान का अधिकार उन्हीं लोगों को दिया गया था जो या तो पाँच रुपये से अधिक कर देते थे या विश्वविद्यालयीन स्नातक थे या नगर निगम को कर देते थे। \n\nश्रीचित्तिरा तिरुनाल महाराजा के काल में विधान परिषद का नाम 'श्री चित्रा राज्य परिषद' कर दिया गया। 1937 से ऐसे लोगों को मतदान का अधिकार मिला जो एक रुपया कर देते थे। राज्य परिषद को उच्च सभा तथा प्रजा सभा को निम्न सभा बनाकर द्विमण्डलीय प्रणाली स्थापित की गई। सितम्बर 1947 तक यह क्रम जारी रहा। 4 सितम्बर 1947 को महाराजा ने एक घोषणा की उसके अनुसार तिरुवितांकूर पर सरकारी तंत्र तथा वयस्क मताधिकार दोनों का आरंभ हुआ। इसके आधार पर चुनाव हुआ और 120 सदस्य वाली तिरुवितांकूर कॉन्स्टिट्यूएन्ट एसेम्ब्ली का गठन किया गया। इसके साथ 'श्रीचित्रा राज्य परिषद' एवं 'प्रजासभा' समाप्त हो गईं। \n\n1923 में कोच्चि में विधान परिषद गठित की गई। 1938 से द्विशासन प्रथा प्रारंभ हुई। परिषद के अधिकांश सदस्यों द्वारा चुने गए प्रतिनिधि सदस्य को कृषि, सहकारिता, लोक स्वास्थ्य, पंचायत, उद्योग आदि विभागों का मंत्री नियुक्त किया गया। जनता की ओर से सर्वप्रथम मंत्री बनने वाले थे अंपाट्टु शिवराम मेनन। 14 अगस्त 1947 को कोच्चि नरेश ने विधान परिषद को शासन का पूर्ण दायित्व सौंप दिया। अक्टूबर में टी. के. नायर के नेतृत्व में तीन सदस्य वाला मंत्रिमण्डल नियुक्त हुआ। 1948 में जो चुनाव हुआ उसमें कोच्चि राज्य 'प्रजामण्डल' का चुनाव हुआ तथा मंत्रिमण्डल नियुक्त हुआ। 'इक्कण्डा वारियर' प्रधान मंत्री बने। \n\nभारत की स्वतंत्रता प्राप्ति के बाद 24 मार्च 1948 को तीन सदस्य वाला मंत्रिमण्डल अधिकार में आया जिसके प्रधान मंत्री पट्टम ताणु पिळ्ळै बने। बाद में मंत्रिमण्डल के सदस्यों की संख्या बढायी गई। तिरुवितांकूर के अस्थायी संवैधानिक नियम के अनुसार इस सरकार के संवैधानिक अध्यक्ष महाराजा थे। \n\n1 जुलाई 1949 को तिरुवितांकूर और कोच्चि को मिलाकर तिरु - कोच्चि राज्य का गठन किया गया। तिरुवितांकूर के तत्कालीन नरेश चित्तिर तिरुनाल राजप्रमुख पदनाम से राज्य के अध्यक्ष बने। दोनों राज्यों के विधान सभा सदस्यों को सम्मिलित करके 178 सदस्यों वाली तिरु - कोच्चि विधान सभा गठित की गई। टी. के. नारायण पिळ्ळै जो तिरुवितांकूर के मुख्यमंत्री थे तिरु - कोच्चि के भी मुख्यमंत्री बने। उनके पद त्याग से फरवरी 1951 से मार्च 1952 तक सी. केशवन मुख्यमंत्री बने। बाद में ए. जे. जॉन, पट्टम ताणुपिळ्ळै और पनंपिळ्ळि गोविंद मेनन तिरु - कोच्चि के मुख्यमंत्री बने थे। \n\n23 मार्च 1956 को पनंपिळ्ळि मंत्रिमंडल ने त्यागपत्र दिया और विधान सभा भंग कर राष्ट्रपति - शासन लागू कर दिया गया। 1 नवम्बर 1956 को केरल राज्य का गठन हुआ। तिरु - कोच्चि राज्य इतिहास का विषय रह गया।\n\nकेरल राज्य के गठन व निर्माण के समय राष्ट्रपति शासन था। यहाँ प्रथम आम चुनाव फरवरी - मार्च 1957 को संपन्न हुआ। विधान सभा में कुल 126 सदस्य थे। कम्यूनिस्ट पार्टी (अविभाजित सी. पी. आई) ने बहुमत प्राप्त किया। 5 अप्रैल 1957 को ई. एम. शंकरन नंपूतिरिप्पाडु के नेतृत्व में केरल राज्य का प्रथम मंत्रिमण्डल सत्ता में आया। प्रथम विधान सभा - अध्यक्ष आर. शंकर नारायणन तंपी थे और के. ओ. आयिशा बाई उपाध्यक्ष थीं। कांग्रेस के नेता पी. टी. चाक्को विपक्ष के नेता बने। \n\n1957 से 2007 तक की कालावधि में केरल में 12 विधान सभाएँ गठित हुईं। 1965 के चुनाव में किसी को बहुमत न मिलने से विधान सभा गठित नहीं हुई। 10 सितंबर 1964 से 6 मार्च 1967 तक राष्ट्रपति शासन जारी रहा।\n\nकेरल राज्य बनने के बाद चुने गए मंत्रिमंडल\n\nविधान सभा के अभाव में निम्नलिखित कालावधियों में राज्य में राष्ट्रीय शासन लागू किया गया - \n\n", "id": "59038", "title": "केरल की राजनीति"}
{"url": "https://hi.wikipedia.org/wiki?curid=59063", "text": "अटोंक जिला\n\nपाकिस्तान के पंजाब प्रांत का एक जिला।\n", "id": "59063", "title": "अटोंक जिला"}
{"url": "https://hi.wikipedia.org/wiki?curid=59066", "text": "लाहौर ज़िला\n\nलाहौर ज़िला, पाकिस्तान के पंजाब प्रांत का एक जिला। यह मुख्यतः एक नगरीया जनपद है, और ऐतिहासिक लाहौर शहर तथा उसके उपनगरीय क्षेत्रों को घेरता है। यह क्षेत्र ऐतिहासिक तथा सांस्कृतिक दृष्टिकोण से, केवल पंजाब और पाकिस्तान ही नहीं बल्कि पूरे भारतवर्ष में महत्वपूर्ण स्थान रखती है। यहाँ बोले जाने वाली प्रमुख भाषा पंजाबी है, जबकि उर्दू प्रायः हर जगह समझी जाती है। साथ ही अंग्रेज़ी भी अधिकांश लोगों द्वारा समझी जाती है। प्रभुख प्रशासनिक भाषाएँ उर्दू और अंग्रेज़ी है।\n\nयह पूर्णतः एक शहरी इलाका है, अतः प्रशासन हेतु इस ९ \"नगरों\"(उर्दू:,\"टाउन\") में बाँटा गया है, जिन्हें और भी छोटे यूनियन परिषदों में विभाजित किया गया है। जिनमे से कई इलाके लाहौर शहर में ऐतिहासिक महत्व रखते हैं, जबकि कई आधुनिक क्षेत्र हैं।\n\n\n", "id": "59066", "title": "लाहौर ज़िला"}
{"url": "https://hi.wikipedia.org/wiki?curid=59067", "text": "खुशब जिला\n\nपाकिस्तान के पंजाब प्रांत का एक जिला।\n", "id": "59067", "title": "खुशब जिला"}
{"url": "https://hi.wikipedia.org/wiki?curid=59069", "text": "खानेवाल जिला\n\nपाकिस्तान के पंजाब प्रांत का एक जिला।\n", "id": "59069", "title": "खानेवाल जिला"}
{"url": "https://hi.wikipedia.org/wiki?curid=59070", "text": "कसूर जिला\n\nपाकिस्तान के पंजाब प्रांत का एक जिला।\n", "id": "59070", "title": "कसूर जिला"}
{"url": "https://hi.wikipedia.org/wiki?curid=59071", "text": "झेलम ज़िला\n\nझेलम () पाकिस्तान के [पंजाब प्रांत का एक ज़िला है। यह झेलम नदी से लेकर सिन्धु नदी के बहुत पास तक विस्तृत है। यहाँ के बहुत से लोग किसी ज़माने में ब्रिटिश राज की फ़ौज में और आजकल पाकिस्तानी फ़ौज में काम करते हैं। झेलम ज़िले में नमक कोह (नमक पर्वत) फैले हुए हैं जिनमें से खेवड़ा नमक खान जैसी खानों से नमक निकाला जाता है और जो सदियों से उत्तरी भारतीय उपमहाद्वीप में नमक का एक मुख्य स्रोत रहा है। यह पाकिस्तानी पंजाब प्रान्त के उत्तर में स्थित है। इसकी सीमाएँ दक्षिण में सरगोधा ज़िले से, दक्षिण-पूर्व में झेलम नदी और गुजरात ज़िले से, पश्चिम में चकवाल ज़िले से और उत्तर में रावलपिंडी ज़िले से लगतीं हैं। इस ज़िले का प्रशासनिक केंद्र झेलम शहर है।\n\nझेलम ज़िले में सन् २००६ में ११,०३,००० लोगों की आबादी थी। इसका क्षेत्रफल क़रीब ३,५८७ वर्ग किमी है। कहा जाता है कि महाभारत-काल में पांडवों ने यहाँ नमक कोह के पहाड़ों में शरण ली थी। सिकंदर और पोरस की लड़ाई भी शायद इसी ज़िले में हुई थी। जाट लोग और जंजूआ राजपूत यहाँ के मूल निवासी हैं। प्रसिद्ध हिन्दी फिल्म अभिनेता सुनील दत्त झेलम ज़िले के ख़ुर्द गाँव में पैदा हुए थे।\n\n", "id": "59071", "title": "झेलम ज़िला"}
{"url": "https://hi.wikipedia.org/wiki?curid=59072", "text": "लय्याह जिला\n\nपाकिस्तान के पंजाब प्रांत का एक जिला।\n", "id": "59072", "title": "लय्याह जिला"}
{"url": "https://hi.wikipedia.org/wiki?curid=59073", "text": "लोधरन जिला\n\nपाकिस्तान के पंजाब प्रांत का एक जिला।\n", "id": "59073", "title": "लोधरन जिला"}
{"url": "https://hi.wikipedia.org/wiki?curid=59074", "text": "झंग ज़िला\n\nझंग () पाकिस्तान के [पंजाब प्रांत का एक ज़िला है। झंग ज़िले की राजधानी झंग शहर है। इस ज़िले की चार तहसीलें हैं - झंग, अठारा हज़ारी, शोरकोट और अहमदपुर सियाल। यह ज़िला पाकिस्तानी पंजाब प्रान्त के मध्य में स्थित है। इसकी सीमाएँ उत्तर में सरगोधा ज़िले से, उत्तर-पूर्व में गुजराँवाला ज़िले से, पूर्व में फ़ैसलाबाद और टोबा टेक सिंह ज़िलों से, दक्षिण में ख़ानेवाल और मुज़फ़्फ़रगढ़ ज़िलों से, पश्चिम में लइया और भक्कर ज़िलों से और पश्चिमोत्तर में ख़ुशाब ज़िले से लगतीं हैं।\n\nझंग ज़िले में सन् २००६ में ३३,५३,००० लोगों की आबादी थी। इसका क्षेत्रफल क़रीब ८,८०९ वर्ग किमी है। झंग ज़िले का इलाक़ा पंजाब और पूरे भारतीय उपमहाद्वीप के सबसे पुराने आबाद हुए क्षेत्रों में से एक समझा जाता है। यहाँ पंजाबी भाषा की एक अलग 'झंगोची' नामक उपभाषा बोली जाती है, जिसे कभी-कभी 'झांगवी' या 'रचनावी' भी कहते हैं। पंजाब के दो लोक-नृत्य - झुम्मर और सम्मी - झंग से ही उत्पन्न हुए हैं। पंजाब की प्रसिद्ध हीर-राँझा प्रेमकथा की हीर भी झंग ज़िले की ही रहने वाली थी। यहाँ सदियों से सियाल समुदाय का ज़ोर रहा है।\n\n\n", "id": "59074", "title": "झंग ज़िला"}
{"url": "https://hi.wikipedia.org/wiki?curid=59075", "text": "हफ़ीज़ाबाद जिला\n\nपाकिस्तान के पंजाब प्रांत का एक जिला।\n", "id": "59075", "title": "हफ़ीज़ाबाद जिला"}
{"url": "https://hi.wikipedia.org/wiki?curid=59076", "text": "गुजरात ज़िला\n\nगुजरात () पाकिस्तान के पंजाब प्रांत का एक ज़िला है। गुजरात ज़िले की राजधानी गुजरात शहर है। इस ज़िले की तीन तहसीलें हैं - गुजरात, खारियाँ और सराय आलमगीर। यह ज़िला पाकिस्तानी पंजाब प्रान्त के पूर्वोत्तर में स्थित है। इसकी सीमाएँ पूर्वोत्तर में पाक-अधिकृत कश्मीर के मीरपुर ज़िले से, पश्चिमोत्तर में झेलम नदी से जो इसे झेलम ज़िले से अलग करती है, पूर्व और दक्षिण पूर्व में चेनाब नदी से जो इसे गुजराँवाला ज़िले से और सियालकोट ज़िले से अलग करती है और पश्चिम में मंडी बहाउद्दीन ज़िले से लगतीं हैं। कृपया ध्यान देन कि एक ही नाम होने के बावजूद पाकिस्तानी पंजाब के गुजरात ज़िले का भारत के गुजरात राज्य से कोई लेना-देना नहीं है।\n\nझंग ज़िले में सन् २०११ में २९,४८,००८ लोगों की आबादी थी। इसका क्षेत्रफल क़रीब ३,१९२ वर्ग किमी है। ऐतिहासिक रूप से यह राजा पोरस के राज्य का हिस्सा हुआ करता था जिसे सिकंदर ने जुलाई ३२६ ईसापूर्व में फ़तेह कर लिया। चार साल बाद यवनों के खिलाफ़ हुए राष्ट्रीय भारतीय जागरण में चन्द्रगुप्त मौर्य ने इसपर क़ब्ज़ा करके इसे अपने साम्राज्य में शामिल कर लिया। सम्राट अशोक की मृत्यु तक यह मौर्य साम्राज्य के अधीन रहा लेकिन फिर हिंद-यवन राजा दिमित्रियस ने २३१ में इसपर नियंत्रण कर लिया। १२० ईसापूर्व के आसपास इसपर हिंद-पार्थी राजा मोगा का राज हुआ। पहली शताब्दी ईसवी में पूरे पंजाब पर युएझ़ी लोगों का क़ब्ज़ा हुआ और यह ज़िला भी उसमें शामिल था। उसके बाद इसपर गुज्जर लोगों का राज हुआ और इस ज़िले का नाम उन्हीं लोगों से आता है।\n\n\n", "id": "59076", "title": "गुजरात ज़िला"}
{"url": "https://hi.wikipedia.org/wiki?curid=59077", "text": "गुजराँवाला ज़िला\n\nगुजराँवाला () पाकिस्तान के पंजाब प्रांत का एक ज़िला है। गुजरात ज़िले की राजधानी गुजराँवाला शहर है। इस ज़िले की चार तहसीलें हैं - गुजराँवाला, कामोंकी, नौशहराँ विरकाँ और वज़ीराबाद। यह ज़िला पाकिस्तानी पंजाब प्रान्त के पूर्वोत्तर में स्थित है। इसकी सीमाएँ उत्तर में गुजरात ज़िले से, पूर्वोत्तर में सियालकोट ज़िले से, दक्षिण और दक्षिण पूर्व में शेख़ुपुरा ज़िले से, पश्चिम में हाफ़िज़ाबाद ज़िले से और पश्चिमोत्तर में मंडी बहाउद्दीन ज़िले से लगतीं हैं।\n\nगुजराँवाला ज़िले में सन् २०१० में ४९,१०,६०० लोगों की आबादी थी। इसका क्षेत्रफल क़रीब ५,९८८ वर्ग किमी है। इस ज़िले के असरूर गाँव को चीनी धर्मयात्री ह्वेन त्सांग द्वारा वर्णित प्राचीन ताकी शहर के रूप में पहचाना गया है। यहाँ बहुत से बौद्ध धर्म से सम्बंधित खँडहर हैं। धीरे-धीरे यह शहर गुमनाम हो गया और पंजाब में लाहौर मुख्य शहर के रूप में उभरा। आगे चलकर इस क्षेत्र का नाम गुज्जर लोगों पर पड़ा (गुजराँवाला 'गुज्जर वाला' का पंजाबी रूप है)। जब पंजाब में सिख धर्म उभरा तो आने वाले महाराजा रणजीत सिंह के दादा, चरत सिंह ने इसे अपना और अपने पुत्र का गढ़ बना लिया, हालांकि तब यह एक जंगली-देहाती इलाक़ा माना जाता था। महाराजा रणजीत सिंह इसी ज़िले में पैदा हुए और जब तक उन्होंने लाहौर पर क़ब्ज़ा नहीं कर लिया तब तक यही उनकी राजधानी बना रहा। आज़ादी से पहले इस ज़िले के ५०% लोग मुस्लिम, ३०% हिन्दू और १०% सिख थे, लेकिन भारत के विभाजन के बाद अब यह ज़िला लगभग १००% मुस्लिम है।\n\n\n", "id": "59077", "title": "गुजराँवाला ज़िला"}
{"url": "https://hi.wikipedia.org/wiki?curid=59078", "text": "फ़ैसलाबाद जिला\n\nपाकिस्तान के पंजाब प्रांत का एक जिला।\n", "id": "59078", "title": "फ़ैसलाबाद जिला"}
{"url": "https://hi.wikipedia.org/wiki?curid=59079", "text": "देरा ग़ाज़ीख़ान जिला\n\nपाकिस्तान के पंजाब प्रांत का एक जिला।\n", "id": "59079", "title": "देरा ग़ाज़ीख़ान जिला"}
{"url": "https://hi.wikipedia.org/wiki?curid=59080", "text": "भक्कर जिला\n\nपाकिस्तान के पंजाब प्रांत का एक जिला।\n", "id": "59080", "title": "भक्कर जिला"}
{"url": "https://hi.wikipedia.org/wiki?curid=59081", "text": "चकवाल जिला\n\nपाकिस्तान के पंजाब प्रांत का एक जिला।\n", "id": "59081", "title": "चकवाल जिला"}
{"url": "https://hi.wikipedia.org/wiki?curid=59082", "text": "बहावलनगर जिला\n\nपाकिस्तान के पंजाब प्रांत का एक जिला।\n", "id": "59082", "title": "बहावलनगर जिला"}
{"url": "https://hi.wikipedia.org/wiki?curid=59085", "text": "बहावलपुर जिला\n\nपाकिस्तान के पंजाब प्रांत का एक जिला।\n", "id": "59085", "title": "बहावलपुर जिला"}
{"url": "https://hi.wikipedia.org/wiki?curid=59086", "text": "सियालकोट ज़िला\n\nसियालकोट () पाकिस्तान के पंजाब प्रांत का एक ज़िला है। सियालकोट ज़िले की राजधानी सियालकोट शहर है। इस ज़िले की चार तहसीलें हैं - डसका, पसरूर, सम्बड़ियाल और सियालकोट। यह ज़िला पाकिस्तानी पंजाब प्रान्त के पूर्वोत्तर में स्थित है। इसकी सीमाएँ पश्चिमोत्तर में गुजरात ज़िले से, पूर्वोत्तर में भारत के जम्मू ज़िले से, दक्षिण पूर्व में नारोवाल ज़िले सेऔर दक्षिण-पश्चिम में गुजराँवाला ज़िले से लगतीं हैं।\n\nसियालकोट ज़िले में सन् २०११ में ४२,००,००० लोगों की आबादी थी। इसका क्षेत्रफल क़रीब ३,०१६ वर्ग किमी है। इस ज़िले का नाम प्राचीन राजा सालिवाहन पर पड़ा है और इसका सम्बन्ध उसके प्रसिद्ध पुत्र राजा रसालू से भी है जिसपर पंजाबी लोक-संस्कृति में कथाएँ और गाने हैं। सियालकोट ज़िले का पसरूर शहर एक प्राचीन स्थल है जिसकी स्थापना पारस राम नामक एक ब्राह्मण ने की थी। प्रथम मुग़ल साम्राज्य सम्राट बाबर ने अपने बाबरनामा में भी पसरूर का ज़िक्र किया है कि वह वहाँ रुका था। इस क्षेत्र पर समय-समय पर पड़ोस के जम्मू राजाओं का क़ब्ज़ा होता रहता था। मुग़ल साम्राज्य के कमज़ोर पड़ने पर यहाँ रणजीत सिंह देव नामक एक डोगरा राजपूत राजा का शासन हो गया जिसने इस क्षेत्र पर अफ़्ग़ानिस्तान के दुर्रानी साम्राज्य के फैलने पर अहमद शाह दुर्रानी कि अधीनता स्वीकार ली। सिख साम्राज्य के उभरने पर यहाँ उसका राज आया। आज़ादी से ठीक पहले सियालकोट ज़िले में मुस्लिमों कि बहुतायत थी हालांकि सियालकोट शहर में हिन्दू बहुत थे। प्रसिद्ध कवि अलामा इकबाल, भारतीय अभिनेता ए के हंगल और प्रसिद्ध पुराने हिंदी-फिल्म नायक राजेंद्र कुमार सभी सियालकोट में पैदा हुए थे।\n\n\n", "id": "59086", "title": "सियालकोट ज़िला"}
{"url": "https://hi.wikipedia.org/wiki?curid=59087", "text": "शैखूपुरा जिला\n\nपाकिस्तान के पंजाब प्रांत का एक जिला।\n", "id": "59087", "title": "शैखूपुरा जिला"}
{"url": "https://hi.wikipedia.org/wiki?curid=59088", "text": "सरगौधा जिला\n\nपाकिस्तान के पंजाब प्रांत का एक जिला।\n", "id": "59088", "title": "सरगौधा जिला"}
{"url": "https://hi.wikipedia.org/wiki?curid=59089", "text": "सहिवाल जिला\n\nपाकिस्तान के पंजाब प्रांत का एक जिला।\n", "id": "59089", "title": "सहिवाल जिला"}
{"url": "https://hi.wikipedia.org/wiki?curid=59090", "text": "रावलपिंडी जिला\n\nपाकिस्तान के पंजाब प्रांत का एक जिला।\n", "id": "59090", "title": "रावलपिंडी जिला"}
{"url": "https://hi.wikipedia.org/wiki?curid=59091", "text": "राजनपुर जिला\n\nपाकिस्तान के पंजाब प्रांत का एक जिला।\n", "id": "59091", "title": "राजनपुर जिला"}
{"url": "https://hi.wikipedia.org/wiki?curid=59092", "text": "रहीम यार खान जिला\n\nपाकिस्तान के पंजाब प्रांत का एक जिला।\n", "id": "59092", "title": "रहीम यार खान जिला"}
{"url": "https://hi.wikipedia.org/wiki?curid=59093", "text": "टोबा टेक सिंह जिला\n\nपाकिस्तान के पंजाब प्रांत का एक जिला।\n", "id": "59093", "title": "टोबा टेक सिंह जिला"}
{"url": "https://hi.wikipedia.org/wiki?curid=59094", "text": "वेहारी जिला\n\nपाकिस्तान के पंजाब प्रांत का एक जिला।\n", "id": "59094", "title": "वेहारी जिला"}
{"url": "https://hi.wikipedia.org/wiki?curid=59095", "text": "चिनियट जिला\n\nपाकिस्तान के पंजाब प्रांत का एक जिला।\n", "id": "59095", "title": "चिनियट जिला"}
{"url": "https://hi.wikipedia.org/wiki?curid=59096", "text": "पकपट्टन जिला\n\nपाकिस्तान के पंजाब प्रांत का एक जिला।\n", "id": "59096", "title": "पकपट्टन जिला"}
{"url": "https://hi.wikipedia.org/wiki?curid=59097", "text": "ओकरा जिला\n\nपाकिस्तान के पंजाब प्रांत का एक जिला।\n", "id": "59097", "title": "ओकरा जिला"}
{"url": "https://hi.wikipedia.org/wiki?curid=59098", "text": "ननकाना साहेब जिला\n\nपाकिस्तान के पंजाब प्रांत का एक जिला।\n", "id": "59098", "title": "ननकाना साहेब जिला"}
{"url": "https://hi.wikipedia.org/wiki?curid=59099", "text": "नारोवाल जिला\n\nपाकिस्तान के पंजाब प्रांत का एक जिला।\n", "id": "59099", "title": "नारोवाल जिला"}
{"url": "https://hi.wikipedia.org/wiki?curid=59100", "text": "मुज़फ़्फ़रगढ़ जिला\n\nपाकिस्तान के पंजाब प्रांत का एक जिला।\n", "id": "59100", "title": "मुज़फ़्फ़रगढ़ जिला"}
{"url": "https://hi.wikipedia.org/wiki?curid=59101", "text": "मुल्तान जिला\n\nपाकिस्तान के पंजाब प्रांत का एक जिला।\n", "id": "59101", "title": "मुल्तान जिला"}
{"url": "https://hi.wikipedia.org/wiki?curid=59102", "text": "मियाँवाली जिला\n\nपाकिस्तान के पंजाब प्रांत का एक जिला।\n", "id": "59102", "title": "मियाँवाली जिला"}
{"url": "https://hi.wikipedia.org/wiki?curid=59103", "text": "मंडी बहाउद्दीन जिला\n\nपाकिस्तान के पंजाब प्रांत का एक जिला।\n", "id": "59103", "title": "मंडी बहाउद्दीन जिला"}
{"url": "https://hi.wikipedia.org/wiki?curid=59106", "text": "लक्की मरवत ज़िला\n\nलक्की मरवत () पाकिस्तान के ख़ैबर-पख़्तूनख़्वा प्रांत के दक्षिणी भाग में स्थित एक ज़िला है। यह कभी बन्नू ज़िले का हिस्सा हुआ करता था, लेकिन १ जुलाई १९९२ को इसे एक अलग ज़िले का दर्जा दे दिया गया।\n\n'लक्की मरवत' का नाम कैसे पड़ा इस पर दो कहानियाँ बताई जाती हैं। एक कथा यह है कि बहुत पहले यहाँ मरवत क़बीले और वज़ीर क़बीले के बीच युद्ध हुआ था। इसके लिए मरवत क़बीले वालों ने एक लगभग लाख आदमियों की फ़ौज तैयार कर ली, जिस से इस स्थान का नाम 'लक्खी मरवत' पड़ा जो बिगड़कर 'लक्की मरवत' बन गया। दूसरी कथा यह है कि प्राचीन काल में इसके मुख्य शहर की स्थापना एक लक्की राम या लुक्को राम नामक हिन्दू व्यापारी ने की थी। उसके और मरवत क़बीले के नामो को जोड़कर 'लक्की मरवत' नाम पड़ गया।\n\nलक्की मरवत ज़िले में सन् १९९८ में ४,९०,०२५ लोगों कि आबादी थी। इसका क्षेत्रफल क़रीब ३,१६४ वर्ग किमी है। यहाँ ज़्यादातर पश्तो बोली जाती है हालांकि कुछ लोग हिन्दको नाम की एक पंजाबी उपभाषा भी बोलते हैं। इस ज़िले में मरवत क़बीले के पश्तून लोगों की बहुतायत है। यहाँ के अधिकतर गाँवों और क़स्बों ने नाम 'ख़ेल' से अंत होते हैं, जैसे कि आबा ख़ेल, डल्लो ख़ेल, ग़ज़नी ख़ेल, तितर ख़ेल, ज़ंगी ख़ेल, वग़ैराह। पश्तो में 'ख़ेल' () का अर्थ 'ख़ानदान' या 'बिरादरी' से मिलता-जुलता होता है। ध्यान दीजिये कि इन नामों में 'ख़' का उच्चारण 'ख' से ज़रा भिन्न होता है।\n\nइस ज़िले का मौसम काफ़ी गरम है। गर्मियों में ४२ से ४५ सेंटीग्रेड तक का तापमान होता है और लू भी चलती है। सर्दियों में अधिक सर्दी नहीं होती और इस क्षेत्र में आम तौर पर बर्फ़ नहीं पड़ती है। यहाँ वर्षा काफ़ी कम गिरती है, हालांकि जुलाई और अगस्त के महीने में हलकी-सी और कम समय के लिए कभी-कभी पड़ जाती है। ज़िले में कुछ पहाड़ियाँ और कुछ रेतीले मैदान हैं। यहाँ की सबसे मुख्य नदी कुर्रम नदी है। एक गम्बीला नामक नदी भी महत्व रखती है जिसका पानी कुर्रम में ही जा मिलता है।\n\n", "id": "59106", "title": "लक्की मरवत ज़िला"}
{"url": "https://hi.wikipedia.org/wiki?curid=59108", "text": "कोहाट ज़िला\n\nकोहाट () पाकिस्तान के ख़ैबर-पख़्तूनख़्वा प्रांत का एक ज़िला है। यह करक ज़िले के उत्तर में और फ़ाटा नाम के क़बीलाई इलाक़ों के दक्षिण में स्थित है। इसमें बहुत से पश्तून क़बीलों के लोग रहते हैं, जैसे कि अफ़रीदी, ख़टक, बन्गश और ओरकज़ई। इस पूरे क्षेत्र में पश्तो बोली जाती है। कोहाट दो तहसीलों में बँटा हुआ है - कोहाट तहसील और लाची तहसील।\n\nकोहाट ज़िले में सन् १९९८ में ५,६२,६४४ लोगों कि आबादी थी। इसका क्षेत्रफल क़रीब २,५४५ वर्ग किमी है। यहाँ पर १४वीं सदी ईस्वी में अफ़रीदी, ख़टक और बन्गश क़बीलों के पठान लोग आकर बस गए और अपना राज चलने लगे। १९वीं सदी में पंजाब से फैल रहे सिख साम्राज्य ने कोहाट पर क़ब्ज़ा कर लिया और अपनी हुकूमत चलाई। १८३६ में सिख साम्राज्य के पतन के साथ-साथ टेरी नामक शहर के नवाब ने यहाँ अपना राज आरम्भ कर दिया। २८ मार्च १८४९ को पंजाब के साथ-साथ कोहाट भी भारत में ब्रिटिश राज का हिस्सा बन गया। अंग्रेज़ों ने यहाँ राज तो चलाया लेकिन स्थानीय लोग हमेशा उनके विरुद्ध समय-समय पर उपद्रव करते रहे।\n\n", "id": "59108", "title": "कोहाट ज़िला"}
{"url": "https://hi.wikipedia.org/wiki?curid=59109", "text": "करक ज़िला\n\nकरक () पाकिस्तान के ख़ैबर-पख़्तूनख़्वा प्रांत का एक ज़िला है। यह कोहाट ज़िले के दक्षिण में, बन्नू और लक्की मरवत ज़िलों के उत्तर में स्थित है। पेशावर से कराची जाने वाले सिन्धु राजमार्ग के रस्ते में आने वाला यह ज़िला ख़ैबर-पख़्तूनख़्वा की राजधानी पेशावर से १२३ किलोमीटर की दूरी पर है। कहा जाता है कि करक पाकिस्तान का इकलौता ज़िला है जिसमें केवल एक ही पश्तून क़बीले के लोग रहते हैं और यह ख़टक कबीला है।\n\nकरक ज़िले में सन् १९९८ में ४,३०,७९६ लोगों कि आबादी थी। इसका क्षेत्रफल क़रीब ३,३७२ वर्ग किमी है। १९४० से लेकर १९८२ तक यह कोहाट ज़िले का हिस्सा था, लेकिन १ जुलाई १९८२ को इसे एक अलग ज़िले का दर्जा दे दिया गया। इसकी राजधानी टेरी नामक शहर है और किसी ज़माने में टेरी नवाब का इस पूरे ज़िले पर राज हुआ करता था। यहाँ के लोग ख़टक क़बीले के बरक उपक़बीले के पठान हैं और इस पूरे क्षेत्र में पश्तो बोली जाती है।\n\n", "id": "59109", "title": "करक ज़िला"}
