{"url": "https://hi.wikipedia.org/wiki?curid=59730", "text": "सब्ज़ी\n\nसब्ज़ी किसी पौधे के खाए जाने वाले हिस्से को बोलते हैं, हालाँकि बीजों और मीठे फलों को आम-तौर से सब्ज़ी नहीं बुलाया जाता। खाए जाने वाले पत्ते, तने, डंठल और जड़े अक्सर सब्ज़ी बुलाए जाते हैं। सांस्कृतिक नज़रिए से 'सब्ज़ी' की परिभाषा स्थानीय प्रथा के हिसाब से बदलती है। उदाहरण के लिए बहुत से लोग कुकुरमुत्तों (मशरूमों) को सब्ज़ी मानते हैं (हालाँकि जीववैज्ञानिक दृष्टि से यह पौधे नहीं समझे जाते) जबकि अन्य लोगों के अनुसार यह सब्ज़ी नहीं बल्कि एक अन्य खाने की श्रेणी है।\n\nकुछ सब्ज़ियाँ कच्ची खाई जा सकती हैं जबकि अन्य सब्ज़ियों को पकाना पड़ता है। आम-तौर पर सब्ज़ियों को नमक या खट्टाई के साथ पकाया जाता है लेकिन कुछ सब्ज़ियाँ ऐसी भी हैं जिन्हें चीनी के साथ पकाकर उनकी मिठाई या हलवे बनाए जाते हैं (मसलन गाजर)।\n\n'सब्ज़' शब्द का मतलब आधुनिक फ़ारसी में 'हरा', या कभी-कभी 'काला' होता है। फ़ारसी में 'सब्ज़ी' केवल वास्तव में हरे रंग के पत्तों-सब्ज़ियों को बुलाया जाता है जबकि हिन्दी, उर्दू, पंजाबी, कश्मीरी और उत्तरी भारतीय उपमहाद्वीप की अन्य भाषाओँ में 'सब्ज़ी' की श्रेणी में किसी भी रंग की सब्ज़ियाँ शामिल हैं। ध्यान दें कि संस्कृत और फ़ारसी हिन्द-ईरानी भाषा परिवार की बहनें होने के कारण हज़ारों सजातीय शब्द रखती हैं और 'सब्ज़' भी इनमें से एक है। संस्कृत में इसी शब्द का रूप 'सस्य' है, जिसका मूल अर्थ '(खाया जाने वाला) दाना या फल' था।\n\n\n", "id": "59730", "title": "सब्ज़ी"}
{"url": "https://hi.wikipedia.org/wiki?curid=59736", "text": "रोज़ा (1992 फ़िल्म)\n", "id": "59736", "title": "रोज़ा (1992 फ़िल्म)"}
{"url": "https://hi.wikipedia.org/wiki?curid=59751", "text": "अविरत यात्रा\n\n[अविरत यात्रा] नई दिल्ली में धार्मिक और आध्यात्मिक युवाऒं द्वारा शुरू किया गया एक अभियान है। इस यात्रा का मकसद खुद की बेचैनी को दूर करना है। किस लिए बेचैन हैं हम? पूर्णता हासिल करने के लिए। इस सृष्टि के सूक्ष्म रज कण से लेकर विशालकाय पर्वत और छुद्र एक कोशकीय जीव से लेकर सर्वाधिक बुद्धिमान समझे जाने वाली मनुष्य जाति तक सभी सिर्फ और सिर्फ पूर्णता हासिल करने के लिए ही संघर्ष कर रहे हैं। अरबों वर्षों से एक अविरत यात्रा जारी है। चाहें वो मयखाने में बैठा शराबी हो या किसी मंदिर में बैठा पुजारी। सभी की जद्दोजहद का मकसद एक है। सिर्फ अवस्था विशेष का अंतर है। कोई आगे हैं और कोई पीछे।\nअब सवाल यह है कि क्या हम अधूरे हैं? अरबों अरब मनुष्यों की बेचैनी बताती है कि 'हां हम अपूर्ण हैं। अधूरे हैं।' मृत्यु जो हमारे जीवन का अटल सत्य है, हमें बार-बार याद दिलाती है कि 'हमारा बस तो खुद हमारे जीवन पर भी नहीं है।' हम तय नहीं कर सकते हैं कि ठीक अगले छण हमारे जीवन की दिशा क्या होगी। तो क्या नियति के दास के अतिरिक्त हम कुछ भी नहीं हैं? क्या हममें और कीट पर्यन्त छुद्र जीव में कोई अंतर नहीं है? और तभी हमारी चेतन बगावत कर उठती है। वैदिक मनीषियों से लेकर आधुनिक युग में स्वामी विवेकानंद तक की आवाज हमारे दिलो-दिमाग को झकझोर कर रख देती है।\nनहीं, मृत्यु हमारी नियति नहीं हो सकती है। सिर्फ श्वेताश्वर उपनिषद ही नहीं बल्कि हमारे अंतरमन से निकली आवाज भी हमसे कहती है कि वयमं अमृतस्य पुत्राः। हम अमृत के पुत्र हैं। अहमं ब्रहमास्मि। मैं स्वयं साक्षात ब्रहम हूं। और यकीन जानिए कि जब तक पूर्णता न मिल जाए, हममें से कोई भी चैन से नहीं बैठने वाला है।\nअब एक सवाल और है। ये पूर्ण अवस्था है क्या? आखिर इस पूर्णता के मायने क्या हैं? इसका जवाब आसान हैं। जब हमें उस अवस्था का प्रत्यक्ष ग्यान हो जाए, जिसका उल्लेख आदि जगत गुरू शंकराचार्य ने निर्वाण षटकम् में किया है। जरा देखिए तो आदि जगत गुरू निर्वाण षटकम् में क्या कह रहे हैं- \nमनोबुध्यहंकार चिताने नाहं। न च श्रोतजिव्हे न च घ्राणनेत्रे।\nन च व्योमभूमी न तेजू न वायु। चिदानंदरुप शिवोहं शिवोहं ॥ १ ॥\n\nइस श्लोक की पहली तीन पंक्तियों में हम क्या नही है यह बताया गया है। शंकराचार्य जी कहते है कि मैं मन, बुद्धि, अहंकार, नाक, कान, जुबान, त्वचा, आंखे, पृथ्वी, आप, तेज, वायू, आकाश इन में से कुछ भी नहीं। बाकी रहा प्राण, आत्मा वही मैं हूं। और यह आत्मा कैसा है? तो वह भगवंतरूप शिवरूप, सत चित आनंदरूप, शिवरूप है।\nअविरत यात्रा", "id": "59751", "title": "अविरत यात्रा"}
{"url": "https://hi.wikipedia.org/wiki?curid=59772", "text": "एकनाथ रानडे\n\nएकनाथ रानडे (१९ नवम्बर १९१४ - २२ अगस्त १९८०) राष्ट्रीय स्वयंसेवक संघ के एक समर्पित कार्यकर्ता थे जिन्होने सन् १९२६ से ही संघ के विभिन्न दायित्वों का निर्वाह किया। कन्याकुमारी स्थित विवेकानन्द स्मारक शिला के निर्माण के लिये आन्दोलन करने एवं सफलतापूर्वक इस स्मारक का निर्माण करने के कारण प्रसिद्ध हैं।\n\nएकनाथ रानडे का जन्म १९ नवम्बर १९१४ को अमरावती जिले के टिटिला गांव में हुआ था। गांव छोटा था और वहां शैक्षणिक सुविधाएं नहीं थीं। इस कारण एकनाथ अपने बड़े भाई के घर नागपुर पढ़ाई करने के उद्देश्य से आए। उनके घर के पास संघ की शाखा लगाती थी। आस-पास के लड़के सहज जिज्ञासावश शाखा पर होने वाले क्रियाकलापों को देखने के लिए वहां एकत्रित होते थे। उनमें एकनाथ भी थे। शीघ्र ही संघ की बाल शाखाएं प्रारम्भ हुई जिनमें एकनाथ का प्रवेश हुआ। डॉ॰ साहब का ध्यान उनकी ओर एक होनहार स्वयंसेवक के नाते गया। यथा समय एकनाथ ने माध्यमिक की परीक्षा उत्तीर्ण की और संघ कार्य के लिए प्रचारक बनने की इच्छा व्यक्त की। परन्तु डॉ॰ साहब ने उन्हें पहले अपनी पढ़ाई पूरी करने की सलाह दी। महाविद्यालय में वे एक मेहनती, निडर तथा गुणसंपन्न विद्यार्थी के रूप में उभरे थे। पढ़ाई के साथ-साथ वह संघ कार्य भी करते रहे। १९३६ में शिक्षा पूरी करने के बाद वे प्रचारक के रूप में मध्य प्रदेश में गए। महाकौशल तथा छत्तीसगढ़ में उन्होंने संघ कार्य का विस्तार किया। मध्य प्रदेश प्रवास के समय उन्होंने डॉ॰ हरिसिंह गौर विश्वविद्यालय (सागर विश्वविद्यालय) से तत्त्वज्ञान विषय में स्नातकोत्तर भी किया।\n\nएकनाथ रानडे का नाम सुनते ही कन्याकुमारी के तीन सागरों के संगम पर स्थित \"स्वामी विवेकानन्द शिला स्मारक' की याद हो आती है और इस भव्य स्मारक के शिल्पकार का चित्र आंखों के सामने साकार हो जाता है। सरसंघचालक गुरुजी ने शिला स्मारक का काम श्री एकनाथ रानडे के कंधों पर डाला था। अपने नेता द्वारा सौंपे हुए काम को अपने प्राणों की बाजी लगाकर कैसे पूरा किया जाए, इसका आदर्श श्री एकनाथ ने प्रस्थापित किया। संघ के अनुशासन और विचाराधारा में तैयार होने वाला तथा सभी कसौटियों पर खरा उतरने वाला व्यक्तित्व यानी, श्री एकनाथ रानडे।\n\nवे जब मध्य प्रदेश में संघ कार्य का दायित्व यशस्वी रूप से सम्भाल रहे थे उन्हीं दिनों महात्मा गांधी की हत्या हुई। राजनीतिक बदले की भावना से प्रेरित होकर पं॰ नेहरू की तत्कालीन कांग्रेसी सरकार ने संघ पर पाबंदी लगाई। संघ ने इसके विरोध में जो सत्याग्रह किया उसका नेतृत्व भी श्री एकनाथ ने भूमिगत रहकर किया। संघ पर प्रतिबंध समाप्त होने के बाद संघ कार्य की बिगड़ी हुई अवस्था को फिर से ठीक मार्ग पर लाने के काम में श्री एकनाथ ने एक निष्ठावान कार्यकर्ता की तरह पू. गुरुजी की सहायता की। तत्कालीन पूर्वी पाकिस्तान से आने वाले निर्वासित हिन्दू बंधुओं का पुनर्वसन करने के लिए संघ ने कलकत्ता में \"वास्तुहरा सहायता समिति' की स्थापना की। इस प्रकल्प का सब काम श्री एकनाथ रानडे ने ही किया। १९५० से १९५२ के कालखण्ड में श्री एकनाथ को दिल्ली तथा पंजाब प्रान्तों का प्रचारक नियुक्त किया गया। उन्होंने प्रत्येक शाखा पर जाकर वहां के बिखरे हुए काम को संगठित किया। उसी समय उन पर संघ के सरकार्यवाह की जिम्मेदारी सौंपी गई। उन्होंने पूरे देश का दौरा कर संघ कार्य का विस्तार किया।\n\nउनके संघ के सरकार्यवाह के नाते काम करते समय विवेकानन्द जन्मशताब्दी महोत्सव का अवसर आया। पू. गुरुजी रामकृष्ण मिशन के दीक्षाप्राप्त संन्यासी थे। उन्होंने संघ की ओर से स्वामी विवेकानन्द शताब्दी का कार्यक्रम आयोजित किया। उन्हीं दिनों केरल में प्रसिद्ध समाजसेवी व नायर समुदाय के नेता श्री मन्नथ पद्मनाभन के नेतृत्व में कन्याकुमारी स्थित \"विवेकानन्द रॉक मेमोरियल समिति' की स्थापना की गई। इन चट्टानों पर स्वामी विवेकानन्द ने तीन दिनों तक ध्यानस्थ होकर साधना की थी और वहीं पर उनका सत्य से साक्षात्कार हुआ था। श् श्री पद्मनाभन ने इस स्मारक के काम के लिए संघ के सहयोग की मांग की। पू. गुरुजी ने इस के लिए एकनाथ रानडे को नियुक्त किया। चयन कितना सही था। इस स्मारक का ईसाइयों ने विरोध किया था। सरकार भी विरोध में थी परन्तु श्री रानडे ने इन विरोधों का सफलतापूवर्क सामना किया। उन्होंने स्मारक निर्मिति का अनुमोदन करने वाले ३८६ लोकसभा सदस्यों का समर्थन प्राप्त किया। स्मारक निर्माण के लिए प्रचण्ड धनराशि एकत्र की और स्वामी विवेकानन्द राष्ट्रीय स्मारक का स्वप्न साकार हुआ। इन सब बातों से एकनाथ जी के कर्तृव्य का बोध तो होता ही है, पर उससे भी अधिक महत्त्वपूर्णश् बात यह है कि एकनाथ जी का इस स्मारक के प्रतिश् दृष्टिकोण कितना विशाल था। आज विवेकानन्द केन्द्र एक शैक्षणिक तथा सांस्कृतिक आन्दोलन बन गया है। २२ अगस्त १९८२ को गणेश चतुर्थी के दिन उनका निधन होने तक एकनाथ जी का जीवन विवेकानन्दमय हो गया था। अपना सर्वस्व लगाकर काम करने का क्या अर्थ होता है, यह जानने के लिए एकनाथ जी का जीवन आदर्श है।\n\n\n", "id": "59772", "title": "एकनाथ रानडे"}
{"url": "https://hi.wikipedia.org/wiki?curid=59812", "text": "गोवा का इतिहास\n\nगोवा के लंबे इतिहास की शुरात तीसरी सदी इसा पूर्व से शुरु होता है जब यहाँ मौर्य वंश के शासन की स्थापना हुई थी। बाद में पहली सदी के शुरुआत में इस पर कोल्हापुर के सातवाहन वंश के शासकों का अधिकार स्थापित हुआ और फिर बादामी के चालुक्य शासकों ने इसपर 580 इसवी से 750 इसवी पर राज किया।\n\nइसके बाद के सालों में इस पर कई अलग अलग शासकों ने अधिकार किया। 1312 इसवी में गोवा पहली बार दिल्ली सल्तनत के अधीन हुआ लेकिन उन्हें विजयनगर के शासक हरिहर प्रथम द्वार वहाँ से खदेड़ दिया गया। अगले सौ सालों तक विजयनगर के शासकों ने यहाँ शासन किया और 1469 में गुलबर्ग के बहामी सुल्तान द्वारा फिर से दिल्ली सल्तनत का हिस्सा बनाया गया। बहामी शासकों के पतन के बाद बीजापुर के आदिल शाह का यहाँ कब्जा हुआ जिसने गोअ-वेल्हा हो अपनी दूसरी राजधानी बनाई।\n\n1498 में वास्को डी गामा यहाँ आनेवाला पहला युरोपिय यात्री बना जो समुद्र के रास्ते यहाँ आया था। उसके इस सफल अभियान ने युरोप की अन्य शक्तियों को भारत पहुँचने के लिये दूसरे समुद्री रास्तों की तलाश के लिये प्रेरित किया क्योंकि तुर्कों द्वारा पारंपरिक स्थल मार्गों को बंद कर दिया गया था। 1510 में पुर्तगाली नौसेना द्वारा तत्कालीन स्थानीय मुगल राजा को पराजित कर पुर्तगालियों ने यहाँ के कुछ क्षेत्रों पर अपना अधिकार स्थापित किया गया। यहाँ वे अपना एक आधार बनाना चाहते थे जहाँ से वे मसालों का व्यापार कर सकें। सोलहवीं सदी के मध्य तक पुर्तगालियों ने आज के गोवा क्षेत्र में पूरी तरह अपनी स्थिती सुदृढ कर ली थी।\n\n19 दिसंबर, 1961 को भारतीय सेना ने यहाँ आक्रमण कर इस क्षेत्र को मुक्त करवाया और गोवा भारत में शामिल हुआ। गोवा तथा इसके उपक्षेत्र दमन एवं दीव को भारत में संविधान के एक संघीय क्षेत्र के रूप में शामिल किया गया। लेकिन 30 मई 1987 को गोवा को अलग राज्य का दर्जा दिया गया तथा गोवा भारत का 26 वाँ राज्य बना।\n", "id": "59812", "title": "गोवा का इतिहास"}
{"url": "https://hi.wikipedia.org/wiki?curid=59813", "text": "गोवा का पर्यटन\n\nवर्षा ऋतु के आगमन के साथ ही प्रकृति गोवा को कुछ ऐसा ही अलग, लेकिन अदभुत स्वरूप प्रदान करती है। यह स्थान शांतिप्रिय पर्यटकों और प्रकृति प्रेमियों को बहुत भाता है। गोवा एक छोटा-सा राज्य है। यहां छोटे-बड़े लगभग 40 समुद्री तट है। इनमें से कुछ समुद्र तट अंर्तराष्ट्रीय स्तर के हैं। इसी कारण गोवा की विश्व पर्यटन मानचित्र के पटल पर अपनी एक अलग पहचान है।\n\nगोवा में पर्यटकों की भीड़ सबसे अधिक गर्मियों के महीनें में होती है। जब यह भीड़ समाप्त हो जाती है तब यहां शुरू होता है ऐसे सैलानियों के आने का सिलसिला जो यहां मानसून का लुत्‍फ उठाना चाहते हैं। यह पर्यटक गोवा में मानसून की बौछारों के बीच मस्त माहौल का आनंद बटोरने का साहस करते हैं। वैसे गोवा भी मानसून प्रेमी सैलानियों का स्वागत बांहें पसारे करता है। इसका उदाहरण है वहां के होटलों और टूर ऑपरटरों द्वारा दिया जाने वाला डिस्कांउट। जब मानसून सीजन में भूस्खलन के डर से पहाड़ी स्थलों पर पर्यटकों की आवाजाही बंद सी हो जाती है तो ज्‍यादातर पर्यटक गोवा जैसे स्‍थानों का रुख करते है।\n\nगोवा के मनभावन बीच की लंबी कतार में पणजी से 16 किलोमीटर दूर कलंगुट बीच, उसके पास बागा बीच, पणजी बीच के निकट मीरामार बीच, जुआरी नदी के मुहाने पर दोनापाउला बीच स्थित है। वहीं इसकी दूसरी दिशा में कोलवा बीच ऐसे ही सागरतटों में से है जहां मानसून के वक्त पर्यटक जरूर आना चाहेंगे। यही नहीं, अगर मौसम साथ दे तो बागाटोर बीच, अंजुना बीच, सिंकेरियन बीच, पालोलेम बीच जैसे अन्य सुंदर सागर तट भी देखे जा सकते हैं।\nगोवा की खूबसूरती केवल यहां के सागर तटों तक ही सीमित नहीं है। यहां सेंट फ्रांसिस, ऑफ असीसी, होली स्पिरिट, पिलर सेमिनरी, सालीगांव, रकोल सेमिनरी आदि यहां के महत्वपूर्ण ऐतिहासिक चर्च है। इसके अतिरिक्त सेंट काजरन चर्च, सेंट आगस्टीन टावर, ननरी ऑफ सेंट मोनिका तथा सेंट एरक्स चर्च भी प्रसिद्ध है। गोवा के पवित्र मंदिर जिनसे श्री कामाक्षी, सप्तकेटेश्‍वर, श्री शांतादुर्ग, महालसा नारायणी, परनेम का भगवती मंदिर और महालक्ष्मी आदि दर्शनीय है।\n\nजब आप चर्च और मंदिर देखने निकलें तो आपका सामना भव्य लैंडस्केप्स से भी होगा। जब भी आकाश साफ हो या हल्की बौछारों का मौसम हो तो निकल जाइए। पूरे रास्ते भीगा नैसर्गिक सौंदर्य आपको अनोखा सुकून प्रदान करेगा। काली सड़कों के आसपास लाल मिट्टी के मैदान या टीले, यहां वहां दिखते नारियल के ऊंचे दरख्त या धान के खेत प्राकृतिक दृश्यों में मोहक रंग भर देते हैं। आसपास फैली हरियाली में हरे रंग के हल्की गहरी अनेक रोड नजर आती है। गोवा की सड़कों पर लॉन्ग ड्राइव का आनन्द भी लिया जा सकता है। रास्ते में लगे बड़े-बड़े होर्डिग्स भी इन लम्बे रास्तों की शोभा बढ़ाते हैं। मडगांव से 60 कि॰मी॰ दूर दूधसागर फॉल्स भी मानसून में अपने चरम पर होता है। लॉन्ग ड्राइव के शौकीन यहां अवश्य जा पहुंचते हैं। करीब 450 वर्ष के पुर्तगाली उपनिवेश काल में यहां अनेक भव्य चर्च बनाए गए थे, जिनके कारण आज गोवा को भारत का रोम भी कहा जाता है।\n\nपणजी गोवा की राजधानी है। यहां के आधुनिक बाजार भी पर्यटकों को आकर्षित करते हैं। मांडवी नदी के तट पर बसे इस शहर में शाम के समय सैलानी रिवर क्रूज का आनन्द लेने पहुंचते हैं। मांडवी पर तैरते क्रूज पर संगीत एवं नृत्य के कार्यक्रम में गोवा की संस्कृति की एक झलक देखने को मिलती है। नदी के दूसरे तट पर मछुआरों की रंगबिरंगी मोटर बोट कतार में खड़ी एक अलग दृश्य बनाती है। पणजी के आसपास और ओल्ड गोवा के लैटिन शैली के पुराने घर भी, आज पर्यटकों के आकर्षण का केंद्र बन गए हैं।\n", "id": "59813", "title": "गोवा का पर्यटन"}
{"url": "https://hi.wikipedia.org/wiki?curid=59815", "text": "भारत विकास परिषद\n\nभारत विकास परिषद एक सेवा एवं संस्कार-उन्मुख अराजनैतिक, सामाजिक-सांस्कृतिक स्वयंसेवी संस्था है। यह मानव-जीवन के सभी क्षेत्रों (संस्कृति, समाज, शिक्षा, नीति, अध्यात्म, राष्ट्रप्रेम आदि) में भारत के सर्वांगीण विकास के लिये समर्पित है। इसका लक्ष्यवाक्य है - \"स्वस्थ, समर्थ, संस्कृत भारत\"।\n\nस्वामी विवेकानन्द के जन्मशताब्दी के अवसर पर १२ जनवरी सन् १९६३ कों भारत के प्रमुख उद्योगपतियों एवं समाज-सुधारकों जैसे- लाला हंस राज, डॉ सूरज प्रकाश आदि द्वारा \"नागरिक समिति\" (Citizens Council) की स्थापना की गयी थी ताकि चीनी आक्रमण का प्रतिकार किया जा सके। बाद में इसी का नाम \"भारत विकास परिषद\" (BVP) रखा गया। १० जुलाई सन् १९६३ को सोसायटीज पंजीकरण अधिनियम, १८६० के अन्तर्गत इसका पंजीकरण हुआ। इस प्रकार यह परिषद स्वामी विवेकानन्द के आदर्शों एवं शिक्षाओं पर चलती है।\n\nअपने संपर्क योजना के द्वारा संस्कृति सप्ताह, स्थापना दिवस और प्रतिभा सम्मान, सेमिनार जैसी कार्यक्रम का आयोजन समय-समय पर करती है।\n\n\n", "id": "59815", "title": "भारत विकास परिषद"}
{"url": "https://hi.wikipedia.org/wiki?curid=59816", "text": "गोवा के होटल\n\nगोवा में पर्यटन के लिए बहुत कुछहै। इस ही प्रकार पर्यटकों के लिए रुकनेके अच्छे साधन है।\n\nविश्व में प्रसिद्ध बीच रिसोर्ट में से गोवा के रिसोर्ट बहुत ही प्रसिद्ध है। इनमें से लीला रिसोर्ट मुख्य है। यह होटल गोवा के मोबोर कैविलोसम क्षेत्र में स्थित है। नदी साल पर स्थित, यह रिसोर्ट 75 एकड़ जमीन पर फैला हुआ है। पर्यटकों में लोकप्रिय होने के साथ-साथ लीला होटल का वास्तुशिल्प पुर्तगाल एवं भारतीय संस्कृति से प्रभावित होकर बनाया गया है। अन्य रिसोर्ट से भिन्न, इस होटल में मेहमानों के लिए रहने की सारी सुविधा उपलब्ध है। 185 कमरे वाले इस होटल में तीन गोल्फ कोर्स, दो टेनिस कोर्ट, व्यायाम करने की सुविधा भी है। आयुर्वेदिक केंद्र, योग, कैसिनो, बच्चों की देखभाल के लिए क्रेच (झूले) एवं खेलने के लिए मनोरंजक यंत्र भी उपलब्ध है।\n\nहोटल आकर्षक ढंग से बनाया गया है एवं यह स्थान गोल्फ कोर्स की ओर झाँक रहा है। निवास कक्ष में सुंदर कलात्मक वस्तुएँ रखी गई हैं। होटल के चारों ओर गोवा एवं भारत की प्राचीन संस्कृति की प्रतिमाएँ होटल की गैलरी में सुसज्जित हैं। यह बाहर से आने वाले विदेशी पर्यटकों को न केवल एक आनंदमय निवास स्थान बल्कि भारत के ऐतिहासिक संस्कृति से परिचित कराता है।\n\nआधुनिक उपकरणों की सुविधाओं से परिपूर्ण इस होटल में मनोरंजन की सभी सुविधाएँ उपलब्ध हैं। परिवार के साथ यदि गोवा की सैर करने यहाँ पर आए हैं। खाने के लिए परिपूर्ण एवं व्यायाम के लिए उपयुक्त स्थान है। रोजमर्रा की ज़िदगी में, थकान दूर करने के लिए यहाँ उपलब्ध साधनों का प्रयोग कर सकते है। इस होटल में व्यापारिक सम्मेलन भी आयोजित किए जाते हैं।\n\nविभिन्न प्रकार के मन को लुभाने वाले व्यंजनों से भरपूर थाली पर्यटकों के मन को लुभाती हैं।\n\n", "id": "59816", "title": "गोवा के होटल"}
{"url": "https://hi.wikipedia.org/wiki?curid=59822", "text": "भारतीय क्रिकेट टीम का श्रीलंका दौरा - २००९\n\nश्रीलंका भारत 2009 क्रिकेट श्रृंखला श्रीलंका और भारत के मध्य खेली जाने वाले 4 एकदिवसीय क्रिकेट की और 1 T20 मैच की श्रृंखला है। यह २८ जनवरी से १० फरवरी २००९ तक श्रीलंका मे खेली जा रही हैं।\n\n", "id": "59822", "title": "भारतीय क्रिकेट टीम का श्रीलंका दौरा - २००९"}
{"url": "https://hi.wikipedia.org/wiki?curid=59824", "text": "वाहन रेडियो\n\nवाहन रेडियो या कार ऑडियो/वीडियो, एक वाहन में लगने वाली श्रृव्य या दृश्य प्रणाली को वर्णित करने के लिए किया जाता है।\n", "id": "59824", "title": "वाहन रेडियो"}
{"url": "https://hi.wikipedia.org/wiki?curid=59827", "text": "ब्लॉपंक्त\n\nब्लॉपंक्त एक जर्मन वाहन रेडियो प्रणाली निर्माता है। इसकी शुरुआत बर्लिन मे सन १९२३ मे हुई थी तब इसका नाम \"आइडियल\" था, पर १९३८ मे इसका नाम बदल कर ब्लॉपंक्त कर दिया गया जिसका जर्मन भाषा मे अर्थ नीला बिन्दु होता है।", "id": "59827", "title": "ब्लॉपंक्त"}
{"url": "https://hi.wikipedia.org/wiki?curid=59834", "text": "गरुड़ पुराण\n\nगरूड़ पुराण वैष्णव सम्प्रदाय से सम्बन्धित है और सनातन धर्म में मृत्यु के बाद सद्गति प्रदान करने वाला माना जाता है। इसलिये सनातन हिन्दू धर्म में मृत्यु के बाद गरुड़ पुराण के श्रवण का प्रावधान है। इस पुराणके अधिष्ठातृ देव भगवान विष्णु हैं। इसमें भक्ति, ज्ञान, वैराग्य, सदाचार, निष्काम कर्म की महिमा के साथ यज्ञ, दान, तप तीर्थ आदि शुभ कर्मों में सर्व साधारणको प्रवृत्त करने के लिये अनेक लौकिक और पारलौकिक फलोंका वर्णन किया गया है। इसके अतिरिक्त इसमें आयुर्वेद, नीतिसार आदि विषयोंके वर्णनके साथ मृत जीव के अन्तिम समय में किये जाने वाले कृत्यों का विस्तार से निरूपण किया गया है। आत्मज्ञान का विवेचन भी इसका मुख्य विषय है।\n\nअठारह पुराणों में गरुड़महापुराण का अपना एक विशेष महत्व है। इसके अधिष्ठातृदेव भगवान विष्णु है। अतः यह वैष्णव पुराण है। गरूड़ पुराण में विष्णु-भक्ति का विस्तार से वर्णन है। भगवान विष्णु के चौबीस अवतारों का वर्णन ठीक उसी प्रकार यहां प्राप्त होता है, जिस प्रकार 'श्रीमद्भागवत' में उपलब्ध होता है। आरम्भ में मनु से सृष्टि की उत्पत्ति, ध्रुव चरित्र और बारह आदित्यों की कथा प्राप्त होती है। उसके उपरान्त सूर्य और चन्द्र ग्रहों के मंत्र, शिव-पार्वती मंत्र, इन्द्र से सम्बन्धित मंत्र, सरस्वती के मंत्र और नौ शक्तियों के विषय में विस्तार से बताया गया है। इसके अतिरिक्त इस पुराण में श्राद्ध-तर्पण, मुक्ति के उपायों तथा जीव की गति का विस्तृत वर्णन मिलता है। \n\n'गरूड़ पुराण' में उन्नीस हजार श्लोक कहे जाते हैं, किन्तु वर्तमान समय में कुल सात हजार श्लोक ही उपलब्ध हैं। इस पुराण को दो भागों में रखकर देखना चाहिए। पहले भाग में विष्णु भक्ति और उपासना की विधियों का उल्लेख है तथा मृत्यु के उपरान्त प्राय: 'गरूड़ पुराण' के श्रवण का प्रावधान है। दूसरे भाग में प्रेत कल्प का विस्तार से वर्णन करते हुए विभिन्न नरकों में जीव के पड़ने का वृत्तान्त है। इसमें मरने के बाद मनुष्य की क्या गति होती है, उसका किस प्रकार की योनियों में जन्म होता है, प्रेत योनि से मुक्त कैसे पाई जा सकती है, श्राद्ध और \n\nपितृ कर्म किस तरह करने चाहिए तथा नरकों के दारूण दुख से कैसे मोक्ष प्राप्त किया जा सकता है आदि का विस्तारपूर्वक वर्णन प्राप्त होता है।\n\nमहर्षि कश्यप के पुत्र पक्षीराज गरुड़ को भगवान विष्णु का वाहन कहा गया है। एक बार गरुड़ ने भगवान विष्णु से मृत्यु के बाद प्राणियों की स्थिति, जीव की यमलोक-यात्रा, विभिन्न कर्मों से प्राप्त होने वाले नरकों, योनियों तथा पापियों की दुर्गति से संबंधित अनेक गूढ़ एवं रहस्ययुक्त प्रश्न पूछे। उस समय भगवान विष्णु ने गरुड़ की जिज्ञासा शांत करते हुए उन्हें जो ज्ञानमय उपदेश दिया था, उसी उपदेश का इस पुराण में विस्तृत विवेचन किया गया है। गरुड़ के माध्यम से ही भगवान विष्णु की श्रीमुख से मृत्यु के उपरांत के गूढ़ तथा परम कल्याणकारी वचन प्रकट हुए थे, इसलिए इस पुराण को ‘गरुड़ पुराण’ कहा गया है। श्री विष्णु द्वारा प्रतिपादित यह पुराण मुख्यतः वैष्णव पुराण है। इस पुराण को 'मुख्य गारुड़ी विद्या' भी कहा गया है। इस पुराण का ज्ञान सर्वप्रथम ब्रह्माजी ने महर्षि वेद व्यास को प्रदान किया था। तत्पश्चात् व्यासजी ने अपने शिष्य सूतजी को तथा सूतजी ने नैमिषारण्य में शौनकादि ऋषि-मुनियों को प्रदान किया था।\n\nइस पुराण में सबसे पहले पुराण को आरम्भ करने का प्रश्न किया गया है, फ़िर संक्षेप से सृष्टि का वर्णन है। इसके बाद सूर्य आदि की पूजा, पूजा की विधि, दीक्षा विधि, श्राद्ध पूजा नवव्यूह की पूजा विधि, वैष्णव-पंजर, योगाध्याय, विष्णुसहस्त्रनाम कीर्तन, विष्णु ध्यान, सूर्य पूजा, मृत्युंजय पूजा, माला मन्त्र, शिवार्चा गोपालपूजा, त्रैलोक्यमोहन, श्रीधर पूजा, विष्णु-अर्चा पंचतत्व-अर्चा, चक्रार्चा, देवपूजा, न्यास आदि संध्या उपासना दुर्गार्चन, सुरार्चन, महेश्वर पूजा, पवित्रोपण पूजन, मूर्ति-ध्यान, वास्तुमान प्रासाद लक्षण, सर्वदेव-प्रतिष्ठा पृथक-पूजा-विधि, अष्टांगयोग, दानधर्म, प्रायश्चित-विधि, द्वीपेश्वरों और नरकों का वर्णन, सूर्यव्यूह, ज्योतिष, सामुद्रिकशास्त्र, स्वरज्ञान, नूतन-रत्न-परीक्षा, तीर्थ-महात्म्य, गयाधाम का महात्म्य, मन्वन्तर वर्णन, पितरों का उपाख्यान, वर्णधर्म, द्रव्यशुद्धि समर्पण, श्राद्धकर्म, विनायकपूजा, ग्रहयज्ञ आश्रम, जननाशौच, प्रेतशुद्धि, नीतिशास्त्र, व्रतकथायें, सूर्यवंश, सोमवंश, श्रीहरि-अवतार-कथा, रामायण, हरिवंश, भारताख्यान, आयुर्वेदनिदान चिकित्सा द्रव्यगुण निरूपण, रोगनाशाक विष्णुकवच, गरुणकवच, त्रैपुर-मंत्र, प्रश्नचूणामणि, अश्वायुर्वेदकीर्तन, औषधियों के नाम का कीर्तन, व्याकरण का ऊहापोह, छन्दशास्त्र, सदाचार, स्नानविधि, तर्पण, बलिवैश्वदेव, संध्या, पार्णवकर्म, नित्यश्राद्ध, सपिण्डन, धर्मसार, पापों का प्रायश्चित, प्रतिसंक्रम, युगधर्म, कर्मफ़ल योगशास्त्र विष्णुभक्ति श्रीहरि को नमस्कार करने का फ़ल, विष्णुमहिमा, नृसिंहस्तोत्र, विष्णवर्चनस्तोत्र, वेदान्त और सांख्य का सिद्धान्त, ब्रह्मज्ञान, आत्मानन्द, गीतासार आदि का वर्णन है।\n\n", "id": "59834", "title": "गरुड़ पुराण"}
{"url": "https://hi.wikipedia.org/wiki?curid=59835", "text": "वाराह पुराण\n\nइस पुराण में भगवान श्रीहरि के वराह अवतार की मुख्य कथा के साथ अनेक तीर्थ, व्रत, यज्ञ, दान आदि का विस्तृत वर्णन किया गया है। इसमें भगवान नारायणका पूजन-विधान, शिव-पार्वती की कथाएँ, वराह क्षेत्रवर्ती आदित्य तीर्थों की महिमा, मोक्षदायिनी नदियों की उत्पत्ति और माहात्म्य एवं त्रिदेवों की महिमा आदि पर भी विशेष प्रकाश डाला गया है। \nयह पुराण दो भागों से युक्त है और सनातन भगवान विष्णु के माहात्मय का सूचक है। वाराह पुराण की श्लोक संख्या चौबीस हजार है, इसे सर्वप्रथम प्राचीन काल में वेदव्यास जी ने लिपिबद्ध किया था। इसमें भगवान श्रीहरिके वराह अवतार की मुख्य कथा के साथ अनेक तीर्थ, व्रत, यज्ञ-यजन, श्राद्ध-तर्पण, दान और अनुष्ठान आदि का शिक्षाप्रद और आत्मकल्याणकारी वर्णन है। भगवान श्रीहरि की महिमा, पूजन-विधान, हिमालय की पुत्री के रूप में गौरी की उत्पत्ति का वर्णन और भगवान शंकर के साथ उनके विवाह की रोचक कथा इसमें विस्तार से वर्णित है। इसके अतिरिक्त इसमें वराह-क्षेत्रवर्ती आदित्य-तीर्थों का वर्णन, भगवान श्रीकृष्ण और उनकी लीलाओं के प्रभाव से मथुरामण्डल और व्रज के समस्त तीर्थों की महिमा और उनके प्रभाव का विशद तथा रोचक वर्णन है।\n\nवाराह पुराण में सबसे पहले पृथ्वी और वाराह भगवान का शुभ संवाद है, तदनन्तर आदि सत्ययुग के वृतांत में रैम्य का चरित्र है, फ़िर दुर्जेय के चरित्र और श्राद्ध कल्प का वर्णन है, तत्पश्चात महातपा का आख्यान, गौरी की उत्पत्ति, विनायक, नागगण सेनानी (कार्तिकेय) आदित्यगण देवी धनद तथा वृष का आख्यान है। उसके बाद सत्यतपा के व्रत की कथा दी गयी है, तदनन्तर अगस्त्य गीता तथा रुद्रगीता कही गयी है, महिषासुर के विध्वंस में ब्रह्मा विष्णु रुद्र तीनों की शक्तियों का माहात्म्य प्रकट किया गया है, तत्पश्चात पर्वाध्याय श्वेतोपाख्यान गोप्रदानिक इत्यादि सत्ययुग वृतान्त मैंने प्रथम भाग में दिखाया गया है, फ़िर भगवर्द्ध में व्रत और तीर्थों की कथायें है, बत्तीस अपराधों का शारीरिक प्रायश्चित बताया गया है, प्राय: सभी तीर्थों के पृथक पृथक माहात्मय का वर्णन है, मथुरा की महिमा विशेषरूप से दी गयी है, उसके बाद श्राद्ध आदि की विधि है, तदनन्तर ऋषि पुत्र के प्रसंग से यमलोक का वर्णन है, कर्मविपाक एवं विष्णुव्रत का निरूपण है, गोकर्ण के पापनाशक माहात्मय का भी वर्नन किया गया है, इस प्रकार वाराहपुराण का यह पूर्वभाग कहा गया है, उत्तर भाग में पुलस्त्य और पुरुराज के सम्वाद में विस्तार के साथ सब तीर्थों के माहात्मय का पृथक पृथक वर्णन है। फ़िर सम्पूर्ण धर्मों की व्याख्या और पुष्कर नामक पुण्य पर्व का भी वर्णन है।\n\n", "id": "59835", "title": "वाराह पुराण"}
{"url": "https://hi.wikipedia.org/wiki?curid=59836", "text": "वायु पुराण\n\nइस पुराण में शिव उपासना चर्चा अधिक होने के कारण इस को शिवपुराण का दूसरा अंग माना जाता है, फिर भी इसमें वैष्णव मत पर विस्तृत प्रतिपादन मिलता है। इसमें खगोल, भूगोल, सृष्टिक्रम, युग, तीर्थ, पितर, श्राद्ध, राजवंश, ऋषिवंश, वेद शाखाएं, संगीत शास्त्र, शिवभक्ति, आदि का सविस्तार निरूपण है।\n\nइस पुराण में इसमें ११२ अध्याय एवं ११,००० श्लोक हैं। विद्वान लोग 'वायु पुराण' को स्वतन्त्र पुराण न मानकर 'शिव पुराण' और 'ब्रह्माण्ड पुराण' का ही अंग मानते हैं। परन्तु 'नारद पुराण' में जिन अठारह पुराणों की सूची दी गई हैं, उनमें 'वायु पुराण' को स्वतन्त्र पुराण माना गया है। \n\nइस पुराण में वायुदेव ने श्वेतकल्प के प्रसंगों में धर्मों का उपदेश किया है। इसलिये इसे वायु पुरण कहते है। यह पूर्व और उत्तर दो भागों से युक्त है। जिसमें सर्ग आदि का लक्षण विस्तारपूर्वक बतलाया गया है, जहां भिन्न भिन्न मन्वन्तरों में राजाओं के वंश का वर्णन है और जहां गयासुर के वध की कथा विस्तार के साथ कही गयी है, जिसमें सब मासों का माहात्मय बताकर माघ मास का अधिक फ़ल कहा गया है जहां दान दर्म तथा राजधर्म अधिक विस्तार से कहे गये है, जिसमें पृथ्वी पाताल दिशा और आकाश में विचरने वाले जीवों के और व्रत आदि के सम्बन्ध में निर्णय किया गया है, वह वायुपुराण का पूर्वभाग कहा गया है। मुनीश्वर ! उसके उत्तरभाग में नर्मदा के तीर्थों का वर्णन है, और विस्तार के साथ शिवसंहिता कही गयी है जो भगवान सम्पूर्ण देवताओं के लिये दुर्जेय और सनातन है, वे जिसके तटपर सदा सर्वतोभावेन निवास करते है, वही यह नर्मदा का जल ब्रह्मा है, यही विष्णु है, और यही सर्वोत्कृष्ट साक्षात शिव है। यह नर्मदा जल ही निराकार ब्रह्म तथा कैवल्य मोक्ष है, निश्चय ही भगवान शिवने समस्त लोकों का हित करने के लिये अपने शरीर से इस नर्मदा नदी के रूप में किसी दिव्य शक्ति को ही धरती प्रर उतारा है। जो नर्मदा के उत्तर तट पर निवास करते है, वे भगवान रुद्र के अनुचर होते है, और जिनका दक्षिण तट पर निवास है, वे भगवान विष्णु के लोकों में जाते है, ऊँकारेश्वर से लेकर पश्चिम समुद्र तट तक नर्मदा नदी में दूसरी नदियों के पैतीस पापनाशक संगम है, उनमे से ग्यारह तो उत्तर तटपर है, और तेईस दक्षिण तट पर। पैंतीसवां तो स्वयं नर्मदा और समुद्र का संगम कहा गया है, नर्मदा के दोनों किनारों पर इन संगमों के साथ चार सौ प्रसिद्ध तीर्थ है। मुनीश्वर ! इनके सिवाय अन्य साधारण तीर्थ तो नर्मदा के पग पग पर विद्यमान है, जिनकी संख्या साठ करोड साठ हजार है। यह परमात्मा शिव की संहिता परम पुण्यमयी है, जिसमें वायुदेवता ने नर्मदा के चरित्र का वर्णन किया है, जो इस पुराण को सुनता है या पढता है, वह शिवलोक का भागी होता है।\n\n", "id": "59836", "title": "वायु पुराण"}
{"url": "https://hi.wikipedia.org/wiki?curid=59837", "text": "वामन पुराण\n\nवामन पुराण में मुख्यरूप से भगवान विष्णु के दिव्य माहात्म्य का व्याख्यान है। विष्णु के वामन अवतार से संबंधित यह दस हजार श्लोकों का पुराण शिवलिंग पूजा, गणेश -स्कन्द आख्यान, शिवपार्वती विवाह आदि विषयों से परिपूर्ण है। इसमें भगवान वामन, नर-नारायण, भगवती दुर्गा के उत्तम चरित्र के साथ भक्त प्रह्लाद तथा श्रीदामा आदि भक्तों के बड़े रम्य आख्यान हैं। इसके अतिरिक्त, शिवजीका लीला-चरित्र, जीवमूत वाहन-आख्यान, दक्ष-यज्ञ-विध्वंस, हरिका कालरूप, कामदेव-दहन, अंधक-वध, लक्ष्मी-चरित्र, प्रेतोपाख्यान, विभिन्न व्रत, स्तोत्र और अन्त में विष्णुभक्ति के उपदेशों के साथ इस पुराणका उपसंहार हुआ है।\n\nइस पुराण में श्लोकों की संख्या दस हजार है, इस पुराण में पुराणों के पांचों लक्षणों अथवा वर्ण्य-विषयों-सर्ग, प्रतिसर्ग, वंश, मन्वन्तर और वंशानुचरित का वर्णन है। सभी विषयों का सानुपातिक उल्लेख किया गया है। बीच-बीच में अध्यात्म-विवेचन, कलिकर्म और सदाचार आदि पर भी प्रकाश डाला गया है।\n\nवामनपुराण में कूर्म कल्प के वृतान्त का वर्णन है और त्रिवर्ण की कथा है। यह पुराण दो भागों से युक्त है और वक्ता श्रोता दोनों के लिये शुभकारक है, इसमें पहले पुराण के विषय में प्रश्न है, फ़िर ब्रह्माजी के शिरच्छेद की कथा कपाल मोचर का आख्यान और दक्ष यज्ञ विध्वंश का वर्णन है। इसके बाद भगवान हर की कालरूप संज्ञा मदनदहन प्रहलाद नारायण युद्ध देवासुर संग्राम सुकेशी और सूर्य की कथा, काम्यव्रत का वर्णन, श्रीदुर्गा चरित्र तपती चरित्र कुरुक्षेत्र वर्णन अनुपम सत्या माहात्म्य पार्वती जन्म की कथा, तपती का विवाह गौरी उपाख्यान कुमार चरित अन्धकवध की कथा साध्योपाख्यान जाबालचरित अरजा की अद्भुतकथा अन्धकासुर और शंकर का युद्ध अन्धक को गणत्व की प्राप्ति मरुदगणों के जन्म की कथा राजा बलि का चरित्र लक्ष्मी चरित्र त्रिबिक्रम चरित्र प्रहलाद की तीर्थ यात्रा और उसमें अनेक मंगलमयी कथायें धुन्धु का चरित्र प्रेतोपाख्यान नक्षत्र पुरुष की कथा श्रीदामा का चरित्र त्रिबिक्रम चरित्र के बाद ब्रह्माजी द्वारा कहा हुआ उत्तम स्तोत्र तथा प्रहलाद और बलि के संवाद के सुतल लोक में श्रीहरि की प्रशंसा का उल्लेख है।\n\n", "id": "59837", "title": "वामन पुराण"}
{"url": "https://hi.wikipedia.org/wiki?curid=59839", "text": "मत्स्य पुराण\n\nमत्स्य पुराण पुराण में भगवान श्रीहरि के मत्स्य अवतार की मुख्य कथा के साथ अनेक तीर्थ, व्रत, यज्ञ, दान आदि का विस्तृत वर्णन किया गया है। इसमें जल प्रलय, मत्स्य व मनु के संवाद, राजधर्म, तीर्थयात्रा, दान महात्म्य, प्रयाग महात्म्य, काशी महात्म्य, नर्मदा महात्म्य, मूर्ति निर्माण माहात्म्य एवं त्रिदेवों की महिमा आदि पर भी विशेष प्रकाश डाला गया है। चौदह हजार श्लोकों वाला यह पुराण भी एक प्राचीन ग्रंथ है। \n\nइस पुराण में सात कल्पों का कथन है, नृसिंह वर्णन से शुरु होकर यह चौदह हजार श्लोकों का पुराण है। मनु और मत्स्य के संवाद से शुरु होकर ब्रह्माण्ड का वर्णन ब्रह्मा देवता और असुरों का पैदा होना, मरुद्गणों का प्रादुर्भाव इसके बाद राजा पृथु के राज्य का वर्णन वैवस्त मनु की उत्पत्ति व्रत और उपवासों के साथ मार्तण्डशयन व्रत द्वीप और लोकों का वर्णन देव मन्दिर निर्माण प्रासाद निर्माण आदि का वर्णन है। इस पुराण के अनुसार मत्स्य (मछ्ली) के अवतार में भगवान विष्णु ने एक ऋषि को सब प्रकार के जीव-जन्तु एकत्रित करने के लिये कहा और पृथ्वी जब जल में डूब रही थी, तब मत्स्य अवतार में भगवान ने उस ऋषि की नांव की रक्षा की थी। इसके पश्चात ब्रह्मा ने पुनः जीवन का निर्माण किया। एक दूसरी मन्यता के अनुसार एक राक्षस ने जब वेदों को चुरा कर सागर में छुपा दिया, तब भगवान विष्णु ने मत्स्य रूप धारण करके वेदों को प्राप्त किया और उन्हें पुनः स्थापित किया।\n\n\n", "id": "59839", "title": "मत्स्य पुराण"}
{"url": "https://hi.wikipedia.org/wiki?curid=59840", "text": "मार्कण्डेय पुराण\n\nमार्कण्डेय पुराण प्राचीनतम पुराणों में से एक है। यह लोकप्रिय पुराण मार्कण्डेय ऋषि ने क्रौष्ठि को सुनाया था। इसमें ऋग्वेद की भांति अग्नि, इन्द्र, सूर्य आदि देवताओं पर विवेचन है और गृहस्थाश्रम, दिनचर्या, नित्यकर्म आदि की चर्चा है। भगवती की विस्तृत महिमा का परिचय देने वाले इस पुराण में दुर्गासप्तशती की कथा एवं माहात्म्य, हरिश्चन्द्र की कथा, मदालसा-चरित्र, अत्रि-अनसूया की कथा, दत्तात्रेय-चरित्र आदि अनेक सुन्दर कथाओं का विस्तृत वर्णन है।\n\nमार्कण्डेय पुराण में नौ हजार श्लोकों का संग्रह है। १३७ अध्याय वाले इस पुराण में १ से ४२ वें अध्याय तक के वक्ता जैमिनि और श्रोता पक्षी हैं, ४३ वें से ९० अध्याय में वक्ता मार्कण्डेय और श्रोता क्रप्टुकि हैं तथा इसके बाद के अंश के वक्ता सुमेधा तथा श्रोता सुरथ-समाधि हैं। मार्कण्डेय पुराण आकार में छोटा है। इसमें एक सौ सैंतीस अध्यायों में ही लगभग नौ हजार श्लोक हैं। मार्कण्डेय ऋषि द्वारा इसके कथन से इसका नाम 'मार्कण्डेय पुराण' पड़ा।\n\nइस पुराण के अन्दर पक्षियों को प्रवचन का अधिकारी बनाकर उनके द्वारा सब धर्मों का निरूपण किया गया है। मार्कण्डेय पुराण में पहले मार्कण्डेयजी के समीप जैमिनि का प्रवचन है। फ़िर धर्म संज्ञम पक्षियों की कथा कही गयी है। फ़िर उनके पूर्व जन्म की कथा और देवराज इन्द्र के कारण उन्हे शापरूप विकार की प्राप्ति का कथन है, तदनन्तर बलभद्रजी की तीर्थ यात्रा, द्रौपदी के पांचों पुत्रों की कथा, राजा हरिश्चन्द्र की पुण्यमयी कथा, आडी और बक पक्षियों का युद्ध, पिता और पुत्र का आख्यान, दत्तात्रेयजी की कथा, महान आख्यान सहित हैहय चरित्र, अलर्क चरित्र, मदालसा की कथा, नौ प्रकार की सृष्टि का पुण्यमयी वर्णन, कल्पान्तकाल का निर्देश, यक्ष-सृष्टि निरूपण, रुद्र आदि की सृष्टि, द्वीपचर्या का वर्णन, मनुओं की अनेक पापनाशक कथाओं का कीर्तन और उन्ही मे दुर्गाजी की अत्यन्त पुण्यदायिनी कथा है जो आठवें मनवन्तर के प्रसंग में में कही गयी है। तत्पश्चात तीन वेदों के तेज से प्रणव की उत्पत्ति सूर्य देव की जन्म की कथा, उनका माहात्मय वैवस्त मनु के वंश का वर्णन, वत्सप्री का चरित्र, तदनन्तर महात्मा खनित्र की पुण्यमयी कथा, राजा अविक्षित का चरित्र किमिक्च्छिक व्रत का वर्णन, नरिष्यन्त चरित्र, इक्ष्वाकु चरित्र, नल चरित्र, श्री रामचन्द्र के उत्तम कथा, कुश के वंश का वर्णन, सोमवंश का वर्णन, पुरुरुवा की पुण्यमयी कथा, राजा नहुष का अद्भुत वृतांत, ययाति का पवित्र चरित्र, यदुवंश का वर्णन, श्रीकृष्ण की बाललीला, उनकी मथुरा द्वारका की लीलायें, सब अवतारों की कथा, सांख्यमत का वर्णन, प्रपंच के मिथ्यावाद का वर्णन, मार्कण्डेयजी का चरित्र तथा पुराणा श्रवण आदि का फ़ल यह सब विषय मार्कण्डेय पुराण में बताये गये है।\n\n\n", "id": "59840", "title": "मार्कण्डेय पुराण"}
{"url": "https://hi.wikipedia.org/wiki?curid=59841", "text": "ब्रह्म पुराण\n\nइस पुराण में सृष्टि की उत्पत्ति, पृथु का पावन चरित्र, सूर्य एवं चन्द्रवंश का वर्णन, श्रीकृष्ण-चरित्र, कल्पान्तजीवी मार्कण्डेय मुनि का चरित्र, तीर्थों का माहात्म्य एवं अनेक भक्तिपरक आख्यानों की सुन्दर चर्चा की गयी है। भगवान् श्रीकृष्ण की ब्रह्मरूप में विस्तृत व्याख्या होने के कारण यह ब्रह्मपुराण के नाम से प्रसिद्ध है। इस पुराण में साकार ब्रह्म की उपासना का विधान है। इसमें 'ब्रह्म' को सर्वोपरि माना गया है। इसीलिए इस पुराण को प्रथम स्थान दिया गया है। पुराणों की परम्परा के अनुसार 'ब्रह्म पुराण' में सृष्टि के समस्त लोकों और भारतवर्ष का भी वर्णन किया गया है। कलियुग का वर्णन भी इस पुराण में विस्तार से उपलब्ध है। ब्रह्म के आदि होने के कारण इस पुराण को 'आदिपुरण' भी कहा जाता है। व्यास मुनि ने इसे सर्वप्रथम लिखा है। इसमें दस सहस्र श्लोक हैं। प्राचीन पवित्र भूमि नैमिष अरण्य में व्यास शिष्य सूत मुनि ने यह पुराण समाहित ऋषि वृन्द में सुनाया था। इसमें सृष्टि, मनुवंश, देव देवता, प्राणि, पुथ्वी, भूगोल, नरक, स्वर्ग, मंदिर, तीर्थ आदि का निरूपण है। शिव-पार्वती विवाह, कृष्ण लीला, विष्णु अवतार, विष्णु पूजन, वर्णाश्रम, श्राद्धकर्म, आदि का विचार है।\n\nब्रह्म पुराण का धार्मिक दृष्टि से अत्यन्त महत्त्व है। साथ ही इसका पर्यटन की दृष्टि से भी महत्व है। इसमें अनेक तीर्थों- भद्र तीर्थ, पतत्रि तीर्थ, विप्र तीर्थ, भानु तीर्थ, भिल्ल तीर्थ आदि का विस्तार से वर्णन मिलता है। इसमें सृष्टि के आरंभ में हुए महाप्रलय के विषय में भी बताया गया है। इसमें मोक्ष-धर्म, ब्रह्म का स्वरूप और योग-विधि की भी विस्तृत जानकारी दी गई है। इसमें सांख्य और योग दर्शन की व्याख्या करके मोक्ष–प्राप्ति के उपायों पर प्रकाश डाला गया है। यह वैष्णव पुराणों में प्रमुख माना गया है।\n\nब्रह्मपुराण का आरंभ इस कथा के साथ होता है कि- प्राचीन काल की बात है कि नैमिषारण्य में मुनियों का आगमन हुआ। सभी ऋषि-मुनि वहां ज्ञानार्जन के लिए एकत्रित हुए। कुछ समय बाद वहां पर सूतजी का भी आगमन हुआ तो मुनियों ने सूतजी का आदर-सत्कार किया और कहा, हे भगवन् ! आप अत्यन्त ज्ञानी-ध्यानी हैं। आप हमें ज्ञान-भक्तिवर्धक पुराणों की कथा सुनाइए। यह सुनकर सूतजी बोले, आप मुनियों की जिज्ञासा अति उत्तम है और इस समय मैं आपको ब्रह्म पुराण सुनाऊंगा।\n\nयह पुराण सब पुराणों में प्रथम और धर्म अर्थ काम और मोक्ष को प्रदान करने वाला है, इसके अन्दर नाना प्रकार के आख्यान है, देवता दानव और प्रजापतियों की उत्पत्ति इसी पुराण में बतायी गयी है। लोकेश्वर भगवान सूर्य के पुण्यमय वंश का वर्णन किया गया है, जो महापातकों के नाश को करने वाला है। इसमें ही भगवान रामचन्द्र के अवतार की कथा है, सूर्य वंश के साथ चन्द्रवंश का वर्णन किया गया है, श्रीकृष्ण भगवान की कथा का विस्तार इसी में है, पाताल और स्वर्ग लोक का वर्णन नरकों का विवरण सूर्यदेव की स्तुति कथा और पार्वती जी के जन्म की कथा का उल्लेख लिखा गया है। दक्ष प्रजाप्ति की कथा और एकाम्रक क्षेत्र का वर्णन है। पुरुषोत्तम क्षेत्र का विस्तार के साथ किया गया है, इसी में श्रीकृष्ण चरित्र का विस्तारपूर्वक लिखा गया है, यमलोक का विवरण पितरों का श्राद्ध और उसका विवरण भी इसी पुराण में बताया गया है, वर्णों और आश्रमों का विवेचन भी कहा गया है, योगों का निरूपण सांख्य सिद्धान्तों का प्रतिपादन ब्रह्मवाद का दिग्दर्शन और पुराण की प्रशंसा की गयी है। इस पुराण के दो भाग है और पढने सुनने से यह दीर्घता की ओर बढाने वाला है।\nसूतजी ने मुनियों के आग्रह को स्वीकार करते हुए कहा, सर्वप्रथम मैं इस ब्रह्म को नमस्कार करता हूं जिसके द्वारा माया से परिपूर्ण यह समस्त संसार रचा गया है और जो प्रत्येक कल्प में लीन होकर फिर से उत्पन्न होता है। जिसका स्मरण करके ऋषि, मुनि, देव, मनुष्य, मोक्ष प्राप्त करते हैं।\n\nवह विष्णु, अविकारी, शुद्ध परमात्म, शाश्वत, सर्वव्यापक, अजन्मा, हिरण्यगर्भ हरि, शंकर और वासुदेव-अनेक नामों से जाता है। इसी ईश्वर ने सृष्टि की रचना की है। सृष्टि रचना के रूप में वह तेजस्वी ब्रह्म है जिसके द्वारा पहले महत् तत्त्व उत्पन्न हुआ। उससे अहंकार, फिर अहंकार से पंचमहाभूतों की उत्पत्ति हुई। पंचमहाभूतों से अनेक भेदाभेद पैदा हुए। \nभगवान् स्वयंभू ने सृष्टि की उत्पत्ति के लिए सबसे पहले ‘नार’ जल की उत्पत्ति की। फिर उसमें बीज डाला गया। उससे परम पुरुष की नाभि में एक अंडा निकला। यह अंडा और कुछ नहीं था ब्रह्म का ज्ञानकोश ही था। इस अंडे से ब्रह्म की उत्पत्ति हुई। इस अंडे को भगवान नारायण द्वारा स्वर्ग और पृथ्वी में विभक्त कर दिया गया। इसके बीच आकाश बना और भगवान के द्वारा ही दशों दिशाओं को धारण किया गया।\n\nदशों दिशाओं के बाद काल, मन, वाणी और काम, क्रोध तथा रति की रचना हुई। फिर प्रजापतियों की रचना हुई। इसमें-मरीचि, अत्रि, अंगिरा, पुलस्त्य पुलह कृतु और वसिष्ठ के नाम हैं। ये ऋषि मानस सृष्टि के रूप में उत्पन्न किये गए। \n\nमानसपुत्रों की सृष्टि के बाद भगवान शिव और फिर उसके बाद सनत्कुमार उत्पन्न हुए। इस सात ऋषियों से ही शेष प्रजा का विकास हुआ। इनमें रुद्रगण भी सम्मिलित हैं। फिर बिजली, वज्र, मेघ, धनुष खड्ग पर्जन्य आदि का निर्माण हुआ। यज्ञों के सम्पादन के लिए वेदों की ऋचाओं की सृष्टि हुई। साध्य देवों की उत्पत्ति के बाद भूतों का जन्म हुआ। किन्तु ऋषिभाव के कारण सृष्टि का विकास नहीं हुआ, इसलिए ब्रह्मा ने मैथुनी सृष्टि करने का विचार किया और स्वयं के दो भाग किये। दक्षिणी वाम भाग से पुरुष और स्त्री की सृष्टि हुई। इनके प्रारम्भिक नाम मनु और शतरूपा रखे थे। इस मनु ने ही मैथुनी सृष्टि का विकास किया। इसी मनु के नाम पर मन्वन्तरों का रूप स्वीकार किया गया। \n\nमनु और शतरूपा से वीर नाम का पुत्र उत्पन्न हुआ। वीर की पत्नी कुर्दम-पुत्री काम्या से प्रियव्रत और उत्तानपाद उत्पन्न हुए। इनके साथ सम्राट कुक्षि, प्रभु और विराट-पुट पैदा हुए। पूर्व प्रजापति अत्रि ने उत्तानपाद को गोद ले लिया। इसकी पत्नी सुनृता थी। उससे चार पुत्र हुए, इनमें एक ध्रुवनामधारी हुआ। ध्रुव ने पांच वर्ष की अवस्था में ही तप करके अनेक देवताओं को प्रसन्न किया और पत्नी से श्लिष्ट तथा भव्य नाम के दो पुत्र पैदा हुए। श्लिष्ट ने सुच्छाया से रिपु, रिपुंजय, वीर, वृकल, वृकतेजा पुत्र उत्पन्न किए। इसके बाद वंश विकास के लिए रिपु ने चक्षुष को जन्म दिया, चक्षुष से चाक्षुष मनु हुए और मनु ने वैराज और वैराज की कन्या से-कुत्सु, पुरु, शतद्युम्न, तपस्वी, सत्यवाक्, कवि, अग्निष्टुत, अतिराम, सुद्युम्न, अभिमन्यु-ये दश पुत्र हुए। फिर इसकी परम्परा में अंग और सुनीथा से वेन नाम पुत्र की उत्पत्ति हुई। बेन के दुष्ट व्यवहार के कारण ऋषियों ने उसे मार डाला। किन्तु उसकी मृत्यु से शासन की समस्या उठ खड़ी हुई।\n\nराज्य को सुव्यवस्थित रूप से चलाने के लिए प्रजा को आतताइयों के निरंकुश हो जाने की आशंका को देखते हुए मुनियों ने वेन के दाहिने हाथ का मंथन किया। इससे धनुष और कवच-कुंडल सहित पृथु नामक पुत्र उत्पन्न हुआ। इस तेजस्वी यशस्वी और प्रजा के कष्टों को हरने वाले पृथु ने अपने राज्यकाल में सर्वत्र अपनी कीर्ति फैला दी। राजसूय यज्ञ करके चक्रवर्ती सम्राट का पद पाया। परम ज्ञानी और निपुण सूत और मागध इस पृथु की ही संतान हुए। राजा पृथु ने पृथ्वी को अपने परिश्रम से अन्नदायिनी और उर्वरा बनाया। इसके इस परिश्रम और प्रजाहित भाव के कारण ही उसे लोग साक्षात् विष्णु मानने लगे। \n\nराजा पृथु के दो पुत्र उत्पन्न हुए, अन्तर्धी और पाती। ये बड़े धर्मात्मा थे। इसमें अन्तर्धी का विवाह सिखण्डिनी के साथ हुआ जिससे हविर्धान और इनसे धिष्णा के साथ छः पुत्र उत्पन्न हुए। इनमें प्राचीन बर्हि प्रजापति हुए जिन्होंने समुद्र-तनया से विवाह करके दस प्राचेतस उत्पन्न किए। इनकी तपस्या से वृक्ष आरक्षित हो गए। तप, तेज न सह पाने के कारण प्रजा निश्तेज हो गई। समाधि टूटने पर जब मुनियों ने स्वयं को चारों दिशाओं में असीमित बेलों ओर झाड़ियों से घिरा पाया तो रुष्ट होकर समूची वनस्पतियों को अपनी क्रोधाग्नि से दग्ध करना शुरू कर दिया। इस विनाश को देखकर सोम ने अपनी मारिषा नाम की पुत्री को प्रचेताओं के समक्ष भार्या रूप में प्रस्तुत करने का प्रस्ताव किया। फलस्वरूप मुनियों का क्रोध शान्त हो गया। \n\nप्रजापति दक्ष प्रचेताओं व मारिषा से उत्पन्न पुत्र थे। जिन्होंने इस समूची चल-अचल, मनुष्य पक्षी, पशु आदि की सृष्टि की और कन्याओं को जन्म दिया। इस कन्याओं में ही 10 धर्म के साथ, 13 कश्यप के साथ और 27 सोम के साथ ब्याही गईं। समस्त दैत्य, गन्धर्व, अप्सराएं, पक्षी, पशु सब सृष्टि इन्हीं कन्याओं से उत्पन्न हुई। \nमुनियों की जिज्ञासा को देखते हुए सूतजी ने प्रजापति दक्ष और उनकी पत्नी की उत्पत्ति ब्रह्माजी के दाहिने और वाम अंगष्ट से बताते हुए कहा, वस्तुतः यह समूचा कर्म है, इसमें दक्ष और अन्य अनेक राजा उत्पन्न होते रहते हैं और विलीन होते रहते हैं। पूर्वकाल में ज्येष्ठता का आधार तप को माना जाता था और इसी के प्रभाव से ऋषि मुनि् प्रतिष्ठा और उच्च स्थान पाते थे। महर्षि हो जाते थे। \n\nब्रह्माजी ने जब मानवी सृष्टि से प्रजा-वृद्धि में अभीष्ट फल होते न देखा तो मैथुनी सृष्टि प्रारम्भ की। इस क्रम में ब्रह्माजी के पुत्र नारद ने कश्यप मुनि परिणीता दक्ष-पुत्री के उदर से जन्म लिया। ये हर्यश्व कहलाए और सृष्टि रचना के लिए सम्पूर्ण पृथ्वी की जानकारी पाने के लिए अन्य अनेक दिशाओं में चले गये। इनके नष्ट होने पर दक्ष प्रजापति ने पुनः अन्य पुत्रों को जन्म दिया। इनका भी पूर्व पुत्रों की भांति अन्त हुआ। अपने पुत्रों को फिर नष्ट होता देखकर दक्ष ने वैरिणी के गर्भ से 60 कन्याओं को जन्म दिया, जिनको ऋषियों को सौंप दिया गया। इनसे आगे सृष्टि का पूरा विकास, रेखांकित होता है।\n\nधर्म के साथ दक्ष की दस पुत्रियों का विवाह हुआ जिनके नाम थे अरुन्धती वशु, यामी, लम्बा, भानु, मरुत्वती, संकल्पा मुहूर्ता, साध्या तथा विश्वा। विश्वा से विश्वदेव और साध्या से साध्यदेव उत्पन्न हुए। इसी प्रकार मरुत्वान वसुगण, भानुगण, घोष, नागवीथी, मुहूर्चन तथा पृथ्वी के सभी विषयों और संकल्पों से विश्वात्मा संकल्प उत्पन्न हुए। सोम के साथ नक्षत्र नाम की पत्नियों से वंश क्रम में आपस्तंभ मुनि, धुव से काल, ध्रुव से हुतद्रव्य, अनिल से मनोजव और अनल से कार्तिकेय, प्रत्यूष से क्षमावान तथा प्रभात से विश्वकर्मा का जन्म हुआ। कश्यपजी द्वारा सुरभि से एकादश रुद्र उत्पन्न हुए। कश्यप मुनि की अदिति, दिति, दनु, अरिष्टा, सुरसा, खसा, सुरभि, विनता, ताम्रा, कोचवषा इला, कद्रू और मुनि पत्नियां हुईं। इनमें अदिति के द्वारा 12 पुत्र उत्पन्न हुए और दिति के गर्भ से हिरण्यकशिपु और हिरण्याक्ष दो पुत्र तथा सिंहिका नाम की पुत्री उत्पन्न हुई। इस कन्या ने विप्रचित के वीर्य से रौहिकेय को जन्म दिया।\n\nहिरण्यकशिपु के यहां ह्लाद अनुह्लाद प्रहलाद और संह्लाद चार पुत्र उत्पन्न हुए। इनमें प्रह्लाद अपनी देव-प्रवृत्तियों के कारण अधिक प्रसिद्ध हुआ। इसके पुत्र विरोचन के बलि आदि क्रम में बाण, धृतराष्ट्र, सूर्य, चन्द्रमा, कुंभ, गर्दभाक्ष और कुक्षि आदि एक सौ पुत्र उत्पन्न हुए। बाण बलशाली और शिवभक्त था, उसने प्रथम कल्प में शिवजी को प्रसन्न करके उनके पक्षि भाग में विचरण करने का वरदान मांगा। हिरण्याक्ष के भी अत्यन्त बलशाली और तपस्वी सौ पुत्र हुए। अनुह्लाद के मुक और तुहुण्ड पुत्र हुए। संह्लाद के तीन करोड़ पुत्र हुए। इस तरह दिति के वंश ने विकास किया। महर्षि कश्यप की पत्नी दनु के गर्भ से दानव, केतु आदि उत्पन्न हुए। इनमें विप्रचित प्रमुख था। ये सभी दानव बहुत बलशाली हुए और उन्होंने अपने वंश का असीमित विस्तार किया। कश्यपजी ने सृष्टि रचना करते हुए ताम्रा से छः, क्रोचवशा से बाज, सारस, गृध्र तथा रुचि आदि पक्षी जलचर और पशु उत्पन्न किए। विनता से गरुड़ और अरुण, सुरसा से एक हजार सर्प कद्रू से काद्रवेय, सुरभि से गायें, इला से वृक्ष, लता आदि, खसा से यक्षों और राक्षसों तथा मुनि ने अप्सराओं और अरिष्टा ने गन्धर्वों को उत्पन्न किया। यह सृष्टि अपनी अनेक योनियों में फैलती हुई आगे बढ़ती रही।\n\nदेवताओं और दानवों में संघर्ष होने लगा और प्रतिस्पर्द्धा इतनी बढ़ी कि दानव नष्ट होने लगे। दिति ने अपने वंश को इस प्रकार नष्ट होते देख कश्यपजी को प्रसन्नकर इन्द्र आदि देवों को दंडित करने वाले की याचना से गर्भ धारण किया। ईर्ष्यालु इन्द्र दिति के इस मनोरथ को खंडित करने के भाव से किसी न किसी प्रकार दिति के व्रत को तोड़ना चाहता था क्योंकि कश्यपजी ने यह वरदान दिया था कि गर्भवती दिति यत्नपूर्ण पवित्रता से नियम पालन करते हुए आचरण करेगी तो उसका मनोरथ अवश्य पूरा होगा। अवसर ही खोज में लगे इन्द्र ने एक बार संयम के बिना हाथ धोए ही सोई दिति की कोख में प्रवेश कर लिया। वह उसके गर्भ के सात टुकड़े कर दिये। इससे भी संतोष न मिलने पर दिति के गर्भ को पूर्ण विनष्ट करने के लिए प्रत्येक टुकड़े के सात सात खंड कर दिये। उन खंडों ने जब इन्द्र से उनके प्रति किसी प्रकार की शत्रुता न रखने का अनुरोध किया तो इन्द्र ने उन्हें छोड़ दिया। वे खंड ही मरुद्गण नाम के देव कहलाए और इन्द्र के सहायक हुए। \nकश्यपजी ने दाक्षायणी से विवस्वान नाम पुत्र को जन्म दिया। त्वष्टा की पुत्री संज्ञा से विवस्वान का विवाह हुआ जिसमें श्रद्धादेव और यम नामक दो पुत्रों और यमुना नाम की पुत्री को जन्म दिया। संज्ञा विवस्वान के तेज को न सह सकी और अपनी सखी छाया को प्रतिमूर्ति बनाकर और अपनी संतानें उसे सौंपकर अपने पिता के पास चली गयी। \n\nपिता ने उसके इस प्रकार आगमन को अनुचित कहते हुए उसे वापस लौटा दिया। वापस लौटने पर अश्वी का रूप धारण कर संज्ञा वन में विचरने लगी। विवस्वान ने छाया पत्नी से सावर्णि मनि और शनैश्चर नाम के दो पुत्र उत्पन्न किए। वह अपने इन नवजात पुत्रों को इतना प्रेम करती थी कि संज्ञा से उत्पन्न यम आदि इसे सौतेला व्यवहार अनुभव करने लगे और प्रतिक्रिया स्वरूप यम ने छाया को लंगड़ी हो जाने का शाप दिया। विवस्वान ने जब यह जाना तो माता के प्रति ऐसा व्यवहार न करने का आदेश दिया। दूसरी और जब संज्ञा रूपी छाया से इस पक्षपात का कारण पूछा तो उन्हें स्थिति का ज्ञान हो गया। संज्ञा की खोज में जब विवस्वान त्वष्टा मुनि के आश्रम में गया तो वहां उसे संज्ञा का अश्वी के रूप में उसी आश्रम में निवास का पता चला। \n\nअपने तेज को शांत कर यौगिक क्रिया द्वारा रूप प्राप्त करके उसने अश्व का रूप धारण कर संज्ञा से मैथुन की चेष्टा की। संज्ञा पतिव्रता थी, वह पर पुरुष के साथ समागम कैसे कर सकती थी ? किन्तु जब उसे सत्य का पता चला तो विवस्वान द्वारा स्खलित वीर्य को उसने नासिका में ग्रहण कर लिया। जिसके फलस्वरूप नासत्य और दस्र नाम के दो अश्वनीकुमार जन्मे। छाया के त्याग से प्रसन्न होकर विवस्वान ने सावर्णि को लोकपाल मनु का और शनैश्चर को ग्रह का पद प्रदान किया। यह सावर्णि ही आगे चलकर सूर्य-वंश का स्वामी बना। सावर्णि के वंश में इक्ष्वाकु, नाभाग आदि नौ पुत्र हुए जिनके, जन्म पर मित्रावरुणों का पूजन किया गया। फलस्वरूप उत्पन्न इला नाम की कन्या से मनु ने अपनी अनुगमन करने को कहा। मित्रावरुण द्वारा प्रसन्न होकर प्राप्त वर के फलस्वरूप मनु से इला द्वारा सुद्युम्न नामक पुत्र उत्पन्न हुआ। इला से मार्ग में लौटते हुए बुध ने रति की कामना की जिसके वीर्य से पुरुरवा का जन्म हुआ। इसने ही सुद्युम्न का रूप धारण किया। जिसके आगे उत्कल, गय और विनिताश्व पुत्र हुए। इन्होंने उत्कला, गया और पश्चिमा को क्रमशः अपनी राजधानी बनाया। \n\nमनु ने अपने श्रेष्ठ पुत्र इक्ष्वाकु को पृथ्वी के दस भागों में मध्य भाग सौंप दिया। इस प्रकार मनुपुत्रों का विकास और प्रसार हुआ। \nब्रह्मलोक का प्रभाव इतना अद्भुत होता है कि वहां रुग्णता, व्याधि, चिन्ता, जरा, शोक, क्षुधा अथवा प्यास आदि के लिए कोई स्थान नहीं। यहां ऋतुएं भी किसी प्रकार का परिवर्तन नहीं पैदा करतीं। मनु के पुत्र प्रांश के वंश में रैवत बड़े कुशल और बलशाली हुए हैं। इनके बारे में यह कहा जाता है कि इनके स्वर्ग सिधारने पर राक्षसों ने उत्पात करना शुरू कर दिया था और इनके राज्य पर अधिकार कर लिया था। इनके भाई बन्धु इनके आतंक से घबराकर इधर-उधर बिखर गये थे। इन्हीं से शर्याति क्षत्रियों की वंश परम्परा आगे बढ़ी। इनमें रिष्ट के दो पुत्रों ने पहले वणिक धर्म अपनाया बाद में ब्राह्मणत्व को प्राप्त किया। पृषध्न ने अनजाने में गौहत्या के अपराध से शूद्रत्व प्राप्त किया।\n\n", "id": "59841", "title": "ब्रह्म पुराण"}
{"url": "https://hi.wikipedia.org/wiki?curid=59842", "text": "ब्रह्माण्ड पुराण\n\nब्रह्माण्ड का वर्णन करनेवाले वायु ने व्यास जी को दिये हुए इस बारह हजार श्लोकों के पुराण में विश्व का पौराणिक भूगोल, विश्व खगोल, अध्यात्मरामायण आदि विषय हैं। हिंदू संस्कृति की स्वाभाविक व स्पष्ट रूपरेखा वैदिक साहित्य में सर्वाधिक पुराणों से ही मिलती हे, यद्यपि यह श्रेय वेदों को दिया जाता है। कहा जाता है कि वास्तव में वेद भी अपनी विषय व्याख्या के लिये पुराणों पर ही आश्रित हैं।\n\nयह पुराण भविष्य कल्पों से युक्त और बारह हजार श्लोकों से युक्त है, इसके चार पद है, पहला प्रक्रियापाद दूसरा अनुषपाद तीसरा उपोदघात और चौथा उपसंहारपाद है। पहले के दो पादों को पूर्व भाग कहा जाता है, तृतीय पाद ही मध्यम भाग है, और चतुर्थ पाद को उत्तम भाग कहा गया है। पुराणों के विविध पांचों लक्षण 'ब्रह्माण्ड पुराण' में उपलब्ध होते हैं। इस पुराण का प्रतिपाद्य विषय प्राचीन भारतीय ऋषि जावा द्वीप वर्तमान में इण्डोनेशिया लेकर गए थे। इस पुराण का अनुवाद वहां के प्राचीन कवि-भाषा में किया गया था जो आज भी उपलब्ध है। \n\nपूर्व भाग के प्रक्रिया पाद में पहले कर्तव्य का उपदेश नैमिषा आख्यान हिरण्यगर्भ की उत्पत्ति और लोकरचना इत्यादि विषय वर्णित है, द्वितीयभाग में कल्प तथा मन्वन्तर का वर्णन है, तत्पश्चात लोकज्ञान मानुषी-सृष्टि-कथन रुद्रसृष्टि-वर्णन महादेव विभूति ऋषि सर्ग अग्निविजय कालसदभाव-वर्णन प्रियवत वंश का वर्णन पृथ्वी का दैर्घ्य और विस्तार भारतवर्ष का वर्णन फ़िर अन्य वर्षों का वर्णन जम्बू आदि सात द्वीपों का परिचय नीचे के लोकों पातालों का वर्णन भूर्भुव: आदि ऊपर के लोकों का वर्णन ग्रहों की गति का विश्लेषण आदित्यव्यूह का कथन देवग्रहानुकीर्तन भगवान शिव के नीलकण्ठ नाम पडने का कथन महादेवजी का वैभव अमावस्या का वर्णन युगत्वनिरूपण यज्ञप्रवर्त्तन अन्तिम दो युगों का कार्य युग के अनुसार प्रजा का लक्षण ऋषिप्रवर वर्णन वेदव्यसन वर्णन स्वायम्भुव मनवन्तर का निरूपण शेषमनवन्तर का कथन पृथ्वीदोहन चाक्षुषु और वर्तमान मनवन्तर के सर्ग का वर्णन है। मध्यभाग के सप्तऋषियों का वर्णन प्रजापति वंश का निरूपण उससे देवता आदि की उत्पत्ति इसके बाद विजय अभिलाषा और मरुद्गणों की उत्पत्ति का कथन है। कश्यप की संतानों का वर्णन ऋषिवंश निरूपण पितृकल्प का कथन श्राद्धकल्प का कथन वैवस्त मनु की उत्पत्ति उनकी सृष्टि मनुपुत्रों का वंश गान्धर्व निरूपण इक्ष्वाकु वंश का वर्णन रजिका अद्भुत चरित्र ययातिचरित यदुवंशनिरूपण कार्तवीर्यार्जुन चरित परशुरामचरित वृष्णिवंश का वर्णन सगर की उत्पत्ति भार्गव का चरित्र कार्तवीर्यार्जुन समबन्धी कथा, भार्गव और्व की कथा शुक्राचार्यकृत इन्द्र का पवित्र स्तोत्र देवासुर संग्राम की कथा विष्णुमाहात्म्य बलिवंश निरूपण कलियुग में होने वाले राजाओं का चरित्र आदि लिखे गये है, इसके बाद उत्तरभाग के चौथे उपसंहारपाद में वैवस्त मनवन्तर की कथा ज्यों की त्यों लिखी गयी है, जो कथा पहले संक्षेप में कही गयी है उसका यहां विस्तार से निरूपण किया गया है। भविष्य में होने वाले मनुओं की कथा भी कही गयी है, विपरीत कर्मों से प्राप्त होने वाले नरकों का विवरण भी लिखा गया है। इसके बाद शिवधाम का वर्णन है और सत्व आदि गुणों के सम्बन्ध से जीवों की त्रिविधि गति का निरूपण किया गया है। इसके बाद अन्वय तथा व्यातिरेकद्रिष्टि से अनिर्देश्य एवं अतर्क्य परब्रह्म परमात्मा के स्वरूप का प्रतिपादन किया गया है।\n\n\n", "id": "59842", "title": "ब्रह्माण्ड पुराण"}
{"url": "https://hi.wikipedia.org/wiki?curid=59843", "text": "ब्रह्म वैवर्त पुराण\n\nब्रह्मवैवर्त पुराण वेदमार्ग का दसवाँ पुराण है। इसमें भगवान श्रीकृष्ण की लीलाओंका विस्तृत वर्णन, श्रीराधा की गोलोक-लीला तथा अवतार-लीलाका सुन्दर विवेचन, विभिन्न देवताओं की महिमा एवं एकरूपता और उनकी साधना-उपासनाका सुन्दर निरूपण किया गया है। अनेक भक्तिपरक आख्यानों एवं स्तोत्रोंका भी इसमें अद्भुत संग्रह है। इस पुराण में चार खण्ड हैं। ब्रह्मखण्ड, प्रकृतिखण्ड, श्रीकृष्णजन्मखण्ड और गणेशखण्ड। इन चारों खण्डों से युक्त यह पुराण अठारह हजार श्लोकों का बताया गया है। यह वैष्णव पुराण है। इस पुराण में श्रीकृष्ण को ही प्रमुख इष्ट मानकर उन्हें सृष्टि का कारण बताया गया है। 'ब्रह्मवैवर्त' शब्द का अर्थ है- ब्रह्म का विवर्त अर्थात् ब्रह्म की रूपान्तर राशि। ब्रह्म की रूपान्तर राशि 'प्रकृति' है। प्रकृति के विविध परिणामों का प्रतिपादन ही इस 'ब्रह्मवैवर्त पुराण' में प्राप्त होता है। कहने का तात्पर्य है प्रकृति के भिन्न-भिन्न परिणामों का जहां प्रतिपादन हो वही पुराण ब्रह्मवैवर्त कहलाता है। विष्णु के अवतार कृष्ण का उल्लेख यद्यपि कई पुराणों में मिलता है, किन्तु इस पुराण में यह विषय भिन्नता लिए हुए है। 'ब्रह्मवैवर्त पुराण' में कृष्ण को ही 'परब्रह्म' माना गया है, जिनकी इच्छा से सृष्टि का जन्म होता है। 'ब्रह्मवैवर्त पुराण' में श्रीकृष्ण लीला का वर्णन 'भागवत पुराण' से काफी भिन्न है। 'भागवत पुराण' का वर्णन साहित्यिक और सात्विक है जबकि 'ब्रह्मवैवर्त पुराण' का वर्णन श्रृंगार रस से परिपूर्ण है। इस पुराण में सृष्टि का मूल श्रीकृष्ण को बताया गया है।\n\n\n\n\n", "id": "59843", "title": "ब्रह्म वैवर्त पुराण"}
{"url": "https://hi.wikipedia.org/wiki?curid=59851", "text": "जयनारायण व्यास विश्वविद्यालय\n\nजय नारायण व्यास विश्वविद्यालय राजस्थान के जोधपुर जिले में स्थित एक डीम्ड विश्वविद्यालय है। इसकी स्थापना 1962 में की थी। पूर्व में इसका नाम जोधपुर के विश्वविद्यालय था जिसे बाद में बदल दिया गया।\n\nजय नारायण व्यास विश्वविद्यालय पूर्व में जोधपुर विश्वविद्यालय के रूप में जाना जाता था। विश्वविद्यालय राजस्थान राज्य में दूसरा पाठ्य शिक्षण विश्वविद्यालय के लिए राज्य विधानमंडल द्वारा अधिनियमित जोधपुर विश्वविद्यालय अधिनियम (अधिनियम XVII),1962 में स्थापित किया गया था। डॉ एस राधाकृष्ण ने भारत के राष्ट्रपति पद पर 24 अगस्त १९६२ जोधपुर के विश्वविद्यालय का उद्घाटन किया। अपने उद्घाटन भाषण में श्रद्धेय अध्यक्ष प्रो. राधा कृष्णन द्वारा वांछित लक्ष्य विश्वविद्यालय का उद्देश्य परिभाषित किया।\n\nजय नारायण व्यास विश्वविद्यालय पांच परिसरों (लगभग 765 एकड़) के एक क्षेत्र में फैला हुआ है (315.4 हा)।\n\nमुख्य एक 74003 वर्ग मीट्रिक टन का निर्माण क्षेत्र के साथ नए परिसर हा (592.46 एकड़) 263.31 के एक क्षेत्र भर में फैला है। नए परिसर में एक पूरी तरह सुसज्जित विज्ञान संकाय और राज्य की कला प्रयोगशाला है। यह मकान संकाय के कला, शिक्षा और सामाजिक विज्ञान, विश्वविद्यालय प्रेस, व्यायामशाला, USIC, केन्द्रीय पुस्तकालय, रखरखाव कक्ष, खेल के लिए सुविधाएं / खेल और हॉस्टल लड़कियों के लिए यूजी और पीजी स्नातकोत्तर।\nअन्य चार उपग्रह परिसरों जसवंत परिसर (या पुराने परिसर) एक भूमि क्षेत्र 20.45 के साथ हा (46.04 एकड़) हैं और एक निर्माण क्षेत्र के 16335 वर्ग मीट्रिक टन; K. एन कॉलेज महिलाओं के लिए (भूमि क्षेत्र 4.04 हा (9.09 एकड़), निर्माण क्षेत्र 15,885 वर्ग मी); M.B.M इंजीनियरिंग कॉलेज (भूमि क्षेत्र 27.60 हा (62.0 एकड़), 49804 वर्ग मीटर क्षेत्र निर्मित); और S.M.K. परिसर।\n\nजय नारायण व्यास विद्यालय में लगभग 1600 विद्यार्थी विभिन्न विषयों पर पढ़ाई कर रहे हैं।\n\nविश्वविद्यालय के कई कॉलेजों और संस्थानों के निम्न संकायों के तहत पाठ्यक्रमों की पेशकश की है:\n\nविभाग के संकाय के कला, शिक्षा और सामाजिक विज्ञान की शिक्षा प्रदान और प्रशिक्षण में भाषाई अंग्रेज़ी, फ्रांसीसी, हिंदी, राजस्थानी और संस्कृत में उनकी भाषाई क्षमता को सक्रिय करने के लिए छात्रों को सक्षम करने के लिए अध्ययन किया। अध्यापन के अलावा, यह सामाजिक-आर्थिक विकास को बढ़ावा देने के समकालीन विषयों पर शोध को बढ़ावा। शिक्षा और प्रशिक्षण उपयोगी जनशक्ति विदेश मंत्रालय, खुफिया सेवाओं, रणनीतिक क्षेत्रों और अर्थव्यवस्था सहित क्षेत्रों में उत्पन्न होता है।\n\nसंस्थान के शाम के अध्ययन का पीछा बीए, बीकॉम, के लिए काम कर रहे उम्मीदवारों के लिए शाम को कक्षाओं के लिए प्रदान करता है [2] आदि शिक्षा उपलब्ध कराने और तकनीकी जनशक्ति प्रशिक्षित।\n\nM.B.M. इंजीनियरिंग कॉलेज अगस्त 1951 में राजस्थान सरकार द्वारा स्थापित किया गया था। जोधपुर विश्वविद्यालय, अब जय नारायण व्यास विश्वविद्यालय, जोधपुर की 1962 में इंजीनियरिंग के घटक संकाय इस कॉलेज बन गया। MBM इंजीनियरिंग के स्नातक, मास्टर ऑफ़ इंजीनियरिंग, दर्शन के डॉक्टर (पीएच. डी.) और पोस्ट ग्रेजुएट डिप्लोमा की डिग्री करने के लिए अग्रणी इंजीनियरिंग और शैक्षिक कार्यक्रमों में अध्ययन के पाठ्यक्रम प्रदान करता है।\n\nउत्पादन और अनुसंधान केन्द्र विश्वविद्यालय अनुदान आयोग-CWCR के लिए शैक्षिक फिल्मों EMMRC है\n\nविश्वविद्यालय के और इलेक्ट्रॉनिक मीडिया में अपने योगदान के लिए राष्ट्रीय मान्यता प्राप्त है। केंद्र पूरी तरह से विश्वविद्यालय अनुदान आयोग द्वारा वित्त पोषित है। [3]\n\nविज्ञान संकाय और इसका विभाग प्राकृतिक/जैविक संसाधनों भारतीय रेगिस्तान और Aravallies का अध्ययन कर रहे हैं। वनस्पति विज्ञान, रसायन विज्ञान, भूविज्ञान और भौतिकी विभाग DST मुट्ठी प्रायोजित कर रहे हैं। भूविज्ञान विभाग के अन्वेषण और शोषण पृथ्वी संसाधनों का इन क्षेत्रों में सक्रिय रूप से शामिल है। ये तेल, खनिज और भूजल संसाधनों में शामिल हैं। वे इन क्षेत्रों और उनके शोषण के लिए प्रौद्योगिकी के बारे में ज्ञान उत्पन्न होता है और का उपयोग करें। वनस्पति विज्ञान, रसायन विज्ञान, भूविज्ञान, गणित & सांख्यिकी, भौतिकी और प्राणी शास्त्र के विभागों के उच्च गुणवत्ता की शिक्षा और अवसरों/संरचना पश्चिमी राजस्थान की भौतिक संपत्ति पर अनुसंधान के लिए प्रदान कर रहे हैं। विश्वविद्यालय अनुदान आयोग और सी एस आई आर, डीबीटी, DOEN, डीआरडीओ, DST, आईसीएआर, ICFRE और इसरो जैसे अन्य वित्तपोषण एजेंसियों की सहायता के साथ, इन विभागों अत्याधुनिक उपकरणों और फील्ड स्टेशन, ग्रीन हाउस, सूक्ष्म प्रसार प्रयोगशाला की तरह सुविधाएं प्राप्त कर लिया है।\n\nवनस्पति विज्ञान के विभागों और प्राणीशास्त्र रेगिस्तान और विशेषकर अरावली पारिस्थितिकी प्रणालियों की धमकी दी और लुप्तप्राय प्रजातियों के संरक्षण पर काम कर रहे हैं। वे नाजुक पारिस्थितिकी प्रणालियों और प्राकृतिक संसाधनों का अध्ययन कर रहे हैं।\n\nरसायन विज्ञान विभाग और टाई और डाई उद्योग, पर्यावरण remediation, ऊर्जा के भंडारण के लिए और रासायनिक और प्राकृतिक उत्पाद आधारित उद्योगों को बढ़ावा देने के लिए उपकरणों की डिजाइनिंग के विकास के लिए प्राकृतिक उत्पादों का रसायन विज्ञान पर काम कर रहा है।\n\nविभाग के भौतिकी और गणित विज्ञान-आधारित उद्योग और तेल अन्वेषण और रक्षा करने के लिए संबंधित डिजाइन जैसे रणनीतिक क्षेत्रों में ज्ञान और शिक्षण, शिक्षा, और उपयोग के लिए वैज्ञानिक तरीकों का विकास उत्पन्न करने के लिए डीआरडीओ सहित एजेंसियों के साथ सहयोग में काम कर रहे हैं। भौतिकी विभाग के सहयोग से डीआरडीओ और बीएआरसी में सामग्री विज्ञान के पहलुओं पर काम कर रहा है।\n\nविज्ञान संकाय और इसका विभाग उद्योगों और संगठनों के साथ सहयोग/समझौता ज्ञापनों है। अलग-अलग प्रयोगशालाओं/शिक्षकों के विकास और विज्ञान पर आधारित तकनीकों और विश्वविद्यालय में उत्पन्न संसाधनों के उपयोग में सरकारी और गैर-सरकारी संगठनों मदद कर रहे हैं।\n\nवाणिज् य संकाय और प्रबंधन अध्ययन मुख्य और प्रसिद्ध इस विश्वविद्यालय के संकाय में से एक है और कई कैस, प्रबंधकों, अधिकारियों, शिक्षकों और विद्वानों उद्योग के लिए उत्पादन किया गया है। यह होटल प्रबंधन और पर्यटन में पाठ्यक्रम में विशेष है। वे भारत के हर कोने में हैं। संकाय है चार प्रमुख विभाग सहित व्यवसाय प्रशासन विभाग, लेखा विभाग, व्यापार वित्त विभाग, तथा विभाग का प्रबंधन अध्ययन। [4] संकाय 'पर प्राधिकरण के डेलिगेशन' प्रतिष्ठित 'एस्कॉर्ट्स अवार्ड' से एक परियोजना के लिए मिला है।\n\n1989-90 में बनाया गया था एक अलग विभाग ऑफ मैनेजमेंट स्टडीज और एमबीए कोर्स की जिम्मेदारी यह करने के लिए सौंपा गया था। जोधपुर एमबीए कार्यक्रम भारत में शुरू किया जा करने के लिए जल्द से जल्द एमबीए का एक और आईआईएम के एक समकालीन है। यह एक पायनियर विभाग और भारत में पहला विश्वविद्यालय हो गया है। [5] यह अच्छी तरह से सुसज्जित कक्षाओं, संगोष्ठी कमरे और एक कंप्यूटर सेंटर के साथ एक विशाल इमारत में जसवंत परिसर में स्थित है।\n\nपात्रता मानदंड एमबीए कार्यक्रम में प्रवेश के लिए स्नातक में 50% कुल अंक है। प्रवेश सामान्य प्रबंधन योग्यता Test(CMAT) के माध्यम से है। [6] सभी एआईसीटीई अनुमोदित संस्थाओं की उम्मीद कर रहे हैं।\n", "id": "59851", "title": "जयनारायण व्यास विश्वविद्यालय"}
{"url": "https://hi.wikipedia.org/wiki?curid=59853", "text": "सरदार पटेल मेडिकल कालेज\n\nसरदार पटेल मेडिकल कालेज यह बीकानेर नगर में स्थित है रास्थान का दूसरा सबसे पुराना मेडिकल कालेज है, उत्तर भारत का भी यह एक पुराना मेडिकल कालेज है, इस से पी.बी.एम चिकित्साल्य सम्बन्ध है।\n", "id": "59853", "title": "सरदार पटेल मेडिकल कालेज"}
{"url": "https://hi.wikipedia.org/wiki?curid=59860", "text": "ब्रज भूमि (चलचित्र)\n\n", "id": "59860", "title": "ब्रज भूमि (चलचित्र)"}
{"url": "https://hi.wikipedia.org/wiki?curid=59861", "text": "विद्युत अपघटन\n\nरसायन विज्ञान एवं निर्माण (मैन्युफैक्चरिंग) मे विद्युत अपघटन (electrolysis) उस प्रक्रिया को कहते हैं जिसके द्वारा किसी रासायनिक यौगिक में विद्युत-धारा प्रवाहित करके उसके रासायनिक बन्धों को को तोड़ा जाता है। उदाहरण के लिये जल में विद्युत धारा प्रवाहित करने पर जल, हाइड्रोजन एवं ऑक्सीजन में विघटित हो जाता है जिसे जल का विद्युत अपघटन कहते हैं। विद्युत अपघटन के बहुत से उपयोग हैं। अयस्कों को प्रसंस्कारित करके उनमें निहित रासायनिक तत्व को शुद्ध करना एवं उसे अलग करना इसका सबसे महत्वपूर्ण औद्योगिक एवं व्यावसायिक उपयोग है। \n\n\n\n\n\n\nजब किसी ऑयनिक पदार्थ (जो कि विलयन के रूप में हो या पिघला हा हो) से जब विद्युत धारा प्रवाहित करते हैं तो विद्युताग्रों (एलेक्ट्रोड्स) के उपर रासायनिक अभिक्रिया होती है और इससे नये पदार्थ बनते हैं। \n\n\n\n\nउपरोक्त अवयवों की भूमिका इस प्रकार है-\n\n\n\nविद्युताग्र, विद्युत के चालक होने चाहिये। धातु, ग्रेफाइट और अर्धचालक पदार्थों के एलेक्ट्रोड बहुता प्रयोग में लाये जाते हैं। एलेक्ट्रोड के पदार्थ का चुनाव इन् बातों से प्रभावित होता है- \n\n\n\n\n\n\n\n\n\n\n\n\n\n\n\n\n\n\nजल का विद्युत अपघटन करने के लिये दिष्ट धारा (डीसी) का कोई स्रोत आवश्यक होता है, जैसे बैटरी या डीसी जनित्र या रेक्टिफायर आदि। पानी के विद्युत अपघटन से हाइड्रोजन और आक्सीजन प्राप्त होते हैं। पानी से हाइड्रोजन की प्राप्ति इसे महत्वपूर्ण बनाती है।\n\nहाइड्रोजन बहुत उपयोगी है। इसका उपयोग अन्तर्दहन इन्जनों में इंधन के रूप में किया जा सकता है अथवा इसे इंधन सेल (फुएल सेल) में उपयोग करके उससे विद्युत मोटरें चलाने के काम में लाया जा सकता है। \n\nविद्युत अपघटन के क्षेत्र में अग्रणी कार्य करने वाले कुछ व्यक्तियों के नाम -\n\n\n", "id": "59861", "title": "विद्युत अपघटन"}
{"url": "https://hi.wikipedia.org/wiki?curid=59862", "text": "बीकानेर इंजीनियरिंग कालेज\n\nबीकानेर नगर में स्थापित एक अभियांत्रिकी कालेज\n", "id": "59862", "title": "बीकानेर इंजीनियरिंग कालेज"}
{"url": "https://hi.wikipedia.org/wiki?curid=59865", "text": "कोटपुतली\n\nकोटपूतली एक शहर तथा नगर पालिका है जो जयपुर जिला राजस्थान में हरियाणा सीमा के पास स्थित है \nजनसँख्या -२००१ के आंकडो के हिसाब से यहाँ की आबादी ४०१५७ है जिसमे ५३% पुरुष तथा ४७% महिला है, साक्षरता \nदर ६७% है कोटपूतली एक बड़े शहर और राजस्थान राज्य के जयपुर जिले में एक नगर पालिका है। अब यह मुख्य शहर का एक हिस्सा माना जाता है जो कोट और आसपास के पूतली गांव नामित मुख्य शहर है, से बना है। कोटपूतली एक बहुत पुरानी और ऐतिहासिक जगह है। यह महाभारत की अवधि के दौरान पास के कस्बे विराटनगर[बैराठ]पर राजधानी होने मत्स्य (अब अलवर) राज्य का एक हिस्सा था। कोटपूतली तंवर राजपूत पाटन में अपने मूल, सीकर जिले में अब एक छोटे से शहर होने के नाम पर है जो टोरावाटी का एक हिस्सा था। ब्रिटिश काल के दौरान, कोटपूतली खेतड़ी की रियासत के तहत एक निजामत था। खेतड़ी के राजा सरदार सिंह उपस्थित सरदार स्कूल और सरदार जनाना अस्पताल सहित कोटपूतली में कई इमारतों का निर्माण किया। इसका स्थान भी बहुत अच्छा है। यह 79 किलोमीटर दूर अलवर से 105 किलोमीटर दूर जयपुर से और गुड़गांव से 128 किमी दूर है। यात्रा करने के लिए आस-पास के स्थानों पर यह एक तेजी से विकसित शहर है, जिनमें सिलीसेढ़, सरिस्का,विराटनगर,सरूंड माता,भानगढ़ अादि शामिल है। यहां पर सीमेंट उत्पादन के मामले में एशिया की सबसे बड़ी कंपनी अल्ट्राटेक सीमेंट[आदित्य बिरला ग्रुप] का सीमेंट का कारखाना है।\n\nगत पंचायती चुनाव के दौरान कोटपूतली पंचायत समिति में से कुछ ग्राम प़ंचायतें निकालकर पावटा नयी पंचायत समिति बनायी गयी है। \n\nग्राम पंचायत रायकरणपुरा के बखराना गांव में स्थित ठाकुर जी का मंदीर है जो दन्त कथानुसार लगभग ६०० वर्ष पुराना है।\nकोटपूतली के वर्तमान विधायक राजेंद्र सिंह यादव (कोंग्रेस) है\nवीर सिंह यादव\n", "id": "59865", "title": "कोटपुतली"}
{"url": "https://hi.wikipedia.org/wiki?curid=59867", "text": "जयसमंद\n\nढेबर झील या जयसमंद झील पश्चिमोत्तर भारत के दक्षिण-मध्य राजस्थान राज्य के अरावली पर्वतमाला के दक्षिण-पूर्व में स्थित एक विशाल जलाशय है। यह राजस्थान के प्रमुख पर्यटन स्थलों में से एक है। इस झील को एशिया की सबसे बड़ी कृत्रिम झील होने का गौरव प्राप्त है। यह उदयपुर जिला मुख्यालय से 51 कि॰मी॰ की दूरी पर दक्षिण-पूर्व की ओर उदयपुर-सलूम्बर मार्ग पर स्थित है। अपने प्राकृतिक परिवेश और बाँध की स्थापत्य कला की सुन्दरता से यह झील वर्षों से पर्यटकों के आकर्षण का महत्त्वपूर्ण स्थल बनी हुई है। यहां घूमने का सबसे उपयुक्त समय मानसून के समय है। झील के साथ वाले रोड पर केन से बने हुए घर बड़ा ही मनोरम दृश्य प्रस्तुत करते हैं। यह झील का सबसे सुन्दर दृष्य है।\n\nइसका निर्माण अलवर के महाराज जय सिंह ने 1910 में पिकनिक के लिए करवाया था। उन्होंने इस झील के बीच में एक टापू का निर्माण भी कराया था।\n\nउदयपुर के तत्कालीन महाराणा जयसिंह द्वारा 1687 एवं 1691 ईसवी के मध्य 14 हजार 400 मीटर लंबाई एवं 9 हजार 500 मीटर चौडाई में निर्मित यह कृत्रिम झील एशिया की सबसे बड़ी मीठे पानी का स्वरूप मानी जाती है। दो पहाडि़यों के बीच में ढेबर दर्रा को कृत्रिम झील का स्वरूप दिया गया और महाराणा जयसिंह के नाम पर इसे 'जयसमन्द' कहा जाने लगा। बताया जाता है कि कुछ वर्षों पूर्व इस झील में नौ नदियों एवं आधा दर्जन से भी अधिक नालों से जल आता था, लेकिन अब मात्र गोमती नदी और इसकी सहायक नदियों और कुछ नालों से ही जल का आगमन हो पाता है।\n\nस्थापत्य कला की दृष्टि से बना बाँध अपने आप में आकर्षण का प्रमुख केंद्र है। झील की तरफ़ के बाँध पर कुछ-कुछ दूरी पर बनी छह खूबसूरत छतरियाँ पर्यटकों का मन मोह लेती हैं। गुम्बदाकार छतरियाँ पानी की तरफ़ उतरते हुए बनी हैं। इन छतरियों के सामने नीचे की ओर तीन-तीन बेदियाँ बनाई गई हैं। सबसे नीचे की बेदियों पर सूंड़ को ऊपर किए खड़ी मुद्रा में पत्थर की कारीगरी पूर्ण कलात्मक मध्यम कद के छह हाथियों की प्रतिमा बनाई गई है। यहीं पर बाँध के सबसे उँचे वाले स्थान पर महाराणा जयसिंह द्वारा भगवान शिव को सर्मपित 'नर्मदेश्‍वर महादेव' का कलात्मक मंदिर भी बनाया गया है।\n\nएशिया की संभवत सबसे बड़ी कृत्रिम झील बाँध के उत्तरी छोर पर महाराणा फतहसिंह द्वारा निर्मित महल है, जिन्हें अब विश्रामगृह में तब्दील कर दिया गया है। दक्षिणी छोर पर बने महल \"महाराज कुमार के महल\" कहे जाते थे। दक्षिण छोर की पहाड़ी पर महाराणा जयसिंह द्वारा बनाए गए महल का जीर्णोद्धार महाराणा सज्जनसिंह के समय कराया गया था। उन्होंने इस झील के पीछे 'जयनगर' को बसाकर कुछ इमारतें एवं बावड़ी का निर्माण करवाया था, जो आबाद नहीं हो सके। आज यहाँ निर्माण के कुछ अवशेष ही नजर आते हैं।\n\nऐतिहासिक दस्तावेजों के अनुसार यह भी बताया जाता है कि झील में पानी लाने वाली गोमती नदी पर महाराणा जयसिंह ने 375 मीटर लंबा एवं 35 मीटर ऊँचा बाँध बनवाया था, झील को बंधवाने के लिए महाराणा द्वारा वख्‍ता एवं गलालिंग दो पुर्बिया चौहान राजपूतो को जो आपस में काका भतीजा थे के जिम्‍में दियाा झील के तल की चौड़ाई 20 मीटर एवं ऊपर से चौड़ाई पाँच मीटर है। बाँध का निर्माण के सलुम्‍बर में स्थित बरोडा गांव की खदानों से सफेद पत्‍थरों से करवाया गया बरोडा की खदान से झील तक पत्‍थरों को गधे पर लाद कर लाया गय था झील की मजबूती के लिहाज से दोहरी दीवार बनाई गई है। सुरक्षा की दृष्टि से बाँध से करीब 100 फीट की दूरी पर 396 मीटर लंबा एवं 36 मीटर ऊँचा एक और बाँध बनवाया गया। महाराणा सज्जनसिंह एवं फहसिंह के समय में इन दो बाँधों के बीच के भाग को भरवाया गया और समतल भूमि पर वृक्षारोपण किया गया।\n\nजयसमन्द झील पर्यटकों के आकर्षण का सबसे बड़ा केन्द्र बन गई है। झील के अंदर बांध के सम्मुख एक टापू पर पर्यटकों की सुविधा के लिए 'जयसमन्द आइलेंड' का निर्माण एक निजी फर्म द्वारा कराया गया है। यहाँ आने वाले पर्यटकों के लिए ठहरने के लिए अच्छे सुविधायुक्त वातानुकूलित कमरे, रेस्टोरेन्ट, तरणताल एवं विविध मनोरंजन के साधन उपलब्ध हैं। यहाँ तक पहुँचने के लिए नौका का संचालन किया जाता है। नौका से झील में घूमना अपने आप में अनोखा सुख का अनुभव देता है। जयसमन्द झील के निकट वन एवं वन्यजीव प्रेमियों के लिए वन विभाग द्वारा वन्यजीव अभयारण्य भी बनाया गया है। यहाँ एक मछली पालन का अच्छा केन्द्र भी है। झील की खूबसूरती और प्राकृतिक परिवेश की कल्पना इसी से की जा सकती है कि अनेक फ़िल्मकारों ने अपनी फ़िल्मों में यहाँ के दृश्यों को कैद किया है। सड़क के किनारे सघन वनस्पति एवं वन होने से उदयपुर से राजसमन्द झील पहुँचना भी अपने आप में किसी रोमांच से कम नहीं है।\n\nजय समन्द रोड बहुत ही परेशान करने वाला है। अत: जय समन्द, उदयपुर घूमने के लिए ऑटो के स्थान पर टैक्सी लीजिए। यह एक डेढ घंटे में आपको अन्‍तर्राज्‍यीय बस अड्डे से उदयपुर पहुंचा देगी। इसके लिए टैक्सी वाले पर्यटकों से 400-500 रु लेते हैं। झील के पास रूकने की कोई व्यवस्था नहीं है।\n\n", "id": "59867", "title": "जयसमंद"}
{"url": "https://hi.wikipedia.org/wiki?curid=59870", "text": "दण्डवत् प्रणाम\n\nहिंदू धर्म में मनुष्य के चार गुरु माने जाते हैं। माता, पिता, आचार्य और सद्गुरु। एक शिशु की प्रथम गुरु उसकी माता है जो उस मूक प्राणी को वाणी प्रदान करती है। प्रायः अच्छे घरों में माता बालक को बोलना सिखाने के लिए -जय- शब्द का उच्चारण कराने का अभ्यास कराती है। इसका अर्थ दूसरों को प्रणाम या नमस्कार करना है। सभ्यता के विकास में यह प्रणाम या नमस्कार भी तीन प्रकार का हो जाता है। समय, स्थान, भाषा, धर्म और अवस्था के अनुरूप प्रणाम करने की विधि और बोले जाने वाले शब्द भी भिन्न भिन्न हो जाते हैं। पहला प्रणाम समान आयु के सामान्य जनों को किया जाता है। दूसरा अपने से बड़ों के प्रति हाथ जोड़ कर किया जाता है। तीसरा प्रणाम श्रद्धाभाव में अति विशिष्ट पुरुषों के प्रति किया जाता है। ये अति विशिष्ट पुरुष हैं - परमात्मा, देवता, माता, पिता, आचार्य और गुरुदेव। सद्ग्रंथों में आत्मिक ज्ञान या मंत्रदाता गुरु का दर्जा अति उच्च वर्णन किया है जिन्हें दण्डवत् प्रणाम करने का विधान है। प्रणाम करने वाला भक्त अपने शरीर के आठ अंग - दो हाथ, दो पैर, दो आँखें, पेट और मस्तक भूमि पर स्पर्श कर के अर्थात् सीधा दण्ड के समान लेट कर अपने वंदनीय को प्रणाम करता है। इसमें उसका भाव यह होता है कि मैं आपके संम्मुख मन वचन कर्म से समर्पण हूँ, वंदना करते हुए आप का आशीर्वाद मांगता हूँ, मुझ असमर्थ को अपनी आज्ञा और सामर्थ्य प्रदान कर उठ कर जीवन में आगे बढ़ने की प्रेरणा दें।", "id": "59870", "title": "दण्डवत् प्रणाम"}
{"url": "https://hi.wikipedia.org/wiki?curid=59871", "text": "निष्कर्षण धातुकर्मिकी\n\nनिष्कर्षण धातुकर्मिकी या निष्कर्षण धातुकर्म (Extractive metallurgy) के अन्तर्गत किसी अयस्क से धातु प्राप्त करना, उसको शुद्ध करना एवं उसकी पुनर्चक्रण (री-साइक्लिंग) करने की प्रक्रियाओं एवं उससे सम्बन्धित विषयों का अध्ययन किया जाता है। \n\nपृथ्वी के गर्भ (क्रस्ट) में पायी जाने वाली अधिकांश धातुएँ आक्साइड या सल्फाइड यौगिकों के रूप में होती हैं। इसलिये इनसे धातु प्राप्त करने के लिये इनका अपचयन (reduction) करना पहली जरूरत है। इन यौगिकों का रेडॉक्स दो विधियों से किया जा सकता है - रासायनिक विधि या विद्युत अपघटन की विधि से। कुछ धातुओं के निष्कर्षण् के लिये दोनो ही विधियों का प्रयोग करना पड़ता है। किन्तु निष्कर्षण के पहले धातु के अयस्क में से धातु के यौगिक को उपयुक्त विधि द्वारा अलग करना पड़ता है। इसके लिये अयस्क का रासायनिक प्रसंस्करण, या भौतिक प्रसंस्करण, या दोनो प्रसंस्करण करने पड़ते हैं।\n\n (स्मेल्टिंग)\n", "id": "59871", "title": "निष्कर्षण धातुकर्मिकी"}
{"url": "https://hi.wikipedia.org/wiki?curid=59874", "text": "आभासी\n\nआभासी शब्द, एक अवधारणा है जो विभिन्न क्षेत्रों में विभिन्न अर्थों और हिदायतों के साथ लागू होती है।\n\nदर्शनशास्त्र की परिभाषा के अनुसार “प्रत्येक वो वस्तु (या गुण) जो वास्तविक न होते हुये भी वास्तविक वस्तु के सभी गुणों के होने का आभास कराती है आभासी होती है।\n", "id": "59874", "title": "आभासी"}
{"url": "https://hi.wikipedia.org/wiki?curid=59875", "text": "स्पाइस (सॉफ्टवेयर)\n\nस्पाइस (अंग्रेजी: Simulation Program with Integrated Circuit Emphasis या SPICE, सिमुलेशन प्रोग्राम विद इन्टीग्रेटेड सर्किट एम्फेसिस, हिन्दी अनुवाद: एकीकृत परिपथ प्रमुखता युक्त अनुकरण क्रमादेश) एनालॉग विद्युत परिपथ सिमुलेट करने वाला एक सॉफ्टवेयर है। यह एक अति-उपयोगी और शक्तिशाली प्रोग्राम है जो आईसी डिजाइन या प्रिन्टेड सर्किट बोर्ड स्तर के विद्युत परिपथ के डिजाइन के लिये प्रयोग में लाया जाता है ताकि बनाने के पहले ही विभिन्न स्थितियों में परिपथ के व्यवहार की मीमांसा की जा सके। इसे उन्नीस सौ सत्तर के दशक में कैलिफोर्निया विश्वविद्यालय, बर्कली के इलेक्ट्रॉनिक्स अनुसंधान प्रयोगशाला के लैरी नागेल ने अपने शोध-मार्गदर्शक प्रोफेसर डोनाल्ड पीटर्शन की देखरेख में विकसित किया। \n\n\n\n\nइस कार्य के लिये ऐसे प्रोग्राम डिजाइन किये गये हैं जो स्विच का एक सरल मॉडल उपयोग करते हैं। इससे बड़े-बडे कनवर्टर भी आसानी से कम समय में सिमुलेट हो जाते हैं। इस तरह के कुछ प्रमुख सिमुलेटर ये हैं-\n\n\n\n\n", "id": "59875", "title": "स्पाइस (सॉफ्टवेयर)"}
{"url": "https://hi.wikipedia.org/wiki?curid=59891", "text": "ज़कात\n\nज़कात ( \"zakāt\", \"पाक या शुद्धी करने वाला\", एवं ज़कात अल-माल , \"सम्पत्ती पर ज़कात \", या \"ज़काह\") इस्लाम में एक प्रकार का \"दान देना\" है, जिसको धार्मिक रूप से ज़रूरी और कर के रूप में देखा और माना जाता है। कुरआन के अनुसार सलात या नमाज़ के बाद ज़कात ही का मक़ाम है. \n\nइस्लाम धर्म के अनुसार पांच मूल स्तंभों में से एक माना जाता है, और हर मुस्लमान को अपने धन में से ज़कात की अदायगी ज़रूरी है। यह दान धर्म नहीं बल्की धार्मिक कर या टेक्स माना जाता है और फ़र्ज़ भी है.\n\nइस्लाम के पवित्र ग्रंथ कुरान के मुताबिक हर एक समर्पित मुसलमान को साल (चन्द्र वर्ष) में अपनी आमदनी का 2.5 % हिस्सा ग़रीबों को दान में देना चाहिए। इस दान को ज़कात कहते हैं।\n\nजकात का मकसद यह है कि जरूरतमंदों को माली सहायता करके उनहें भी जकात देने के लायक और काबिल बनाना.\n\nज़कात हर मुस्लमान पर फ़र्ज़ है। \nज़कात इनको दे सकते हैं\n\nज़कात इन लोगों को नहीं देसकते, क्योंकि इन को देख भाल करने की ज़िम्मेदारी होती है, इनकी देख भाल करना बेटों, पती और बाप की होती है, इस लिए व्यक्ती को निम्न लोगों को ज़कात देने की अनुमती नहीं है। \n", "id": "59891", "title": "ज़कात"}
{"url": "https://hi.wikipedia.org/wiki?curid=59894", "text": "राव तुला राम\n\nराव तुलाराम सिंह (09 दिसम्बर 1825 -23 सितम्बर 1863) 1857 का प्रथम भारतीय स्वतंत्रता संग्राम के प्रमुख नेताओं में से एक थे। उन्हे हरियाणा राज्य मे \" राज नायक\" माना जाता है। विद्रोह काल मे, हरियाणा के दक्षिण-पश्चिम इलाके से सम्पूर्ण बिटिश हुकूमत को अस्थायी रूप से उखाड़ फेंकने तथा दिल्ली के ऐतिहासिक शहर मे विद्रोही सैनिको की, सैन्य बल, धन व युद्ध सामाग्री से सहता प्रदान करने का श्रेय राव तुलाराम को जाता है। \n\nअंग्रेजों से भारत को मुक्त कराने के उद्देश्य से एक युद्ध लड़ने के लिए मदद लेने के लिए उन्होंने भारत छोड़ा तथा ईरान और अफगानिस्तान के शासकों से मुलाकात की, रूस के ज़ार के साथ सम्पर्क स्थापित करने की उनकी योजनाएँ थीं। इसी मध्य 37 वर्ष की आयु में 23 सितंबर 1863 को काबुल में पेचिश से उनकी मृत्यु हो गई।\n\nइनका जन्म हरियाणा राज्य के रेवाड़ी शहर में एक यादव(अहीर) परिवार में 09 दिसम्बर1825 को हुआ। इनके पिता का नाम राव पूरन सिंह तथा माता जी का नाम ज्ञान कुँवर था। इनके दादा का नाम राव तेज सिंह था।\n\n1857 की क्रांति मे राव तुलाराम ने खुद को स्वतंत्र घोषित करते हुये राजा की उपाधि धारण कर ली थी। उन्होने नसीबपुर नमक स्थान पर अंग्रेजों से युद्ध किया जिसमें उनके पाँच हजार से अधिक अहीर,राजपूत व ब्राह्मण मारे गए थे। उन्होने दिल्ली के क्रांतिकारियों को भी सहयोग दिया व 16 नवम्बर 1857 को,स्वयं ब्रिटिश सेना से नरवाने मे युद्ध किया परंतु वह पराजित हुये। आगे की लड़ाई की रणनीति तय करने हेतु वह तात्या टोपे से मिलने गए, परंतु 1862 मे तात्या टोपे के बंदी बना लिए जाने के कारण सैनिक सहायता मांगने ईरान व अफगानिस्तान चले गए जहाँ अल्पायु मे उनकी मृत्यु हो गयी। 1857 की क्रांति मे भागीदारी के कारण ब्रिटिश हुकूमत ने 1859 मे, राव तुलाराम की रियासत को जब्त कर लिया था। परंतु उनकी दोनों पत्नियों का संपत्ति पर अधिकार कायम रखा गया था। 1877 मे उनकी उपाधि उनके पुत्र 'राव युधिष्ठिर सिंह' को अहिरवाल का मुखिया पदस्थ करके लौटा दी गयी।\n\n23 सितम्बर 2001, को भारत सरकार ने महाराजा राव तुलाराम की स्मृति मे डाक टिकेट जारी किया। उनके सम्मान मे बने, जफरपुर कलाँ का \"राव तुलाराम मेमोरियल चिकित्सालय, महाराजा राव तुलाराम मार्ग पर स्थित 'रक्षा अध्ययन व विश्लेषण संस्थान' व महाराजा राव तुलाराम पोलिटेक्निक, वजीरपुर चिराग दिल्ली प्रमुख है। \n\nराव तुलाराम चिकित्सालय दिल्ली मे धंसा रोड के रावता मोड के निकट जफरपुर पुलिस स्टेशन के पास स्थित है।\n", "id": "59894", "title": "राव तुला राम"}
{"url": "https://hi.wikipedia.org/wiki?curid=59897", "text": "इयाजुद्दीन अहमद\n\nयाजुद्दिन अहमद (बांग्ला: য়াজউদ্দিন আহম্মেদ) (१ फरवरी, 1931) के वर्तमान राष्ट्रपति बांग्लादेश की है और कार्यालय में 2002 के बाद से पैदा की गई है। जन्म है विक्रमपुर ढाका जिला, तत्कालीन बंगाल प्रांत, ब्रिटिश भारत में पैदा हुई थी (अब मुंशिगंज जिला, बांग्लादेश)।\n", "id": "59897", "title": "इयाजुद्दीन अहमद"}
{"url": "https://hi.wikipedia.org/wiki?curid=59905", "text": "लियोनिद ब्रेझ़नेव\n\nलियोनिद ईलिच ब्रेझ़नेव (रूसी: Леонид Ильич Брежнев, \"'झ़' के लिए उच्चारण सहायता\"), (19 दिसम्बर 1906 - 10 नवम्बर 1982) सोवियत संघ की कम्युनिस्ट पार्टी की केन्द्रीय समिति के भूतपूर्व महासचिव थे और सन् 1964 से सन् 1982 में अपनी मृत्यु तक सोवियत संघ के प्रमुख शासक थे। उनका अठाराह साल का शासनकाल जोसेफ स्टालिन के अलावा किसी भी अन्य सोवियत शासक से लम्बा था। इस काल में उन्होने एक ओर सोवियत संघ को सैन्य रूप से बहुत शक्तिशाली बनाया और उसका विश्व-स्तर पर प्रभाव बहुत बढ़ाया, लेकिन दूसरी ओर सोवियत संघ की आर्थिक स्थिति काफ़ी मंदा हो गयी। इस आर्थिक कमज़ोरी को सोवियत संघ के सन् 1991 में ख़त्म होकर टूट जाने का एक मुख्य कारण बताया जाता है।\n\n'ब्रेझ़नेव' में 'झ़' अक्षर के उच्चारण पर ध्यान दें क्योंकि यह बिना बिन्दु वाले 'झ' से ज़रा भिन्न है। इसका उच्चारण अंग्रेज़ी के 'टेलिविझ़न' शब्द के 'झ़' से मिलता है।\n\n", "id": "59905", "title": "लियोनिद ब्रेझ़नेव"}
{"url": "https://hi.wikipedia.org/wiki?curid=59907", "text": "विक्टर चेर्नोम्यिर्दिन\n\nविक्टर शर्नोमायर्डिन (, ; 9 अप्रैल 19383 नवम्बर 2010) गैइश्प्रोम ऊर्जा कंपनी के संस्थापक और पहले अध्यक्ष थे। वह सबसे लम्बे समय तक रूस के प्रधानमंत्री (1992–1998) रह चुके हैं।\n", "id": "59907", "title": "विक्टर चेर्नोम्यिर्दिन"}
{"url": "https://hi.wikipedia.org/wiki?curid=59920", "text": "दिमित्री मेदवेदेव\n\nदिमित्री मेदवेदेव (रूसी में Дмитрий Медведев) यह रूसी राजनीतिज्ञ है जो 2008-2012 में रूसी महासंघ का राष्ट्रपति था। 2012 से वह रूस का प्रधानमंत्री है।\n\nमेदवेदेव का जन्म 1965 को लेनिनग्राद में हुआ था। वह लेनिनग्राद विश्वविद्यालय में न्यायशास्त्र पढ़ता था। 1988 से 1997 तक वह इस विश्वविद्यालय में व्यवहार विधि पढ़ाता था। उसी समय में वह व्लादिमीर पुतिन के साथ सेंट पीटर्सबर्ग की नगरपालिका में काम करता था। 2000 में वह पुतिन के चुनाव अभियान के लिए ज़िम्मेदार था। 2000 से 2008 तक वह गाज़प्रोम के मुख्य निर्देशक के रूप में काम करता था। 2004 से वह रूसी सुरक्षा परिषद् का सदस्य था। 2005 में पुतिन ने उसको उपप्रधान मंत्री के पद पर नियुक्त किया। 2008 में कई दलों के संघ ने (अखंड रूस, न्यायी रूस, खेतिहर दल) मेदवेदेव को राष्ट्रपति के पद के लिए सिफारिश किया था।\n2008 के चुनाव में मेदवेदेव ने वोटों के 70 प्रतिशत को प्रप्त किया। मेदनेदेव के शासन के दौरन रूस जोर्जिया से युद्ध करता था। 2008-2009 में रूस में आर्थिक संकट घटित हुआ। मेदवेदेव ने पुलिस और सैन्य के सुधार शुरू किया। उसके शासन के दौरन रूसी-अमरिकी व्यवहार सुधर हो गए।\nरूसी उदारवादी विरोधियों के ख्याल में मेदवेदेव पुतिन पर निर्भर होता है। उसी समय में मेदवेदेव सरकार में उदार समूह का नेता माना जाता है। इसलिए वह अक्सर राष्टरवादी राजनीतिज्ञों के द्वारा आलोचना किया जाता है।\n\n - मेदवेदेव का आधिकारिक साइट\n", "id": "59920", "title": "दिमित्री मेदवेदेव"}
{"url": "https://hi.wikipedia.org/wiki?curid=59923", "text": "जनहित याचिका\n\nजनहित याचिका (जहिया), भारतीय कानून में, सार्वजनिक हित की रक्षा के लिए मुकदमे का प्रावधान है। अन्य सामान्य अदालती याचिकाओं से अलग, इसमें यह आवश्यक नहीं की पीड़ित पक्ष स्वयं अदालत में जाए। यह किसी भी नागरिक या स्वयं न्यायालय द्वारा पीडितों के पक्ष में दायर किया जा सकता है। \n\nजहिया के अबतक के मामलों ने बहुत व्यापक क्षेत्रों, कारागार और बन्दी, सशस्त्र सेना, बालश्रम, बंधुआ मजदूरी, शहरी विकास, पर्यावरण और संसाधन, ग्राहक मामले, शिक्षा, राजनीति और चुनाव, लोकनीति और जवाबदेही, मानवाधिकार और स्वयं न्यायपालिका को प्रभावित किया है। न्यायिक सक्रियता और जहिया का विस्तार बहुत हद तक समांतर रूप से हुआ है और जनहित याचिका का मध्यम-वर्ग ने सामान्यतः स्वागत और समर्थन किया है। यहाँ यह ध्यातव्य है कि जनहित याचिका भारतीय संविधान या किसी कानून में परिभाषित नहीं है। यह उच्चतम न्यायालय के संवैधानिक व्याख्या से व्युत्पन्न है, इसका कोई अंत‍‍‍र्राष्ट्रीय समतुल्य नहीं है और इसे एक विशिष्ट भारतीय संप्रल्य के रूप में देखा जाता है।\n\nइस प्रकार की याचिकाओँ का विचार अमेरिका में जन्मा। वहाँ इसे 'सामाजिक कार्यवाही याचिका' कहते है। यह न्यायपालिका का आविष्कार तथा न्यायधीश निर्मित विधि है। भारत मे जनहित याचिका पी.एन.भगवती ने प्रारंभ की थी। \n\nये याचिकाएँ जनहित को सुरक्षित तथा बढाना चाहती है। ये लोकहित भावना पे कार्य करती हैं। ये ऐसे न्यायिक उपकरण है जिनका लक्ष्य जनहित प्राप्त करना है। इनका ल्क्ष्य तीव्र तथा सस्ता न्याय एक आम आदमी को दिलवाना तथा कार्यपालिका विधायिका को उनके संवैधानिक कार्य करवाने हेतु किया जाता है। ये 'समूह हित' मे काम आती है ना कि व्यक्ति हित में। यदि इनका दुरूपयोग किया जाये तो याचिकाकर्ता पर जुर्माना तक किया जा सकता है। इनको स्वीकारना या ना स्वीकारना न्यायालय पर निर्भर करता है।\n\nजनहित याचिकाओं की स्वीकृति हेतु उच्चतम न्यायालय ने कुछ नियम बनाये हैं-\n\nइसके लाभ \n\n1. इस याचिका से जनता मे स्वयं के अधिकारों तथा न्यायपालिका की भूमिका के बारे मे चेतना बढती है यह मौलिक अधिकारों के क्षेत्र को वृहद बनाती है इसमे व्यक्ति को कई नये अधिकार मिल जाते है \n2. यह कार्यपालिका विधायिका को उनके संवैधानिक कर्तव्य करने के लिये बाधित करती है, साथ ही यह भ्रष्टाचार मुक्त प्रशासन की सुनिशिचतता करती है \nआलोचनाएं\n\n1. ये सामान्य न्यायिक संचालन मे बाधा डालती है \n\n2. इनके दुरूपयोग की प्रवृति परवान पे है \nइसके चलते सुप्रीम कोर्ट ने खुद कुछ बन्धन इनके प्रयोग पर लगाये है\n\nजनहित याचिका नियमित न्यायिक चर्याओं से भिन्न है। हालाँकि यह समकालीन भारतीय कानून व्यवस्था का महत्वपूर्ण अंग है, आरम्भ में भारतीय कानून व्यवस्था में इसे यह स्थान प्राप्त नहीं था। इसकी शुरुआत अचानक नहीं हुई, वरन् कई राजनैतिक और न्यायिक कारणों से धीरे-धीरे इसका विकास हुआ। कहा जा सकता है कि ७० के दशक से शुरुआत होकर ८० के दशक में इसकी अवधारणा पक्की हो गयी थी।\nए के गोपालन और मद्रास राज्य (१९-०५-१९५०) केस में उच्चतम न्यायालय ने संविधान की धारा २१ का शाब्दिक व्याख्या करते हुए यह फैसला दिया कि धारा में व्याख्यित 'विधिसम्मत प्रक्रिया' का मतलब सिर्फ उस प्रक्रिया से है जो किसी विधान में लिखित हो और जिसे विधायिका द्वारा पारित किया गया हो।\nअर्थात्, अगर भारतीय संसद ऐसा कानून बनाती है जो किसी व्यक्ति को उसके जीने के अधिकार से अतर्कसंगत तरीके से वंचित करता हो, तो वह मान्य होगा। न्यायालय ने यह भी माना कि धारा २१ की विधिसम्मत प्रक्रिया में प्राकृतिक न्याय या तर्कसंगतता शामिल नहीं है।\nन्यायालय ने यह भी माना कि अम‍रीकी संविधान के उलट भारतीय संविधान में न्यायालय विधायिका से हर दृष्टिकोण में सर्वोच्च नहीं है और विधायिका अपने क्षेत्र (कानून बनाने) में सर्वोच्च है। इस फैसले की काफी आलोचना भी हुई लेकिन यह निर्णय २५ साल से भी ज्यादा समय तक बना रहा। ये उच्चतम न्यायालय के आरंभिक वर्ष थे जब इसका रुख सावधानीभरा और विधायिका समर्थक था। यह काल हर तरह से, आज के माहौल, जब न्यायिक समीक्षा की अवधारणा स्थापित हो चुकी है और न्यायालय को ऐसी संस्था के रूप में देखा जाता है जो नागरिकों को राहत प्रदान करता है और नीति-निर्माण भी करता है जिसका राज्य को पालन करना पडता है, से भिन्न था।\nबाद के फैसलों में, न्यायालयों की सर्वोच्चता स्थापित हुई और इस बीच विधायिका और न्यायपालिका के बीच मतभेद और संघर्ष भी हुआ।\nगोलक नाथ और पंजाब राज्य (१९६७) केस मे ११ जजों की खंडपीठ ने ६-५ के बहुमत से माना कि संसद ऐसा संविधान संशोधन पारित नहीं कर सकता जो मौलिक अधिकारों का हनन करता हो।\nकेशवानंद भारती और केरल राज्य (१९७३) केस में उच्चतम न्यायालय ने गोलक नाथ निर्णय को रद्द करते हुए यह दूरगामी सिद्दांत दिया कि संसद को यह अधिकार नही है कि वह संविधान की मौलिक संरचना को बदलने वाला संशोधन करे और यह भी माना कि न्यायिक समीक्षा मौलिक संरचना का भाग है।\nआपातकाल के दौरान नागरिक स्वतंत्रता का जो हनन हुआ था, उसमें उच्चतम न्यायालय के \nए डी एम जबलपुर और अन्य और शिवकांत शुक्ला (१९७६) केस, जिसके फैसले में न्यायालय ने कार्यपालिका को नागरिक स्वतंत्रता और जीने के अधिकार को प्रभावित करने की स्वछंदता दी थी, का भी योगदान माना जाता है। इस फैसले ने अदालत के नागरिक स्वतंत्रता के संरक्षक होने की भूमिका प‍र प्रश्नचिह्न लगा दिया। आपातकाल (१९७५-१९७७) के पश्चात् न्यायालय के रुख में गुणात्मक बदलाव आया और इसके बाद जहिया के विकास को कुछ हद तक इस आलोचना की प्रतिक्रिया के रूप में देख सकते हैं। मेनका गाँधी और भारतीय संघ (१९७८) केस में न्यायालय ने ए के गोपालन केस के निर्णय को पलटकर जीवन और व्यक्तिगत स्वतंत्रता के अधिकारों को विस्तारित किया।\n\nजहिया का प्रथम मुख्य मुकदमा १९७९ में हुसैनआरा खा़तून और बिहार राज्य (AIR 1979 SC 1360) केस में कारागार और विचाराधीन कैदियों की अमानवीय परिस्थितियों से संबद्ध था। यह एक अधिवक्ता द्वारा दि इंडियन एक्सप्रेस अखबार में छपे एक खबर, जिसमें बिहार के जेलों में बन्द हजारों विचाराधीन कैदियों का हाल वर्णित था, के आधार पर दायर किया गया था। मुकदमे के नतीजतन ४०००० से भी ज्यादा कैदियों को रिहा किया गया था। त्वरित न्याय को एक मौलिक अधिकार माना गया, जो उन कैदियों को नहीं दिया जा रहा था। इस सिद्धांत को बाद के केसों में भी स्वीकार किया गया। \nएम सी मेहता और भारतीय संघ और अन्य (१९८५-२००१) - इस लंबे चले केस में अदालत ने आदेश दिया कि दिल्ली मास्टर प्लान के तहत और दिल्ली में प्रदूषण कम करने के लिये दिल्ली के रिहायशी इलाकों से करीब १००००० औद्योगिक इकाईयों को दिल्ली से बाहर स्थानांतरित किया जाए। इस फैसले ने वर्ष १९९९ के अंत में राष्ट्रीय राजधानी क्षेत्र में औद्योगिक अशांति और सामाजिक अस्थिरता को जन्म दिया था और इसकी आलोचना भी हुई थी कि न्यायालय द्वारा आम मजदूरों के हितों की अनदेखी पर्यावरण के लिये की जा रही है। इस जहिया ने करीब २० लाख लोगों को प्रभावित किया था जो उन इकाईयों में सेवारत थे। \nएक और संबद्ध फैसले में उच्चतम न्यायालय ने अक्टूबर २००१ में आदेश दिया कि दिल्ली की सभी सार्वजनिक बसों को चरणबद्ध तरीके से सिर्फ सी एन जी (कम्प्रेस्ड नेचुरल गैस) ईंधन से चलाया जाए।\nक्योंकि यह माना गया कि सी एन जी डीज़ल की अपेक्षा कम प्रदूषणकारी है। हालाँकि बाद में यह भी पाया गया कि बहुत कम गंधक वाला डीज़ल (ULSD) भी एक अच्छा या बेहतर विकल्प हो सकता है।\n\nअन्ना द्र्मुक के सांसद पी जी नारायणन द्वारा मद्रास उच्च न्यायालय में दायर जहिया, जिसमें न्यायालय से संघ सरकार को जनहित में सन टीवी प्राइवेट लिमिटेड के डायरेक्ट टू होम सेवा के आवेदन को अस्वीकृत करने का अनुरोध किया गया था, को न्यायालय ने स्वीकार नहीं किया था।\nजहिया के दुरुपयोग की संभावना हमेशा बनी रही है। और कई मामलों की आलोचना भी हुई है। स्वयं उच्चतम न्यायालय का एक केस में ये अवलोकन है \"अगर इसको सही तरीके से नियंत्रित नहीं किया गया और इसके दुरुपयोग को न रोका गया, तो यह अनैतिक हाथों द्वारा प्रचार, प्रतिशोध, निजी या राजनैतिक स्वार्थ का हथियार बन सकता है।\"\nभारत के मुख्य न्यायधीश के जी बालाकृष्णन ने ८ अक्टूबर २००८ को सिंगापुर लॉ अकादमी में दिये गये अपने भाषण में जहिया की अनिवार्यता दुहराते हुए यह भी माना कि जहिया द्वारा न्यायालय मनमाने तरीके से विधायिका के नीतिगत फैसलों में दखल दे सकता है और ऐसे आदेश दे सकता है जिनका क्रियान्वयन कार्यपालिका के लिये कठिन हो और जिससे सरकार के अंगों के बीच के शक्ति संतुलन की अवहेलना हो। उन्होंने यह भी माना कि जहिया ने बेमतलब केसों को भी जन्म दिया है जिनका लोक-न्याय से कोई सरोकार नहीं है। न्यायालय में मुकदमों की संख्या बढ़ाकर इसने न्यायालय के मुख्य काम को प्रभावित किया है और माना कि जजों के अपने अधिकारों से आगे बढने की स्थिति में कोई जाँच प्रक्रिया भी नहीं है।\nhttp://www.helplinelaw.com/docs/pub-i-litigation/index.php\nhttp://www.legalservicesindia.com\nhttp://www.flonnet.com/fl2525/stories/20081219252507400.htm\nhttp://www.rediff.com/news/jul/15magsay.htm\nhttp://pd.cpim.org/2001/may06/may6_snd.htm\nhttp://www.mahashakti.org.in/2015/07/public-interest-litigation.html\n", "id": "59923", "title": "जनहित याचिका"}
{"url": "https://hi.wikipedia.org/wiki?curid=59925", "text": "कुल (जीवविज्ञान)\n\nकुल () जीववैज्ञानिक वर्गीकरण में प्राणियों के वर्गीकरण की एक श्रेणी होती है। एक कुल में एक-दुसरे से समानताएँ रखने वाले कई सारे जीवों के वंश आते हैं। ध्यान दें कि हर प्राणी वंश में बहुत-सी भिन्न प्राणियों की जातियाँ सम्मिलित होती हैं।\n\nकुलों के नाम अधिकतर लातिनी भाषा में होते हैं क्योंकि जीववैज्ञानिक वर्गीकरण की प्रथा १७वीं और १८वीं सदियों में यूरोप में शुरू हुई थी और उस समय वहाँ लातिनी ज्ञान की भाषा मानी जाती थी। यह रिवायत अभी तक चलती आई है। आधुनिक काल में इस्तेमाल होने वाली वर्गीकरण व्यवस्था १८वीं शताब्दी में कार्ल लीनियस नामक स्वीडी वैज्ञानिक ने की थी।\n\n\n", "id": "59925", "title": "कुल (जीवविज्ञान)"}
{"url": "https://hi.wikipedia.org/wiki?curid=59931", "text": "लोठू निठारवाल\n\nलोठू निठारवाल (१८०४-१८५५) राजस्थान के सीकर जिले में पैदा हुए एक क्रन्तिकारी समाज सुधारक थे। उन्होंने गुलामी की आदतन जनता में स्वाभिमान पैदा किया। उनका मत था कि अमीर एवं उच्च वर्ग कभी जनता व देश के स्वाभिमान का ध्यान नहीं रखते हैं। अंगरेजों की इज्जत को मिटटी में मिलाने वाले लोठू निठारवाल क्रांतिकारियों के प्रेरक बने, इस वजह से १८५७ की क्रांति के हीरो तात्या टोपे सीकर की धरती पर पधारे, लेकिन तब तक लोठू धरती माँ के लिए शहीद हो चुके थे।\n\nराजस्थान के सीकर जिले के गाँव रींगस में १८०४ में लोठू का जन्म हुआ। लोठू ने चोरी छिपे पढ़ना सिखा क्योंकि उस समय किसानों के बच्चों के लिए पढ़ाई वर्जित थी। उनके लिए वेद-पुराण को छूने पर दंड का प्रावधान था। लोठू को सामंत की गुलामी करना पसंद नहीं था। एक दिन रींगस के ठाकुर का बेटा कुंवर घोडे पर चढा जा रहा था। लोठू ने उसे दुआ सलाम नहीं किया। कुंवर को गुस्सा आ गया। वह घोडे से नीचे उतरा व लोठू को थपड़ मार दिया. लोठू ने बिना गुस्सा किए एक हाथ से कुंवर को उठा कर फैंक दिया व कनपटी पर लात मारी. कुंवर के प्राण पखेरू उड़ गए।\n\nलोठू ने घर जाकर साड़ी घटना बताई. लोठू के माता-पिता ठाकुर से पंगा नहीं लेना चाहते थे सो पूरे परिवार सहित बठोट गाँव के लिए प्रस्थान कर गए। बठोट में लोठू की बहिन ब्याही थी अतः वे वहां रहने लगे. रींगस ठाकुर की हिम्मत न थी कि वे बठोट जाकर दण्डित करते.\n\nलोठू ने बठोट के ठाकुर डूंगर सिंह एवं जवाहर सिंह के साथ मिलकर शेखावाटी में अंगरेजों के विरुद्ध विद्रोह की आग शुरू की. इनके साथ सांवता मीणा भी थे। अंगरेजों के उस समय सबसे बड़े दुश्मन बठोट और पटोदा के ठाकुर थे। विद्रोहियों को पैसे की दरकार थी। उन्होंने पैसे पाने के लिए रामगढ के सेठों को संदेश भेजा. उनके द्वारा मना करने पर लोठू, डूंगर सिंह और करना मीणा ने वेश बदलकर सेठों के काफिले की जानकारी ली और काफिले पर हमला कर अरावली की घटी में जाते हुए लूटा. अंग्रेज सरकार ने इस लूट को गंभीर माना और डूंगर सिंह, लोठू, संवत मीणा को डाकू करार दिया गया। \n\nडूंगर सिंह एक दिन अपने ससुराल झदवास में रुके थे कि उनके साले ने विश्वास घात किया और अंगरेजों को पकड़ा दिया. डूंगर सिंह को आगरा के किले में कैद किया गया। \nलोठू के पिता घुड़ सवारी व ऊंट की सवारी के शोकीन थे। लोठू भी घुड़ दौड़ में कहीं भी बाजी मरने में सक्षम था। लोठू की कद काठी मजबूत थी। उसकी ऊंचाई ६ फ़ुट ११ इंच थी। वजन था १६० किलो. \n\nलोठू बड़े न्याय प्रिय थे। गावों में कोई भी झगड़ा होने पर अन्तिम न्याय लोठू ही करते थे। सीकर के गांवों में आज भी लोग उन्हें मुख्य न्यायाधिपति के नाम से पुकारते हैं। \n\nवे महाराणा प्रताप, वीर तेजाजी, छत्रपति शिवाजी, गोकुला और महाराजा सूरज मल को अपना प्रेरणा स्रोत मानते थे।\n\nआगरा किले से डूंगर सिंह को छुड़ाने की कहानी बड़ी रोचक और बहादुरी पूर्ण है। लोठू ने साधू वेश धारण कर सांवता मीणा को साथ ले गए और आगरा किले के नजदीक धुना लगाया. सांवता मीणा ने बाबाजी के चमत्कारों की कहानी लोगों को सुनाई. साधू वेश में लोठू की प्रसिद्धि दूर-दूर तक फ़ैल गई। लोग उपचार के लिए आने लगे. कुछ दिन बाद एक अंगरेज अफसर आए और बाबाजी को आदेश दिया कि अपना धूना यहाँ से उठाओ. अंगरेज अफसर के साथ आया सिपाही बोला कि बाबाजी बड़े चमत्कारी हैं इन्होने मेरी बीबी को झाड़-फूंक से ठीक कर दिया. अंग्रेज अफसर को विश्वास नहीं था। संयोग से अफसर के बंगले पहुंचते ही दस्त हो गए। दस्त रुकने का नाम न ले रहे थे। अंगरेज अफसर सुबह साधू के धूने पर पहुँचा और गलती के लिए माफ़ी मांगी बाबा ने भभूत दी और लोठू बोलेजा ठीक हो जाएगा. अफसर ठीक होगया और दूसरे दिन नमस्कार करने आया और फीस पूछी. लोठू बाबा बोले हम साधू हैं हमें कोई माया मोह नहीं है। कुछ देना ही चाहते हो तो हमें आगरे का किला दिखादो.\n\nमनसुख रणवा मनु (२००१) :अमर शहीद लोठू जाट, जे.सी. रणवा प्रकाशन सीकर, राजस्थान\n", "id": "59931", "title": "लोठू निठारवाल"}
{"url": "https://hi.wikipedia.org/wiki?curid=59933", "text": "ख़लीफ़ा\n\nख़लीफ़ा () अरबी भाषा में ऐसे शासक को कहते हैं जो किसी इस्लामी राज्य या अन्य शरिया (इस्लामी क़ानून) से चलने वाली राजकीय व्यवस्था का शासक हो। पैग़म्बर मुहम्मद की ६३२ ईसवी में मृत्यु के बाद वाले ख़लीफ़ा पूरे मुस्लिम क्षेत्र के राजनैतिक नेता माने जाते थे। ख़लीफ़ाओं का सिलसिला अंत में जाकर उस्मानी साम्राज्य के पतन पर १९२५ में ही ख़त्म हुआ।\n\nअरबी में 'ख़लीफ़ा' शब्द का मतलब 'प्रतिनिधि' या 'उत्तराधिकारी' होता है। पैग़म्बर मुहम्मद की ६३२ ईसवी में मृत्यु के बाद पूरे मुस्लिम जगत की राजनैतिक बागडोर सँभालने वालों को 'ख़लीफ़ा रसूल अल्लाह' कहा जाता था, यानि 'अल्लाह के रसूल (संदेशवाहक) का उत्तराधिकारी'। जिस तरह 'रईस' के राज को 'रियासत', 'अमीर' के राज को 'अमीरात' और 'ख़ान' के राज को 'ख़ानत' कहते थे, उसी तरह 'ख़लीफ़ा' के राज को 'ख़िलाफ़त' कहा जाता था। 'ख़लीफ़ा' में 'ख़' अक्षर के उच्चारण पर ध्यान दें क्योंकि यह बिना बिन्दु वाले 'ख' से ज़रा भिन्न है। इसका उच्चारण 'ख़राब' और 'ख़रीद' के 'ख़' से मिलता है।\n\nपैग़म्बर मुहम्मद के देहांत के बाद के पहले चार ख़लीफ़ाओं को सुन्नी मत के अनुयायी 'राशिदी ख़लीफ़ा' कहते हैं, जिसे अरबी लहजे में 'ख़लीफ़ा उर-राशिदुन' और फ़ारसी लहजे में 'ख़लीफ़ा-ए-राशिदीन' भी कहते हैं। 'राशिद' का मतलब अरबी में 'सही मार्ग पर चलने वाला' होता है। यह चार ख़लीफ़ा इस प्रकार थे: अबु बकर अस-सिद्दीक़, उमर इब्न अल-ख़त्ताब, उस्मान इब्न अफ़्फ़ान और अली इब्न अबू तालिब। यह चारों मुहम्मद साहब के जीवनकाल में उनके साथी रहे थे। पैग़म्बर मुहम्मद के गुजरने के तुरंत बाद आपसी बातचीत से अबु बकर को ख़लीफ़ा चुना गया और मुहम्मद के साथियों ने उनसे वफ़ादारी की शपथ ली। इस चुनाव से कुछ लोग नाराज़ हुए क्योंकि उन्हें लगा की अली ही पैग़म्बर के सबसे क़रीबी सम्बन्धी थे इसलिए उन्हें ही ख़लीफ़ा बनना चाहिए था।\n\nअबू बकर का शासन ६३२ से ६३४ केवल दो साल ही चला था कि वे बीमार पड़े और मृत्योदशा पर आ पहुँचे। देहांत से पहले उन्होंने बिना विचार-विमर्श के उमर को ख़लीफ़ा बना दिया। उमर से वफ़ादारी की शपथ केवल उन्ही साथियों ने ली जो उस समय मदीना में थे, जिस से कुछ अन्य साथियों ने उन्हें ख़लीफ़ा मानने से आनाकानी करनी शुरू कर दी। उस समय अरबों ने इस्लाम फैलाने के लिए ईरान पर हमला किया और इस से क्रोधित होकर कुछ ईरानियों ने उमर को सत्ता लेने के लगभग १० वर्षों बाद ७ नवम्बर ६४४ ईसवी को मार डाला। उमर ने पहले ही छह लोगों का एक गुट बनाया था जिसमें से आपसी समझौते से उन्होंने एक को चुनकर ख़लीफ़ा बनाना था। इसमें अली और उस्मान शामिल थे। उस्मान को चुना गया और वे ११ नवम्बर ६४४ तीसरे ख़लीफ़ा बने। लगभग १२ साल बाद १७ जुलाई ६५६ को कुछ विद्रोहियों ने उनकी भी हत्या कर दी और अली को चौथा ख़लीफ़ा चुना गया। शिया अनुयायिओं का मत है कि पहले तीन ख़लीफ़ाओं का राज नाजायज़ था और शुरू से ही अली को ख़लीफ़ा होना चाहिए था क्योंकि वे पैग़म्बर के पारिवारिक रिश्तेदार भी थे और उनकी बेटी फ़ातिमा के पति भी।\n\nजब अली ख़लीफ़ा बने तो बहुत उपद्रव और विरोह हुए। सबे बड़ी चुनौती दमिश्क के राज्यपाल मुआवियाह () से आई जो उस्मान के रिश्तेदार थे और जिनकी बहन से पैग़म्बर मुहम्मद ने विवाह किया था। मुआवियाह का कहना था की अली उनके सम्बन्धी उस्मान के क़ातिलों को पकड़ नहीं रहे हैं। उन्होंने फ़ुरात नदी के किनारे अली की फ़ौजों के साथ 'सिफ़ीन का युद्ध' छेड़ा जिसमें किसी की जीत-हार न हुई। ख़ून-ख़राबा रोकने के लिए अली मुआवियाह से बातचीत करने को राज़ी हो गए।\n\nअली की फ़ौजों में ४,००० कट्टरपंथी लोगों का गुट था जो 'ख़ारिजी' कहलाते थे और जिनका यह कड़ा मत था कि हार-जीत का निर्णय केवल ईश्वर के हाथ में है और मरते दम तक यह युद्ध नहीं रोकना चाहिए। वे अली को सही मार्ग से भटकने का दोषी मानते हुए उनसे अलग हो गए। लगभग दो साल बाद 'नहरवान के युद्ध' में अली को ख़ारिजियों से लड़ना पड़ा जिसमें अली की जीत हुई। इसके बाद एक दिन वह कूफ़ा के मस्जिद में नमाज़ पढ़ रहे थे जब उनपर 'इब्न मुल्जम' नाम के एक ख़ारिजी ने ज़हर मली हुई तलवार से हमला किया। वे गुज़र गए। उनके दो बेटों - हसन और हुसैन - में से एक को ख़लीफ़ा चुना जाना था, क्योंकि पैग़म्बर मुहम्मद दोनों के नाना थे और अली ने निर्देश दिया था कि उनके बाद का ख़लीफ़ा पैग़म्बर के घराने का ही होना चाहिए।\n\nहसन को छठा ख़लीफ़ा बनाया गया लेकिन उनके ख़लीफ़ा बनते ही मुआवियाह ने उनकी फ़ौजों को उनके विरूद्ध भड़काना शुरू कर दिया। हसन और मुआवियाह के बीच युद्ध की सूरत बन आई। मुस्लिम समुदाय को बंटने से रोकने के लिए हसन ने समझौता किया कि वे ख़लीफ़ा की गद्दी त्याग देंगे और मुआवियाह को ख़लीफ़ा स्वीकार लेंगे बशर्ते मुआवियाह की मृत्यु के बाद गद्दी वापस हसन या उनके उत्तराधिकारी को मिले। मुआवियाह सातवा ख़लीफ़ा तो बन गया लेकिन उसकी मर्ज़ी थी कि उसके बाद उसका बेटा याज़िद ख़लीफ़ा बने। कहा जाता है कि मुआवियाह ने हसन की किसी पत्नी को उकसाकर हसन को ज़हर खिलवाया जिस से हसन की मृत्यु हो गई। जब ६८० में मुआवियाह मरा तो उसके बेटे याज़िद ने आठवा ख़लीफ़ा बनने की घोषणा कर दी। अली के दुसरे बेटे हुसैन ने यह मानने से इनकार कर दिया। १० अक्टूबर ६८० में 'करबला का युद्ध' हुआ जिसमें हुसैन को गर्दन काटकर मारा गया। फिर उनके ६ महीने की उम्र के बेटे को मारा गया और उनके परिवार की स्त्रियों का अपमान किया गया। हर साल शिया लोग मुहर्रम में इन घटनाओं का मातम मानते हैं। मुआवियाह और याज़िद के साथ उमय्यद ख़िलाफ़त शुरू हो गई।\n\n", "id": "59933", "title": "ख़लीफ़ा"}
{"url": "https://hi.wikipedia.org/wiki?curid=59936", "text": "गैलीलियो गैलिली\n\nगैलीलियो गैलिली (१५ फरवरी, १५६५ - ८ जनवरी, १६४२) इटली के वैज्ञानिक थे। वे एक महान आविष्कारक थे तथा दूरदर्शी के विकास में उनका अतुलनीय सहयोग था।\n\nइस महान विचारक का जन्म आधुनिक इटली के पीसा नामक शहर में एक संगीतज्ञ परिवार में हुआ था। आधुनिक इटली का शहर पीसा 15 फ़रवरी 1564 केा महान वैज्ञानिक गैलीलियो गैलिली के जन्म को भी ईश्वर की रचना का दोष मानकर ऐतिहासिक भूल कर बैठा था। गैलीलियो के द्वारा प्रतिपादित सिंद्वांतो से धार्मिक मान्यताओं का खंडन होता था जिसके लिये गैलीलियो को ईश्वरीय मान्यताओं से छेडछाड करने के लिये सारी उम्र कारावास की सजा सुनायी गयी। इनके पिता विन्सौन्जो गैलिली उस समय के जाने माने संगीत विशेषज्ञ थे। वे \"ल्यूट\" नामक वाद्य यंत्र बजाते थे, यही ल्यूट नामक यंत्र बाद में गिटार और बैन्जो के रूप में विकसित हुआ। अपनी संगीत रचना के दौरान विन्सौन्जो गैलिली ने तनी हुयी डोरी या तार के तनाव और उससे निकलने वाले स्वरों का गहनता से अध्ययन किया तथा यह पाया कि डोरी या तार के तनाव और उससे निकलने वाली आवाज में संबंध है। पिता के द्वारा संगीत के लिये तनी हुयी डोरी या तार से निकलने वाली ध्वनियों के अंतरसंबंधों के परिणामों का वैज्ञानिक अध्ययन उनके पुत्र गैलीलियो द्वारा किया गया। इस अध्ययन को करने के दौरान बालक गैलीलियो के मन में सुग्राहिता पूर्ण प्रयोग करते हुये उनके परिणामो को आत्मसात करने की प्रेरणा प्रदान की।\n\nइनको परीक्षा मूलक (प्रयोगात्मक) विज्ञान का जनक माना जाता है। इन्होंने दोलन का सूत्र का प्रतिपादन किया। इन्होंने दूरबीन का आविष्कार किया। उसने दूरदर्शी यंत्र को अधिक उन्नत बनाया। उसकी सहायता से अनेक खगोलीय प्रेक्षण लिये तथा कॉपरनिकस के सिद्धान्त का समर्थन किया। उन्हें आधुनिक प्रायोगिक खगोलिकी का जनक माना जाता है।\n\nउन्होंने पाया कि प्रकृति के नियम एक दूसरे कारकों से प्रभावित होते हैं और किसी एक के बढने और घटने के बीच गणित के समीकरणों जैसे ही संबंध होते है। इसलिये उन्होने कहा किः-‘ ईश्वर की भाषा गणित है।‘\nइस महान गणितज्ञ और वैज्ञानिक ने ही प्रकाश की गति को नापने का साहस किया। इसके लिये गैलीलियो और उनका एक सहायक अंधेरी रात में कई मील दूर स्थित दो पहाड़ की चोटियों पर जा बैठे। जहां से गैलीलियो ने लालटेन जलाकर रखी, अपने सहायक का संकेत पाने के बाद उन्हें लालटेन और उसके खटके के माध्यम से प्रकाश का संकेत देना था। दूसरी पहाड़ी पर स्थित उनके सहायक को लालटेन का प्रकाश देखकर अपने पास रखी दूसरी लालटेन का खटका हटाकर पुनः संकेत करना था। इस प्रकार दूसरी पहाड़ की चोटी पर चमकते प्रकाश को देखकर गैलीलियो को प्रकाश की गति का आकलन करना था। इस प्रकार गैलीलियो ने जो परिणाम पाया वह बहुत सीमा तक वास्तविक तो न था परन्तु प्रयोगों की आवृति और सफलता असफलता के बाद ही अभीष्‍ट परिणाम पाने की जो मुहिम उनके द्वारा प्रारंभ की गयी वह अद्वितीय थी। कालान्तर में प्रकाश की गति और उर्जा के संबंधों की जटिल गुल्थी को सुलझाने वाले महान वैज्ञानिक अल्बर्ट आइन्स्टीन ने इसी कारण उन्हें ‘आधुनिक विज्ञान का पिता ‘ के नाम से संबोधित किया।\n\nगैलीलियो धार्मिक प्रवृ़ित के थे परन्तु पुरानी धार्मिक मान्यताओं को विवेकशीलता और प्रयोग के माध्यम से सिद्व करना चाहते थे। वर्ष 1609 में गैलीलियो को एक ऐसी दूरबीन का पता चला जिसका अविष्कार हालैंड में हुआ था, इस दूरबीन की सहायता से दूरस्थ खगोलीय पिंडों को देख कर उनकी गति का अध्ययन किया जा सकता था। गैलीलियो ने इसका विवरण सुनकर स्वयं ऐसी दूरबीन का निर्माण कर डाला जो हालैंड में अविष्कृत दूरबीन से कहीं अधिक शक्तिशाली थी। इसके आधार पर अपने प्रेक्षण तथा प्रयोगों के माध्यम से गैलीलियो ने यह पाया कि पूर्व में व्याप्त मान्यताओं के विपरीत बृहमांड में स्थित पृथ्वी समेत सभी ग्रह सूर्य की परिक्रमा करते है। इससे पूर्व कॉपरनिकस ने भी यह कहा था कि पृथ्वी समेत सभी ग्रह सूर्य की परिक्रमा करते है जिसके लिये उन्हे चर्च का कोपभाजन बनना पड़ा था। अब प्रयोग अैार विवेक पर आधारित परिणामों के आधार पर गैलीलियेा ने भी यही होना सिद्व पाया। उस समय तक यह सर्वमान्य सिद्वांत था कि ब्रहमांड के केन्द्र में पृथ्वी स्थित है तथा सूर्य और चन्द्रमा सहित सभी आकाशीय पिंड लगातार पृथ्वी की परिक्रमा करते है। इस मान्यता को तद्समय के धर्माचार्यों का समर्थन प्राप्त था। अपने प्रयोगों के आधार पर प्राप्त परिणामों के कारण गैलीलियो ने पुरानी अवधारणाओं के विरूद्व खडे होने का निर्णय लिया। \nजब गैलीलियो ने यह सिद्वांत सार्वजनिक किया तो चर्च ने इसे अपनी अवज्ञा माना और इस अवज्ञा के लिये गैलीलियो को चर्च की ओर से कारावास की सजा सुनायी गयी। गैलीलियो के द्वारा दिये गये विचार ने तद्समय मनुष्य के चिंतन की दिशा केा नये रूप में स्वीकारने को विवश कर दिया। सामाजिक और धार्मिक प्रताडना के चलते पूर्व से व्याप्त मान्यताओं और विश्वासों के विपरीत प्रतिपादित सिंद्वांतो के साथ वे अधिक दिन तक खडे नहीं रह सके। वर्ष 1633 में 69 वर्षीय वृद्व गैलीलियो को चर्च की ओर से यह आदेश दिया गया कि वे सार्वजनिक तौर पर माफी मांगते हुये यह कहें कि धार्मिक मान्यताओं के विरूद्व दिये गये उनके सिद्वांत उनके जीवन की सबसे बडी भूल थी जिसके लिये वे शर्मिंदा हैं। उन्होने ऐसा ही किया परन्तु इसके बाद भी उन्हें कारावास में डाल दिया गया। उनका स्वास्थ्य लगातार बिगडता रहा और इसी के चलते कारावास की सजा गृह-कैद अर्थात अपने ही घर में कैद में रहने की सजा में बदल दिया गया। अपने जीवन का आखिरी दिन भी उन्होंने इसी कैद में ही बिताया।\n\nहमेशा से पोप की निगरानी में रहने वाली वेटिकन सिटी स्थित इसाई धर्म की सर्वाेच्च संस्था ने 1992 में यह स्वीकार किया किया कि गैलीलियो के मामले में निर्णय लेने में उनसे गलती हुयी थी। इस प्रकार एक महान खगोल विज्ञानी, गणितज्ञ, भौतिकविद एवं दार्शनिक गैलीलियो के संबंध में 1633 में जारी आदेश कर अपनी ऐतिहासिक भूल स्वीकार करने में चर्च को साढे तीन सौ सालों से भी अधिक का समय लगा। वर्ष 1609 में दूरबीन के निर्माण और खगोलीय पिंडों के प्रेक्षण की घटना के चार सौ सालों के बाद 400वीं जयंती के रूप में वर्ष 2009 को अंतर्राष्ट्रीय खगोलिकी वर्ष के रूप में मनाकर इस महान वैज्ञानिक को श्रद्वांजलि अर्पित कर अपनी भूल का प्राश्चित्य करने का प्रयास किया।\n\n", "id": "59936", "title": "गैलीलियो गैलिली"}
