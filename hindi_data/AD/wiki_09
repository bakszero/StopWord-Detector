{"url": "https://hi.wikipedia.org/wiki?curid=47689", "text": "ब्रज का प्राचीन गौरव\n\nयमुना नदी की पावन धारा के तट का यह भू-भाग, जिसे आजकल ब्रजमंडल या मथुरामंडल कहते हैं और जो पहिले मध्य देश अथवा ब्रम्हर्षि देश के अन्तर्गत शूरसेन जनपद के नाम से प्रसिद्ध था, भारतवर्ष का अत्यन्त प्राचीन और महत्वपूर्ण प्रदेश माना गया है, अत्यन्त प्राचीन काल से ही इसी गौरव-गाथा के सूत्र मिलते हैं। हिन्दू, जैन और बौद्धों की धार्मिक अनुश्रुतियों तथा संस्कृत, पालि, प्रकृत के प्राचीन ग्रन्थों में इस पवित्र भू-खण्ड का विशद वर्णन वर्णित है।\n\nसंसार के सर्वाधिक प्राचीन ग्रन्थ ॠगवेद में यमुना तट की इस मनोरम भूमि और इस पर विचरण करने वाली लम्बे सीगों से सम्पन्न सुन्दर गायों के उल्लेख के साथ ही साथ, कटिपथ भाष्यकारों के मतानुसार, कुछ ब्रज लीलाओं का भी संकेत मिलता है। १ अथर्ववेद शतपथ ब्रहम्मण, रामायण, महाभारत और हरिवंश पुराण आदि में इस भू-भाग का विविध प्रकार से वर्णन प्रस्तुत किया गया है। २\n\n\n\n\n\n\nभारतवर्ष के अवैदिक धर्मों में जैन धर्म सर्वाधिक प्राचीन माना जाता है। इसके तीर्थकरों की वहुत पुरानी परम्परा है। प्रथम तीर्थकर ॠषभदेव सहित कई तीर्थकरों का प्राचीन ब्रज अथवा शूरसेन जनपद से धनिष्ठ सम्वध रहा है जिनसे नाचार्य कृत महापुराण में वर्णित है कि भगवान ॠषभदेव के आदेश से इंद्र ने इन इस भूतल पर जिन ५२ देशों का निर्माण किया था उनमें एक सूरसेन देश भी था, जिसकी राजधानी मथुरा थी। १ जैन मान्यतानुसार बाइसवे तीर्थाकर श्री नेमिनाथ श्री कृष्ण के भाई थे, इस लिये जैन धर्मावलंबियों को भी श्री कृष्ण के जन्मस्थान मथुरा और ब्रज का सदा ही महत्व स्वीकृत रहा है।\n\nसतवें तीर्थकर श्री सुपार्श्वनाथ और तेइसवे तीर्थकर पार्श्वनाथ भ्रमण भी मथुरा में हुआ था २ तथा अन्तिम तीर्थकर श्री महावीर जी भी मथुरा पधारे थे। अन्तिम केवलि जम्बूस्वामी के तप और निर्वाण की भूमि होने से मथुरा जैनियों के लिये विशेष रूप से तीर्थ स्थान रहा है। मथुरा में चौरासी नामक स्थल जम्बूस्वामी की तपोभूमि होने के साथ ही साथ उनका निर्वाण स्थल भी कहा जाता है। इस प्रकार ब्रज प्रदेश और मथुरा कई तीर्थकरों की विहार भूमि विविध मुनियों की तपोभूमि एंव अनेक सिद्ध पुरुषों की निर्वाण भूमि होने के साथ-साथ जैन धर्म के सुप्रसिद्ध स्तूपों, मन्दिरों और कलाकृतियों के कारण अत्यन्त प्राचीन काल से ही सिद्ध क्षेत्र तथा उत्तरापथ का प्रमुख तीर्थ स्थल माना गया है।\n\nबौद्ध धर्म के सर्वास्तिवादी सम्प्रदाय की मान्यता है कि इस भू-तल के मानव समाज ने सर्वसम्मति से अपना एक नेता निर्वाचित किया था, जो 'महा सम्मत' कहलाता था, वह राज एवं पिता के समान, बका परिपालक था। सर्वास्तिवादी 'विनयपिटक' में कहा गया है कि उस राजा ने मथुरा के पास अपना सर्वप्रथम राज्य स्थापित किया था। इस प्रकार बौद्ध अनुश्रुतियों के अनुसार भी मथुरा इस भू-तल का आदि राज्य है। १ जिस समय भगवान बुद्ध मथुरा पधारे, तव उन्होंने अपने शिष्य आनन्द से कहा था कि यह आदि राज्य है जिसने अपने राजा चुना था। २ पालि साहित्य के प्रचीनतम ग्रन्थ 'अगुन्तर निकाय' निकाय में भगवान बुद्ध से पहिले के जिन १६ महा जनपदों का नामोल्लेख मिलता है, उनमें पहिला नाम शूरसेन जनपद का है। इस प्रकार बौद्ध धर्म के साहित्य में भी ब्रज की प्रागैतिहासिक परम्परा के उल्लेख प्राप्त होते हैं। स्वयं बुद्ध मथुरा पधारे थे। मथुरा से वे व्रज में स्थित वैरंजा नगर में वापिस होकर वहां वर्षावास किया था। \n", "id": "47689", "title": "ब्रज का प्राचीन गौरव"}
{"url": "https://hi.wikipedia.org/wiki?curid=47695", "text": "ब्रज का भूगोल\n\nकिसी भी सांस्कृतिक भू-खंड के सास्कृतिक वैभव के अध्धयन के लिये उस भू-खंड का प्राकृतिक व भौगोलिक अध्ययन अति आवश्यक होता है। संस्कृत और ब्रज भाषा के ग्रन्थों में ब्रज के धार्मिक महत्व पर अधिक प्रकाश डाला गया है, किन्तु उनमें कुछ उल्लेख रूप में कुछ प्राकृतिक और भौगोलिक स्थित से भी सम्बधित वर्णन प्रस्तुत हैं। ये उल्लेख ब्रज के उन भक्त कवियों के कृतियों में प्रस्तुत है, जिन्होंने १६वीं शती के बाद यहां निवास कर अपनी रचनाएँ स्त्रजित की थी। उनमें से कुछ महानुभावों ने ब्रज के लुप्त स्थलों और भूले हुए उपकरणों का अनुवेषण कर उनके महत्व को पुनः स्थापित करने का प्रयास किया था। ऐसे मनीषी लेखकों में सर्वश्री रुपगोस्वामी, नारायणभटट, गंगवाल और जगतनंद के नाम विशेष उल्लेखनीय है। रुपगोस्वामी कृत - 'मथुरा माहत्म्य', नारायणभटट कृत - 'ब्रजभक्ति विलास' और जगतनंद कृत - 'ब्रज वस्तु वर्णन' में इस विषय से सम्बधित कुछ महत्वपूर्ण सूचनाएँ वर्णित हैं।\n\nब्रज प्रदेश यमुना नदी के मैदानी भाग में स्थित है साधारणतः यहां की भूमि का निर्माण यमुना नदी के द्वारा वहाकर लाई-गई मिटटी के जमाव से सम्पन्न हो सका है। यहां की भूमि प्रायः समतल है। यहां की भूसतह की समुद्रतल से ऊँचाई लगभग ६०० फीट है। ब्रज का उत्तरी भाग ६०० फीट से भी अधिक ऊँचा है जवकि दक्षिणी भाग ६०० फीट से कम है अत यहां की भूसतह का ढलाव उत्तर से दक्षिण की ओर है और इसके मध्य से होकर यमुना नदी की धारा उत्तर से दक्षिण दिशा की ओर निरन्तर प्रवाहित है।\n\nभू-संरचना की दृष्टि से ब्रज को तीन प्राकृतिक भागों में विभाजित किया जा सकता है - (१) मैदानी भाग (२) पथरीला या पहाड़ी भाग और (३) खादर का भाग। मैदानी भाग विस्तृत है जो यमुन नदी के दोनों ओर पूर्व और पश्चिम दिशाओं में फैला हुआ है। प्राचीन काल में इस भाग में यमुना के दोनों ओर बड़े-बड़े बन थे जो अत्यधिक सघन थे, जिनके कारण ब्रज प्रदेश में अतिसय बर्षा होती थी। उस समय यह भाग अत्यधिक रमणीक और उपजाऊ था। प्राचीन बनों के निरन्तर काटे जाने के कारण अव यहां वर्षा कम होने लगी है और राजिस्थानी सूखाग्रस्त रेगिस्तान का फैलाव इधर बढ़ने लगा है, जिससे इस क्षेत्र की जलवायु और उपज पर अत्यधिक प्रतिकूल प्रभाव पड़ रहा है। फिर भी यमुना से पूर्व दिशा वाला मैदानी भाग अधिक उपजाऊ बना हुआ है क्योंकि यह दोमट मिटटी से निर्मित है। पश्चिम दिशा वाले मैदानी भाग की भूमि बालूदार और मटियार है, अतः यह पूर्वी भाग की दोमट भूमि की अपेक्षा कम उपजाऊ है। \n\nपथरीला और पहाड़ी भाग ब्रज की उत्तरी-पश्चिमी दिशाओं में है। इस भाग में कई छोटी पहाड़िया स्थित हैं, जिनका धार्मिक महत्व अधिक है। हालांकि ये नाम-मात्र की पहाड़ियां हैं क्योंकि इनकी वास्तविक ऊँचाई १०० फीट के लगभग है। ब्रज का अधिकांश भाग यमुना नदी के मैदानी भाग मे होने के कारण यहां कोई पर्वत और पहाड़ नहीं हैं। जैसा पहिले अंकित है कि इसके पश्चिमी भाग में कुछ नीची पहाड़ियां है, जो अरावली पर्वत श्रखलाओं की टूटी हुई स्थिति में विधमान है। इन नीची और साधारण पहाड़ियों को इनके धार्मिक महत्व के कारण ही 'गिरी' या पर्वत कहा जाता है।\n\nकवि जगतनंद के वर्णनानुसार ब्रज में ५ पर्वत या पहाड़िया हैं:\nमथुरा नगर के पश्चिम में लगभग मील की दूरी पर यह पहाड़ी स्थित है। इसकी वास्तविक ऊँचाई पहाड़ी समतुल्य नहीं है, किन्तु इसके अनुपम धार्मिक महत्व के कारण इसे धर्मसम्मत कवियों और लेखकों ने अपने विवरणों में 'गिरिराज' (पर्वतों के राजा) के रूप में वर्णित किया है। इसकी ऊँचाई लगभग १०० फीट और लम्बाई ५ मील के लगभग है। ऐसी अनुश्रुति है कि इसकी ऊँचाई पहिले बहुत अधिक थी, किन्तु वह धटते-धटते इतनी कम अधिशेष रह गई है। प्राचीन बृदावन का विस्तार थी प्रचीन काल में गोबर्धन तक विस्तत था तथा इसके समीप से यमुना नदी प्रवाहित होती थी। गर्गसंहिता में गोबर्धन पर्वत की वंदना करते हुए इसे वृन्दावन में विराजमान और वृन्दावन की गोद में निवास करने वाला गोलोक का मुकुटमणि कहा गया है। २\nपौराणिक उल्लेखों के अनुसार भगवान कृष्ण के काल में यह अत्यन्त हरा-भरा रमणीक पर्वत था। इसमें अनेक गुफा अथवा कदराएँ थी और उनसे शीतल जल के अनेक झरने झरा करते थे। उस काल के ब्रज-वासी गण उसके निकट अपनी गायें चराया करते थे, अत वे उक्त पर्वत को बड़ी श्रद्धा की द्रष्टि से देखते थे। भगवान श्री कृष्ण ने इंद्र की परम्परागत पूजा बन्द कर गोबर्धन की पूजा ब्रज में प्रचलित की थी, जो उसकी उपयोगिता के लिये उनकी श्रद्धांजलि थी।\n\nब्रज के भक्त महानुभावों ने, विशेषकर बल्लभ सम्प्रदायी कवियों ने गोबर्धन के प्रति अत्याधिक श्रद्धा व्यक्त की है। अष्टछाप के कवियों ने गिरिराज-गोवर्धन को राधा-कृष्ण की केलि-क्रीड़ाओं का केन्द्र वतलाते हुए उसके प्राकृतिक सौदर्य का भी बड़ा ही भव्य वर्णन प्रस्तुत किया है। चतुर्भुज दास ने कहा है - वहां शीतल, मंद, सुगन्धित पवन प्रवाहित होती है, सुन्दर झरना झरते हैं, समस्त ॠतुओं में खिलने वाले सुन्दर पुष्प और फल विधमान रहते हैं। ३ अन्य कवियों ने भी इसके सुन्दर शिखरों पर विधमान नवीन वनस्पति, मनोरम दल, फूल-फल तथा पवित्र झरनों का वर्णन प्रस्तुत किया है। ४\n\nभगवान श्री कृष्ण के काल में इन्द्र के प्रकोप से एक बार ब्रज में भयंकर वर्षा हुई थी। उस समय सम्पूर्ण ब्रज के जल मग्न हो जाने का आशंका उत्पन्न हो गई थी। भगवान श्री कृष्ण ने उस समय गोवर्धन के द्वारा समस्त ब्रजवसियों की रक्षा की थी। भक्तों का विश्वास है, श्री कृष्ण ने उस समय गोवर्धन को छाता के समान धारण कर उसके नीचे समस्त ब्रजवासियों को एकत्र कर लिया था, उस अलौकिक घटना का उल्लेख अत्यन्त प्राचीन काल से ही पुराणादि धार्मिक ग्रन्थों में और कलाकृतियों में होता रहा है। ५ ब्रज के भक्त कवियों ने उसका बड़ा उल्लासपूर्ण कथन किया है। ६ आजकल के वैज्ञानिक युग में उस आलौकिक घटना को उसी रूप में मानना संभव नहीं है। उसका बुद्धिगम्य अभिप्राय यह ज्ञात होता है कि श्री कृष्ण के आदेश अनुसार उस समय ब्रजवासियों ने गोवर्धन की कंदराओं में आश्रय लेकर वर्षा से अपनी जीवन रक्षा की थी।\n\nगोवर्धन के महत्व की सर्वाधिक महत्वपूर्ण घटना यह है कि यह भगवान कृष्ण के काल का एक मात्र स्थिर रहने वाला चिन्ह है। उस काल का दूसरा चिन्ह यमुना नदी भी है, किन्तु उसका प्रवाह लगातार परिवर्तित होने से उसे स्थाई चिन्ह नहीं कहा जा सकता है। समस्त भारतवर्ष से लाखों नर-नारी प्रतिवर्ष गोवर्धन के दर्शन और उसकी परिक्रिमा करने के लिये आते हैं। ब्रज यात्रा के अवसर पर यहां यात्रीगण कई दिनों तक ठहरते हैं। उस समस यहां पर अनेक उत्सवों का आयोजन होता है। उपाषकों की मान्यतानुसार गोवर्धन भगवान श्रीकृष्ण का प्रतिरुप ही है। ७ \n\nइसे 'नदीश्वर' अथवा 'रुद्रगिरि' भी कहा जाता है। १ यह ब्रज के नन्दगाँव नामक ग्राम में स्थित है, जो कृष्ण काल में भगवान श्री कृष्ण के पालक-पिता नंद गोप की राजधानी थी। यह मथुरा शहर के पश्चिम में स्थित है इसकी लम्बाई लगभग आधी मील और ऊँचाई लगभग फीट है। इसके सवसे ऊँचे भाग पर नंदराय जी का मन्दिर है। पहाड़ी के चतुर्दिक ढलाव पर उसके नीचे नंदगाँव की बस्ती है। ब्रज के भक्त कवियों ने इस पहाड़ी की अपने वर्णनों में प्रशंसा वर्णित की है।\n\n१. नंदीश्वर र्तृ नंद जसोदा गोपिन न्यौंत बुलाए। (कुंभनदास)\n\nइसे ब्रम्हगिरि भी कहते हैं। यह ब्रज के वरसाना नामक ग्राम में स्थित है और इसकी स्थिति वर्तमान मथुरा शहर के पश्चिम में है और यह नंदगाँव से लगभग ४ मील दक्षिण में है। भगवान कृष्ण के काल में यह राधा जी के पिता बृषभानु गोप का निवास स्थान था। वरसाना की पहाड़ी नंदगाँव पहाड़ी से कुछ बड़ी है और इसमें कई धार्मिक स्थल हैं, जो प्राकृतिक दृष्टिसे भी बड़े रमणीक हैं। \n\nइस पहाड़ी के ऊँचे स्थल पर भी लाडिली जी का सुन्दर मन्दिर है तथा दूसरे स्थलों पर अन्य मन्दिर निर्मित हैं। इसके चतुर्दिक बरसाना ग्राम की बस्ती है। ब्रज के भक्त कवियों ने वरसाना का भी वर्णन राधा-कृष्ण की लीलाओं के प्रसंग में किया है। १ \n\n१. बरसाने बृषभान गोप के लाल की भई सगैया। (परमानन्द दास)\nचले कुँवर लै बरसाने कों, प्रफुलित मन बृज राज। (कुंभनदास)\n\nयह पहाड़ी राजस्थान के कामबन नामक स्थान में स्थित है, जो ब्रज सीमान्तर्गत। इस पहाड़ी को कामगिरि भी कहा जाता है। यह लगभग ४०० गज में विस्तृत है।\n\nयह छोटी पहाड़ी नंदगाँव और बरसाना की पहाड़ियों की भाँति मथुरा जिले की छाता तहसील में स्थित है। नंदगाँव से लगभग ६ मील उत्तर-पूर्व की ओर यह ब्रज के छोटी बठैंन नामक ग्राम में है। यह लगभग ४०० गज लंबा और लगभग १० फीट ऊँचा पत्थरों का एक ढेर मात्र है, किन्तु इसके धार्मिक महत्व के कारण 'चरण पहाड़ी' कहा जाता है। भक्तों की मान्यता है कि यहां पर भगवान श्री कृष्ण के चरण चिन्ह हैं। ब्रज में एक दूसरी चरण पहाड़ी भी है, जो कामबन के समीप स्थित है, वहां भी भगवान श्री कृष्ण के चरण चिन्ह होने का विश्वास किया जाता है।\n\nउपर्युक्त पाँचों पहाड़ियों के अतिरिक्त बरसाने के निकटवर्ती ऊँचा गाँव में भी एक छोटी सी पहाड़ी है, जिसे सखीगिरि कहा जाता है। उसी के समीप रनकौली ग्राम में भी एक छोटी पहाड़ी है। ब्रज के भक्त कवियों की रचनाओं मे इन पहाड़ियों का वर्णन नहीं वर्णित है। परमानंद दास के एक पद में केवल चरण चरण पहाड़ी का वर्णन मिलता है। १\n\n१. लुकि लुकि खेलत आँख मिचौंनी 'चरन पहाड़ी' ऊपर। (परमानंददास)\n\nब्रज में उपर्युक्त पक्की पहाड़ियों के अतिरिक्त कच्चे टीले भी बहुत सखया में हैं। मथुरा नगर का अधिकांश भाग इन टीलों पर बसा हुआ है और नगर के चारों ओर भी दूर-दूर तक अनेक टीले फैले हुए हैं। इनमें से अधिकांश टीलों के अन्दर मथुरा नगर के प्राचीन काल में बार-बार बसने और उजड़ने के पुरातात्विक अवशेष छुपे हुऐ हैं। इनमें कंकाली यीला, भूतेश्वर टीला, कटरा केशवदेव टीला, गोकर्णश्वर टीला, सप्तॠषि टीला, जेल टीला, चौबारा टीला आदि उल्लेखनीय हैं। इनकी खुदाई से वहुसख्यक पुरातात्विक महत्व के पुरावशेप पाये गये हैं जिनके सहयोग से ब्रज के वैभवपूर्ण सास्कृतिक इतिहास की रचना हो सकी है। \n\nमथुरा शहर के अतिरिक्त सम्पूर्ण ब्रज मंडल में प्राचीन मानवीय बस्तियों से सम्वधित अनेकों टीले विखरे हुए हैं जिनके विषय में कहीं उल्लेख तक नहीं है जबकि कुछ भी प्राचीनता का सव्यापन भारतीय पुरातत्व सर्वेक्षण के द्वारा किया गया है जिनमें मुख्य है कंकाली टीला, भूतेश्वर टीला, सोंख टीला, सतोहा टीला, अड़ीग टीला, गनेशरा टीला और महोली के समतल किये गये टीले, छाता का टीला, भौगाँव का टीला, नगला सांकी का टीला, सुनरख के टीले, वृन्दावन के पुराने गोविन्द मन्दिर टीला, मदनमोहन मन्दिर टीला, गोंदा आटस का टीला, कीकी नगला का टीला, माँट का टीला, गौसना का टीला, भरतपुर का नोंह का टीला आदि-आदि टीलें ब्रज की प्राचीन संस्कृति को संरक्षित और सुरक्षित किये हुए हैं।", "id": "47695", "title": "ब्रज का भूगोल"}
{"url": "https://hi.wikipedia.org/wiki?curid=47697", "text": "ब्रज की नदियां\n\nब्रज में कई नदियां आतीं हैं। उनमें से प्रमुख है यमुना नदी।। जो ब्रज मंडल की ही नहि अपितु सारे भारत की भी एक मुख़्य नदी है।\n\nभारतवर्ष की सर्वाधिक पवित्र और प्राचीन नदियों में यमुना की गणना गंगा के साथ की जाती है। यमुना और गंगा के दो आब की पुण्यभूमि में ही आर्यों की पुरातन संस्कृतिका गौरवशाली रूप बन सका था। ब्रजमंडल की तो यमुना एक मात्र महत्वपूर्ण नदी है। जहां तक ब्रज संस्कृति का संबध है, यमुना को केवल नदी कहना ही पर्याप्त नहीं है। वस्तुतः यह ब्रज संस्कृति की सहायक, इसकी दीर्ध कालीन परम्परा की प्रेरक और यहाँ की धार्मिक भावना की प्रमुख आधार रही है।\n\nपौराणिक अनुश्रुतियों के अनुसार यह देव स्वरुप है। भुवनभास्कर सूर्य इसके पिता, मृत्यु के देवता यम इसके भाई और भगवान श्री कृष्ण इसके परि स्वीकार्य किये गये हैं। जहां भगवान श्री कृष्ण ब्रज संस्कृति के जनक कहे जाते है, वहां यमुना इसकी जननी मानी जाती है। इस प्रकार यह सच्चे अर्थों में ब्रजवासियों की माता है। अतः ब्रज में इसे यमुना मैया कहना सर्वथा सार्थक है। ब्रम्ह पुराण में यमुना के आध्यात्मिक स्वरुप का स्पष्टीकरण करते हुए विवरण प्रस्तुत किया है - \"जो सृष्टि का आधार है और जिसे लक्ष्णों से सच्चिदनंद स्वरुप कहा जाता है, उपनिषदों ने जिसका व्रम्ह रूप से गायन किया है, वही परमतत्व साक्षात् यमुना है। १\" गौड़िय विद्वान श्री रूप गोस्वामी ने यमुना को साक्षात् चिदानंदमयी वतलाया है। २ गर्गसंहिता में यमुना के पचांग - १.पटल, २. पद्धति, ३. कवय, ४. स्तोत्र और ५. सहस्त्र नाम का उल्लेख है। 'यमुना सहस्त्र नाम' में यमुना जी के एक हजार नामों से उसकी पशस्ति का गायन किया गया है। ३ यमुना के परमभक्त इसका दैनिक रूप से प्रति दिन पाठ करते हैं।\n\nब्रजभाषा के भक्त कवियों और विशेषतया वल्लभ सम्प्रदायी कवियों ने गिरिराज गोवर्धन की भाँति यमुना के प्रति भी अतिशय श्रद्धा व्यक्त की है। इस सम्प्रदाय का सायद ही कोई कवि हो, जिसने अपनी यमुना के प्रति अपनी काव्य - श्रद्धांजलि अर्पित न की हो। उनका यमुना स्तुति संबंधी साहित्य ब्रजभाषा भक्ति काव्य का एक उल्लेखनीय अंग है।\n\nयमुना का उद्गम स्थान हिमालय के हिमाच्छादित श्रंग बंदरपुच्छ २०,७३१ऊँचाई फीट ७ से ८ मील उत्तर-पश्चिम में स्थित कालिंद पर्वत है, जिसके नाम पर यमुना को कालिंदजा अथवा कालिंदी कहा जाता है। अपने उद्गम से आगे कई मील तक विशाल हीमगारों और हिंम मंडित कंदराओं में अप्रकट रूप से बहती हुई तथा पहाड़ी ढलानों पर से अत्यन्त तीव्रतापूर्वक उतरती हुई इसकी धारा यमुनोत्तरी पर्वत (२०,७३१ऊँचाई फीट) से प्रकट होती है। वहां इसके दर्शनार्थ हजारों श्रद्धालु यात्री प्रतिवर्ष भारत वर्ष के कोंने-कोंने से पहुँचते हैं।\n\nयमुनोत्तरी पर्वत से निकलकर यह नदी अनेक पहाड़ी दराç और घाटियों में गर्जन-तर्जन के साथ प्रवाहित होती हुई तथा वदियर, कमलाद, वदरी अस्लौर जैसी छोटी और तोंस जैसी बड़ी पहाड़ी नदियों को अपने अंचल में समेटती हुई आगे बढ़ती है। उसके बाद यह हिमालय का दामन का छोड़ कर दून की घाटी में प्रवेश करती है। वहां से कई मील तक दक्षिण पश्चिम की और बहती हुई तथा गिरि, सिरमौर और आशा नामक छोटी नदियों को अपनी गोद में लेती हुई यह अपने उद्गम से लगभग ९५ मील दूर वर्तमान सहारनपुर जिला के फैजाबाद ग्राम के समीप मैदान में आती है। उस समय इसके तट तक की ऊँचाई समुद्र सतह से लगभग १२७६ फीट रह जाती है।\n\nमैदान में जहा इस समय यमुना का प्रवाह है, वहाँ वह सदा से प्रवाहित नहीं होती रही है। पौराणिक अनुश्रुतियों और ऐतिहासिक उल्लेखों से ज्ञात होता है, यद्यपि यमुना पिछले हजारों वर्षो से विधमान है, तथापि इसका प्रवाह समय समय पर परिवर्तित होता रहा है। अपने सुधीर्ध जीवन काल में इसने जितने स्थान वदले है, उनमें से बहुत कम की ही जानकारी हो सकी है।\n\nप्रागऐतिहासिक काल में यमुना मधुबन के समी बहती थी, जहां उसके तट पर सत्रुध्न जी सर्वप्रथम मथुरा नगरी की स्थापना की थी वाल्मीकि रामायण और विष्णु पुराण में इसका विवरण प्राप्त होता है। १ कृष्ण काल में यमुना का प्रवाह कटरा केशव देव के निकट था। सत्रहवीं शताबदी में भारत आने वाले यूरोपीय विद्वान टेवर्नियर ने कटरा के समीप की भूमि को देख कर यह अनुमानित किया था कि वहां किसी समय यमुना की धारा थी। इस संदर्भ में ग्राउज का मत है कि ऐतिहासिक काल में कटरा के समीप यमुना के प्रवाहित होने की संभावना कम है, किन्तु अत्यन्त प्राचीन काल में वहाँ यमुना अवश्य थी। २ इससे भी यह सिद्ध होता है कि कृष्ण काल में यमुना का प्रवाह कटरा के समीप ही था।\n\nकनिधंम का अनुमान है, यननानी लेखकों के समय में यमुना की प्रधान धारा या उसकी एक बड़ी शाखा कटरा केशव देव की पूर्वी दीवाल के नीचे बहती होगी। ३ जव मथुरा में बौद्ध धर्म का व्यापक प्रचार गो गया और यहाँ यमुना के दोंनों ओर अनेक संधारम बनाये गये, तव यमुना की मुख्य धारा कटरा से हटकर प्रायः उसी स्थान पर बहती होगी, जहाँ वह अब है, किन्तु उसकी कोई शाखा अथवा सहायक नहीं कटरा के निकट भी विधमान थी। ऐसा अनुमान है, यमुना की वह शाखा बौद्ध काल के बहुत बाद तक संभवतः सोलहवीं शताब्दी तक केशव देव मन्दिर के नीचे बहती रही थी। पहिले दो वरसाती नदियाँ 'सरस्वती' और 'कृष्ण गंगा' मथुरा के पश्चिमी भाग में प्रवाहित होकर यमुना में गिरती थीं, जिनकी स्मृति में यमुना के सरस्वती संगम और कृष्ण गंगा नामक धाट हैं। संभव है यमुना की उन सहायक नादियों में से ही कोई कटरा के पास बहती रही हो।\n\n\nबल्लभ सम्प्रदाय के वार्ता साहित्य से ज्ञात होता है कि सारस्वत कल्प में यमुना नदी जमुनावती ग्राम के समीप बहती थी। उस काल में यमुना नदी की दो धाराऐं थी, एक धारा नंदगाँव, वरसाना, संकेत के निकट वहती हुई गोबर्धन में जमुनावती पर आती थी और दूसरी धारा पीरधाट से होती हुई गोकुल की ओर चली जाती थी। आगे दानों धाराएँ एक होकर वर्तमान आगरा की ओर बढ़ जाती थी। ५\n\nपरासौली में यमुना को धारा प्रवाहित होने का प्रमाण स. १७१७ तक मिलता है। यद्यपि इस पर विश्वास होना कठिन है। श्री गंगाप्रसाद कमठान ने ब्रजभाषा के एक मुसलमान भक्तकवि कारबेग उपमान कारे का वृतांत प्रकाशित किया है। काबेग के कथनानुसार जमुना के तटवर्ती परासौली गाँव का निवासी था और उसने अपनी रचना सं १७१७ में स्त्रजित की थी। ६\n\nवर्तमान समय में सहारनपुर जिले के फैजाबाद गाँव के निकट मैदान में आने पर यह आगे ६५ मील तक बढ़ती हुई पंजाव के अम्बाला और हरियाणा के करनाल जिलों को उत्तर प्रदेश के सहारनपुर और मुजफ्फर नगर जिलों से अलग करती है। इस भू-भाग में इसमें मस्कर्रा, कठ, हिंडन और सबी नामक नदियाँ मीलती हैं, जिनके कारण इसका आकार वहुत बढ़ जाता है। मैदान में आते ही इससे पूर्वी यमुना नहर और पश्चिमी नहर निकाली जाती हैं। ये दोनों नहरें यमुना से पानी लेकर इस भू-भाग की सैकड़ों मील धरती को हरी-भरी और उपज सम्पन्न वना देती है।\n\nइस भू-भाग में यमुना की धारा के दोनों ओर पंजाव और उत्तर प्रदेश के कई छोटे बड़े नगरों की सीमाएँ हैं, किन्तु इसके ठीक तट पर वसा हुआ सवसे प्राचीन और पहिला नगर दिल्ली है, जो लम्बे समय से भारत की राजधानी है। दिल्ली के लाखों नर-नारियों की आवश्यकता की पूर्ति करते हुए और वहां की ढेरों गंदगी को वहाती हुई यह ओखला नामक स्थान पर पहुँचती है यहां पर इस पर एक बड़ा बांध बांधा गया है जिससे नदी की धारा पूरी तरह नियंत्रित कर ली गयी है। इसी बांध से आगरा नहर निकलती है, जो हरियाणा, दिल्ली और उत्तर प्रदेश की सैकड़ों मील भूमि को सिंचित करती है। दिल्ली से आगे यह हरियाणा और उत्तर प्रदेश की सीमा बनाती हुई तथा हरियाणा के गुड़गाँवा जिला को उत्तर प्रदेश के गाजियाबाद जिले से अलग करती हुई यह ब्रज प्रदेश में प्रवाहित होने लगती है।\n\nब्रज प्रदेश की सांस्कृतिक सीमा में यमुना नदी का प्रथम प्रवेश बुलंदशहर जिला की खुर्जा तहशील के 'जेबर' नामक कस्बा के निकट होता है। वहाँ से यह दक्षिण की ओर बहती हुई फरीदाबाद (हरियाणा) जिला की पलवल तहसील और अलीगढ़ उत्तर प्रदेश के हाथरस जिला की खैर तहसील की सीमा निर्मित करती है। इसके बाद यह छाता तहसील के शाहपुर ग्राम के निकट यह मथुरा जिला में प्रवेश करती है और मथुरा जिले की छाता और भाँट तहसीलों की सीमा निर्धारित करती है। जेबर से शेरगढ़ तक यह दक्षिणाभिमुख प्रवाहित होती है उसके बाद कुछ पूर्व की ओर मुड़ जाती है। ब्रज क्षेत्र में यमुना के तट पर बसा हुआ पहिला उल्लेखनीय स्थान शेरगढ़ है।\n\nशेरगढ़ से कुछ दूर तक पूर्व की दिशा में बह कर फिर यह मथुरा तक दक्षिण दिशा में ही बहती है। मार्ग में इसके दोनों ओर पुराण प्रसिद्ध बन और उपबन तथा कृष्ण लीला स्थान विधमान हैं। यहाँ पर यह भाँट से वृन्दावन तक बलखाती हुई बहती है और वृन्दाबन को यह तीन ओर से घेर लेती है। पुराणों से ज्ञात होता है। प्राचीन काल में वृन्दाबन में यमुना की कई धाराएँ थी, जिनके कारण वह लगभग प्रायद्वीप सा बन गया था। उसमें अनेक सुन्दर बनखंड और घास के मैदान थे, जहाँ भगवान श्री कृष्ण अपने साथी गोप बालकों के गाय चराया करते थे।\n\nवर्तमान काल में यमुना की एक ही धारा है और उसी के तट पर वृन्दाबन वसा हुआ है। वहाँ मध्य काल में अनेक धर्माचार्यों और भक्त कवियों ने निवास पर कृष्णोपासना और कृष्ण भक्ति का प्रचार किया था। वृन्दाबन में यमुना के किनारों पर बड़े सुन्दर घाट बने हुए हैं और उन पर अनेक मंदिर-देवालय, छतरियां और धर्मशालाएँ हैं। इनसे यमुना के तट की शोभा अधिक बड़ जाती है। वृन्दाबन से आगे दक्षिण की ओर बहती हुई यह नदी मथुरा नगर में प्रवेश करती है।\n\nमथुरा यमुना के तट पर बसा हुआ एक एसा ऐतिहासिक और धार्मिक स्थान है, जिसकी दीर्घकालिन गौरव गाथा प्रसिद्ध है। यहां पर भगवान श्री कृष्ण ने अवतार धारण किया था, जिससे इसके महत्व की वृद्धि हुई है। यहां भी यमुना के तट पर बड़े सुन्दर घाट बने हुए हैं यमुना मेंनाव से अथवा पुल से देखने पर मथुरा नगर और उसके घाटो का मनोरम द्रष्य दिखाई देता है मथुरा मेंयमुना पर दो पक्के पुल वने हैं जिनमें एक पर रेलगाड़ी चलती है तथा दूसरे पर सड़क परिवहन चलते हैं। मथुरा नगर की दक्षिणी सीमा पर अब गोकुल वैराज भी निर्मित कराया गया है जिसका उद्देश्य ब्रज के भूमिगत जल के स्तर को पुनः वापिस लाना और ब्रज की उपजाऊ भूमि को अधिकाधिक सिंचित करना है। विगत काल में यमुना मथुरा-वृन्दाबन में एक विशाल नदी के रूप में प्रवाहित होती थी, किन्तु जवसे इससे नहरें निकाली गयी हैं, तब से इसका जलीय आकार छोटा हो गया है। केवल वर्षा ॠतु में यह अपना पूर्ववर्ती रूप धारण कर लेती है। उस समय मीलों तक इसका पानी फैल जाता है।\n\nमथुरा से आगे यमुना के तट पर बायीं ओर गोकुल और महाबन जैसे धार्मिक स्थल हैं तथा दांये तट पर पहिले औरंगाबाद और उसके बाद फरह जैसे ग्राम हैं। यहाँ तक यमुना के किनारे रेतीले हैं, किन्तु आगे पथरीले और चटटानी किनारे आते हैं, जिससे जल धारा बलखाती हुई मनोरम रूप में प्रवाहित होती है।\n\nसादाबाद तहसील के ग्राम अकोस के पा यमुना मथुरा जिला की सी मा से बाहर निकलती है और फिर कुछ दूर तक मथुरा और आगरा जिलों की सीमा निर्मित करती है। सादाबाद तहसील के मंदौर ग्राम के पास यह आगरा जिला में प्रवेश करती है। वहाँ इसमें करबन और गंभीर नामक नदियां आकर मिलती हैं।\n\nआगरा जिले में प्रवेश करने पर नगला अकोस के पास इसके पानी से निर्मित कीठम झील है, जो सैलानियों के लिये बड़ी आकर्षक है। कीठम से रुनकता तक यमुना के किनारे एक संरक्षित बनखंड का निर्माण किया गया है, जो 'सूरदास बन' कहलाता है। रुनकता के समीप ही यमुना तट पर 'गोघात' का\n\nवह प्राचीन धार्मिक स्थल है, जहाँ महात्मा सूरदास १२ वर्षों तक निवास किया था और जहाँ उन्होंने महाप्रभु बल्लभाचार्य से दीक्षा ली थी।\n\nयमुना के तटवर्ती स्थानों में दिल्ली के बाद सर्वाधिक बड़ा नगर आगरा ही है। यह एक प्रसिद्ध ऐतिहासिक, व्यापारिक एंव पर्यटन स्थल है, जो मुगल सम्राटों की राजधानी भी रह चुका है। यह यमुना तट से काफी ऊँचाई पर बसा हुआ है। यहाँ पर भी यमुना पर दो पुल निर्मित हैं। आगरा में यमुना तट पर जो इमारतें है, मुगल बादशाहों द्वारा निर्मित किला और ताज महल पर्यटकों के निमित्त अत्याधिक प्रसिद्ध हैं।\n\nआगरा नगर से आगे यमुना के एक ओर फिरोजाबाद और दूसरी ओर फतेहबाद जिला और तहसील स्थित है। उनके बाद बटेश्वर का सुप्रसिद्ध धार्मिक और ऐतिहासिक स्थल आता है, जहाँ ब्रज की सांस्कृतिक सीमा समाप्त होती है। बटेश्वर का प्राचीन नाम 'सौरपुर' है, जो भगवान श्री कृष्ण के पितामह शूर की राजधानी थी। यहाँ पर यमुना ने बल खाते हुए बड़ा मोड़ लिया है, जिससे बटेश्वर एक द्वीप के समान ज्ञात होता है। इस स्थान पर कार्तिक पूर्णमा को यमुना स्नान का एक बड़ा मेला लगता है।\n\nबटेश्वर से आगे इटावा एक नगर के रूप में यमुना तट पर वसा हुआ है। यह भी आगरा और बटेश्वर की भाँति भँचाई पर बसा हुआ है। यमुना के तट पर जितने ऊँचे, कगार आगरा और इटावा जिलों में हैं, उतने मैदान में अन्यत्र नहीं हैं। इटावा से आगे मध्य प्रदेश की प्रसिद्ध नदी चम्बल यमुना में आकर मिलती है, जिससे इसका आकार विस्तीर्ण हो जाता है, अपने उद्गम से लेकर चम्बल के संगम तक यमुना नदी, गंगा नदी के समानान्तर बहती है। इसके आगे उन दोनों के बीच के अन्तर कम होता जाता है और अन्त में प्रयाग में जाकर वे दोनों संगम बनाकर मिश्रित हो जाती हैं।\n\nचम्बल के पश्चात यमुना नदी में मिलने वाली नदियों में सेंगर, छोटी सिन्ध, बतवा और केन उल्लेखनीय हैं। इटावा के पश्चात यमुना के तटवर्ती नगरों में काल्पी, हमीर पुर और प्रयाग मुख्य है। प्रयाग में यमुना एक विशाल नद के रूप में प्रस्तुत होती है और वहां के प्रसिद्ध ऐतिहासिक किले के नीचे गंगा में मिल जाती है। प्रयाग में यमुना पर एक विशाल पुल निर्मित किया गया है, जो दो मंजिला है। यह उत्तर प्रदेश का विशालतम सेतु माना जाता है। यमुना और गंगा के संगम के कारण ही, प्रयाग को तीर्थराज का महत्व प्राप्त हुआ है। यमुना नदी की कुल लम्बाई उद्गम से लेकर प्रयाग संगम तक लगभग ८६० मील है।\n\nब्रज मंडल में यमुना के अतिरिक्त कोई दूसरी स्वतंत्र नदी नहीं है। यहां पर यमुना की कुछ सहायक नदियाँ अवश्य वहती हैं, जिनमें पटबाह, सेंगर, करबन, सिरसा बांन गंगा और गंभीर के नाम उल्लेखनीय हैं।\n\nयह एक छोटी वरसाती नदी है, जो मेरठ जिला से निकल कर अलीगढ़ जिला की खैर एवं मथुरा जिला की भाँट तहसीलों में बहती है। इसके तट का एक मात्र उल्लेखनीय ग्राम बाजना है, जहाँ से आगे यह नौहझील के निकट यमुना में मिल जाती है। इससे भाँट तहसील की भूमि को सिंचित किया जाता है।\n\nइसे कारों भी कहते हैं। यह भी एक प्रकार से एक बरसाती नदी है, जो गर्मी में प्राय सूख जाती है, किन्तु वर्षा ॠतु में इसका आकार बहुत बड़ जाता है। यह बुलंदशहर की खुरजा तहसील से आकर हाथरस जिला सहित उसकी खैर और इगलास तहसीलों में बहती है फिर हाथरस जिला की ही सादाबाद तहसील से होकर आगरा जिला की एत्मादपुर तहसीलों में प्रवाहित होती है। उसके बाद यह नदी आगरा नगर से कुछ आगे यमुना में मिल जाती है इससे ब्रज की कई तहसीलों की कृषि भूमि सिंचित होती है। इसके तटवर्ती ग्रामों और कस्बों में चंदौस खैर और इगलास उल्लेखनीय है।\n\nये भी यमुना की ही छोटी सहायक नदियां हैं, जो अलीगढ़, जलेसर, फिरोजाबाद और शिकोहाबाद नगर और कस्बों में बहती हैं। इनके तटके समीप बरहद, जलेसर और शिकोहाबाद नामक स्थान बसे हैं।\n\nये छोटी नदियाँ राजस्थान के भरतपुर क्षेत्र में तथा आगरा जिला की खैरागढ और फतेहबाद तहसीलों में बहती हैं। इन्हें उटंगन भी कहा जाता है। बांन गंगा भरत पुर क्षेत्र की कई नहरों तथा बाँधो को पानी देकर अपना अस्तित्व समाप्त कर देती है और गंभी नदी बटेश्वर के उत्तर-पश्चिम में यमुना में मिल जाती है। इसकी सहायक नदी खादी है।\n\nउपर्युक्त छोटी बरसाती नदियों के अतिरिक्त यमुना की दो सहायक नदियाँ और थीं, जिनके नाम 'सरस्वती' और 'कृष्णगंगा' कहे जाते हैं। ये दोनों किसी समय में मथुरा के पश्चिमी भाग में प्रवाहित होकर यमुना में मिलती थीं। वर्तमान काल में ये नदियों के रूप में प्रवाहित नहीं होती हैं, किन्तु इनके अवशिष्ट रूप अब भी ब्रज में विधमान हैं। ब्रजमंडल की इन लुप्त नदियों का जो वृत्तान्त उपलब्ध होता है, वह इस प्रकार है -\n\nप्राचीन काल में मथुरा के निकटवर्ती अंबिकाबन में यह नदी प्रवाहित होती थी और यमुना में उस स्थान पर मिलती थी, जहां आजकल 'गोकर्णेश्वर महादेव' का धाट है। इस धाट को अभी तक सरस्वती संगम धाट कहा जाता है। सूरदास ने अपने एक पद में सरस्वती तट पर स्थित शिव-अंबिका की पूजा वर्णन प्रस्तुत किया है। १\n\nप्राचीन काल में श्री कृष्ण के जन्म स्थान के निकटवर्ती भाग में बहकर यमुना में उस स्थान पर मिलती थी, जहाँ आजकल कृष्ण गंगा धाट, धारा पत्तन धाट और धंट भरण धाट है। ये धाट उक्त नदी के नाम तथा कुछ ऊँचाई से यमुना में गिरने के कारण उसके तुमुलधोष के सूचक हैं। इस समय उक्त नदी के अस्तित्व के बजाय एक नाला है, जो बरसात में बहता है। मथुरा नगर के नवीन निर्माण के कारण उसका पुराना मार्ग बदल गया है। अब वह श्री कृष्ण जन्म स्थान, मंडी रामदास और चौक बाजार के बरसाती जल को समेटता हुआ स्वामी धाट के पास यमुना में मिलता है।\n\nब्रज में कतिपय बरसाती नदियाँ तथा सरोवरों को भी गंगा कहते हैं, जो उनके निकटवर्ती स्थानों के धार्मिक महत्व का सूचक है। एसे जलाशयों के नाम इस प्रकार हैं -\n\n\nब्रज की सीमान्तर्गत कई छोटी-बड़ी झीलें हैं, जिनके नाम निम्न प्रकार हैं -\n\nयह मथुरा जिलाकी भाँट तहसील के अन्तर्गत इसीनाम के ग्राम के समीप स्थित है\n\nयह भी भाँट तहसील में भाँट ग्राम के पास स्थित है। यह अब यमुना नदी की धारा में समा गई है।\n\nयह दिल्ली आगरा राष्ट्रीय राजमार्ग सख्या-२ पर रुनकुता नामक ग्राम के समीप स्थित है। ब्रज की यह सरम्य स्थली सैलानियों के लिये आकर्षण का भी केन्द्र है।\n\nयह भरतपुर के समीप का जलाशय है, जो वहाँ की रुपारेल नामक छोटी नदी के पानी से भरा जाता है।\n\nयह अत्यन्त सुंदर झील भरतपुर के समीप है, जो अजान बंध के जल से भरी जाती है। शरद ॠतु में इस झील के किनारे देश-विदेश के अगणित जल पक्षी विहार करने हेतु पहुँचते हैं। सैलानी उन पक्षियों को देखने के लिए यहां आते हैं।\n\nयह वृन्दाबन रमणरेती में स्वामी अखंडानंद आश्रम का एक जलाशय है। यह कफी गहरा है और इसके फर्स सहित चारों ओर से पक्का है। इसमें उतरने के लिये चारों ओ सीड़िया निर्मित हैं, जो पस्तर की हैं। इसमें वर्षा के जल को संचित कर लिया जाता है, किन्तु वर्तमान समय में अल्प वर्षा के कारण खाली रह जाती है और इसमें जो अल्प जल रहता भी है तो वह वहुत पवित्र नहीं है।\n\nकवि जगतनंद के अनुसार चार सरोवर हैं जिनके नाम हैं - पान सरोवर, मान सरोवर, चंद्र सरोवर और प्रेम सरोवर।\n\nब्रज के नंदगाँव का यह एक छोटा जलाशय है। १\n\nवृन्दावन के समीप यमुना के उस पार है। यह हित हरिवंश जी का प्रिय स्थल है यहाँ फाल्गुन में कृष्ण पक्ष ११ को मेला लगता है।\n\nयह गोबर्धन के समीप पारासौली ग्राम में स्थित है। इसके समीप बल्लभ सम्प्रदायी आचार्यो द्वारा वैठकें आयोजित की जाती थीं और यह सूरदास जी का निवास स्थल है।\n\nयह वरसाना के समीप है। इसके तट के समीप एक मंदिर है। भाद्रपद मास में इस सरोवर पर नौका लीला का आयोजन और मेला होता है।\n\nब्रज में अनेक कुंड हैं, जिनका अत्यन्त धार्मिक महत्व है। आजकल इनमें से अधिकांश जीर्ण-शीर्ण और अरक्षित अवस्था में हैं, जो प्राय सूखे और सफाई के अभाव में गंदे पड़े हैं। इनके जीर्णोद्धर और संरक्षण की अत्यन्त आवश्यकता है, क्योंकि इन कुंडों के माध्यम से भूगर्भीय जल स्तर की बड़ोतरी होती है साथ-ही-साथ भूगर्भीय जल की शुद्धता और पेयशीलता बड़ती है। कवि जगतनंद के अनुसार ब्रज में पुराने कुंडों की सख्या १५९ है तथा बहुत से नये कुंड भी हैं। उन्होंने लिखा है पुराने १५९ कुंडों में से ८४ तो केबल कामबन में हैं शेष ७५ ब्रज के अन्य स्थानों में स्थित है। १\n\n१. उनसठ ऊपर एकसौ, सिगरे ब्रज में कुंड।\nचौरासी कामा लाखौ, पतहत्तर ब्रज झुँड।। \nऔरहि कुंड अनेक है, ते सब नूतन जान।\nकुंड पुरातन एकसौ उनसठ ऊपर मान।। (ब्रजवस्तु वर्णन)\n\nब्रज में बहुत से तलाब हैं जो काफी प्रसिद्ध हैं। कवि जगतनंद ने केवल दो तलाबों - रामताल और मुखारीताल का वर्णन प्रस्तुत किया है। १ इनके अतरिक्त भी बहुत से तालाब हैं, जिनमें मथुरा का शिवताल प्रसिद्ध है।\n\n१. दोइ ताल ब्रज बीच हैं, रामताल लखिलेहु।\nऔर मुखारी ताल है, 'जगतनंद' करि नेहु।। (ब्रजवस्तु वर्णन)\n\nब्रज में अनेकों पोखर अथवा वरसाती कुंड हैं। कवि जगतनंद ने उनमें से ६ का नामोल्लेख \nकिया है वे पोखर हैं -\n\n(१) कुसुमोखर (गोबर्धन) \n(२) हरजी ग्वाल की पोखर (जतीपुरा) \n(४) पीरी पोखर और\n(५) भानोखर बरसाना तथा ईसुरा जाट की पोखर (नंदगाँव) है। १ उनमें कुसुम सरोवर को ब्रज के जाट राजाओं ने पक्के विशाल कुंड के रूप में निर्मित कराया था।\n\nइनका प्रयोग ब्रज प्रजा पेय जल के प्राप्त करने के लिये करती थी। ब्रज में अभी भी कई प्रसिद्ध और सुन्दर बावड़ी है, किन्तु ये जीर्ण अवस्था में पड़ी है। इनमें मुख्य निम्न वत हैं - ज्ञानवापी (कृष्ण जन्मस्थान, मथुरा), अमृतवापी (दुर्वासा आश्रम, मथुरा), ब्रम्ह बावड़ी (बच्छ बन), राधा बावड़ी (वृन्दाबन) और कात्यायिनी बावड़ी (चीरधाट) हैं।\n\nब्रज में वहुसख्यक कूप हैं जिनका उपयोग आज भी ब्रजवासी पेय जल प्राप्त करने के लिये करते हैं। ब्रज मंडल के अधिकांश ग्रामों की आवसीय परिशर में भूगर्भीय जल खारी है अथवा पीने के लिये अन उपयोगी है। अतः इस संदर्भ में कहावत प्रचलित कि भगवान कृष्ण ने बचपन की सरारतों के चलते ब्रज के ग्रामों की आवसीय परिशर के भू-गर्भीय जल को इस लिये खारी (क्षारीय) और पीने के लिये अन उपयोगी बना दिया ताकि ब्रज गोपियाँ अपनी गागर लेकर ग्राम से बाहर दैनिक पेय जल लेने के लिये निकले और कृष्ण उनके साथ सरारत करें, उनकी गागरों को तोड़ें और उनके साथ लीला करें। आज भी ब्रज ग्रामीण नारियों को सिर पर मटका रख ग्राम से बाहर से जल लाते हुए समुहों के रूप में ग्राम बाहर के पनधट और कूपों पर देखा जा सकता है। पेय जल के साथ-साथ इन कूपों का ब्रज में धार्मिक महत्व भी है। कवि जगतनंद के समय में १० कूप अपनी धार्मिक महत्ता के निमित्त प्रसिद्ध थे। इनके नाम इस प्रकार वर्णित हैं -\n\n(१) सप्त समुद्री कूप, \n(२) कृष्ण कूप, \n(३) कुब्जा कूप (मथुरा), \n(४) नंद कूप (गोकुल और महाबन), \n(५) चन्द्र कूप (चन्द्र सरोवर गोबर्धन), \n(६) गोप कूप (राधा कुंड), \n(७) इन्द्र कूप (इंदरौली गाँव-कामबन), \n(८) भांडीर कूप (भाडीर बन), \n(९) कर्णवेध कूप (करनाबल) और वेणु कूप (चरण पहाड़ी कामबन) १\n", "id": "47697", "title": "ब्रज की नदियां"}
{"url": "https://hi.wikipedia.org/wiki?curid=47698", "text": "ब्रज के घाट\n\nब्रज में मथुरा, वृन्दाबन, महाबन और गोकुल आदि स्थानों में यमुना नदी पर अनेक धाच निर्मित हैं। इनसे स्नानार्थियों को सुविधा होने के साथ ही साथ यमुना तट के सौंदर्य की भी बृद्धि होती है। वर्तमान काल में यहां पर वहुसख्यक घाट निर्मित हैं, किन्तु पहिले इनकी संखया अल्प थी, कवि जगतनंद ने ब्रज १६ पुराने घाटों का नाम उल्लेख किया है। उनके समय में अरथात १७ वीं शताबदी में यहां पर नये घाट भी निर्मित किये गये थे, जिनकी संख्या कालान्तर में कृमशः वढ़ती रही है। \n\nकवि जगतनंद द्वारा उल्लखित पुराने घाटों के नाम निम्नलिखित हैं - \n\n(१) व्रमहांड घाट (महाबन), \n(२) गौ घाट, \n(३) गोविन्द घाट, \n(४) ठकुरानी घाट, \n(५) यशोदा घाट, \n(६) उत्तरेश्वर घाट (गोकुल), \n(७) वैकुंठ घाट, \n(८) विश्रांत घाट, \n(९) प्रयाग घाट, \n(१०) बंगाली घाट (मथुरा), \n(११) राम घाट, \n(१२) केशी घाट, \n(१३) विहार घाट, \n(१४) चीर घाट, \n(१५) नंद घाट औ \n(१६) गोप घाट (वृन्दाबन) १ \n\nइस समय मथुरा के घाटों की संख्या विश्राम घाट सहित २५ है। इनमें से १२ घाट विश्राम घाट के उत्तर दिशा में हैं और १२ उसके दक्षिण में हैं। वृन्दाबन में कलियदह से केसीघाट तक अनेक घाट हैं, जिनकी संख्या लगभग ३५ है। इसी प्रकार गोकुल और महाबन में भी कई प्राचीन और प्रसिद्ध घाट निर्मित हैं। ये सब घाट सुन्दर लाल बलुआ प्रस्तर से निर्मित हैं। इनमें से बहुतों पर कलापूर्ण बुर्जियां और छतरियाँ भी निर्मित हैं। इन्हे समय-समय पर अनेक श्रद्धालु राजा-महाराजाओं और समृद्ध व्यक्तियों ने निर्मित कराया है। पिछले अने वर्षो से यमुना नदी ने बहुत घाटों को छोड़ दिया है, जिससे वे शोभाहीन होकर भग्वानस्था में उपेक्षित पड़े हुए हैं। अब भी जव वर्षा ॠतु में यमुना का फैलाव बढ़ जाता है, तब उसका प्रवाह इन सभी धाटों पर होने लगता है। उस समय यमुना तट की जो अनुपम शोभा होती है, ससे दर्शनों का मन मुग्ध हो जाता है।\n", "id": "47698", "title": "ब्रज के घाट"}
{"url": "https://hi.wikipedia.org/wiki?curid=47699", "text": "ब्रज के वन\n\nब्रज सदा से अपने सुन्दर और सुविशाल बनों के लिये प्रसिद्ध रहा है। पुराण आदि संस्कृत ग्रन्थों में उनके नाम और विवरण मिलते हैं। उक्त ग्रन्थों में ब्रज के १२ बन २४ उपबन तथा वहुसंख्यक अन्य प्रकार के बनों का विशद वर्णन हुआ है। विविध पुराणों में इनके नाम और संख्या के संबंध में कुछ मतभेद भी हैं, किन्तु पद्म पुराण में उल्लखित नाम और संख्या अधिक प्रचलित है। ब्रज की समस्त महत्वपूर्ण वस्तुओं का नामोल्लेख करने वाले कवि जगतनंद ने भी इन्हीं नामों को स्वीकार किया है। \nयहां पर ब्रज के उन बन और उपबनों का वर्णन किया जाता है -\n\nब्रज के सुप्रसिद्ध १२ बनों के नाम\n\n(१) मधुबन, (२) तालबन, (३) कुमुदबन, (४) बहुलाबन, (५) कामबन, (६) खिदिरबन, (७) वृन्दाबन, (८) भद्रबन, (९) भांडीरबन, (१०) बेलबन, (११) लोहबन और (१२) महाबन हैं।\n\nइनमें से आरंभ के ७ बन यमुना नदी के पश्चिम में हैं और अन्त के ५ बन उसके पूर्व में हैं। इनका संक्षिप्त वृतांत इस प्रकार है -\n\n\nप्राचीन काल में यह ताल के बृक्षों का यह एक बड़ा बन था और इसमें जंगली गधों का बड़ा उपद्रव रहता था। भागवत में वर्णित है, बलराम ने उन गधों का संहार कर उनके उत्पात को शांत किया था। कालान्तर में उक्त बन उजड़ गया और शताब्दियों के पश्चात् वहां तारसी नामक एक गाँव बस गया, जो इस समय मथुरा तहसील के अंतर्गत है।\n\nप्राचीन काल में इस बन में कुमुद पुष्पों की बहुलता थी, जिसके कारण इस बन का नाम 'कुमुद बन' पड़ गया था। वर्तमान काल में इसके समीप एक पुरानी कदमखड़ी है, जो इस बन की प्राचीन पुष्प-समृद्धि का स्मरण दिलाती है।\n\nइस बन का नामकरण यहाँ की एक बहुला गाय के नाम पर हुआ है। इस गाय की कथा 'पदम पुराण' में मिलती है। वर्तमान काल में इस स्थान पर झाड़ियों से घिरी हुई एक कदम खंड़ी है, जो यहां के प्राचीन बन-वैभव की सूचक है। इस बन का अधिकांश भाग कट चुका है और आजकल यहां बाटी नामक ग्राम बसा हुआ है।\n\nयह ब्रज का अत्यन्त प्राचीन और रमणीक बन था, जो पुरातन वृन्दाबन का एक भाग था। कालांतर में वहां बस्ती बस गई थी। इस समय यह राजस्थान के भरतपुर जिला की ड़ीग तहसील का एक बड़ा कस्बा है। इसके पथरीले भाग में दो 'चरण पहाड़िया' हैं, जो धार्मिक स्थली मानी जाती हैं।\n\nयह प्राचीन बन भी अब समाप्त हो चुका है और इसके स्थान पर अब खाचरा नामक ग्राम बसा हुआ है। यहां पर एक पक्का कुंड और एक मंदिर है।\n\nप्राचीन काल में यह एक विस्तृत बन था, जो अपने प्रकृतिक सौंदर्य और रमणीक बनश्री के लिये विख्यात था। जब मथुरा के अत्याचारी राजा कंस के आतंक से नंद आदि गोपों को वृद्धबन (महाबन) स्थित गोप-बस्ती (गोकुल) में रहना असंभव हो गया, तब वे सामुहिक रूप से वहां से हटकर अपने गो-समूह के साथ वृन्दाबन में जा कर रहे थे। भागवत् आदि पुराणों से और उनके आधार पर सूरदास आदि ब्रज-भाषा कावियों की रचनाओं से ज्ञात होता है कि उस वृन्दाबन में गोबर्धन पहाड़ी थी और उसके निकट ही यमुना प्रवाहित होती थी। यमुना के तटवर्ती सघन कुंजों और विस्तृत चारागाहों में तथा हरी-भरी गोबर्धन पहाड़ी पर वे अपनी गायें चराया करते थे।\n\nवह वृन्दाबन पंचयोज अर्थात बीस कोस परधि का तथा ॠषि मुनियों के आश्रमों से युक्त और सघन सुविशाल बन था। ३ वहाँ गोप समाज के सुरक्षित रूप से निवास करने की तथा उनकी गायों के लिये चारे घास की पर्याप्त सुविधा थी। ४ उस बन में गोपों ने दूर-दूर तक अने बस्तियाँ बसाई थीं। उस काल का वृन्दाबन गोबर्धन-राधाकुंड से लेकर नंदगाँव-वरसाना और कामबन तक विस्तृत था।\n\nसंस्कृत साहित्य में प्राचीन वृंदाबन के पर्याप्त उल्लेख मिलते हैं, जिसमें उसके धार्मिक महत्व के साथ ही साथ उसकी प्राकृतिक शोभा का भी वर्णन किया गया है। महाकवि कालिदास ने उसके वन-वैभव और वहाँ के सुन्दर फूलों से लदे लता-वृक्षों की प्रशंसा की है। उन्होंने वृन्दाबन को कुबेर के चैत्ररथ नामक दिव्य उद्यान के सदृश वतलाया है। ५\n\nवृन्दाबन का महत्व सदा से श्रीकृष्ण के प्रमुख लीला स्थल तथा ब्रज के रमणीक बन और एकान्त तपोभूमि होने के कारण रहा है। मुसलमानी शासन के समय प्राचीन काल का वह सुरम्य वृन्दाबन उपेक्षित और अरक्षित होकर एक बीहड़ बन हो गया था। पुराणों में वर्णित श्रीकृष्ण-लीला के विविध स्थल उस विशाल बन में कहाँ थे, इसका ज्ञान बहुत कम था। जव वैष्णव सम्प्रदायों द्वारा राधा-कृष्णोपासना का प्रचार हुआ, तब उनके अनुयायी भक्तों का ध्यान वृन्दाबन और उसके लीला स्थलों की महत्व-वृद्धि की ओर गया था। वे लोग भारत के विविध भागों से वहाँ आने लगे और शनै: शनै: वहाँ स्थाई रूप से बसने लगे।\n\nइस प्रकार वृन्दाबन का वह बीहड़ वन्य प्रदेश एक नागरिक बस्ती के रूप में परणित होने लगा। वहाँ अनेक मन्दिर-देवालय वनाये जाने लगे। बन को साफ कर वहाँ गली-मुहल्लों और भवनों का निर्माण प्रारम्भ हुआ तथा हजारों व्यक्ति वहाँ निवास करने लगे। इससे वृन्दाबन का धार्मिक महत्व तो बढ़ गया, किन्तु उसका प्राचीन वन-वैभव लुप्त प्रायः हो गया।\n\n\n८. भद्रबन, ९. भांडीरबन, १०. बेलबन - ये तीनों बन यमुना की बांयी ओर ब्रज की उत्तरी सीमा से लेकर वर्तमान वृन्दाबन के सामने तक थे। वर्तमान काल में उनका अधिकांश भाग कट गया है और वहाँ पर छोटे-बड़े गाँव बस गये हैं। उन गाँवों में टप्पल, खैर, बाजना, नौहझील, सुरीर, भाँट पानी गाँव उल्लेखनीय हैं।\n\nयह प्राचीन बन वर्तमान मथुरा नगर के सामने यमुना के उस पार था। वर्तमान काल में वहाँ इसी नाम का एक गाँव बसा है।\n\nप्राचीन काल में यह एक विशाल सघन बन था, जो वर्तमान मथुरा के सामने यमुना के उस पार वाले दुर्वासा आश्रम से लेकर सुदूर दक्षिण तक विस्तृत था। पुराणों में इसका उल्लेख बृहद्बन, महाबन, नंदकानन, गोकुल, गौब्रज आदि नामों से हुआ है। उस बन में नंद आदि गोपों का निवास था, जो अपने परिवार के साथ अपनी गायों को चराते हुए विचरण किया करते थे। उसी बन की एक गोप बस्ती (गोकुल) में कंस के भय से बालक कृष्ण को छिपाया गया था। श्रीकृष्ण के शैशव-काल की पुराण प्रसिद्ध घटनाएँ - पूतना बध, तृणवर्त बध, शंकट भंजन, चमलार्जुन पतन आदि इसी बन के किसी भाग में हुई थीं। \nवर्तमान काल में इस बन का अधिकांश भाग कट गया है और वहाँ छोटे-बड़े कई गाँव वस गये हैं। उन गावों में बलदेव, महाबन, गोकुल और रावल के नाम से उल्लेखनीय है\n\nब्रज के पुराण प्रसिद्ध २४ उपबनों के नाम कवि जगतनंद ने इस प्रकार लिखे हैं -\n\n(१) अराट (अरिष्टबन), (२) सतोहा (शांतनुकुंड), (३) गोबर्धन, (४) बरसाना, (५) परमदरा, (६) नंदगाँव, (७) संकेत, (८) मानसरोवर, (९) शेषशायी, (१०) बेलबन, (११) गोकुल, (१२) गोपालपुर, (१३) परासोली, (१४) आन्यौर, (१५) आदिबदरी, (१६) विलासगढ़, (१७) पिसायौ, (१८) अंजनखोर, (१९) करहला, (२०) कोकिला बन, (२१) दघिबन (दहगाँव), (२२) रावल, (२३) बच्छबन और (२४) कौरबबन। ६\n\nउक्त १२ बन और २४ उप-बनों के अतिरिक्त श्री नारायणभटट जी ने बाराह पुराण के आधार पर १२ प्रतिबन और १२ तपोबन तथा विष्णु पुराण के आधार पर १२ अधिबन के नाम उल्लिखित है। ७ इनके अतिरिक्त आदि पुराण में १२ मोक्ष बन, भविष्य पुराण में १२ काम बन, स्कंद पुराण में १२ अर्थ बन, स्मृति सार में १२ धर्म बन और विष्णु पुराण में १२ सिद्ध बन के नाम लिखे हैं। ८ श्री नारायण भटट जी ने उन समस्त बनों के अधिपतिदेवताओं का नामोल्लेख करते हुए उनके ध्यान मत्र भी उल्लखित हैं। भटट जी के मतानुसार इन समस्त बनों में से ९२ यमुना नदी के दाहिने ओर तथा ४२ बांयी ओर हैं। ९\n\nयद्यपि प्राचीन बनों में से अधिकांश कट गये हैं और उनके स्थान पर बस्तियाँ बस गईहैं, तथापि उनके अवशेषों के रूप में कुछ बनखंड और कदम खंडियाँ विधमान हैं, जो ब्रज के प्राचीन बनों की स्मृति को बनाये हुए हैं।\n\nवर्तमान वृन्दाबन में निधिबन और सेवाकुंज दो ऐसेस्थल हैं, जिन्हें प्राचीन वृन्दाबन के अवशेष कहा जा सकता है। ये संरक्षित बनखंडों के रूप में वर्तमान वृन्दाबन नगर के प्रायः मध्य में स्थित हैं। इनमें सघन लता-कुंज विधमान हैं, जिनमें बंदर-मोर तथा अन्य पशु-पक्षियों का स्थाई निवास है। इन स्थलों में प्रवेश करते ही प्राचीन वृन्दाबन की झाँकी मिलती है, किन्तु वह अधिक मनोरम नहीं है। कहने को यह संरक्षित धार्मिक स्थल हैं, किन्तु वास्तव में इनके संरक्षण और सम्वर्धन की ओर बहुत कम ध्यान दिया गय है। यदि इनकी उचित रूप में देखभाल की जाय, तो ये दर्शकों को मुग्ध करने वाले अत्यन्त रमणीक बनखंड बन सकते हैं।\n\nयह स्वामी हरिदास जी पावन स्थल है स्वामी जी ने वृन्दाबन आने पर यहाँ जीवन पर्यन्त निवास किया और इस स्थान पर उनका देहावसान भी हुआ था। मुगल सम्राट अकबर ने तानसेन के साथ इसी स्थान पर स्वामी जी के दर्शन किये थे और उनके दिव्य संगीत का रसास्वादन किया था। स्वामी जी के उपरान्त उनकी शिष्य-परम्परा के आचार्य ललित किशोरी जी तक इसी स्थल में निवास करते थे। इस प्रकार यह हरिदासी संम्प्रदाय का प्रधान स्थान बन गया। यहाँ पर श्री विहारी जी का प्राकट्य स्थल, रंगमहल और स्वामी जी सहित अनेक आचार्यों की समाधियाँ हैं।\n\nयह श्री हित हरिवंश जी का पुण्य स्थल है हित जी ने वृन्दाबन आने पर अपने उपास्य श्री राधाबल्लभ जी का प्रथम पाटोत्सव इसी स्थान पर स. १५९१ में किया था। बाद में मन्दिर बन जाने पर उन्हें वहाँ विराजमान किया गया था। इस समय इसके बीचों-बीच श्री जी का छोटा सा संगमर का मन्दिर है, जिसमें नाम सेवा होती है। इसके निकट ललिता कुंड है। भक्तों का विश्वास है, कि इस स्थान पर अब भी पर अब भी श्री राधा-कृष्ण का राम विलास होता है, अत रात्रि को यहाँ कोई नहीं रहता है। कांघला निवासी पुहकरदास वैश्य ने स. १६६० में यहाँ श्री जी के शैया-मंदिर का निर्माण कराया था और अयोध्या नरेश प्रतापनारायण सिंह की छोटी रानी ने स. १९६२ में इसके चारों ओर पक्की दीवाल निर्मित कराई।\n\nब्रज में संरक्षित बनखंडो के रूप में कुछ कदंबखंडियाँ थी, जहाँ बहुत बड़ी संख्या में कदंब के वृक्ष लगाये गये थे। उन रमणीक और सुरभित उपबनों के कतिपय महात्माओं का निवास था। कवि जगतनंद ने अपने काल की चार कदंवखंडियों का विवरण प्रस्तुत किया है। वे सुनहरा गाँव की कदंबखंडी, गिरिराज के पास जती पुरा में गोविन्द स्वामी की कदंबखंडी, जलविहार (मानसरोवर) की कदंबखंडी और नंदगाँव (उद्धवक्यार) की कदंबखंडी थी। १ इनके अतिरिक्त जो और हैं, उनके नाम कुमुदबन, वहुलाबन, पेंठा, श्याम ढाक (गोबर्धन) पिसाया, दोमिलबन कोटबन और करलहा नामक बनखंडियाँ हैं। वर्तमान काल में इनकी स्थित सोचनीय है।\n\nइस रमणीक स्थल को 'ब्रजभक्ति विलास' में 'पिपासा बन' कहा गया है। इसके प्राकृतिक सौंदर्य की प्रशंसा करते हुए ग्राउज ने लिखा है - यह मथुरा जिले का सबसे सुन्दर स्थल है, जो काफी विस्तृत भी है। इसमें प्राकृतिक चौकों की कई पंक्तियाँ हैं, जिनके चारों और कदंब के वृक्षों की कतारें हैं। इनके साथ कहीं-कहीं पर छोटे वृक्ष पापड़ी, पसेंदू, ढ़ाक और सहोड़ के भी है। ये चौक ऐसे नियमित रूप में वन गये हैं, कि इन्हें प्राकृतिक कहना कठिन है। इन्हें बावन चौक कहा जाता है किन्तु वास्तव में इनकी संख्या कम है। इनमें बन्दर बहुत बड़ी संख्या में रहते हैं। इसके पूर्व की ओर जो जंगल है, उसमें पीलू, रेंमजा और करील की झाड़ियाँ हैं। पश्चिम की ओर कुछ दूरी पर बरसाने का मन्दिर दिखलाई पड़ता है। यहाँ पर अरनी के पौधे भी हैं, जिनके फूलों की सुगंध से समस्त बन का वातावरण महकता रहता है। पिसायौ गाँ के निकट किशोरी कुंड है और दो मन्दिर हैं। १\n\nराजस्थान के भरतपुर जिला का यह बड़ा रमणीक स्थल है। भरतपुर नगर से यह २३ मील दूर है और वहाँ तक सड़क मार्ग उपलब्ध है। इस स्थल पर छोटी पहाड़ियों के मध्य में एक बंध बनाया है, जिसके पानी से वहाँ एक रमणीक झील निर्मित हो गयी है। इसमें कई स्थानों पर चटटानों जैसी सीड़ियों पर से पानी गिरता है, जिससे झरनों का सा द्रष्य दिखाई देता है पानी की धाराएँ कलख करती हुई और झाग उठाती हुई बड़ी सुहावनी जान पड़ती हैं। झील में भाँति-भाँति की मछलियाँ है, जंगल में अनेक प्रकार के शिकार है और समीप के दल-दल में मुरगाबियाँ है। इन सब के कारण यह सैलानियों और भ्रमणार्थियों का स्वर्ग सा बन गया है। इसके ऊपर पहाड़ी की चोटी पर भरतपुर के राजमहल हैं और नीचे राजा का नावघर है, जहाँ सैर के लिये मोटर नावें रखी जाती हैं।\n", "id": "47699", "title": "ब्रज के वन"}
{"url": "https://hi.wikipedia.org/wiki?curid=47700", "text": "ब्रज का वन वैभव\n\nब्रज के बन-वैभव के आधार वे वृक्ष हैं, जो वहाँ विविध जातियों और नाना प्रकारों के मिलते हैं। उनके नाम और आकार आदि क्रम से इस प्रकार हैं - अकोल, अगस्त, अनार, अमरुद, अमलतास, अरनी, अरुआ, अशोक, आम, आँवला, इमली इन्द्रजो, कचनार, कटहल, कटियारी, कटैया, कदंब, कनेर, कमरख, करील, केला कैत, खजूर, खिरनी, गूलर, गोंदी, छोंकर, जामुन, झाऊ, ढ़ाक, तमाल, धौ, नारंगी, नीबू, नीम, नीमचमेली (विलायती बकायन), पपीता, पसेंदू, पापड़ी, पारस, पीपल, पिलखन, पीलू, फरास, फालसेव, बकायन, बड़, बबूल, बरना, बहेड़ा, बेर, बेल, बायबिड़ंग, महुआ, मौल श्री, रीठा, रेमजा, लबेडा, लिसोड़ा, सहतूत, श्री फल, सहजना, सहोड़, सिरस, सीशम, सेंगर, हिंगोट और हींस। ये सव ब्रज के नैसर्गिक सौंदर्य की वृद्धि करने के साथ ही साथ अपने विविध उपयोगों द्वारा इसकी भौतिक समृद्धि में भी सहायक हैं। \n\nब्रज के कुछ वृक्षों का धार्मिक महत्व माना गया है। एसे वृक्षों में आमलक (आंवला) निन्यग्रोध (बड़) अश्वत्थ (पीपल) शमी (छोंकर) और तमाल के नाम उल्लेखनीय हैं। ब्रज में विविध अवसरों पर इन वृक्षों की पूजा होती है। बड़ अर्थात बट वृक्ष अत्यन्त विशाल और दीर्धायु का होता है। ब्रज में कई स्थानों पर दो-दो, तीन-तीन सौ वर्षों के पुराने बट वृक्ष मिलते हैं। ब्रज में कई बट वृक्षों की परम्परागत प्रसिद्धि भी रही है। श्री जगतनंद ने अपने काल के १० प्रसिद्ध बट वृक्षों का नामोल्लेख किया है। वह पिपरौली, जाव, रासौली, संकेत, परासोली, भांड़ीरवन स्थित बटों के अतिरिक्त अक्षय वट, वंशी वट, विशाल वट और श्याम वट थे। १ श्रीकृष्ण ने जिन स्थानों में विशिष्ट लीलाएँ की थी, उनकी स्मृति में वहां वे वट वृक्ष लगाये थे। \n\nशमी अर्थात छोंकर के वृक्ष का बल्लभ संप्रदाय में अधिक महत्व माना गया है। सर्व श्री बल्लभाचार्य और विठठ नाथ जी ने ब्रज में जो धार्मिक प्रवचन किये थे, वे प्राय इन्हीं वृक्षों के नीचे बैठ कर हुए थे। उनकी अधिकांश बैठकें भी इन्हीं वृक्षों के नीचे बनी हुई हैं। तमाल के वृक्ष भी ब्रज के अनेक लीला स्थलों में मिलते हैं। इसका उल्लेख ब्रज के भक्त कवियों ने कृष्ण लीला के विविध प्रसंगों में किया है। उन्होंने श्री कृष्ण के सांवले रंग की तुलना श्याम तमाल से की से की है, जिससे इसका महत्व बड़ गया है। २\n\nसास्कृतिक महत्व के वृक्षों का चित्रण ब्रज के प्राचीन कला वशेषों में मिलता है। ऐसे वृक्षों में पीपल, अशोक, कदंब चम्पा नाग केसर आदि हैं। ब्रज में पीपल की एक दुर्लभ जाति का वृक्ष भी मिलता है, जिसे पारस पीपर (परसिअन पीपल) कहते हैं। ग्राउज ने ब्रज के दो स्थान-मथुरा के ध्रुव टीला और महाबन के निकटवर्ती खेलन बन में इस वृक्ष का होने का उल्लेख किया है।\n\nकंदंब ब्रज का प्रसिद्ध फूलदार वृक्ष है। वर्षा ॠतु में जव यह फूलता है, तव पूरा वृक्ष अपने हल्के पीले रंग के छोटे-२ फूलों से भर जाता है। उस समय इसके फूलों की मादक सुगंध से ब्रज के समस्त बन और उपबन महकने लगते हैं। ब्रज में इसकी कई जातियां पायी जाती हैं, जिसमें श्वेत-पीत लाल और द्रोण जाति के कदंब उल्लेखनीय हैं। साधारणतया यहां श्वेत-पीप रंग के फूलदार कदंबही पाये जाते हैं। किन्तु कुमुदबन की कदंबखंडी में लाल रंग के फूल वाले कदंब भी पाये जाते हैं। श्याम ढ़ाक आदि कुख स्थानों में ऐसी जाति के कदंब हैं, जिनमें प्राकृतिक रूप से दोनों की तरह मुड़े हुए पत्ते निकलते हैं। इन्हें 'द्रोण कदंब' कहा जाता है। गोबर्धन क्षेत्र में जो नवी वृक्षों का रोपड़ किया गया है, उनमें एक नये प्रकार का कदंब भी बहुत बडी संख्या में है। ब्रज के साधारण कदंब से इसके पत्ते भिन्न प्रकार के हैं तथा इसके फूल बड़े होते हैं, किन्तु इनमें सुगंध नही होती है। ब्रज में कदंब का वृक्ष सदा से बड़ा प्रसिद्ध और लोकप्रिय रहा है। राधा-कृष्ण की अनेक लीलाएँ इसी वृक्ष के सुगन्धित वातावरण में हुई थीं। मध्य काल में ब्रज के लीला स्थलों के अनेक उपबनों में अनेक उपबनों इस वहुत बड़ी संख्या में लगाया गया था। वे उपबन 'कदंबखंडी' कहलाते हैं। \n\nब्रज में मीठे और खटटे दोनों प्रकार के फलदार वृक्ष पाये जाते हैं। मीठे फल वृक्षों में अमरुद, आम, केला, कैत, खजूर, खिरनी, बेर, बेल, शहतूत, श्री फल आदि हैं। खटटे फल वाले वृक्षों में आंवला, इमली, कमरख, करोंदा, जामुन, नारंगी, नीबू आदि उल्लेखनीय हैं। कच्चा आम खटटा और पका हुआ मीठा होता है तथा कच्ची इमली खटटी और पकी खट-मिट्ठी होती है। इसी प्रकार कमरख और नारंगी भी खट-मीट्ठे फल हैं। इनमें जामुन और नारंगी को छोडकर शेष फलों का उपयोग चटनी, अचार और मुरब्बा आदि के लिये किया जाता है।\n\nभारतीय फलों में आम वहुत महत्वपूर्ण और लोकप्रिय है। ब्रज में अति प्राचीन काल से ही इसकी कई जातियों के वृक्ष रहे हैं, जिनका उल्लेख संस्कृत और बृज-भाषा साहित्य में मिलता है। चीनी यात्री हेनसांग जब मथुरा आया था, तव उसने इस क्षेत्र में पाये जाने वाले आमों की बहुतायत का उल्लेख किया है उसने लिखा है - यहाँ पर आमों के वृक्ष इतनी अधिकता से पाये जाते हैं कि कहीं-कहीं पर उनके जंगल हो गये हैं। \"यहाँ दो प्रकार के आम होते हैं। एक कच्चा फल छोटा होता है, जो कच्चा होने पर हरा और पकने पर पीला हो जाता है। दूसरे का फल बड़ा होता है, जो पकने पर भी हरा रहता है।\" ३ इस उल्लेख से ज्ञात होता है कि यहां पर प्राचीन चूसबाँ और कलमी दोनों प्रकार के आम पर्याप्त मात्रा में होते थे। पिछली कही शताब्दियों से ब्रज में वर्षा कम होने से यहाँ रेगिस्तानी प्रभाव बढ़ गया है। इसके कारण यहाँ पर आमों की फसल कम हो गई है। आजकल यमुना नदी से पूर्व दिशा वाले ब्रज क्षेत्र में ही आमों के कुछ अधिक वृक्ष हैं, जबकि पश्चिमी दिशा वाले भाम में बहुत कम होते हैं। \n\nब्रज के भक्त कवियों ने विविध प्रसंगों पर आम का प्रचुरता से कथन किया है। सूरदास ने बालक कृष्ण के भोज्य पदार्थों की लम्बी सूची दी हैं। उनमें आम और आम का अचार का भी उल्लेख हुआ है। ४ परमानंददास ने एक आम बेचने वाली काहिनि का उल्लेख करते हुए कहा है कि उसकी आवाज सुनते ही बाल कृष्ण उसे भवन के अन्दर ले जाते हैं और वहाँ अपनी माता से आम खरीदने का आग्रह करते हैं। ५ ब्रज साहित्य में अनार और श्रीफल का उल्लेख भोज्य पदार्थ की अपेक्षा दांतों और ३रोजों के उपमान रूप में अधिक किया गया है।\n\nब्रज में कदंब के अतिरिक्त मौल श्री और कनेर के फूलदार वृक्ष भी प्रचुरता से पाये जाते हैं। केतकी, केवड़ा, कूंद, गुलाब, चमेली, चंपा, जुही, बेला मोतिया, रात रानी आदि के फूल छोटे वृक्ष और झाड़ियों में तथा कमल, कुमुद, कुमुदिनी आदि कुंड सरोवरों में होते हैं। वे सभी फूल अधिकतर वसंत, वर्षा और शरद ॠतुओं में खिलते हैं। उस समय उनकी सुगंध से ब्रज के सभी बन-उपबन और बाग-बगीचे महकने लगते हैं।\n\nबसंत ॠतु में खिलने वाले पुष्पों में गुलाब और बेला (मल्लिका) विशेष करु से उल्लेखनीय है। अमलताश और गुलमुहर ग्रीष्म ॠतु में फूलने वाले प्रमुख वृक्ष हैं। उनमें पीले और लाल रंग के झुर्रें लगते है यधपि उनमें सुगंध नहीं होती है तथापि वे अपने मनमोहक रंगो के कारण अति सुहावने दिखते हैं। सिरस (शिरीष) के पुष्प भी ग्रीष्म ॠतु में खिलते हैं। वर्षा ॠतु के फूलों में कदंब के पश्चात् मौलश्री (बकुल) उल्लेखनीय है। इस छोटे पुष्प की सुगंध बड़ी भीनी और मादक होती है। मरुआ की छोटी झाड़ी भी वर्षा ॠतु में फूलती है, जो बड़ी सुगंध देती है। वर्षा ॠतु में फूलने वाला वृक्ष कनेर भी है इस पर पीले, सफेद और गुलाबी रंग के पुष्प खिलते हैं। इसमें सुगंध तो नहीं होती है, किन्तु इनकी सुंदरता दर्शनीय है। शरद् ॠतु के पुष्पों में चमेली (मालती) रातरानी (शेफालिका अथवा पारिजात) छोटे वृक्षों पर तथा कमल, कुमुद और कुमुदिनी सरोवरों में खिलते हैं। इसी ॠतु में भोंरे सुगन्धित पुष्पों पर मँडराते हैं और श्वेत हंस सरोवरों के तट क्रीड़ा करते हैं।\n\nब्रज में पुष्पों का उपयोग लोक रजन के अतिरिक्त ठाकुर सेवा अदि धार्मिक कार्यों में विशेष कूप से होता है। भक्त कवियों ने अपनी रचनाओं में जिन पुष्पों का अधिक वर्णन किया है, उनमें कदंब, कुंद कमल, कुमुद कनेर, केतकी आदि उल्लेखनीय हैं। सूरदास ने अपनी रचनाओं में पुष्पों का प्रचुरता से वर्णन किया है। ६\n\nजिन वृक्षों के फल ब्रज के शाकन्तकारी आदि के काम में आते हैं, उनमें करील, कचनार, महुआ और सहजना उल्लेखनीय हैं। करील के फल टेंटी कहलाते हैं, जिनका शाक व अचार बनाया जाता है। ७ सूरदास ने श्री कृष्ण के भोजन सम्बधी एक बड़े पद में विविध काध पदार्थों के साथ भटा (बैंगन) चना, चौराई, सोवा, सरसों, बथुआ, परबल, टेंटी, ढ़ेंढ़स, कुनस, ककोरा, कचरी, चीचड़ा, करेला, सहजना, करील, पाकर, अगस्त की फली, अरबी, इमली, पेठा, खीरा, रामतरोई, रतालू, ककड़ी, कचनार, केला, करोंदा आदि तरकारी के पेड़ों व बेलों का नामोल्लेख किया है। तरकारी फल और फलियों की उत्पत्ति अधिकतर छोटे पौधों और बेलों में होती है। सूरदास ने इस प्रकार के फलों में खरबूजा, तरबूजा, ककड़ी और खीरा का भी नाम उल्लेख किया है। ८ \n\nब्रज में कुछ ब्रक्षों का उपयोग ओषध के लिये भी किया जाता है। ऐसे वृक्षों में अमलताश, आंवला, इन्द्रजौ, कटियार, नीम बाय विड़ग बहेड़ा और रीठा उल्लेखनीय हैं।\n\nउक्त उपयोगों के अतिरिक्त ब्रज में वृक्षों से इमारती लकड़ी व ईंधन भी प्राप्त किया जाता है। इमारती काम में आने वाले वृक्षों में आम, नीम और शीसम उल्लेखनीय हैं। ईंधन के रूप में जलाने की लकड़ी-बबूल, छोंकर, फरास, नीम, पापड़ी, धौ, रेंमजा हींस आदि उल्लेखनिय हैं। ढांक के पत्तों से पत्तलें और झाऊ की लकड़ी से डालियाँ वनाई जाती हैं। \n", "id": "47700", "title": "ब्रज का वन वैभव"}
{"url": "https://hi.wikipedia.org/wiki?curid=47701", "text": "ब्रज की जलवायु\n\nकिसी भी क्षेत्र की संस्कृति वहाँ की जलवायु से वहुत कुछ प्रभावित होती है। जलवायु का आधार ॠतुएँ हैं। अतः क्षेत्रीय जल-वायु का प्रभाव भी वहाँ की गर्मी, सर्दी और वर्षा से होता है। इनका प्रभाव वहाँ के जन-जीवन पर और अन्ततः उसकी संस्कृति पर पड़ता हैं। वर्ष भर में छह ॠतुएँ होती हैं, जिनमें से प्रत्येक को दो-दो महीने की माना गया है, किन्तु साधारणतः तीन ॠतुएँ ही मानी गयीं हैं। तीनों गर्मी, वर्षा और सर्दी मानी गयीं है, जो चार-चार माह की होती हैं। ब्रज में पहिले ये ॠतुएँ नियमित रूप से होती थीं, जिनके कारण गर्मी, वर्षा और सर्दी के मौसम भी ठीक समय पर हुआ करते थे। किन्तु जव से ब्रज में बनों की कमी हुई है और राजस्थानी रिगिस्तान का विस्तार इधर की ओर बढ़ा है, तव से यहाँ वर्षा कम होने लगी है और गर्मी-सर्दी की ॠतुएँ लम्बी तथा कठिन हो गई हैं। इस समय ब्रज में गर्मियों में अधिक गर्मी और सर्दियों में अधिक सर्दी पड़ती है। इस प्राकृतिक परिवर्तन का प्रभाव ब्रज के जन-जीवन अर्थात ब्रज संस्कृति पर प्रति कूल पड़ा है।\n\nब्रज में गर्म ॠतु का प्रभाव फाल्गुन से लेकर अषाड़ तक रहता है (मार्च से जून) उस समय दिन में अधिक तेज धूप पड़ती है और लू चलती हैं। दिन का तापमान १२०-१३० फ. डिग्री तक पहुँच जाता है, किन्तु रात प्रायः ठंडी रहती हैं। वर्षा सावन से क्वार (जुलाई-सितम्बर) तक होती है, किन्तु इन ती महीनों में भी उसका औसत २६ इंच से अधिक नहीं होता है। इस पर भी वह नियमित रूप से नहीं होती है कभी अधिक होती है तो कभी कम। ब्रज की जो विशेषता यहाँ पर बनों की अधिकता तथा गोचर भूमि और गायों की प्रचुरता के रूप में थी, वह अव विगत युग की बात हो गई है। यहाँ सर्दी में अधिक ठंड पड़ती है और कभी-कभी पाला भी पड़ जाता है उस समय न्यूनतम तापमान ४० फ. डिग्री तक हो जाता है। जव कभी उत्तर से शीत की लहर आ जाती है, जब तो और भी भयंकर ठंड पड़ने लगती है किन्तु उसका प्रभाव ५-१० दिन तक ही रहता है। ब्रज में कहा कहावत है - \"धन के पद्रह, मकर के पच्चीस, चिल्ला जाडे दिन चालीस\" संक्रान्ती के १५ दिन और मकर की संक्रांति के २५ दिन कुल ४० दिनों तक जाडे का 'चिल्ला' रहता है। इस प्रकार ३१ दिस्मबर से १० फ़रवरी तक ब्रज में खूब सर्दी पड़ती है।\n\nवर्तमान समय में ब्रज में सिंचाई के मुख्य साधन ट्यूबैल और नहरें हैं। कुछ समय पहिले तक ब्रज में कच्चे-पक्के कुओं और ढेंकुली के माध्यम से भी सिचाई की जाती थी। ब्रज की नहरें गंगा और यमुना नदियों से निकाली गई हैं। ब्रज के राजस्थानी भाग में बानगंगा और रुपारेल के बांधो से निकाली गई नहरों द्वारा सिचाई की जाती है। ब्रज की मुख्य नहरों का संक्षिप्त विवरण निम्न है-\n\nइसे यमुना नहर भी कहते हैं। यह ब्रज की सवसे प्रसिद्ध नहर है, जो दिल्ली के ओखला बांध से यमुना जल से निकाली गई है और आगरा के निकट यमुना की शाखा उंटगन में मिल जाती है इसकी लम्बाई ओखला से उटंगन तक १४० मील है। इसका उद्धाटन स. १९३१ (५ मार्च १८७४) में सर विलियम म्यूर द्वारा किया गया था और अगले वर्ष के अन्त तक यह सिचाई के उपयोग में आने लगी थी। यह हरियाणा के गुणगाँव और फरीदाबाद जिले, उत्तर-प्रदेश के मथुरा आगरा जिलों की भूमि को सिंचित करती है। इससे सींची जाने वाली भूमि का परिणाम प्राय ढाई लाख एकड़ है, जो अब प्रतिवर्ष धटता जा रहा है।\n\nइस नहर से सिचाई के अतिरिक्त नावों द्वारा व्यापारिक यातायात किये जाने की योजना भी थी। इसके लिये मथुरा तहसील के अड़ीग गाँव के समीप इस नहर से एक धारा निकाली गई थी, जो मथुरा नगर में भूतेश्वर के निकट लाल डिग्गी तक आती थी। उसके द्वारा आगरा, मथुरा और दिल्ली के माल नावों में लाया ले जाया जाता था। वह योजन सफल न हो सकी अत व्यापारिक याता-यात वन्द कर दिया गया तथा लाल डिग्गी को भी भर दिया।\n\nइसके निर्माण की योजना आगरा नहर के साथ ही साथ स. १९३१ से चल रही थीं, किन्तु अनेक कारणों से वह स्थगित होती रही। इसके निर्माण का प्रारम्भ स. १९५९ के अन्त में हुआ और तीन वर्ष के पश्चात १९६३ के प्रारम्भ में यह बन कर तैयार हुई थी। इसे गाजिआबाद के देहरा नामक स्थान पर गंगा की मुख्य नहर से निकाला गया है और हाथरस जिला सादाबाद तहसील में यमुना की सहायक नदी करबन से मिलाया गया है। इसके द्वारा अलीगढ, हाथरस और मथुरा जिलों की भूमि को सिंचित किया जाता है।\n\nगंगा नहर (हाथरस शाखा) यह गंगा नहर की ही शाखा है। इसके द्वारा अलीगढ और हाथरस की भूमि को सिंचित किया जाता है।\n\nअच्छी खेती के लिये अच्छी वर्षा का उचित समय पर होना जरुरी है। ब्रज में वर्षा उन मौसमी हवाओं (मानसून) से होती है, जो अरब सागर और बंगाल की खाड़ी से सावन-भादों के महीनों (जुलाई) में आती हैं। उनसे 'खरीफ' की फसल में मोटा अनाज जैसे ज्वार, बाजरा, मक्का, मूँग, उडद आदि के साथ कपास और गन्ने की उपज तैयार होती है। पहिले शरद ॠतु में भी वर्षा होती थी, जिसे ब्रज में माहोट कहा जाता है, जिससे 'रबी' की फसल में गेंहूँ, जौ, मटर, सरसों, दूआँ आदि की अच्छी पैदावर हुआ करती थी। विगत अनेक वर्षों में महौट कम होने से रबी की फसल भी कम होती है।\n\nयमुना की खादर के रेतीले भाग में ककड़ी, खरबूजे, तरबूजे, काशीफल आदि पैदा होते हैं और शेष भाग में झाऊ, कांस, करील, झरबेर, आदि झाड़िया उत्पन्न होती हैं। झाऊ टोकरी निर्माण, काँस छप्पर निर्माण में उपयोग होते हैं। पहिले ब्रज में नील की उपज होती थी उसे बनाने के यहाँ कई कारखाने भी थे। जब से नील की अपेक्षा अन्य पदार्थों से नकली रंग बनने लगे हैं, तब से नील की आवश्यकता कम हो गई है। फलत यहाँ के नील के कारखाने भी बंद हो गये हैं और किसानों ने भी अन्य फसलों को अपना लिया है।\n\nब्रज में खनिज पदार्थ अधिक नहीं मिलते हैं। सातवीं शताब्दी में भारत भ्रमण के क्रम में मथुरा पहुँचे चीनी यात्री ने अपने यात्रा विवरण में प्रस्तुत किया है कि मथुरा के आस-पास की खानों से पीत स्वर्ण निकाला जाता था। आजकल यहाँ सोना तो क्या, कोई भी धातु नहीं निकलती है। यहाँ का उल्लखनीय खनिज पदार्थ लाल रंग का बलुआ प्रस्तर है, जो भरतपुर और आगरा जिलों की खानों से निकाला जाता है। यह प्रस्तर प्राचीन काल से ही यहाँ की इमारतों और मूर्तियों के निर्माण में उपयोग किया जाता रहा है। इसके अतिरिक्त छाता और कामबन की पहाड़ियों से मटमैला प्रस्तर निकलता है, जिससे रोड़ी निर्माण कर सड़कों का निर्माण किया जाता है।\n\nछाता तहसील और भरतपुर जिला की बहुत सी भूमि क्षारीय अथवा नमकीन है, जिससे पहिले नमक और शोरा निकाला जाता था। पहिले यहाँ पर नमक बनाने के कारखाने हुआ करते थे, किन्तु अब वे सरकारी नियम कानूनों के तहत बन्द कर दिये गयें हैं। शोरा अब भी निकाला जाता है। इसके यहाँ पर बड़े-बड़े कारखाने है। यमुना नदी से कंकड भी निकाले जाते थे, जिन्हें मुगल काल में आग में जलाकर कमजोर कर दिया जाता था और उसके पश्चात उन्हें चक्कस में डालकर पीस दिया जाता था अथवा कूट दिया जाता था, उसके साथ कुछ अन्य सामिग्री मिश्रित कर चूना बनाया जाता था, मुगल कालिन में जितनी इमारते ब्रज में निर्मित हैं उन सभी में इन्हीं कंकडों के चूने को लाखौरी (ककैय्या) ईंटों को जोड़ने में किया है। मकान निर्माण में आज भी कंकड़ के चूने का उपयोग किया जाता हऐ।\n", "id": "47701", "title": "ब्रज की जलवायु"}
{"url": "https://hi.wikipedia.org/wiki?curid=47702", "text": "ब्रज के यातायात\n\nब्रज के यातायात के साधनों के रूप में रेल, मोटर, बैलगाड़ी, ऊँट गाड़ी, ताँगा, इक्का, रिक्शा आदि उपलब्ध हैं तथा ब्रज सीमान्तर्गत आगरा का खेरिया हवाई अडड़ा भी उपलब्ध है।\n\nब्रज में कई रेल मार्ग विधमान हैं, जिनके नाम - मध्य रेलवे, पश्चिम रेलवे, पूर्वोत्तर रेलवे और उत्तर रेलवे हैं। इन रेलमार्गों के द्वारा यात्री ब्रज भूमि तक आसानी से आते हैं और वापिस जाते हैं। साथ ही साथ इन मार्गों के द्वारा माल के ढोने का महत्वपूर्ण कार्य होता है।\n\n\n\n\n\nमथुरा से वृन्दाबन तक, हाथरस नगर से हाथरस जंकशन तक, आगरा से टूंडला तक आगरा से फतेहपुर सीकरी तक प्रधान रेलों के उपमार्ग भी हैं।\n\nब्रज में सड़कों के कच्चे और पक्के दोनों प्रकार के मार्ग हैं। पक्के मार्ग प्रधान नगरों में होकर जाते हैं तथा कच्चे मार्ग ग्राम और कस्बों में होकर जाते हैं। प्रधान पक्के मार्ग मथुरा-बरेली, मथुरा-अलीगढ़, मथुरा-ड़ीग, मथुरा-भरतपुर, दिल्ली-आगरा और अलीगढ़-एटा आदि हैं।\n\n\n\n\n\n\n\nपहिले जव रेल और बड़ी-बड़ी पक्की सड़के नहीं थी, तव यमुना नदी के द्वारा बड़ी-बड़ी नावों से याता-यात किया जाता था। उस समय यमुना नदी में जल बहुत गहरा होता था, जिसके कारण उसमें बड़ी-बड़ी नावें चला करती थीं। उन नावों से यात्री और समान को आगरा, मथुरा से दिल्ली लाया ले जाया जाता था। छोटी नावें छोटी नदियों और नहरों में चला करती थी। जव से यमुना नदी से नहरें नीकाली गई हैं, तव से इसमें बहुत कम जल रहता है, अतः प्रत्येक ॠतु में नावों से यातायात करने में सुविधा नहीं हैं। फिर रेल और सड़कों से यातायात बढ़ जाने से जलमार्ग वैसे थी उपेक्षित है। अतः जलमार्ग अब बन्द हो चुका है। \n", "id": "47702", "title": "ब्रज के यातायात"}
{"url": "https://hi.wikipedia.org/wiki?curid=47703", "text": "ब्रज के जीव जंतु\n\nजिस भूखंड को जलवायु जीवन के अनुकूल हो और वहाँ पर हरी-भरी वनस्पतियाँ पाई जाती हों, वहाँ पशु-पक्षी और जीव-जन्तुओं का पाया जाना एक नैसर्गिक सत्य है। किसी भी भूखंड में विचरण करने वाले पशु-पक्षी और जीव-जन्तुओं की उपस्थिति से वहाँ की जलवायु का अनुमान लगाया जा सकता है। अत: ब्रज में पाये जाने वाले पशु-पक्षी और जीव-जन्तुओं की उपस्थिति के आधार पर हम ब्रज-भूखंड के समग्र प्रस्तुति कर सकते हैं। ब्रज में दो प्रकार के पशु-पक्षी पाये जाते हैं - १. जंगली और २. पालतू। जंगली जीव-जन्तु और पशु-पक्षी स्वच्छन्द रूप से वनों और जंगलों में विचरण करते हैं, जिनमें से कुछ समय-समय पर मानवजाति को विविध रुपों में कष्ट देते चले आये हैं और आज भी कष्ट देते हैं। किन्तु पालतू पशु-पक्षी सदैव से मानव जाति के उपयोग में आते रहें हैं और वे मनुष्यजाति को सुख, सुविधा और समृद्धि प्रदान करते रहे हैं।\n\nब्रज के जंगली पशुओं में मांस आहारी और निरामिष भोजी दोनों ही प्रकार के पाये जाते रहे हैं। मांसाहारी पशुओं में सिंह, बघेर्श, भेड़िया, लोमड़ी, भालू, रीछा, स्यार आदि हैं। गुस्से की स्थिति में सुअर भी मांसाहारी हो जाता है। सिंह, बघेर्श, सुअर आदि मांसाहारी होने के साथ-साथ हिंसक भी हैं। वे अवसर पाते ही मनुष्य और पशुओं पर घात लगाकर आक्रमण कर देते हैं किन्तु वर्तमान समय में जंगलों के अभाव होने से ब्रज में इन हिंसक पशुओं का भी अभाव हो गया है। ब्रज साहित्य में हिंसक पशुओं के उत्पात का विशद वर्णन मिलता है। परमानंद ने बाघ द्वारा गायों और बछड़ों को तथा भेड़ियों द्वारा बछड़ों को काटने का उल्लेख किया है। १ एक वार्तानुसार कुंभनदास का पुत्र कृष्णदास श्रीनाथ जी की गायों की रखवाली करता था। एक दिन गायें जब जंगल से चर कर वापिस आ रहीं थीं तब उनमें से एक गाय झुंड से कुछ पीछे रह गई थी। उस पर एक सिंह ने अचानक आक्रमण कर दिया। कृष्णदास गाय को बचाने पहुँचा तो गाय तो लपक कर अपने खिरक तक पहुँचने में सफल हो गई, किन्तु कृष्णदास को सिंह ने मार डाला। २\n\nब्रज के निवासी सदैव से हिंसक पशुओं को भी मारना पाप समझते थे, किन्तु राजा-महाराजा और मुसलमान शासक ब्रज के वनों में हिंसक पशुओं का शिकार करते थे। मुगल सम्राटों में बाबर से लेकर जहाँगीर तक ने ब्रज के वनों में शिकार किया था इसके उल्लेख उस काल की तवारीख में उल्लिखित हैं।\n\nनिरामिष भोजी जंगली पशुओं में मृग, नील गाय, जंगली गाय और बन्दर आदि उल्लेखनीय हैं। वे मानवों पर घातक आक्रमण तो नहीं करते, किन्तु खेतों और बाग-बगीचों को बहुत हानि पहुँचाते रहे हैं। जब ब्रज में हिंसक पशुओं को भी नहीं मारा जाता है, तब जंगली\n\nइन अहिंसक पशुओं का तो मारने का प्रश्न ही नहीं बनता है। मृग, नीलगाय, जंगली गाय आदि के झुंड ब्रज के वनों में और यमुना के खादिरों में विचरण करते हुए ब्रज किसानों की फसल को हाँनि पहुँचाते आये हैं। नीलगाय और मृग का अँग्रेज़ अधिकारी और सिपाही शिकार करते थे। वास्तव में नील गाय भी मृग की जाति का पशु है। बन्दर ब्रज के वन-उपवन और बस्तियों में बहुतायत में पाये जाते हैं। वे वन-उपवनों के फलों को प्रचुरता से क्षतिग्रस्त करते रहे हैं तथा मानवीय बस्तियों में भी नाना प्रकार के उत्पात करते रहे हैं। फिर भी ब्रज प्रजा ने उन्हें कष्ट देने की बात तक नहीं सोची है। ब्रज में बन्दरों की रक्षा की जाती है तथा उन्हें भोज दिया जाता है, उन्हें हनुमान का प्रतीक माना जाता है। नगरपालिका के द्वारा बन्दरों को पकड़कर जंगल में छोड़ने पर ब्रज प्रजा ने इस कृत्य का विरोध किया था।\n\nब्रज के पालतू पशुओं में गाय, घोड़ा, बैल, भैंस, बकरी, भेड़, गधा, कुत्ता, ऊँट, हाथी आदि के नाम लिये जा सकते हैं। उनकों पालतू बनाकर मानव समाज ने अपनी सुख समृद्धि का कारण बना लिया है। ब्रज में इन सभी पालतू पशुओं से काम लिया जाता है, किन्तु गाय को ब्रज में सदैव से ही विशेष महत्व प्राप्त है।\n\nब्रज के जनजीवन में गाय का जैसा स्थान है, वैसा किसी अन्य पालतू पशु का नहीं है। गाय एक उपयोगी पशु मात्र नहीं है, वरन् ब्रज संस्कृति का एक प्रकार से प्रमुख आधार ही है। भगवान श्री कृष्ण गायों की सेवा करने के कारण ही गोपाल और गोविंद कहे जाते हैं। ब्रज में इस पशु को जो अनुपम गौरव दिया गया है, उसका कारण वस्तुत: इसका अतिशय उपयोग ही है। ब्रज में बहुत बड़ी संख्या में सदियों से गायों को पाला जाता रहा है। भगवान कृष्ण के समय में गिरिराज पहाड़ी प्रमुख गौचरण का केन्द्र थी। इसीलिए इस गोवर्धन का विरुद प्राप्त हो सका है। ब्रजवाले गोपों का समस्त जीवन ही गौवंश पर आधारित था। वे इससे दूध, दही, मक्खन जैसे पौष्टिक पदार्थों के प्राप्त करते थे उसके गोबर और मूत्र से जो खाद निर्मित करते थे, वह उनके खेत की उपज के बढ़ाने में उपयोगी होता था। गाय से उत्पन्न बछड़े होकर हल हल खीचतें थे, माल ढोते थे। इस प्रकार गाय ब्रजवासियों के जीवन का आवश्यक अंग ही नहीं, उनके परिवार का प्रमुख सदस्य ही बन गई थी।\n\nप्रागैतिहासिक काल से गाय की उत्तरजीवितता पर प्रकाश प्रस्तुत किया जाय तो भारत की प्राचीनतम हड़प्पा (र्तृन्धव) सभ्यता के नगरीय और महानगरीय पुरास्थलों से मृत्य मूर्तियों के रूप में अनल्प प्रमाण पाये गये हैं। सैन्ध निवासी कूबड़ वाले साँड की पूजा करते थे और बैलों के द्वारा बैलगाड़ी जोतते थे।\n\nभारत की आर्य संस्कृति के संस्थापक ॠग्वैदिक आर्यों के जीवन में तो गाय का अत्याधिक महत्व था। आर्य संस्कृति का 'चरवाहा' संस्कृति के रूप में भी जाना जाता है, क्योंकि आर्य लोग जंगलों में गोचारण करते थे तथा गायों के साथ जंगलों में ही निवास करते थे। जहाँ अच्छे चराहगाह होते थे उस भूमि के लिये आर्य कबीलों में प्राय: संघर्ष होते थे, अधिक से अधिक गाय प्राप्त करने के लिये युद्ध होते थे। वैदिक काल में आर्थिक हैसियत का निर्धारण गायों की संख्या से लगाया जाता था अधिक गायें, जिस कबीले के पास होती थी वह उतना ही सम्पत्ति शाली माना जाता था।\n\nउत्तरवैदिक काल में आते-आते गाय का बहुउद्देशीय उपयोग मनुष्य की समझ में आ गया था। बछड़े को जन्म देनेवाली गाय को पूज्य माना जाता था क्योंकि बछड़ा बड़ा होकर बैल बनकर भूमि को जोतने के काम में आता था। उस समय में भूमि की कोई कमी नहीं थी जनसंख्या कम थी और भूमि की मात्रा अधिक थी किन्तु भूमि का अधिकांश भाग घने जंगलों से आच्छादित था। उत्तर वैदिक काल में लोहे के इस्तमाल से जंगलों को काटा गया और उस भूमि को लोहे के फाल लगे हल से बैलों के माध्यम से जोता गया तथा कृषि उपयोगी बनाया गया। शतपथ ब्राह्मण और पंचविश ब्राह्मण ग्रन्थों में वर्णन है कि एक ही हल को बीस-बीस बैल खींचते थे। वैदिक काल में पृथ्वी के दोहन के लिये अधिकाधिक पुरुषों और बैलों की आवश्यकता \nमहसूस की गई। अत: अधिक से अधिक पुत्र जन्म देने वाली स्री और अधिक से अधिक बछड़ों को जन्म देने वाली गाय को पूज्य घोषित किया गया तथा गाय की हत्या को शक्ति से प्रतिबंधित कर दिया गया।\n\nछठवीं शताब्दी ई० पू० में जैन और बौद्ध धर्म के संस्थापकों ने गौहत्या को पूर्णत: बन्द करा दिया तथा जीवहत्या को धर्म विरुद्ध घोषित करार दिया और गाय को और उसके वंश को पूर्णत: सरक्षण देते हुए मनुष्य जीवन के लिये उपयोगी बताया जिससे गाय के प्रति भारतीय जनमानष में श्रद्धा संचार का सृजन हो सका।\n\nगाय की इस अनुपम उपयोगिता न ही इसे धर्म में स्थान के दिया है। पौराणिक अनुश्रुति के अनुसार यह समस्त भूमंडल ही गाय के सींग पर टिका हुआ है। इसका बुद्धिगम्य अर्थ यह हुआ कि सांसारिक जीवन का बहुत कुछ आधार गाय पर है। हमारी भारतीय संस्कृति की यह विशेषता है, कि जो नियम और बाते मानव-जीवन के लिये हितकर ज्ञात हुई, उन्हें धार्मिक रूप प्रदान कर संरक्षित कर दिया गया। इससे उनके प्रति श्रद्धा और भक्ति की भावना भी जुड़ गई है।\n\nब्रज के जन जीवन में गाय का जो महत्वपूर्ण स्थान रहा है, उसके कारण वह यहाँ की धार्मिक भावना में से अत्यन्त निकट का संबंध रखती है। ब्रज के धर्मायार्थ और भक्त जनों ने गाय के प्रति अपनी भक्ति-भावना को बड़े ही मार्मिक शब्दों में व्यक्त किया है। साधारण मुसलमानों में भले ही गाय के प्रति ऐसा दृष्टिकोण न रहा हो, किन्तु जिन सहृदय मुसलमानों ने ब्रज की भक्ति-भावना को स्वीकार कर लिया था, वे गाय के प्रति हिंदुओं से कम श्रद्धावान नहीं थे। भक्तवर रसखान की कामना थी कि यदि आगामी योनि में उन्हें मानव की देह प्राप्त हो, तो ब्रज के गोकुल के ग्वालाओं के साथ रहने का ही उन्हें सुयोग मिले। यदि किसी प्रकार पशु होनो पड़े, तो फिर नंद की गायों के साथ चरने का सौभाग्य प्राप्त हो सके। उन्होंने कहा है-\n\n३. रसखान रत्नावली, पृ० ६५\n\nभगवान् श्रीकृष्ण की बाल क्रीड़ाओं में गौचारण का अतिशय महत्व है और इसका कथन ब्रज के भक्त कवियों ने बड़े उल्लास के साथ किया है, इन्होंने रंगो के अनुसार गायों को धौरी, धर्मार, राती, पिथरी, गोरी, कजरी, भूरी, श्यामा, कपिला आदि अनेक नामें से संबोधित करते हुए उनके प्रति बाल कृष्ण के प्यार-दुलार का मनोहर कथन किया है। उनका कहना है-\n\nमांगलिक अवसरों पर ब्रज में गोदान करने का परम्परागत प्रचलन रहा है। श्री कृष्ण के जन्म के समय नंद जी ने अनेक सुन्दर गायों को विवध धातुओं से मंडित कर उनका दान ब्राह्मणों को किया था। इसका उल्लेख करते हुए सूरदास ने कहा है-\n\nकेवल ब्रजवासी हिन्दू ही नहीं, वरन् भारतीय मात्र के लिये गाय सदा से श्रद्धा और भक्ति का भाजन रही है। उसकी सेवा करना, उसकी रक्षा करना और उसे बचाने के क्रम में अपनी जान तक दे देना यहाँ की गौरवपूर्ण परंपरा है। भारत के हिन्दू राजा-महाराज ही नहीं वरन् बुद्धिवान मुसलमान बादशाह भी गौरक्षा की व्यवस्था करते रहे हैं। मुगल सम्राट अकबर गो-मांस से बड़ा परहेज करता था। उसने अपने राज्य में गौ\n\n४. सूरसागर (नागरी प्रचारिणी सभा) पद संख्या - १०६३\n\n५. चतुर्भुजदास (काँकरौली) पदसंख्या २१५\n\n६. सूरसागर (ना. प्र. सभा) पद संख्या ६४२\n\nहत्या का निषेद तक गौमांस की बिक्री पर प्रतिबंध लगा दिया था। अंग्रेजों ने जहाँ अकबर की अनेक बातों को अपने प्रशासन में स्थान दिया था, वहाँ गोहत्या करने पर उन्होंने कोई रुकावट नहीं डाली थी, बल्कि अंग्रेजी शासन में गौ-मांस के लिए जैसा गौ-वध किया गया, वैसा मुसलमानी शासन में भी नहीं हुआ था। इधर प्राकृतिक तथा अन्य कारणों से ब्रज में गोचर भूमि और वनों की भी बड़ी कमी हो गई है। फलत: ब्रज में जहाँ अपार संख्या में गाय रहती थी और जिनके दूध-दही की ब्रज में कभी नदियाँ बहती थी, ऐसी कहावत थी, वहाँ गायों की संख्या में बहुत कमी हो गई है। और दूध-दही मक्खन का तो अकाल पड़ गया है। इस प्रकार ब्रज की यह विशेषता अब अतीत की बात बन कर रह गई है। यहाँ की गायों की नस्ल थी परिवर्तित हो गई है और उनके दूध की मात्रा भी घट गई है।\n\nवर्तमान समय में ब्रज में गौ-वंश की पुनर स्थापना के लिए अनेक धर्म सम्प्रदायों ने ब्रज मंडल में अनेकों गौशालाएँ स्थापित कर रखी हैं जिनमें हजार-हजार की संख्या तक गायों का पालन और संरक्षण हो रहा है और गौ-पालन के स्थान पर गौसेवा व गौउपासना नाम दिया गया है। गायों के खान पान के लिए गौउपासना नाम दिया गया है। गायों के खान पान के लिये गौउपासकों द्वारा देश विदेश से अनुदान भेंट किया जा रहा है। गोपाष्ठमी के त्यौहार पर देश और विदेश के गौउपासकों द्वारा ब्रज की गौशालाओं में पहुँच कर गौ-पूजा का उत्सव धूम-धाम के साथ मनाया जाता है तथा आम जनता के लिए स्थान-स्थान पर भोज और भण्डारे किए जाते हैं और गौपालकों को अनल्प दान किया जाता है।\nअन्य पालतू पशु - ब्रज के अन्य पालतू पशुओं में बैल और भैंस का भी महत्त्वपूर्ण स्थान है। ब्रज में कृषि की कल्पना बैल के बिना आज भी नहीं की जा सकती है, चाहे ट्रैक्टर का कितना भी अधिक प्रचलन बढ़ गया है। गाय का यह बलिष्ठ पुत्र ब्रज में अन्न उत्पादन करने और माल ढोने का काम करते हैं तथा भैंस ब्रज में वर्तमान समय के लिए मुख्य दुग्ध स्रोत है। बकरी, दूध और मांस के लिए, घोड़े सवारी और टाँगे के लिए, कुत्ते घर की रखवाली के लिए, ऊँट माल ढोने के लिए, हाथी उत्सव शौक के लिए, शूकर मांस के लिए, गधे बोझा लादने के लिए पाले जाते हैं। ये सभी पालतू पशु ब्रज के जन-जीवन में आवश्यक और उपयोगी भूमिका प्रस्तुत करते हैं।\n\nपशुओं की भाँति पक्षी भी पालतू और जंगली दो प्रकार के होते हैं। पालतू पक्षियों में तोता, मैंना, कबूतर, मुर्गे-मुर्गी, तीतर, बटेर गौरैय्या आदि हैं। जंगली पक्षियों में प्राय: मोर, कोयल, पपीहा, नीलकंठ, चकोर, चकवा, खंजन, बगुला, गौरैया, उल्लू, चील, धौरा, तीतर, बटेर आदि हैं। इनमें से कुछ अपने रुप-रंग और कुछ अपनी बोली-आदत के कारण ब्रज प्रजा में अत्यन्त प्रिय हैं और कुछ इनके अभाव के कारण अप्रिय हैं। प्रिय पक्षियों को ही प्राय: बनाया जाता है, किन्तु कुछ जंगली पक्षी भी अत्यन्त लोकप्रिय होते हैं। इस प्रकार प्रियता और अप्रियता की दृष्टि से भी पक्षियों को दो वर्गों में विभाजित किया सकता है। लोकप्रिय पक्षियों में तोता, मैंना, मोर, कोयल, पपीहा, नीलकंठ, कबूतर, चकोर, चकवा, खंजन, शकुन चिड़िया आदि हैं। अप्रिय पक्षियों में कोवा, चील, उल्लू, गिद्ध आदि हैं। उक्त समस्त पक्षी ब्रज मंडल में बहुतायत में पाये जाते हैं। इनके अतिरिक्त भी बहुत सारे पक्षी ब्रज में पाये जाते हैं।\n\nब्रज संस्कृति और ब्रज साहित्य में पालतू और लोकप्रिय पक्षियों का विशेष महत्त्व है। ऐसे पक्षियों में तोता और मैंना विशेष उल्लेखनीय है। ये दोनों पक्षी अपनी बोली अथवा वाणी के कारण ब्रज में सदा से बड़े लोकप्रिय रहे हैं। साधारण घरों से लेकर राजमहलों तक में इन्हें पाले जाने के परंपरागत उल्लेख प्राप्त होते हैं। ये पक्षी सिखाये जाने के बाद मनुष्यों की तरह बोलने लगते हैं तथा मनुष्यों जैसे कर्तब करने लगते हैं। उनकी रही हुई बातें सुनकर बड़ा मनोरंजन होता है। तोता अपने रुप-रंग में भी बड़ा सुन्दर पक्षी है, किन्तु मैंना का रंग काला होता है। इन दोनों पक्षियों से सबंधित अनेक मनोंरंजक बातें और किस्से-कहानियाँ ब्रज में बहुतायत में प्रचलित हैं।\n\nकबूतर अपने सुंदर रुप, प्रेमी स्वभाव और अपनी उड़ान के लिये सदा से लोकप्रिय रहा है। यह पक्षी अपने स्थान को कभी नहीं भूलता है। इसे चाहे जहाँ उड़ा दिया जाय, किन्तु यह अपने स्थान पर ही वापिस पहुँच जाता है। कबूतर और तोता की आदतों में यह बड़ा अन्तर है कि तोता को चाहे जितने दिन पाला जाय, किन्तु उसे उड़ा दिये जाने पर वह अपने स्थान पर प्राय: वापिस नहीं पहुँचाता है। लोकरंजन के अतिरिक्त कबूतरों का सैनिक कार्यों में भी उपयोग होता रहा है। प्राचीन काल से कबूतरों द्वारा महत्वपूर्ण संदेश भेजे जाने की परम्परा रही है। मुर्गा-मुर्गी और तीतर, बटेर पालन के प्रमाण प्राचीन काल में भी पाये जाते हैं।\n", "id": "47703", "title": "ब्रज के जीव जंतु"}
{"url": "https://hi.wikipedia.org/wiki?curid=47704", "text": "ब्रज भाषा साहित्य\n\nभाषा और शैली की दृष्टि से शौरसेनी या पश्चिमी अपभ्रंश का एक व्यापक क्षेत्र था। ब्रजभाषा को एक प्रकार से इसी व्यापक क्षेत्र की सीमाएँ विरासत में मिली थीं। ब्रजभाषा का शैली- रूप भाषा- क्षेत्र से कहीं अधिक विस्तृत सीमाओं का स्पर्श करता है।\n\nकुछ लेखकों ने ब्रजभाषा नाम से उसके क्षेत्र- विस्तार का कथन किया है। \"वंश भास्कर' के रचयिता सूरजमल ने ब्रजभाषा प्रदेश दिल्ली और ग्वालियर के बीच माना है। \"तुहफतुल हिंद' के रचयिता मिर्जा खाँ ने ब्रजभाषा के क्षेत्र का उल्लेख इस प्रकार किया है \"भाषा' ब्रज तथा उसके पास- पड़ोस में बोली जाती है। ग्वालियर तथा चंदवार भी उसमें सम्मिलित हैं। गंगा- यमुना का दोआब भी ब्रजभाषा का क्षेत्र है।\n\nलल्लूजीलाल के अनुसार ब्रजभाषा का क्षेत्र \"ब्रजभाषा वह भाषा है, जो ब्रज, जिला ग्वालियर, भरतपुर बटेश्वर, भदावर, अंतर्वेद तथा बुंदेलखंड में बोली जाती है। इसमें (ब्रज) शब्द मथुरा क्षेत्र का वाचक है।' लल्लूजीलाल ने यह भी लिखा है कि ब्रज और ग्वालियर की ब्रजभाषा शुद्ध एवं परिनिष्ठित है।\n\nग्रियर्सन ने ब्रजभाषा- सीमाएँ इस प्रकार लिखी हैं। \"मथुरा केंद्र है। दक्षिण में आगरे तक, भरतपुर, धौलपुर और करौली तक ब्रजभाषा बोली जाती है। ग्वालियर के पश्चिमी भागों तथा जयपुर के पूर्वी भाग तक भी यही प्रचलित है। उत्तर में इसकी सीमा गुड़गाँव के पूर्वी भाग तक पहुँचती है। उत्तर- पूर्व में इसकी सीमाएँ दोआब तक हैं। बुलंदशहर, अलीगढ़, एटा तथा गंगापार के बदाँयू, बरेली तथा नैनीताल के तराई परगने भी इसी क्षेत्र में है। मध्यवर्ती दोआब की भाषा को अंतर्वेदी नाम दिया गया है। अंतर्वेदी क्षेत्र में आगरा, एटा, मैनपुरी, फर्रूखाबाद तथा इटावा जिले आते हैं, किंतु इटावा और फर्रूखाबाद की भाषा इनके अनुसार कन्नौजी हैं, शेष समस्त भाग ब्रजभाषी है।'\n\nकेलाग ने लिखा है कि राजपूताना की बोलियों के उत्तर- पूर्व, पूरे अपर दोआब तथा गंगा- यमुना की घाटियों में ब्रजभाषा बोली जाती है।\n\nडॉ॰ धीरेंद्र वर्मा ने ग्रियर्सन द्वारा निर्दिष्ट कन्नौजी क्षेत्र को ब्रजी के क्षेत्र से अलग नहीं माना है। अपने सर्वेक्षण के आधार पर उन्होंने कानपुर तक, ब्रजभाषी क्षेत्र ही कहा है। उनके अनुसार उत्तर प्रदेश के मथुरा, अलीगढ़, आगरा, बुलंदशहर, एटा, मैनपुरी, बदायूं तथा बरेली के जिले -- पंजाब और गुड़गाँव जिले का पूर्वी भाग -- राजस्थान में भरतपुर, धौलपुर, करौली तथा जयपुर का पूर्वी भाग -- मध्यभारत में ग्वालियर का पश्चिमी भाग ब्रजी के क्षेत्र में आते हैं। चूँकि ग्रियर्सन साहब का यह मत लेखक को मान्य नहीं कि कन्नौजी स्वतंत्र बोली है, इसलिए उत्तर प्रदेश के पीलीभीत, शाहजहाँपुर, फर्रूखाबाद, हरदोई, इटावा और कानपुर के जिले भी ब्रजभाषा क्षेत्र में सम्मिलित कर लिए हैं। इस प्रकार बोली जाने वाली ब्रजभाषा का क्षेत्र अत्यंत विस्तृत ठहरता है। एक प्रकार से प्राचीन मध्यदेश का अधिकांश भाग इसमें सम्मिलित हो जाता है।\n\nब्रजभाषा काव्यभाषा के रूप में प्रतिष्ठित हो गई। कई शताब्दियों तक इसमें काव्य- रचना होती रही। सामान्य ब्रजभाषा- क्षेत्र की सीमाओं का उल्लंघन करके ब्रजभाषा- शैली का एक वृहत्तर क्षेत्र बना। इस बात का अनुमान रीतिकाल के कवि आचार्य भिखारीदासजी ने किया। उन्होंने स्पष्ट कहा कि ब्रजभाषा का परिचय ब्रज से बाहर रहने वाले कवियों से भी मिल सकता है। यह नहीं समझना चाहिए कि ब्रजभाषा मधुर- सुंदर है। इसके साथ संस्कृत और फारसी ही नहीं, अन्य भाषाओं का भी पुट रहता है। फिर भी ब्रजभाषा शैली का वैशिष्ट्य प्रकट रहता है। इससे यह भी सिद्ध होता है कि ब्रजभाषा शैली अनेक भाषाओं से समन्वित थी। वास्तव में १६ वीं शती के मध्य तक ब्रजभाषा की मिश्रित शैली सारे मध्यदेश की काव्य- भाषा बन गई थी।\n\nविस्तार में भक्ति आंदोलन का भी हाथ रहा। कृष्ण- भक्ति की रचनाओं में एक प्रकार से यह शैली रुढ़ हो गई थी। पं॰ विश्वनाथ प्रसाद मिश्र ने अनेक प्रदेशों के ब्रज भाषा भक्त- कवियों की भौगोलिक स्थिति इस प्रकार प्रकट की है -- \"ब्रज की वंशी- ध्वनि के साथ अपने पदों की अनुपम झंकार मिलाकर नाचने वाली मीरा राजस्थान की थीं, नामदेव महाराष्ट्र के थे, नरसी गुजरात के थे, भारतेंदु हरिश्चंद्र भोजपुरी भाषा क्षेत्र के थे। ...बिहार में भोजपुरी, मगही और मैथिली भाषा क्षेत्रों में भी ब्रजभाषा के कई प्रतिभाशाली कवि हुए हैं। पूर्व में बंगाल के कवियों ने भी ब्रजभाषा में कविता लिखी।'\n\nपश्चिम में राजस्थान तो ब्रजभाषा शैलियों का प्रयोग प्रचुर मात्रा में करता ही रहा १ और भी पश्चिम में गुजरात और कच्छ तक ब्रजभाषा शैली समादृत थी। कच्छ के महाराव लखपत बड़े विद्याप्रेमी थे। ब्रजभाषा के प्रचार और प्रशिक्षण के लिए इन्होंने एक विद्यालय भी खोला था।\n\nइस प्रकार मध्यकाल में ब्रजभाषा का प्रसार ब्रज एवं उसके आसपास के प्रदेशों में ही नहीं, पूर्ववर्ती प्रदेशों में भी रहा। बंगाल, महाराष्ट्र, गुजरात, काठियावाड़ एवं कच्छ आदि में भी ब्रजभाषा की रचनाएँ हुई।\n\nब्रजभाषा शैली के क्षेत्र विस्तार की दो स्थितियाँ रहीं। प्रथम स्थिति भाषा वैज्ञानिक इतिहास के क्रम से उत्पन्न हुई। जब पश्चिमी या मध्यदेशीय भाषा अनेक कारणों से अपनी भौगोलिक सीमाओं का उल्लंघन करने लगी, तब स्थानीय रुपों से समन्वित होकर, वह एक विशिष्ठ भाषा शैली का रूप ग्रहण करने लगी। जिन क्षेत्रों में यह कथ्य भाषा न होकर केवल साहित्य में प्रयुक्त कृत्रिम, मिश्रित और विशिष्ट रूप में ढ़ल गई और विशिष्ट अवसरों, संदर्भों या काव्य रुपों में रुढ़ हो गई, उन क्षेत्रों को शैली क्षेत्र माना जाएगा। शैली- क्षेत्र पूर्वयुगीन भाषा- विस्तार या शैली- विस्तार के सहारे बढ़ता है। पश्चिमी या मध्यदेशी अपभ्रंश के उत्तरकालीन रुपों की विस्तृति इसी प्रकार हुई।\nदूसरी स्थिति तब उपस्थित हुई जब पूर्व- परंपरा की भाषा- शैली की क्षेत्रीय विस्तृति तो पृष्ठभूमि बनी और शैलीगत क्षेत्र- विस्तार के ऐतिहासिक (भक्ति- आंदोलन) और वस्तुगत (कृष्णवार्ता) कारण भी उपस्थित हो गए। \n", "id": "47704", "title": "ब्रज भाषा साहित्य"}
{"url": "https://hi.wikipedia.org/wiki?curid=47705", "text": "ब्रज शैलीगत क्षेत्र विस्तार की प्रथम स्थिति\n\nइसमें अवहट्ट, औक्तिक और पिंगल शैलियाँ आती है।\n\n\nअवह शब्द का अर्थ अपभ्रंश से भिन्न नहीं है। अद्दहमाण (१२ वीं शती) ने चार भाषाओं का प्रयोग किया है -- अवहट्ठ, संस्कृत, प्राकृत और पैशाची। ज्योतिरीश्वर ठाकुर ने छह भाषा और सात उपभाषाओं की सूची में \"अवहट्ट' का भी परिगणन किया है। विद्यापति (१४०६ ई.) ने इस शब्द का प्रयोग जनप्रिय भाषा के रूप में किया है। चाहे अवह शब्द में स्वयं कोई ऐसा संकेत न हो, जिसके आधार पर हम इसे शौरसेनी का परवर्ती रूप मानें, फिर भी इतना तो कहा जा सकता है कि यह अपभ्रंश के विकास की परवर्ती भाषा का वाचक शब्द है और यह भी स्पष्ट है कि यह सार्वजनीन रूप था। प्राकृत पैंगलम के टीकाकार ने इसे \"आद्य भाषा' कहा है। यह उसी शैली का कथन है, जिसमें प्राकृत को कभी आदि भाषा कहा गया था। विद्यापति ने इसे देशी भाषा या लोग भाषा के समकक्ष रखा। कुछ कवि इसे \"देशी' ही कहते हैं। यह वस्तुतः परिनिष्ठित संस्कृतप्राकृतमय अपभ्रंश शैली के प्रति एक जनप्रिय शैली की प्रतिक्रिया ही थी। वस्तु और शैली दोनों ही देश्यतत्त्वों से अभिमंडित होने लगीं।\n\nक्षेत्र की दृष्टि से, यह शैली अत्यंत व्यापक प्रतीत होती है। अब्दुलरहमान मुलतान के थे। इस क्षेत्र की यह प्रचलित भाषा नहीं, अपितु यहाँ की कवि- प्रयुक्त शैली ही अवह थी। संदेशरासक की शैली रुढ़ और कृत्रिम साहित्यिक शैली है। किंतु दोहों की भाषा तो एकदम ही नवीन और लोकभाषा की ओर अतीव उन्मुख दिखाई पड़ती है। डॉ॰ हरिवल्लभ भायाणी ने दोहों की भाषा हेमचंद्र के द्वारा उल्लिखित दोहों के समान या उससे भी अधिक अग्रसरीभूत भाषा- स्थिति से संबद्ध मानी है। ऐसा प्रतीत होता है कि कवि परिनिष्ठित शैली की संरचना को ग्रहण करके चलना चाहता है।\n\nजिसमें संस्कृत और प्राकृत के उपकरण संग्रथित हैं। साथ ही वह बीच- बीच में ऐसे दोहों को अनुस्यूत कर देता है, जो लोकशैली में प्रचलित थे। इन प्रचलित दोहों की शैली का यह वैशिष्ट्य सदैव से प्रकट होता आ रहा था।\n\nकथ्य की प्रकृति के अनुसार भी दोहों की शैली भिन्न हो सकती है। प्रेम और विरह की कोमल अनुभूतियों को व्यक्त करने के लिए लोकगीतों की शैली का प्रयोग होता रहा है। \"संदेशरासक' में भी दोहों का प्रयोग भाव- द्रवित स्थलों पर ही हुआ है। इन दोहों की शैली बहुत कुछ ब्रजभाषा पर आधारित है।\n\nअवह शैली पूर्वी अंचलों में भी लोकप्रिय थी। इस शैली में प्राप्त पूर्वी अंचल की कृतियों में विद्यापति की \"कीर्तिलता', स्फुट प्रशस्तियाँ, सिद्धों के गान और दोहे आते हैं। विद्यापति ने तो \"अवहट्ट' को स्वीकार ही किया है। इस अवह में कुछ पूर्वी रुपों का समन्वय स्वाभाविक है। किंतु कीर्तिलता की भाषा की प्रकृति और संरचना अवह की ही है। विद्यापति अवह भाषा शैली का सचेतन प्रयोग राजस्तुति के संदर्भों में करते हैं। यही एक रुढ़ और परिनिष्ठित शैली के प्रभाव- क्षेत्र की विस्तृति का कारण है। प्रेम- प्रसंगों और गीति- विद्या में विद्यापति लोकभाषा (मैथिली) का प्रयोग करता है। भाषा का यह दुहरापन एक सीमा तक अब्दुल रहमान में भी मिलता है।\n\nभाषा का दुहरापन सिद्ध- साहित्य में भी उपलब्ध होता है। सिद्धों द्वारा रचित दोहों में पश्चिमी अपभ्रंश का अपेक्षाकृत शुद्ध प्रयोग मिलता है। गीत- रचना के वैयक्तिक क्षणों में सिद्ध- कवि पूर्वी भाषाओं के स्थानीय रुपों की ओर झुक जाता है, चाहे शैली की मूल संरचना परवर्ती अपभ्रंश या अवह की ही हो। ब्रजबुलि का आधार भी अवह ही है। इस प्रकार अवह गुजरात से बंगाल, आसाम, उड़ीसा तक स्थानीय प्रभावों से समन्वित मिलता है।\n\nअवह शैली एक ओर तो विद्यापति की राज्याश्रित, प्रशस्तिमूलक रचनाओं में प्रयुक्त मिलती है, दूसरी ओर सिद्धों के दोहा कोशों में भी अवह की छाया मिलती है। पीछे वैष्णव आंदोलन के उपस्थित होने पर वही \"ब्रजबुलि' शैली में संक्रमित हो जाती है। इस संक्रमण की स्थिति में पश्चिमी अपभ्रंश के रूप कम होने लगते हैं और मैथिली और बंगला के स्थानीय रूप अधिक उभरने लगते हैं।\n\nब्रजभाषा के रूप तो बहुत पहले उभर चुके थे, पर उसकी शैली के रूप में प्रतिष्ठा कुछ पीछे हुई। अपभ्रंश में ब्रजभाषा के रूप तो लक्षित किए जा सकते हैं, पर शैली की दृष्टि से अपभ्रंश ही प्रचलित थी। वैयाकरणों, साहित्य शास्रियों और सूक्तिकारों के द्वारा संकलित पद्य संभवतः लोक प्रचलित रहे होंगे। इनकी भाषा परिनिष्ठित अपभ्रंश की अपेक्षा, जन प्रवाह से संबद्ध होने के कारण, कुछ आगे की विकास स्थिति का परिचय देने वाली है। परिनिष्ठित और लोकप्रचलित अपभ्रंश शैलियों की सूचना हेमचंद्र ने दी है। ग्राम्य अपभ्रंश शिष्ट या \"नागर' अपभ्रंश की तुलना में ही ग्राम्य थी।\n\nप्राकृत जब परिनिष्ठित शैली में ढल गई, तब अपभ्रंश के देशगत भेदों की ओर संकेत किया गया। शौरसेनी या पश्चिमी अपभ्रंश एक व्यापक शैली के रूप में परिनिष्ठित हुई, तब अपभ्रंश के ग्राम्य या कथ्य रुपों के देशगत वैविध्य ध्यान आकर्षित करने लगे ? जिसे हेमचंद्र ने ग्राम्य- अपभ्रंश कहा, उसे काशी के दामोदर पंडित ने \"उक्ति' नाम दिया। वैयाकरण की दृष्टि में परिनिष्ठित और ग्राम्य- भेद शुद्ध भाषा वैज्ञानिक दृष्टि से थे, किंतु औक्तिक अपभ्रंश एक लोकशैली प्रतीत होती है, जिसका सादृश्य नागर शैली से था। \n\nऔक्तिक शैली, चाहे लोकसाहित्य से उभरकर ऊपर आने की सूचना देती हो, चाहे शिष्ट शैली में लोक प्रचलित रुपों के प्रयोग की, पर वह है -- एक साहित्य में प्रयुक्त शैली। लोक प्रचलित दोहों का प्रयोग और संग्रह, दोनों ही संभावनाओं को पुष्ट करता है। पंडित लोगों की दृष्टि में अनपढ़ औक्तिक रूप खटकते होंगे! पामरजनों की लोकसाहित्यिक उक्तियाँ उन्हें तिलमिला भी देती होंगी ! पर, प्रयोगशील प्रवृत्तियाँ उनको प्रश्रय देने लगी होंगी ! इनके द्वारा व्यक्तिगत वैशिष्ट्य सिद्ध होता होगा ! स्वभावतः इस लोकशैली के अनेक देशगत भेद भी होंगे। जहाँ परिनिष्ठित अपभ्रंश की शैली अपनी परंपरा बनाकर राज्याश्रय खोज रही थी, वहाँ औक्तिक शैली की परंपरा भी बन रही थी, चाहे वह क्षीण ही हो। कालक्रम में पहली शैली शिथिल होती गई और दूसरी शक्ति संग्रहीत करती गई। उक्ति- साहित्य की शैली की सबसे बड़ी शक्ति लोकरुचि के समीप होना है।\n\nउक्ति का लेखक भौगोलिक दृष्टि से कोसल- अवधी क्षेत्र का है। फिर भी मध्यदेश के औक्तिक रुपों का परिचय इससे मिलता है। मध्यदेश का यह पूर्वी अंचल पुरानी पंचाली शैली के क्षेत्र से असंबद्ध नहीं कहा जा सकता।\n\nउक्ति व्यक्ति प्रकरण की रचना तो पूर्वी अंचल में हुई, पर अन्य औक्तिक रचनाएँ राजस्थान- गुजरात क्षेत्र में हुई। पश्चिमी हिंदी या ब्रजी की पुट इस शैली में होना स्वाभाविक है। उक्ति शब्द, पिंगल शैली की तुलना में, सामान्यजन की बोली या लोकोक्ति का वाचन है। पिंगल जैसी परिनिष्ठित शैलियों के साथ इसका सहअस्तित्व मानना चाहिए। यह कोई भाषा- बोली नहीं, एक लोक शैली ही थी, उसका क्षेत्र राजस्थान- गुजरात से कोसल तक तो प्राप्त रचनाओं के आधार पर निश्चित होता है अन्य क्षेत्रों में भी लोक शैली की रचनाएँ हुई होंगी। इस शैली में राज्याश्रित शैली या उच्च साहित्यिक शैली जैसी कृत्रिमता नहीं है।\n\nऔक्तिक शैली का वैष्णवीकरण नहीं हुआ। इसकी मूल परिणति लोकोक्ति या नीति- साहित्य में हुई। वैष्णव युग में जो लोकभाषा, शैली और साहित्य की प्रतिष्ठा हुई, उसमें केवल औक्तिक की मूल प्रकृति को खोजा जा सकता है। लोक में जहाँ श्रृंगारोक्तियाँ दोहों के रूप में प्रचलित थीं और जिनका उपयोग \"संदेश-रासक' जैसी कृतियों में भी हुआ, उसी प्रकार नीतिपरक लोकोक्तियों के रूप में भी पद्य या पद्यखंड प्रचलित थे, जिनकी प्रेरणा भावी नीति- साहित्य में प्रतिफलित हुई।\n\nडॉ॰ चटर्जी के अनुसार अवह ही राजस्थान में पिंगल नाम से ख्यात थी। डॉ॰ तेसीतोरी ने राजस्थान के पूर्वी भाग की भाषा को पिंगल अपभ्रंश नाम दिया है। उनके अनुसार इस भाषा से संबंद्ध क्षेत्र में मेवाती, जयपुरी, आलवी आदि बोलियाँ मानी हैं। पूर्वी राजस्थान में, ब्रज क्षेत्रीय भाषा शैली के उपकरणों को ग्रहण करती हुई, पिंगल नामक एक भाषा- शैली का जन्म हुआ, जिसमें चारण- परंपरा के श्रेष्ठ साहित्य की रचना हुई। राजस्थान के अनेक चारण कवियों ने इस नाम का उल्लेख किया है। पिंगल शब्द राजस्थान और ब्रज के सम्मिलित क्षेत्र में विकसित और चारणों में प्रचलित ब्रजी की एक शैली के लिए प्रयुक्त हुआ है। पिंगल का संबंध शौरसेनी अपभ्रंश और उसके मध्यवर्ती क्षेत्र से है। सूरजमल ने इसका क्षेत्र दिल्ली और ग्वालियर के बीच माना है। इस प्रकार पीछे राजस्थान से इस शब्द का अनिवार्य लगाव नहीं रहा। यह शब्द ब्रजभाषा- वाचक हो गया। गुरुगोविंदसिंह (सं. १७२३- ६५) के विचित्र नाटक में भाषा पिंगल दी कथन मिलता है। इससे इसका ब्रजभाषा से अभेद स्पष्ट हो जाता है।\n\nपिंगल और डिंगल दोनों ही शैलियों के नाम हैं, भाषाओं के नहीं। डिंगल इससे कुछ भिन्न भाषा शैली थी। यह भी चारणों में ही विकसित हो रही थी। इसका आधार पश्चिमी राजस्थानी बोलियाँ प्रतीत होती है। पिंगल संभवतः डिंगल की अपेक्षा अधिक परिमार्जित थी और इस पर ब्रजभाषा का अधिक प्रभाव था। इस शैली को अवहट्ठ और राजस्थानी के मिश्रण से उत्पन्न भी माना जा सकता है। पृथ्वीराज रासो जैसी रचनाओं ने इस शैली का गौरव बढ़ाया।\n\nरासो की भाषा को इतिहासकारों ने ब्रज या पिंगल माना है। वास्तव में पिंगल ब्रजभाषा पर आधारित एक काव्य शैली थी : यह जनभाषा नहीं थी। इसमें राजस्थानी और पंजाबी का पुट है। ओजपूर्ण शैली की दृष्टि से प्राकृत या अपभ्रंश रुपों का भी मिश्रण इसमें किया गया है। इस शैली का निर्माण तो प्राकृत पैंगलम (१२ वीं- १३ वीं शती) के समय हो गया था, पर इसका प्रयोग चारण बहुत पीछे के समय तक करते रहे। इस शैली में विदेशी शब्द भी प्रयुक्त होते थे। इस परंपरा में कई रासो ग्रंथ आते हैं। \n\nपीछे पिंगल शैली भक्ति- साहित्य में संक्रमित हो गई। इस स्थिति में ओजपूर्ण संदर्भों की विशेष संरचना के भाग होकर अथवा पूर्वकालीन भाषा स्थिति के अवशिष्ट के रूप में जो अपभ्रंश के द्वित्व या अन्य रूप मिलते थे, उनमें ह्रास होने लगा। यह संदर्भ परिवर्तन का ही परिणाम था।\n", "id": "47705", "title": "ब्रज शैलीगत क्षेत्र विस्तार की प्रथम स्थिति"}
