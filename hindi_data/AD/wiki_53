{"url": "https://hi.wikipedia.org/wiki?curid=58727", "text": "हकीकत राय\n\nहकीकत राय (१७१९ -- १७३४) एक वीर साहसी बालक था जिसने हिन्दू धर्म के अपमान का प्रतिकार किया और जबरन इस्लाम स्वीकारने के बजाय मृत्यु को गले लगा लिया।\n\nवीर हकीकत राय का जन्म 1720 पंजाब के सियालकोट मे सन् 1719 मे लाला बागमल पुरी के यहाँ हुआ था । इनकी माता का नाम कोरा ( गौरा ) था। लाला बागमल सियालकोट के तब के प्रसिद्ध सम्पन्न​ हिन्दू व्यापारी थे। वीर हकीकत राय उनकी एकलौती सन्तान थी। उस समय देश में बाल विवाह प्रथा प्रचलित थी,क्योकि हिन्दुओ को भय रहता था कि कहीं मुसलमान उनकी बेटियो को उठा कर न ले जाये। जैसे आज भी पाकिस्तान और बांग्लादेश से समाचार आते रहते है। इसी कारण से वीर हकीकत राय का विवाह बटाला के निवासी किशन सिंह की बेटी लक्ष्मी देवी से बारह वर्ष की आयु में कर दिया गया था।*\n\nउस समय देश में मुसलमानो का राज था। जिन्होंने देश के सभी राजनितिक और प्रशासिनक कार्यो के लिये फ़ारसी भाषा लागू कर रखी थे। देश में सभी काम फ़ारसी में होते थे। इसी से यह कहावत भी बन गई कि , ” हाथ कंगन को आरसी क्या,और पढ़े लिखे को फ़ारसी क्या”। इसी कारण से बागमल पुरी ने अपने पुत्र को फ़ारसी सिखने के लिये मौलवी के पास उसके मदरसे में पढ़ने के लिये भेजा। कहते है और जो बाद में सिद्ध भी हो गया कि वो पढ़ाई में अपने अन्य सहपाठियों से अधिक तेज था, जिससे मुसलमान बालक हकीकत राय से घृणा करने लगे।\nदूसरी तरफ स्यालकोट के मुसलमान भी स्थानीय मौलवियो और काजियों को लेकर हकीकत को सजा दिलाने हेतु दल बना कर पीछे पीछे चल पड़े। सारे रास्ते वो हकीकत राय को डराते धमकाते,तरह तरह के लालच देते और गालिया निकालते चलते रहे। अगर किसी हिन्दू ने उसे सवारी या घोड़े पर बिठाना चाहा भी तो साथ चल रहे सैनिको ने मना कर दिया। मार्ग में जहाँ से भी हकीकत राय गुजरा, लोग साथ होते गये।\n\nआखिर दो दिनों की यात्रा के बाद हकीकत राय को बन्दी बनाकर लाने वाले सैनिक लाहौर पहुंचे। अगले दिन उसे पंजाब के तत्कालिक सूबेदार ज़करिया खान के समक्ष पेश किया गया। यहाँ भी हकीकत के साथ स्यालकोट से आये मुस्लिम सहपाठियों,मुल्लाओं और काजियों ने हकीकत राय को मौत की सजा देने की मांग की। उन्हें लाहोर के मुस्लिम उलिमाओं का भी समर्थन मिल गया। नवाब ज़करिया खान समझ तो गया की यह बच्चों का झगड़ा है, मगर मुस्लिम उलेमा हकीकत की मृत्यु या मुसलमान बनने से कम पर तैयार न थे। वास्तव में यह इस्लाम फैलाने का एक ढंग था। सिक्खों के पांचवे गुरु श्री गुरु अर्जुनदेव और नोवै गुरु श्री गुरु तेगबहादुर जी को भी इस्लाम कबूलने अथवा शहीदी देने की शर्त रखी गयी थी।\n\nपरन्तु यहाँ भी हकीकत राय ने अपना धर्म छोड़ने से मना कर दिया।उसने पूछा,”क्या यदि मै मुसलमान बन जाऊं तो मुझे मौत नही आएगी क्या ? क्या मुसलमानो को मौत नही आती?” तो उलिमयो ने कहा,”मौत तो सभी को आती है।” तब हकीकत राय ने कहा,” तो फिर मै अपना धर्म क्यों छोड़ू ,जो सभी को ईश्वर की सन्तान मानता है और क्यों इस्लाम कबुलु जो मेरे मुसलमान सहपाठियों के मेरी माता भगवती को कहे अपशब्दों को सही ठहराता है ,मगर मेरे न कहने पर भी उन्ही शब्दों के लिये मुझसे जीवित रहने का भी अधिकार छिन लेता है।जो दीन दूसरे धर्म के लोगो को गालिया निकालना,उन्हें लूटना,उन्हें मारना और उन्हें पग पग पर अपमानित करना अल्ला का हुक्म मानता हो,मै ऐसे धर्म को दूर से ही सलाम करता हूं।”\n\nइस प्रकार सारा दिन लाहौर दरबार में शास्त्रार्थ होता रहा,मगर हकीकत राय इसलाम​ कबूलने को तैयार ना हुआ। जैसे जैसे हकीकत की विद्वता ,साहस और बुद्धिमता प्रगट होती रही,वैसे वैसे मुसलमानो में उसे मनाने का उत्साह भी बढ़ता रहा। परन्तु कोई स्वार्थ,कोई लालच और न ही कोई भय उस 14 वर्ष के बालक हकीकत को डिगाने में सफल रहा।\n\nआखिरकार हकीकत राय के माता पिता ने एक दिन का समय माँगा,जिससे वो हकीकत राय को समझा सके। उन्हें समय दे दिया गया। रात को हकीकत राय के माता पिता उसे जेल में मिलने गए।उन्होंने भी हकीकत राय को मुसलमान बन जाने के लिये तरह तरह से समझाया। माँ ने अपने बाल नोचे,रोई ,दूध का वास्ता दिया। मगर हकीकत ने कहा,”माँ! यह तुम क्या कर रही हो।तुम्हारी ही दी शिक्षा ने तो मुझे ये सब सहन करने की शक्ति दी है। मै कैसे तेरी दी शिक्षाओं का अपमान करूं। आप ही ने सिखाया था कि धर्म से बढ़ कर इस संसार में कुछ भी नही है। आत्मा अमर है।”\n\nअगले दिन वीर बालक हकीकत राय को दोबारा लाहौर के सूबेदार के समक्ष पेश किया गया। सभी को विश्वास था कि हकीकत आज अवश्य इस्लाम कबूल कर लेगा। उससे आखरी बार पूछा गया कि क्या वो मुसलमान बनने को तैयार है। परन्तु हकीकत ने तुरन्त इससे इंकार कर दिया।अब मुलिम उलेमा हकीकत के लिये सजाये मौत मांगने लगे। ज़करिया खान ने इस पर कहा,” मै इसे मृत्यु दण्ड कैसे दे सकता हूं ? यह राष्ट्रद्रोही नही है और ना ही इसने हकुमत का कोई कानून तोड़ा है?” तब लाहौर के काजियों ने कहा कि यह इस्लाम का मुजरिम है। इसे आप हमे सौंप दे। हम इसे इस्लामिक कानून(शरिया) के मुताबिक सजा देगें। दरबार में मौजूद दरबारियों ने भी काजी की हाँ में हाँ मिला दी। अतः नवाब ने हकीकत राय को काजियों को सौंप दिया कि उनका निर्णय ही आगे मान्य होगा।\n\nअब लाहौर के उलेमाओं​ ने​ मुस्लिम शरिया के मुताबिक हकीकत की सजा तय करने के लिये बैठक की। इस्लाम के मुताबिक कोई भी व्यक्ति इस्लाम ,उसके पैगम्बर और कुरान की सर्वोच्चता को चुनौती नही दे सकता। और यदि कोई ऐसा करता है तो वो ‘शैतान’ है। शैतान के लिये इस्लाम में एक ही सजा है कि उसे पत्थर मार मार कर मार दिया जाये। आज भी जो मुसलमान हज पर जाते है,उनका हज तब तक पूरा नही माना जाता जब तक कि वो वहाँ शैतान के प्रतीकों को पत्थर नही मारते। कई मुस्लिम देशो में आज भी यह प्रथा प्रचलित है। लाहौर के मुस्लिम उलिमियो ने हकीकत राय के लिये भी यही सजा घोषित कर दी।\n\n1849 में गणेशदास रचित पुस्तक,’चार-बागे पंजाब’ के मुताबिक इसके लिए लाहौर में बकायदा मुनादी करवाई गई कि अगले दिन हकीकत नाम के शैतान को (संग-सार) अर्थात पत्थरो से मारा जायेगा और जो जो मुसलमान इस मौके पर सबाब (पुण्य) कमाना चाहे आ जाये।\nअगले दिन बसन्त पंचमी का दिन था जो तब भी और आज भी लाहौर में भी बड़ी धूमधाम से मनाया जाता है। वीर हकीकत राय को लाहौर की कोतवाली से निकाल कर उसके सामने ही गड्डा खोद कर कमर तक उसमे गाड़ दिया गया। लाहौर के मुसलमान शैतान को पत्थर मारने का पुण्य कमाने हेतु उसे चारो तरफ से घेर कर खड़े हो गए। हकीकत राय से अंतिम बार मुसलमान बनने के बारे में पूछा गया। हकीकत ने अपना निर्णय दोहरा दिया कि मुझे मरना कबूल है पर इस्लाम नही। ऐसा सुनते ही लाहौर के काजियों ने हकीकत राय को संग-सार करने का आदेश सुना दिया। आदेश मिलते ही उस 14 वर्ष के बालक पर हर तरफ से पत्थरो की बारिश होने लगी। हजारों लोग उस बालक पर पत्थर बरसा रहे थे,जबकि हकीकत ‘राम-राम’ का जाप कर रहा था। शीघ्र ही उसका सारा शरीर पत्थरो की मार से लहूलुहान हो गया और वो बेहोश हो गया।अब पास खड़े जल्लाद को उस बालक पर दया आ गयी की कब तक यह बालक यूं पत्थर खाता रहेगा। इससे यही उचित है की मै ही इसे मार दू। इतना सोच कर उसने अपनी तलवार से हकीकत राय का सिर काट दिया। रक्त की धाराएँ बह निकली और वीर हकीकत राय 1734 में बसन्त पंचमी के दिन अपने धर्म पर बलिदान हो गया।\n\nदोपहर बाद हिन्दुओ को हकीकत राय के शव के वैदिक रीती से संस्कार की अनुमति मिल गई। हकीकत राय के धड़ को गड्ढे से निकाला गया। उसके शव को गंगाजल से नहलाया गया। उसकी शव यात्रा में सारे लाहौर के हिन्दू आ जुटे। सारे रास्ते उस के शव पर फूलों की वर्षा​ होती रही। इतिहास की पुस्तको में दर्ज है कि लाहौर में ऐसा कोई फूल नही बचा था जो हिन्दुओ ने खरीद कर उस धर्म-वीर के शव पर न चढ़ाया हो। कहते है कि किसी माली की टोकरी में एक ही फूलो का हार बचा था जो वो स्वयं चढ़ाना चाहता था, मगर भीढ़ में से एक औरत अपने कान का गहना नोच कर उसकी टोकरी में डाल के हार झपट कर ले गई। 1 पाई में बिकने वाला वो हार उस दिन 15 रुपये में बिका । यह उस आभूषण का मूल्य था। हकीकत राय का अंतिम संस्कार रावी नदी के तट पर कर दिया गया।\n\nजब हकीकत के शव का लाहौर में संस्कार हो रहा था,ठीक उसी समय बटाला में उसकी 12 वर्ष की पत्नी लक्ष्मी देवी भी चिता सजा कर सती हो गई। बटाला में आज भी उनकी समाधि मौजूद है, जहाँ हर बसन्त को भारी उत्साह से मनाया जाता है।\nलाहौर में हकीकत राय की दो समाधियां बनाई गई। पहली जहाँ उन्हें शहीद किया गया और दूसरी जहाँ उनका संस्कार किया गया।महाराजा रणजीत सिंह के समय से ही हकीकत राय की समाधियों पर बसन्त पंचमी पर मेले लगते रहे जो 1947 के विभाजन तक मनाया जाता रहा। 1947 में हकीकत राय की मुख्य समाधि नष्ट कर दी गई। रावी नदी के तट पर जहाँ हकीकत राय का संस्कार हुआ था,वहाँ लाहौर निवासी कालूराम ने रणजीत सिंह के समय में पुंरूदार करवाया था। इससे वो कालूराम के मन्दिर से ही जाने जाना लगा। इसी से वो बच गया और आज भी लाहौर में वो समाधि मौजूद है\nहकीकत राय के गृहनगर स्यालकोट में उसके घर में भी उसकी याद में समाधि बनाई गई, वो भी 1947 में नष्ट कर दी गई।\nइस धर्म वीर के माता पिता अपने पुत्र की अस्थियां लेकर हरिद्वार गए,मगर फिर कभी लौट के नही आये।\n\n", "id": "58727", "title": "हकीकत राय"}
{"url": "https://hi.wikipedia.org/wiki?curid=58783", "text": "पट्टुकोट्टय\n\nतमिलनाडु भारत में तंजौर जिले का एक गाँव जहाँ रामस्वामी वेंकटरमण का जन्म हुआ था।\n", "id": "58783", "title": "पट्टुकोट्टय"}
{"url": "https://hi.wikipedia.org/wiki?curid=58788", "text": "ड्रोन\n\nड्रोन यह आधुनिक युग का एक नवीन प्रकार का विमान है, इसमे चालाक नही होता, इसके स्थान पर इसे सुदूर स्थान से नियंत्रित किया जाता है, इसका प्रयोग जासूसी करने, बिना आवाज किए मिसाइल हमला करने हेतु किया जाता है\n", "id": "58788", "title": "ड्रोन"}
{"url": "https://hi.wikipedia.org/wiki?curid=58795", "text": "मद्रास विश्वविद्यालय\n\nमद्रास विश्विद्यालय भारत के तमिलनाडु प्रांत की राजधानी चेन्नई नगर में स्थित है। यह दक्षिण भारत के विश्वविद्यालयों में सबसे पुराना विश्वविद्यालय है। ११ नवम्बर १८३९ में एक सार्वजनिक याचिका द्वारा मद्रास विश्वविद्यालय का प्रारंभ हुआ। १८४० में जार्ज नॉर्टन की अध्यक्षता में विश्वविद्यालय समिति का निर्माण हुआ और ५ सितंबर १८५७ से यह विश्वविद्यालय प्रारंभ हुआ।\n\n", "id": "58795", "title": "मद्रास विश्वविद्यालय"}
{"url": "https://hi.wikipedia.org/wiki?curid=58799", "text": "मद्रास उच्च न्यायालय\n\nमद्रास उच्च न्यायालय भारत के तमिलनाडु प्रान्त का न्यायालय हैं। यह राज्य की राजधानी चेन्नई में स्थित है। इसका भवन दर्शनीय है और समुद्रतट पर चेन्नई के व्यापारिक केंद्र में स्थित है। यह विश्व का दूसरा सबसे बड़ा न्यायालय परिसर है। \n\n", "id": "58799", "title": "मद्रास उच्च न्यायालय"}
{"url": "https://hi.wikipedia.org/wiki?curid=58802", "text": "ज़ैल सिंह\n\nज्ञानी ज़ैल सिंह (५ मई १९१६ - २५ दिसंबर १९९४) कार्यकाल २५ जुलाई १९८२ से २५ जुलाई १९८७ भारत के सातवें राष्ट्रपति थे। सिख धर्म के विद्वान पंजाब के मुख्यमंत्री रह चुके ज्ञानी जी अपनी दृढ़ इच्छा शक्ति, सत्यनिष्ठा के राजनीतिक कठिन रास्तों को पार करते हुए १९८२ में भारत के गौरवमयी राष्ट्रपति के पद पर आसीन हुए। १९८७ तक के अपने कार्यकाल के दौरान इन्हें 'ब्लूस्टार आपरेशन' एवं इंदिरा गांधी की हत्या जैसी दुर्भाग्यपूर्ण परिस्थितियों से गुजरना पड़ा।\n", "id": "58802", "title": "ज़ैल सिंह"}
{"url": "https://hi.wikipedia.org/wiki?curid=58805", "text": "शंकरदयाल शर्मा\n\nडॉ शंकरदयाल शर्मा (१९ अगस्त १९१८- २६ दिसंबर १९९९) भारत के नवें राष्ट्रपति थे। इनका कार्यकाल २५ जुलाई १९९२ से २५ जुलाई १९९७ तक रहा। राष्ट्रपति बनने से पूर्व आप भारत के आठवे उपराष्ट्रपति भी थे, आप भोपाल राज्य के मुख्यमंत्री (1952-1956) रहे तथा मध्यप्रदेश राज्य में कैबिनेट स्तर के मंत्री के रूप में उन्होंने शिक्षा, विधि, सार्वजनिक निर्माण कार्य, उद्योग तथा वाणिज्य मंत्रालय का कामकाज संभाला था। केंद्र सरकार में वे संचार मंत्री के रूप में (1974-1977) पदभार संभाला। इस दौरान भारतीय राष्ट्रीय कांग्रेस के अध्यक्ष (1972-1974) भी रहे।\n\nडॉक्टर शर्मा ने सेंट जान्स कॉलेज आगरा, आगरा कॉलेज, इलाहाबाद विश्वविद्यालय, लखनऊ विश्वविद्यालय, फित्ज़विल्यम कॉलेज, कैम्ब्रिज विश्वविद्यालय, लिंकोन इन् तथा हारवर्ड ला स्कूल से शिक्षा प्राप्त की। इन्होंने हिन्दी, अंग्रेजी, संस्कृत साहित्य में एम.ए. की डिग्री विश्वविद्यालय में प्रथम स्थान के साथ प्राप्त की, आपने एल.एल.एम. की डिग्री भी लखनऊ विश्व विद्यालय से प्रथम स्थान के साथ प्राप्त की थी, विधि में पी.एच.डी. की डिग्री कैम्ब्रिज से प्राप्त की, आपको लखनऊ विश्विद्यालय से समाज सेवा में चक्रवर्ती स्वर्ण पदक भी प्राप्त हुआ था। \nइन्होंने लखनऊ विश्विद्यालय तथा कैम्ब्रिज में विधि का अध्यापन कार्य भी किया, कैम्ब्रिज में रहते समय आप टैगोर सोसायटी तथा कैम्ब्रिज मजलिस के कोषाध्यक्ष रहे, आपने लिंकोन इन से बैरिस्टर एट ला की डिग्री ली, आपको वहां पर मानद बेंचर तथा मास्टर चुना गया था, आप फित्ज़विल्यम कॉलेज के मानद फैलो रहे। कैम्ब्रिज विश्व विद्यालय ने आपको मानद डॉक्टर ऑफ़ ला की डिग्री दे कर सम्मानित किया। आपका विवाह विमला शर्मा के साथ हुआ था। \n\n१९४० के दशक में वे भारत के स्वतंत्रता आन्दोलन में शामिल हो गए, इस हेतु उन्होंने कांग्रेस पार्टी की सदस्यता ले ली, 1952 में भोपाल के मुख्यमंत्री बन गए, इस पद पर 1956 तक रहे जब भोपाल का विलय अन्य राज्यों में कर मध्यप्रदेश की रचना हुई। \n\n1960 के दशक में उन्होंने इंदिरा गांधी को कांग्रेस पार्टी का नेतृत्व प्राप्त करने में सहायता दी। इंदिरा कैबिनेट में वे संचार मंत्री (1974-1977) रहे, 1971 तथा 1980 में उन्होंने भोपाल से लोक सभा की सीट जीती, इसके बाद उन्होंने कई भूष्नात्मक पदों पर कार्य किया, 1984 से वे राज्यपाल के रूप में आंध्रप्रदेश में नियुक्ति के दौरान दिल्ली में उनकी पुत्री गीतांजली तथा दामाद ललित माकन की हत्या सिख चरमपंथियों ने कर दी, 1985 से 1986 तक वे पंजाब के राज्यपाल रहे, अन्तिम राज्यपाल दायित्व उन्होंने 1986 से 1987 तक महाराष्ट्र में निभाया। इसके बाद उन्हें उप राष्ट्रपति तथा राज्य सभा के सभापति के रूप में चुन लिया गया गया इस पद पर वे १९९२ में राष्ट्रपति बनने तक रहे।\n\nशर्मा संसदीय मानको का सख्ती से पालन करते थे, राज्य सभा में एक मौके पर वे इसलिए रो पड़े थे कि क्योंकि राज्य सभा के सदस्यों ने एक राजनैतिक मुद्दे पर सदन को जाम कर दिया था। \nराष्ट्रपति चुनाव उन्होंने जार्ज स्वेल को हरा के जीता था इसमे उन्हें 66% मत मिले थे। अपने अन्तिम कार्य वर्ष में उन्होंने तीन प्रधानमंत्रियो को शपथ दिलाई।\n\nअपने जीवन के अन्तिम पाँच वर्षो में वे बीमार रहे, ९ अक्टूबर १९९९ को उन्हें दिल का दौरा पड़ने पर दिल्ली के एक अस्पताल में भर्ती करवाया गया, जहाँ उनकी मृत्यु हो गई। \n", "id": "58805", "title": "शंकरदयाल शर्मा"}
{"url": "https://hi.wikipedia.org/wiki?curid=58808", "text": "कोच्चेरील रामन नारायणन\n\nकेरल में जन्मे कोच्चेरी रामण नारायणन (के आर नारायण) भारत के दसवें राष्ट्रपति थे। आपने त्रावणकोर विश्वविद्यालय से अंग्रेज़ी में स्नातकोत्तर उपाधि प्राप्त करने के बाद लंदन स्कूल ऑफ इकोनोमिक्स में अर्थशास्त्र का अध्ययन किया। आपकी गणना भारत के कुशल राजनीतिज्ञों में की जाती है। आपका कार्यकाल भारत की राजनीति में गुजरने वाली विभिन्न अस्थिर परिस्थितियों के कारण अत्यंत पेचीदा रहा।\n", "id": "58808", "title": "कोच्चेरील रामन नारायणन"}
{"url": "https://hi.wikipedia.org/wiki?curid=58809", "text": "नीलम संजीव रेड्डी\n\nनीलम संजीव रेड्डी (२७ अक्टूबर, १९२० - ९ नवंबर, २००५) भारत के छठे राष्ट्रपति थे। उनका कार्यकाल २५ जुलाई १९७७ से २५ जुलाई १९८२ तक रहा। आन्ध्र प्रदेश के कृषक परिवार में जन्मे नीलम संजीव रेड्डी की छवि कवि, अनुभवी राजनेता एवं कुशल प्रशासक के रूप में थी। इनका सार्वजनिक जीवन उत्कृष्ट था। सन १९७७ के आम चुनाव में जब इंदिरा गांधी की पराजय हुई, उस समय नव-गठित राजनीतिक दल जनता पार्टी ने इनको राष्ट्रपति का प्रत्याशी बनाया। वे भारत के पहले गैर काँग्रेसी राष्ट्रपति थे। वे अक्टूबर 1956 में आन्ध्र प्रदेश के पहले मुख्यमंत्री बनें और दुसरी बार फिर १९६२ से १९६४ तक यह पद संभाला। उन्होने १९५९ से १९६२ तक भारतीय राष्ट्रीय कांग्रेस के अध्यक्ष के रूप में से कार्य किया।\n\nनीलम संजीवा रेड्डी का राजनैतिक सफर\n\nमात्र अठारह वर्ष की आयु में नीलम संजीवा रेड्डी स्वतंत्रता संग्राम में कूद गए थे। इतना ही नहीं, महात्मा गांधी से प्रभावित होकर विद्यार्थी जीवन में ही उन्होंने पहला सत्याग्रह भी किया। उन्होंने युवा कॉग्रेस के सदस्य के रूप में अपने राजनैतिक जीवन की शुरुआत की। बीस वर्ष की उम्र में ही नीलम संजीवा रेड्डी काफी सक्रिय हो चुके थे। सन 1936 में नीलम संजीवा रेड्डी आन्ध्र प्रदेश कांग्रेस समिति के सामान्य सचिव निर्वाचित हुए. उन्होंने इस पद पर लगभग 10 वर्षों तक कार्य किया। नीलम संजीव रेड्डी संयुक्त मद्रास राज्य में आवासीय वन एवं मद्य निषेध मंत्रालय के कार्यों का भी सम्पादन करते थे। 1951 में इन्होंने मंत्री पद से त्यागपत्र दे दिया, ताकि आन्ध्र प्रदेश कांग्रेस समिति के अध्यक्ष पद के चुनाव में भाग ले सकें. इस चुनाव में नीलम संजीव रेड्डी प्रोफेसर एन.जी. रंगा को हराकर अध्यक्ष निर्वाचित हुए थे। इसी वर्ष यह अखिल भारतीय कांग्रेस कार्य समिति और केन्द्रीय संसदीय मंडल के भी निर्वाचित सदस्य बन गए। नीलम संजीवा रेड्डी ने कांग्रेस पार्टी के तीन सत्रों की अध्यक्षता की। 10 मार्च, 1962 को इन्होंने कांग्रेस के अध्यक्ष पद से इस्तीफा दे दिया और यह 12 मार्च, 1962 को पुन: आन्ध्र प्रदेश के मुख्यमंत्री बने। वह इस पद पर दो वर्ष तक रहे। उन्होंने खुद ही अपने पद से इस्तीफा दिया था। 1964 में नीलम संजीवा रेड्डी राष्ट्रीय राजनीति में आए और प्रधानमंत्री लाल बहादुर शास्त्री ने इन्हें केन्द्र में स्टील एवं खान मंत्रालय का भार सौंप दिया। इसी वर्ष वह राज्यसभा के लिए भी मनोनीत हुए और 1977 तक इसके सदस्य रहे। 1971 में जब लोक सभा के चुनाव आए तो नीलम संजीव रेड्डी कांग्रेस-ओ के टिकट पर चुनाव मैदान में उतरे लेकिन इन्हें हार का सामना करना पड़ा. इस हार से श्री रेड्डी को गहरा धक्का लगा। वह अनंतपुर लौट गए और अपना अधिकांश समय कृषि कार्यों में ही गुजारने लगे। एक लम्बे अंतराल के बाद 1 मई, 1975 को श्री नीलम संजीव रेड्डी पुन: सक्रिय राजनीति में उतरे. जनवरी 1977 में यह जनता पार्टी की कार्य समिति के सदस्य बनाए गए और छठवीं लोकसभा चुनाव में जनता पार्टी की ओर से आन्ध्र प्रदेश की नंड्याल सीट से उन्होंने अपना नामांकन पत्र भरा. जब चुनाव के नतीजे आए तो वह आन्ध्र प्रदेश से अकेले गैर कांग्रेसी उम्मीदवार थे, जो विजयी हुए थे। 26 मार्च, 1977 को श्री नीलम संजीव रेड्डी को सर्वसम्मति से लोकसभा का स्पीकर चुन लिया गया। लेकिन 13 जुलाई, 1977 को उन्होने यह पद छोड़ दिया क्योंकि इन्हें राष्ट्रपति पद हेतु नामांकित किया जा रहा था, जिसमें नीलम संजीव रेड्डी सर्वसम्मति से निर्विरोध आठवें राष्ट्रपति चुन लिए गए। नीलम संजीवा रेड्डी को श्री वेंकटेश्वर विश्वविद्यालय, त्रिमूर्ति द्वारा 1958 में सम्मानार्थ डॉक्टरेट की उपाधि प्रदान की गई।\n\n", "id": "58809", "title": "नीलम संजीव रेड्डी"}
{"url": "https://hi.wikipedia.org/wiki?curid=58815", "text": "२००९ ऑस्ट्रेलियाई ओपन टेनिस प्रतियोगिता\n\n रफ़ाएल नदाल ने रोजर फ़ेडरर को 7-5, 3-6, 7-6 (3), 3-6, 6-2 से हराया।\n\n बॉब ब्रायन / माइक ब्रायन ने महेश भूपति / मार्क नोल्स को 2-6, 7-5, 6-0 से हराया।\n\n सेरेना विलियम्स ने दिनारा सफीना को 6-0, 6-3 से हराया।\n\n वीनस विलियम्स / सेरेना विलियम्स ने डेनियला हंचुकोवा / अई सुगीयामा को 6-3, 6-3 से हराया।\n\n सानिया मिर्ज़ा / महेश भूपति ने नाताली डेशी / एंडी रैम को 6-3, 6-1 से हराया।\n", "id": "58815", "title": "२००९ ऑस्ट्रेलियाई ओपन टेनिस प्रतियोगिता"}
{"url": "https://hi.wikipedia.org/wiki?curid=58816", "text": "२००९ ऑस्ट्रेलियाई ओपन टेनिस प्रतियोगिता - महिला एकल\n", "id": "58816", "title": "२००९ ऑस्ट्रेलियाई ओपन टेनिस प्रतियोगिता - महिला एकल"}
{"url": "https://hi.wikipedia.org/wiki?curid=58817", "text": "२००९ ऑस्ट्रेलियाई ओपन टेनिस प्रतियोगिता - महिला युगल\n", "id": "58817", "title": "२००९ ऑस्ट्रेलियाई ओपन टेनिस प्रतियोगिता - महिला युगल"}
{"url": "https://hi.wikipedia.org/wiki?curid=58818", "text": "बारखान ज़िला\n\nबारखान () पाकिस्तान के बलोचिस्तान प्रान्त का एक ज़िला है। यहाँ के अधिकतर लोग खेत्रान समुदाय से हैं और खेत्रानी भाषा बोलते हैं, जो पंजाबी भाषा की एक पश्चिमी उपभाषा है। इनके अलावा मर्री और अन्य बलोच समुदाय भी यहाँ बसते हैं।\n\n\n", "id": "58818", "title": "बारखान ज़िला"}
{"url": "https://hi.wikipedia.org/wiki?curid=58819", "text": "ज़ियारत ज़िला\n\nज़ियारत () पाकिस्तान के बलोचिस्तान प्रान्त के उत्तरी भाग में स्थित एक ज़िला है। बलोचिस्तान एक पिछड़ा इलाक़ा है लेकिन ज़ियारत उसका सबसे विकसित भाग है। यह एक रमणीय पहाड़ी क्षेत्र है जहाँ बहुत पर्यटक आते हैं। यहाँ के हपुषा (ज्यूनिपर) वृक्षों के वन विश्व के सबसे प्राचीन माने जाते हैं।\n\nज़ियारत के ९९% लोग पश्तो बोलने वाले पश्तून हैं।\n\n\n", "id": "58819", "title": "ज़ियारत ज़िला"}
{"url": "https://hi.wikipedia.org/wiki?curid=58820", "text": "झ़ोब ज़िला\n\nझ़ोब () पाकिस्तान के बलोचिस्तान प्रान्त का उत्तरतम ज़िला है।\n\nज़िले की लोगों की भारी बहुसंख्या पश्तून है और पश्तो-भाषी है।\n\n'झ़ोब' में 'झ़' अक्षर के उच्चारण पर ध्यान दें क्योंकि यह बिना बिन्दु वाले 'झ' से ज़रा भिन्न है। इसका उच्चारण अंग्रेज़ी के 'टेलिविझ़न' शब्द के 'झ़' से मिलता है।\n\nज़िला ४ तहसीलों में विभाजित है:\n\n", "id": "58820", "title": "झ़ोब ज़िला"}
{"url": "https://hi.wikipedia.org/wiki?curid=58821", "text": "सिबि ज़िला\n\nसिबि () पाकिस्तान के बलोचिस्तान प्रान्त का एक ज़िला है।\n\nसिबि क्षेत्र सिन्ध और पाकिस्तानी पंजाब के सराइकी भाषा बोलने वाले क्षेत्रों के पास है। इस कारणवश यहाँ के कई लोग सिन्धी भाषा बोलते हैं। ज़िले के ९०% लोग सुन्नी मुस्लिम और १०% लोग हिन्दू हैं।\n\nसिबि पाकिस्तान का सबसे गरम क्षेत्र माना जाता है और इसका तापमान ५२.६° सेन्टीग्रेड तक पहुँच चुका है।\n\nज़िला ४ तहसीलों में विभाजित है:\n\n", "id": "58821", "title": "सिबि ज़िला"}
{"url": "https://hi.wikipedia.org/wiki?curid=58822", "text": "क्वेटा ज़िला\n\nक्वेटा () पाकिस्तान के बलोचिस्तान प्रान्त का एक ज़िला है। प्रान्तीय राजधानी क्वेटा इसी ज़िले में स्थित है।\n\nक्वेटा में सबसे बड़ा समुदाय पश्तून लोगों का है। पाकिस्तान के पंजाब प्रान्त से भी कई लोग आकर यहाँ बसे हुए हैं।\n\nज़िले का मौसम शुष्क और अर्ध-रेगिस्तानी है। गरमियों में बहुत गर्मी और शीतऋतु में बहुत सर्दी होती है। सर्दियों में कभी-कभी बर्फ़ पड़ती है।\n\n", "id": "58822", "title": "क्वेटा ज़िला"}
{"url": "https://hi.wikipedia.org/wiki?curid=58823", "text": "पिशीन ज़िला\n\nपाकिस्तान के बलूचिस्तान प्रांत का एक जिला।\n", "id": "58823", "title": "पिशीन ज़िला"}
{"url": "https://hi.wikipedia.org/wiki?curid=58824", "text": "पंजगुर जिला\n\nपाकिस्तान के बलूचिस्तान प्रांत का एक जिला।\n", "id": "58824", "title": "पंजगुर जिला"}
{"url": "https://hi.wikipedia.org/wiki?curid=58825", "text": "२००९ ऑस्ट्रेलियाई ओपन टेनिस प्रतियोगिता - पुरुष युगल\n", "id": "58825", "title": "२००९ ऑस्ट्रेलियाई ओपन टेनिस प्रतियोगिता - पुरुष युगल"}
{"url": "https://hi.wikipedia.org/wiki?curid=58826", "text": "नौशकी जिला\n\nपाकिस्तान के बलूचिस्तान प्रांत का एक जिला।\n", "id": "58826", "title": "नौशकी जिला"}
{"url": "https://hi.wikipedia.org/wiki?curid=58827", "text": "नसीराबाद जिला\n\nपाकिस्तान के बलूचिस्तान प्रांत का एक जिला।\n", "id": "58827", "title": "नसीराबाद जिला"}
{"url": "https://hi.wikipedia.org/wiki?curid=58828", "text": "मस्तूंग ज़िला\n\nमस्तूंग () पाकिस्तान के बलोचिस्तान प्रान्त का एक ज़िला है। प्रान्तीय राजधानी क्वेटा इसी ज़िले में स्थित है।\n\nमस्तूंग में सबसे अधिक ब्राहुई भाषा बोली जाती है, जिसके बाद बलोच भाषा के मातृभाषी दूसरे स्थान पर आते हैं। ९९% लोग बलोच समुदाय के हैं।\n\n", "id": "58828", "title": "मस्तूंग ज़िला"}
{"url": "https://hi.wikipedia.org/wiki?curid=58829", "text": "मुसाखेल जिला\n\nपाकिस्तान के बलूचिस्तान प्रांत का एक जिला।\n", "id": "58829", "title": "मुसाखेल जिला"}
{"url": "https://hi.wikipedia.org/wiki?curid=58830", "text": "लोरालई जिला\n\nपाकिस्तान के बलूचिस्तान प्रांत का एक जिला।\n", "id": "58830", "title": "लोरालई जिला"}
{"url": "https://hi.wikipedia.org/wiki?curid=58832", "text": "क़िला सैफ़ुल्लाह जिला\n\nपाकिस्तान के बलूचिस्तान प्रांत का एक जिला।\n", "id": "58832", "title": "क़िला सैफ़ुल्लाह जिला"}
{"url": "https://hi.wikipedia.org/wiki?curid=58833", "text": "क़िला अब्दुल्लाह ज़िला\n\nक़िला अब्दुल्लाह () पाकिस्तान के बलोचिस्तान प्रांत के उत्तर-पश्चिमी भाग में स्थित एक ज़िला है। इसका क्षेत्रफल ३,२९३ किमी है और सन् २००५ में इसकी आबादी ४ लाख से ज़्यादा अनुमानित की गई थी। यहाँ रहने वाले अधिकतर लोग पश्तून हैं और पश्तो यहाँ सबसे ज़्यादा बोली जाने वाली भाषा है। जून १९९३ तक यह पिशीन ज़िले () का हिस्सा हुआ करता था लेकिन फिर इसे एक अलग ज़िले का दर्जा दिया गया।\n\nयह ज़िला शेला बाग़ पहाड़ों के चरणों में स्थित है। इसके दो विभाग हैं: गुलिस्तान और चमन। यहाँ पानी की क़िल्लत से शुष्क क्षेत्रों में उगने वाले पौधे अधिक मिलते हैं। चमन का क्षेत्र पूरे उत्तर भारतीय उपमहाद्वीप की लोक-संस्कृति में अपने ख़ुबानी, आलू बुख़ारों और गिलास (चेरी) जैसे फलों के लिए मशहूर है। भारत के विभाजन से पहले हींग, घी, क़ालीन, मवेशी और बहुत से फल भी अफ़्ग़ानिस्तान से भारत चमन के ज़रिये ही लाए जाते थे।\n\nपिशीन क्षेत्र के साथ यह इलाक़ा भी सन् १८३९ में प्रथम ब्रिटिश-अफ़्ग़ान युद्ध के बाद हिंदुस्तान का भाग बन गया। १८४२ में अफ़्ग़ानों ने इसपर फिर क़ब्ज़ा कर लिया लेकिन १८७९ में इसे दोबारा खो बैठे। इसके चार साल बाद इसे क्वेट्टा ज़िले में शामिल कर लिया गया। १९९३ में क़िला अब्दुल्लाह एक अलग ज़िला बना।\n\n", "id": "58833", "title": "क़िला अब्दुल्लाह ज़िला"}
{"url": "https://hi.wikipedia.org/wiki?curid=58834", "text": "ख़ुज़दार ज़िला\n\nख़ुज़दार () पाकिस्तान के बलोचिस्तान प्रान्त का एक ज़िला है। यह पारम्परिक रूप से झालावान क्षेत्र का भाग है और कलात ख़ानत का हिस्सा था। ज़िले की राजधानी ख़ुज़दार शहर है, जो बलोचिस्तान प्रान्त का दूसरा सबसे बड़ा नगर है।\n\n'ख़ुज़दार' शब्द में 'ख़' अक्षर के उच्चारण पर ध्यान दें क्योंकि यह बिना बिन्दु वाले 'ख' से ज़रा भिन्न है। इसका उच्चारण 'ख़राब' और 'ख़रीद' के 'ख़' से मिलता है।\n\nज़िला शुष्क और अर्ध-रेगिस्तानी क्षेत्र में स्थित है। ज़िले की पूर्वी सीमाएँ सिन्ध से और दक्षिणी सीमाएँ लस बेला ज़िले से लगी हुई हैं। ज़िले की राजधानी ख़ुज़दार सिन्ध की राजधानी कराची से ४०० किमी दूर और बलोचिस्तान की राजधानी व सबसे बड़े शहर क्वेटा से ३०० किमी की दूरी पर बसी हुई है। पाकिस्तान से निकलकर ईरान और फिर तुर्की और यूनान जाने वाला राजमार्ग इसी ज़िले से गुज़रता है।\n\nबलोचिस्तान की सबसे ऊँची पहाड़ियाँ, जिनकी शृंखला शाशान पहाड़ियाँ (बलोच भाषा में कोह-ए-शाशान) कहलाती है, ख़ुज़दार ज़िले में ही स्थित हैं।\n\n", "id": "58834", "title": "ख़ुज़दार ज़िला"}
{"url": "https://hi.wikipedia.org/wiki?curid=58835", "text": "कोहलू जिला\n\nपाकिस्तान के बलूचिस्तान प्रांत का एक जिला।\n", "id": "58835", "title": "कोहलू जिला"}
{"url": "https://hi.wikipedia.org/wiki?curid=58836", "text": "खरान जिला\n\nपाकिस्तान के बलूचिस्तान प्रांत का एक जिला।\n", "id": "58836", "title": "खरान जिला"}
{"url": "https://hi.wikipedia.org/wiki?curid=58838", "text": "कलात ज़िला\n\nकलात () पाकिस्तान के बलोचिस्तान प्रान्त का एक ज़िला है। यह पारम्परिक रूप से कलात ख़ानत का केन्द्र था। ज़िले की राजधानी कलात शहर है।\n\nसन् १९९५ की जनगणना के अनुसार ज़िले के ८९% लोग ब्राहुई भाषा और ५% लोग बलोच भाषा बोलते हैं। यहाँ ज़िक्री समुदाय भी अल्पसंख्या में मौजूद है। अधिकतर लोग कृषि और मवेशी पालन से जीविका कमाते हैं।\n\nज़िले का मौसम शुष्क और अर्ध-रेगिस्तानी है। गरमियों में बहुत गर्मी और शीतऋतु में बहुत सर्दी होती है। अधिकतर वर्षा सर्दियों में गिरती है। इलाक़ा पहाड़ी है और कई वादियाँ हैं। अधिकतर पहाड़ शुष्क हैं लेकिन हरबोई पर्वत पर पुराने हपुषा (ज्युनिपर) वृक्ष फैले हुए हैं। मोरो नदी क्षेत्र की मुख्य नदी है।\n\nज़िला ३ तहसीलों में विभाजित है:\n\n", "id": "58838", "title": "कलात ज़िला"}
{"url": "https://hi.wikipedia.org/wiki?curid=58839", "text": "झाल मागसी जिला\n\nपाकिस्तान के बलूचिस्तान प्रांत का एक जिला।\n", "id": "58839", "title": "झाल मागसी जिला"}
{"url": "https://hi.wikipedia.org/wiki?curid=58840", "text": "जफ़राबाद जिला\n\nपाकिस्तान के बलूचिस्तान प्रांत का एक जिला।\n", "id": "58840", "title": "जफ़राबाद जिला"}
{"url": "https://hi.wikipedia.org/wiki?curid=58841", "text": "ग्वादर जिला\n\nपाकिस्तान के बलूचिस्तान प्रांत का एक जिला।\n", "id": "58841", "title": "ग्वादर जिला"}
{"url": "https://hi.wikipedia.org/wiki?curid=58842", "text": "डेरा बुगटी जिला\n\nपाकिस्तान के बलूचिस्तान प्रांत का एक जिला।\n", "id": "58842", "title": "डेरा बुगटी जिला"}
{"url": "https://hi.wikipedia.org/wiki?curid=58843", "text": "चागई जिला\n\nपाकिस्तान के बलूचिस्तान प्रांत का एक जिला।\n", "id": "58843", "title": "चागई जिला"}
{"url": "https://hi.wikipedia.org/wiki?curid=58844", "text": "कछी ज़िला\n\nकछी () पाकिस्तान के बलोचिस्तान प्रान्त का एक ज़िला है। सन् २००८ तक यह बोलान ज़िला (بولان, Bolan) कहलाता था। ज़िले की राजधानी धादर (دھادر, Dhadar) नामक शहर है।\n\nकछी के मैदान अति-प्राचीन मेहरगढ़ संस्कृति की मातृभूमि है। यह भारतीय उपमहाद्वीप का पहला क्षेत्र है जहाँ संगठित कृषि और मवेशी पालन के चिन्ह मिले हैं, जिनकी तिथि ७००० ईसापूर्व आंकी गई है।\n\n", "id": "58844", "title": "कछी ज़िला"}
{"url": "https://hi.wikipedia.org/wiki?curid=58845", "text": "अवरान जिला\n\nपाकिस्तान के बलूचिस्तान प्रांत का एक जिला।\n", "id": "58845", "title": "अवरान जिला"}
{"url": "https://hi.wikipedia.org/wiki?curid=58847", "text": "कशमोर ज़िला\n\nकशमोर पाकिस्तान के सिंध प्रांत का एक ज़िला है। यह तीन तहसीलों में बंटा है - तंगवानी, कंधकोट और कशमोर। ३,१२,५०० लोगों की आबादी वाला कशमोर शहर इसकी राजधानी है। यहाँ गाय-बैलों की एक बड़ी मंडी है और यह अपनी चावल की पैदावार के लिये जाना जाता है।\n\nकशमोर ज़िला सिन्ध के उत्तरी भाग में स्थित है। पूर्वोत्तर में कशमोर ज़िले की सीमा पाकिस्तानी पंजाब प्रान्त से लगती है जबकि पश्चिमोत्तर में सरहद बलोचिस्तान से। ज़िले के पूर्व भाग से सिन्धु नदी गुज़रती है और उसके पार थर रेगिस्तान शुरु होने लगता है।\n\n", "id": "58847", "title": "कशमोर ज़िला"}
{"url": "https://hi.wikipedia.org/wiki?curid=58848", "text": "सक्खर ज़िला\n\nपाकिस्तान के सिंध प्रांत का एक ज़िला। इसकी पूर्वी सीमा भारत के राजस्थान राज्य से लगती है। इसकी चार तहसीलें हैं - सक्खर, रोहड़ी, पन्नो आक़िल और सालेह पट। पन्नो आक़िल में एक बड़ी सैनिक छावनी है। \n\nसक्खर इस ज़िले का सबसे बड़ा शहर है। यह नगर रोहरी नगर के सामने, सिंध नदी के दाहिने किनारे पर स्थित है। उपर्युक्त दोनों नगरों के मध्य, सक्खर में प्राचीन किले के पत्थर बहुत अधिक संख्या में हैं। यहाँ के पत्थरों का ही उपयोग लैसडाउन पुल के बनाने में हुआ है। इस पुल पर से उत्तर-पश्चिमी रेल मार्ग नदी को पार करता है। सक्खर में लॉयड बाँध हैं, जो संसार के प्रसिद्ध सिंचाई बाँधों में से एक है। बोलन दर्रा तथा 'शिवि' नामक निम्न भूमि भी यही है।\n\n", "id": "58848", "title": "सक्खर ज़िला"}
{"url": "https://hi.wikipedia.org/wiki?curid=58849", "text": "जैकबाबाद ज़िला\n\nजैकबाबाद पाकिस्तान के सिंध प्रांत का एक ज़िला है। उत्तर में इसकी सरहद बलोचिस्तान से लगती है। हलांकि अंग्रेज़ी में इसे 'जैकोबाबाद' लिखा जाता है, इसका वास्तविक उच्चारण 'जैकबाबाद' किया जाता है।\n\n१९९८ की जनगणना के हवाले से इस ज़िले के ९३.३% लोग मुस्लिम, ३.५६% लोग हिन्दू और ३.०६% लोग ईसाई थे। ९४.१४% लोग सिन्धी भाषी थे जबकि ३.१५% लोग बलोच भाषी थे।\n\n", "id": "58849", "title": "जैकबाबाद ज़िला"}
{"url": "https://hi.wikipedia.org/wiki?curid=58850", "text": "घोटकी जिला\n\nपाकिस्तान के सिंध प्रांत का एक जिला।\n", "id": "58850", "title": "घोटकी जिला"}
{"url": "https://hi.wikipedia.org/wiki?curid=58851", "text": "मटियारी जिला\n\nपाकिस्तान के सिंध प्रांत का एक जिला।\n", "id": "58851", "title": "मटियारी जिला"}
{"url": "https://hi.wikipedia.org/wiki?curid=58852", "text": "लरकाना जिला\n\nपाकिस्तान के सिंध प्रांत का एक जिला।\n", "id": "58852", "title": "लरकाना जिला"}
{"url": "https://hi.wikipedia.org/wiki?curid=58853", "text": "क़म्बर जिला\n\nपाकिस्तान के सिंध प्रांत का एक जिला।\n", "id": "58853", "title": "क़म्बर जिला"}
{"url": "https://hi.wikipedia.org/wiki?curid=58854", "text": "दादु जिला\n\nपाकिस्तान के सिंध प्रांत का एक जिला।\n", "id": "58854", "title": "दादु जिला"}
{"url": "https://hi.wikipedia.org/wiki?curid=58855", "text": "नवाबशाह जिला\n\nपाकिस्तान के सिंध प्रांत का एक जिला।\n", "id": "58855", "title": "नवाबशाह जिला"}
{"url": "https://hi.wikipedia.org/wiki?curid=58856", "text": "खैरपुरजिला\n\nपाकिस्तान के सिंध प्रांत का एक जिला।\n", "id": "58856", "title": "खैरपुरजिला"}
{"url": "https://hi.wikipedia.org/wiki?curid=58857", "text": "संगहार जिला\n\nपाकिस्तान के सिंध प्रांत का एक जिला।\n", "id": "58857", "title": "संगहार जिला"}
{"url": "https://hi.wikipedia.org/wiki?curid=58858", "text": "हैदराबाद जिला (पाकिस्तान)\n\nपाकिस्तान के सिंध प्रांत का एक जिला।\n", "id": "58858", "title": "हैदराबाद जिला (पाकिस्तान)"}
{"url": "https://hi.wikipedia.org/wiki?curid=58859", "text": "टंडो मुहम्मद ख़ान जिला\n\nपाकिस्तान के सिंध प्रांत का एक जिला।\n", "id": "58859", "title": "टंडो मुहम्मद ख़ान जिला"}
{"url": "https://hi.wikipedia.org/wiki?curid=58860", "text": "टंडो अल्लहयार जिला\n\nपाकिस्तान के सिंध प्रांत का एक जिला।\n", "id": "58860", "title": "टंडो अल्लहयार जिला"}
{"url": "https://hi.wikipedia.org/wiki?curid=58861", "text": "मीरपुर ख़ास जिला\n\nपाकिस्तान के सिंध प्रांत का एक जिला।\n", "id": "58861", "title": "मीरपुर ख़ास जिला"}
{"url": "https://hi.wikipedia.org/wiki?curid=58862", "text": "उमरकोट जिला\n\nपाकिस्तान के सिंध प्रांत का एक जिला।\n", "id": "58862", "title": "उमरकोट जिला"}
{"url": "https://hi.wikipedia.org/wiki?curid=58863", "text": "थारपारकर जिला\n\nपाकिस्तान के सिंध प्रांत का एक जिला।\n", "id": "58863", "title": "थारपारकर जिला"}
{"url": "https://hi.wikipedia.org/wiki?curid=58864", "text": "थट्टा जिला\n\nपाकिस्तान के सिंध प्रांत का एक जिला।\n", "id": "58864", "title": "थट्टा जिला"}
{"url": "https://hi.wikipedia.org/wiki?curid=58865", "text": "बादिन जिला\n\nपाकिस्तान के सिंध प्रांत का एक जिला।\n", "id": "58865", "title": "बादिन जिला"}
{"url": "https://hi.wikipedia.org/wiki?curid=58866", "text": "नौशहरो फ़िरोज़ जिला\n\nपाकिस्तान के सिंध प्रांत का एक जिला।\n", "id": "58866", "title": "नौशहरो फ़िरोज़ जिला"}
{"url": "https://hi.wikipedia.org/wiki?curid=58867", "text": "कराँची\n\nपाकिस्तान के सिंध प्रांत का एक जिला।\n", "id": "58867", "title": "कराँची"}
{"url": "https://hi.wikipedia.org/wiki?curid=58868", "text": "जमशोरो जिला\n\nपाकिस्तान के सिंध प्रांत का एक जिला।\n", "id": "58868", "title": "जमशोरो जिला"}
{"url": "https://hi.wikipedia.org/wiki?curid=58881", "text": "सोडियम कार्बोनेट\n\nसोडियम कार्बोनेट एक अकार्बनिक यौगिक है जिसका रासायनिक सूत्र है। इसे 'धावन सोडा' या 'धोने का सोडा' (washing soda या soda ash और soda crystals) भी कहते हैं। यह एक सामान्य लवण है जिसका जलीय घोल क्षारीय होता है। इसलिए इसका उपयोग कपड़े धोने के लिये किया जाता है। इसलिये इसे धावन सोडा (वाशिंग सोडा) भी कहते हैं। जल की कठोरता दूर करने में भी इसका उपयोग होता है। यह जल में अति विलेय है। \n\n", "id": "58881", "title": "सोडियम कार्बोनेट"}
{"url": "https://hi.wikipedia.org/wiki?curid=58883", "text": "हवामार तोप\n\nहवामार तोप जब विमानों का प्रयोग युद्ध में बढ़ने लगा और उनका सामना करने हेतु नवीन शस्त्र प्रणालियों की जरूरत पडी तब हवामार तोप या विमानभेदी तोप का आविष्कार हुआ, \nये तोपे और कुछ नहीं पुरानी उपलब्ध मशीनगनों का मामूली बदलाव के साथ प्रयोग था उन्हें ऊपर की तरफ विमान की तरफ लक्ष्य बना कर चलाया जाता था\n", "id": "58883", "title": "हवामार तोप"}
{"url": "https://hi.wikipedia.org/wiki?curid=58885", "text": "टेंक भेदी बन्दूक\n\nये बंदूके टेंक का कवच भेदने के लिए प्रयोग की जाती है\n", "id": "58885", "title": "टेंक भेदी बन्दूक"}
{"url": "https://hi.wikipedia.org/wiki?curid=58888", "text": "गोल गुम्बद\n\nगोल गुम्बज़ या गोल गुम्बद, फ़ारसी बीजापुर के सुल्तान मुहम्मद आदिल शाह का मकबरा है और बीजापुर, कर्णाटक में स्थित है। इसको फ़ारसी वास्तुकार दाबुल के याकूत ने १६५६ ई० में निर्माण करवाया था। हालांकि मूल रूप में साधारण निर्माण होने पर भी अपनी स्थापत्य विशेषताओं के कारण दक्खिन वास्तुकला का विजय स्तंभ माना जाता है। \n\nइसकी संरचना के मूल में की भुजाओं वाला एक घन है, जिसके उपरस्थ बाहरी व्यास वाला एक विशाल गुम्बद है। दो समान कोण प घूमते हुए चतुर्भुजों से बनने वाले एक-दूसरे को काटते हुए आठ मेहराबों से गुंथा हुआ गुम्बदीय त्रिभुज-कोण बनता है जो इस गुम्बद को उठाये हुए है। इस घन के चारों कोणों पर गुम्बदनुमा छतरी से ढंके हुए अष्टकोणीय सप्त-तलीय अट्टालिकाएं या मिनारें बनी हैं। इनके अन्दर सीढ़ियाँ भी हैं। इन प्रत्येक मीनारों के ऊपरी तल बड़े गुम्बद को घेरते हुए गलियारे में खुलता है। मकबरे के मुख्य हॉल के भीतर चारों ओर सीढ़ियों से घिरा हुआ एक चौकोर चबूतरा है। इस चबूतरे के मध्य एक कब्र का पत्थर है, जिसके नीचे इसकी असल कब्र बनी है। आदिल शाही वंश के मकबरों में ये इस प्रकार का एकमात्र उदाहरण है। उत्तरी ओर के मध्य में, एक वृहत अर्ध-अष्टकोणीय आकार बाहर को निकलता है। , क्षेत्रफ़ल वाला यह मकबरा विश्व का सबसे बड़ा एकल-कक्ष और बिना किसी मध्य आधार वाला निर्माण है।\n\nमकबरे के गुम्बद के आन्तरिक परिधि पर एक गोलाकार गलियारा बना हुआ है, जिसे अंग्रेज़ों ने \"व्हिस्परिंग गैलरी\" अर्थात फ़ुस्फ़ुसाने वाला गलियारा नाम दिया है। इस गलियारे के निर्माण में प्रयुक्त ध्वनि-विज्ञान के वास्तु में सम्मिलन के कारण यहां धीमे से फ़ुस्फ़ुसाया हुआ एक शब्द भी इसके व्यास के ठीक दूसरी ओर एकदम स्पष्ट सुनाई देता है। \n\n", "id": "58888", "title": "गोल गुम्बद"}
{"url": "https://hi.wikipedia.org/wiki?curid=58948", "text": "कैल्सियम हाइपोक्लोराइट\n\nकैल्सियम हाइपोक्लोराइट एक अकार्बनिक यौगिक है। इसका रासायनिक सूत्र Ca(OCl)Cl है। यह एक सफेद बेरवेदार ठोस है। इससे क्लोरीन की तीव्र गन्ध निकलती रहती है। पीने के जल के शु्द्धिकरण में इसका उपयोग किया जाता है। क्लोरोफार्म तथा क्लोरीन गैस बनाने में भी इसका उपयोग किया जाता है।\n\nइसे विरंजनचूर्ण (ब्लीचिंग पाउडर) भी कहते हैं। यह चूने का क्लोराइड होता है और देखने में चूने की तरह सफेद होता है पर इसमें क्लोरीन की गंध होती है। इसका निर्माण सर्वप्रथम ग्लैसगो के चार्ल्स टेनैंट ने सन् 1799 में किया था।\n\nविरंजन चूर्ण स्थायी नहीं होता। समय बीतने के साथ साथ इसमें क्लोरीन की मात्रा कम होती जाती है, जिससे इसके विरंजन गुण का ह्रास होता जाता है। व्यापारिक विरंजन चूर्ण में विरंजन की दृष्टि से पर्याप्त मात्रा में निष्क्रिय पदार्थ मिले रहते हैं। उच्च ताप पर यह विघटित हो जाता है। वायु की आर्द्रता और कार्बन डाइऑक्साइड से भी इसका विघटन धीरे धीरे होता है।\n\nविरंजनचूर्ण का निर्माण चूने और क्लोरीन से होता है। बुझे चूने पर क्लोरीन की क्रिया से यह बनता है। चूने के दो से तीन इंच गहरे स्तर पर क्लोरीन गैस प्रवाहित की जाती है। चूने का यह स्तर 10 से लेकर 20 फुट चौड़े, 100 फुट लंबे और 6 से लेकर 7 फुट ऊँचे कक्ष में बना होता है और आवश्यकतानुसार समय-समय पर स्तर को उलटते रहने की व्यवस्था रहती है। क्लोरीन का अवशोषण पहले तीव्रता से होता है पर पीछे मंद पड़ जाता है। कक्ष के स्थान में अब नलों का व्यवहार होता है, जिनमें ऊपर से चूना गिरता है और नीचे से क्लोरीन प्रविष्ट करता है और दोनों नलों के मध्य चूने द्वारा क्लोरीन के अवशोषण से तत्काल चूर्ण प्राप्त होता है।\n\nकैल्सियम प्रक्रम द्वारा निर्माण\n\nसोडियम प्रक्रम द्वारा निर्माण\n\nविरंजनचूर्ण का सूत्र [CaCl (OCl)] दिया गया है। इसमें कैल्सियम का एक बंध क्लोरीन से और दूसरा बंध हाइपोक्लोरस (OCl) मूलक से संबद्ध है। चूर्ण में कुछ असंयुक्त चूना भी मिला रहता है। अत: इसे संघटन का आभास [CaCl. (OCl). Ca (OH)2] सूत्र से बहुत कुछ लगता है। चूर्ण का समस्त क्लोरीन विरंजन के लिए उपलब्ध नहीं होता। अधिक से अधिक 40% क्लोरीन ही उपलब्ध होता है, पर सामान्य चूर्ण में उपलब्ध क्लोरीन की मात्रा सदा ही इससे कम रहती है और समय के बीतने के साथ घटती जाती है। विरंजन के लिए और कृमिनाशक रूप में इस चूर्ण का प्रयोग व्यापकता से होता है, पर चूर्ण के स्थान में अब अन्य कई पदार्थ, जैसे द्रव क्लोरीन, कैल्सियम हाइपोक्लोराइट, [Ca(OCl)22H2O] सोडियम क्लोराइट, [NaClO2], जिनमें उपलब्ध क्लोरीन की मात्रा विरंजनचूर्ण से कहीं अधिक है, अधिकाधिक उपयोग में आ रहे हैं।\n", "id": "58948", "title": "कैल्सियम हाइपोक्लोराइट"}
{"url": "https://hi.wikipedia.org/wiki?curid=58971", "text": "सोमदेव देवबर्मन\n\nसोमदेव देवबर्मन भारत के एक उभरते हुए टेनिस खिलाड़ी हैं। भारत की नई टेनिस सनसनी सोमदेव देवबर्मन का जन्म गुवाहाटी में १३ फ़रवरी १९८५ को हुआ था। अमेरिका में रहने वाले सोमदेव के पिता त्रिपुरा जबकि माता मेघालय की हैं। वे चेन्नई ओपन एटीपी टेनिस चैम्पियनशिप के फाइनल में पहुँचने वाले पहले भारतीय एवं किसी भी एटीपी टूर्नामेंट के फाइनल में पहुँचने वाले दूसरे भारतीय हैं। उनसे पहले प्रकाश अमृतराज जुलाई २००८ में अमेरिका के न्यूपोर्ट में आयोजित हॉल ऑफ़ फ़ेम टेनिस टूर्नामेंट के फाइनल में पहुँचे थे। इसके अतिरिक्त डबल्स में भारत के शीर्ष खिलाड़ी लिएंडर पेस १९९८ चेन्नई ओपन के सेमीफाइनल में पहुँचे थे। सोमदेव अमेरिका की वर्जीनिया यूनीवर्सिटी के कॉलेज चैम्पियन रह चुके हैं। टेनिस के पावरहाउस अमेरिका की राष्ट्रीय कॉलेज चैम्पियनशिप ऍनसीएए के २००७ और २००८ के चैम्पियन सोमदेव कॉलेज टेनिस के इतिहास के सफलतम खिलाड़ियों में से हैं और अमेरिका में अपने फ़न को निखारने के कारण उनके खेल में वहाँ के टेनिस की झलक साफ दिखती है। ऍनसीएए चैम्पियनशिप केवल २००६-०७ में ही उन्होंने अपने से बेहतर रैंकिग वाले ३३ खिलाड़ियों को धूल चटाई है। यह भारतीय खिलाड़ी वर्जीनिया यूनीवर्सिटी में दो बार सिंगल्स खिताब जीत चुका है। उन्होंने वर्ष २००७ में हुए यूनीवर्सिटी टूर्नामेंट के १२३ साल के इतिहास के सबसे नाटकीय फाइनल में शीर्ष वरीयता प्राप्त जॉर्जिया बुलडॉग को ७-६ ७, ४-६, ७-६ २ से मात दी। अगले साल उन्होंने जेपी स्मिथ को ६-३, ६-२ से हराया। ग्रेजुएशन पूरी करने के बाद सोमदेव ने शैरलोटेसविले स्थित स्पोर्ट्स मैनेजमेंट कम्पनी मांबा इण्टरनेशनल के साथ अपने प्रोफेशनल कैरियर की शुरुआत की। जनवरी २००८ में चेन्नई, भारत में खेले जा रहे एटीपी टूर्नामेंट में मोया व कार्लोविच जैसे दिग्गज खिलाड़ियों को हराकर फाइनल में पहुँचने वाले देवबर्मन मारिन सिलिक से कड़े मुकाबले में ४-६, ६-७ से हारकर उपविजेता बने। सोमदेव में टेनिस विशेषज्ञों को अपार सम्भावनाएँ नजर आ रही हैं। अपने शानदार प्रदर्शन के कारण उन्हें सोमदेव की जगह टेनिसदेव भी कहा जा रहा है।\n\n", "id": "58971", "title": "सोमदेव देवबर्मन"}
{"url": "https://hi.wikipedia.org/wiki?curid=58973", "text": "२००९ ऑस्ट्रेलियाई ओपन टेनिस प्रतियोगिता - पुरुष एकल\n", "id": "58973", "title": "२००९ ऑस्ट्रेलियाई ओपन टेनिस प्रतियोगिता - पुरुष एकल"}
{"url": "https://hi.wikipedia.org/wiki?curid=58974", "text": "2009 ऑस्ट्रेलियाई ओपन टेनिस प्रतियोगिता - मिश्रित युगल\n", "id": "58974", "title": "2009 ऑस्ट्रेलियाई ओपन टेनिस प्रतियोगिता - मिश्रित युगल"}
{"url": "https://hi.wikipedia.org/wiki?curid=58981", "text": "पुराना किला, दिल्ली\n\nपुराना किला नई दिल्ली में यमुना नदी के किनारे स्थित प्राचीन दीना-पनाह नगर का आंतरिक किला है। इस किले का निर्माण शेर शाह सूरी ने अपने शासन काल में १५३८ से १५४५ के बीच करवाया था। किले के तीन बड़े द्वार हैं तथा इसकी विशाल दीवारें हैं। इसके अंदर एक मस्जिद है जिसमें दो तलीय अष्टभुजी स्तंभ है। हिन्दू साहित्य के अनुसार यह किला इंद्रप्रस्थ के स्थल‍ पर है जो पांडवों की विशाल राजधानी होती थी। जबकि इसका निर्माण अफ़गानी शासक शेर शाह सूरी ने १५३८ से १५४५ के बीच कराया गया, जिसने मुगल बादशाह हुमायूँ से दिल्ली का सिंहासन छीन लिया था। ऐसा कहा जाता है कि मुगल बादशाह हुमायूँ की इस किले के एक से नीचे गिरने के कारण दुर्घटनावश मृत्यु हो गई।\n\nकहा जाता है कि दिल्ली को सर्वप्रथम पांडवों ने अपनी राजधानी इन्द्रप्रस्थ के रूप में बसाया था वह भी ईसापूर्व से १४०० वर्ष पहले, परन्तु इसका कोई पक्का प्रमाण नहीं हैं। आज दिख रहे पुराने किले के दक्षिण पूर्वी भाग में सन १९५५ में परीक्षण के लिए कुछ खंदक खोदे गए थे और जो मिट्टी के पात्रों के टुकड़े आदि पाए गए वे महाभारत की कथा से जुड़े अन्य स्थलों से प्राप्त पुरा वस्तुओं से मेल खाते थे जिससे इस पुराने किले के भूभाग को इन्द्रप्रस्थ रहे होने की मान्यता को कुछ बल मिला है। भले ही महाभारत को एक धर्मग्रंथ के रूप में देखते हैं लेकिन बौद्ध साहित्य “अंगुत्तर निकाय” में वर्णित महाजनपदों यथा काशी, कोशल अंग, मगध, अस्मक, अवन्ति, गांधार, चेदी आदि में से बहुतों का उल्लेख महाभारत में भी मिलता है जो इस बात का संकेत है कि यह ग्रन्थ मात्र पौराणिक ही नहीं तथापि कुछ ऐतिहासिकता को भी संजोये हुए हैं।\n\nपुराने किले की पूर्वी दीवार के पास दुबारा खुदाई १९६९ से १९७३ के बीच भी की गई थी। वहां से महाभारत कालीन मानव बसासत के कोई प्रमाण तो नहीं मिले लेकिन मौर्य काल (३०० वर्ष ईसापूर्व) से लेकर प्रारंभिक मुग़ल काल तक अनवरत वह भूभाग मानव बसाहट से परिपूर्ण रहा। ऐसे प्रमाण मिलते गए हैं जिनमे काल विशेष के सिक्के, मनके, मिटटी के बर्तन, पकी मिटटी की (टेराकोटा) यक्ष यक्षियों की छोटी छोटी प्रतिमाएँ, लिपि युक्त मुद्राएँ (सील) आदि प्रमुख हैं जो किले के संग्रहालय में प्रर्दशित हैं।\n\nकहते हैं कि मुग़ल सम्राट हुमायूँ ने यमुना नदी के किनारे उसी टीले पर जिसके नीचे इन्द्रप्रस्थ दबी पड़ी है, अपने स्वयं की नगरी “दीनपनाह” स्थापित की थी। तत्पश्चात शेरशाह सूर (सूरी)(१५३८-४५) ने जब हुमायूँ पर विजय प्राप्त की तो सभी भवनों को नष्ट कर वर्तमान दिल्ली, शेरशाही या “शेरगढ़” का निर्माण प्रारम्भ करवाया। इस बीच हुमायूँ ने पुनः संघटित होकर आक्रमण किया और अपनी खोई हुई सल्तनत वापस पा ली। समझा जाता है कि किले का निर्माण कार्य हुमायूँ ने ही १५४५ में पूर्ण कराया था।\n\nपुराना किला मूलतः यमुना नदी के तट पर ही बना था परन्तु उत्तर और पश्चिम दिशाओं के ढलान से प्रतीत होता है कि नदी को जोड़ती हुई एक खाई सुरक्षा के दृष्टि से बनी थी। इस किले की चहर दीवारी लगभग २.४ किलोमीटर लम्बी है और इसके तीन मुख्य दरवाज़े उत्तर, पश्चिम और दक्षिण में हैं। इनमे से पश्चिमी दरवाज़े का प्रयोग आजकल किले में प्रवेश के लिए किया जाता है। उत्तर की ओर का द्वार “तलाकी दरवाजा” कहलाता है। यह स्पष्ट नहीं है कि कब और क्यों इस दरवाज़े के उपयोग को प्रतिबंधित किया गया। यह किला मुग़ल, हिंदू तथा अफघानी वास्तुकला के समन्वय का एक सुंदर नमूना माना जाता है।\n\nशेरशाह द्वारा बनवाया गया शेर मंडल जो अश्तकोनीय दो मंजिला भवन है। इसी भवन में हुमायूँ का पुस्तकालय हुआ करता था। यहीं पर एक बार पुस्तकों के बोझ को उठाये हुए जब हुमायूँ सीढियों से उतर रहा था, तभी अजान (इस्लामी प्रार्थना) की पुकार सुनाई पड़ती है, नमाज़ का समय हो चला था। हुमायूँ की आदत थी कि नमाज़ की पुकार सुनते ही, जहाँ कहीं भी होता झुक जाया करता। झुकते समय उसके पैर लंबे चोगे में कहीं फँस गये और वह संतुलन खो कर गिर पड़ा। इस दुर्घटना से हुई शारीरिक क्षति से ही १५५६ के पूर्वार्ध में वह चल बसा।\n\nमहाभारत में उल्लेखित पांडवों की राजधानी इंद्रप्रस्थ सम्भवतः इसी स्थान पर थी। पुराने किले में विभिन्न स्थानों पर शिलापटों पर यह वाक्य लिखे हैं। पांडवों की राजधानी इंद्रप्रस्थ कहां थी? इस बात को लेकर लोगों में बहस होती रही है। लेकिन खुदाई में मिले अवशेषों के आधार पर पुरातत्वविदों का एक बड़ा वर्ग यह मानता है कि पांडवों की राजधानी इसी स्थल पर रही होगी।\n\nयद्यपि पुरातत्वविदों के पास इस बात के पुख्ता प्रमाण नहीं हैं, लेकिन खुदाई के दौरान यहां मिले बर्तनों के अवशेषों से किले के आसपास पांडवों की राजधानी होने की बात को बल मिलता है। यहां खुदाई में ऐसे बर्तनों के अवशेष मिले हैं, जो महाभारत से जुडे़ अन्य स्थानों पर भी मिले हैं। इसके अलावा महाभारत से जुडे़ प्रसंग और प्राचीन परंपराएं भी इस ओर संकेत करती हैं, कि यहां पांडवों की राजधानी रही होगी।\n\nभारत में बहुत कम नगर ऐसे हैं, जो दिल्ली की समान पुराने हों। इतिहासकारों के अनुसार पूर्व ऐतिहासिक काल में जिस स्थल पर इंद्रप्रस्थ बसा हुआ था, उसके ऊंचे टीले पर १६ वीं शताब्दी में पुराना किला बनाया गया। भारतीय पुरातत्व सर्वेक्षण ने इस किले की कई स्तरों पर खुदाई की है। खुदाई में प्राचीन भूरे रंग से चित्रित मिट्टी के विशिष्ट बर्तनों के अवशेष मिले हैं, जो महाभारत काल के हैं। ऐसे ही बर्तन अन्य महाभारत कालीन स्थलों पर भी पाए गए हैं। इस बारे में एक तथ्य यह भी है कि इंद्रप्रस्थ के अपभ्रंश इंद्रपरत के नाम का एक गांव वर्तमान शताब्दी के प्रारंभ तक पुराना किला में स्थित था। राजधानी नई दिल्ली का निर्माण करने के दौरान अन्य गांवों के साथ उसे भी हटा दिया गया था। दिल्ली में स्थित सारवल गांव से १३२८ ईस्वी का संस्कृत का एक अभिलेख प्राप्त हुआ है। यह अभिलेख लाल किले के संग्रहालय में उपस्थित है। इस अभिलेख में इस गांव के इंद्रप्रस्थ जिले में स्थित होने का उल्लेख है।\n\nवहीं महाभारत के अनुसार कुरु देश की राजधानी गंगा के किनारे हस्तिनापुर में स्थित थी। जब पांडवों और उनके चचेरे भाई कौरवों के बीच संबंध बिगड़ गए तो कौरवों के पिता धृतराष्ट्र ने पांडवों को यमुना के किनारे खांडवप्रस्थ का क्षेत्र दे दिया। वहां उन्होंने समुद्र जैसे गड्ढों द्वारा घिरे हुए एक नगर को बनाया और उसकी रक्षात्मक प्राचीरें बनाई। विद्वानों का मत है कि पुराना किला की रूपरेखा भी इसी प्रकार की थी। इससे भी स्पष्ट होता है कि इंद्रप्रस्थ एक नगर का नाम था, जो पुराना किला के स्थान पर बसा था और जिस क्षेत्र में यह स्थित था, उस क्षेत्र का नाम खांडवप्रस्थ था। कहा जाता है कि कौरवों पर अपनी विजय के बाद पांडवों ने राजधानी इंद्रप्रस्थ को भगवान कृष्ण से संबंधित किसी यादव वंशज को सौंप दिया।\n\nएक और प्रसंग है, जिसके अनुसार पांडवों ने कौरवों से पांच गांव मांगे थे। ये वे गाँव थे जिनके नामों के अंत में पत आता है। जो संस्कृत के प्रस्थ का हिंदी साम्य है। ये पत वाले गांव हैं इंदरपत, बागपत, तिलपत, सोनीपत और पानीपत हैं। यह परम्परा महाभारत पर आधारित है। जिन स्थानों के नाम दिए गए हैं। उनमें ओखला नहर के पूर्वी किनारे पर दिल्ली के दक्षिण में लगभग २२ किलोमीटर दूरी पर तिलपत गांव स्थित है। इन सभी स्थलों से महाभारत कालीन भूरे रंग के बर्तन मिले हैं।\n\n\n", "id": "58981", "title": "पुराना किला, दिल्ली"}
{"url": "https://hi.wikipedia.org/wiki?curid=58984", "text": "प्राचीन केरल\n\nप्राचीन काल से केरल में बंदरगाह थे जो यहाँ की नाविक परंपरा को सूचित करते हैं। इन्हीं बंदरगाहों के कारण विदेशी व्यापार समृद्ध हुआ। प्राचीन यायावरों ने मुसरिस (कोडुन्गल्लूर), तिण्डीस, बराक्के, नेलक्किण्डा आदि कुछ प्राचीन बंदरगाहों उल्लेख किया है। मुसरिस के अतिरिक्त दूसरे बंदरगाह कहाँ-कहाँ स्थित थे इसकी सही जानकारी इतिहासविदों को नहीं है। मुसरिस प्राचीन भारत के सर्वप्रमुख बंदरगाहों में एक था। उपर्युक्त बंदरगाहों के अतिरिक्त अनेक छोटे-छोटे बंदरगाह केरल में अवश्य रहे होंगे। बाद में कोल्लम, कोष़िक्कोड़, कोच्चिन आदि प्रमुख बंदरगाह बने।\n\nआदिचेर नाम से प्रख्यात चेर प्रदेश के प्रमुख चेर राजा थे - उतियन चेरल आतन, नेटुम चेरल आतन, पलयनै चेल केष़ुकुट्टुवन, नरमुटि चेरल, वेलकेष़ुकुट्टुवन, आडुकोट पाट्ट चेरल आतन, चेलवकुटुम कोवाष़ि आतन, पेरुम चेरल इरुम्पोरै, इलम चेरल इरुम्पोरै इत्यादि।\n\nसंघमकाल के पश्चात् ईस्वीं सन् नौवीं शती तक के केरल के इतिहास की कोई प्रामाणिक जानकारी नहीं मिलती है। तीन सौ वर्षों के इस कालखण्ड को काली रात के नाम से भी जाना जाता है, क्योंकि इस काल के सामाजिक जीवन और राजनैतिक गतिविधियों या सांस्कृतिक विकास का कोई स्पष्ट चित्र उपलब्ध नहीं है। लगभग आठवीं शती में उस लम्बे अज्ञात कालखण्ड को समाप्त करते हुए कुलशेखर नामक राजा के आधिपत्य में एक चेर साम्राज्य का उदय हुआ। इसे इतिहासकार दूसरे चेर साम्राज्य, कुलशेखर साम्राज्य आदि नामों से अभिव्यक्त करते हैं, यह 12 वीं शती तक कायम रहा। सन् 800 - 1102 तक का कालखण्ड कुलशेखर काल माना जाता है।\n\nकुलशेखर साम्राज्य ने आधुनिक केरल की नींव डाली। कुलशेखर राजाओं की राजधानी महोदयपुरम थी, जिसके संबन्ध में आम धारण है कि वह वर्तमान कुटुंगल्लूर और तिरुवंचिकुलम क्षेत्रों के अंतर्गत आता था। इस साम्राज्य का शासन तेरह सम्राटों ने चलाया - कुलशेखर आलवार (800 - 820), राजशेखर वर्मा (820 - 844), स्थाणु रविवर्मा (844 - 885), रामवर्मा कुलशेखरन (885 - 917), गोदारविवर्मा (917 - 944), इन्दुक्कोता वर्मा (944 - 962), भास्कर रविवर्मा प्रथम (962 - 1019), भास्कर रविवर्मा (1019 - 1021), वीरकेलन (1022 - 1028), राजसिंहन (1028 - 1043), भास्कर रविवर्मा तृतीय (1043 - 1082), रवि रामवर्मा (1082 - 1090) और रामवर्मा कुलशेखरन (1090 - 1102)\n\nचोल राजाओं ने द्वितीय चेरसाम्राज्य को ध्वस्त कर दिया। कहा जाता है कि कुलोत्तु नामक चोल सम्राट के सैनिकों ने राजधानी महोदयपुरम को जला डाला। जनश्रुति है कि अंतिम चेर सम्राट (चेरमान पेरुमाल) ने राज्य को बाँट दिया और इस्लाम धर्म में दीक्षा लेकर अरब देश गये। प्रस्तुत घटना को प्रमाणित करनेवाली कोई प्रामाणिक या लिखित सामग्री नहीं मिलती। प्राचीन अथवा मध्ययुग के किसी भी यायावर ने अपने यात्रावृत्त में उपर्युक्त घटना का उल्लेख नहीं किया है।\n\nकेरल के प्राचीन जीवन की जानकारी के लिए विभिन्न स्थानों से खोज निकाले पत्थर के औजारों को प्रामाणिक माना जा सकता है। विभिन्न स्थान जैसे वयनाटु के एडाक्कल, तोवरि, इटुक्की के मरायूर के पास के कुटक्काट नामक वनक्षेत्र, कोल्लम जिले के तेन्मला के पास के चन्तरुणि आदि की गुफाएँ केरल के प्राचीन लोक जीवन के जीवन्त प्रमाण हैं। प्राचीन खण्डहरों के अतिरिक्त केरल के लोकजीवन के बारे में महाप्रस्तर युगीन स्मारक से प्रामाणिक जानकारी मिलती है।\n\nइन स्मारकों का युग 500 वर्ष ईसा पूर्व से लेकर 300 ईं तक माना जाता है। महाप्रस्तर से तात्पर्य उन कोठरियों या स्तंभों से है जो बडे पत्थरों से निर्मित कब्रिस्तान है या मृतकों के स्मृतिचिह्न है। दक्षिण भारत में जो महाप्रस्तर अभियान हुआ था वह प्रेत पूजा से संबन्धित था। महाप्रस्तर युगीन स्मारक भी विभिन्न प्रकार के हैं जैसे कि पत्थरों से बना विशाल कोठरियाँ, पयुतराक्कल्लु (रस्सी नुमा शिलाएँ), नडुक्कल्लुकल (पत्थर के स्तंभ), कुटक्कल्लुकल (छतरीनुमा शिलाएँ), तोप्पिक्कल्लुकल (टोपी नुमा शिलाएँ), पत्थर की गुफाएँ आदि। ये गुफाएँ कई नामों से जानी जाती हैं जैसे - नडुक्कल्लु, तोप्पिक्कल्लु, पडाक्कल्लु, पुलच्चिक्कल्लु, पांडिक्कुष़ि (पुरानी कब्र), नन्नन्ङाडी, पतुमक्कताष़ि आदि। उन दिनों शव को मिट्टी से बने बहुत बडे पात्र में रखकर गाड़ दिया जाता था। इसमें कोई संदेह नहीं कि महाप्रस्तर युगीन खण्डहरों से प्राचीन जीवन की झाँकी भी मिलती है। परन्तु उन्हें स्थायी निवास के विकास का सूचक नहीं माना जा सकता।\n\nप्राचीन केरल में द्रविड आचारों एवं अनुष्ठानों का पालन किया जाता था किन्तु उसमें संगठित धर्म की कोई विशेषता नहीं थी। वे कुलदैवों, प्राकृतिक शक्तियों और कोट्टवै नामक युद्ध देवता की उपासना करते थे। उन दिनों पितरों की पूजा का रिवाज़ भी था। पहली सदी तक जैन, बौद्ध यहाँ तक पहुँच गये। कुछ सदियाँ बीतने पर इन धर्मों ने द्रविड आचारों को मिटा कर केरल में अपना प्रभाव जमाया। इसके उपरान्त केरल में ब्राह्मण पहुँचे जो आर्यवंशज थे। किन्तु ब्राह्मणों का पूर्णतया आगमन 8 वीं सदी में हुआ। परिणामतः यहाँ हिन्दु धर्म का विकास हुआ। जिस ब्राह्मण हिन्दु धर्म ने जैन और बौद्ध धर्मों के प्रभाव को कम किया था वहीं द्रविड विचारों एवं देवताओं को आत्मसात किया।\n\nसम्राट कुलशेखर के राज्य काल में हिन्दू धर्म का अभूतपूर्व विकास हुआ। शंकराचार्य (788 - 820) के प्रयास ने हिन्दू धर्म को केरल में ही नहीं भारत भर में संगठित स्वरूप प्रदान किया। शंकराचार्य ने भारतीय दर्शन के लिए महान योगदान दिया। हिन्दू धर्म के विकास का स्वाभाविक परिणाम था मंदिरों का निर्माण। नौवीं सदी के उपरान्त केरल में असंख्य मंदिर निर्मित हुए। द्रविड देवताओं के साथ हिन्दू देवताओं को भी मंदिरों में स्थान मिला। इसके उपरान्त मंदिर प्रशासन के लिए अनेक समितियों की स्थापना हुई। इन समितियों को कच्चम कहा जाता था। कच्चम का शाब्दिक अर्थ है - वह स्थान जहाँ सार्वजनिक बैठक होती है। इसी तरह की एक समिति थी मूष़िक्कुळम कच्चम जो एरणाकुलम जिले में परवूर के निकट स्थित मूष़िक्कुळम नामक स्थान पर थी जिसमें मंदिर प्रशासन के साथ-साथ क्षेत्रीय प्रशासन के लिए निर्णय लिया जाता था।\n\nधर्म और मंदिर ने कला तथा ज्ञान प्रसारण को बढाव दिया। कूत्तु, कूटियाट्टम् आदि कलारूपों का आविर्भाव 9 वीं सदी में हुआ। शिल्पकला एवं वास्तुकला का भी विकास हुआ। कुलशेखर कालीन केरल में अनेक विद्याकेन्द्र खुले जिसमें मूष़िक्कुळम शाला और तिरुवल्ला शाला प्रसिद्ध हैं। मंदिर में वेदपाठ हुआ करता था और धार्मिक संहिताओं की परीक्षाएँ भी होती थीं। कटवल्लूर अन्योन्यम एक आदर्श संस्था थी जहाँ ऋग्वेद वैदग्ध्य की परीक्षा ली जाती थी। इस काल में यद्यपि बैद्ध एवं जैन धर्म लुप्तप्रायः हो गए तथापि यहूदी तथा ईसाई धर्म को बल मिला।\n\nकुलशेखर शासन काल की नौवीं और दसवीं सदियाँ केरलीय इतिहास का सुवर्णकाल माना जाता है। कुलशेखर शासकों ने शासन को सुचारू रूप के लिए चलाने राज्यों में विभाजित कर दिया और कई प्रदेशों में बाँटा। प्रदेश की सबसे छोटी इकाई को करा कहलाता था। उन दिनों कई प्रकार के कर वसूल किये जाते थे। जिन्हें पतवरम नाम से जाना जाता था। इसी काल में वाणिज्य, विज्ञान, कला, साहित्य आदि विभिन्न क्षेत्रों में भी केरल ने प्रगति की। महोदयपुरम में ज्योतिषविद शंकर नारायणन के नेतृत्व में एक प्लानेटोरियम स्थापित की गयी थी।\n\nकान्तल्लूर, कोल्लम, विष़िन्जम, कोटुंगल्लूर इत्यादि बंदरगाह कुलशेखर कालीन विदेश व्यापार केन्द्र थे। सर्वाधिक व्यापार चीन के साथ ही होता था। सुलेमान, मसूद आदि अरब यात्रियों ने केरल के साथ व्यापार का उल्लेख किया है। उन दिनों व्यापारियों के संगठन भी होते थे। सर्व प्रमुख वाणिज्य संगठन थे अंचुवण्णम्, मणिग्रामम्, वलञ्चियर नानादेशिकल।\n\nप्रख्यात इतिहासविद् ए. श्रीधर मेनन का विचार है कि केरल के निर्माण का इतिहास पाँचवीं सदी तक का रहा होगा। यह वह युग है जो तमिल साहित्य में संघमकाल नाम से प्रसिद्ध है। उन दिनों केरल तमिलनाडु के अंतर्गत था।\n\nपष़न्तमिल पाट्टुकल' (पुराने तमिलगीत) नाम से अभिहित संघ साहित्य से इस युग के बारे में जानकारी मिलती हैं। प्रायः सभी इतिहासकार यह मानते हैं कि ईसा पूर्व पहली शताब्दी से लेकर छठी शताब्दी के बीच का काल संघमकाल है। डॉ॰ एस. कृष्णस्वामी अय्यंकार, नीलकण्ठ शास्त्री, कनकसभा शेषय्यर, पी. के. गोपालकृष्णन जैसे इतिहासकार एवं 'कैम्ब्रिज हिस्ट्री ऑफ इन्डिया' का अभिमत है कि पहली ईस्वीं से लेकर तीसरी ईस्वीं तक का काल संघमकाल है। किन्तु श्रीधर मेनन ने प्रमाण देकर लिखा है कि पहली से पाँचवीं ई. तक संघमकाल रहा है। इलमकुलम कुञ्ञन पिळ्ळै के अनुसार पाँचवीं और छठी ई. तक संघम युग रहा होगा।\n\nसंघमकालीन तमिल क्षेत्र के शक्तिशाली राज्य थे तोण्डैमण्डलम, चोलम्, पांड्यम्, चेरम्, कोंगुनाटु जिनमें से चेरम बाद में केरलम कहलाने लगा, जिसकी राजधानी का नाम वंचि था। संघमकालीन केरल के प्रमुख राजा थे : - दक्षिणी भाग के आयवंश के राजा, एष़िमला (पूष़िनाटु) को राजधानी बनानेवाले नन्नवंश के शासक और दोनों के बीच के क्षेत्र के शासक तथा चेरवंश के शासक।\n\nसंघमकालीन रचनाओं में तत्कालीन केरल की सामाजिक, सांस्कृतिक और आर्थिक दशा का विस्तृत विवरण मिलता है। उन दिनों समाज विभिन्न कबीलों में बंटा हुआ था। परिवार ही सामाजिक जीवन का मूल था। सामाजिक समस्याओं का समाधान 'मन्रम' द्वारा होता था जो ग्राम मुखियों द्वारा से गठित होता था। कई इतिहासकारों के अनुसार यह ऐसा संक्रान्ति काल था जिसमें शासन व्यवस्था कबीलों से निकल कर राजाओं के हाथ में आ गयी।\n\nकेरल में संघमकाल में ही कृषि प्रधान आर्थिक व्यवस्था का उदय होना शुरू हुआ था। ज़मीन को पाँच तिणा (भूभाग) में बाँटा गया था। पहला पहाडी क्षेत्र था जिसका नाम कुरिञ्ञि तिणा था, यहाँ कुरवर, कनवर आदि गोत्रवर्ग के लोग रहते थे। दूसरा पाल तिण नाम से जाना जाता था जो मरुस्थल जैसा मिट्टी का जंगल था जहाँ मरवर, वेटर आदि रहते थे। तीसरा मुल्लतिणा कहलाता था, जो वन प्रदेश था और यहाँ चरवाहे और आयर रहते थे। मरुता क्षेत्र नामक ग्रामांचल में उष़वर (खेतीहर किसान) रहते थे। समुद्रतटीय क्षेत्र को नेयतल कहा जाता था जहाँ रहने वाले थे : - परतवर, नुलैयर और अलवर। इन दिनों कृषि के साथ-साथ व्यापार भी समृद्ध होने लगा। मुसिरिस (मुयिरि), नौरा, तिण्डिस, नेल्किन्दा, बकरे, कोट्टनारा आदि संघमकालीन केरल के प्रमुख बंदरगाह थे। अकनान्नूर नामक संघमकालीन गीतों में बताया गया है कि यवनों के बडे-बडे जहाज़ चुल्लि (पेरियार) की लहरों को चीरते हुए मुयिरि नामक शहरों में पहुँचते थे और स्वर्ण देकर कालीमिर्च खरीदते थे। मुयिरि नामक मुसिरिस कोडुन्ङल्लूर का ही दूसरा नाम है।\n\nइस काल में कृषि और व्यापार में उन्नति हुई। परिणामतः केरल राज्य को समृद्धि का आस्वादन मिला और समाज में एक उच्च वर्ग का उदय हुआ जो मेलोर नाम से प्रसिद्ध हुआ। इस वर्ग में उष़वर (खेतीहर किसान), चान्टोर (मद्योत्पादक) और वणिक (व्यापारी) तीनों विभाग सम्मिलित थे। इनमें उष़वर अधिक संपन्न थे। उन दिनों नर-नारी दोनों में मद्य पीने की परंपरा थी। इसलिए चान्टोर की ज़िम्मेदारी थी उनकी सुरक्षा की व्यवस्था करना (चान्टोर मेरम्मैर पतिट्टु VI, 8 राजा)। पुलवर, परवर, पाणर, पोरुनर आदि का भी समाज में सम्मान था। विनैझर (श्रमिक) और अटियोर (दास) वर्ग के लोगों को निम्न वर्ग का माना जाता था जो कीष़ोर कहलाते थे। किन्तु विभिन्न वर्गों के बीच बिना भेदभाव के विवाह संबन्ध होता था। संघमकाल में जाति प्रथा नहीं थी, ब्राह्मण के आगमन के बाद उनके प्रभाव से यह प्रथा आरंभ हुई।\n\nदक्षिण केरल के 'आय' शासकों के आविर्भाव के बारे में कोई प्रमाणित जानकारी नहीं मिलती है। संघमकालीन प्रमुख आय राजा थे अण्टिरान, तितियन और अतियन। इनके बारे में संघमकालीन साहित्य में जिक्र है। ईसा की आठवीं शती के बाद करुनन्तन, करुनन्तनटक्कन, विक्रमादित्य वरगुणन आदि शासक 'आय राजवंश' में पैदा हुए। विक्रमादित्य वरगुणन के पश्चात् आय राजवंश की पृथक पहचान खो गयी। बाद में आय राजवंश मिट गये।\n\nमलयालम भाषा का उदय और विकास कुलशेखर काल में हुआ। मलयालम भाषा के उद्रम के संबन्ध में आम विश्वास यह है कि उस युग में केरल में प्रचलित 'कोटुम तमिल' (शुद्ध तमिल) नामक भाषा भेद से मलयालम उत्पन्न हुई। क्यों कि कुलशेखर काल में ही मलयालम भाषा की उत्पत्ति हुई थी, इसलिए उस काल में कोई साहित्य रचना नहीं हुई। केरल के लेखक तमिल और संस्कृत में लिखा करते थे। कहा जाता है कि कुलशेखर आलवार नामक प्रथम कुलशेखर राजा ने 'पेरुमाल तिरुमोष़ि' नामक तमिल ग्रंथ तथा 'मुकुन्दमाला' नामक संस्कृत काव्य की रचना की। कुछ इतिहासकारों का कहना है कि 'तपतीसम्वरणम्', 'सुभद्राधनञ्जयम्', 'विच्छिन्नाभिषेकम्' आदि संस्कृत नाटक तथा 'आश्चर्यमंजरी' नाम के गद्य ग्रंथ के रचयिता कोई कुलशेखर राजा थे। 'युधिष्ठिर विजय' नामक संस्कृत महाकाव्य के रचयिता वासुदेवन कुलशेखर काल के कवि माने जाता है।\n\nइस काल में अनेक दार्शनिक एवं वैज्ञानिक ग्रंथ भी लिखे गये। कुलशेखर काल में साहित्यकारों की लम्बी सूची मिलती है - अद्वैतवादी शंकराचार्य, कवि तोलन, 'आश्चर्यचूडामणि' नामक नाटक के रचयिता शक्ति भद्रन, 'शंकर नारायणीयम्' नामक ज्योतिष ग्रंथ के लेखक शंकर नारायणन, 'चिलप्पतिकारम्' के लेखक इलम्को अटिकल आदि अनेक प्रतिभाशाली सृजक कलाकार कुलशेखर कालीन केरल के प्रकाश स्तंभ थे।\n\nकेरल का विदेशी राज्यों के साथ युगों पुराना संबन्ध रहा है। यह संबन्ध मुख्यतः व्यापारिक था। किन्तु यही केरल की सांस्कृतिक पृष्ठभूमि को रूपायित करने में सहायक सिद्ध हुआ। विदेशों के साथ हुए संबन्ध के कारण यहाँ यहूदी, ईसाई और इस्लाम धर्म प्रचलित हुए।\n\nकेरल के सुगंधित मसालों ने विदेशियों को इस प्रदेश की ओर आकृष्ट किया। ईसा पूर्व 3000 वर्षों से ही केरल में विदेशियों का आवागमन आरंभ हो गया था। इन दिनों असीरिया और बाबिलोन के निवासी केरल पहुँचे थे जिन्होंने प्राचीन सुमेरियन (मेसोपोट्टोमिया दुनिया) संस्कृति को विकसित किया था, वे इलायची, लौंग आदि अपने साथ ले गये। केरल के साथ मसालों का सर्वप्रथम व्यापार करने वाले अरब और फिनीशिया के लोग थे।\n\nसमुद्र से यहाँ प्रथमतः पहुँचनेवाले ओमान तथा परशियन खाडी क्षेत्र के अरब भाषी रहे होंगे। केरल के मसाले उत्तर भारत से होते भी मध्य एशिया पहुँचे। ग्रीस और रोम के साथ केरल का व्यापार ईसा पूर्व था। दियोस्रोरदीस नामक प्राचीन ग्रीक वैद्य के 'मेटीरिया मेडिका' नामक वैद्यक ग्रंथ में हल्दी, अदरक, लोंग इत्यादि के औषधीय गुणों का वर्णन है।\n\nईसा पूर्व पहली सदी में जब रोम ने मिस्र पर आक्रमण किया तब केरल के साथ मसाले व्यापार में अरबों का एकाधिकार टूट गया। उनका स्थान रोम ने लिया। केरल में प्रभूत मात्रा में रोम के सिक्के प्राप्त हुए हैं। 45 ईं में जब मिस्री नाविक हिप्पालस ने भारतीय महासमुद्री हवा की गतिविधियों की जानकारी प्राप्त कर ली तब उनके लिए समुद्री यात्रा आसान हो गयी। उन दिनों सबसे महत्वपूर्ण और कीमती मसाला काली मिर्च थी।\n\nकेरल के साथ व्यापार संबन्ध रखने वाले दूसरे देशों में एक था चीन। हो सकता है कि ग्रीक तथा रोम की पोतों के पहुँचने से पहले ही चीनी पोत केरल के बंदरगाहों में पहूँची हों। केरल में प्राचीन चीनी सिक्के प्राप्त हुए हैं। चीनी मिट्टी के बर्तनों के टुकडे भी यहाँ मिले हैं। चीनाचट्टि (चीनी फ्राई स्पैन) और चीनावला (मछली पकडने का चीनी जाल) का प्रचार भी चीन के साथ रहे, केरल के व्यापारिक संबन्ध के प्रमाण हैं।\n\nचोल राजाओं एवं कुलशेखर राजाओं के बीच जो युद्ध हुआ था उससे अन्ततः कुलशेखर साम्राज्य का ही पतन हुआ था। प्रस्तुत युद्धों से केरल के नम्पूतिरि ब्राह्मणों की शक्ति बढी। मंदिरों को मिली विपुल सम्पत्ति के अधीशाधिकार प्राप्त ब्राह्मणों की आर्थिक स्थिति बहुत ही उन्नत हो गई। ब्राह्मण वर्ग आर्थिक शक्ति का केन्द्र हो गया। इसी काल में सांमती व्यवस्था का उदय हुआ तथा 'मक्कत्तायम' (संपत्ति पर संतानों का अधिकार - पितृसत्तात्मक उत्तराधिकार) का अस्त एवं 'मरुमक्कत्तायम' (मामा को सम्पत्ति पर अधिकार) प्राप्त हो गया। दूसरे शब्दों में पितृसत्तात्मक अर्थ-व्यवस्था के स्थान पर मातृ सत्तात्मक अर्थ-व्यवस्था का उद्गम भी इस काल में हुआ। ब्राह्मणों का अधीशत्व जब बढ गया तब वे सामाजिक सम्बन्ध एवं राजनैतिक दृढता टूट गई जो कुलशेखर साम्राज्य को कायम रखे हुए थी। \n", "id": "58984", "title": "प्राचीन केरल"}
{"url": "https://hi.wikipedia.org/wiki?curid=58986", "text": "शेर्लोटस वेब (1973 फ़िल्म)\n\nशेर्लोटस वेब () १९७३ में हैना-बार्बरा प्रोडक्शंस द्वारा निर्मित एनीमेटेड फिल्म है। यह इबी इ. बी. वाइट द्वारा लिखित इसी नाम की पुस्तक पर आधारित फ़िल्म है। पुस्तक की तरह ही यह फ़िल्म एक सुवर के बारे में है जिसे कत्लखाने से एक शेर्लोट नाम की बुद्धिमान मकड़ी बचा लेती है।\n\nएक सिधा डीवीडी के लिए अगली कड़ी, \"\", था जारी की २००३।\n\nएक सुवरों का झुंड अरब्ले के खेत में पैदा होता है। जब जॉन अरब्ले को पता चलता है कि उनमे से एक सुवर भोत छोटा है तो वह उसे कत्लखाने को बेचने का फैसला करता है। पर जब उसकी बेटी फर्न को सुवर की किस्मत के बारे में पता चलता है तो वह उसे बचा लेती है और अपने पिता को बताती है कि सिर्फ उसके छोटे होने के कारण उसे मारना सही नहीं होगा। वह उसे पाल कर बड़ा करती है और उसका नाम विल्बर रखती है। परन्तु उसे पालने के छह महीने बाद ही जॉन फर्न को बताता है कि अब विल्बर को बचाने का वक्ता आ गया है। फर्न गुखी मन से विल्बर को अलविदा कहती है जिसे उसके चाचा होमर ज़करमन खरीद लेता है। जब विल्बर एक भेड़ के बछड़े के साथ खेलने की किशिश करता है तो उसके पिता उसे कहते हैं कि भेंडे सुवरों के साथ नहीं खेलती क्यूंकि वे बहुत जल्द ही खाने की वस्तुओं में बदल जाती है। विल्बर यह सुनकर रोना शुरू कर देता है कि और कहता है कि वह मारना नहीं चाहता पर एक आवाज़ उसे आश्वासन देती है। अगले दिन वह आवाज़ उसे गाना गा कर सुनती है और बताती है कि वह शेर्लोट नाम की मकड़ी है। वह उसे अपने जाले में सन्देश लिख कर बचा लेती है। अंत में मकड़ी मर जाती है पर उसके ५११ बच्चे रह जाते हैं। उनमे से तिन को छोड़ कर सभी चले जाते हैं परन्तु विल्बर कहता है कि वे कभी शेर्लोट की याद नहीं मिटा पाएँगे।\n\n\n", "id": "58986", "title": "शेर्लोटस वेब (1973 फ़िल्म)"}
{"url": "https://hi.wikipedia.org/wiki?curid=58987", "text": "केरल का परिचय\n\nकेरल (केरलम्) (കേരളം) भारत का एक प्रान्त है। इसकी राजधानी तिरुअनन्तपुरम (त्रिवेन्द्रम) है। मलयालम् (മലയാളം) यहां की मुख्य भाषा है। हिन्दूओं तथा मुसलमानों के अलावा यहां ईसाई भी बङी संख्या में रहते हैं। भारत की दक्षिण - पश्चिमी सीमा पर अरब सागर और सह्याद्रि पर्वत श्रृंखलाओं के मध्य एक खूबसूरत भूभाग स्थित है, जिसे केरल के नाम से जाना जाता है। इस राज्य का क्षेत्रफल 38863 वर्ग किलोमीटर है और यहाँ मलयालम भाषा बोली जाती है। अपनी संस्कृति और भाषा वैशिष्ट्य के कारण पहचाने जाने वाले भारत के दक्षिण में स्थित चार राज्यों में केरल प्रमुख स्थान रखता है। इसके प्रमुख पडोसी राज्य तमिलनाडु और कर्नाटक हैं। पोंडिच्चेरी (पुतुच्चेरी) राज्य का मय्यष़ि (माहि) नाम से जाता जाने वाला भूभाग भी केरल राज्य के अन्तर्गत स्थित है। अरब सागर में स्थित केन्द्र शासित प्रदेश लक्षद्वीप का भी भाषा और संस्कृति की दृष्टि से केरल के साथ अटूट संबन्ध है। स्वतंत्रता प्राप्ति से पूर्व केरल में राजाओं की रियासतें थीं। जुलाई 1949 में तिरुवितांकूर और कोच्चिन रियासतों को जोडकर 'तिरुकोच्चि' राज्य का गठन किया गया। उस समय मलबार प्रदेश मद्रास राज्य (वर्तमान तमिलनाडु) का एक जिला मात्र था। नवंबर 1956 में तिरुकोच्चि के साथ मलबार को भी जोडा गया और इस तरह वर्तमान केरल की स्थापना हुई। इस प्रकार 'ऐक्य केरलम' के गठन के द्वारा इस भूभाग की जनता की दीर्घकालीन अभिलाषा पूर्ण हुई।\n\nकेरल अपने प्राचीन इतिहास, दीर्घकालीन वैदेशिक व्यापारिक संबन्ध और विज्ञान एवं कला की समृद्ध परंपरा पर गर्व कर सकता है। साक्षरता की दृष्टि से केरल का पूरे देश में महत्वपूर्ण स्थान है। सामाजिक न्याय, स्वास्थ्य-स्तर, स्त्री-पुरुष समानता और कानून के पालन, शिक्षा आदि क्षेत्रों में केरल का प्रमुख स्थान है। सबसे महत्वपूर्ण बात यह है कि शिशु-मृत्यु-दर केरल में सबसे कम है।\n\nअधिक वर्षा के कारण केरल प्रदेश की जलराशि समृद्ध है और यहाँ की भूमि सदैव हरियाली से युक्त रहती है। उत्कृष्ट जलवायु, यातायात की अच्छी सुविधाओं और समृद्ध सांस्कृतिक परंपराओं के कारण केरल-राज्य पर्यटकों में लोकप्रिय है। यही नहीं केरल की अन्य विशेषताएँ हैं, जैसे कि प्रबुद्ध राजनैतिक चेतना, संचार माध्यमों का प्रभाव, अन्य संस्कृतियों को आत्मसात करने की क्षमता आदि। धार्मिक सौहार्द के लिए प्रसिद्ध केरल विभिन्न संस्कृतियों की संगम भूमि है।\n\n", "id": "58987", "title": "केरल का परिचय"}
{"url": "https://hi.wikipedia.org/wiki?curid=58988", "text": "आधुनिक केरल\n\nकेरल का आधुनिक इतिहास 18 वीं शती से शुरू होता है। ब्रिटिश उपनिवेशीय शासन के प्रारम्भ से लेकर आज तक का इतिहास इसी काल खण्ड में आता है। इसी कालखण्ड में आधुनिक केरल का गठन हुआ था। इस काल का सबसे शक्तिशाली राज्य तिरुवितांकूर था जहाँ ब्रिटिशों का प्रत्यक्ष शासन नहीं था।\nदूसरे यूरोपीय देशों की तरह ब्रिटिश ईस्ट इंडिया कंपनी व्यापार को लक्ष्य बनाकर भारत भी पहुँची थी। इस कंपनी ने सन् 1664 में कोष़िक्कोड में व्यापार केन्द्र की स्थापना की। सन् 1684 में उन्होंने तिरुवितांकूर के अंचुतेंगु नामक हिस्से को आट्टिन्गल रानी से ले लिया और सन् 1695 में वहाँ एक दुर्ग बनवाया। इसी काल में उन्होंने तलश्शेरी पर भी अपना अधिकार जमाया। अप्रैल 1723 में ब्रिटिश ईस्ट इंडिया कंपनी और तिरुवितांकूर के बीच संधि हो गयी। सन् 1792 में श्रीरंगपट्टणम् संधि के तहत टीपू का मलबार ब्रिटिशों को प्राप्त हो गया। सन् 1791 में कंपनी ने कोच्चि के साथ भी संधि कर ली। इस के अनुसार ब्रिटिशों को वार्षिक कर देकर कोच्चि राजा ब्रिटिश राज्य का सामंत बना। 1800 से कोच्चि मद्रास की ब्रिटिश सरकार के अधीन हो गया। 1795 की संधि के अनुसार तिरुवितांकूर ने भी ब्रिटिश राज्य की प्रभुता स्वीकार कर ली। अतः एक ब्रिटिश रेसिडेन्ट तिरुवनन्तपुरम में प्रशासन की देखरेख करने लगा। तिरुवितांकूर ब्रिटिश सरकार को प्रतिवर्ष आठ लाख रुपये कर रूप में देता था। 1805 में हुई संधि के अनुसार यदि तिरुवितांकूर में किसी तरह की गृह कलह हो तो उसमें हस्तक्षेप करने का अधिकार ब्रिटिशों का था। इस प्रकार धीरे - धीरे समूचा केरल ब्रिटिशों के अधिकार में आ गया।\nब्रिटिश शासन के विरुद्ध अपने देश से प्रेम रखने वालों में विरोध उठना स्वाभाविक था। केरल वर्मा, पष़श्शि राजा, वेलुत्तम्पि दलवा और पालियत्तच्छन ने ब्रिटिशों के विरुद्ध हथियार उठाये। यद्यपि उनका विद्रोह विफल हो गया था तथापि यह जनता में ब्रिटिशों के प्रति नफरत एवं देश भक्ति जगाने में सहायक हुआ।\nब्रिटिशों ने मलबार पर जो कर लागू किया उसके विरोध में कोट्टयम् राजवंश के पष़श्शिराजा ने सशस्त्र विद्रोह किया। ब्रिटिश शासन राजाओं से कर वसूल करता था। लेकिन राजा सीधे जनता से कर वसूल करते थे। ब्रिटिश सरकार ने कोट्टयम में कर वसूली का अधिकार पष़श्शिराजा को न देकर उसके मामा कुरुम्ब्रा रियासत के शासक को दिया था। इसका विरोध करते हुए पष़श्शिराजा ने सन् 1795 में कर वसूली का सारा काम बंद कर दिया। सन् 1793 - 1797 और 1800 - 1805 में वीर पष़श्शिराजा के सैनिकों ने ब्रिटिश सैनिकों के साथ युद्ध किया। पष़श्शिराजा अपनी सेना के साथ वयनाड के वनों में घुस कर युद्ध करने लगे। किन्तु 30 नवम्बर 1805 को ब्रिटिश तोपों ने उन्हें खत्म कर दिया। इस तरह पष़श्शिराजा ने ब्रिटिश सरकार के विरोध में जो विद्रोह की दीवार खडी की थी, वह टूट गई।\nतिरुवितांकूर के गृहकार्यों में अनावश्यक हस्तक्षेप करने के कारण रेसिडेन्ट मेकाळे वेलुत्तम्पि दळवा के विरोध का कारण बना। यह विरोध युद्ध में परिणत हुआ। वेलुत्तम्पि ने कोच्चि के प्रधानमंत्री पालियत्तच्छन के साथ ब्रिटिश सेना पर आक्रमण किया। वेलुत्तम्पि ने 11 नवम्बर 1809 को ब्रिटिश आधिपत्य के विरुद्ध विद्रोह करने केलिए लोगों का आह्वान करते हुए एक घोषणा निकाली जो कुण्डरा घोषणा नाम से जानी जाती है। फिर भी ब्रिटिश सेना ने तिरुवितांकूर सेना के शक्ति दुर्गो को एक-एक करके अपने अधीन कर लिया। अपने को हारते देख वेलुत्तम्पि ने आत्महत्या कर ली। सन् 1812 में वयनाडु के कुरिच्यर और कुरुम्पर नामक आदिवासी वर्गों ने भी ब्रिटिशों के विरुद्ध हथियार उठाये। लेकिन उनके विद्रोह को कुचल दिया गया।\nतिरुवितांकूर नाम की उत्पत्ति के बारे में कहा जाता है कि केरल के दक्षिणी सिरे पर पश्चिमी घाट और अरब सागर के बीच की उर्वरक भूमि को 'श्रीवाष़ुंकोड' नाम से जाना जाता था जिसका शाब्दिक अर्थ है कि वह भूभाग जहाँ लक्ष्मी का वास हो। यही शब्द 'तिरुवारंकोड' बना जिसका देशीय रूप 'तिरुवंकोड' बन गया और कालान्तर में यही शब्द तिरुवितांकूर बन गया।\nईसा के बाद के काल में इस प्रदेश के शासक आय राजवंश के थे। यही प्रदेश वेणाड नाम से विख्यात हुआ। महाराजा मार्ताण्ड वर्मा के शासनकाल में (सन् 1729 - 1758) वेणाड प्रदेश कोच्चि तक फैलकर तिरुवितांकूर नाम से प्रसिद्ध हो गया। मार्ताण्ड वर्मा ने ही गृह कलह को समाप्त किया और आट्टिंगल, कोल्लम, कोट्टारक्करा, कायंकुळम, अम्बलप्पुष़ा रियासतों को मिलाकर तिरुवितांकूर नामक शक्तिशाली प्रदेश की आधारशिला रखी थी। किन्तु उनके उत्तराधिकारी कार्तिक तिरुन्नाल रामवर्मा और धर्मराजा (1758 - 1798) को मैसूर के सुलतान टीपू के आक्रमण का सामना करना पडा। फिर भी उन्होंने देश की प्रगति को लक्ष्य बनाते हुए शासन किया। उनके बाद \nआदि ने तिरुवितांकूर पर शासन किया। नवीन तिरुवितांकूर की राजधानियाँ - पद्मनाभपुरम और तिरुवनन्तपुरम थी। तिरुवनन्तपुरम को स्थायी रूप से राजधानी बनानेवाले धर्मराज थे। तिरुवितांकूर के इतिहास में तीन राजा सर्वाधिक प्रसिद्ध थे, वे थे वेलुत्तम्पि दलवा, जिन्होंने ब्रिटिश साम्राज्य के विरुद्ध आवाज़ उठाई, दूसरे राजा स्वाति तिरुन्नाल जो पंडित और संगीतज्ञ थे और तीसरे अंतिम शासक चित्तिरा तिरुन्नाल थे जिन्होंने सभी हिन्दु जातियों के लिए मंदिर के द्वार खोल दिये।\nदीवान सी. पी. रामस्वामी अय्यर ने यह घोषणा की थी कि ब्रिटिश सरकार के देश छोडने पर तिरुवितांकूर स्वतंत्र राज्य बनेगा। इसी घोषणा के परिणाम स्वरूप हुए आंदोलन के कारण तिरुवितांकूर भारत संघ में सम्मिलित हुआ। पट्टम् ताणुपिळ्ळै के नेतृत्व में पहला प्रजातांत्रिक मंत्रि मंडल मार्च 1948 में शासन में आया। 1 जुलाई 1949 को तिरुवितांकूर और कोच्चि को मिलाकर तिरुकोच्चि राज्य बनाया गया और 1 नवम्बर 1956 को मलबार को भी मिलाकर केरल राज्य बनाया गया। केरल राज्य के गठन काल तक तिरुवितांकूर और तिरुकोच्चि के राजप्रमुख का पद राजा चित्तिरा तिरुन्नाल को दिया गया।\n18 वीं - 19 वीं शताब्दियों में शासकों ने जो नीति अपनाई उसके कारण केरल सामाजिक प्रगति के पथ पर उन्मुख हुआ। तिरुवितांकूर में सडकें बनीं, नियम सुधारे गए। कर-व्यवस्था भी बनायी गई। नवीन तिरुवितांकूर के शिल्पी थे मार्त्ताण्ड वर्मा और कार्त्तिक तिरुनाल। दोनों ने तिरुवितांकूर राज्य की सुदृढ नींव डाली। दोनों रानियों गौरी लक्ष्मी बाई और गौरी पार्वती बाई के शासन काल में भी समाज सुधार के अनेक कार्य हुए। स्वाति तिरुनाल रामवर्मा (1829 - 1847) का काल तिरुवितांकूर का सुवर्णकाल माना जाता है। उन्होंने अंग्रेज़ी शिक्षा का प्रारंभ किया, कला और विज्ञान को भी बढावा दिया। सन् 1836 में उन्होंने तिरुवनन्तपुरम में प्लेनेटोरियम की स्थापना की। उन्होंने 1834 में तिरुवनन्तपुरम में जो इंग्लीश स्कूल शुरू किया वह 1866 में यूनिवर्सिटी कॉलेज बना, जो आज भी है। सन् 1836 में तिरुवितांकूर में जनगणना भी हुई।\n\nमहाराजा उत्रम् तिरुनाल के काल में (सन् 1847 - 1860) चाणार (नाडार) जाति की नारियों को छाती ढंकने की अनुमति दी गई। तिरुवनन्तपुरम में सन् 1859 में जो स्कूल लड़कियों के लिए खोला गया वही आज का सरकारी महिला विद्यालय है। तिरुवितांकूर का पहला डाकघर आलप्पुष़ा में खोला गया तथा सन् 1859 में पहली आधुनिक कयर फैक्टरी भी खोली गई।\n\nआयिल्यम तिरुनाल महाराजा के काल (1860 - 1880) में भूस्वामित्व व्यवस्था में बड़ा परिवर्तन हुआ जो पण्डारप्पाट्टा घोषणा (सरकार के स्वामित्व की घोषणा) (1865), भूस्वामी और कुटियान (भूस्वामी की भूमि पर रहने वाला) घोषणा (1867) का परिणाम था। दीवान सर टी. माधव राव (1858 - 1872) अनेक योजनाएँ बनाकर तिरुवितांकूर को प्रगति पथ पर ले चले।\n\nमहाराजा श्रीमूलम् तिरुनाल (1885 - 1924) ने क्रान्तिकारी परिवर्तन की पृष्ठभूमि तैयार की। यह युग दो घटनाओं का गवाह बना - एक शिक्षा के क्षेत्र में हुई अभूतपूर्व क्रान्ति और दो बिधान सभा का गठन, जो भारतीय रियासतों में प्रथम था। श्री मूलम तिरुनाल के शासन की सबसे बडी उपलब्धि 1888 में गठित विधान परिषद है। 1904 में सरकार द्वारा चयनित जनप्रतिनिधियों की प्रजासभा (पोपुलर एस्सेम्बिलि) का गठन हुआ। 1922 में बनाये नियम के अनुसार विधान परिषद (लेजिस्लेटीव काउन्सिल) की सदस्य संख्या बढ़ाकर 50 कर दी गई। नारियों को भी मतदान का अधिकार दिया गया।\n\nश्रीमूलम तिरुनाळ के बाद रानी सेतु लक्ष्मी बाई रीजन्ट बनीं। वे 1925 में नायर रेगुलेशन नियम लायीं जिसमें मातृसत्तात्मक उत्तराधिकार नियम रद्दकर पितृसत्तात्मक उत्तराधिकार नियम को मान्यता दी गई। तत्पश्चात् श्री चित्तिरा तिरुनाल बालराम वर्मा शासक बने।\n\nचित्तिरा तिरुनाल का शासनकाल तीन बातों के लिए चिरस्मरणीय हो गया - \n1) विधान सभा सुधार \n2) व्यापार उद्योग नीति \n3) समाज सुधार\n\nप्रस्तुत कालखण्ड स्वतंत्रता संग्राम, कम्यूरिस्ट आन्दोलन का विकास और देश की स्वतंत्रता प्राप्ति आदि महत्वपूर्ण घटनाओं का साक्षी बना। सन् 1936 में जो मंदिर प्रवेश घोषणा की गई उसने चित्तिरा तिरुनाल को यशस्वी बनाया। इसी काल में तिरुवितांकूर विश्वविद्यालय (1927), लैन्ड मोर्टगेज बैंक (भूमि बंधक बैंक) (1932), ट्रैवनकूर रबड वर्क्स, कुण्डरा क्ले फैक्टरी, पुनलूर प्लाईवुड फैक्टरी, पल्लिवासल जल विद्युत परियोजना, स्टेट रोड ट्रान्स्पोर्ट सर्विस (राज्य सडक परिवहन सेवा) इत्यादि का प्रारम्भ हुआ। इन सब योजनाओं को कार्यान्वित करने वाले दीवान सर सी. पी. रामस्वामी अय्यर थे जो राजनीति की दृष्टि से उन लोगों में थे जिनका सर्वाधिक विरोध होता था। देश स्वतंत्र होने के बाद 1 जुलाई 1949 को तिरुवितांकूर और कोच्चि को मिलाकर तिरुकोच्चि राज्य का गठन किया गया।\n\nतिरुवितांकूर की तरह कोच्चि और मलबार ने भी प्रगति के कई सोपान पार किये। सन् 1912 से 1947 तक के काल में ब्रिटिशों द्वारा नियुक्त दीवान ही कोच्चि का शासन संभालते थे। वे दीवान जो स्वतंत्रता प्राप्ति तक शासक नियुक्त हुए, उनके नाम और शासन काल की सूची इस प्रकार है - कर्नल मन्रो (1812 - 1818), नञ्चप्पय्या (1815 - 1825), शेषगिरि राव (1825 - 1830), एडमना शंकर मेनन (1830 - 1835), वेंकट सुब्बय्या (1835 - 1840), शंकर वारियर (1840 - 1856), वेंकट राव (1856 - 1860), तोट्टक्काट्टु शंकुण्णि मेनन (1860 - 1879), तोट्टक्काट्टु गोविन्द मेनन (1879 - 1889), तिरुवेंकिटाचार्य (1889 - 1892), सुब्रह्मण्य पिळ्ळै (1892 - 1896), पी. राजगोपालाचारी (1896 - 1901), एल. लोक्क (1901 - 1902), एन. पट्टाभिराम राव (1902 - 1907), ए. आर. बैनर्जी (1907 - 1914), जे. डब्ल्यू. भोर (1914 - 1919), टी. विजयराघवाचारि (1919 - 1922), पी. नारायण मेनन (1922 - 1925), टी. एस. नारायण अय्यर (1925 - 1930), सी. जी. हरबर्ट (1930 - 1935), आर. के. षण्मुखम चेट्टि (1935 - 1941), एफ. डब्ल्यू. डिक्सन (1941 - 1943), सर जार्ज बाँग (1943 - 1944) और सी. पी. करुणाकर मेनन (1944 - 1947)।\nकर्नल मन्रो ने ऐसे नवीन कार्य किये जिनसे कोच्चि में नवजागरण आ गया। उन्होंने रणादार नाम से पुलिस सेना का गठन किया और एरणाकुलम में हज़ूर कच्चेरि (राज्य संबन्धी कचहरी) की स्थापना की। सन् 1821 में गुलामों के उत्पीडन के विरोध की घोषणा की गयी। उन्होंने 'पुतन' नाम से नया सिक्का चलाया। शंकर वारियर के काल में (1854) गुलाम प्रथा समाप्त कर दी गयी। सन् 1845 में एलिमेन्टरी स्कूल की स्थापना हुई, वही महाराजा कॉलेज बन गया।\nसन् 1889 में तृश्शूर में प्रथम कन्या पाठशाला हुई। कोच्चि का नवीकरण किया गया। षोरणूर से एरणाकुलम तक रेल का निर्माण, एरणाकुलम में कोर्ट की स्थापना, कण्डेष़ुत्तु (खेत और स्थल का वृक्ष समेत विवरण या गणना) की पूर्ति, लोकस्वास्थ्य विभाव का गठन, एरणाकुलम शहर में पेय जल वितरण योजना इत्यादि ने मिलकर कोच्चि को नया रूप दिया। सन् 1925 में कोच्चि में विधान सभा स्थापित हुई। 18 जून 1938 को 'हाई कोर्ट' का उद्घाटन हुआ।\nब्रिटिश काल में मलबार प्रदेश मद्रास राज्य का एक जिला था। इस प्रान्त की तिरुकोच्चि की जैसी उन्नति हुई। ब्रिटिश सरकार ने सड़कों तथा उद्यानों के निर्माण में ध्यान दिया। यही नहीं शिक्षा के प्रचार-प्रसार को बढावा दिया। सन् 1848 में बासल मिशन ने कोष़िक्कोड के कल्लायी प्रान्त में एक प्राथमिक पाठशाला खोली जो आगे चलकर मलबार क्रिश्चिन कॉलेज बना। हरमन गुण्डेर्ट जैसे ईसाई धर्मप्रचारकों ने मलबार भाषा की महान सेवा की। मद्रास नगर विकास नियम के अनुसार सन् 1866 और 1867 में कोष़िक्कोड, तलश्शेरी, कण्णूर, पालक्काड, फोर्ट कोच्चि आदि में म्युनिसिपल्टी बनी। लेकिन विकास कार्य के साथ ब्रिटिश शासन द्वारा किया जा रहा शोषण भी जारी था। सन् 1836 - 1853 में सामंतों तथा उनके सहायक ब्रिटिश अधिकारियों की नीतियाँ एरनाड तथा वल्लुवनाड तहसीलों में माप्पिला मुसलमानों के दंगे का कारण बनीं। इनका सामना करने के लिए सन् 1854 में 'मलबार विशेष पुलिस बल' का गठन किया गया।\n19 वीं शताब्दी के अंतिम दशकों में मुद्रणालयों का प्रचार-प्रसार, समाचार पत्रों तथा विद्यालयों का आविर्भाव, साहित्य का विकास आदि हुआ जो केरल के विकास का कारण बना। 20 वीं शताब्दी के प्रारंभ में जनता में राजनीतिक जागरण हुआ। राष्ट्रीय आन्दोलनों की लहर केरल में भी उठी।\n\nकेरल के वर्तमान स्वरूप को निर्मित करनेवाले तत्त्वों में भारतीय स्वतंत्रता संग्राम तथा उसकी पृष्ठभूमि में कार्य कर रहे नव जागरण आंदोलनों का योगदान है। नवकेरल के निर्माण में योग देने वालों की लंबी सूची है - श्री नारायण गुरु, चट्टम्पि स्वामी, अय्यनकाली, ब्रह्मानंद शिवयोगी, वागभटानन्द गुरु, वैकुण्ड स्वामी आदि। इसी तरह यदि धार्मिक संगठनों, सुधारात्मक आंदोलनों और राजनीतिक दलों का सामूहिक प्रयास एवं शैक्षिक उन्नति न होती तो नव केरल के निर्माण संभव न होता। स्वतंत्रता के पूर्व ही केरल में शासन तथा सामाजिक अधिकार के लिए सत्याग्रह हुए।\n1 जुलाई 1949 को तिरुवितांकूर तथा कोच्चि को मिलाकर तिरुकोच्चि राज्य का गठन किया गया जिसके प्रथम मुख्यमंत्री थे टी. के. नारयण पिळ्ळै। 1949 में राज्य पुनर्गठन के समय तोवाला, अगस्तीश्वरम्, कलक्कुळम्, विल्वन्कोड आदि चार दक्षिणी तहसीलों को तमिलनाड (उन दिनों मद्रास राज्य) में मिलाया गया। मलबार जिला तथा दक्षिणी केनरा जिले की कासरकोड तहसील केरल के साथ मिलाया गया। इस प्रकार 1956 में वर्तमान केरल की स्थापना हुई।\n", "id": "58988", "title": "आधुनिक केरल"}
{"url": "https://hi.wikipedia.org/wiki?curid=58989", "text": "केरल का भूगोल\n\nविज्ञापनों में केरल को 'ईश्वर का अपना घर' (God's Own Country) कहा जाता है, यह कोई अत्युक्ति नहीं है। जिन कारणों से केरल विश्व भर में पर्यटकों के आकर्षण का केन्द्र बना है, वे हैं : - उष्ण मौसम, समृद्ध वर्षा, सुंदर प्रकृति, जल की प्रचुरता, सघन वन, लम्बे समुद्र तट और चालीस से अधिक नदियाँ। भौगोलिक दृष्टि से केरल उत्तर अक्षांश 8 डिग्री 17' 30\" और 12 डिग्री 47' 40\" के बीच तथा पूर्व रेखांश 74 डिग्री 7' 47\" और 77 डिग्री 37' 12\" के बीच स्थित है। यह सह्याद्रि तथा अरब सागर के बीच एक हरित मेखला की तरह खूबसूरत लगता है। केरल की उत्पत्ति के संबन्ध में परशुराम की कथा प्रसिद्ध है। किंवदन्ती है कि महाविष्णु के दशावतारों में से एक परशुराम ने अपना फरसा समुद्र में फेंक दिया, उससे जो स्थान उभरकर निकला वही केरल बना।\n\nभौगोलिक प्रकृति के आधार पर केरल को अनेक क्षेत्रों में विभक्त किया जाता है। सर्वप्रचलित विभाज्य प्रदेश हैं:\nअधिक स्पष्टता की दृष्टि से इस प्रकार विभाजन किया गया है - पूर्वी मलनाड (Eastern Highland), अडिवारम (तराई - Foot Hill Zone), ऊँचा पहाडी क्षेत्र (Hilly Uplands), पालक्काड सुरंग, तृश्शूर-कांजगाड समतल, एरणाकुलम - तिरुवनन्तपुरम रोलिंग समतल और पश्चिमी तटीय समतल। केरल का सह्याद्रि से जुडा हुआ दक्षिण-उत्तर की ओर वाला भाग हिंसक वन्य जीवों से भरा बीहड वन है। यहाँ उष्ण क्षेत्र में पाये जाने वाले सदैव हरित छायादार वन हैं। केरल की प्रमुख नदियों का उद्रम स्थान भी मलनाड अर्थात् यह पर्वतीय प्रदेश है, ही है। सर्वाधिक प्रसिद्ध सदा बहार वन साइलेन्टवेली है जो पालक्काड जिले के मण्णार्काड के पास स्थित है। साइलेन्टवेली तथा इरविकुलम दोनों राष्ट्रीय उद्यान है। केरल का सबसे ऊँचा पर्वत श्रृंग आनमुडी (2695 मीटर) है। केरल के दक्षिणी छोर का सबसे ऊँचा श्रृंग अगस्त्यकूट (1869 मीटर) है। दक्षिण से उत्तर की ओर फैला हुआ पश्चिमी समुद्र तटीय समतल सह्याद्रि के समानान्तर में है। मलनाडु और तटीय क्षेत्र के बीच वाले भाग को इटनाडु या मध्यक्षेत्र कहा जाता है। यहाँ की भौगोलिक प्रकृति में पहाड और समतल दोनों का समावेश है।\n\nकेरल को जल समृद्ध बनाने वाली 41 नदियाँ पश्चिमी दिशा में स्थित समुद्र अथवा झीलों में जा मिलती हैं। इनके अतिरिक्त पूर्वी दिशा की ओर बहने वाली तीन नदियाँ, अनेक झीलें और नहरें हैं।\n\nकेरल में 44 नदियाँ हैं जिनमें 41 नदियाँ पश्चिम की ओर बहती हैं, 3 नदियाँ पूरब की ओर बहती हैं। जो नदियाँ पश्चिम की ओर बहती हैं वे या तो अरब सागर में या झीलों अथवा अन्य नदियों में जा मिलती हैं। इन नदियों में हज़ारों झरने और नहरें बह कर आती हैं। सन् 1974 में राज्य सरकार के लोक निर्माण विभाग ने जो जल संसाधन रपट प्रस्तुत की है उसमें उन जल प्रवाहों को नदियाँ माना गया है जिनकी दूरी 15 किलो मीटर से अधिक हो।\n\nकेरल की प्रमुख झीलें -\nनिम्नलिखित झीलों में मधुर जल प्राप्त होता हैं – \n", "id": "58989", "title": "केरल का भूगोल"}
{"url": "https://hi.wikipedia.org/wiki?curid=58992", "text": "केरल की जलवायु\n\nभूमध्य रेखा से केवल 8 डिग्री की दूरी पर स्थित होने के कारण केरल में गर्म मौसम है। यहाँ की धरती की उच्च-निम्न स्थिति भी जलवायु पर बडा प्रभाव डालती है। केरल की ऋतुओं को तीन भागों में बाँट सकते हैं - पश्चिमी वर्षा काल (जून-सितंबर), पूर्वी वर्षा काल (अक्टूबर - दिसम्बर), ग्रीष्म काल (जनवरी - मई)। ग्रीष्म को पुनः दो भागों में बाँट सकते हैं - जनवरी - फरवरी और मार्च - मई। फरवरी की सर्दी नाम मात्र की होती है। यहाँ तापमान 22 डिग्री सेल्सियस से नीचे नहीं जाता है। मार्च से मई तक कस कर गर्मी पड़ती है। केरल के समुद्र तटीय क्षेत्र का तापमान कभी भी 17.5 डिग्री सेल्सियस से कम नहीं हुआ है। (5) गर्मी के मौसम का औसत तापमान 32 डिग्री सेल्सियस और 38 डिग्री सेल्सियस के बीच रहता है।\n\nकेरल की जलवायु की विशेषता है शीतल मन्द हवा और भारी वर्षा। प्रमुख वर्षाकाल इडवप्पाति अथवा पश्चिमी मानसून है। दूसरा वर्षाकाल तुलावर्षम अथवा उत्तरी-पश्चिमी मानसून है। प्रत्येक वर्ष करीब 120 से लेकर 140 दिन वर्षा होती है। औसत वार्षिक वर्षा 3017 मिली मीटर मानी जाती है। भारी वर्षा से बाढ़ें आती हैं और जन-धन की हानी भी होती है।\n", "id": "58992", "title": "केरल की जलवायु"}
{"url": "https://hi.wikipedia.org/wiki?curid=58993", "text": "मध्यकालीन केरल\n\nकेरल का मध्य कालीन इतिहास भी स्वर्ण रहा। कुलशेखर साम्राज्य के पतन काल अर्थात् 12 वीं सदी से लेकर यूरोपीय औपनिवेशिक राज्य के आधिपत्य जमने के काल अर्थात् 17 वीं सदी तक का काल केरलीय इतिहास में मध्यकाल के नाम से जाना जाता है। यही वह काल था - अनेक रियासतों में बंटा हुआ केरल पश्चिम के अधीन हो गया। इस अवधि में केरल का सामाजिक एवं सांस्कृतिक दृष्टि से भी महत्वपूर्ण परिवर्तन और विकास हुआ।\n\nइस काल में चोल राज्य के साथ कुलशेखर साम्राज्य का युद्ध हुआ। यही युद्ध कुलशेखर साम्राज्य के पतन का कारण बना। केरल अनेक रियासतों में बंट गया। इन रियासतों के नाम हैं - वेणाट, एलयिटत्तु स्वरूपम्, आट्टिन्गल, देशिंगनाडु (कोल्लम), करुनागप्पल्लि, कार्तिकपल्लि, कायमकुलम (ओटनाडु), परक्काट (चेम्पकश्शेरि), पन्तलम, तेक्कुमकूर, वटक्कुमकूर, पूञ्ञार, कराप्पुरम (चेर्त्तला), एरणाकुलम प्रदेश (जो कैमलों के अधीन था), इटप्पल्लि, कोच्चि, परवूर, कोडुन्गल्लूर, अयिरूर, तलप्पिल्लि, वळ्ळुवनाड, पालक्काड, कोल्लन्कोड, कवलप्पारा, वेट्टत्तुनाड, परप्पनाड, कुरुम्पुरनाट (कुरुम्परानाट), कोष़िक्कोड, कटत्तनाड, कोलत्तुनाड (वडक्कन कोट्टयम), कुरुन्गोड, रण्डुतरा, आलि राजा का कण्णूर, नीलेश्वरम, कुम्बला आदि। इनमें से सर्वाधिक शक्तिशाली रियासतें थीं - वेणाड, कोच्चि, कोषिक्कोड और कोलत्तुनाड। शासन का अधिकार भी उपर्युक्त चारों रियासतों को ही प्राप्त था। शेष रियासतों के शासक या तो उनके आश्रित थे या छोटे सामंती थे जो माटम्बी कहलाते थे। वे क्षत्रिय, ब्राह्मण और नायर जाति के थे। उन्हीं में से एक था कण्णूर का अरक्कल राजवंश जो इस्लाम धर्म को मानता था।\n\nमध्यकाल में केरल की सामाजिक एवं राजनैतिक दृष्टि से नई तस्वीर सामने आयी। 18 वीं सदी में जब केरल पर ब्रिटिशों का अधिकार जमा तब मध्ययुग का अंत हो गया। 16 वीं और 17 वीं सदियाँ मध्यकाल का प्रमुख कालखण्ड था। तत्कालीन सामाजिक संरचना सामंती शासन व्यवस्था पर निर्भर थी। इस राज्य का अधिकार सामंतों के हाथ में था तथापि शासन की बागडोर नायर माटम्पियों के हाथ में थी। उनके पास अपने निजी सैनिक थे। वे सामाजिक व्यवस्था के अभिन्न अंग थे। इस काल में अनेक प्रकार के समर कलाओं का प्रशिक्षण दिया जाता था, उनमें से प्रमुख थीं - कलरिकल, अंकम, पोयत आदि। इनका प्रयोग आपसी युद्ध के वक्त किया जाता था। कुटिप्पका का अर्थ है पीढियों तक चलने वाली बदले की भावना। इन समर कलाओं का प्रयोग इन्हीं कुटिप्पका युद्धों में किया जाता था। उत्तर केरल में प्रचलित वडक्कन पाट्टुकल नामक लोकगीतों में इन सब का वर्णन मिलता है।\n\nइस काल में न्याय पालन की व्यवस्था संबन्धी कोई लिखित सामग्री नहीं थी। प्रायः ब्राह्मणों को अपराध करने पर भी दण्ड नहीं दिया जाता था। अपराध को प्रमाणित करने केलिए 'सत्य परीक्षा' चलाई जाती थी। आरोपित व्यक्ति को उबले तेल में हाथ डुबोकर सत्य सिद्ध करना होता था। हाथ जल गया तो वह अपराधी माना जाता था। इस प्रकार उबले तेल में हाथ डलवाने की परीक्षा की व्यवस्था कतिपय मंदिरों में की गयी थी, जिनमें शुचीन्द्रम्, एट्टुमानूर, तिरुवलयनाटु और चेन्गन्नूर मंदिरों का नाम लिया जाता है।\n\nइस काल में मातृसत्तात्मक दाय प्रथा का प्राधान्य था। जाति व्यवस्था का सर्वाधिक महत्व था। ज्ञान और अधिकार ब्राह्मणों की बपौती थी। नायर वर्ग प्रभावशाली था जो संख्या और सामरिक दृष्टि से महत्त्वपूर्ण था। मध्ययुगीन केरल समाज में अस्पृश्यता संबन्धी कुरीतियाँ और सामाजिक भेद भावना थी। दास प्रथा भी प्रचलित थी। मुसलमान और ईसाई दोनों धर्मावलंबियों का समाज में ऊँचा स्थान था। हिन्दू इतर धर्मावलंबियों में मलबार में मुसलमान प्रमुख थे तो दक्षिण केरल में ईसाई लोग।\n\nजिस मध्यकाल में सामाजिक अनाचार, भीषण भेदभाव एवं ब्राह्मणों का आधिपत्य था उसी काल में सांस्कृतिक विकास भी हुआ। ज्योतिष गणित आदि वैज्ञानिक क्षेत्रों में नवजागरण हुआ। संगम ग्राममाधवन, वडश्शेरि परमेश्वरन आदि महान गणितज्ञ इसी काल में हुए। यही नहीं, इसी युग में मलयालम साहित्य की आधार शिला रखी गयी। मलयालम के आदिकाव्य 'रामचरितम' के कवि चीरामन, कण्णश्श कवि से लेकर तुंचत्तु एष़ुत्तच्छन तक के कवि इस काल में हुए।\n\nवेणाड मध्यकालीन केरल का सबसे अधिक शक्तिशाली राज्य था। कुलशेखर साम्राज्य की दक्षिणी सीमा पर स्थित वेणाड 9 वीं शताब्दी में तिरुवनन्तपुरम और कोल्लम के बीच का छोटा सा इलाका मात्र था। तिरुवनन्तपुरम से दक्षिण की ओर का यह भूभाग आय राज्य के अंतर्गत आता था। 12 वीं शती में वेणाड को स्वतंत्र राज्य का पद मिला। राजा 'चिरवामूप्पन' और युवराजा 'तृप्पाप्पूर मूप्पन' कहलाते थे। कोल्लम का पनन्काव नामक स्थान चिरवामूप्पन का केन्द्र था। तिरुवनन्तपुरम के समीपवर्ती इलाके तृप्पाप्पूर को केन्द्र स्थान बनाकर युवराज ने श्री पद्मनाभ स्वामी मंदिर सहित सभी मंदिरों का शासन संभाला था। कहा जाता है कि वेणाड के प्रथम शासक अय्यनडिकल तिरुवटिकल थे। उन्होंने कोल्लम के तरीसा गिरजाघर में 849 ईं में एक ताम्रपत्र लेख लिखा। वह तरिसापळ्ळि चेप्पेड नाम से प्रसिद्ध है। लेकिन वेणाड के आरंभ के शासकों की बहुत कम जानकारी मिली है। अय्यनटिकल के पश्चात् श्री वल्लभन् कोता, गोवर्द्धन मार्ताण्डन आदि इस प्रदेश के शासक बने।\n\nजब चोल सैनिकों ने युद्ध में राजधानी महोदयपुरम को जला दिया तब रामवर्मा कुलशेखरन् नामक कुलशेखर सम्राट उनका सामना करने के लिए कोल्लम गये। चोल सैनिकों के पीछे हटने पर उन्होंने वहीं डेरा डाल दिया। इसलिए उन्हें वेणाड राज्य का संस्थापक माना जा सकता है, ऐसा कुछ इतिहासकारों का कहना है कि पहले वेणाड तथा बाद में तिरुवितांकूर के राजाओं ने कुलशेखर पेरुमाल पदनाम स्वीकार किया था। वेणाड राजाओं की आगे की परंपरा इस प्रकार थी - कोता वर्मा (1102 - 1125), कोता केरल वर्मा अथवा वीर केरल वर्मा (1125 - 1155), वीर रवि वर्मा (1155 - 1165), आदित्य वर्मा (1165 - 1175), उदय मार्त्ताण्ड वर्मा (1175 - 1195), वीर राम वर्मा (1195 - 1205), वीर राम केरल वर्मा अथवा देवधरन केरल वर्मा (1205 - 1215), रवि केरल वर्मा (1215 - 1240), पद्मनाभ मार्ताण्ड वर्मा (1240 - 1253) और रवि वर्मा कुलशेखरन् (1299 - 1314)।\n\nउपर्युक्त सभी राजाओं की राजधानी कोल्लम थी। उस युग में कोल्लम बहुत ही व्यस्त बन्दरगाह था। रवि वर्मा कुलशेखरन के शासन काल में वेणाड का अभूतपूर्ण विकास हुआ। उनके काल तक राज-परम्परा पितृसत्तात्मक प्रणाली का पालन करती थी। रवि वर्मा कुलशेखरन के बाद राज-परम्परा मातृ सत्तात्मक हो गई। इस परम्परा में सत्ता में आए प्रथम शासक थे वीर उदय मार्त्ताण्ड वर्मा (1314 - 1344)। इस राजवंश के शासकों के नाम इस प्रकार हैं - कुन्नुम्मेल वीर केरल वर्मा तिरुवटि (1344 - 1350), इरवि इरवि वर्मा (1350 - 1383), आदित्य वर्मा सर्वांगनाथन (1376 - 1388), चेरउदय मार्त्ताण्ड वर्मा (1383 - 1444), रवि वर्मा (1444 - 1458), वीरराम मार्त्ताण्ड वर्मा कुलशेखरन् (1458 - 1469), कोता आदित्य वर्मा (1469 - 1484), रवि रवि वर्मा (1484 - 1512), रवि केरल वर्मा (1512 - 1514), जयसिंह केरल वर्मा (1514 - 1516), भूतल वीर उदय मार्त्ताण्ड वर्मा (1516 - 1536), भूतलवीर रवि वर्मा, श्री वीर रवि वर्मा, आदित्य वर्मा (तीनों का शासन काल अज्ञात है), श्री वीर केरल वर्मा (1544 - 1545), रवि वर्मा (1545 - 1556), उण्णि केरल वर्मा, श्री वीर उदय मार्ताण्ड वर्मा, श्री वीर रवि वर्मा, आदित्य वर्मा, रामवर्मा, रवि वर्मा (1611 - 1863) इत्यादि। इस परम्परा के राजा रवि वर्मा (1611 - 1663) के शासन काल में तमिलनाडु के मधुरा के शासक तिरुमला नायक्कन ने वेणाड पर आक्रमण किया। यह आक्रमण वेणाड के नांचिनाड भूभाग पर किया गया था जो आज तमिलनाडु का हिस्सा है। यहाँ 'इरविक्कुट्टिप्पिळ्ळपोरू' नामक वेणाड के वीर राजा का प्रशस्ति गान किया गया है जिसने मधुरा के सैनिकों के विरुद्ध युद्ध किये वीर मृत्यु को प्राप्त हुए। रविवर्मा के काल में ही ब्रिटिश ईस्ट इंडिया कंपनी ने विष़िन्जम में एक व्यापारिक संस्था की स्थापना की।\n\nरविवर्मा के शासन काल के उपरान्त शासक बने रवि वर्मा (1663 - 1672) और आदित्य वर्मा (1672 - 1677) अत्यंत दुर्बल थे। इन राजाओं का श्री पद्मनाभस्वामी मंदिर के राजा एट्टरयोगम से मत भेद हो गया। एट्टरयोगम ने मंदिर के अधिकारवाली भूमि का कर वसूल करने का अधिकार अष्ट दिशाओं के आठ नायर माटम्पियों (एट्टुवीट्टिल् पिळ्ळमार) को सौंप दिया। धार्मिक अधिकार प्राप्त एट्टरयोगम और राजनैतिक अधिकार प्राप्त एट्टुवीटर ने मिलकर के राजा को कडी चुनौती दी। राज्य गृहयुद्ध के कगार पर पहुँच गया। उस समय वेणाड की राजधानी कलक्कुळम् थी जो आज तमिलनाडु के अंतर्गत है।\n\nरविवर्मा के बाल्यकाल में उनकी छोटी माँ उमयम्मा रानी ने सन् 1677 से सन् 1684 तक शासन किया। इसी काल में एक साहसी मुगल सरदार (मुकिलन्) ने वेणाड के दक्षिणी हिस्से पर आक्रमण किया। जब मुगल सरदार ने तिरुवनन्तपुरम को अधीन कर लिया तब रानी ने नेडुमन्गाड राजमहल में शरण ली। उस समय वडक्कन कोट्टयम् के केरल वर्मा ने सहायता पहुँचायी। बदले में रानी ने उन्हें वेणाड का दत्तक पुत्र बनाकर इरणियल राजकुमार को मान्यता प्रदान की। तिरुवट्टार के युद्ध में केरल वर्मा ने मुगल सरदार का वध किया। इस युद्ध के उपरान्त केरल वर्मा रानी उमयम्मा के परामर्शदाता बने। उनकी नीतियों से नायर समुदाय के लोग रुष्ट हुए। अतः 1696 में उन्होंने षड़यंत्र रचकर केरल वर्मा को मरवा दिया। वेणाड में केरल वर्मा ने ही पुलप्पेटि और मण्णाप्पेटि जैसी कुरितियाँ बंद कर दी गयी थी।\n\nउमयम्मा रानी के बाद शासन करनेवाले राजा थे रवि वर्मा (1684 - 1718), आदित्य वर्मा (1718 - 1721) और राम वर्मा (1721 - 1729)। मधुरा के नायक्कर वंश के राजाओं के आक्रमण से वेणाड शिथिल हो गया। 1697 में मधुरा सैनिकों ने वेणाड को बुरी तरह हराया। उसने वेणाड पर कई बन्धन डाले, कई नियम थोप दिये। नान्चिनाड के कृषकों को इसका दुष्परिणाम भुगतना पडा। कर वसूल करनेवाले अधिकारियों ने भूमिहीन कृषकों का खून ही चूस लिया। रामवर्मा के शासन काल में अधिकारी और भूमिहीन कृषकों के बीच अनेक झगड़े हुए। एट्टरयोगम और एट्टुवीट्टिल पिळ्ळै दोनों राजा के विरुद्ध खडे हो गये। अपने अधिकार को बनाये रखने के लिए राजा ने ब्रिटिश ईस्ट इंडिया कंपनी (1723) तथा मधुरा के नायक्करों (1726) के साथ समझौता कर लिया। ये घटनाएँ मार्ताण्ड वर्मा द्वारा अधिकार ग्रहण करने तथा तिरुवितांकूर के बनने का कारण बनीं।\n\nकोजीकोड या कोष़िक्कोड' मध्यकालीन केरल के बडे प्रांतों में से एक था। कोष़िक्कोड के राजा सामूतिरि नाम से जाने जाते थे। सन् 1498 में पुर्तगाली नाविक वास्को द गामा कोष़िक्कोड़ के पास काप्पाड में जहाज़ से उतरा। यही काल था जब सामूतिरि का शासन था। इस घटना से भारत में दीर्घकालीन यूरोपीय शासन का श्रीगणेश हुआ। केरलीय संस्कृति को कोष़िक्कोड और सामूतिरि की महत्वपूर्ण देन है।\n\nईसा की तेरहवीं शताब्दी से ही कोष़िक्कोड शक्तिशाली राज्य के रूप में विकसित हुआ। कुलशेखर साम्राज्य काल में कोष़िक्कोड और उसके आस पास का स्थान पोलनाड का भूभाग था, जिस पर पोरलातिरियों का शासन चल रहा था। उस काल में मलप्पुरम जिले के नेटियिरुप्पु के एराडियों ने समुद्र व्यापार पर कब्ज़ा करने के लिए पोरलातिरियों के साथ कई बार लडाईयाँ लडीं। एराडियों ने पोलनाड पर अधिकार जमाकर नेटियिरुप्प छोड़कर कोष़िक्कोड को अपना केन्द्र बनाया। नेटियिरुप्पु से कोष़िक्कोड के इस सम्बंध का परिणाम था कि कोष़िक्कोड राजवंश को नेटियिरुप्प स्वरूपम नाम मिला। 14 वीं शताब्दी तक कोष़िक्कोड मज़बूत राज्य बन चुका था।\n\nकोष़िक्कोड बन्दरगाह के विकास से सामूतिरियों के शासन को बल दिया। कोष़िक्कोड से विदेशों में मसाले व कपडे का निर्यात होता था। विदेशी जहाज़ निर्बाध रूप से कोष़िक्कोड आते जाते थे। अरब व चीनी लोग ही वैदेशिक व्यापारियों में प्रमुख थे। व्यापारों का एकाधिकार अरबों को प्राप्त था। इन व्यापारिक संबन्धों ने कोष़िक्कोड को आर्थिक व सैनिक क्षेत्र में उन्नत बनाया।\n\nसामूतिरि साम्राज्य के विकास होने पर सामूतिरियों ने बेप्पूर, परप्पनाड, वेट्टत्तुनाड, कुरुम्ब्रनाड आदि पडोसी राज्यों को अपने अधीन कर लिया, लेकिन वल्लुवनाड के राजा (वल्लुवक्कोनातिरि) ने सामूतिरि के आधिपत्य को मान्यता नहीं दी। उन दिनों भारतप्पुष़ा नामक नदी के तट पर स्थित तिरुनावाया में आयोजित महोत्सव मामांकम (माघमकम्) के संरक्षक का पद वल्लुवनाट्ट राजा को ही प्राप्त था। इस पद का बडा राजनैतिक महत्व था, अतः इसे प्राप्त करने के लिए सामूतिरि ने वल्लुवनाड पर धावा बोल दिया। पन्नियूर और चोव्वरा नामक नंबूतिरि ग्रामों के बीच के प्रतिद्वन्द्व में सामूतिरि ने चोव्वरा का साथ देकर पन्नियूर से युद्ध किया। वल्लुवक्कोनातिरि ने पन्नियूर का पक्ष लिया। सामूतिरि ने वल्लुवनाड को परास्त कर मामांकम् के संरक्षक का पद ले लिया। तत्पश्चात् सामूतिरि ने कोच्चि राज्य में चल रहे छोटे - बडों के विवाद में हस्तक्षेप किया। सन् 1498 में जब पुर्तगाली केरल पहुँचे तब सामूतिरि उत्तर केरल के सर्वाधिक शक्तिशाली राजा थे। सामूतिरि ने अपने सबसे बडे शत्रु कोलत्तनाड को भी अपना अनुयायी बना लिया था।\n\nसन् 1498 में जब वास्को द गामा केरल पहुँचे तब सामूतिरि ने उनका हार्दिक स्वागत किया। सन् 1500 में दूसरा पुर्तगाली दल पहुँचा जिसके नेता थे पेद्रो आलवरस कब्राल। सामूतिरि ने उन्हें कोष़िक्कोड में व्यापार केन्द्र स्थापित करने की अनुमति दी। लेकिन पुर्तगलियों ने अरब व्यापारियों के एकाधिकार को समाप्त करने के उद्देश्य से उन पर चढाई की जिससे सामूतिरि पुर्तगलियों का विरोध करने लगे। प्रांतीय लोगों ने पुर्तगालियों का व्यापार केन्द्र ध्वस्त कर दिया तो कब्राल कोच्चि पहुँचा। कोच्चि में व्यापार सम्बन्ध सुदृढ करने के बाद कब्राल कण्णूर की ओर बढा तो कोष़िक्कोड की नाविक सेना ने कब्राल के दल पर आक्रमण किया।\n\nजब वास्को द गामा सन् 1502 में पुनः भारत पहुँचा तब उन्होंने सामूतिरि से भेंट की। किन्तु सामूतिरि के मन में पुर्तगालियों के प्रति जो वैरभाव था वह कुछ कम नहीं हुआ था। उन्होंने कोष़िक्कोड से अरब व्यापारियों को निकाल देने की गामा की माँग पर सामूतिरि ने ध्यान नहीं दिया। लेकिन कोच्चि का पुर्तगाली प्रेम सामूतिरि को खटकता था, इसलिए उन्होंने कोच्चि से पुर्तगालियों को राज्य से निकाल देने की माँग की। किन्तु कोच्चि के महाराजा ने सामूतिरि की माँग को अनसुना कर दिया। परिणाम स्वरूप सन् 1503 के मार्च को कोष़िक्कोड सेना ने कोच्चि की तरफ प्रस्थान किया। पुर्तगालियों से सहायता मिलने पर भी कोच्चि को हार का सामना करना पड़ा। कोच्चि के महाराजा ने भागकर इलंकुन्नप्पुष़ा मंदिर में शरण ली। सितम्बर में पुर्तगाली सेना सहायता के लिए पहुँच गयी। उसने कोष़िक्कोड को परास्त कर कोच्चि राजा को पुनः गद्दी पर बिठाया। सामूतिरि ने 1504 में पुनः आक्रमण किया किन्तु इस बार उसे पराजित होना पड़ा। सामूतिरि के अधीन कोडुंगल्लूर प्रान्त को पुर्तगलियों ने जीत लिया।\n\nमध्ययुगीन केरल में यदि कोई पुर्तगालियों का सामना कर सका तो वह मात्र सामुतिरि ही थे। पुर्तगालियों के अधीनस्थ प्रदेशों के प्रतिनिधि बनकर 1505 में फ्रान्सिस्को अलमेयदा पहुँचे। उन्होंने कण्णूर और कोच्चि में किले बनवाये। राजा कोलत्तिरि ने पुर्तगालियों से मित्रता की। परंतु सामूतिरि की प्रेरणा से कोलत्तिरि पुर्तगालियों के विरुद्ध हो गये। सामूतिरि के सैनिकों ने कई बार पुर्तगालियों का सामना किया।\n\nसामीतिरि की इस शक्ति के पीछे वह नाविक सेना थी जिसका नेतृत्व कुंजालि मरक्कार कर रहे थे। कुंजालि द्वारा किया गया युद्ध केरल के इतिहास का स्वर्णिम अध्याय है। सन् 1531 में वेट्टत्तुनाड के चालियम में पुर्तगालियों द्वारा बनवाया गया किला सामूतिरि के सामने कड़ी चुनौती बन गया। सन् 1540 में सामूतिरि और पुर्तगालियों के बीच अस्थाई रूप में युद्ध बन्द करने केलिए संधि हुई। लेकिन कोच्चि और वडक्कुमकूर के बीच हुए विवादों में पुर्तगालियों के हस्तक्षेप के कारण पुनः युद्ध (1550) छिड गया। जब सामूतिरि के मित्र वडक्कुमकूर महाराजा का वध किया गया तो सामूतिरि ने कोच्चि पर आक्रमण किया। पुर्तगाली सैनिकों ने कोच्चि का पक्ष लिया और सामूतिरि पर आक्रमण किया। 1555 में पुनः शान्ति कायम हुई लेकिन अगले वर्ष कोलत्तिरि ने सामूतिरि की सहायता से पुर्तगालियों के कण्णूर दुर्ग पर कब्ज़ा कर लिया।\n\nसामूतिरि ने बीजापुर और अहमदनगर के सुल्तानों से मैत्री स्थापित कर सन् 1570 में पुर्तगालियों पर चढाई की। सन् 1571 में कोष़िक्कोड की सेना ने कुंजालियों के नेतृत्व में चालियम दुर्ग को अधीन कर लिया। नौ सैनिक युद्ध में कुंजालियों ने पुर्तगलियों को कई बार हराया। इस तरह वे अप्रतिम शक्तिशाली बन गये। पराजित पुर्तगलियों ने सन् 1571 में सामूतिरि से पोन्नानि में व्यापार गृह बनाने की अनुमति प्राप्त कर ली। कुंजालियों की बढ़ती शक्ति देखकर सामूतिरि असंतुष्ट हो गये थे। अतः सन् 1588 में सामूतिरि ने पुर्तगलियों को अपना केन्द्र स्थापित करने की अनुमति दी। सन् 1600 ईं में पुर्तगलियों के सहयोग से सामूतिरि ने कुंजालि के दुर्ग पर आक्रमण कर दिया। क्षमा दान देने के वचन के उपरान्त कुंजालि ने पराजय स्वीकार की। लेकिन सामूतिरि ने वचन का उल्लंघन कर कुंजालि को पुर्तगलियों के सुपुर्द कर दिया। पुर्तगलियों ने कुंजालि और उनके अनुयायियों को गोवा ले जाकर मार डाला। लेकिन कुंजालियों को खात्मा किए जाने पर भी केरल पर पुर्तगाली अधीशत्व समाप्त हो गया। डचों ने उन्हें सत्ता से बाहर कर अपनी प्रभुता स्थापित की। तदनन्तर डचों से सामूतिरियों की कई लडाइयाँ हुईं। 1755 ईं में सामूतिरि ने डचों के अधीनस्थ कोच्चि प्रदेश पर अधिकार जमा लिया।\n\nयद्यपि अब तक कोष़िक्कोड राज्य अत्यंत शक्तिशाली हो गया था, किन्तु 18 वीं शताब्दी में मैसूर के आक्रमण से कोष़िक्कोड राज्य धराशायी हो गया। हैदर अली और पुत्र टीपू सुलतान के आक्रमण के सामने सामूतिरि टिक नहीं सके। 1766 में हैदर के सिपाहियों ने उत्तरी केरल में प्रवेश कर कटत्तनाट और कुरुम्बनाट को अपने अधीन कर लिया। जब मैसूर सैनिक कोष़िक्कोड की तरफ आगे बढ़े तो सामूतिरि ने परिजनों को पोन्नानि भेजकर आत्महत्या कर ली।\n\nइस तरह टीपू सुलतान के हाथ में कोष़िक्कोड आ गया। लेकिन जब टीपू को श्रीरंग पट्टणम् संधि (1792) के तहत ब्रिटिशों के सामने हथियार डालना पडा तब कोष़िक्कोड समेत संपूर्ण मलबार क्षेत्र ब्रिटिशों के अधीन हो गया। सन् 1956 तक मलबार ब्रिटिश निर्मित मद्रास राज्य का एक जिला मात्र था। जब केरल राज्य का गठन हुआ (सन् 1956 में) तब मलबार को केरल राज्य में मिलाया गया।\n\nउत्तरी मलबार को कोलत्तुनाड कहा जाता था। संघमकाल में यह प्रदेश नन्ना राजवंश के अधीन था जिसकी राजधानी एष़िमला थी। नौवीं शती से बारहवीं शती तक उत्तरी मलबार के वयनाड, तलश्शेरि आदि क्षेत्र जब कुलशेखर राजाओं के अधीन थे तब कासरकोड और चिराक्कल क्षेत्र मूषक वंश द्वारा शासित था जिसकी राजधानी एष़िमला के समीप थी। नन्ना राजवंश को मूषक वंश का उत्तराधिकारी कहा जाता है। कतिपय इतिहासकारों के अनुसार मूषक राज्य कुलशेखरों के राज्यकाल में ही एक स्वतंत्र राज्य रहा होगा। बताया जाता है कि कुलशेखर साम्राज्य के पतन के बाद ही मूषक स्वतंत्र राज्य बना था। 14 वीं शताब्दी में कोलत्तुनाड नाम से जो भूभाग विख्यात हुआ वह मूषक राज्य था। राजाओं के लिए कोलत्तिरि (यूरोपियों के अनुसार कोलस्त्री) संबोधन था। संस्कृत में 'कोलम' से तात्पर्य है 'नाव'। कोलत्तिरियों ने नाव को अपना राज्य चिह्न बनाया था। मारको पोलो ने (13 वीं शती) अपने यात्रावृत्त में कोलत्तुनाड को 'एलि राज्य' (मूषिका राज्य) नाम से प्रस्तुत किया है। यही राज्य उत्तर में नेत्रावती नदी से लेकर दक्षिण में कोराप्पुष़ा (नदी) तक तथा पूर्व में कुटक पहाडी से पश्चिम अरब सागर तक फैल गया। कुम्बला, नीलेश्वरम, वटक्कन कोट्टयम, कटत्तनाड इत्यादि क्षेत्र कोलत्तुनाड के अंतर्गत आ गये।\n\nसन् 1725 में फिरंगियों ने मय्यष़ि (माहि) को अपने अधीन कर लिया। 1732 में जब कर्नाटक के इक्कोरिनायकों ने कोलत्तुनाड पर आक्रमण किया तो ब्रिटिशों ने धर्मपट्टणम पर अधिकार जमा कर ही किया था। अरक्कल अलि राजा का निमंत्रण पाकर हैदर अली सेना समेत पहुँचा और सन् 1766 में हैदर अली की सेना ने कोलत्तुनाड पर चढाई की। इस युद्ध में राजा मारा गया। राजपरिवार ने पहले तलश्शेरि (जहाँ ब्रिटिशों का कारखाना और दुर्ग है) में और बाद में तिरुवितांकूर में शरण ली। सन् 1766 में कर देने की व्यवस्था में हैदर अली ने निकटस्थ उत्तराधिकारी को कोलत्तिरि पद पर बिठाया। कोलत्तिरि ने ब्रिटिशों के अधीनस्थ धर्मटम पर आक्रमण (1788) किया और आक्रमण के दौरान वह मारा गया।\n\nमार्च 1792 को जब मलबार ब्रिटिशों के अधीन हो गया तब ब्रिटिशों ने कोलत्तिरि को पेंशन प्रदान की। कोलत्तुनाड के राजाओं का क्रमबद्ध इतिहास प्राप्त नहीं हो पाया है। कुछ प्रसिद्ध कोलत्तिरियों के जो नाम साहित्यिक कृतियों में आये हैं वे इस प्रकार हैं - राघवन (14 वीं शती), केरल वर्मा (1423 - 1446), रामवर्मा (1443 में मृत्यु), उदय वर्मन (1446 - 1475), रविवर्मा (16 वीं शती)।\n\n18 कृष्णगाथा के रचयिता चेरुश्शेरि उदयवर्मन के आश्रित कवि थे। चेरुश्शेरि ने लिखा है कि उदयवर्मन के आदेशानुसार ही उन्होंने 'कृष्णगाथा' की रचना की थी। 16 वीं शती में जिस समय केरल में पुर्तगलियों का अधिकार जम रहा था उस समय कोलत्तिरि राजवंश सामूतिरि के अधीन था।\n\n17 वीं सदी के अंत तक कोलत्तुनाड के अंतर्गत कई रियासतों का उदय हुआ। इनमें कडत्तुनाड, (वडक्कन) कोट्टयम्, अराक्कल, नीलेश्वरम्, रण्डुतरा आदि प्रमुख थे। कुछ कोलत्तिरि शासकों ने मातृ सत्तात्मक प्रथा का पालन न करके अपने राज्य को अपनी पत्नी तथा संतानों में बाँट दिया। इसी कारण अनेक रियासतें बनीं। कोलत्तिरि राजवंश की विभाजित शाखाएँ निम्नलिखित थीं - पल्लिक्कोविलकम, उदयमंगलम कोविलकम्, चिरक्क्ल कोविलकम् आदि।\n\n1498 में जब वास्को द गामा कोष़िक्कोड से लौटने लगा तो वे कोलत्तिरि से मिले और उनके क्षेत्र में व्यापार का एकाधिकार प्राप्त कर लिया। 1502 में वास्को द गामा जब दुबारा भारत आया तो कोलत्तिरि ने कण्णूर प्रान्त में भण्डार गृह बनवाने की अनुमति दे दी। सन् 1505 में पुर्तगलियों ने कोलत्तिरि से अनुमति लेकर कण्णूर दुर्ग (सेन्ट अंजलो दुर्ग) का निर्माण किया। सामूतिरि के प्रति शत्रुता के कारण कोलत्तिरि ने पुर्तगलियों से अच्छा संबन्ध स्थापित किया। परिणामतः कोलत्तिरि का अरबों के साथ व्यापारिक संबन्ध टूट गया। किन्तु जब उन्होंने देखा कि पुर्तगली अत्याचार कर रहे हैं और लोगों को धर्म परिवर्तन केलिए विवश कर रहे हैं, तो कोलत्तिरि ने सामूतिरि और कुंजालि मरक्कारों से संधि कर ली और पुर्तगलियों के विरुद्ध लड़ने को सन्नद्ध हुए। सन् 1663 में डच्चों ने कण्णूर दुर्ग को अपने अधीन कर कोलत्तुनाड के साथ स्नेह संबन्ध स्थापित किया। \n", "id": "58993", "title": "मध्यकालीन केरल"}
