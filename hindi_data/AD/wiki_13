{"url": "https://hi.wikipedia.org/wiki?curid=48298", "text": "उत्तरांचल के चार धाम\n\nचार धाम यात्रा की उत्‍पत्ति के संबंध में कोई निश्चित मान्‍यता या साक्ष्‍य उपलब्‍ध नहीं है। लेकिन चार धाम भारत के चार धार्मिक स्‍थलों का एक समूह है। इस पवित्र परिधि के अंतर्गत भारत के चार दिशाओं के महत्‍वपूर्ण मंदिर आते हैं। ये मंदिरें हैं- पुरी, रामेश्‍वरम, द्वारका और बद्रीनाथ इन मंदिरों को 8वीं शदी में आदि शंकराचार्य ने एक सूत्र में पिरोया था। इन चारों मंदिरों में से किसको परम स्‍थान दिया जाए इस बात का निर्णय करना नामुमकिन है। लेकिन इन सब में बद्रीनाथ सबसे ज्‍यादा महत्‍वपूर्ण और अधिक तीर्थयात्रियों द्वारा दर्शन करने वाला मंदिर है। \n\nइसके अलावा हिमालय पर स्थित छोटा चार धाम (जिसकी चर्चा चार धाम यात्रा में आगे की जाएगी) मंदिरों में भी बद्रीनाथ ज्‍यादा महत्‍व वाला और लोकप्रिय है। इस छोटे चार धाम में बद्रीनाथ के अलावा केदारनाथ (शिव मंदिर), यमुनोत्री एवं गंगोत्री (देवी मंदिर) शमिल हैं। यह चारों धाम हिंदू धर्म में अपना अलग और महत्‍वपूर्ण स्‍थान रखते हैं। बीसवीं शताब्दि के मध्‍य में हिमालय की गोद में बसे इन चारों तीर्थस्‍थलों को \"छोटा' विशेषण दिया गया जो आज भी यहां बसे इन देवस्‍थानों को परिभाषित करते हैं। छोटा चार धाम के दर्शन के लिए ४,००० मीटर से भी ज्‍यादा ऊंचाई तक की चढ़ाई करनी होती है। यह डगर कहीं आसान तो कहीं बहुत कठिन है।\"\n\n१९६२ के पहले यहां की यात्रा करना काफी कठिन था। परंतु चीन के साथ हुए युद्ध के उपरांत ज्‍यों-ज्‍यों सैनिकों की आवाजाही बढ़ी वैसे ही तीर्थयात्रियों के लिए रास्‍ते भी आसान होते गए। बाद में किसी भी तरह के भ्रम को दूर करने के लिए 'छोटा' शब्‍द को हटा दिया गया और इस यात्रा को 'हिमालय की चार धाम' यात्रा के नाम से जाना जाने लगा है। आवागमन के साधन में सुधार होने के साथ ही भारत के हिंदू तीर्थयात्रियों के लिए यह एक प्रमुख तीर्थस्‍थल बन गया है। इसकी लोकप्रियता का अंदाजा पर्यटकों, तीर्थयात्रियों की सालाना तादाद से लगाया जा सकता है। उपलब्‍ध आंकड़ों के अनुसार प्रत्‍येक यात्रा काल (१५ अप्रैल से नवंबर के प्रारंभ तक) में २५०,०००से ज्‍यादा तीर्थयात्री यहां दर्शन हेतु आते हैं। मानसून आने के दो महीने पहले तक पयर्टकों, तीर्थयात्रियों की जबर्दस्‍त आवाजाहि रहती है। बारीश् के मौसम में यहां जाना खतरनाक माना जाता है, क्‍योंकि इस दौरान भूस्‍खलन की संभावना सामान्‍य से ज्‍यादा रहती है।\n\nभारतीय धर्मग्रंथों के अनुसार यमुनोत्री, गंगोत्री, केदारनाथ और बद्रीनाथ हिंदुओं के सबसे पवित्र स्‍थान हैं। इनको चार धाम के नाम से भी जाना जाता हैं। धर्मग्रंथों में कहा गया है कि जो पुण्‍यात्‍मा यहां का दर्शन करने में सफल होते हैं उनका न केवल इस जनम का पाप धुल जाता है वरन वे जीवन-मरण के बंधन से भी मुक्‍त हो जाते हैं। इस स्‍थान के संबंध में यह भी कहा जाता है कि यह वही स्‍थल है जहां पृथ्‍वी और स्‍वर्ग एकाकार होते हैं। तीर्थयात्री इस यात्रा के दौरान सबसे पहले यमुनोत्री (यमुना) और गंगोत्री (गंगा) का दर्शन करते हैं। यहां से पवित्र जल लेकर श्रद्धालु केदारेश्‍वर पर जलाभिषेक करते हैं। इन तीर्थयात्रियों के लिए परंपरागत मार्ग इस प्रकार है -:\nहरिद्वार - ऋषिकेश - देव प्रयाग - टिहरी - धरासु - यमुनोत्री - उत्तरकाशी - गंगोत्री - त्रियुगनारायण - गौरिकुंड - केदारनाथ.\nयह मार्ग परंपरागत हिंदू धर्म में होनेवाले पवित्र परिक्रमा के समान है। जबकि केदारनाथ जाने के लिए दूसरा मार्ग ऋषिकेश से होते हुए देवप्रयाग, श्रीनगर, रूद्रप्रयाग, अगस्‍तमुनी, गुप्‍तकाशी और गौरिकुंड से होकर जाता है। केदारनाथ के समीप ही मंदाकिनी का उद्गम स्‍थल है। मंदाकिनी नदी रूद्रप्रयाग में अलकनंदा नदी में जाकर मिलती है।\n\nबांदरपूंछ के पश्चिमी छोर पर पवित्र यमुनोत्री का मंदिर स्थित है। परंपरागत रूप से यमुनोत्री चार धाम यात्रा का पहला पड़ाव है। janki चट्टी से 6 किलोमीटर की चढ़ाई चढ़ने के बाद यमुनोत्री पहुंचा जा सकता है। यहां पर स्थित यमुना मंदिर का निर्माण जयपुर की महारानी गुलेरिया ने 19वीं शताब्दि में करवाया था। यह मंदिर (3,291 मी.) बांदरपूंछ चोटि (6,315 मी.) के पश्चिमी किनारे पर स्थित है। पौराणिक कथाओं के अनुसार यमुना सूर्य की बेटी थी और यम उनका बेटा था। यही वजह है कि यम अपने बहन यमुना में श्रद्धापूर्वक स्‍नान किए हुए लोगों के साथ सख्‍ती नहीं बरतता है। यमुना का उदगम स्‍थल यमुनोत्री से लगभग एक किलोमीटर दूर ४,४२१ मीटर की ऊंचाई पर स्थित यमुनोत्री ग्‍लेशियर है।\n\nयमुनोत्री मंदिर के समीप कई गर्म पानी के सोते हैं जो विभिन्‍न पूलों से होकर गुजरती है। इनमें से सूर्य कुंड प्रसिद्ध है। कहा जाता है अपनी बेटी को आर्शीवाद देने के लिए भगवान सूर्य ने गर्म जलधारा का रूप धारण किया। श्रद्धालु इसी कुंड में चावल और आलू कपड़े में बांधकर कुछ मिनट तक छोड़ देते हैं, जिससे यह पक जाता है। तीर्थयात्री पके हुए इन पदार्थों को प्रसादस्‍वरूप घर ले जाते हैं। सूर्य कुंड के नजदीक ही एक शिला है जिसको 'दिव्‍य शिला'के नाम से जाना जाता है। तीर्थयात्री यमुना जी की पूजा करने से पहले इस दिव्‍य शिला का पूजन करते हैं।\n\nइसके नजदीक ही 'जमुना बाई कुंड' है, जिसका निर्माण आज से कोई सौ साल पहले हुआ था। इस कुंड का पानी हल्‍का गर्म होता है जिसमें पूजा के पहले पवित्र स्‍नान किया जाता है। यमुनोत्री के पुजारी और पंडा पूजा करने के लिए गांव खरसाला से आते हैं जो जानकी बाई चट्टी के पास है। यमुनोत्री मंदिर नवंबर से मई तक खराब मौसम की वजह से बंद रहता है। \n\nमंदिर के खुलने का समय: मंदिर अक्षय तृतीया (मई) को खुलता है और यामा द्वितीया या भाई दूज या दीवाली के दो दिन बाद (नवंबर) को बंद होता है। मंदिर सु‍बह 6 बजे से लेकर शाम 8 बजे तक खुला रहता है। आरती सु‍बह में 6:30 बजे और शाम में 7:30 बजे होती है। साथ ही जन्‍माष्‍टमि और दिवाली के अवसर पर विशेष पूजा का आयोजन किया जाता है।\n\nगंगोत्री समुद्र तल से ९,९८० (३,१४० मी.) फीट की ऊंचाई पर स्थित है। गंगोत् से ही भागीरथी नदी निकलती है। गंगोत्री भारत के पवित्र और आध्‍यात्मिक रूप से महत्‍वपूर्ण नदी गंगा का उद्गगम स्‍थल भी है। गंगोत्री में गंगा को भागीरथी के नाम से जाना जाता है। पौराणिक कथाओं के अनुसार राजा भागीरथ के नाम पर इस नदी का नाम भागीरथी रखा गया। कथाओं में यह भी कहा गया है कि राजा भागीरथ ने ही तपस्‍या करके गंगा को पृथ्‍वी पर लाए थे। गंगा नदी गोमुख से निकलती है। \n\nपौराणिक कथाओं में कहा गया है कि सूर्यवंशी राजा सागर ने अश्‍वमेध यज्ञ कराने का फैसला किया। इसमें इनका घोड़ा जहां-जहां गया उनके ६०,००० बेटों ने उन जगहों को अपने आधिपत्‍य में लेता गया। इससे देवताओं के राजा इंद्र चिंतित हो गए। ऐसे में उन्‍होंने इस घोड़े को पकड़कर कपिल मुनि के आश्रम में बांध दिया। राजा सागर के बेटों ने मुनिवर का अनादर करते हुए घोड़े को छुड़ा ले गए। इससे कपिल मुनि को काफी दुख पहुंचा। उन्‍होंने राजा सागर के सभी बेटों को शाप दे दिया जिससे वे राख में तब्‍दील हो गए। राजा सागर के क्षमा याचना करने पर कपिल मुनि द्रवित हो गए और उन्‍होंने राजा सागर को कहा कि अगर स्‍वर्ग में प्रवाहित होने वाली नदी पृथ्‍वी पर आ जाए और उसके पावन जल का स्‍पर्श इस राख से हो जाए तो उनका पुत्र जीवित हो जाएगा। लेकिन राजा सागर गंगा को जमीन पर लाने में असफल रहे। बाद में राजा सागर के पुत्र भागीरथ ने गंगा को स्‍वर्ग से पृथ्‍वी पर लाने में सफलता प्राप्‍त की। गंगा के तेज प्रवाह को नियंत्रित करने के लिए भागीरथ ने भगवान शिव से निवेदन किया। फलत: भगवान शिव ने गंगा को अपने जटा में लेकर उसके प्रवाह को नियंत्रित किया। इसके उपरांत गंगा जल के स्‍पर्श से राजा सागर के पुत्र जीवित हुए। \nऐसा माना जाता है कि १८वीं शताबादि में गोरखा कैप्‍टन अमर सिंह थापा ने आदि शंकराचार्य के सम्‍मान में गंगोत्री मंदिर का निर्माण किया था। यह मंदिर भागीरथी नदी के बाएं किनारे पर स्थित सफेद पत्‍थरों से निर्मित है। इसकी ऊंचाई लगभग २० फीट है। मंदिर बनने के बाद राजा माधोसिंह ने १९३५ में इस मंदिर का जीर्णोद्धार किया। फलस्‍वरूप मंदिर की बनावट में राजस्‍थानी शैली की झलक मिल जाती है। मंदिर के समीप 'भागीरथ शिला' है जिसपर बैठकर उन्‍होंने गंगा को पृथ्‍वी पर लाने के लिए कठोर तपस्‍या की थी। इस मंदिर में देवी गंगा के अलावा यमुना, भगवान शिव, देवी सरस्‍वती, अन्‍नपुर्णा और महादुर्गा की भी पूजा की जाती है।\n\nहिंदू धर्म में गंगोत्री को मोक्षप्रदायनी माना गया है। यही वजह है कि हिंदू धर्म के लोग चंद्र पंचांग के अनुसार अपने पुर्वजों का श्राद्ध और पिण्‍ड दान करते हैं। मंदिर में प्रार्थना और पूजा आदि करने के बाद श्रद्धालु भगीरथी नदी के किनारे बने घाटों पर स्‍नान आदि के लिए जाते हैं। तीर्थयात्री भागीरथी नदी के पवित्र जल को अपने साथ घर ले जाते हैं। इस जल को पवित्र माना जाता है तथा शुभ कार्यों में इसका प्रयोग किया जाता है। गंगोत्री से लिया गया गंगा जल केदारनाथ और रामेश्‍वरम के मंदिरों में भी अर्पित की जाती है।\n\nमंदिर का समय: सुबह 6.15 से 2 बजे दोपहर तक और अपराह्न 3 से 9.30 तक (गर्मियों में)।\nसुबह 6.45 से 2 बजे दोपहर तक और अपराह्न 3 से 7 बजे तक (सर्दियों में)।\n\nमंदिर अक्षय तृतीया (मई) को खुलती है और यामा द्वितीया को बंद होती है। मंदिर की गतिविधि तड़के चार बजे से शुरू हो जाती है। सबसे पहले 'उठन' (जागना) और 'श्रृंगार' की विधि होती है जो आम लोगों के लिए खुला नहीं होता है। सुबह 6 बजे की मंगल आरती भी बंद दरवाजे में की जाती है। 9 बजे मंदिर के पट को 'राजभोग' के लिए 10 मिनट तक बंद रखा जाता है। सायं 6.30 बजे श्रृंगार हेतु पट को 10 मिनट के लिए एक बार फिर बंद कर दिया जाता है। इसके उपरांत शाम 8 बजे राजभोग के लिए मंदिर के द्वार को 5 मिनट तक बंद रखा जाता है। ऐसे तो संध्‍या आरती शाम को 7.45 बजे होती है लेकिन सर्दियों में 7 बजे ही आरती करा दी जाती है। तीर्थयात्रियों के लिए राजभोग, जो मीठे चावल से बना होता है, उपलब्‍ध रहता है (उपयुक्‍त शुल्‍क अदा करने के बाद)। \n\nतीर्थयात्री प्राय: गनगनानी के रास्‍ते गंगोत्री जाते हैं। यह वही मार्ग है जिसपर पराशर मुनि का आश्रम था जहां वे गर्म पानी के सोते में स्‍नान करते थे। गंगा के पृथ्‍वी आगमन पर (गंगा सप्‍तमी) वैसाख (अप्रैल) में विशेष श्रृंगार का आयोजन किया जाता है। पौराणिक कथाओं के अनुसार जिस दिन भगवान शिव ने भागिरथी नदी को भागीरथ को प्र‍स्‍तुत किया था उस दिन को (ज्‍येष्‍ठ, मई) गंगा दशहरा पर्व के रूप में मनाया जाता है। इसके अलावा जन्‍माष्‍टमि, विजयादशमी और दिपावली को भी गंगोत्री में विशेष रूप से मनाया जाता है।\n\nकेदारनाथ समुद्र तल से 11,746 फीट की ऊंचाई पर स्थित है। यह मंदाकिनी नदी के उद्गगम स्‍थल के समीप है। यमुनोत्री से केदारनाथ के ज्‍योतिर्लिंग पर जलाभिषेक को हिंदू धर्म में पवित्र माना जाता है। वायुपुराण के अनुसार भगवान विष्‍णु मानव जाति की भलाई के लिए पृथ्वि पर निवास करने आए। उन्‍होंने बद्रीनाथ में अपना पहला कदम रखा। इस जगह पर पहले भगवान शिव का निवास था। लेकिन उन्‍होंने नारायण के लिए इस स्‍थान का त्‍याग कर दिया और केदारनाथ में निवास करने लगे। इसलिए पंच केदार यात्रा में केदारनाथ को अहम स्‍थान प्राप्‍त है। साथ ही केदारनाथ त्‍याग की भावना को भी दर्शाता है। \n\nयह वही जगह है जहां आदि शंकराचार्य ने 32 वर्ष की आयु में समाधि में लीन हुए थे। इससे पहले उन्‍होंने वीर शैव को केदारनाथ का रावल (मुख्‍य पुरोहित) नियुक्‍त किया था। वर्तमान में केदारनाथ मंदिर 337वें नंबर के रावल द्वारा उखीमठ, जहां जाड़ों में भगवान शिव को ले जाया जाता है, से संचालित हो रहा है। इसके अलावा गुप्‍तकाशी के आसपास निवास करनेवाले पंडित भी इस मंदिर के काम-काज को देखते हैं। प्रशासन के दृष्टिकोण इस स्‍थान को इन पंडितों के मध्‍य विभिन्‍न भागों में बांट दिया गया है। ताकि किसी प्रकार की परेशानी पैदा न हो। \n\nकेदारनाथ मंदिर न केवल आध्‍यात्‍म के दृष्टिकोण से वरन स्‍थापत्‍य कला में भी अन्‍य मंदिरों से भिन्‍न है। यह मंदिर कात्‍युरी शैली में बना हुआ है। यह पहाड़ी के चोटि पर स्थित है। इसके निर्माण में भूरे रंग के बड़े पत्‍थरों का प्रयोग बहुतायत में किया गया है। इसका छत लकड़ी का बना हुआ है जिसके शिखर पर सोने का कलश रखा हुआ है। मंदिर के बाह्य द्वार पर पहरेदार के रूप में नंदी का विशालकाय मूर्ति बना हुआ है।\n\nकेदारनाथ मंदिर को तीन भागों में बांटा गया है - पहला, गर्भगृह। दूसरा, दर्शन मंडप, यह वह स्‍थान है जहां पर दर्शानार्थी एक बड़े से हॉल में खड़ा होकर पूजा करते हैं। तीसरा, सभा मण्‍डप, इस जगह पर सभी तीर्थयात्री जमा होते हैं। तीर्थयात्री यहां भगवान शिव के अलावा ऋद्धि सिद्धि के साथ भगवान गणेश, पार्वती, विष्‍णु और लक्ष्‍मी, कृष्‍ण, कुंति, द्रौपदि, युधिष्ठिर, भीम, अर्जुन, नकुल और सहदेव की पूजा अर्चना भी की जाती है।\n\nकेदारनाथ मंदिर के खुलने का समय निर्धारित नहीं रहता है। हर साल शिवरात्री की तिथि के अनुसार पंच पुरोहित के द्वारा उखीमठ में इस बात का फैसला किया जाता है कि मंदिर कब खुलेगी। मंदिर यामा द्वितीया या भाई दूज के दिन बंद हो जाता है। जाड़ों में मंदिर का द्वार बंद हो जाने के बाद वहां कोई नहीं रहता है। पंडा लोग गुप्‍तकाशी में और रावल उखीमठ में निवास करते हैं। मंदिर 6 बजे पुर्वाह्न से दो बजे अपराह्न तक खुला रहता है। पुन: पांच से लेकर आठ बजे सायं तक मंदिर खुला रहता है। \n\nकेदारनाथ में विशेष पूजा का भी आयोजन किया जाता है। यह अमूमन सुबह चार से छह बजे तक होती है। लेकिन ज्‍यादा भीड़ होने पर आधी रात के बाद भी विशेष पूजा का आयोजन किया जाता है। दर्शानार्थी 20 वर्षों में एक बार होनेवाले विशेष पूजा के लिए भी अपनी व्‍यवस्‍था करवा सकते हैं। इसके लिए उनको भारतीय स्‍टेट बैंक, उखीमठ के नाम से अपेक्षित ड्राफ्ट गौरि माई मंदिर, उखीमठ, जिला-रूद्रप्रयाग, उत्‍तरांचल के नाम पर पोस्‍ट करना होता है।\nबद्रीनाथ नर और नारायण पर्वतों के मध्‍य स्थित है, जो समुद्र तल से १०,२७६ फीट (३,१३३मी.) की ऊंचाई पर स्थित है। अलकनंदा नदी इस मंदिर की खूबसुरती में चार चांद लगाती है। ऐसी मान्‍यता है कि भगवान विष्‍णु इस स्‍थान ध्‍यनमग्‍न रहते हैं। लक्ष्‍मीनारायण को छाया प्रदान करने के लिए देवी लक्ष्‍मी ने बैर (बदरी) के पेड़ का रूप धारण किया। लेकिन वर्तमान में बैर का पेड़ तो बहुत कम मात्रा में देखने को मिलता है लेकिन बद्रीनारायण अभी भी ज्‍यों का त्‍यों बना हुआ है। नारद जो इन दोनों के अनन्‍य भक्‍त हैं उनकी आराधना भी यहां की जाती है।\n\nकालांतर में जो मंदिर बना हुआ है उसका निर्माण आज से ठीक दो शताब्‍दी पहले गढ़वाल राजा के द्वारा किया गया था। यह मंदिर शंकुधारी शैली में बना हुआ है। इसकी ऊंचाई लगभग १५ मीटर है। जिसके शिखर पर गुंबज है। इस मंदिर में १५ मूर्तियां हैं। मंदिर के गर्भगृह में विष्‍णु के साथ नर और नारायण ध्‍यान की स्थिति में विराजमान हैं। ऐसा माना जाता है कि इस मंदिर का निर्माण वैदिक काल में हुआ था जिसका पुनरूद्धार बाद में आदि शंकराचार्य ने 8वीं शदी में किया। इस मंदिर में नर और नारायण के अलावा लक्ष्‍मी, शिव-पार्व‍ती और गणेश की मूर्ति भी है।\n\nभू-स्‍खलन के कारण यह मंदिर अक्‍सर क्षतिग्रस्‍त हो जाता है। इस वजह से इसका आधुनिकीकरण भी बार-बार किया गया है। लेकिन सिंह द्वार जो इस मंदिर का मुख्‍य द्वार भी है, इसके बन जाने के बाद इसकी खूबसूरती में चार चांद लग गया है। इस मंदिर के तीन भाग हैं- गर्भगृह, दर्शन मंडप (पूजा करने का स्‍थान) और सभा गृह (जहां श्रद्धालु एकत्रित होते हैं)। वेदों और ग्रंथों में बद्रीनाथ के संबंध में कहा गया है कि, 'स्‍वर्ग और पृथ्‍वी पर अनेक पवित्र स्‍थान हैं, लेकिन बद्रीनाथ इन सभी में अग्रगण्य है।'\n\nपौराणिक कथाओं में यह उल्लिखित है कि पीडि़त मानवता को बचाने के लिए जब देवी गंगा ने पृथ्‍वी पर आना स्‍वीकार किया तो हलचल मच गई, क्‍योंकि पृथ्‍वी गंगा के प्रवाह को सहन करने में असमर्थ थी। फलत: गंगा ने खुद को १२ भागों में विभाजित कर लिया। इन्‍हीं में से अलकनंदा भी एक है जो बाद में भगवान विष्‍णु का निवास स्‍थान बना जिसको बद्रीनाथ के नाम से जाना जाता है। बद्रीनाथ 'पंच बद्री' में एक है।\n\nयोगध्‍यान बद्री (१९२० मीटर की ऊंचाई पर स्थित): लगभग १५०० वर्ष पुराना।\n\nयह कुंड अलकनंदा नदी के किनारे स्थित प्राकृतिक गंधक का सोता(गर्म पानी) का कुंड है। पूजा-अर्चना के पहले श्रद्धालु इस कुंड में पवित्र स्‍नान करते हैं। इसके उपरांत मंदिर में प्रवेश करते हैं। माना जाता है कि इस कुंड का पानी स्‍वास्‍थ्‍य के लिए काफी लाभदायक होता है।\n\nयह कुंड बद्रीनाथ से ४३ किलोमीटर दूर फूलों की घाटी के समीप स्थित है। यह कुंड सिक्‍खों का महत्‍वपूर्ण तीर्थस्‍थल है। यह माना जाता है कि दसवें गुरू गुरू गोबिंद सिंह अपने पिछले जन्‍म में इसी कुंड के तल में बैठकर गहन ध्‍यान में लीन होकर ईश्‍वर में विलीन हुए थे। इस कुंड के पास में ही लक्ष्‍मण मंदिर है जहां इन्‍होंने तपस्‍या की थी।\n\nयह अलकनंदा नदी के किनारे स्थित है। यहां हिंदू धर्मावलंबी अपने पूर्वजों का अंतिम क्रियाकर्म करते हैं।\n\nइसको 'गढ़वाल की रानी' भी कहते हैं। यह चोटि बद्रीनाथ के ऊपर स्थित है। \n\n(चार किलोमीटर दूर): इस गांव में इंडो-मंगोलियन जनजाति निवास करती हैं। माणा गांव तिब्बत के पहले आखिरी भारतीय गांव है। यहीं व्‍यास गुफा है। सरस्‍वती नदी के ऊपर बना प्राकृतिक भीम पुल भी स्थित है। इसके समीप ही वसुंधरा झरना है जो 122 मीटर ऊंचाई पर है। यह सब मिलकर गजब का नैसर्गिक आनंद दृश्‍य उत्‍पन्‍न करता है।\n\n(तीन किलोमीटर दूर): यह मंदिर भगवान बद्रीनाथ के मां को समर्पित है।\n\n\n(25 किलोमीटर): यह एक तीकोना झील है जिसकी परिधि एक किलोमीटर है। इस झील की खासियत यह है कि यह समुद्रतल से 4,402 मीटर की ऊंचाई पर स्थित है। इसका नाम हिंदू धर्म के त्रिदेवों- ब्रह्मा, विष्‍णु और महेश- के नाम पर आधारित है। माना जाता है कि तीनों देवता तीन कोनों पर विराजते हैं। लेकिन यहां जाने का रास्‍ता काफी मुश्किल है। यहीं पर अलकनंदा और लक्ष्‍मण गंगा का संगम स्‍थल भी है जिसको गोबिंदघाट के नाम से जानते हैं। इसके पास गुरू गोबिंद सिंह का गुरूद्वारा भी है।\n\n\n(44 किलोमीटर): शरद ऋतु में श्री बद्रीनाथ जी इसी मठ में आकर विश्राम करते हैं। यह मठ अलकनंदा और धौलीगंगा के संगम स्‍थल से कुछ ऊंचाई पर स्थित है। यह उन चार मठों में से एक है जिसका निर्माण आदि शंकराचार्य ने किया था।\n\nपंच प्रयाग देवप्रयाग, नंदप्रयाग, रूद्रप्रयाग, कर्णप्रयाग और विष्‍णुप्रयाग का संगम स्‍थल है। बद्रीनाथ दर्शन के समय अगर आप चाहें तो इन पांचों स्‍थानों का दर्शन भी कर सकते हैं।\n\nयह गढ़वाल कि पुरानी राजधानी भी है। इसके अलावा श्रीनगर एक महत्‍वपूर्ण सांस्‍कृतिक और शैक्षिक केंद्र भी था। यहां कमलेश्‍वर और किलकेश्‍वर मंदिरों का दर्शन भी किया जा सकता है। \n\nमंदिर के खुलने का समय: मंदिर बसंत पंचमी (फरवरी) के दिन खुलता है। सुबह 4 से दोपहर तक और अपराह्न 3-9 बजे तक। यह मंदिर विजयादशमी (मध्‍य अक्‍टूबर) के दिन बंद होता है। \n", "id": "48298", "title": "उत्तरांचल के चार धाम"}
{"url": "https://hi.wikipedia.org/wiki?curid=48304", "text": "मोदीनगर\n\nमोदीनगर उत्तर प्रदेश राज्य के गाजियाबाद जिले में एक तहसील है जो दिल्ली से लगभग ५० कि॰मी॰ उत्तर दिशा में स्थित है। यह निकटवर्ती शहरों, मेरठ व गाजियाबाद से २४ कि॰मी॰ दूर है। यह उद्योगपति मोदी का गृह स्थान है और यहीं पर शहर के संस्थापक रायबहादुर गूजर मल मोदी ने मोदी उद्योग की नींव रखी थी। इस कारण यह एक बड़ा औद्योगिक क्षेत्र रहा है। पिछले कुछ वर्षों में मोदीनगर की उन्नति शिक्षा के क्षेत्र में भी द्रुत गति से हुई है। मोदीनगर में औद्योगिक क्रांति तो आई, किंतु शहर हरे भरे खेतों एवं बागों आदि से घिरा रहने के कारण यहां पर्यावरण का सान्निध्य भी भरपूर मिलता है। \n\nमोदीनगर की स्थिति यह २६.८६ उत्तर अक्षांश एवं ८०.९१ पूर्व रेखांश में है। यह शहर गाजियाबाद के उत्तर-पश्चिम में राष्ट्रीय राजमार्ग- ५८ (गाजियाबाद-देहरादून) पर मेरठ व गाजियाबाद के ठीक बीच में स्थित है। इससे लगा तीसरा शहर है हापुड़। राजमार्ग के समानांतर ही उत्तर रेलवे का दिल्ली-सहारनपुर रेल मार्ग भी जाता है। मोदीनगर से ही एक पक्की सड़क हापुड़ (२३ कि.मी) को भी जाती है। सन २००१ की जनगणना अनुसार, मोदीनगर की जनसंख्या ११२,९१८ है, जिसमें से ५३% पुरुष एवं ४७% स्त्रियां हैं। मोदीनगर का औसत साक्षरता दर ७५% है। यहां की ११% जनता छः वर्ष से नीचे है।\n\nइस शहर की स्थापना १९३३ में रायबहादुर गूजर मल मोदी ने यहां मोदी चीनी मिल के आरंभ से की थी। इसका नाम अपने वंशनाम मोदी पर मोदीनगर बना कर रखा था। यहां मूलतः बेगमाबाद गाँव था, जिसका ५७१ एकड़ भाग अब इस कस्बे में आता है। बेगमाबाद की स्थापना नवाब ज़ाफर अली ने अपनी एक दिल्ली की बेगम के नाम पर की थी। इसका महत्व व मूल नाम मोदीनगर की औद्योगिक प्रगति के चलते समाप्त सा ही हो गया है। इसके साथ ही १९३९ में कोटोजेम वनस्पति और १९४० में साबुन उद्योग आरंभ किया। इस कंपनी के साबुन में खास बात यह थी, कि अबतक निर्मित साबुनों में चर्बी प्रयोग होती थी, किंतु गूजर मल जी के निर्देश पर पहली बार वनस्पति से पूर्ण हर्बल साबुन का निर्माण हुआ। उसके बाद यहां १९४१ में टिन उद्योग तथा खाद्य पदार्थ उद्योग स्थापित हुए, जिसमें से खाद्य पदार्थों की आपूर्ति भारतीय सेना के लिए की जाती थी। १९४३ में यहां बिस्कुट फैक्ट्री लगाई गई। १९४४में मोती ऑयल मिल की स्थापना हुई। मोदीनगर में मोदी के उद्योगों में मुख्यतः चीनी, खाद्य तेल, कपड़ा (रेयॉन एवं रेशम सहित), साबुन, पेण्ट-रोगन, वार्निश, लालटेन, ग्लीसरीन, सूती धागे, कार्बन डाइ ऑक्साइड एवं आटा का उत्पादन होता है। रानी बाला बाई सिंधिया द्वारा बनवाया गया एक मंदिर, जो पूर्व बेगमाबाद में आता था, अब मोदीनगर के क्षेत्र में आता है। यह मोदीनगर पुलिस स्टेशन के सामने रुक्मिणी देवी कन्या इंटर कॉलिज के निकट बना हुआ है।\n\nशहर में बड़े इंजीनियरी कॉलिज व प्रबंधन संस्थान हैं, जो मोदी उद्योग-गृह द्वारा १९८० के दशक में स्थापित किए गए थे सेंटर फॉर मैनेजमेंट डव्लेप्मेंट (सी एम डी और डॉ॰के.एन.मोदी इन्स्टीट्यूट ऑफ इंजीनियरिंग एंड टेक्नोलॉजी और के एन जी डी इंजीनियरिंग कॉलिज (के एन जी डी)। यहां और कई शैक्षणिक संस्थान भी चल रहे हैं, जैसे – एस आर एम इंस्टीट्यूट ऑफ मैनेजमेंट एंड टेक्नोलॉजी, यूनिक इंस्टीट्यूट ऑफ मैनेजमेंट, इंटरनेशनल इंस्टीट्यूट ऑफ फाइन आर्ट्स (आई आई एफ ए) और इंजीनियरिंग कॉलिज जैसे के एन मोदी इंस्टीट्यूट ऑफ इंजीनियरिंग एंड टेक्निलॉजी। इनके अलावा शहर में कई अन्य शैक्षणिक संस्थाएं भी हैं, जैसे एस आर एम इंस्टीट्यूट ऑफ मैनेजमेंट एंड टेक्नोलॉजी, यूनिक इंस्टीट्यूट ऑंफ मैनेजमेंट, डॉ॰ के एन मोदी इंस्टीट्यूट ऑफ फ़ार्मास्यूटिकल एंड रिसर्च, जिनके कारण मोदीनगर प्रदेश का एक मुख्य शैक्षिक केन्द्र बनता जा रहा है कई अच्छे पब्लिक स्कूल भी यहां गुणवत्तापूर्ण शिक्षा के प्रसार में रत हैं। इनकी सूची यहां के दयावती मोदी पब्लिक विद्यालय से आरंभ होती है। यह मोदी घराने का बनवाया हुआ सार्वजनिक विद्यालय है, जिसने अब तक देश को कई गुणी छात्रों की संख्या दी है। इसके बाद तुलसी राम महेश्वरी पब्लिक स्कूल, मदर टेरेसा एकेडैमी, डॉ॰के एन मोदी साइंस एंड कॉमर्स इंटर कॉलिज –जिसका अनावरण भारत के प्रथम प्रधान मंत्री, पंडित जवाहर लाल नेहरू ने १९५२ में किया था।\n\nयहां की जैन शिकंजी भी इस क्षेत्र की खास प्रसिद्ध है। इसमें एक खास प्रकार का मसाला पड़ता है, जिसके कारण इसका स्वाद लोगों को अस्दा याद रह जाता है। लक्ष्मी नारायण मंदिर, मोदीनगर का प्रसिद्धतम स्थान है, लक्ष्मी नारायण मंदिर, जिसे स्थानीय लोग मोदी मंदिर कहते हैं। यह राष्ट्रीय राजमार्ग सं.५८, जो कि शहर के मध्य से होकर जाता है, पर ही स्थित है। यह १५.२ एकड़ में फैला हुआ है, जिसमें निर्मित क्षेत्रफल है ०.५३ एकड़ है।. इसकी अभिकल्पना कानपुर के प्रसिद् वास्तुकार श्री एम एम रॉय ने की थी। ये वही थे, जिन्होंने दिल्ली के बिरला मंदिर का वार्त तैयार किया था। यह देवी महामाया का एक प्राचीन मंदिर है, जो कि सीकरी कलां गाँव में पड़ता है। इस कारण ही इसे सीकरी की देवी भी कहते हैं। यहां स्थानीय प्रशासन द्वारा आयोजित मेला प्रतिवर्ष चैत्र के नवरात्रों में लगता है। जिसमें श्रद्धालुओं की अथाह भीड़ एकत्र होती है। यह देवी दुर्गा का अवतार मानी जातीं हैं। इसके साथ ही यहां पशुओं का मेला भी लगता है। जहां गांवों के लोग पशुओं क्रय-विक्रय करते हैं। जैन मंदिर \nयहां श्री शांतिनाथ दिगम्बर जैन मंदिर भी है। यह जैन धर्मावलंबियों मं काफी प्रचलित मंदिर है। यह मंदिर लोअर बाजार में मोदी तेल मिल के सामने राष्ट्रीय राजमार्ग पर स्थित है। यहां वार्षिक शांतिनाथ रथयात्रा भी आयोजित की जाती है। लोअर बाज़ार, अपर बाज़ार, कस्बा रोड बाज़ार, गुरुद्वारा रोड बाज़ार, रुक्मिणी मार्किट, यहां के प्रमुख बाज़ार हैं।\n\nमोदीनगर का निकटतम वायु संपर्क है दिल्ली का इन्दिरा गाँधी अन्तर्राष्ट्रीय हवाई अड्डा। यह मोदीनगर से लगभग ६५ कि॰मी॰ दूर है।\n\nमोदीनगर में उत्तर रेलवे की रेल लाइन का रेलवे स्टेशन है। यहां से गाजियाबाद जंक्शन - मेरठ सिटी - सहारनपुर रेलमार्ग की लाइन गुजरती है। इस लाइन पर अच्छा मोदीनगर रेलवे स्टेशन स्थित है। इसकी औसत समुद्रतल से ऊंचाई २२१ मी. है, और इसके दक्षिणी ओर का निकटतम स्टेशन है मुरादनगर, जो ८ कि॰मी॰ दूर है; तथा उत्तरी ओर का निकटतम स्टेशन है मुहिउद्दीनपुर, जो १० कि॰मी॰ दूर है। इसके बाद बड़े स्टेशनों में गाजियाबाद जंक्शन २५ कि.मी तथा मेरठ सिटी २१ कि॰मी॰ पर हैं।\n\nमोदीनगर से राष्ट्रीय राजमार्ग ५८ गुजरता है। इस करण यह दिल्ली से सहारनपुर तक सीधा जुड़ा हुआ है। इसके अलावा यहां से किसी भी बड़े शहर तक सड़क संपर्क उपलब्ध है। यहां के राज्य परिवहन के बस अड्डे से सभी निकटवर्ती शहरों की बसें चलती या निकलती हैं।\n\n\n", "id": "48304", "title": "मोदीनगर"}
{"url": "https://hi.wikipedia.org/wiki?curid=48305", "text": "उत्परिवर्तन\n\nजीन डी एन ए के न्यूक्लियोटाइडओं का ऐसा अनुक्रम है, जिसमें सन्निहित कूटबद्ध सूचनाओं से अंततः प्रोटीन के संश्लेषण का \nकार्य संपन्न होता है। यह अनुवांशिकता के बुनियादी और कार्यक्षम घटक होते हैं। यह यूनानी भाषा के शब्द जीनस से बना है। क्रोमोसोम पर स्थित डी.एन.ए. (D.N.A.) की बनी अति सूक्ष्म रचनाएं जो अनुवांशिक लक्षणें का धारण एंव एक पीढ़ी से दूसरी पीढ़ी में स्थानान्तरण करती हैं, उन्हें जीन (gene) कहते हैं।\n\nजीन आनुवांशिकता की मूलभूत शारीरिक इकाई है। यानि इसी में हमारी आनुवांशिक विशेषताओं की जानकारी होती है जैसे हमारे बालों का रंग कैसा होगा, आंखों का रंग क्या होगा या हमें कौन सी बीमारियां हो सकती हैं। और यह जानकारी, कोशिकाओं के केन्द्र में मौजूद जिस तत्व में रहती है उसे डीऐनए कहते हैं। जब किसी जीन के डीऐनए में कोई स्थाई परिवर्तन होता है तो उसे उत्परिवर्तन (म्यूटेशन) कहा जाता है। यह कोशिकाओं के विभाजन के समय किसी दोष के कारण पैदा हो सकता है या फिर पराबैंगनी विकिरण की वजह से या रासायनिक तत्व या वायरस से भी हो सकता है।\n\nप्रकृति के परिवर्तन में आण्विक डीएनए म्यूटेशन हो सकता है या नहीं कर सकते मापने में परिवर्तन के परिणामस्वरूप एक जावक जीव की उपस्थिति या कार्य है। \n\nजीवन की इकाई कोशिका है और कोशिकाओं का समुच्चय जीवित शरीरी या प्राणी कहा जाता है। कल्पना कीजिए, इस सृष्टि में यदि एक ही आकार के जीव होते, एक ही ऋतु होती और रात अथवा दिन में से कोई एक ही रहा करता तो कैसा लगता। एक ही प्रकार का भोजन, एक ही प्रकार का कार्य, एक ही प्रकार के परिवेश का निवास ऊब उत्पन्न कर देता है इसीलिए हम उसमें किंचित् परिवर्तन करते रहते हैं। प्रकृति भी एकरसता से ऊबकर परिवर्तन करती रहती है। जंतुजगत् की विविधता पर हम दृष्टिपात करें तो पाएँगे कि, उदाहरण के लिए, बिल्ली जाति के जंतुओं में ही कितना भेद है : बिल्ली, शेर, चीता, सिंह, सभी इसी वर्ग के जंतु हैं। इसी प्रकार, कुत्तों में देशी, शिकारी, बुलडाग, झबरा, आदि कई नस्ल दिखलाई देते हैं।\n\nइस विविधता के मूल कारण का ज्ञान सभी को नहीं होता और सबसे बड़ी बात तो यह है कि कौतूहलवश भी कोई इस भेद को जानना नही चाहता। हमें यह वैविध्य इतना सहज और सामान्य प्रतीत होता है कि हमारा ध्यान इस ओर कभी नहीं जाता। किंतु, यदि हम इस वैविध्य के कारण की मीमांसा करें तो सचमुच हमें चकित हो जाना पड़ेगा। इस वैविध्य का मूल कारण उत्परिवर्तन है।\n\nउत्परिवर्तन की परिभाषा अनेक प्रकार से दी गई है, किंतु सभी का निष्कर्ष यही है कि यह एक प्रकार का आनुवंशिक परिवर्तन (hereditary change) है। कोशिकाविज्ञान (cytology) के विद्यार्थी यह जानते हैं कि कोशिकाओं के केंद्रक में गुणसूत्र (chromosomes) एक नियत युग्मसंख्या (no. of pairs) में पाए जाते हैं। इन सूत्रों पर निश्चित दूरियों और स्थानों (loci) पर मटर की फलियों की भाँति जीन्स (genes) लिपटे रहते हैं। जीवरासायनिक दृष्टि से जीन्स न्यूक्लीइक अम्ल (nucleic acids) होते हैं। इनकी एक उल्लेखनीय विशेषता यह है कि ये, कोशिका विभाजन (cell divisions) के समय, स्वत: आत्मप्रतिकृत (self replicated) हो जाते हैं।\n\nडीआक्सीरिबोन्यूक्लिक एसिड (DNA) के वाट्सन-क्रिक माडेलों का अध्ययन करने से ज्ञात होता है कि जब जब डी-एन-ए-की दुहरी कुंडलिनी (double helix) प्रतिलिपित होती है तब तब मूल संरचना की हूबहू अनुकृति (replica) तैयार होती जाती है। इस प्रक्रिया में बिरले ही अंतर पड़ता है। किंतु भूल तो सभी से होती है--प्रकृति भी इससे अछूती नहीं है। प्रतिलिपिकरण के समय, कभी कभी, न्यूक्लिओटाइडों के संयोजन में दोष उत्पन्न हो जाता है। यह दोष दुर्घटनावश ही होता है; इसी को उत्परिवर्तन की संज्ञा प्रदान की गई है।\n\nगोल्डस्मिट् ने उत्परिवर्तन की परिभाषा देते हुए बतलाया है कि उत्परिवर्तन वह साधन (means) है, जिसके द्वारा नए आनुवंशिक टाइप (hereditary types) उत्पन्न होते हैं। डॉ॰जान्स्की और उनके सहयोगियों के मतानुसार उत्परिवर्तन नवीन किस्मों या नस्लों की उत्पत्ति करनेवाले पथभ्रष्ट बिन्दु (point of departure) है।\n\nउद्विकास (Evolution) के अनेक प्रमाणों में उत्परिवर्तन को भी एक प्रमाण माना जाता है। इस संबंध में हालैंड के वनस्पतिशास्त्री, ह्यगो डीविज्र (De Vries) का नाम संमानपूर्वक लिया जाता है। इन्होंने ईनोथेरा लैमाकिएना (eenothera lamarckiana) नामक एक पौधे पर कई प्रकार के प्रयोग किए थे। इस पौधे में प्रतिवर्ष कई प्रकार के स्पीशीज़ होते जाते थे, जिन्हें उन्होंने पाँच समूहों में वर्गीकृत किया और अपने प्रयोगों के परिणामों के आधार पर निम्नलिखित निष्कर्ष निकाले--\n\n1. नवीन स्पीशीज़ की उत्पत्ति क्रमिक न होकर तात्कालिक एक-ब-एक होती है;\n\n2. आरंभ में ये स्पीशीज़ अपने माता पिता की ही भाँति स्थिर होते हैं।\n\n3. एक ही समय में सामान्य तौर पर एक साथ एक जैसे बहुत से स्पीशीज़ उत्पन्न होते हैं।\n\n4. उत्परिवर्तनों की कोई निश्चित दिशा नहीं होती, वे किसी भी रूप में विकसित हो सकते हैं।\n\n5. उत्परिवर्तन बीच बीच में कई बार हो सकता है।\n\nइसी प्रकार के प्रयोग बीडिल एवं टैटम नामक दो अमरीकन जीव वैज्ञानिकों ने न्यूरोस्पोरा (neurospora) नामक फफूँदी (mold) पर किए थे। उन्होंने इस रोग के बीजाणु (spores) को एक्स अथवा अल्ट्रावायलेट किरणों द्वारा अभिकर्मित (treatment) करके उनके बढ़ने की गति की जाँच की। उन्होंने पाया कि कल्चर मीडियम में इस प्रकार के अभिकर्मित बीजाणु बढ़ नहीं पा रहे हैं, अत: उन्होंने कुछ एमिनोएसिडों को मिला दिया। इसके फलस्वरूप वे ही पौधे पुन: वृद्धि को प्राप्त होने लगे। अत: उनका मत था कि विकिरण के कारण बीजाणुओं की सामान्य उत्पादन क्षमता पर आघात पहुँचता है और यह दोष अगली पीढ़ियों में भी वर्तमान रहता है। इसी प्रकार के आकस्मिक आनुवंशिक परिवर्तनों को उत्परिवर्तन कहा जाता है।\n\nसजीव प्राणियों के सभी प्रकार के आकार, आकृति, रासायनिक संरचना, रोग आदि गुणों (characters) का उत्परिवर्तन हो सकता है। इसी आधार पर उत्परिवर्तनों की कई कोटियाँ बना ली गई हैं, जैसे जीन उत्परिवर्तन, गुणसूत्र उत्परिवर्तन आदि। उत्परिवर्तन को तात्कालिक अथवा आकस्मिक आनुवंशिक परिवर्तन कहा गया है। यह परिवर्तन दोषयुक्त ही हो, यह कोई आवश्यक नहीं है। सभी उत्परिवर्तन दूषित या हानिकारक नहीं होते। इनसे लाभ भी होता है और इस प्राकृतिक दोष का लाभ उठाया भी जाता रहा है। इस पर हम यथास्थान पुन: विचार करेंगे।\n\nउत्परिवर्तन की घटनाएँ विरल अथवा यदा-कदा होती हैं। ड्रोसोफिला (drosophila) नामक कदली मक्खी (fruit fly) के अध्ययनों द्वारा ज्ञात हुआ है कि इस प्रकार का उत्परिवर्तन कई लाख सामान्य स्पीशीज़ में से किसी एक में बहुत ही नगण्य रूप में परिलक्षित होता है। आल्टेनवर्ग ने रेस के घोड़ों की आधुनिक तीव्र गति का कारण क्रमिक आरोपित उत्परिवर्तन बतलाया है। यह या ऐसा परिवर्तन सदा लाभप्रद ही हो (आल्टेन वर्ग के मतानुसार), ऐसा नहीं कह सकते। बहुत से उदाहरणों में, इस उत्परिवर्तन के कारण घोड़ों की गति में न्यूनता भी आ सकती है। अत: निष्कर्ष यही निकलता है कि उत्परिवर्तन \"मनमाना परिवर्तन\" (random change) होता है। यहाँ डार्विन का \"प्राकृतिक वरण का सिद्धांत\" (theory of natural selection) अथवा \"योग्यतम का जीवन\" (survival of the fittest) लागू होता है, जिसके अनुसार इस आकस्मिक परिवर्तन को सह सकनेवाले जीव जीवित रह पाते हैं, अन्यथा निर्बलों की मृत्यु हो जाती है। मैंडेल ने मटर की फलियों पर जो प्रयोग किए थे, उनके परिणामों का कारण यही उत्परिवर्तन बतलाया जाता है।\n\nउत्परिवर्तन कब होगा, यह कोई निश्चित रूप से नहीं कह सकता। कोशिकाविभाजन के उपरांत वर्धन (development) की किसी भी अवस्था या चरण (stage) में उत्परिवर्तन की घटना घट सकती है। यदि उत्परिवर्तन किसी एक ही बीजाणु (gamete) या युग्मक में होता है तो भावी संतति में से केवल एक में यह परिलक्षित होगा। उत्परिवर्तित पीढ़ी में से आधी संतति में उत्परिवर्तन के लक्षण वर्तमान होंगे और शेष आधा इनसे अप्रभावित रहेगा। उत्परिवर्तन के लक्षणों से युक्त संततियों की भावी पीढ़ियों में भी वे ही लक्षण दिखलाई देते रहेंगे। काय कोशिकाओं (somatic or body cells) में उत्परिवर्तन हो जाने पर उसे पहचान पाना दुष्कर कार्य होता है। कई बार तो ऐसा भी होता है कि वह सर्वथा अदृश्य हो जाता है और उसपर किसी भी दृष्टि भी नहीं जा पाती। किंतु जनन कोशिकाओं (germ or reproduction cells) में हुए उत्परिवर्तन जनांकिकीय (genetically) दृष्टि से महत्वपूर्ण होते हैं।\n\nउत्परिवर्तन क्यों होते हैं, इसका संतोषजनक उतर जीव वैज्ञानिकों के पास उपलब्ध नहीं है। हाँ, इन लोगों ने कुछ ऐसी विधियाँ निकाली हैं, जिनके द्वारा कृत्रिम या आरोपित ढंग से उत्परिवर्तन किए जा सकते हैं। आरोपित उत्परिवर्तन सर्वदा बाहरी कारणों से ही हो सकता है, जिन्हें हम नीचे दी गई कोटियों में वर्गीकृत कर सकते हैं:--\n\n1. तापक्रम-जननकोशिकाओं में सहनबिंदु तक तापक्रम में वृद्धि कर दी जाए तो उत्परिवर्तन की गति बढ़ जाएगी।\n\n2. रसायन-सरसों के तेल का धुआँ, फार्मैल्डिहाइड पेराक्साइड, नाइट्रस अम्ल आदि का प्रयोग करने पर उत्परिवर्तन दर में वृद्धि हो सकती है।\n\n3. विकिरण-एक्सकिरण, गामा, बीटा, अल्ट्रावायलेट किरणों आदि के प्रयोग से भी उत्परिवर्तन दर में वृद्धि हो जाती है। स्वर्गीय प्रोफेसर एच.जे.मुलर ने इस कारक पर अनेक अद्भुत अनुसंधान किए हैं।\n\nजीन-विनिमय के समय कुछ दुर्घटनाएँ हो सकती हैं। इन दुर्घटनाओं को हम तीन समूहों में विभाजित कर सकते हैं:--\n\n\nइनमें से प्रथम दो प्रकार के परिवर्तन गंभीर माने गए हैं, जिनसे कोशिका की मृत्यु तक हो सकती है। तीसरे प्रकार का परिवर्तन इतना गंभीर नहीं होता। आनुवंशिकी वैज्ञानिकों ने उत्परिवर्तन के निम्नलिखित भेद बतलाए हैं:--\n\n1. जीन या बिंदु उत्परिवर्तन\n\n2. आरोपित उत्परिवर्तन\n\nउत्परिवर्तन की परिभाषा करते हुए बतलाया गया है कि उत्परिवर्तन किसी स्पीशीज़ के आनुवंशिक पदार्थ में उत्पन्न गतिशील रासायनिक परिवर्तन का नाम है। ये परिवर्तन गुणसूत्रों की संरचना तथा संख्या में उत्पन्न होते हैं। अत: इस दृष्टि से किसी जीन की आणविक संरचना (molecular structure) परिवर्तन को \"जीन उत्परिवर्तन\" कहेंगे। किंतु, जब इस प्रकार के परिवर्तन गुणसूत्र के किसी बिन्दुविशेष या खंडविशेष (segment) में दिखलाई देंगे तो उन्हें \"बिंदु उत्परिवर्तन\" कहेंगे। वस्तुत: इन दोनों प्रकार के परिवर्तनों में कोई विशेष भेद नहीं होता, अत: इन दोनों पदों (terms) का पर्याय, रूपों में उल्लेख किया गया है। उत्परिवर्तन तात्कालिक (spontaneous) होते हैं, अत: इन्हें \"तात्कालिक उत्परिवर्तन\" भी कहते हैं। बिंदु उत्परितर्वन अति सूक्ष्म होते हैं और उनका प्रभाव संपूर्ण जीव परिवर्तन पर नहीं पड़ता। अत: उत्परिवर्तन शब्द का प्रयोग साधारणतया बिंदु उत्परिवर्तन के लिए ही किया जाता है।\n\nकिसी मनुष्य की जनन कोशिका में जीन उत्परिवर्तन होने पर यह उसके युग्मनज (zygote) में स्थानांतरित हो जाता है और इस प्रकार इन कोबिकाओं द्वारा उत्पन्न नई पीढ़ी तक पहुँच जाता है। असंख्य बार कोशिका-विभाजनों के फलस्वरूप उत्परिवर्तन जीन भी अपनी प्रतिलिपियाँ उत्पन्न करते करते किसी लक्षण या गुण विशेष के लिए प्रभावी (dominant) बन जाता है।\n\nप्रभावी उत्परितर्वनों को उनकी वाहक कोशिकाओं में स्थित गुणसूत्रों या जीनों में सरलतापूर्वक ढूँढ़ा जा सकता है। किंतु ऐसे उत्परिवर्तन सुप्त (recessive) उत्परिवर्तनों की तुलना में कम ही दृष्टिगोचर होते हैं। परंतु जहाँ तक मनुष्य में हुए उत्परिवर्तनों का प्रश्न है, ऐसे उत्परिवर्तन अधिकतर प्रभावी हो बतलाए गए हैं। लिंगसहलग्न उत्परिवर्तन (sex-linked mutation) विषमयुग्मी (heterogamous) नरों में ही अधिकतर दिखालाई देते हैं क्योंकि इनमें लिंगसहलग्न प्रभावी जीन पाए जाते हैं। अत: नर जनकों के प्रसुप्त उत्परिवर्तन द्वितीय पीढ़ी की नर संतानों में ही दिखलाई देते हैं। मनुष्य के अधिकांश लिंगसहलग्न उत्परिवर्तन प्रसुप्त माने गए हैं।\n\nउभययलिंगाश्रयी पादपों (monoecious plans) में बहुधा दृष्टिगोचर होते हैं। अप्रभावी उत्परिवर्तन यदि जननकोशिकाओं में उत्पन्न होते हैं तो भावी संततियाँ अवश्य ही विषमयुग्मजी (heterozygous) होंगी। अलिंगसूत्री अप्रभावी उत्परिवर्तन एक बार जब उत्पन्न हो जाते हैं, तो कई पीढ़ियों तक दिखलाई ही नहीं देते। किंतु यही उत्परिवर्तन यदि लिंगसहलग्न होते हैं, तो अगली पीढ़ी में ही प्रभावी हो जाते हैं।\n\nप्राणघातक उत्परिवर्तनों (lethal mutations) को अधिकतर अप्रभावी या प्रसुप्त माना जाता है। प्राणघातक उत्परिवर्तन यदि जननकोशिका (germ cell) में ही जाते हैं, तो भावी संतति विषमयुग्मी होगी। यदि ऐसे उत्परिवर्तन अंडा देनेवाले जंतुओं में हो जाएँ तो विषमयुग्मजी जनकों के लगभग 1। 4 अंडों से बच्चे ही नहीं उत्पन्न होंगे। लगभग इतनी ही संततियाँ भ्रौणिक परिवर्धन (embryonic) की विविध दशाओं में, जन्म के समय अथवा जन्म लेने के तत्काल बाद मर जाएँगी। घातक उत्परिवर्तनि अलिंगसूत्रों में आम तौर पर दिखलाई देते हैं और ये किसी ये गुणसूत्र में हो सकते हैं। समयुग्मजी (homoygous) मुर्गी के भ्रुण के गुणसूत्रों में यदि घातक जीन हों तो ऐसी संतति का कंकाल कुरूप या टेढ़ा मेढ़ा होगा और वह जन्म के पूर्व ही मर गई होगी। किंतु विषमयुग्मी भ्रुणों से बच्चे उत्पन्न होते हैं और जीवित भी रहते हैं, भले ही उनके अस्थिपंजर टेढ़े मेढ़े हों। ऐसे बच्चों की क्रीपर फाउल (creeper fowl) कहते हैं, क्योंकि मुर्गी के इन बच्चों के पैर और कमर ठिंगने होते हैं।\n\nविरल उदाहरणों में प्रतिलोमित उत्परिवर्तन भी हो जाते हैं। कभी-कभी उत्परिवर्तित जीन अनेक पीढ़ियों तक वर्तमान रह जाता और एक ही कुल के सहस्रों सदस्यों में फैला होता है। किंतु, जब सहसा किसी सदस्य की जननकोशिका में कोई जीन सामान्य अप्रभावी युग्मविकल्पी (allele) को उत्परिवर्तित कर देता है तो ऐसी स्थिति में एक और उत्परिवर्तन हो जाता है। इस प्रकार के पुनरुत्परिवर्तन को प्रतिलोम उत्परिवर्तन की संज्ञा प्रदान की गई है। इससे यह निष्कर्ष निकलता है कि उत्परिवर्तन की रोगी दशा पुन: सामान्य की ओर परिवर्तित हो सकती है। बैक्टीरिया में कुछ उत्परिवर्तित दशाएँ ऐसी भी होती हैं जिनमें वे विटामिन बनाने की क्षमता खो बैठते है। किंतु कुछ काल बाद वे पुन: विटामिन उत्पन्न करने लगते हैं। उनके सामान्य अवस्था में पुन: लौट आने को पूर्वकारी उत्परिवर्तन कहते हैं।\n\nकायिक उत्परिवर्तन साधारणतया शरीर के ऊतकों में ही दृष्टिगोचर होते हैं। कायिक उत्परिवर्तनों का प्रभाव दीर्घकालिक नहीं होता। भ्रौणिक अवस्था की प्राथमिक दशाओं में होनेवाले उत्परिवर्तनों के कारण शरीर में चकत्ते बन जाते हैं। वैज्ञानिकों का मत है कि कैन्सर भी एक प्रकार का कायिक उत्परिवर्तन ही है। ड्रोसोफिला मक्खी की आँखे सामान्यतया लाल होती हैं, किंतु श्वेत धब्बे या एक आँख में पूरी तरह की सफेदी भी दिखलाई पड़ सकती है। ऐसी मक्खियों को मोजेक कहा जाता है। इस प्रकार के उत्परिवर्तनों के अनेक उदाहरण दिए जा सकते हैं।\n\nवैज्ञानिकों ने प्रयोगों द्वारा पता लगाया है कि उत्परिवर्तनों पर परिवेश का प्रभाव तीन प्रकार से पड़ता है, तापक्रम द्वारा, कतिपय रसायनों द्वारा और किरणन द्वारा।\n\nतापक्रम- उत्परिवर्तन पर तापक्रम का क्या प्रभाव पड़ता है, इसपर अधिकतर प्रयोग कदली मक्खी, ड्रोसोफिला, को ही लेकर किए गए हैं। एक ऐसे ही प्रयोग में जब लिंगसहलग्न अप्रभावी घातक जीनों का अध्ययन किया गया तो पता चला कि 14 डिग्री सें.ग्रे. पर 0.087 प्रतिशत, 22 डिग्री सें.ग्रे. पर 0.188 प्रतिशत और 28 डिग्री सें.ग्रे. पर 0.325 प्रतिशत घातक जीन उत्पन्न हुए। इससे एक बात यह स्पष्ट होती है कि तापक्रम में यदि 10 डिग्री की भी वृद्धि हो जाती है तो उत्परिवर्तन की दर में दूनी अथवा तिगुनी वृद्धि हो जाती है। इस प्रसंग में एक मनोरंजक बात यह भी ध्यान देने योग्य है कि तापक्रम में वृद्धि द्वारा ही नहीं, अपितु अतिशय न्यूनता द्वारा भी उत्परिवर्तन प्रभाव पड़ सकता है। ड्रोसोफ़िला मिलेनोगैस्टर के तीन दिनों के डिंभों (larvae) को -6 डिग्री ताप (शीताघात) पर रखने पर देखा गया कि 25 से 40 मिनट के भीतर इनके एक्स तथा द्वितीय गुणसूत्रों में घातक उत्परिवर्तन की दर तीनगुनी हो गई। अस्तु, यह विचित्र बात है कि शीत तथा ताप में अतिशय वृद्धि का लगभग एक समान ही प्रभाव पड़ता है। ऐसा क्यों होता है, इस पर अभी अधिक प्रकाश नहीं पड़ा है।\n\nउत्परिवर्तन पर रासायनिक प्रभाव के फलों का अध्ययन अनेक प्रकार से किया गया है। रासायनिक अभिकर्मो द्वारा उत्परिवर्तन दर में वृद्धि का प्रयास अनेक विधियों द्वारा किया गया है। इस प्रसंग में ओवरबैश और राबसन (Auerbach and Robson) द्वारा अभी हाल में ही (1949 ¨Éå) किए गए प्रयोगों द्वारा ज्ञात हुआ है कि सरसों का धुआँ अत्यधिक प्रभावकारी उत्परिवर्तक माध्यम है। वयस्क ड्रोसोफिला में उचित मात्रा में दिए गए धुएँ के प्रभाव को देखने पर ज्ञात हुआ कि इससे उत्परिवर्तन दर में 10 प्रतिशत से भी अधिक की वृद्धि हो जाती है। सरसों के धुएँ के अतिरिक्त अनेक पराक्साइडें (peroxides), फार्मेलीन, पर्मेन्गनेट, यूरीथेन, कैफीन आदि भी उत्परिवर्तन दर में वृद्धि करने वाले प्रमाणित हुए हैं। सरसों तथा पराक्साइडों के अतिरिक्त दूसरे रसायनों के प्रभाव अपेक्षाकृत कम ही देखे गए। दूसरी कमी इनमें यह भी पाई गई कि इनका प्रभाव सूत्रोविभाजन (mitosis) के विशेष चरणों में या परिवर्तन की विशेष दिशाओं में ही दृष्टिगोचर होता है। इसी प्रकार कुछ रसायन केवल नर को हर प्रभावित कर पाते हैं, मादा को नहीं। इसका कारण यह बतलाया गया है कि जब तक कोई रसायन कोशिका के केंद्रक आवरण की भेदकर भीतर तक नहीं पहुँच जाता, तब तक उसका प्रभाव संदिग्ध ही होगा; दूसरे, बाहरी रसायन की कोशिकाद्रव्य ही यदि निष्प्रभावित कर देगा, तो उसका प्रभाव तो होगा ही नहीं।\n\nकिरणन या विकिरण (Irradiation)- द्वारा उत्परिवर्तन की संभावना पर एच. जे. मुलर ने सन् 1927 में कुछ प्रयोग किए थे। उन्होंने ड्रोसोफिला पर एक्स-किरणों का प्रक्षेपण करके अनेक प्रकार के उत्परिवर्तन उत्पन्न करने में सफलता प्राप्त की। तब से अब तक मक्का, जौ, कपास, चुहिया आदि पर भी किरणन के प्रभावों का अध्ययन करने को जिस विधि को निकाला, उस सी.एल.बी (C.L.B.) विधि कहते हैं। इस विधि द्वारा ड्रोसोफिला के एक्स-गुणसूत्रों में नए घातक (lethal) जोनों की खोज की जाती है।\n\nसी.एल.बी. का तात्पर्य है : सी = cross-over suppressor. एल = recessive lethal तथा बी = bar eyes। मादा ड्रासाफ़िला के एक एक्स-गुणसूत्र में उपर्युक्त तीन विशेषताएँ (एक विनिमयज निरोधक जीन, एक अप्रभावी घातक जीन और बार नेत्रों का प्रभावी जीन) छाँटकर अलग कर ली जाती हैं और दूसरे एक्स-गुणसूत्र को सामान्य ही रखा जाता है। नर मक्खियों में एक्स-किरणें आरोपित कर उन्हें सी.एल.बी. मक्खियों से मैथुनरत किया जाता है। इनसे उत्पन्न बार मादा बच्चों में सी.एल.बी. गुणसूत्र रहते हैं, जो माता से प्राप्त होते हैं। पिता से उन्हें अभिकर्मित एक्स-गुणसूत्र मिलते हैं। इन बार मादाओं का किसी भी नर से संयोग कराने पर जो संतानें उत्पन्न होती हैं, उनमें आधे पुत्रों (द्वितीय पीढ़ी) में सी.एल.बी. गुण सूत्र होते हैं; यदि ये एक्स-सूत्र घातक हुए तो ये भी सभी पुत्र मर जाते हैं। किंतु सभी मादासंततियाँ जीवित रहती हैं, क्योंकि उनमें सामान्य एक्स-सूत्र रहता है। इस प्रकार, इस विधि द्वारा स्पष्ट और अस्पष्ट दोनों प्रकार के उत्परिवर्तनों का अध्ययन किया जाता है।\n\nएक्स-किरण का प्रभाव उसकी मात्रा पर निर्भर करता है। मुलर ने मात्रा में वृद्धि करके उत्परिवर्तन दर में वृद्धि का प्रभाव देखा था। आगे चलकर उनके शिष्य ओलिवर ने और भी प्रयोग किए और अनेक प्रकार के तथ्य उपस्थित किए। एक्स-किरणों का प्रभाव इतना अधिक इसलिए पड़ता है कि वे गुणसूत्रों को भंग कर देती हैं, जिनसे भाँति भाँति के प्रभाव दृष्टिगोचर होते हैं। इनके अतंर्गत् स्थानांतरण प्रतिलोमन (inversion), डिलीशन (delition) द्विगुणन आदि समाविष्ट हैं। सच पूछिए तो किरणन, चाहे वह किसी भी प्रकार का हो, तभी उत्परिवर्तन करता है, जब उसमें आयन उत्पन्न करने की क्षमता हो। उदाहरण के लिए, रेडियम में तीन प्रकार के विकिरण (अल्फा, बीटा, गामा) उत्पन्न होते हैं। लैन्सन ने गामा विकिरण पर कई सफल प्रयोग किए हैं।\n\nअल्ट्रावायलेट प्रकश- अल्टेनवर्ग ने अल्ट्रावायलेट प्रकाशकिरणों के उत्परिवर्तित प्रभावों के ड्रोसोफ़िला पर प्रयोग किए हैं। उन्होंने वयस्क मक्खियों के स्थान पर उनके अंडों पर किरणन किया। इन किरणों का प्रभाव उच्चतर जंतुओं और मनुष्यों पर न पड़कर केवल बहुत कोमल जंतुओं और जनन कोशिकाओं पर ही पड़ सकता है। इनकी शक्ति बहुत मंद तथा न्यून होती है। जब तक इन्हें विशेष रसायनों से संलग्न नहीं किया जाता, तब तक इनकी कार्यक्षमता हीन ही रहती है। इन किरणों का प्रभाव एक्स-किरणों की ही भॉति होता है और ये भी जीन उत्परिवर्तन तथा गुणसूत्रीय विपथन (aberrations) दोनों उत्पन्न करते हैं। आयनकारक विकिरण के फलस्वरूप गुणसूत्रों में यदि एकल भंग (single break) होता है, तो ऊतकों का सूक्ष्म अध्ययन आवश्यक होगा। किंतु, जब दोहरा भंग होता है और वह भी एक ही गुणसूत्र में, जब उनसे हीनता (deficiency) और प्रतिलोमन (inversion) उत्पन्न होगा। यही दोहरा भंग यदि असमजात (non-homologous) गुणसूत्रों में होता है तो स्थानांतरण उत्पन्न होगा।\n\nउत्परिवर्तनों के महत्व के निम्नलिखित पक्ष हो सकते हैं-\n\nउद्विकासीय महत्व - आरंभ में ही हमने देखा है कि सृष्टि के जीवजगत् में विविधता दृष्टिगोचर होती है। उद्विकास सिद्धांत (evolution theory) की मान्यता है कि यह सारा दृश्यजगत् अणु से ही महान हुआ है। अर्थात् प्रत्येक महान की इकाई कोई न कोई अणु है। यही अणु एक से दो, दो से चार, आठ, सोलह और अनंत तथा अकथ्य और अकल्पनीय गुणनों के दौर से गुजरता गुजरता दैत्याकार रूप धारण कर लेता है। जीवजगत् की विविधता के संबंध में कोई व्यवस्थित व्याख्या उपलब्ध नहीं है, तथापि इस संबंध में अब तक जो कुछ कहा सुना गया है, उसका सारांश इस प्रकार है-\n\nजीवोत्पत्ति की आदिम अवस्थाओं में पृथ्वी का वातावरण अनिश्चित और भौगोलिक परिवेश आज जैसा नहीं था। भौतिक और रासायनिक दृष्टि से तत्कालीन धरती विशेष प्रकार के संक्रमण काल से होकर गुजर रही थी। वायुमंडलीय प्रभावों से जीव जंतुओं की आकृति, आकार, वर्ण, आदि पूर्णरूपेण प्रभावित थे। प्रकृति जीवों को संरक्षण प्रदान करने की स्थिति में नहीं थी। केवल वे ही जीव जीवित रह पाते थे, जो सबल थे। वायुमंडलीय प्रभाव शक्तिशाली होने के कारण कोमल जीवों के गुणसूत्रों में परिवर्तन हो जाना सामान्य बात रही होगी। इससे नए नए प्रकार के जीव जंतुओं का विकास तेजी से हुआ होगा। यही कारण है कि जिस तेजी से वे फैले उसी गति से समाप्त होते गए। उनका चिह्न, उनको सत्ता का प्रमाण, जीवाश्मों (fossils) में सिमटकर रह गए।\n\nगुणसूत्रों में परिवर्तन के फलस्वरूप जंतुकुलों में ही नहीं, स्पीशीज़ तक में विविधता आ गई। यह विविधता आज तक वर्तमान है और अब इसमें परिवर्तन की संभावना (कम से कम, प्राकृतिक रूप से) कम ही है। कारण यह है कि आज का प्राकृतिक पर्यावरण पर्याप्त दूषित हो गया है और भाँति भाँति के तकनीकी तथा वैज्ञानिकी आविष्कारों द्वारा मनुष्य प्रकृति को अपनी चेरी बनाता जा रहा है। यही कारण है कि अब उत्परिवर्तन के लिए कृत्रिम साधनों का प्रयोग करना पड़ता है।\n\n2. सामाजिक महत्व- कृत्रिम साधनों द्वारा उत्परिवर्तन कराकर जीव, चिकित्सा और कृषि वैज्ञानिक नस्लसुधार, रोगमार्जन, उत्पादनवृद्धि और मानवकल्याण की अनेक योजनाओं को क्रियान्वित कर रहे हैं। कृषि क्षेत्र में पशुओं तथा अनाजों का नस्लसुधार और उत्पादनवृद्धि उत्परिवर्तन का एक महत्वपूर्ण पक्ष प्रमाणित हुई है। आनुवंशिकी की एक नवीन शाखा सुजनन विज्ञान (eugenics) को वैज्ञानिक तेजी से विकसित करने में लगे हुए हैं।\n\nसुजनन विज्ञान के दो पक्ष हैं: (1) सकारात्मक तथा (2) नकारात्मक। सकारात्मक सुजनन विज्ञान का लक्ष्य अच्छी और मनचाही संतति उत्पन्न करना है। इसके लिए ऐसे निर्दोष माता पिता (जनक) का चयन करना होगा, जैसा हम चाहते हैं। इनके संयोग से जो संततियाँ उत्पन्न होंगी उनकी सूक्ष्म एवं गंभीरतापूर्वक जाँच कर उन्हीं का पुन: संयोग कराया जाएगा। सामाजिक सांस्कृतिक मर्यादाओं की उस समय क्या स्थिति होगी, यह तो समय की बतलाएगा।\n\nनकारात्मक सुजनन विज्ञान इसी योजना का दूसरा पक्ष है। इसके अतंर्गत ऐसे आनुवंशिक रोगों से ग्रस्त मनुष्यों का चुनाव किया जाएगा, जो सामाजिक दृष्टि से अवांछनीय समझे जाएँगे। उनके दोषों को जीन उत्परिवर्तन की कृत्रिम विधियों द्वारा नष्ट करने का प्रयास किया जाएगा। अभी तक वैज्ञानिक इन योजनाओं के सैद्धांतिक पक्ष पर ही ध्यान देने में लगे हैं, इनका व्यावहारिक प्रयोग अभी भविष्य के गर्भ में हैं। दूसरी और औद्योगिक और तकनीकी आविष्कारों के प्रसार के कारण वातावरण नम एवं जलदूषित होता चला जा रहा है। अणु बमों के परीक्षणों, अनावश्यक युद्धों में घातक बमों के प्रयोगों के कारण विकिरण प्रभाव धीरे धीरे फैलते जा रहे हैं। यदि इन पर नियंत्रण नहीं रखा गया तो वह दिन दूर नहीं जब जीव इस धरती से लुप्त हो जाएँगे और पृथ्वी भी चंद्रमा की भॉति निर्जन हो जाएगी। चिकित्सा के क्षेत्र में एक्स-किरणों तथा अन्य किरणों और प्रकाशों के प्रयोग के भी घातक एवं मंद प्रभावों की ओर लोगों का ध्यान जाने लगा है। चिकित्सकों के मन में यह आशंका घर करती जा रही है कि तात्कालिक लाभ करनेवाली चिकित्साविधियाँ कहीं भयानक और घातक न हो जाएँ।\n\nजनसंख्या आनुवंशिकी के नाम से विज्ञान की एक नई शाखा तेजी से विकसित हो रही है। इसके अंतर्गत मानवकल्याण की अनेक समस्याओं पर गंभीरतापूर्वक विचार किया जा रहा है। आज का विश्व बहुत सीमित एवं संकुचित होता जा रहा है। एक महाद्वीप से दूसरे महाद्वीप तक पहूँचने में अब कुछ घंटों का ही समय लगता है। अतंरराष्ट्रीय आवागमन, परिव्रजन, युद्ध, शरणार्थी जीवन आदि के कारण मनुष्य अत्यधिक घुलते मिलते जा रहे हैं। इस घालमेल के परिणामों का अध्ययन करना इस नई शाखा का मुख्य लक्ष्य है। उत्परिवर्तन के लिए संकरण (cross-breeding) की एक ऐसी विधि आज वैज्ञानिकों को सुलभ है, जिसका प्रयोग वे धड़ल्ले से करते जा रहे हैं। इसका परिणाम आगे क्या होगा, यह तो अभी भविष्य के गर्भ में है।\n\nमनुष्य के कल्याण के लिए जनसंख्या आनुवंशिकी क्या कुछ कर पाएगी, यह अभी से कुछ नहीं कहा जा सकता। विश्व की जनसंख्या जिस द्रुत गति से बढ़ती जा रही है और भोजन तथा आवास की समस्याएँ जितनी गंभीर बनती जा रही है, उनसे आशंका उत्पन्न होती है कि कहीं डाइनोसोरों, उड़नदैत्यों (flving demons) आदि की भाँति मनुष्य भी एक न एक दिन पृथ्वी से लुप्त (extinct) हो जाए। उत्परिवर्तन, जीन विनिमय, संकरण और अंगों के प्रतिरोपण, कृत्रिम गर्भाधान, कृत्रिम उर्वरक द्वारा अन्नोत्पादनवृद्धि शुद्ध और असली घी, दूघ, तेल आदि के स्थान पर वनस्पति, दुग्धचूर्ण और कपास, ऊन, रेशम, पाट आदि के वस्त्रों के स्थान पर नाइलन, टेरिलोन पोलिएस्टर, काँच, प्लास्टिक आदि का प्रयोग जिस द्रुत गति से हो रहा है उससे भाँति-भाँति आशंकाओं का उठना स्वाभाविक ही होगा।\n\n", "id": "48305", "title": "उत्परिवर्तन"}
{"url": "https://hi.wikipedia.org/wiki?curid=48306", "text": "सूक्ष्मजैविकी के स्वर्ण युग\n\nसूक्ष्मजैविकी जीव विज्ञान की एक शाखा है।\n\nसूक्ष्मजीव विज्ञान की वर्तमान स्थिति के बारे में थोड़ा ऐतिहासिक संदर्भ में विचार करना उपयुक्त होगा। इस विज्ञान ने अपने इतिहास में कई उावल अध्यायों की रचना की है। आधुनिक सूक्ष्मजीव वैज्ञानिक पाश्चर, कोच और उनके विद्यार्थियों की बदौलत इस विज्ञान ने उन्नीसवीं सदी में शानदार ढंग से प्रवेश किया था। शुरू से ही सूक्ष्मजीव विज्ञान के अनुसंधान व उपयोग ने स्वास्थ्य, पोषण और पर्यावरण पर असर डाला है। इस तरह से इस विज्ञान का समाज पर व्यापक असर देखा जा सकता है। गौरतलब है कि प्रमुख संक्रामक रोगों की सूक्ष्मजैविक प्रक्रिया की खोज उन्नीसवीं सदी के प्रथम बीस वर्षों में हो चुकी थी और इसके फलस्वरूप इन बीमारियों की रोथाम व इलाज के प्रयास शुरू हो चुके थे। आज इस्तेमाल हो रहे कई रोग-प्रतिरोधी टीके शुरूआती सूक्ष्मजीव विज्ञानियों की ही देन हैं।\nदूसरी महत्वपूर्ण बात यह रही कि शुरूआती अनुसंधान से प्रकृति में पदार्थों के चक्रों को समझने मदद मिली और इस समझ ने खाद्य उत्पादन व परिरक्षण के लिए एक तार्किक आधार उपलब्ध कराया। यह सूक्ष्मजीव विज्ञान का प्रथम स्वर्ण युग था।\nबीसवीं सदी के प्रथम कुछ दशकों में सूक्ष्मजीव विज्ञान कई स्वतंत्र शाखाओं में बंट गया। पाश्चर ने चिकित्सकीय व पर्यावरणीय सूक्ष्मजीव विज्ञान में एक-से तरीकों का उपयोग करके इस विषय में एकीकरण लाने का जो प्रयास किया था उसका स्थान विशिष्ट विषयों ने ले लिया। इस अवधि में चिकित्सा से संबंधित सूक्ष्मजीव वैज्ञानिक और प्रतिरक्षा वैज्ञानिक मूलत: जीव के स्तर पर शोध कार्य कर रहे थे। कोशिश थी की परजीवी और उसके मेजबान की गतिविधियों का एकीकरण किया जाए। दूसरी ओर पर्यावरण सूक्ष्मजीव वैज्ञानिकों का ध्यान रासायनिक प्रक्रियाओं पर था। रूस के सर्जाई विनोग्राद्स्की और हॉलैण्ड के मार्टिनस बीयेरिंक और अल्बर्ट क्लूवर के शोध कार्य का परिणाम था कि पर्यावरणीय सूक्ष्मजीव विज्ञान धीरे-धीरे तुलनात्मक जैव रसायन की एक शाखा बन गया। इसमें जोर इस बात पर था कि समस्त सजीवों में जैव-रासायनिक प्रक्रियाएं एक सी होती हैं।\nमोटे तौर पर कहें, तो इस अवधि में सूक्ष्मजीव विज्ञान पूरी तरह कोशिका विज्ञान बनकर नहीं उभरा था। शेष जीव विज्ञान को तो काफी व्यापक कोशिकीय खोजबीन का लाभ मिला था, हालांकि कोशिकाओं को अलग-अलग करना और इलेक्ट्रॉन सूक्ष्मदर्शी अभी पूरे जोरदार ढंग से उभरे नहीं थे। उस समय प्रायोगिक जीव विज्ञान पर जैव-रसायन शास्त्रियों और उनकी उत्कृष्ट उपलब्धियों का बोलबाला था खास ताग्र से वे मूल शरीरी क्रियाओं का खुलासा करने में सफल रहे थे।\nमगर इस सबसे यह समझने की दिशा में कोई मदद नहीं मिली थी कि बैक्टीरिया भी कोशिका होते हैं और उनका एक जटिल संगठन होता है। जैव रासायन से प्रेरित शोधकर्ता बैक्टीरिया को कण मानते थे, जिन्हें आप रेत के साथ पीस सकते हैं या दबाव कम करके फोड़ सकते हैं। बैक्टीरिया कोशिका के प्रमुख घटक हैं। बैक्टीरिया कोशिका के प्रमुख घटक कोशिका भित्ती, कोशिका झिल्ली, जीवद्रव्य और न्यूक्लिआइउ का धुंधला सा चित्र बना था। बैक्टभ्रिया और उनकी संरचना तीखी व जज्बाती बहस के विषय थे। कुछेक ही ऐसे सूझबूझ वाले शोधकर्ता थे जिनका काम आने वाले वर्षों में टिक सका उस समय इस विषय को बैक्टीरिया कोशिका विज्ञान कहा जाता था। इस विषय को बैक्टीरिया कोशिका विज्ञान कहा जाता था। इस विषय में काम कर रहे लोगों के अलावा शेष लोग तो बैक्टीरिया और शायद वायरस को भी थोड़ा विचित्र ही मानते थे। इस बात पर भी सहमति नहीं बन पाई थी कि बैक्टीरिया कोशिका है या नहीं। उनमें जीन्स की उपस्थिति की बात तो अभी बहुत दूर थी। इस जमाने की प्रवृत्त् िका अंदाज इसी बात से लगाया जा सकता है कि जब 1928 में फे्रड ग्रिफिथ ने बैक्टीरिया में जिनेटिक फेरबदल की हैरतअंगेज खोज की तो इसे लेकर कोई उत्साह पैदा नहीं हुआ था।\n\nसूक्ष्मजीव विज्ञान का दूसरा स्वर्ण युग 1940 के दशक में आणविक जिनेटिक्स के साथ शुरू होता है। इस युग का आगाज 1943 में साल्वेडॉर लूरिया और मैक्स डेलब्रुक के सुंदर प्रयोग के साथ हुआ था। इन वैज्ञानिकों ने बैक्टीरिया तंत्र की मदद से विकासवादी जीव विज्ञान के एक बुनियादी सवाल को सुलझाने का प्रयास किया था। सवाल यह था क्या उत्परिवर्तन स्वत: होते हैं या पर्यावरण के दबाव में होते हैं? नाटकीय ढंग से, इस प्रयोग ने दर्शाया था कि जीव विज्ञान के कुछ महत्वपूर्ण सवालों को समझने के लिए बैक्टीरिया व बैक्टीरियाभक्षियों का उपयोग बखूबी किया जा सकता है। इसके कुछ ही समय बाद 1946 में जोशुआ लेडरबर्ग ने ब वैक्टीरिया में संलयगन (कॉन्जूगेशन) की खोज की। इस खोज ने जीव विज्ञान को एक नई दिशा दी। यदि बैक्टीरिया समागम कर सकते हैं, तो वे अवश्य कोशिकाएं होना चाहिए।\nइन जबर्दस्त उपलब्धियों के बाद 1960 के दशक में कई ऐसी खोजें हुई जिन्होंने नए रास्ते खोले। इन खोजों का संबंध मूल जैविक प्रक्रियाओं से था। इनमें डीएनए की संरचना, प्लास्मिड्स का अस्तित्व व महत्व, जीन अभिव्यक्ति का नियमन तथा जिनेटिक कोड का खुलासा शामिल हैं। अब स्थिति यह हो गई कि यदि आप जीव विज्ञान के अग्रिम मोर्चे पर रहना चाहते हैं, तो आपको सूसक्ष्मजीव मॉडल्स के साथ काम करना ही होगा। लगभग इसी समय एण्टीबायोटिक्स का व्यापक उपयोग होने लगा था। इसके बाद सूक्ष्मजीव विज्ञान की एक प्रमुख शाखा रोगाणुओं का अध्ययन नेपथ्य में चली गई। वास्तव में कुछ लोगों ने तो घोषणा कर डाली थी कि संक्रामक रोग समाप्त होने को हैं और इसके साथ ही चिकित्सकीय सूक्ष्मजीव विज्ञान अतीत का विषय हो जाएगा। अलबत्ता यह घोषणा थोड़ी बड़बोली साबित हुई है। बहरहाल 1950 से 1970 के बीच सूक्ष्मजीव विज्ञान लगभग आणविक जीव विज्ञान का समानार्थी हो गया था।\n\nधीरे-धीरे सूक्ष्मजीवों से सीखी गई बातें अन्य जंतुओं व वनस्पतियों की कोशिकाओं के अध्ययन में भी उपयोगी पाई गई। खास तौर से खमीर जैसे जीवों में तो इन्हें सीधे-सीधे लागू किया जा सकता था। अन्य जीवों में इतनी आसानी से छेड़छाड़ नहीं की जा सकती और न ही वे बैक्टीरिया की रफ्तार से संख्या वृद्धि करते हैँ। इनके अध्ययन में तो डीएनए क्लोनिंग व डीएनए श्रृंखला के निर्धारण की तकनीकों से और भी ज्यादा लाभ हुआ। परिणाम यह हुआ कि कई शोधकर्ता बैक्टीरियाभक्षियों को छोड़ यूकेरियोटिक कोशिकाओं की ओर दौडे।\n\nसूक्ष्मजीव विज्ञान के दिन फिर पलटे हैं। लग रहा है कि यह विज्ञान तीसरे स्वर्ण युग में प्रवेश कर रहा है। इस बात को हम निम्नलिखित संदर्भों में देख सकते हैं।\nसूसक्ष्मजीव इकॉलॉजी: किसी समय यह सूक्ष्मजीव विज्ञान की एक विशिष्ट शाखा थी मगर अब केन्द्र में आती जा रही है पोलीमरेज चेन रिएक्शन तथ्ज्ञा क्लोनिंग तकनीक की बदौलत अब यह संभव हो गया है कि आप मॉडल जीवों के संकीर्ण दायरे से मुक्त होकर लगभग किसी भी सूक्ष्मजीव का अध्ययन कर सकते हैं। इनमें वे सूक्ष्मजीव भी शामिल हैं जिन्हें प्रयोगशाला में कल्चर करना संभव नहीं हो पाया है। एक अनुमान के मुताबिक ये कुल सूक्ष्मजीवों में से 99 प्र्रतिशत हैं।\nअब हम इस तरह के सवालों के जवाब दे सकते हैं। कौन-सा जीव कहां रहता हैं, क्या करता है औरजिनेटिक रूप से किससे संबंधित है। इसके परिणामस्वरूप ज्ञात सूक्ष्मजीवी दुनिया बहुत विशाल हो गई है। आर्किया जैसे पूरे नए समूह सामने आए हैं। सूक्ष्मजीव एकदम अनपेक्षित जगहों पर खोजे जा सके हैं। जैसे समुद्री गर्म सोते और चट्टानों की गहरी दरारों में। ये ऐसे सूक्ष्मजीव हैं जो सूर्य की ऊर्जा और ऑक्सीजन पर निर्भर नहीं हैं। इन्होंने सूक्ष्मजीव इकॉलॉजी के दायरे को बहुत विस्तृत बना दिया है और प्रकृति में पदार्थों के चक्रों में सूक्ष्मजीवों की भूमिका की हमारी समझ को बढ़ाया है।\nइस बात की समझ भी बढ़ रही है कि प्रकृति में सूक्ष्मजीव समूहों में रहते हैं: कुछ अपने सगों के साथ, तो कुछ अन्य प्रजातियों के साथ। इसके चलते सूक्ष्मजीवों का अध्ययन प्रयोगशाला से निकलकर उनके प्राकृतवास की ओर बढ़ रहा है। कुछ शोधकर्ताओं ने ऐसे जीन्स खोज निकाले हैं जो सिर्फ तभी अभिव्यक्त होते है जब सूक्ष्मजीव अपने मेजबान के शरीर में होते हैं। इस इकॉलॉजिकल नजरिए के चलते कई नवीन क्रियाविधियां पहचानी जा रही हैं। जैव विकास: मूलत: साइज का परिणाम है कि यूकेरियोट जीवों की बजाए ज्यादा संख्या में केंद्रक पूर्व (प्रोकेरियोट) जीवों की जीनोम श्रृंखला का खुलासा हो पाया है। यह कोई अचरज की बात नहीं है। कि जानकारी के इस समृद्ध भंडार से मुनाफा कमाने के लिए बड़ा उद्योग अस्तित्व में आ गया है। जीनोम संबंधी जानकारी का उपयोग जैव विकास का मार्ग तलाशने में भी हुआ है। इस संदर्भ में एक आश्चर्यजनक खोज यह हुई है कि जीन्स का एक जीव से दूसरे जीव में स्थानांतरण काफी व्यापक है और इसके प्रभाव भी काफी व्यापक हैं। असंबंधित प्रजातियों में जीनोम द्वप (यानी कई जीन्स के समूह) नजर आते हैं जो उन्हें नए-नए क्रियात्मक गुणों से लैस कर देते हैं। बैक्टीरिया में परस्पर असंबंधित प्रजातियों के बीच जीन्स का लेन-देन होता है। इस तरह के पार्श्वीय जीन स्थानांतरण की व्यापकता के चलते हमें यह सोचने पर विवश होना पड़ा है कि क्या जैव विकास की बात शुद्धत: अलग-अलग शाखाओं के रूप में की जा सकती हैं। वास्तव में यह हो रहा है कि पेड़ की विभिन्न शाखाओं के बीच लेन-देन हो रहा है। यानी किसी जीव के पूर्वज मात्र एक रैसखीय क्रम में नहीं ढूंढे जा सकते विभिन्न रेखाओं के बीच अंतर्कि्रया को भी ध्यान में रखना होगा। इस बात के भी संकेत मिले है कि यह लेन-देन यूकेरियोटिक-प्रोकेरियोटिक के बीच के भी होता है। प्रसंगवश, यह गौरतलब है कि इस सबके कारण सूक्ष्मजीवों की दुनिया में प्रजाति की अवधारणा गड्डा-मड्डा हो जाती है। सूक्ष्मजीव कोशिका विज्ञान एक पुराना मुहावरा है बैक्टीरिया तो महज एंजाइम की थैलियां हैं। मगर देखा जाए तो चंद घन माइक्रोमीटर के दायरे में ये एक अत्यंत परिष्कृत व अनपेक्षित संगठन समेटे होते हैं। कोशिका के विभिन्न घटक गतिशील ढंग से काम करते हैं। इस आणविक वृन्दगान का खुलासा फ्लोरेसेंस माइक्रोस्कोपी व अन्य तकनीकों से हुआ है। कुछ बड़े अणु विशिष्ट स्थानों पर बंधे रहते हैं जबकि अन्य अणु निर्धारित मार्गों पर कोशिका की सतह पर उपस्थित ग्राही, कोशिकाओं के परस्पर संकेत या कोशिकीय कंकाल जैसे बैक्टीरिया ई. काली आंतों की दीवार से चिपकने के लए मेजबान कोशिका के एक्टिन का उपयोग करता है। इसी का उपयोग शिगेला व अन्य बैक्टीरिया एक मेजबान कोशिका से दूसरी में जाने के लए करते हैं इन प्रक्रियाओं से हमें यूकेरयोटिक कोशिकाओं को समझने में मदद मिलती है। आजकल रोगाणु वैज्ञानिकों को प्राय: कोशिका जीव विज्ञान के सम्मेलनों में पर्चे प्रस्तुत करने को आमंत्रित किया जाता है उम्मीद करें कि इनसे पूरी मानवता लाभांवित होगी। इन सरोकारों के चलते सभी देशों के सूक्ष्मजीव वैज्ञानिकों पर भारी नैतिक दबाव है।\nइस समय यह तय करने का कोई स्पष्ट पैमाना नहीं है कि कौन-सा काम बदनीयत का द्योतक है। आशा है कि इस क्षेत्र में कार्यरत शोधकर्ता इस तरह के निर्णय कर पाएंगे और सबके भले के लिए काम करेंगे।\n\n", "id": "48306", "title": "सूक्ष्मजैविकी के स्वर्ण युग"}
{"url": "https://hi.wikipedia.org/wiki?curid=48308", "text": "कांच\n\nकाच, काँच या कांच (glass) एक अक्रिस्टलीय ठोस पदार्थ है। कांच आमतौर भंगुर और अक्सर प्रकाशीय रूप से पारदर्शी होते हैं। \n\nकाच अथव शीशा अकार्बनिक पदार्थों से बना हुआ वह पारदर्शक अथवा अपारदर्शक पदार्थ है जिससे शीशी बोतल आदि बनती हैं। काच का आविष्कार संसार के लिए बहुत बड़ी घटना थी और आज की वैज्ञानिक उन्नति में काच का बहुत अधिक महत्व है।\n\nकिन्तु विज्ञान की दृष्टि से 'कांच' की परिभाषा बहुत व्यापक है। इस दृष्टि से उन सभी ठोसों को कांच कहते हैं जो द्रव अवस्था से ठण्डा होकर ठोस अवस्था में आने पर क्रिस्टलीय संरचना नहीं प्राप्त करते।\n\nसबसे आम काच सोडा-लाइम काच है जो शताब्दियों से खिड़कियाँ और गिलास आदि बनाने के काम में आ रहा है। सोडा-लाइम कांच में लगभग 75% सिलिका (SiO2), सोडियम आक्साइड (Na2O) और चूना (CaO) और अनेकों अन्य चीजें कम मात्रा में मिली होती हैं। \n\nकाँच यानी SiO जो कि रेत का अभिन्न अंग है। रेत और कुछ अन्य सामग्री को एक भट्टी में लगभग 1500 डिग्री सैल्सियस पर पिघलाया जाता है और फिर इस पिघले काँच को उन खाँचों में बूंद-बूंद करके उंडेला जाता है जिससे मनचाही चीज़ बनाई जा सके। मान लीजिए, बोतल बनाई जा रही है तो खाँचे में पिघला काँच डालने के बाद बोतल की सतह पर और काम किया जाता है और उसे फिर एक भट्टी से गुज़ारा जाता है।\n\nकाँच का आविष्कार मिस्र या मैसोपोटामिया में लगभग ढाई हज़ार साल ईसा पूर्व हुआ था। शुरु में इसका इस्तेमाल साज-सज्जा के लिए किया गया। फिर ईसा से लगभग डेढ़ हज़ार साल पहले काँच के बरतन बनने लगे। पहली शताब्दी आते-आते फ़लस्तीन और सीरिया में, एक खोखली छड़ में फूंक मारकर पिघले काँच को मनचाहे रूप में ढालने की कला विकसित हुई और ग्यारहवीं शताब्दी में वेनिस शहर काँच की चीज़ें बनाने का केन्द्र बन गया।\n\nआजकल अब कांच बनाने का सारा काम मशीनों से होता है। उच्च ताप पर कांच की श्यानता इतनी कम होती है कि उसको हवा भरके किसी आकार में ढाला जा सके, पर ये इतना तरल भी नहीं होता कि पानी की तरह बह जाये। इस प्रक्रिया को ग्लास ब्लोइंग कहते हैं और इससे तरह तरह के आकार बनाये जा सकते हैं।\n\nआधुनिक वैज्ञानिक भाषा में 'काच' शब्द से \n\nद्रव काच ही वास्तविक काच है; केवल द्रव काच के विद्युत्‌ और प्रकाशीय गुण सब दशाओं में एक से होते हैं। द्रव काच को ठंडा करने पर उसमें श्यानता (Viscosity) बढ़ती है और धीरे-धीरे बिना काचीय गुणों का साधारण ठोस काच बन जाता है।\n\nकाच बनाने के लिए उपयोग के अनुसार कई प्रकार के कच्चे माल विभिन्न मात्राओं में मिलाकर, ऊँचे ताप पर द्रवित किए जाते हैं। द्रवित काच को सिलिकेटों तथा बोरेटों का पारस्परिक विलयन कहा जा सकता है। इस विलयन में ताप के अनुसार बहुत कुछ अवयव आक्साइडों में विमुक्त हो जाते हैं। विलयन में वे अतिरिक्त आक्साइड भी होते हैं, जो रासायनिक योगिकों के निर्माण की आवश्कताओं से अधिक मात्रा में होते हैं।\n\nकाच को 'अधिशीतलित' (Under-cooled) द्रव भी कहा जा सकता है, क्योंकि द्रव अवस्था से ठोस अवस्था में काच का परिवर्तन क्रमश: होता है और ठोस काच में उसकी द्रवास्था के सभी भौतिक गुण, जैसे ऊष्माचालकता इत्यादि, होते हैं।\n\nकाच निर्माण के लिए मुख्य पदार्थ सिलिका (Si O) है और यह प्रकृति में मुक्त अवस्था एवं सिलिकेट यौगिकों के रूप में पाया जाता है। प्रकृति में सिलिका अधिकतर क्वार्ट्‌ज़ के रूप में पाया जाता है। इसका विशुद्ध रूप बिल्लौर पत्थर है। काच निर्माण के लिए सबसे उपयुक्त सामग्री बालू, बालुका प्रस्तर और क्वार्ट्‌ज़ाइट (Quratzite) चट्टानें हैं। यदि पाने की सुविधा, प्राप्य मात्रा और ढुलाई बराबर हो तो बालू ही सबसे उपयुक्त पदार्थ है। काच निर्माण के लिए सबसे उपयुक्त वही बालू है जिसमें सिलिका की मात्रा कम से कम 99 प्रतिशत हो और फ़ेरिक आक्साइड (FeO) के रूप में लोहा 0.1 प्रतिशत से कम हो। बालू के कण भी 0.5-0.25 मिलीमीटर के व्यास के हों। अच्छे काच निर्माण के लिए बालू को जल द्वारा धो भी लिया जाता है। इलाहाबाद में शंकरगढ़ और वरगढ़ के बालू के निक्षेप काच निर्माण के लिए अति उत्तम हैं और उत्तर प्रदेश सरकार ने वहाँ पर बालू धोने के कुछ यंत्र भी लगा दिए हैं।\n\nसाधारण काच निर्माण के लिए कुछ क्षारीय पदार्थ जैसे सोडा ऐश (Sodium carbonate) का होना भी अति आवश्यक है। इस मिश्रण से द्रवणंक कम और द्रवण क्रिया सरल हो जाती है। केवल इन दो पदार्थों के द्रवण से जो काच बनता है वह जल काच (Water glass) के नाम से प्रसिद्ध है, क्योंकि यह जल विलेय है। काच को स्थायी बनाने के लिए कोई द्विसमाक्षारीय (dibasic) आक्साइड जैसे कैल्सियम आक्साइड (चूना) या सीस आक्साइड को भी मिलाना पड़ता है। रासायनिक नियम के अनुसार, जितने ही अधिक पदार्थ मिलाए जाते हैं द्रवणंक भी उतना ही कम हो जाता है। प्रत्येक पदार्थ काच में कुछ विशेष गुण उत्पन्न करता है और इन गुणों को ही ध्यान में रखते हुए काच के मिश्रण बनाए जाते हैं।\n\nकैसियम आक्साइड काच को रासायनिक स्थायित्व प्रदान करता है, पर अधिक मात्रा में होने पर काच में विकाचण (devitrification) होने की प्रवृत्ति आ जाती है। साधारण काच बालू, सोडा और चूना के मिश्रण से बनाया जाता है।\n\nकैल्सियम आक्साइड के लिए काच मिश्रण में चूना या चूना-पत्थर मिलाया जाता है। बोरिक अम्ल या सुहागा से काच में विशेष भौतिक गुण उत्पन्न हो जाते हैं, जैसे न्यून प्रसार-गुणांक और अधिक तनाव सहनशीलता, तापीय सहन शक्ति एवं अधिक जल-प्रतिरोधकता। इन गुणों के कारण तापमापी नली, लालटेन की चिमनी और भोजन पकाने के पात्र आदि आकस्मिक ताप परिवर्तन सहनेवाली वस्तुओं का निर्माण करने में, बोरिक आक्साइड की मात्रा अधिक से अधिक और क्षार की मात्रा कम से कम रखी जाती है।\n\nसोडियम कोर्बोनेट के स्थान में अन्य क्षार जैसे पोटैशियम कार्बेनेट का भी उपयोग विशेष काचों में किया जाता है। बहुधा क्षार, सल्फ़ेट लवण के रूप में प्रयुक्त होता है।\n\nसीस आक्साइड के लिए अधिकतर लाल सीस (सिंदूर) का उपयोग किया जाता है। इस आक्साइड द्वारा काच का घनत्व और वर्तनांक दोनों बढ़ते हैं और इस कारण ऐसा काच प्रकाशीय (optical) काचों, भाजन एवं पीने के पात्रों और कृत्रिम रत्नों के निर्माण के उपयोग में आता है। सीसयुक्त काच शीघ्र ही काटे और पालिश किए जा सकते हैं। पोटाश क्षार का सीसयुक्त काच सबसे अधिक चमकदार होता है।\n\nऐल्यूमिनियम आक्साइड (AlO), अधिकतर फ़ेल्स्पार द्वारा काच में सम्मिलित किया जाता है। इस आक्साइड से काच में उष्माजनित प्रसार, कठोरता, स्थायित्व, प्रत्यास्थता, तनन शक्ति, चमक और अम्ल प्रतिरोधकता बढ़ती है। इसके द्वारा काच में समांगता और वैज्ञानिक कार्यों में उपयोगी अन्य गुणों की वृद्धि होती है। यह आक्साइड काच का प्रसार गुणांक और मृदुकरण (annealing) ताप कम करता है। यह विकाचण को रोकता है और इसके प्रयोग से काच का द्रवण और शोध सरल हो जाता है।\n\nजस्ता आक्साइड (Zn O) प्राय: जस्ता कार्बोनेट (ZnCO) द्वारा काच में सम्मिलित किया जाता है। यह पदार्थ काच के प्रसार गुणांक को बहुत कम करता है। काच में अधिक स्थायित्व एवं उष्माजनित कम प्रसार उत्पन्न करने के कारण यह रासायनिक काच के निर्माण में प्रयुक्त होता है। कुछ काचों में मैग्नीशियम या बेरियम आक्साइड भी सम्मिलित किया जाता है। कुछ पदार्थ काच में विशेष रासायनिक गुण उत्पन्न करने के उद्देश्य से सम्मिलित किए जाते हैं। सीस युक्त काचों में कुछ आक्सीकारक पदार्थ, जेसे पोटैशियम नाइट्रेट या शोरा का होना आवश्यक होता है।\n\nकाच के द्रवित होने पर उसमें गैस के बहुधा असंख्य छोटे-छोटे बुलबुले, जिनको 'बीज' कहते हैं, फँस जाते हैं। काच को इनसे मुक्त करने के लिए कुछ रासायनिक पदार्थों का उपयोग किया जाता है। ये पदार्थ द्रव काच में गैस हो जाते हैं और बीजों को अपने साथ काच के बाहर निकाल लाते हैं। इन पदार्थों को 'शोधक द्रव्य' कहते हैं। साधारणत: शोधक द्रव्य के लिए कार्बन ऐमोनियम लवण या आरसेनिक प्रयुक्त होता है। आलू, चुकंदर और भीगी लकड़ी के टुकड़े द्रवित काच में डालकर भी कहीं-कहीं काच का शोधन किया जाता है।\n\nकाच का उपयोग ऐसी कई प्रकार की वसतुओं में किया जाता है जिनमें विभिन्न भौतिक गुणों की आवश्यकता रहती है। काच के भौतिक गुणों में भिन्नता विभिन्न आक्साइडों द्वारा लाई जा सकती है। भौतिक गुण काच में उपस्थित प्रत्येक आक्साइड की आपेक्षिक मात्रा पर भी निर्भर करता है।\n\nघनत्व- काच में सबसे अधिक घनत्व सीस आक्साइड द्वारा आता है और सबसे कम बोरिक आक्साइड द्वारा।\n\nवैद्युत गुण- काच की विद्युच्चालकता उसकी रचना, ताप एवं वातावरण पर निर्भर होती है। आजकल काच का उपयोग अचालक (insulator) के लिए भी किया जा रहा है।\n\nतापीय गुण- तप्त करने पर काच प्रसारित होता है, पर बोरिक आक्साइड एवं मैग्नीशियम आक्साइड के काच में न्यूनतम प्रसार होता है और क्षारीय आक्साइड से अधिकतम प्रसार।\n\nउष्मा चालकता- काच उष्मा का अधम चालक है; सिलिका तथा बोरिक आक्साइड से काच में उष्मा-चालकता कम होती है। काच के अन्य भौतिक गुण, जैसे यंग का प्रतयास्थता-गुणांक, तनाव शक्ति, दृढ़ता तथा तापीय सहनशीलता, काच में पड़े आक्साइडों पर निर्भर होते हैं। काच में इनके प्रभाव का वैज्ञानिक अध्ययन करके रासायनिक काच (जिसपर किसी रासायनिक पदार्थ या ताप का प्रभाव नहीं पड़ता), उष्माप्रतिरोधक काच, जो लाल तप्त कर एकदम बर्फ में ठंडे किए जा सकते हैं और तापमापी काच का निर्माण किया जाता है।\n\nपट्टिका काच की शक्ति के परीक्षण के लिए पट्टिका को चारों किनारों पर रखते हैं और ज्ञात भार के इस्पात के एक गोले को विभिन्न ऊँचाई के काच के माध्य में स्वतंत्रतापूर्वक गिरने देते हैं। जिस ऊँचाई से गोले को गिराने पर काच में दारार पड़ जाए वह ऊँचाई काच की पुष्टता की मात्रिक माप होती है। बोतलों की पुष्टता की परीक्षा के लिए बोतलों के भीतर जल भरकर जल की दाब धीरे-धीरे बढ़ाई जाती हे कि बोतलें फट जाएँ।\n\nतापीय सहनशीलता- अचानक ताप परिवर्तन की उस मात्रा को, जिसे काच बिना टूटे सहन कर सके, काच की तापीय सहनशीलता कहते हैं। इस गुण के परीक्षण के लिए काच की वस्तुओं को जल में विभिन्न तापों तक गरम कर बर्फ से ठंडे किए गए जल में अचानक डुबो देते हैं।\n\nपाश्चरीकरण, भोजन बनाने के बर्तन, लैंप की चिमनियाँ, रासायनिक काच और तापमापी की नली के लिए, उच्च तापीय सहनशीलतावाले काच की आवश्यकता होती है। काच में अधिक तापीय सहनशीलता उत्पन्न करने के लिए सिलिका की मात्रा अधिक और क्षार की मात्रा कम होनी चाहिए तथा काच में कुछ मात्रा में जस्ता आक्साइड, बोरन आक्साइड और ऐल्युमिनियम आक्साइड भी होना चाहिए।\n\nप्रकाशीय गुण- लेंसों (लेंज़ों) में प्रकाशीय गुण, जैसे उच्च वर्तनांक एवं विक्षेपण भी, काच में भिन्न आक्साइडों की मात्राओं पर निर्भर हैं और इसलिए सीस आक्साइड, बेरियम आक्साइड और कैल्सियम की मात्राओं को घटाकर बढ़ाकर प्रत्येक भाँति के विशेष वर्तनांक और विक्षेपण के बहुमूल्य काच तैयार किए जा सकते हैं।\n\nपराबैंगनी (ultra-violet) प्रकाश के पारगमन के लिए पारदवाष्पदीप का काच काचीय सिलिका का बनाया जाता है, क्योंकि ये रश्मियाँ साधारण व्यापारिक काच के पार नहीं जा सकती है; परंतु द्रवित क्वार्ट्‌ज़ के पार ये सरलता से जा सकती हैं।\n\nश्यानता- काच निर्माण में श्यानता भी एक आवश्यक गुण है, क्योंकि काच का धमन (फूँकना), पीडन, कर्षण और बेलना, बहुत कुछ काच की श्यानता पर ही निर्भर रहते हैं; अभितापन में विकृति को हटाना भी श्यानता से ही सीधा संबंधित है। काच की श्यानता काच के आक्साइड अवयवों पर निर्भर करती है। सिलिका की मात्रा बढ़ाने से काच का श्यानता-परास (रेंज़) बढ़ जाता है; चूने की वृद्धि से श्यानता बढ़ती है, परंतु श्यानता-परास कम होता है। सोडा की मात्रा बढ़ाने से श्यानता घटती है, पर श्यानता-परास बढ़ता है।\n\nजब काच की वस्तु को गरम किया जाता है तो बाहर की सतह भीतर के भागों के अपेक्षा अधिक गरम हो जाती है और इसी प्रकार जब तप्त द्रवित काच को ठंडा करके ठोस किया जाता है तब ठोस होते समय काच के बाहर की सतह भीतर की अपेक्षा अधिक ठंडी हो जाती है। ताप में अंतर होने के कारण काच में असमान प्रसार या आकुंचन आ जाता है, जिसके फलस्वरूप उसके भीतर प्रतिबल उत्पन्न हो जाते हैं और काच में तदनुरूप विकृतियाँ आ जाती हैं।\n\nनिर्माण के समय काच तप्त रहता है, इसलिए ठंडा होने पर काच की वस्तुओं में प्रतिबल और विकृतियाँ आ जाती हैं। इनको हटाने की क्रिया को काच का अभितापन (annealing) कहा जाता है। इस विधि में काच की वस्तुओं को फिर से काच को कोमल होनेवाले ताप से कुछ कम ताप पर एक समान तप्त कर दिया जाता है। इससे श्यानता के परिवर्तन के कारण काच विकृतियों से मुक्त हो जाता है। तब काच को बहुत धीरे-धीरे ठंडा किया जाता है। यह अभितापन-परास भी काच के आक्साइड अवयवों पर निर्भर रहता है। अधिक क्षारयुक्त काच पर्याप्त निम्न ताप पर अभितापित किए जा सकते हैं। जटिल काच का, जैसे रासायनिक काच उष्मा प्रतिरोधक काच का, अभितापन ताप बहुत ऊँचा होता है। प्रकाशीय काचों के अभितापन में बहुत अधिक सम लगता है; क्योंकि उनको बहुत धीरे-धीरे ठंडा करना होता है जिनमें वे प्राय: विकृतिहीन हों। संसार के सबसे बड़े 200 इंच व्यास वाले दूरवीक्षण यंत्र के काच को ठंडा करने के लिए एक वर्ष से ऊपर समय लगा था।\n\nजिन काच पात्रों में औषधि, भोजन या पेय रखा जाता है, उनके काचों पर बहुत समय तक द्रवों की रासायनिक क्रियाहोने की संभावना रहती है। सभी रासायनिक काच-वस्तुओं को जल, अम्ल और क्षार का संक्षारण (corrosion) सहना पड़ता है। द्वारवाले एवं प्रकाशीय काचों को ऋतुक्षारण सहना पड़ता है। अत: यह आवश्यक है कि इन काचों में ऐसे गुण हों कि पूर्वोक्त संक्षारणों का उनपर न्यूनतम प्रभाव पड़े।\n\nकाच का स्थायित्व काच के भिन्न आक्साइड अवयवों की मात्राओं पर निर्भर है। स्थायित्व बढ़ाने के लिए सर्वोत्तम पदार्थ जस्ता आक्साइड है और इसके बाद ऐल्यूमिनियम, मैग्नीसियम और कैल्सियम आक्साइड हैं। क्षार की मात्रा अधिक हाने पर काच का स्थायित्व घटता है। बोरिक आक्साइड 12 प्रतिशत तक काच का स्थायित्व बढ़ाता है और तदुपरांत स्थायित्व घटता है। क्षारीय आक्साइड के स्थान में सिलिका बढ़ाने से भी स्थायित्व में वृद्धि आती है।\n\nरंगीन काचों के निर्माण के लिए विभिन्न प्रकार के वर्णकों को काच-मिश्रण में डाला जाता है। इनका ब्योरा नीचे दिया जाता है।\n\n\nपीला -- कैडिमियम सल्फ़ाइड—20-30 भाग, गंधक 5-10 भाग\n\nभूरा (amber) -- कार्बन—5-10 भाग, गंधक 2-4 भाग\n\nहरा -- क्रोमियम आक्साइड—1-2 भाग\n\nनीला -- कोबाल्ट आक्साइड—1-3 भाग\n\nउपल—क्रायोलाइट—100-120 भाग\n\nआसमानी -- क्यूप्रिक आक्साइड—10-20 भाग\n\nलाल -- स्वर्ण क्लोराइड—1-4 भाग\n\nलाल -- सिलीनियम—8-15 भाग \n\nकाच निर्माण के लिए पिसे कच्चे पदार्थों को तौलकर खूब मिलाया जाता है और तदुपरांत उन्हें भट्ठी में रखकर द्रवित किया जाता है।\n\nकुछ आदर्श काचों की संरचना और उपयुक्त काचमिश्रण नीचे दिए जा रहे हैं :\n\nसंरचना -- मिश्रण\n\nसिलिका (SiO) 74ऽ बालू 1000 भाग\n\nकैल्सियम आक्साइड (CaO) 7ऽ चूना पत्थर 169 भाग\n\nसोडियम आक्साइड (NaO) 19ऽ सोडा ऐश 439 भाग\n\nसंरचना -- काच-मिश्रण\n\nसिलिका (SiO) 72ऽ बालू 1000 भाग\n\nऐल्युमिना (AlO) 1.6ऽ ऐल्युमिना 22 भाग\n\nकैल्सियम आक्साइड (CaO) 10.4ऽ चूना पत्थर 257 भाग\n\nसोडियम आक्साइड (NaO) 16.0ऽ सोडा ऐश 380 भाग\n\nसंरचना काच मिश्रण\n\nसिलिका (SiO) 52.5ऽ बालू 100 भाग\n\nसीस आक्साइड (PbO) 33.8ऽ लाल सीस 660 भाग\n\nपोटैसियम आक्साइड (KO) 13.3ऽ पोटाश 330 भाग\n\nशोरा 40 भाग\n\nसंरचना काच-मिश्रण\n\nसिलिका (SiO) 72.5ऽ बालू 1000 भाग\n\nऐल्युमिना (AlO) 1.6ऽ ऐल्युमिना 22 भाग\n\nकैल्सियम आक्साइड (CaO) 4.9ऽ चूना पत्थर 121 भाग\n\nमैग्नीशियम आक्साइड (MgO) 3.5ऽ मैग्नेसाइट 101 भाग\n\nसोडियम आक्साइड (NaO) 17.5ऽ सोडा ऐश 413 भाग\n\nसंरचना काच-मिश्रण\n\nसिलिका (SiO) 73.9ऽ बालू 1000 भाग\n\nऐल्युमिना (AlO) 2.2ऽ ऐल्युमिना 30 भाग\n\nसोडियम (NaO) 6.7ऽ सोडा ऐश 155 भाग\n\nबोरिक आक्साइड (BO) 16.5ऽ बोरिक अम्ल 395 भाग\n\nसरंचना काच-मिश्रण\n\nसिलिका (SiO) 80.6ऽ बालू 1000 भाग\n\nऐल्युमिना (AlO) 2.2ऽ ऐल्युमिना 25 भाग\n\nमैग्नीशियम आक्साइड (MO) 0.3ऽ मैग्नेसाइट 8 भाग\n\nबोरिक आक्साइड (BO) 11.9ऽ बोरिक अम्ल 262 भाग\n\nसोडियम आक्साइड (NaO) 3.9ऽ सोडा ऐश 83 भाग\n\nपोटैशियम आक्साइड (KO) 0.7ऽ पोटाश 13 भाग\n\n\n", "id": "48308", "title": "कांच"}
{"url": "https://hi.wikipedia.org/wiki?curid=48309", "text": "फ्रांसिस कोलेंस\n\nफ्रांसिस एस कॉलिन्स (जन्म 14 अप्रैल, 1950), एम.डी., पी.एच.डी, एक अमेरिकी चिकित्सक, जेनेटिसिस्ट थे, जिन्हें उनके जीन संबंधी रोगों पर महान खिज कार्य के लिए याद किया जाता है। इसके साथ ही वे मानव जीनोम परियोजना के अध्यक्ष भि थे। वे नेशनल ह्यूमन जीनोम रिसर्च इन्स्टीट्यूट के निदेशक भी रहे हैं। \n", "id": "48309", "title": "फ्रांसिस कोलेंस"}
{"url": "https://hi.wikipedia.org/wiki?curid=48313", "text": "जैव प्रौद्योगिकी विभाग, भारत सरकार\n\nभारत में जैव प्रौद्योगिकी विभाग (डीबीटी), विज्ञान एवं प्रौद्योगिकी मंत्रालय के अधीन जैव-प्रौद्योगिकी क्षेत्रक के विकास के लिए शीर्ष प्राधिकरण है। इसकी स्‍थापना देश में विभिन्‍न जैव प्रौद्योगिकीय कार्यक्रमों और क्रियाकलापों की योजना बनाने संवर्धन करने और समन्‍वयन करने के लिए की गई है। यह राष्‍ट्रीय अनुसंधान प्रयोगशालाओं, विश्‍वविद्यालयों और विभिन्‍न क्षेत्रकों में अनुसंधान बुनियादों, जो जैव प्रौद्योगिकी से संबंधित है, के लिए सहायता अनुदान की सहायता प्रदान करने के लिए नोडल एजेंसी है।\n\n1986 में विज्ञान और प्रौद्योगिकी मंत्रालय, भारत सरकार के अंतर्गत बायोटेक्नोलॉजी विभाग (डी बी टी) की अलग से स्थापना करने से भारत में आधुनिक जीवविज्ञान और जैवप्रौद्योगिकी के क्षेत्रों में विकास को नई शक्ति मिली है। 10 वर्षों से अधिक के अपने अस्तित्व में आने से, विभाग ने देश में जैवप्रौद्योगिकी के विकास में गति तथा प्रोत्सहान प्रदान किया है। कई अनुसंधान एवं विकास परियोजनाओं, प्रदर्शनियों और अवसंरचनात्मक सुविधाओं के सृजन के द्वारा इस क्षेत्र में एक साफ व्यवहार्य प्रभाव दिखाई देता है। विभाग ने प्रमुख कृषि, स्वास्थ्य देखरेख, पशु विज्ञान, पर्यावरण और उद्योग में प्रमुख क्षेत्रों में जैवप्रौद्योगिकी के अनुप्रयोग और वृद्धि करने में महत्वपूर्ण उपलब्धियां प्राप्त की हैं।\n\nकृषि, स्वास्थ्य देखरेख, पर्यावरण और उद्योग में जैवप्रौद्योगिकी से संबंधित विकास का प्रभाव पहले ही दिखाई देता है और अब उत्पादों और प्रक्रियाओं पर इसके प्रयत्न किए जा रहे हैं। 5000 से अधिक प्रकाशन, 4000 पोस्ट-डाक्टोरल विद्यार्थी, उद्योगों को कई प्रौद्योगिकियां हस्तांतरित की गई हैं और यू एस पेटेन्ट सहित पेटेन्टों का दखिल किया गया है को सन्तुलित शुरूआत के रूप में विचार किया जा सकता हैं। बायोटेकेलॉजी विभाग (डी बी टी) विश्वविद्यालयों और अन्य राष्ट्रीय प्रयोगशालाओं की विद्यमान विशेषज्ञता का उपयोग करने के लिए प्रति वर्ष 5000 से अधिक वैज्ञानिकों के साथ अन्योन्यक्रिया कर रहा है। एक बहुत सुदृढ समीक्षा और निगरानी प्रक्रियाओं का विकास किया गया है। जैवप्रौद्योगिकी अनुप्रयोग परियोजनाओं का विकास करने के लिए, प्रमाणीकृत प्रौद्योगिकियों का प्रदर्शन करने के लिए और राज्यों और संघ शासित क्षेत्रों में मानव संसाधन का प्रशिक्षण देने के लिए राज्य की विज्ञान और प्रौद्योगिकी परिषदों के द्वारा राज्य सरकारों के साथ घनिष्ठ अन्योन्यक्रिया की जा रही है। गुजरात, राजस्थान, मध्यप्रदेश, उड़ीसा पश्चिम बंगाल, हरियाणा, पंजाब, जम्मू व कश्मीर, मिजोरम, आंध्रप्रदेश और उत्तर प्रदेश क्षेत्रों के साथ कार्यक्रमों को बनाया गया है। मध्यप्रदेश और पश्चिम बंगाल में जैवप्रौद्योगिकी अनुप्रयोग केन्द्रों को पहले ही शुरू किया जा चुका है।\n\nविभाग की एक मुख्य विशेषता यह है कि विभिन्न कार्यक्रमों और गतिविधियों की पहचान करने, फारमूलेशन करने, क्रियान्वयन और निगरानी करने के लिए कई तकनीकी कार्यदलों, सलाहकार समितियों और व्यक्तिगत विशेषज्ञों के द्वारा देश के वैज्ञानिक समुदाय को गहन रूप से शामिल करना है।\n\nभारत में आधुनिक जीवविज्ञान और जैवप्रौद्योगिकी के पहचान किए गए क्षेत्रों में अनुसंधान ाौर विकास में दशक से अधिक संगठित प्रयत्नों ने अच्छे परिणाम दिए हैं। प्रयोगशाला स्तर पर प्रमाणित प्रौद्योगिकियों को उन्नत किया गया है। खोजों की पेटेंटिंग, उद्योगों को प्रौद्योगिकी हस्तांतरण और उद्योग के साथ नजदीकी अन्योन्यक्रिया ने जैवप्रौद्योगिकी अनुसंधान को नई दिशा प्रदान की है। कीट और रोग प्रतिरोध पर बल देते हुए पादपों में पराजीनी अनुसंधान, पोषकता क्षमता, रेशमकीट जीनोम विश्लेषण, मानव आनुवंशिक विकृतियों का आण्विक जीवविज्ञान, मस्तिष्क अनुसंधान, पादप जीनोम अनुसंधान, विकास, संचारी रोगों के लिए नैदानिक किटें और टीकों का मूल्यांकन और व्यापारीकरण, खाद्य जैवप्रौद्योगिकी, जैवविविधता संरक्षण और जैवपूर्वेक्षण, अनु.जाति, अनु. जनजाति, ग्रामीण क्षेत्रों, महिलाओं और विभिन्न राज्यों पर आधारित सूक्ष्म प्रवर्धन पार्कों की स्थापना करना और जैवप्रौद्योगिकी आधारित विकास को बढावा देने के लिए कार्य शुरू किए गए हैं।\n\nपराजीनी पादपों, पुनर्योगज टीकों और औषधों के लिए आवश्यक मार्गनिर्देशों को भी बनाया गया है। स्वदेशी क्षमताओं का एक सुदृढ अाधार बनाया गया है। अगली सहस्त्राब्दि में सामाजिक-आर्थिक विकास के लिए जैवप्रौद्योगिकी के क्षेत्र में नई खोजों और अनुप्रयोगों दोनों के लिए प्रमुख अनुसंधान और व्यापारीकरण के प्रयत्न किए जाएंगे।\nविभाग की मुख्‍य जिम्‍मेदारियां निम्‍नलिखित हैं :-\n\n\nविभाग जैवप्रौद्योगिकी के क्षेत्रों में विभिन्न कार्यक्रमों और अनुसंधान व विकास परियोजनाओं के साथ कार्य करता है। गतिविधि का ब्यौरा नीचे दिया गया है। कृपया विभिन्न कार्यक्रमों को देखने के लिए नोडल अधिकारियों को किल्क करें।\n\n\n\n\nविभाग के पास सात स्‍वायत्त संस्‍थाएं हैं जिनके लिए चिकित्‍सा, कृषि और औद्योगिक जैव प्रौद्योगिकी के विभिन्‍न पहलुओं पर कार्य करना अनिवार्य कर दिया गया है ये निम्‍नलिखित हैं, इनके साथ ही, इनकी आधिकारिक वेबसाइट भी लिखित हैं :-\n\n\nजबकि विभाग में सार्वजनिक क्षेत्र के उपक्रम जो जैव-प्रौद्योगिकी क्षेत्रक के विकास के लिए कार्य करते हैं, निम्‍नलिखित हैं :-\n\n\nविभाग निम्‍नलिखित के विस्‍तृत क्षेत्रों में जैव-प्रौद्योगिकी के विकास और अनुप्रयोग में महत्‍वपूर्ण उपलब्धि हासिल कर रहा है :- \n\nऐसे प्रयासों को अनुपूरित करने और जैव-प्रौद्योगिकी क्षेत्रक में बड़ी मात्रा में निवेश आकर्षित करने के लिए विभाग अनेकानेक नीतिगत पहलें और उपाय समय-समय पर कर रहा है। इनमें से सबसे अधिक महत्‍वपूर्ण 'राष्‍ट्रीय जैव-प्रौद्योगिकी विकास कार्यनीति' की घोषणा है यह समग्र नीतिगत ढांचे के रूप में है ताकि जैव प्रौद्योगिकी उद्योग को बढ़ाया जा सके। यह उन भंडारों को लेता है जो भविष्‍य के लिए पूरा किया जाता और ढांचा प्रदान करता है, जिसके अंतर्गत कार्य नीतियां और विशिष्‍ट कार्य क्षेत्रक को संवर्धित करने के लिए करने की आवश्‍यकता है। इस नीति का लक्ष्‍य कृषि और खाद्य जैव-प्रौद्योगिकी, औद्योगिक जैव-प्रौद्योगिकी, उपचारात्‍मक और चिकित्‍सा जैव-प्रौद्योगिकी पुनरुत्‍पादक और जातिगत दवाइयों, नैदानिक जैव-प्रौद्योगिकी जैव अभियंता, नैनो जैव प्रौद्योगिकी, विनिर्माण और जैव प्रक्रियान्‍वयन, अनुसंधान सेवाओं, जैव संसाधनों, पर्यावरण और बौद्धिक सम्‍पदा कानून के क्षेत्रों में उन्‍नति के मार्ग प्रशस्‍त करना है।\n\nनीतिगत ढांचे के मुख्‍य उद्देश्‍य हैं :- \n\nजैव प्रौद्योगिकी पार्क और जैव प्रौद्योगिकी ऊष्‍मायित्र की स्‍थापना तथा विभिन्‍न राज्‍यों और संगठनों में प्रशिक्षण एवं पायलट परियोनजाओं की स्‍थापना जैव प्रौद्योगिकी शुरू करने वाली कम्‍पनियों के लिए उत्‍कृष्‍ट माहौल प्रदान करती है। इसके तहत युवा उद्यमियों को वित्तीय/युक्तिगत सहायता प्रदान करने की योजनाएं हैं, जो जैव प्रौद्योगिकी उद्योग में अधिक पूंजी कम करने की स्थिति में नहीं हैं परन्‍तु उनके पास विकास, डिजाइन और नए जैव प्रौद्योगिकी उत्‍पाद और प्रक्रियन्वयनों की जैव प्रौद्योगिकीय ऊष्‍मायित्र और पायलट स्‍तर की सुविधाओं का उपयोग करके पूर्ण बनाने की क्षमताएं हैं। कुछ मौजूदा जैव प्रौद्योगिकी पार्क/ऊष्‍मायित्र केन्‍द्रों और पायलट परियोजनाएं निम्‍नलिखित हैं :-\n\n\n'राष्‍ट्रीय जैव संसाधन विकास बोर्ड (एनबीडीबी)' की स्‍थापना विभाग के अंतर्गत की गई है ताकि अनुसंधान और विकास तथा जैव संसाधनों का स्‍थायी उपयोगिता विशेषकर नए उत्‍पादों और प्रक्रियाओं के विकास के लिए जैव-प्रौद्योगिकी और संबंधित वैज्ञानिक तरीकों के प्रभावी अनुप्रयोग के लिए विस्‍तृत नीतिगत ढांचे का निर्णय किया जा सके। बोर्ड जैव विज्ञान के आधुनिक उपकरणों का उपयोग करते हुए त्‍वरित अनुसंधान और विकास के माध्‍यम से राष्‍ट्र की आर्थिक सम्‍पन्‍नता के लिए वैज्ञानिक कार्य योजना का विकास करना चाहता है। बोर्ड के क्रियाकलापों की सहायता करने के लिए एक राष्‍ट्रीय संचालन समिति का गठन किया गया है।\n\nएनबीडीबी ने तीन प्राथमिकता क्षेत्रों की पहचान कर ली हैं क्‍योंकि :- \n\n\n\nजैव प्रौद्योगिकी में अंतरराष्‍ट्रीय सहयोग विभाग की मुख्‍य ताकत है, भारत के साथ सहयोग में इच्‍छुक असंख्‍य देश नवीकरण कर रहे हैं। इनका अनुशीलन ज्ञानाधार का विस्‍तार करने और विशेषज्ञता विकसित करने के लिए महत्‍वपूर्ण माध्‍यम के रूप में किया जा रहा है, जो देश में अनुसंधान और विकास में गति को तेज करेगा। हालिया समय में जैव-प्रौद्योगिकी में अंतरराष्‍ट्रीय सहयोग में स्‍थायी प्रगति हुई है जिसके परिणाम स्‍वरूप अनेकानेक महत्‍वपूर्ण अनुसंधान परियोजनाएं, उत्‍पाद और प्रौद्योगिकी आए हैं। डेनमार्क और फिनलैंड के साथ समझौता ज्ञापन पर हस्‍ताक्षर किए गए हैं और प्रस्‍ताव के लिए संयुक्‍त आहवान जारी किए गए हैं। जैव-प्रौद्योगिकी और जैव विज्ञानी विज्ञान अनुसंधान परिषद (बीबीएसआरसी) यूके के साथ संयुक्‍त परियोजनाओं को भी निधियन किया गया है। विभाग में क्रमश: कृषि और कृषि खाद्य कनाडा और राष्‍ट्रीय अनुसंधान केन्‍द्र कनाडा के साथ दो ज्ञापन पर हस्‍ताक्षर किए हैं। एनआईएच, यूएसए के साथ अनुसंधान संबंधी विजन पर नया करार और गर्भ निरोधक अनुसंधान और विकास कार्यक्रम (कोनराड) यूएसए पर भी हस्‍ताक्षर किए गए हैं। जर्मनी, मंगोलिया, सिंगापुर, श्रीलंका, स्‍वीटरलैंड यूके और यूएसए के साथ चालू द्विपक्षीय सहयोग का अनुशीलन किया गया है। साइप्रस, नार्वे, स्‍वीडन, यूक्रेन और ईयू के साथ द्विपक्षीय पारस्‍परिक क्रिया आरंभ किए जा चुके हैं। सार्क देशों के बीच सहयोग सहित बहुपक्षीय सहयोग का भी अनुशीलन किया गया है।\n\nइन सबके परिणामस्‍वरूप भारत विश्‍व के नक्‍शे पर जैव प्रौद्योगिकी केन्‍द्र के रूप में उभर कर सामने आया है और इसे मनपसंद निवेश स्‍थान के रूप में देखा जा रहा है। आण्विक जीव विज्ञान और जैव प्रौद्योगिकी में विकास के कारण समाज की आर्थिक खुशहाली पर सराहनीय प्रभाव पड़ा है। भारतीय जैव प्रौद्यो‍गिकी क्षेत्रक उभरते व्‍यापार अवसरों के लिए वैश्विक परिदृश्‍य में आ रहा है और नवपरिवर्तनीय दवाइयों, कृषि में अधिक उत्‍पादकता और पोषक वृद्धि एवं पर्यावरण रक्षा सहित मूल्‍यवर्धन के लिए बढ़ती जनसंख्‍या की आवश्‍यकताओं को पूरा करने की अपार क्षमत रखता है। तथापि, अनेकानेक सामाजिक चिंताएं हैं, जिनका समाधान करना देश की जैव प्रौद्योगिकी नवपरिवर्तन को आगे बढ़ाने के लिए आवश्‍यक है, जैसाकि जैव संसाधनों का संरक्षण करना और उत्‍पादों और प्रक्रियाओं की सुरक्षा आदि सुनिश्चित करना। तदनुसार सरकार और निजी क्षेत्रक दोनों को जन समुदाय को शिक्षित करने और हितों की रक्षा करने में तथा उनके लिए आधुनिक जैव प्रौद्योगिकी के लाभों को विकसित करने में महत्वपूर्ण भूमिका निभाना है।\n\nजैव प्रौद्योगिकी की वैश्विक पहचान, त्‍वरित रूप से उभरती, व्‍यापक विस्‍तार वाली प्रौद्योगिकी के रूप में हुई है। यह विज्ञान का अग्रणी क्षेत्र है जो राष्‍ट्र की वृद्धि और विकास में महत्‍वपूर्ण भूमिका निभाता है। इसका आशय किसी भी प्रौद्योगिकीय अनुप्रयोग से है जो जैव-विज्ञानी रूपों का उपयोग करता और प्रणालियों का प्रयोग करता है वह भी नियंत्रण योग्‍य तरीके से, जिससे कि नए और उपयोगी उत्‍पादों और प्रक्रियाओं का उत्‍पादन किया जा सके तथा विद्यमान उत्‍पादों को परिवर्तित किया जा सके। यह न केवल मानव जाति को लाभ पहुंचाना चाहता है अपितु अन्‍य जीव रूपों को भी जैसा कि सूक्ष्‍म जीव। यह पर्यावरण में हानिकारक हाइड्रोकार्बन कम करके, प्रदूषण नियंत्रण करके अनुकूल पारिस्थितिकी संतुलन कायम रखने में सहायता करता है।\n\nभारत में, जैव प्रौद्योगिकी तेजी से विकसित होता ज्ञान आधारित क्षेत्रकों में एक है। इसे शक्तिशाली समर्थकारी प्रौद्योगिकी माना गया है जो कृषि, स्‍वास्‍थ्‍य देखभाल, औद्योगिक प्रक्रियान्‍वयन और पर्यावरणीय स्थायित्‍व में क्रांति ला सकता है। आज कल इसका बढ़ता प्रयोग विभिन्‍न किस्‍म की फसलों के विकास और विशिष्‍ट रूप से विकसित किस्‍मों केलिए किया जाता है, नए भेषजीय उत्‍पाद, रसायन, सौंदर्य प्रसाधनों, उर्वरक का आधिक्‍य, वृद्धि वर्धक, प्रसंस्‍कृत खाद्य पदार्थ, स्‍वास्‍थ्‍य देखभाल के उपकरण और पर्यावरण से संबंधित तत्‍व आदि। भारतीय जैव-प्रौद्योगिकी वर्ग ने वैश्विक मंच पर त्‍वरित वृद्धि की है। काफी बड़ी संख्‍या में उपचारिक जैव प्रौद्योगिकीय औषध हैं और टीके हैं, जिनका देश में उत्‍पादन और विपणन किया जा रहा है और मानव जाति की अपार सहायता की जा रही है। क्षेत्रक ने 1.07 बिलियन डॉलर का राजस्‍व अर्जित किया जिसने वर्ष 2005-06 में 36.55 प्रतिशत वृद्धि दर्ज की।\n\nभारत की पहचान वृद्धि जैव विविधता देश के रूप में हुई है। जैव प्रौद्योगिकी देश की विविध जैव-विज्ञानी संसाधनों को आर्थिक सम्‍पन्‍नता और रोजगार के अवसरों में परिवर्तित करने के लिए मार्ग प्रदान करता है। अनेकानेक कारक हैं जो जैव-प्रौद्योगिकी के क्षेत्र में विशिष्‍ट क्षमता विकसित करने के लिए प्रेरणा सृजित करते हैं। वे हैं : वैज्ञानिक मानव संसाधन का विशाल भंडार अर्थात वैज्ञानिकों और अभियंताओं का एक मजबूत समूह, किफायती विनिर्माण क्षमताएं, अनेक राष्‍ट्रीय अनुसंधान प्रयोगशालाएं, जिसमें हजारों वैज्ञानिकों को रोजगार मिला हुआ है, जैव विज्ञान में अकादमी उत्‍कृष्‍टता के केन्‍द्र, अनेकानेक मेडिकल कॉलेज, शैक्षिक और प्रशिक्षण संस्‍थान, जो जैव प्रौद्योगिकी में डिग्री और डिप्‍लोमा प्रदान करते हैं, जैव-सूचना विज्ञान और जीव विज्ञानी विज्ञान, असरदार औषध और भेषज उद्योग, तथा तेजी से विकसित होती उपचारात्‍मक क्षमताएं।\n\n", "id": "48313", "title": "जैव प्रौद्योगिकी विभाग, भारत सरकार"}
{"url": "https://hi.wikipedia.org/wiki?curid=48314", "text": "राष्ट्रीय प्रतिरक्षा विज्ञान सस्थान, नई दिल्‍ली\n\nराष्ट्रीय प्रतिरक्षा विज्ञान संस्थान (national Institute of Immunology / एनआईआई), नई दिल्ली के पास आधारभूत एवं अनुप्रयुक्त प्रतिरक्षा विज्ञान के क्षेत्र में अतिमहत्वपूर्ण अनुसंधान शुरू करने, उसे सहायता देने, प्रोत्साहन देने, मार्गदर्शन देने और समन्वित करने का अधिदेश है। संस्थान एक वैज्ञानिक आधार तैयार करने और मौलिक अनुसंधान एवं व्यावहारिक उद्यम-साझेदारी के साथ जनसाधारण की वास्तविक उपयोगिता के लिए व्युत्पन्न समाधानों की खोज में अपनी गतिविधियों को केन्द्रित करने का कार्य जारी रखा हुआ है और इसके लिए वैज्ञानिक आधार सृजित किया है।\n\n\n\n\n\nसेमिनारों, संगोष्ठियों और प्रशिक्षण कार्यक्रमों का आयोजन करना।\n\n\n\n\n\n\nसंस्थान ने अपनी शुरूआती वर्षों के दौरान शुष्क जलवायु के प्रासंगिक प्रतिरक्षा नैदानिक कीटों के विकास के लिए यू एन डी पी अनुदान प्राप्त किया था। इससे गर्भावस्था, टाइफाइड, हेपाटाइटिस-बी तथा एमीबायसिस के लिए नैदानिक कीटों का विकास हो सका था। संस्थान ने अभी तक निम्न नैदानिक कीटों का विकास, मान्यकरण तथा प्रौद्योगिकी हस्तांतरण किया है: गर्भावस्था की जाँच के लिए 2 किटें, टाइफाइड, हैपाटाइटिस-बी, एमीबिक लीवर एबसेस और इंटेस्टायनल एमीवायसिस के लिए एक-एक किट। उत्पाद स्थिरीकरण, गुणवत्ता आश्वासन और पैकेजिंग सुविधाओं की स्थापना भी की है। संस्थान ने माइकोबैक्टीरियम पर आधारित कुष्ठ रोग टीके के लिए बीज-संवर्धन संबंधी प्रौद्योगिकी तैयार की है। पॉलिमेरेस चेन रिएक्शन (पीसीआर) आधारित डीएनए अन्वेषियों को टयूबरकुलोसिस तथा ट्रांसपऊयूजन जौंडिस के कारण होने वाले हेपाटाइटिस-बी वायरस के लिए डिजाइन किया है।\n\nसंस्थान ने सीरम में स्थानीय प्रभेदों की विशिष्टता सहित एचआईवी-1 तथा एचआईवी-2 प्रतिरक्षियों की उपस्थिति की पता लगाने के लिए एलिसा परीक्षण का विकास किया है। इस परीक्षण को एड्स निगरानी केन्द्रों और ब्लड बैंकों द्वारा प्रयोग के लिए डिजाइन किया गया है और यह संशोधित कीटों का एक उपयुक्त एवजी होगा। संस्थान के पास जन्म नियंत्रण बी-एचसीजी आधारित गर्भ निरोधक टीकों, सर्वव्यापी प्रभावकारी एपीटोप आधारित टीकों जैसे प्रतिरक्षा जैविक गर्भ निरोधकों के विकास और वैक्सीन डिजाइन, उत्पादन, संरूपण और वितरण को इष्टतमीकृत करने के एक ही प्रक्रियाओं और माइकोबैक्टीरियम के प्रयोग से इम्यूनोजैन तथा कुष्ठ रोग टीकों के उत्पादन के लिए पुनर्संयोजी निष्पीड़न प्रणालियों के इष्टतमीकरण, कृषि के क्षेत्र में लाभ प्राप्त करने की दृष्टि से पशुओं में गर्भावस्था का पता लगाना और भ्रूण लिंगधारण इत्यादि जैसे प्रजनन जीवविज्ञान में अनुप्रयोग, इनविट्रो निषेचन, भ्रूण संरक्षण, उत्प्रेरित प्रजनन तथा संबध्द क्षेत्रों के लिए तकनीकों के विकास संबंधी बड़ी-बड़ी परियोजनाएं हैं।\n\nयह संस्थान प्रतिरक्षा विज्ञान के क्षेत्र में आधारभूत अनुसंधान भी चलाता है। एनआईआई ने कई भारतीय तथा विदेशी पेटेंट फाइल किए हैं। इनके पास 8 अंतर्राष्ट्रीय पेटेंट है। एनआईआई ने उच्च गुणवत्तायुक्त प्रतिरक्षा जैविक रीएजेंटों, रिस्ट्रीक्शन एंजाइम और प्लाजमीडों के आधानों के विकास में सफलता प्राप्त की है। यह संस्थान भ्रूण प्रत्यारोपण प्रौद्योगिकी के माध्यम से गाय-बैल नस्लों में सुधार संबंधी राष्ट्रीय मिशन परियोजना केन्द्र के साथ सहयोग कर रहा है। संस्थान ने पराजीनी पशुओं के प्रजनन के लिए प्रौद्योगिकी के विकास हेतु एक परियोजना शुरू की है। \n\n", "id": "48314", "title": "राष्ट्रीय प्रतिरक्षा विज्ञान सस्थान, नई दिल्‍ली"}
{"url": "https://hi.wikipedia.org/wiki?curid=48315", "text": "डीएनए फिंगरप्रिंटिंग एवं निदान केन्द्र\n\nदिओक्षित राइबो नैयुक्लिक अम्ल ने सामान्य परम्परा को जो कि डीएनए है के आकार में जीवन की एक जैसी शैली को स्पष्टतया रेखांकित किया है जिसके आधार पर एक व्यक्ति दूसरे की तुलना में 99.9 एक जैसा है। उत्तर जीनोमिक परिदृश्य में प्राप्त हुई सूचना से ज्ञात होता है कि सामाजिक हेरफेर के अलावा स्वस्थ्य रखरखाव में भी अत्यधिक अनुप्रयोग किए गए हैं। तुलनात्मक जीनोमिक्स तकनीकों का प्रयोग विभिन्न जीवों के बीच संबधता के मुद्दों को हल करने के लिए ही नही बल्कि और उलझे हुए मुद्दे जैसे कि मानव जाति स्तर को अन्य जीवों से ऊपर रखने के विषय पर भी प्रयोग किया जा रहा है। ह्यूमन जीनोम श्रृंखला सूचना उपचार के तरीकों को भी बदल सकती है। हम दूरदर्शिता औषध क्षेत्र को उभरते हुए देख रहे हैं जिसमें कि बीमारी जाने से पहले ही उसके उपचार की योजना बनाई जा सकती है। किसी बीमारी के प्रति झुकाव, जो कि हमारे शरीर में मौजूद जीन के कारण होता है, एक केन्द्र बिंदु हासिल कर लेती है और उपयुक्त प्रोफाइलेक्टिक तरीकों के विकास में प्रमुख भूमिका निभा सकती है। परम्परागत जीनोमिक औषधियों के मुकाबले, जहाँ पूरी जनसंख्या के लिए एक ही औषध को बाजार में उतारा जाता है, एक व्यक्ति के जेनेटिक चित्रण या जीन के आधार पर एक विशिष्ट जनसंख्या के लिए टेलर मेड औषधियों के अवधारणा उभर कर सामने आएगी। इसके अलावा, औषध खोज एवं आण्विक औषधी के लिए जीनोम श्रृंखला प्रयोग से संबंधित अनेक अन्य अनुप्रयोग भी मौजूद हैं। सूक्ष्म जीनोम कार्यक्रमों ने आण्विक नैदानिक, इपीडेमियोलॉजी एवं टीका विकास के माध्यम से सुरक्षित औषध एवं संक्रामक बीमारी प्रबंधन पर हमारी सोच को विस्तृत किया है।\n\nहैदराबाद आधारित डीएनए फिंगरप्रिंटिंग एवं नैदानिक केन्द्र के पास अधिदेश है जो कि आधुनिक जीवविज्ञान के लाभों को समाज की सहायता के लिए प्रयोग करता है, वह स्पष्ट रूप से दिखाई पड़ रहा है। यह संस्थान जैवप्रौद्योगिकी विभाग, विज्ञान एवं प्रौद्योगिकी मंत्रालय का एक स्वायतत केन्द्र है और आधुनिक जीवविज्ञान के अग्रणी क्षेत्रों में अनुसंधान करने एवं सेवाएं प्रदान करने में लगा हुआ है। सीडीएफडी की मुख्य सेवाओं में डीएनए फिंगरप्रिंटिंग, नैदानिकी, जीनोम विश्लेषण एवं जैवसूचनाप्रणाली शामिल हैं। आधुनिक जीवविज्ञान के आधारभूत अनुसंधान के अग्रणी क्षेत्रों में विशेषकर उत्तर जीनोम माहौल, इस संस्था का अभिन्न अंग है।\n\nइस तथ्य को ध्यान में रखते हुए कि डीएनए फिंगरप्रिंटिंग सेवा से दोषसिध्द दर में भारी वृध्दि हुई है, इस सेवा के उपयोग की माँग बढती ही जाएगी। समाज में अपराध दर की बढाेत्तरी के साथ डीएनए फिंगरप्रिंटिंग के लिए आग्रहों में स्वभावत: बढाेत्तरी की संभावनाएँ है। उदाहरण के तौर पर डीएनए फिंगरप्रिंटिंग के प्रतिमाह कुछ की मामलों से शुरू होकर, सीडीएफडी अब इस तरह के प्रतिमाह होने वाले मामलों की जाँच प्रतिदिन करता है। सीडीएफडी ने भारतीय जनसंख्या के लिए दी गई जाँच की उपयुक्तता को ध्यान में रखते हुए संपूर्ण डाटाबेस के विकास के लिए योजना सहित सभी कार्य मामलों को हाल ही में स्वायत चालु एवं कम्प्यूटरीकृत कर दिया है। समाज के लाभ के लिए सीडीएफडी ने इस प्रौद्योगिकी को बढावा देने के लिए राज्यकेन्द्र न्यायिकविज्ञान प्रयोगशालाओं के साथ समझौता ज्ञापन पर हस्ताक्षर किए हैं और इनके साथ घनिष्ठ संबंध बनाकर कार्य शुरू कर दिया है। सही गुणवत्ता नियंत्रण एवं गुणवत्ता आश्वासन को सुनिश्चित करने के लिए सीडीएफडी ने कारगर कदम उठाए हैं जिनमें राष्ट्रीय स्तर की संवैधानिक निकाय की स्थापना करना शामिल है। यह बीज प्रमाणन, जेनेटिक रूपांतरित खाद्यों (जी एम नड़्स) एवं जंगली जीवन और पशु पहचानिता क्षेत्रों में विभिन्न नई डीएनए आधारित सेवाओं के विकास ओर आपदा प्रबंधन ईकाई की स्थापना करने में भी प्रतिबध्द है।\n\nनैदानिकी क्षेत्र में सीडीएफडी ने अपनी सेवाओं की सीमा को बढा दिया हे जिसमें साइटोजेनेटिक, जैव रसायन एवं आण्विक नैदानिकी शामिल है। शीघ्र हस्तक्षेप एवं उपचार के माध्यम से जेनेटिक बीमारियों के विकास को रोकने के उद्देश्य से सीडीएफडी की नैदानिक प्रयोगशाला एक नवजात स्क्रीनिंग कार्यक्रम चलाती है। इस स्क्रीनिंग कार्यक्रम की शुरूआत अक्तूबर, 1999 में प्रसव पूर्व जाँच और मेटाबोलिक विकारों की लक्षण पूर्व जाँच के लिए उच्च गुणवता चिकित्सा जाँच प्रदान करने के लिए हुई थी। इस कार्यक्रम के तहत जिसे कि डॉ॰ रेड्डी फांउडेशन मानव एवं सामाजिक विकास फाउंडेशन द्वारा आंशिक निधि प्राप्त है। हैदराबाद शहर में हर नवजात की जाँच करने के लिए हमने चार प्रमुख अस्पतालों को चुना है। 5000 से अधिक नवजातों की जाँच की स्क्रीनिंग से यह पता चला है कि लैंगिक हाइपोथाइरोडिज्म आम बात है (650 में से एक) और जिसका यदि उपचार नहीं किया गया तो यह गंभीर मानसिक गिरावट का रूप धारण कर सकता है। हमारे देश में संक्रामक बीमारियों के बोझ को देखते हुए सीडीएफडी अब सूक्ष्म कीटाणुओं, विशेषकर टी.बी, की पहचान एवं नैदानिकी की तरफ ध्यान केंद्रित कर रहा है।\n\nह्यूमन जीनोम की पूर्ण श्रृंखला एवं अन्य स्रोतों से सूचना लेने जैसे माइक्रोऐरे से अभिव्यव त आंकड़ों ने अनुसंधकों के लिए अत्यधिक सूचना प्रदान की है। जीवविज्ञान एवं कम्प्यूटर विज्ञान का मिश्रण जिसे जैवसूचनाप्रणाली के नाम से जाना जाता है, को उपयोगी सूचना उपलब्ध कराने एवं बड़ी संख्या में आंकड़ों को उपलब्ध कराने की दिशा में एक नया प्रयास है। इस केन्द्र की जैवसूचनाप्रणाली सुविधा को भारत के शीर्षस्थ केन्द्रों में से एक माना जाता है जो कि यूरोपीयन मॉलिम्यूलर बायोलॉजी नेटवर्क (ईएमबी नेट) द्वारा दी गई मान्यता से स्पष्ट है। सी डी एफ डी को यूरोपियन मॉलिक्यूलर बायोलोजी नेटवर्क के लिए भारतीय नोड मनोनीत किया गया है और यूरोप से बाहर चीन के अलावा केवल यही एक नोड है। इस केन्द्र के पास जीनोम विश्लेषण के लिए बड़ी संख्या में सापऊटवेयर तथा डाटाबेस है जो केन्द्र की वेबसाइट पर ब्राऊसेबल डाटाबेसों के साथ भी उपलब्ध है। इसमें डाटाबेस ऑफ स्ट्रक्चरल मॉटिपऊस इन प्रोटींस (डी एस एम पी) के नाम से पहचाने जाने वाले देशी रूप से विकसित डाटाबेस शामिल है। परीक्षक को डी एस एम पी में समाहित ऑंकड़ों के विश्लेषण से परीक्षणाधीन प्रोटीन की संभावित संरचना और क्रिया के बारे में ठोस अनुमान लगाने में सहायता मिलेगी। अत: यह कोई आश्चय्र नहीं है कि सीडीएफडी वेबसाइट को करीबन हरेक मिनट में देखा जाता है।\n\nभारत ने मजूबती दर्शाई है और सूचना प्रौद्योगिकी में विश्व स्तर पर अगुवाई की है। जैवसूचनाप्रणाली में नए कार्यक्रमों की शुरूआत करते हुए सीडीएफडी सूचना प्रौद्योगिकी को जैवप्रौद्योगिकी के साथ मिश्रित करने का प्रयास कर रहा है। इसमें निजी एवं सार्वजनिक क्षेत्र के संस्थानों एवं सूचना प्रौद्योगिकी के बीच सहयोग स्थापित करना शामिल है। मलेरिया, टीबी एवं गैर संक्रामक एजेंट्स द्वारा फैलने वाली बीमारियों से सन्दर्भित एसएनपी (सिंगल न्यूकिलोटाइड पोलीमोरफिज्म) की उत्पत्ति करने के लिए सीडीएफडी एक राष्ट्रीय प्रयास शुरू करने की योजना बना रहा।\n\nआगे रहने के लिए जीवविज्ञान के आधुनिक क्षेत्रों में नए अनुसंधान समूहों को जोड़ते हुए सीडीएफडी आधारभूत अनुसंधान एवं विकास पर ध्यान केंद्रित कर रहा है। (विस्तृत जानकारी के लिए कृपया हमारे वेबसाइट को देखें) आधुनिक जीवविज्ञान के अग्रणी क्षेत्रों जैसे कि बैक्टेरियल जेनेटिक्स, आण्विक रोग उत्पत्ति, कैंसर जीवविज्ञान एवं मेटास्टेसिस, कम्प्यूटेशनल बायोलॉजी संरचनात्मक एवं क्रियात्मक जीनोमिक्स, प्रतिरक्षा विज्ञान, जीन चित्रण एवं कोशिका अंत आगंतुक पैरासाइट संबंध, कोशिका संकेत इत्यादि विभिनन नई गतिविधियों को शुरू किया गया है।\n\nकैंडिडेट मलेरिया टीका एंटीजन सीडीएफडीएनआईआई स्थित डॉ॰ हसनैन प्रयोगशाला एवं सीडीसी, अटलांटा, यूएसए स्थित डॉ॰ अल्ताफ ए लाल प्रयोगशाला पर संयुक्त रूप से विकसित किया गया है और अब यह उत्पादर स्तर पर है। चिकित्सीय परीक्षणों में इस कैंडीडेट टीकें की जाँच करने के लिए बड़ी मात्रा में चिकित्सीय स्तर के सामान की आवश्यकता पड़ेगी। चिकित्सीय परीक्षण, जो कि अभी शुरू किए जाने हैं को बड़ी मात्रा में सामान उपलब्ध कराने के लिए प्रयासों को बिल एंड मिलिंडा गेट्स फाउंडेशन द्वारा निधि प्रदान की जा रही है। चिकित्सीय स्तर सामान का उत्पादन करने के लिए हैदराबाद स्थित एक कंपनी भी सहमत हो गई है।\n\nटीबी के चिकित्सीय आइसोलेट्स जिनको की सीडीएफडी पर सही कर लिया गया है के संपूर्ण जीनोम फिंगरप्रिंटिंग पर आधारित माइकोबैक्टीरियम टीबी जीनोटाइप्स का एक राष्ट्रीय महामारी विज्ञान डाटाबेस की स्थापना करने के लिए सीडीएफडी अस्पतालों, टीबी केन्द्रों एवं देश में और देश के बाहर स्थित टीबी अनुसंधान संस्थानों के साथ नेटवकिर्गं कर रहा है। फिलहाल इस समय हमारे पास करीब 1000 आइसोलेट्स टाइप्ड है और यूरोप, आस्ट्रेलिया, दक्षिण अफ्रीका, नीदरलैंड्स इत्यादि देशों सहित विश्व भर के मानक आइसोलेट्स के साथ तुलनात्मकता है। इस प्रयास के तहत दूसरा रोगाणु मानव जेनेटिक रोगाणु हेलिकोबैक्टर पायलोरी है। आण्विक रोगाणु (अल्सर) औषध अवरोधकता एवं उप चिकित्सीय क्षेत्रों से सन्दर्भित एच.पायलोरी के भारतीय प्रभेदों की टाइपिंग नैपिंग एवं श्रृंखला बनाने में अत्यधिक प्रगति हासिल कर ली गई है।\n\nमानव रोगाणु के रूप में उनका महत्व होने की वजह से उनके जीवविज्ञान एवं उत्पत्ति और भारतीय परिपेक्ष में औषध खोज और टीका विकास के लिए जीनोम श्रृंखला सूचना के महत्व के कारण सीडीएफडी ने विस्तृत आधार पर श्रृंखला आंकड़े और समकालिक महत्व के इन दो रोगाणु के बारे में जीनोटाइप सूचना तैयार करने के लिए अपनी अनुसंधान गतिविधियों को बढावा दिया है। सिलिको मॉडलिंग अध्ययनों में स्वचालित डीएनए श्रृंखला और 2 जीवों के लिए माइक्रोऐरे आधारित तकनीकों की पहले से ही योजना बना ली गई है।\n\nमानव एवं सूक्ष्म श्रृंखला परियोजनाओं से उत्पादित आंकड़े के प्रभावी प्रयोग की दिशा में कम्प्यूटेशन जीनोमिक्स के क्षेत्र में सीडीएफडी पर ज्ञान आधारित टूल्स को विकसित किया जा रहा है। हमें विश्वास है कि यह औषध लक्ष्यों और औषध खोज से संबंधित सभी आम समयवर्धक एवं अन्य तरीकों में क्रांति लाएगा और एक नई दिशा प्रदान करेगा।\n\nएल वी प्रसाद नेत्र संस्थान एवं हैदराबाद नेत्र अनुसंधान फाउंडेशन के साथ मिलकर कार्य करते हुए सीडीएफडी प्राथमिक लैंगिक ग्लाउकोमा के आण्विक आधार का अध्ययन कर रहा है जिसका यदि उपचार नहीं किया गया तो किशोरों में अंधापन पैदा कर सकता है। इस प्रक्रिया में आण्विक स्तर पर जाँच करने के लिए हम सस्ती नैदानिक पध्दति तैयार कर रहे हैं जिसका शीघ्र नैदानिकी और उपचार में फैलने की जाँच और जेनेटिक सलाह और इस भयंकर नेत्र रोग की जनसंख्या स्क्रीनिंग में प्रभाव दिखाई पड़ेगा।\n\nरेशम कीट जीनोम को मैप करने एवं इसकी श्रृंखला बनाने में विश्वस्तरीय प्रयास में सीडीएफडी एक बौध्दिक भागीदार है और भौतिक मैप जो कि इस दिशा में जीनोम श्रृंखला तैयार करने में पहला कदम है, की उत्पत्ति के लिए आण्विक मार्कर्स (माइक्रोसेटेलाइट मार्कर्स) प्रदार कर रहा है। मानव संसाधन विकास एवं प्रशिक्षण एक अन्य क्षेत्र है जिसमें सीडीएफडी पुरी तरह कार्यरत है। इसकी यह कोशिश है कि शुरूआती वर्षों में ही किशोरों को जीवविज्ञान के क्षेत्र में आगे बढने के लिए आकर्षित करे और न्न डीएनए प्ले सेंटर न्न के रूप में इसे आकार दिया जा रहा है जहाँ वी या वी1 कक्षा के विद्यार्थी सीडीएफडी के वैज्ञानिक समुदाय के समय समय बिता सकते हैं ताकि उन्हें प्रथम दृष्टिया अनुभव हासिल हो सके जो कि विज्ञान एक खोजी मस्तिष्क के सामने चुनौती के रूप में प्रस्तुत करता है। औषधइंजीनियरिंग विद्यार्थियों एवं अन्य जो स्नातकोत्तर और बी एस सी डिग्री पाठयक्रमों में पढ रहे हैं से इन्हें आकर्षित करने वाले युवा वैज्ञानिक कार्यक्रम में इनकी अत्यधिक दिलचस्पी देखने को मिली है। उदाहरण के तौर पर इस वर्ष सीडीएफडी को भारत भर से ग्रीष्म स्कॉलर कार्यक्रम के लिए 800 आवेदन प्राप्त हुए थे जिसमें से संस्था केवल कुछ ही दर्जनों को प्रशिक्षण दे सका। सूचना प्रौद्योगिकी आधारित मानवशक्ति का विकास करने के लिए सीडीएफडी ने स्नातकों के लिए आधुनिक जीवविज्ञान में बायो-कम्प्यूटिंग सीखने एवं सॉपऊटवेयर टूल्स आधारित ज्ञान प्रदान करने के लिए सीडीएफडी ने एक जैवसूचनाप्रणाली इंटर्नशीप कार्यक्रम भी शुरू किया है।\n\nनई शहस्त्राब्दि के शुरूआत में सीडीएफडी एक जटिल स्थिति पर खड़ा है। गुणवत्ता सेवाओं की धुन और प्रतियोगी अनुसंधान विश्वस्तरीय के साथ संस्थान आधारभूत अनुसंधान के क्षेत्र में जहाँ आधुनिक जीवविज्ञान का प्रयोग स्वास्थ्य की गुणवत्ता को सुधारने के लिए और मानव सेवा के लिए होगा, एक विश्वस्तरीय उत्कृष्टता केन्द्र के रूप में उभर कर सामने आएगा।\n\n", "id": "48315", "title": "डीएनए फिंगरप्रिंटिंग एवं निदान केन्द्र"}
{"url": "https://hi.wikipedia.org/wiki?curid=48322", "text": "जैव संसाधन और स्थायी विकास संस्थान, इम्फाल\n\nभारत सरकार के केन्द्रीय मंत्रिमंडल ने 16 जनवरी 2001 को आयोजित अपनी बैठक में इम्फाल, मणिपुर में डी बी टी के एक स्वायत्तशासी संस्थान के रूप में जैवसंसाधन तथा सतत विकास संस्थान की स्थापना को अनुमोदन दे दिया है। जैवसंसाधन तथा सतत विकास संस्थान (आई बी एस डी) को 26 अप्रैल 2001 को मणिपुर सोसायटी पंजीकरण अधिनियम, 1989\n\nक्षेत्र के सामाजिक-आर्थिक विकास के लिए जैवप्रौद्योगिकीय हस्तक्षेपों के माध्यम जैवसंसाधनों का विकास तथा उनका सतत प्रयोग।\n\nभारत-बर्मा (म्यांमार) जैवसंसाधन स्थल के अंतर्गत आनेवाले भरतीय क्षेत्र में जैवसंसाधनों का वैज्ञानिक प्रबंधन\n\n\n", "id": "48322", "title": "जैव संसाधन और स्थायी विकास संस्थान, इम्फाल"}
{"url": "https://hi.wikipedia.org/wiki?curid=48323", "text": "जीवन विज्ञान संस्थान, भुवनेश्वर\n\nजीव विज्ञान संस्थान (The Institute of Life Sciences (ILS)), भुवनेश्वर की शुरूआत ए॰ दशक पहले हो गई थी। यह अवश्य ही उड़ीसा सरकार के विज्ञान तथा प्रौद्योगिकी विभाग की दूरदर्शी पहल थी। जीव विज्ञान ने विज्ञान की विभिन्न विधाओं में से शोध के ए॰ प्रमुख क्षेत्र के रूप में इक्कीसवीं शताब्दी में कदम रखने के लिए॰पर्याप्त क्षमता पहले ही प्राप्त कर ली थी। वास्तव में, यह उचित समय था कि जैव विज्ञान के उन्नत क्षेत्रों में अध्ययन चलाने वाले ए॰ केन्द्र की स्थापना उड़ीसा में की जाए।\n\nयह संस्थान अपनी समस्त आशाओं ए॰ं प्रत्याशाओं, चुनौतियों ए॰ं अवसरों के साथ नई सहस्राब्दि का समाना करने को तैयार है। नई सहस्राब्दि में जीवविज्ञान से यह आशा की जाती है कि वह मानवीय यातनारओं ओर मानव जीवन के स्तर को सुधारने के दिशा में महत्वपूर्ण योगदान देगा। जीवविज्ञान संस्थान ने, सही अर्थ में, इन चुनौतियों को अपने लक्ष्यों तथा अवसरों के रूप में स्वीकार कर लिया है। संस्थान ने कृषि, श्वास्थ्य तथा पर्यावरण से संबंधित आण्विक जीवविज्ञान और जैवप्रौद्योगिकीय अनुसंधान आरम्भ कर दिया है।\n\n\n", "id": "48323", "title": "जीवन विज्ञान संस्थान, भुवनेश्वर"}
{"url": "https://hi.wikipedia.org/wiki?curid=48324", "text": "राष्ट्रीय पादप जीनोम अनुसंधान केन्द्र, नई दिल्‍ली\n\nराष्ट्रीय पादप जीनोम अनुसंधान केन्द्र, नई दिल्ली की स्थापना बायोटेक्नोलॉजी विभाग, भारत सरकार द्वारा भारत की स्वतंत्रता की 50वीं वर्षगांठ तथा प्रोफेसर (डॉ॰) जे.सी.बोस की जन्मतिथि के उपलक्ष्य पर की गई। इसकी औपचारिक घोषणा 30 नवम्बर 1997 में की गई।\n\nइस केन्द्र की स्थापना स्कूल ऑफ लाइफ साइंसेज जवाहर लाल नेहरू विश्वविद्यालय स्थित डीबीटी प्रायोजित पादप आण्विक जीवविज्ञान केन्द्र (सीपीएमबी) के तत्वावधान में पादप आण्विक जीवविज्ञान के मौलिक तथा अनुप्रयुक्त पहलुओं के विभिन्न विधाओं पर गहन अनुसंधान के परिणामस्वरूप हुई। तत्पश्चात सीपीएमबी को शुरू करने वाले चार प्रधान अन्वेषकों की अनुसंधान परियोजनाएं केन्द्र के चालु अनुसंधान कार्यक्रमों में शामिल हैं। जीनोमिक अनुसंधान को जारी रखने के लिए चिकपी (साइसरो एरियेटिनम) को केन्द्र के एक प्रमुख फसल के रूप में पहचान करने के साथ-साथ अनुसंधान का फोकस धीरे-धीरे चिकपी जीनोमिक्स की तरफ अग्रसर हो रहा है। इस समय कार्यक्रमों का क्रियान्वयन सीपीएमबी भवन से ही किया जा रहा है और एनसीपीजीआर की अपनी अनुसंधान प्रयोगशालाओं के निर्माण होने तक यही से इन कार्यक्रमों को जारी रखने की आशा की जाती है।\n\nजीनोम शब्द का तात्पर्य किसी जीव के जीनों के संपूर्ण समूह से है तथा जीनोमिक्स का तात्पर्य जीनोम के चित्रण, अनुक्रमण एवं विश्लेषण की वैज्ञानिक विधा से है। जीनोमिक अनुसंधान में यह समझना होता है कि जीन्स तथा जीनोम की संरचना कैसी होती है, यह बनते कैसे हैं और यह किस प्रकार कार्य करते हैं ? फसल प्रजातियों के अध्ययन के लिए जीनोमिक्स का अनुप्रयोग अपनी क्रिया के साथ डीएनए अनुक्रमों पर सूचना के संयोजन के लिए नए-नए उपायों की खोज हेतु विशेष अवसर प्रदान करना है। पादप जीनोम की ज्ञान की आवश्यकता पादप में सुधार प्रक्रिया में तेजी लाने, खाद्य सुरक्षा को और अधिक आश्वासन देने, पादप उत्पादों के प्रयोग में वृद्धि करने और पारंपरिक प्रयोगों से भी आगे फसल पादपों की उपयोगिता और मूल्य को बढाने के लिए होती है।\n\nपादपों की आनुवंशिक गठन और उनकी जीनों की क्रिया को समझने से पादप उत्पादन में सुधार के लिए पारंपरिक पध्दतियों को अत्यधिक बढावा मिल पाएगा। राष्ट्रीय पादप जीनोम अनुसंधान केन्द्र (जो औपचारिक रूप से 16 जुलाई 1998 को रजिस्ट्रार ऑफ सोसाइटीज, दिल्ली में पंजीकृत है) ने केवल एक प्रशासनिक ढांचे और 5 सदस्यों वाले सचिवालय स्टाफ के साथ अप्रैल, 1998 में कार्य करना शुरू कर दिया था। केन्द्र ने 19 वैज्ञानिक एवं तकनीकी स्टाफ भी शामिल कर लिया है जिनमें से बायोटेक्नोलॉजी विभाग द्वारा स्थापित पादप आण्विक जीवविज्ञान केन्द्र (सीपीएमबी), जिसे 1.4 1998 के तत्काल प्रभाव से केन्द्र के संघ ज्ञापन के धारा ��खख के अनुरूप एनसीपीजीआर में एकीकृत कर दिया गया है, के 7 वैज्ञानिक हैं। चूंकि केन्द्र का अपना भवन अभी तैयार होना है इसलिए इसने अपनी अनुसंधान गतिविधियां जेएनयू कैम्पस में पादप आण्विक जीवविज्ञान केन्द्र के भवन से शुरू कर दिया है। इस केन्द्र का कैम्प ऑफिस जेएनयू कैम्पस के इंटरनेशनल गेस्ट-हाऊस में स्थित है।\n\nजवाहरलाल नेहरू विश्वविद्यालय, नई दिल्ली द्वारा अपने कैम्पस में राष्ट्रीय पादप जीनोम अनुसंधान केन्द्र की स्थापना के लिए 15 एकड़ का भूखण्ड आवंटित किया गया है।\n\n\n", "id": "48324", "title": "राष्ट्रीय पादप जीनोम अनुसंधान केन्द्र, नई दिल्‍ली"}
