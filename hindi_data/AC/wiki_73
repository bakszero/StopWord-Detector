{"url": "https://hi.wikipedia.org/wiki?curid=42306", "text": "जगदीश कश्यप\n\nयह लेख जगदीश कश्यप (कथाकार) के बारे में भिक्षु जगदीश कश्यप के बारे में अलग से देखिये।\n\nअगर सभी कुछ ठीक-ठाक रहता...समय पर होता तो जगदीश कश्यप द्वारा लघुकथाओं पर संपादित पुस्तक बीसवीं सदी और हिंदी लघुकथा इस शताब्दी के पहले ही वर्ष में पाठकों की नजर होती. संभव है तब इसका स्वरूप कुछ अलग और शीर्षक भी कुछ और ही होता। शायद बीसवीं शताब्दी की श्रेष्ठतम लघुकथाएं, अथवा शताब्दी की श्रेष्ठतम लघुकथाओं की बानगी या कुछ और. तब यह कुछ और तीखी, कुछ और धारदार, कुछ और मिर्चीली, कुछ और सजी-संवरी, कुछ और गवेष्णात्मक, कुछ और अधिक जानदार तथा कुछ और अधिक उपयोगी होती. हम इसे हिंदी साहित्य की अनमोल मणि, विश्व लघुकथा साहित्य का बेमिसाल नगीना, हिंदी लघुकथा का मानक ग्रंथ, संपादकीय चेतना की बहुमूल्य निधि कह पाते. संभावनाओं के विराट जंगल में एक दुखदायी संभावना यह भी है कि पुस्तक जैसी है, उस रूप में भी छपे बिना रह जाती. कश्यपजी की अन्य पांडुलिपियों, रचनाओं के साथ इसकी पांडुलिपि भी उनकी किसी अलमारी में पड़ी-पड़ी धूल चाट रही होती. दीमकों की भूख मिटाने, उनका वंश बढ़ाने के नाम पर यह भी कुर्बानी न हो जाती. बहरहाल एक कुटिल प्रकाशक ने इस पुस्तक की पांडुलिपि को पांच वर्ष तक अज्ञातवास में रखा तो दूसरे की तत्परता इसको पाठकों के हाथों तक पहुंचा रही है। अच्छाई और बुराई का संबंध सनातन है, इसका प्रमाण देती हुई।\n\nवैसे जो लोग लघुकथा से परिचित हैं और जो कश्यप जी को जानते या उनका नाम ही सुन चुके हैं, उनके लिए यह कोई नई जानकारी नहीं है कि लघुकथा और जगदीश कश्यप एक-दूसरे के पर्याय रहे हैं। लघुकथाएं लिखने, उसकी विधागत साज-संवार के लिए उन्होंने अपनी अनगिनत रातें काली की थीं। इसी के लिए हजारों बार बच्चों की शिकायतें, पत्नी की झिड़कियां, रिश्तेदारों की खटपट भी उन्हें सहनी पड़ी होगी। लघुकथा के कारण ही उन्हें भरपूर प्रसिद्ध, पाठकों का प्यार-दुलार, सहयोगियों की मैत्री प्राप्त हुई, तो इसी के कारण उन्हें दुश्मनों की अदावत भी झेलनी पड़ी. और हां, लघुकथा के ही माध्यम से उन्हें खलील जिब्रान का आशीर्वाद प्राप्त हुआ, जिसने उनको स्वभाव से अक्खड़ और फक्कड़ बनाया। उनकी कलम को नए तेवर दिए और स्थितियों को गहराई से परखने का सलीका भी. यह बात अलग है कि अपने गुरु जैसी दार्शनिकता तथा सुतीक्ष्ण भाववोध वे अपनी रचनाओं में कभी नहीं ला सके। इसके कई कारण हो सकते हैं, जिनमें सामाजिक परिस्थितियों के साथ-साथ लेखकीय क्षमता भी सम्मिलित है। संभवत: जीवनसंघर्ष ने उन्हें खुद को अधिक तराशने का अवसर ही नहीं दिया हो अथवा प्रारंभिक सफलताओं ने उनका दिमाग इतना ऊंचा उठा दिया हो, जहां आलोचनाओं का धैर्यपूर्वक, युक्तियुक्त जवाब देने के बजाय, उग्रता दिखाकर संवाद की सारी संभावनाओं को खारिज कर दिया जाता है। इस कमजोरी का शिकार अकेले जगदीश कश्यप ही नहीं रहे, बल्कि जिन लोगों के कंधों पर सवार होकर लघुकथा आंदोलन अपने शिखर को छूना चाहता था, उन सभी की नियति लगभग ऐसी ही थी। सभी अपने-अपने मंडल के मसीहा, स्वयं को अपनी कक्षा का मार्तंड समझने वाले थे।\nजगदीश कश्यप के मामले में यह अलग किस्सा हो सकता है कि उनकी धारदार लेखनी की मार से तिलमिलाए, कागजी लेखकों ने साहित्यिक आलोचना को भी व्यक्तिगत स्तर पर लिया, दोनों ओर से ही फिजूल की लफ्फाजी, अदालतों के चक्कर, रचनात्मकता का दुरुपयोग, संवेदनाओं का मखौल, गुटबंदी और साहित्यिकता के नाम पर निखालिस राजनीति बरसों-बरस चलती रही, जिसको साधारण पाठक किंचित आश्चर्य और गहरे अवसाद के साथ देखता रहा। परिणाम यह हुआ कि जिन लोगों के कंधों पर चढ़कर लघुकथा आंदोलन परवान चढ़ा था, उन्हीं की जिद, व्यक्तिगत महत्त्वाकांक्षाओं, कुंठाओं और अदावतों ने इस आंदोलन को दुबारा जमीन पर लाने में कोई कसर नहीं छोड़ी. वह भी समय से बहुत पहले. सिवाय छिटपुट आलेखों के, लघुकथा समीक्षा के क्षेत्र में, आंदोलन की और कोई उपलब्धि नहीं कही जा सकती. इसका भी अधिकांश एक-दूसरे की आलोचना-प्रत्यालोचना से भरा पड़ा है। हिंदी साहित्य में यह अपनी किस्म का शायद अकेला उदाहरण है। तो भी इस बात पर सभी सहमत होंगे कि जगदीश कश्यप ने अपना संघर्ष और सृजनात्मकता से भरे कई महत्त्वपूर्ण वर्ष लघुकथा को समर्पित कर दिए। उन्होंने लघुकथा के रचनात्मक पक्ष को संवारने के साथ-साथ उसकी अवधारणा को स्पष्ट करने में भी अपना मौलिक योगदान दिया। जगदीश कश्यप ने हिंदी को न केवल कई नायाब लघुकथाकार दिए। साथ ही दूसरी विधाओं में जमे-जमाए लेखकों से भी उन्होंने लघुकथाएं लिखवाईं, उनके काम को रेखांकित करने का कार्य किया, तो उनके पराक्रम के ऐसे भी उदाहरण हैं, जब अपनी आलोचना न झेल पाने के कारण कई साहित्यकार लघुकथा के क्षेत्र से पलायन करते हुए नजर आए। वे तब भी उन्हें कोसते थे और आज भी अपनी नाराजगी के तीर-कमान उनकी ओर ताने रहते हैं या उनके नाम को लेकर घड़ी-घड़ी बुदबुदाने लगते हैं। यह जानते हुए भी कि वे अब इस दुनिया, यहां के राग-विराग से बहुत दूर जा चुके हैं।\n\nइस बात को जगदीश कश्यप के आलोचक भी शायद ही नकार पाएं कि हिंदी लघुकथा काल का स्वर्णकाल कि लघुकथा आंदोलन का सर्वाधिक ऊर्जावान दौर वही था, जब जगदीश कश्यप उसमें सक्रिय थे। जैसे ही वे उदासीन हुए, अपनी कुंठाओं के कारण अथवा किसी और दबाव से उनकी कलम की धार कुंठित हुई, तो लघुकथा आंदोलन की गर्माहट भी जाती रही। उसकी तेजस्विता गायब हो गई। स्वयं जगदीश कश्यप ने इस त्रासदी को दोहरे स्तर पर भोगा. एक तो न लिख पाने का मलाल, जिसने उन्हें भीतर ही भीतर तोड़कर रख दिया था और दूसरा लघुकथा आंदोलन के अपने लक्ष्य से भटक जाने की पीड़ा, जिससे लघुकथा के समीक्षाशास्त्र के विकास को लेकर जो तत्परता उन दिनों दिख रही थी, वह अलग-अलग आलेखों में व्यक्त छुट-पुट विचारों से आगे नहीं बढ़ सकी। और तो और इन यत्र-तत्र बिखरे हुए विचारों का सलीके से संयोजन कर किसी तार्किक परिणति पर पहुंचने का काम भी नहीं हो पाया। सच यह भी है कि जगदीश कश्यप के रहते लघुकथा के प्रति जितनी गंभीरता के साथ उनका नाम जुड़ा, उतना शायद ही किसी और लघुकथाकार का जुड़ सका, कम से कम पश्चिमी उत्तरप्रदेश और दिल्ली परिमंडल में तो कोई भी नहीं; यद्यपि संख्या की दृष्टि से उन्होंने ज्यादा लघुकथाएं नहीं लिखीं. ना ही लघुकथा के समीक्षाशास्त्र पर उन्होंने बहुत उल्लेखनीय कार्य किया है, जो इस क्षेत्र में मील का पत्थर साबित हो सके। तथापि जो किया उससे उनकी लेखकीय ईमानदारी और अभिव्यक्ति की मौलिकता सिद्ध होती है।\n\nलघुकथा के क्षेत्र में जगदीश कश्यप का योगदान लघुकथा की मौलिक अवधारणा को लेकर है। उनसे पहले तक लघुकथा अपनी पहचान के लिए संघर्ष करती आ रही थी। लघुकथा के आकार-प्रकार को लेकर जब बहुत अधिक सवाल उठने लगे तो उन्होंने रचनात्मक लेखन के साथ लघुकथा के समीक्षाशास्त्र पर भी काम करना प्रारंभ कर दिया। उन दिनों लघुकथा और कहानी के वैभिन्न्य को दर्शाने के लिए अधिकांश विद्वान शब्द संख्या को आधार बना रहे थे। जगदीश कश्यप ने लघुकथा की गुणात्मक विशेषताओं पर जोर दिया, जो कहीं अधिक तार्किक था। जिसे कालांतर में सभी ने स्वीकारा भी. जो हो जगदीश कश्यप ने लघुकथा के आकलन के लिए जो कसौटी विकसित की, उसपर सबसे पहले अपनी ही रचनाओं को कसा. और जो रचनाएं उन्हें उस कसौटी पर कमजोर पड़ती दिखाई दीं, उन्हें अपने रचनाक्षेत्र से निर्ममतापूर्वक बेदखल कर दिया। निकाली गई लघुकथाएं आज उनके किसी भी लघुकथा संकलन में नहीं है। जो व्यक्ति अपनी रचनाओं के प्रति इतना निर्मम हो सकता है, वह दूसरों को क्यों बख्शने लगा. सो उन्होंने कठोरतापूर्वक अपनी कसौटी पर दूसरों की लघुकथाओं को कसना प्रारंभ कर दिया। यह काम विवादों को जन्म देने वाला था, इसलिए उन संपादकों ने उस समय जगदीश कश्यप को खूब उकसाया जो अपनी विवादप्रयिता या चौंकाऊं पत्रकारिता के माध्यम से स्वयं को किसी न किसी बहाने चर्चा में बनाए रखना चाहते हैं। ऐसे संपादकों ने उन्हें अपनी पत्रिकाओं और साप्ताहिकों के कालम सौंप दिए। बस यहीं से उनके जीवन में विवादों का प्रवेश होने लगा. हो सकता उस समय उनके मन में स्वयं को मसीहा मानने का गुमान भी पनपा हो। लेकिन इसके लिए जगदीश कश्यप के साथ-साथ वे संपादक-पत्रकार भी दोषी थे, जो उन्हें उकसाकर बड़ी चतुराई से उनका इस्तेमाल कर रहे थे।\nजगदीश कश्यप जैसे ईमानदार और सपाटबयानी करने वाले के लिए समीक्षा का क्षेत्र ज्यादा मुफीद नहीं कहा जा सकता. खासकर ऐसे माहौल में जहां लेखक ही समीक्षक और समीक्षक रचनात्मक लेखक होने का भ्रम पाले हुए हों. जहां वस्तुनिष्ठता का अभाव हो तथा लघुपत्रकिाओं से आगे समीक्षा की स्थिति बहुत संतोषजनक न हो। जहां समीक्षाकर्म का आशय एक-दूसरे की कमर खुजाने तक सीमित हो, जहां संवेदनाएं राजनीति की तराजू पर तौली जाती हों. कश्यप जी जैसे मुंहफट लेखक के लिए तो हरगिज नहीं. यहां वही नामवरी गांठ सकता है जिसकी प्रतिबद्धता हर रोज रंग बदलती हो। जो जिस मंच पर भी जाए, जिसका खाए, उसी का गुणगान करे, उसी की आरती उतारे. लघुकथा के क्षेत्र में कश्यप जी की ख्याति इसलिए भी है कि उन्होंने उस समय लघुकथाएं लिखनी शुरू कीं जब उसे विधा के रूप में मान्यता नहीं थी, उन्होंने पूरी ईमानदारी के साथ इस विधा को अपनाया. हालांकि इस बीच भ्रम के शिकार वे स्वयं भी रहे। इनमें सबसे अधिक संशय इस नई विधा के नाम को लेकर भी था। लघुकथा आंदोलन के प्रारंभिक चरण में इस नई, तीखी और तेजतर्रार विधा को नए-नए नामों से नवाजा जा रहा था। कोई इसे लघुकहानी नाम देना चाहता था तो कुछ कथिका, लघुव्यंग्य, कहानी से अलग विधा, मिनीकथा, व्यंग्यकथा आदि नामों से नवाज रहे थे। स्वयं कश्यप जी इस बारे उतने निश्चित नहीं थे। उन्होंने अंग्रेजी शार्ट स्टोरी की तर्ज पर ‘मिनीकथा’ नाम भी मंजूर किया था। अपनी पत्रिका को ‘मिनीयुग’ नाम भी उन्होंने इसी अवधारणा के साथ दिया था। किंतु वक्त के साथ-साथ बाकी नाम पीछे छूटते चले गए और लघुकथा नाम को सबकी मान्यता मिल गई। लघुकथा आंदोलन की सफलता यह रही कि धीरे-धीरे लघुकथा नाम सबकी जुबान पर चढ़ता गया और बाकी नाम काफी पीछे छूटते चले गए। इसके फलस्वरूप वे लोग जो इस विधा को नया नाम देने का श्रेय लेना चाहते थे, ठंडे पड़ते चले गए। इसका किंचित श्रेय हम कमलेश्वर और रमेश बत्तरा को भी दे सकते हैं, सारिका का लघुकथा विशेषांक निकालकर उन्होंने अनजाने ही नाम को लेकर होने वाली राजनीति तथा निरर्थक बहसों की हवा निकाल दी थी।\n\nसाहित्य में जगदीश कश्यप का पदार्पण भी उस समय के दूसरे साहित्यकारों की तरह कविता के माध्यम से ही हुआ था। जिन दिनों वह साहित्य के क्षेत्र में आए, निश्चित रूप से वह समय लघुकथा का नहीं था। वह हिंदी की सम्मानित विधा तो हरगिज नहीं थी, बल्कि उसे विधा मानने वालों का सिरे से अभाव था। अधिकांश तो उसको विधा मानने से भी इंकार करते थे। फिर कौन सी ऐसी बात रही होगी जो उन्हें लघुकथा के क्षेत्र में लाई. जिसके कारण वह इतनी गंभीरता के साथ लघुकथा से जुड़ सके। इस बारे में उन्होंने स्वयं तो कुछ भी नहीं लिखा. मगर अपने समर्पण और संघर्ष से वे लघुकथा को साहित्य का वैकल्पिक प्रवेशद्वार बनाने में कामयाब रहे थे। अनेक साहित्यकारों ने साहित्य में पहली दस्तक लघुकथा के माध्यम से दी। निश्चित रूप से उस आंदोलन में जगदीश कश्यप अकेले नहीं थे। कोई भी आंदोलन किसी अकेले के कंधों पर चलकर कामयाबी नहीं पा सकता. पृथ्वीराज अरोड़ा, सतीशराज पुष्करणा, रमेश बत्तरा, बलराम, सतीश दुबे, सुकेश साहनी जैसे अनेक प्रतिबद्ध लघुकथाकारों के नाम मेरी स्मृति में आ रहे हैं, जो कहीं पर उनके सहयोगी की भूमिका निभा रहे थे तो कहीं पर उनकी भूमिका समानांतर आंदोलन के वाहक की थी। ये सभी लघुकथा में रचनात्मक लेखन के साथ-साथ उसके समीक्षाशास्त्र को विकसित करने का काम भी कर रहे थे। यानी लघुकथा की अवधारणा को तय करने, उसके लिए नए मापदंड बनाने के काम को लेकर एक स्पर्धा का वातावरण उन दिनों बना हुआ था, जो स्वाभाविक ही था। लघुकथा के प्रति समर्पण, ईमानदार तथा अपनी बेबाक टिप्पणियों के कारण उनका इस आंदोलन में दबदबा भी रहा।\n\nरहा अभिव्यक्ति के लिए केवल लघुकथा को माध्यम बनाने का कारण? इसके सूत्र उनके जीवन से तलाशने का प्रयास किया जा सकता है। जगदीश कश्यप के जीवन को देखें तो वहां केवल संघर्ष और अस्थिरता का वातावरण दिखाई पड़ता है। ध्यान रहे कि अस्थिरता किसी भी व्यक्ति को ठहरकर सोचने और फिर उसपर अमल करने का अवसर नहीं देती. परिवार में अशांति, फिर पढ़ाई के लिए संघर्ष ...कुछ मित्र इसका जिक्र छिड़ने पर एक शब्दबिंब का सहारा लेते हैं।...\n\nजीवन के लंबे संघर्ष, पराजयों, अभावों तथा लंबी निराशा ने ही संभवत: उन्हें साहित्य की शरण में जाने को मजबूर किया होगा। उसी दौर में उनका साक्षात किसी मोड़ पर खलील जिब्रान से हुआ होगा। वही उनके जीवन का परिवर्तनकारी दौर सिद्ध हुआ, खलील जिब्रान एक बार जो उनके दिलो-दिमाग पर सवार हुए, फिर जिंदगी-भर नहीं उतरे. किंतु उनके जैसी जीवन की तल्खी, भावप्रवणता और गहन दार्शनिकता को किसी बड़ी रचना में संभाल पाना आसान नहीं था। और अगर संभाला भी जाए तो उसके लिए पाठकों की समस्या होती. शायद इसीलिए स्वयं खलील ने भी छोटी रचनाएं लिखी थीं, जो एक तरह से गद्यगीत हैं। यह एक सूत्र था जिसने जगदीश कश्यप के लेखन को दिशा दी। और जिसे आगे चलकर उन्होंने एक आंदोलन के रूप में अपनाया.\n\nएक बात जो जगदीश कश्यप को अपने समकालीन लघुकथाकारों से अलग सिद्ध करती है, वह यह है कि उन्होंने जैसा सोचा उसे उसी ईमानदारी और बेबाकी के साथ शब्दों में भी व्यक्त किया। कभी परिणाम की परवाह नहीं की। सरकारी नौकरी में रहते हुए सरकार की नीतियों के विरोध में आग उगली. छद्म नाम से स्थानीय अखबारों में लिखा. उनकी टिप्पणियों से बावेला मचा। अखबार के संपादक जो उन टिप्पणियों को मजे ले-लेकर छापते और उनके माध्यम से दबाव बनाने की राजनीति करते थे, खुद पर दबाव आया तो पसीना-पसीना हो गए। गाज कश्यप जी पर गिरी. नतीजा सस्पैंड हुए...जिस महकमे में नौकरी में थे, वहां पर रहना भाग्यशाली होने का प्रमाण होता। नया आया रंगरूट भी साल-भर में अपना स्कूटर तथा पांच-छह साल में अपना मकान खरीद लेता. कश्यप जी जिंदगी-भर एक टूटी-पुरानी साइकिल पर चलते रहे। घर वे सांस रहने तक नहीं खरीद पाए. और जब गए तो सिर पर कर्ज की गठरी लादे हुए. शराब का शौक जरूर था पर कर्ज का कारण मित्रों-सहयोगियों को दिया गया कर्ज था। मदद करना उनके स्वभाव का हिस्सा बन चुका था। \n\nप्रिय अरोड़ा,\n\nनववर्ष की वधाई, तुम्हें नहीं भाभी और बच्चों को। कारण तुम स्वयं में ही स्पष्ट नहीं हो।\n\nतुम्हारा तीन न तेरह संग्रह मेरे सामने है। (तुमने नहीं भेजा- मैंने खरीदा है)। फिलहाल मिनीयुग के आखिरी दशक विशेषांक में जुटा हूं. इस संग्रह में तुमने कई भयंकर गलतियां की हैं। आत्रेय से साक्षात्कार (पूर्व प्रकाशित का पुन: प्रकाशन)। फोटो तूने अच्छी नहीं छपवाई.\n\nआखिर तू चाहता क्या है? रमेश बत्तरा मर गया, मेरा भाई- मैं उसपर किताब निकाल रहा हूं. यह पहला पत्र पिछले छह साल में मैं तुझे लिख रहा हूं. आत्रेय की ‘21 जूते’ कौन से सन में निकली? कितनी रचनाएं हैं और कौन प्रकाशक, कितने पृष्ठ एवं कितनी रचनाएं हैं लिखना.\n\nपृष्ठ 17 पर तूने अपने संग्रह में अशोक भाटिया, डॉ॰ शमीम शर्मा को गंभीरतापूर्वक काम करते हुए लघुकथा में लिखा है। शमीम शर्मा का नाम तू कोट करे, यही बात तेरे से घृणा करने के लिए बहुत है।\n\nफिलहाल वेदकाल से लेकर 1989 का इतिहास लिख चुका हूं. पर तुझसे बहुत नाराज हूं. यद्यपि 1997 में तेरे प्रकाशित लघुकथा को इतिहास में शामिल करना मेरी मजबूरी है।...जगदीश कश्यप.\n\nपत्र से हम जान सकते हैं कि ऊपर से मुंहफट और बैलोस दिखने वाला वह इंसान भीतर से गंगाजल जैसा ही पवित्र था। यह पत्र बाद के वर्षों में जगदीश कश्यप की डगमगाती मनोदशा की सही-सही तस्वीर दर्शाने को भी पर्याप्त है। इसमें वे दावे में हैं जो वे न लिख पाने की पीड़ा से गुजरते हुए, कभी मिनीयुग का अगला अंक निकालने तो कभी नए उपन्यास पर काम करने के बहाने करते रहते थे। इसमें उनकी साफगोई भी है जो अपनी तल्खी में शालीनता की हदें पार करती हुई नजर आती थी। किंतु इसमें सबसे ज्यादा और महत्त्वपूर्ण है, उनकी लेखकीय ईमानदारी. सत्य की स्थापना के लिए यही अनिवार्य तत्व है। यही किसी भी सच्चे आलोचक, सच्चे साहित्यकार की पहचान हो सकती है।\n\nजगदीश कश्यप अपने लेखकीय जीवन में प्रारंभ से लेकर अंत तक लघुकथा के प्रति समर्पित रहे। उन्होंने विश्वासपूर्वक कविता मंचों से लघुकथा पाठन की शुरुआत की, जिसे भरपूर सराहना मिली। अपनी विधा के प्रति इतना इतना अनुराग, इतना समर्पण विरले साहित्यकारों में ही देखने को मिलता है। विडंबना यह है कि हमारा साहित्य-समाज लघुकथा के क्षेत्र में जगदीश कश्यप योगदान को समझने में ही असमर्थ रहा। लघुकथा के इधर जो संकलन उन ‘महान’ लघुकथाकारों ने संपादित किए हैं, उनमें जगदीश कश्यप के नाम का उल्लेख तक न होना जहां उन साहित्यकारों की मानसिकता को दर्शाने के साथ-साथ साहित्य के नाम पर चलने वाली गंदी राजनीति की ओर भी इशारा करता है, जिसका सबसे अधिक नुकसान साहित्य और उसके माध्यम से समाज को ही उठाना पड़ता है। भटका हुआ साहित्य समाज का नेतृत्व करने, किसी भी प्रकार का आदर्श स्थापित करने में असमर्थ रहता है, परिणामत: ऐसे लोगों की बन आती है जो समाज को विवेकशूण्य बनाकर अपना स्वार्थ-साधन करना चाहते हैं।\n\nमेरी निगाह में जगदीश कश्यप उन चंद गिने-चुने साहित्यकारों में थे, जिन्होंने हिंदी लघुकथा को समृद्ध करने, उसे स्वतंत्र विधा के रूप में मान्यता दिलाने के लिए अथक संघर्ष किया। एक समर्पित सेनानी की तरह वे जुटे रहे-आजीवन, करते रहे लघुकथा आंदोलन का नेतृत्व. अपनी रचनात्मक प्रखरता का परिचय देते हुए उन्होंने अनूठी लघुकथाएं लिखीं, अच्छी लघुकथाओं को चिन्हित किया।..उनके रचनाकारों को जी खोलकर सराहा तो नकलची और गैरजिम्मेदार लघुकथाकारों को बिना लाग-लपेट के फटकारा भी. इसके लिए कोई उन्हें लघुकथा का पहरुआ कहता है तो कोई लघुकथा का लठैत. सच तो यह है कि वे जब तक जिये, लघुकथा का पर्याय बनकर रहे। ‘आलोचकों के मजार नहीं बनते’µउनका यह सूत्र वाक्य उन्हें निस्पृह संघर्ष की प्रेरणा देता रहा। खलील जिब्रान को अपना साहित्यिक गुरु मानने वाले जगदीश कश्यप को अपनी साफगोई और बेबाक टिप्पणियों के लिए चौतरफा आलोचनाओं का सामना भी करना पड़ा. बावजूद इसके लघुकथा लेखन-समीक्षा के लिए उन्होंने जो कसौटी विकसित की उसे उनके विरोधियों ने भी किसी न किसी रूप में स्वीकारा. जिन्होंने नहीं स्वीकारा, वे कोई मौलिक विकल्प देने में असमर्थ रहे। जगदीश कश्यप की रचनात्मक प्रखरता का अनुमान केवल इसी से लगाया जा सकता है कि यदि हिंदी की पचास श्रेष्ठतम लघुकथाओं का संकलन तैयार किया जाए तो उसमें चार-पांच लघुकथाएं उन्हीं कश्यप की होंगी और यह कोई छोटी उपलब्धि नहीं है।\n\n", "id": "42306", "title": "जगदीश कश्यप"}
{"url": "https://hi.wikipedia.org/wiki?curid=42307", "text": "छाया वर्मा\n\nहिन्दी कवि और लेखक\n", "id": "42307", "title": "छाया वर्मा"}
{"url": "https://hi.wikipedia.org/wiki?curid=42308", "text": "चन्द्रधर शर्मा 'गुलेरी'\n\nचन्द्रधर शर्मा 'गुलेरी' (१८८३ - १२ सितम्बर १९२२) हिन्दी के कथाकार, व्यंगकार तथा निबन्धकार थे।\n\nमूलतः हिमाचल प्रदेश के गुलेर गाँव के वासी ज्योतिर्विद महामहोपाध्याय पंडित शिवराम शास्त्री राजसम्मान पाकर जयपुर (राजस्थान) में बस गए थे। उनकी तीसरी पत्नी लक्ष्मीदेवी ने सन् 1883 में चन्द्रधर को जन्म दिया। घर में बालक को संस्कृत भाषा, वेद, पुराण आदि के अध्ययन, पूजा-पाठ, संध्या-वंदन तथा धार्मिक कर्मकाण्ड का वातावरण मिला और मेधावी चन्द्रधर ने इन सभी संस्कारों और विद्याओं आत्मसात् किया। आगे चलकर उन्होंने अंग्रेज़ी शिक्षा भी प्राप्त की और प्रथम श्रेणी में उत्तीर्ण होते रहे। कलकत्ता विश्वविद्यालय से एफ. ए. (प्रथम श्रेणी में द्वितीय और प्रयाग विश्वविद्यालय से बी. ए. (प्रथम श्रेणी में प्रथम) करने के बाद चाहते हुए भी वे आगे की पढ़ाई परिस्थितिवश जारी न रख पाए हालाँकि उनके स्वाध्याय और लेखन का क्रम अबाध रूप से चलता रहा। बीस वर्ष की उम्र के पहले ही उन्हें जयपुर की वेधशाला के जीर्णोद्धार तथा उससे सम्बन्धित शोधकार्य के लिए गठित मण्डल में चुन लिया गया था और कैप्टन गैरेट के साथ मिलकर उन्होंने \"द जयपुर ऑब्ज़रवेटरी एण्ड इट्स बिल्डर्स\" शीर्षक अंग्रेज़ी ग्रन्थ की रचना की।\n\nअपने अध्ययन काल में ही उन्होंने सन् 1900 में जयपुर में नागरी मंच की स्थापना में योग दिया और सन् 1902 से मासिक पत्र ‘समालोचक’ के सम्पादन का भार भी सँभाला। प्रसंगवश कुछ वर्ष काशी की नागरी प्रचारिणी सभा के सम्पादक मंडल में भी उन्हें सम्मिलित किया गया। उन्होंने देवी प्रसाद ऐतिहासिक पुस्तकमाला और सूर्य कुमारी पुस्तकमाला का सम्पादन किया और नागरी प्रचारिणी पुस्तकमाला और सूर्य कुमारी पुस्तकमाला का सम्पादन किया और नागरी प्रचारिणी सभा के सभापति भी रहे।\n\nजयपुर के राजपण्डित के कुल में जन्म लेनेवाले गुलेरी जी का राजवंशों से घनिष्ठ सम्बन्ध रहा। वे पहले खेतड़ी नरेश जयसिंह के और फिर जयपुर राज्य के सामन्त-पुत्रों के अजमेर के मेयो कॉलेज में अध्ययन के दौरान उनके अभिभावक रहे। सन् 1916 में उन्होंने मेयो कॉलेज में ही संस्कृत विभाग के अध्यक्ष का पद सँभाला। सन् 1920 में पं॰ मदन मोहन मालवीय के प्रबंध आग्रह के कारण उन्होंने बनारस आकर काशी हिन्दू विश्वविद्यालय के प्राच्यविद्या विभाग के प्राचार्य और फिर 1922 में प्राचीन इतिहास और धर्म से सम्बद्ध मनीन्द्र चन्द्र नन्दी पीठ के प्रोफेसर का कार्यभार भी ग्रहण किया। \n\nइस बीच परिवार में अनेक दुखद घटनाओं के आघात भी उन्हें झेलने पड़े। सन् 1922 में 12 सितम्बर को पीलिया के बाद तेज ज्वर से मात्र 39 वर्ष की अल्पायु में उनका देहावसान हो गया।\n\nइस थोड़ी-सी आयु में ही गुलेरी जी ने अध्ययन और स्वाध्याय के द्वारा हिन्दी और अंग्रेज़ी के अतिरिक्त संस्कृत प्राकृत बांग्ला मराठी आदि का ही नहीं जर्मन तथा फ्रेंच भाषाओं का ज्ञान भी हासिल किया था। उनकी रुचि का क्षेत्र भी बहुत विस्तृत था और धर्म, ज्योतिष इतिहास, पुरातत्त्व, दर्शन भाषाविज्ञान शिक्षाशास्त्र और साहित्य से लेकर संगीत, चित्रकला, लोककला, विज्ञान और राजनीति तथा समसामयिक सामाजिक स्थिति तथा रीति-नीति तक फैला हुआ था। उनकी अभिरुचि और सोच को गढ़ने में स्पष्ट ही इस विस्तृत पटभूमि का प्रमुख हाथ था और इसका परिचय उनके लेखन की विषयवस्तु और उनके दृष्टिकोण में बराबर मिलता रहता है।\n\nपं. चन्द्रधर शर्मा गुलेरी के साथ एक बहुत बड़ी विडम्बना यह है कि उनके अध्ययन, ज्ञान और रुचि का क्षेत्र हालाँकि बेहद विस्तृत था और उनकी प्रतिभा का प्रसार भी अनेक कृतियों, कृतिरूपों और विधाओं में हुआ था, किन्तु आम हिन्दी पाठक ही नहीं, विद्वानों का एक बड़ा वर्ग भी उन्हें अमर कहानी ‘उसने कहा था’ के रचनाकार के रूप में ही पहचानता है। इस कहानी की प्रखर चौंध ने उनके बाकी वैविध्य भरे सशक्त कृति संसार को मानो ग्रस लिया है। उनके प्रबल प्रशंसक और प्रखर आलोचक भी अमूमन इसी कहानी को लेकर उलझते रहे हैं। प्राचीन साहित्य, संस्कृति, हिन्दी भाषा समकालीन समाज, राजनीति आदि विषयों से जुड़ी इनकी विद्वता का जिक्र यदा-कदा होता रहता है, पर ‘कछुआ धरम’ और ‘मारेसि मोहि कुठाऊँ’ जैसे एक दो निबन्धों और पुरानी हिन्दी जैसी लेखमाला के उल्लेख को छोड़कर उस विद्वता की बानगी आम पाठक तक शायद ही पहुँची हो। व्यापक हिन्दी समाज उनकी प्रकाण्ड विद्वता और सर्जनात्मक प्रतिभा से लगभग अनजान है।\n\nअपने 39 वर्ष के संक्षिप्त जीवनकाल में गुलेरी जी ने किसी स्वतन्त्र ग्रन्थ की रचना तो नहीं कि किन्तु फुटकर रूप में बहुत लिखा, अनगिनत विषयों पर लिखा और अनेक विधाओं की विशेषताओं और रूपों को समेटते-समंजित करते हुए लिखा। उनके लेखन का एक बड़ा हिस्सा जहाँ विशुद्ध अकादमिक अथवा शोधपरक है, उनकी शास्त्रज्ञता तथा पाण्डित्य का परिचायक है; वहीं, उससे भी बड़ा हिस्सा उनके खुले दिमाग, मानवतावादी दृष्टि और समकालीन समाज, धर्म राजनीति आदि से गहन सरोकार का परिचय देता है। लोक से यह सरोकार उनकी ‘पुरानी हिन्दी’ जैसी अकादमिक और ‘महर्षि च्यवन का रामायण’ जैसी शोधपरक रचनाओं तक में दिखाई देता है। इन बातों के अतिरिक्त गुलेरी जी के विचारों की आधुनिकता भी हमसे आज उनके पुराविष्कार की माँग करती है।\n\nमात्र 39 वर्ष की जीवन-अवधि को देखते हुए गुलेरी जी के लेखन का परिमाण और उनकी विषय-वस्तु तथा विधाओं का वैविध्य सचमुच विस्मयकर है। उनकी रचनाओं में कहानियाँ कथाएँ, आख्यान, ललित निबन्ध, गम्भीर विषयों पर विवेचनात्मक निबन्ध, शोधपत्र, समीक्षाएँ, सम्पादकीय टिप्पणियाँ, पत्र विधा में लिखी टिप्पणियाँ, समकालीन साहित्य, समाज, राजनीति, धर्म, विज्ञान, कला आदि पर लेख तथा वक्तव्य, वैदिक/पौराणिक साहित्य, पुरातत्त्व, भाषा आदि पर प्रबन्ध, लेख तथा टिप्पणियाँ-सभी शामिल हैं। \n\nविषय-वस्तु की व्यापकता की दृष्टि से गुलेरी जी का लेखन धर्म पुरातत्त्व, इतिहास और भाषाशास्त्र जैसे गम्भीर विषयों से लेकर काशी की नींद जैसे हलके-फुलके विषयों तक को समान भाव से समेटता है। विषयों का इतना वैविध्य लेखक के अध्ययन, अभिरुचि और ज्ञान के विस्तार की गवाही देता है, तो हर विषय पर इतनी गहराई से समकालीन परिप्रेक्ष्य में विचार अपने समय और नए विचारों के प्रति उसकी सजगता को रेखांकित करता है। राज ज्योतिषी के परिवार में जन्मे, हिन्दू धर्म के तमाम कर्मकाण्डों में विधिवत् दीक्षित, त्रिपुण्डधारी निष्ठावान ब्राह्मण की छवि से यह रूढ़िभंजक यथार्थ शायद मेल नहीं खाता, मगर उस सामाजिक-राजनीतिक-साहित्यिक उत्तेजना के काल में उनका प्रतिगामी रुढ़ियों के खिलाफ़ आवाज़ उठाना स्वाभाविक ही था। यह याद रखना ज़रूरी है कि वे रूढियों के विरोध के नाम पर केवल आँख मूँदकर तलवार नहीं भाँजते। खण्डन के साथ ही वे उचित और उपयुक्त का मंडन भी करते हैं। किन्तु धर्म, समाज, राजनीति और साहित्य में उन्हें जहाँ कहीं भी पाखण्ड या अनौचित्य नज़र आता है, उस पर वे जमकर प्रहार करते हैं। इस क्रम में उनकी वैचारिक पारदर्शिता, गहराई और दूरदर्शिता इसी बात से सिद्ध है कि उनके उठाए हुए अधिकतर मुद्दे और उनकी आलोचना आज भी प्रासंगिक हैं।\n\nउनके लेखन की रोचकता उसकी प्रासंगिकता के अतिरिक्त उसकी प्रस्तुति की अनोखी भंगिमा में भी निहित है। उस युग के कई अन्य निबन्धकारों की तरह गुलेरी जी के लेखन में भी मस्ती तथा विनोद भाव एक अन्तर्धारा लगातार प्रवाहित होती रहती है। धर्मसिद्धान्त, अध्यात्म आदि जैसे कुछ एक गम्भीर विषयों को छोड़कर लगभग हर विषय के लेखन में यह विनोद भाव प्रसंगों के चुनाव में भाषा के मुहावरों में उद्धरणों और उक्तियों में बराबर झंकृत रहता है। जहाँ आलोचना कुछ अधिक भेदक होती है, वहाँ यह विनोद व्यंग्य में बदल जाता है-जैसे शिक्षा, सामाजिक, रूढ़ियों तथा राजनीति सम्बन्धी लेखों में इससे गुलेरी जी की रचनाएँ कभी गुदगुदाकर, कभी झकझोरकर पाठक की रुचि को बाँधे रहती हैं।\n\nगुलेरी जी की शैली मुख्यतः वार्तालाप की शैली है जहाँ वे किस्साबयानी के लहजे़ में मानो सीधे पाठक से मुख़ातिब होते हैं। यह साहित्यिक भाषा के रूप में खड़ी बोली को सँवरने का काल था। अतः शब्दावली और प्रयोगों के स्तर पर सामरस्य और परिमार्जन की कहीं-कहीं कमी भी नज़र आती है। कहीं वे ‘पृश्णि’, ‘क्लृप्ति’ और ‘आग्मीघ्र’ जैसे अप्रचलित संस्कृत शब्दों का प्रयोग करते हैं तो कहीं ‘बेर’, ‘बिछोड़ा’ और ‘पैंड़’ जैसे ठेठ लोकभाषा के शब्दों का। अंग्रेज़ी अरबी-फारसी आदि के शब्द ही नहीं पूरे-के-पूरे मुहावरे भी उनके लेखन में तत्सम या अनूदित रूप में चले आते हैं। पर भाषा के इस मिले-जुले रूप और बातचीत के लहज़े से उनके लेखन में एक अनौपचारिकता और आत्मीयता भी आ गई है। हाँ गुलेरी जी अपने लेखन में उद्धरण और उदाहरण बहुत देते हैं। इन उद्धरणों और उदाहरणों से आमतौर पर उनका कथ्य और अधिक स्पष्ट तथा रोचक हो उठता है पर कई जगह यह पाठक से उदाहरण की पृष्ठभूमि और प्रसंग के ज्ञान की माँग भी करता है आम पाठक से प्राचीन भारतीय वाङ्मय, पश्चिमी साहित्य, इतिहास आदि के इतने ज्ञान की अपेक्षा करना ही गलत है। इसलिए यह अतिरिक्त ‘प्रसंगगर्भत्व’ उनके लेखन के सहज रसास्वाद में कहीं-कहीं अवश्य ही बाधक होता है।\n\nबहरहाल गुलेरी जी की अभिव्यक्ति में कहीं भी जो भी कमियाँ रही हों, हिन्दी भाषा और शब्दावली के विकास में उनके सकारात्मक योगदान की उपेक्षा नहीं की जा सकती। वे खड़ी बोली का प्रयोग अनेक विषयों और अनेक प्रसंगों में कर रहे थे-शायद किसी भी अन्य समकालीन विद्वान से कहीं बढ़कर। साहित्य पुराण-प्रसंग इतिहास, विज्ञान, भाषाविज्ञान, पुरातत्त्व, धर्म, दर्शन, राजनीति, समाजशास्त्र आदि अनेक विषयों की वाहक उनकी भाषा स्वाभाविक रूप से ही अनेक प्रयुक्तियों और शैलियों के लिए गुंजाइश बना रही थी। वह विभिन्न विषयों को अभिव्यक्त करने में हिन्दी की सक्षमता का जीवन्त प्रमाण है। हर सन्दर्भ में उनकी भाषा आत्मीय तथा सजीव रहती है, भले ही कहीं-कहीं वह अधिक जटिल या अधिक हलकी क्यों न हो जाती हो। गुलेरी जी की भाषा और शैली उनके विचारों की अभिव्यक्ति का माध्यम मात्र नहीं थी। वह युग-सन्धि पर खड़े एक विवेकी मानस का और उस युग की मानसिकता का भी प्रामाणिक दस्तावेज़ है। इसी ओर इंगित करते हुए प्रो॰ नामवर सिंह का भी कहना है, ‘‘गुलेरी जी हिन्दी में सिर्फ एक नया गद्य या नयी शैली नहीं गढ़ रहे थे बल्कि वे वस्तुतः एक नयी चेतना का निर्माण कर रहे थे और यह नया गद्य नयी चेतना का सर्जनात्मक साधन है।’’\n\nअपने और आधुनिकता’ समकालीन सामाजिक, राजनीतिक और धार्मिक स्थितियों से उनके गम्भीर जुड़ाव और इनसे सम्बद्ध उनके चिन्तन तथा प्रतिक्रियाओं में स्पष्ट होती है। उनका सरोकार अपने समय के केवल भाषिक और साहित्यिक आन्दोलनों से ही नहीं, उस युग के जीवन के हर पक्ष से था। किसी भी प्रसंग में जो स्थिति उनके मानस को आकर्षित या उत्तेजित करती थी, उस पर टिप्पणी किए बगैर वे रह नहीं पाते थे। ये टिप्पणियाँ उनके सरोकारों, कुशाग्रता और नज़रिये के खुलेपन की गवाही देती हैं। अनेक प्रसंगों में गलेरी जी अपने समय से इतना आगे थे कि उनकी टिप्पणियाँ आज भी हमें अपने चारों ओर देखने और सोचने को मज़बूर करती हैं।\n\n‘खेलोगे कूदोगे होगे खराब’ की मान्यता वाले युग में गुलेरी जी खेल को शिक्षा का सशक्त माध्यम मानते थे। बाल-विवाह के विरोध और स्त्री-शिक्षा के समर्थन के साथ ही आज से सौ साल पहले उन्होंने बालक-बालिकाओं के स्वस्थ चारित्रिक विकास के लिए सहशिक्षा को आवश्यक माना था। ये सब आज हम शहरी जनों को इतिहास के रोचक प्रसंग लग सकते हैं किन्तु पूरे देश के सन्दर्भ में, यहाँ फैले अशिक्षा और अन्धविश्वास के माहौल में गुलेरी जी की बातें आज भी संगत और विचारणीय हैं। भारतवासियों की कमज़ोरियाँ का वे लगातार ज़िक्र करते रहते हैं-विशेषकर सामाजिक राजनीतिक सन्दर्भों में। हमारे अधःपतन का एक कारण आपसी फूट है-‘‘यह महाद्वीप एक दूसरे को काटने को दौड़ती हुई बिल्लियों का पिटारा है’’ (डिनामिनेशन कॉलेज : 1904) जाति-व्यवस्था भी हमारी बहुत बड़ी कमज़ोरी है। गुलेरी जी सबसे मन की संकीर्णता त्यागकर उस भव्य कर्मक्षेत्र में आने का आह्वान करते हैं जहाँ सामाजिक जाति भेद नहीं, मानसिक जाति भेद नहीं और जहाँ जाति भेद है तो कार्य व्यवस्था के हित (वर्ण विषयक कतिपय विचार : 1920)। छुआछूत को वे सनातन धर्म के विरुद्ध मानते हैं। अर्थहीन कर्मकाण्डों और ज्योतिष से जुड़े अन्धविश्वासों का वे जगह-जगह ज़ोरदार खण्डन करते हैं। केवल शास्त्रमूलक धर्म को वे बाह्यधर्म मानते हैं और धर्म को कर्मकाण्ड से न जोड़कर इतिहास और समाजशास्त्र से जोड़ते हैं। धर्म का अर्थ उनके लिए ‘‘सार्वजनिक प्रीतिभाव है’’ ‘‘जो साम्प्रदायिक ईर्ष्या-द्वेष को बुरा मानता है’’ (श्री भारतवर्ष महामण्डल रहस्य : 1906)। उनके अनुसार उदारता सौहार्द और मानवतावाद ही धर्म के प्राणतत्त्व होते हैं और इस तथ्य की पहचान बेहद ज़रूरी है-‘‘आजकल वह उदार धर्म चाहिए जो हिन्दू, सिक्ख, जैन, पारसी, मुसलमान, कृस्तान सबको एक भाव से चलावै और इनमें बिरादरी का भाव पैदा करे, किन्तु संकीर्ण धर्मशिक्षा...(आदि) हमारी बीच की खाई को और भी चौड़ी बनाएँगे।’’ (डिनामिनेशनल कॉलेज : 1904)। धर्म को गुलेरी जी बराबर कर्मकाण्ड नहीं बल्कि आचार-विचार, लोक-कल्याण और जन-सेवा से जोड़ते रहे।\n\n", "id": "42308", "title": "चन्द्रधर शर्मा 'गुलेरी'"}
{"url": "https://hi.wikipedia.org/wiki?curid=42309", "text": "ख़्वाजा अहमद अब्बास\n\nख़्वाजा अहमद अब्बास प्रसिद्ध फिल्म निर्देशक, पटकथा लेखक और उर्दू लेखक थे। उन्होंने 'अलीगढ़ ओपिनियन' शुरू किया। 'बॉम्बे क्रॉनिकल' में ये लंबे समय तक बतौर संवाददाता और फ़िल्म समीक्षक काम किया। इनका स्तंभ 'द लास्ट पेज' सबसे लंबा चलने वाले स्तंभों में गिना जाता है। यह 1941 से 1986 तक चला। अब्बास इप्टा के संस्थापक सदस्य थे।\n\nख़्वाजा अहमद अब्बास का जन्म 7 जून 1914 को पानीपत, हरियाणा (भारत) में हुआ। उन के दादा 'ख़्वाजा ग़ुलाम अब्बास' थे जो 1857 के विद्रोह के शहीदों में से एक थे। उनके पिता 'ग़ुलाम-उस-सिबतैन' थे और'मसरूर ख़ातून' उनकी माँ थीं। अब्बास साहब ने अपनी प्रारंभिक शिक्षा 'हाली मुस्लिम हाई स्कूल' से ली जो उनके परदादा, उर्दू शायर ख़्वाजा अल्ताफ़ हुसैन हाली द्वारा स्थापित किया गया था। 15 वर्ष की आयु में मैट्रिक समाप्त कर लेने के बाद, बह अलीगढ़ मुस्लिम विश्वविद्यालय में चले गए और वहां बी.ए. (1933) और एल.एल.बी (1935) की पढाई पूरी की।\n", "id": "42309", "title": "ख़्वाजा अहमद अब्बास"}
{"url": "https://hi.wikipedia.org/wiki?curid=42310", "text": "खुदेजा ख़ान\n\nप्रसिद्ध कवि और लेखक\n", "id": "42310", "title": "खुदेजा ख़ान"}
{"url": "https://hi.wikipedia.org/wiki?curid=42313", "text": "कुलदीप जैन\n\nहिन्दी कवि और लेखक\n", "id": "42313", "title": "कुलदीप जैन"}
{"url": "https://hi.wikipedia.org/wiki?curid=42315", "text": "काशीनाथ सिंह\n\nकाशीनाथ सिंह (सन १९३७ को जीयनपुर नामक छोटे से गाँव में जन्मे) हिन्दी के जानेमाने विद्वान्, कथाकार और उपन्यासकार हैं।\n", "id": "42315", "title": "काशीनाथ सिंह"}
{"url": "https://hi.wikipedia.org/wiki?curid=42317", "text": "भारत यायावर\n\nभारत यायावर (१९५४) हिन्दी के जाने माने साहित्यकार हैं। उनका जन्म आधुनिक झारखंड के हजारीबाग जिले में हुआ। झेलते हुए (१९८०) और मैं यहाँ हूँ (१९८६) उनके चर्चित कविता संग्रह हैं। १९८८ में उन्हें नागार्जुन पुरस्कार से अलंकृत किया गया। उन्होंने फणीश्वरनाथ रेणु की खोई हुई और दुर्लभ ८ पुस्तकों का संपादन किया है। \n", "id": "42317", "title": "भारत यायावर"}
{"url": "https://hi.wikipedia.org/wiki?curid=42318", "text": "भैरवप्रसाद गुप्त\n\nहिन्दी कवि और लेखक\n", "id": "42318", "title": "भैरवप्रसाद गुप्त"}
{"url": "https://hi.wikipedia.org/wiki?curid=42320", "text": "मनोहरश्याम जोशी\n\nहिन्दी लेखक\n", "id": "42320", "title": "मनोहरश्याम जोशी"}
{"url": "https://hi.wikipedia.org/wiki?curid=42321", "text": "महावीरप्रसाद जैन\n\nहिन्दी लेखक\n", "id": "42321", "title": "महावीरप्रसाद जैन"}
{"url": "https://hi.wikipedia.org/wiki?curid=42323", "text": "महेश कटारे\n\nहिन्दी कवि और लेखक\n", "id": "42323", "title": "महेश कटारे"}
{"url": "https://hi.wikipedia.org/wiki?curid=42324", "text": "महेश दर्पण\n\nहिन्दी लेखक\n", "id": "42324", "title": "महेश दर्पण"}
{"url": "https://hi.wikipedia.org/wiki?curid=42325", "text": "माया गोविन्द\n\nहिन्दी कवयित्री\n", "id": "42325", "title": "माया गोविन्द"}
{"url": "https://hi.wikipedia.org/wiki?curid=42326", "text": "मालती महावर\n\nहिन्दी कवि और लेखक\n", "id": "42326", "title": "मालती महावर"}
{"url": "https://hi.wikipedia.org/wiki?curid=42327", "text": "मिथिलेश्वर\n\nहिन्दी कवि और लेखक \n\nमिथिलेश्वर का जन्म 31 दिसम्बर 1950 को बिहार के भोजपुर जिले के वैसाडीह गाँव में हुआ। \nइन्होने हिंदी में एम.ए. और पीएच.डी. करने के उपरांत व्यवसाय के रूप में अध्यापन कार्य को चुना।\nइन दिनों आरा के विश्वविद्यालय में कार्यरत हैं।\n\nमिथिलेश्वर ने अपनी कहानियों में ग्रामीण जीवन को बखूबी उकेरा है।\nइनकी कहानियां वर्तमान ग्रामीण जीवन के विभिन्न अंतर्विरोधों को उद्घाटित करती हैं, जिनसे पता चलता है की आजादी के बाद ग्रामीण जीवन वास्तव में किस हद तक भयावह और जटिल हो गया है।\nबदलाव के नाम पर हुआ यह है की आम लोगों के शोषण के तरीके बदल गए हैं।\n\n\n\n\n'बाबूजी' पुस्तक के लिए म, प, साहित्य परिषद द्वारा वर्ष 1976 के 'अखिल भारतीय मुक्तिबोध पुरस्कार', 'बंद रास्तों के बीच' पुस्तक के लिए सोवियत रूस द्वारा वर्ष 1979 के 'सोवियत लैंड नेहरू पुरस्कार', 'मेघना का निर्णय' पुस्तक के लिए उ.प्र. हिंदी संस्थान द्वारा वर्ष 1981-82 के 'यशपाल पुरस्कार' तथा निखिल भारत बंग साहित्य सम्मेलन द्वारा राज्य के सर्वोत्कृष्ट हिंदी लेखक के लिए वर्ष 1983 के 'अमृत पुरस्कार', 'सुरंग में सुबह' उपन्यास के लिए म.प्र. साहित्य अकादमी द्वारा 'अखिल भारतीय पुरस्कार' से पुरस्कृत एवं सम्मानित।\n\n\n", "id": "42327", "title": "मिथिलेश्वर"}
{"url": "https://hi.wikipedia.org/wiki?curid=42328", "text": "मिर्ज़ा हादी रुस्वा\n\nमिर्जा मोहम्मद हादी रुस्वा (उर्दू: ﻣﺮﺯﺍ ﻣﺤﻤﺪ ﮨﺎﺩﯼ ﺭﺳﻮﺍ)\n(1857 - 21 अक्टूबर 1931), एक उर्दू कवि, कथा, और ग्रंथ (मुख्य रूप से धर्म, दर्शन, और खगोल विज्ञान पर) लेखक थे। वह कई साल अवध के निज़ाम की भाषा मामलों की बोर्ड में सलाहकार बने रहे। इन्हें उर्दू, फारसी, अरबी, हिब्रू, अंग्रेजी, लैटिन, और ग्रीक का अच्छा ज्ञान था।\n", "id": "42328", "title": "मिर्ज़ा हादी रुस्वा"}
{"url": "https://hi.wikipedia.org/wiki?curid=42329", "text": "मेहरुन्निसा परवेज\n\nमेहरुन्निसा परवेज (जन्म- 1944, बालाघाट, मध्य प्रदेश) भारत की समकालीन महिला साहित्यकार और कथाकार हैं। वर्ष 1969 में उनका पहला उपन्यास 'आंखों की दहलीज' प्रकाशित हुआ था। आंखों की दहलीज, कोरजा और अकेला पलाश उनके प्रमुख उपन्यास तथा आदम और हव्वा, टहनियों पर धूप, गलत पुरुष,फाल्गुनी, अंतिम पढ़ाई, सोने का बेसर, अयोध्या से वापसी, एक और सैलाब, कोई नहीं, कानी बाट, ढहता कुतुबमीनार, रिश्ते, अम्मा और समर उनकी प्रमुख कहानियाँ है। उन्हें 'साहित्य भूषण सम्मान', 'महाराजा वीरसिंह जूदेव पुरस्कार' और 'सुभद्रा कुमारी चौहान पुरस्कार' से सम्मानित किया जा चुका है। \n\n", "id": "42329", "title": "मेहरुन्निसा परवेज"}
{"url": "https://hi.wikipedia.org/wiki?curid=42330", "text": "मुशर्रफ आलम ज़ौकी\n\nहिन्दी कवि और लेखक\n", "id": "42330", "title": "मुशर्रफ आलम ज़ौकी"}
{"url": "https://hi.wikipedia.org/wiki?curid=42335", "text": "ज्ञान प्रकाश विवेक\n\nहिन्दी लेखक\n\n\n", "id": "42335", "title": "ज्ञान प्रकाश विवेक"}
{"url": "https://hi.wikipedia.org/wiki?curid=42336", "text": "हरिसुमन बिष्ट\n\nहिन्दी लेखक\n\n", "id": "42336", "title": "हरिसुमन बिष्ट"}
{"url": "https://hi.wikipedia.org/wiki?curid=42337", "text": "हीरालाल नागर\n\nहिन्दी लेखक\n\n", "id": "42337", "title": "हीरालाल नागर"}
{"url": "https://hi.wikipedia.org/wiki?curid=42338", "text": "हबीब कैफ़ी\n\nहिन्दी लेखक\n\n", "id": "42338", "title": "हबीब कैफ़ी"}
{"url": "https://hi.wikipedia.org/wiki?curid=42339", "text": "हरि भटनागर\n\nहिन्दी लेखक\n\n", "id": "42339", "title": "हरि भटनागर"}
{"url": "https://hi.wikipedia.org/wiki?curid=42340", "text": "हृषीकेश सुलभ\n\nहृषीकेश सुलभ (जन्म फ़रवरी १५, १९५५) हिन्दी के समकालीन शीर्ष लेखकों में हैं, जो कि कहानी और नाटक-लेखन की विधाओं के लिये जाने जाते हैं। आप ऑल इण्डिया रेडियो में कार्यरत भी हैं।\n\nसुलभ जी को उनके कहानी संग्रह \"वसंत के हत्यारे\" के लिये हाल ही में इन्दु शर्मा अंतर्राष्ट्रीय कथा सम्मान दिया गया है। ये सम्मान उन्हें कथा यूके द्वारा दिया गया है।\n\nआपका जन्म फ़रवरी १५, १९५५ को भारत में बिहार के लहेजी नामक एक छोटे से गाँव में हुआ। प्रारंभिक शिक्षा गाँव मे ही हुई। लहेजी के माहौल और रंगमंच से जुडाव ने आरंभ से ही रंगमंच की तरफ़ आपका ध्यान आकृष्ट किया।\n\nआपके पिता, स्वतंत्रता सेनानी श्री रमाशंकर श्रीवास्तव, आपकी आगे की शिक्षा हेतु आपको ले कर पटना चले आये। हिन्दी से स्नातक होने के बाद आपने उच्च शिक्षा प्रारंभ की, किन्तु पारिवारिक जिम्मेदारियों और आर्थिक तंगी के चलते, आपने एक साल के पढाई के बाद अध्ययन स्थगित कर दिया।\n\nजीविकोपार्जन करते हुये भी रचनात्मकता को जीवित रखने हेतु आपने ऑल इण्डिया रेडियो में 'प्रोग्राम-एक्ज़ीक्यूटिव' का पदभार सम्हाल लिया।\n\nअप्रैल २६, १९८२ को २८ वर्ष की उम्र में अपनी नियमित पाठिका मीनूजी से आपका विवाह संपन्न हुआ। उस समय, मीनूजी अपने गाँव (ग्राम माधवपुर, ज़िला चम्पारन, बिहार, भारत) की इकलौती स्नातक महिला थीं। आप दोनों की तीन बेटियाँ भी हैं - वत्सला, वसुन्धरा, एवं वल्लरी।\n\nआपके जीवन और आपके साहित्य-सृजन पर आपके पिता, जो कि स्वतंत्रता-सेनानी होने के साथ साथ एक होम्योपेथिक डॉक्टर भी थे, का गहरा असर पडा। आपने अक्सर अपने व्यक्तित्व की सहजता और उसमे निहित समानुभूति का श्रेय अपने पिता को दिया है। आपके पिता ने आप पर असाधारण हद तक विश्वास किया और पूरी स्वतंत्रता दी। \nपिछले तीस वर्षों से सुलभ ने साहित्य-सृजन के अलावा अनेक सांस्कृतिक आंदोलनों में भी भाग लिया है। उनकी कहानियाँ तमाम पत्रिकाओं में छपी हैं, तथा तमाम भाषाओं में उनका अनुवाद भी हो चुका है। रंगमंच से बचपन से जुडे होने के कारण आपने कहानियों और लेखों के साथ साथ नाटक भी लिखे।\n\nआपने नाटक के विधा के अपने सृजन को विशेष रूप से बिहारी ठाकुर द्वारा प्रचलित की गयी शैली 'बिदेशिया' पर केंद्रित किया है। इस शैली को आधुनिक भारतीय रंगमंच में प्रयोग करने के लिये आप जाने जाते हैं। इस शैली के आपके प्रसिद्ध नाटक 'बटोही' का मंचन राष्ट्रीय नाट्य विद्यालय द्वारा हाल ही में किया गया था।\n\nपिछले कुछ वर्षों से आप लगातार हिन्दी साहित्यिक पत्रिका 'कथादेश' में लेख लिख रहे हैं।\n\n\"\"धरती आबा\"\" आपके द्वारा लिखा गया नवीनतम नाटक है।\n\n\nआपने मुख्यतः तीन विधाओं पर कार्य किया है - नाटक, कहानी एवं रंगमंच-आलोचना\n\n\n\n1. सारिका\n2. धर्मयुग\n3. लहर \n4. साक्षात्कार\n5. कथायात्रा\n6. रविवार\n7. वसुधा\n8. साम्य\n9. अब कहानी विशेषांक\n10. वर्तमान साहित्य\n11. हँस\n12. कथन \n13. सबरंग-जनसत्ता विशेषांक\n14. कथादेश\n15. इण्डिया टुडे एवं उसका ही साहित्य विशेषांक\n16. लोकमत विशेषांक\n17. प्रभात खबर विशेषांक\n18. संभव कहानी विशेषांक\n19. जनपथ\n20. समकालीन भारतीय साहित्य\n\nउनकी कहानी \"अष्ठभुजालाल की भुजाएँ\" \"थेरन्जेदुथा हिन्दी कथाकाल' में सम्मिलित की गयी थी। इसका अनुवाद वी. के। रविन्द्रनाथ ने किया था।\n", "id": "42340", "title": "हृषीकेश सुलभ"}
{"url": "https://hi.wikipedia.org/wiki?curid=42341", "text": "सुषमा मुनीन्द्र\n\nसुषमा मुनीन्द्र एक हिन्दी लेखक और गद्यकार हैं। \n\nइनकी प्रमुख रचनायें निम्नवत हैं:\n\n", "id": "42341", "title": "सुषमा मुनीन्द्र"}
{"url": "https://hi.wikipedia.org/wiki?curid=42343", "text": "सुदर्शन नारंग\n\nहिन्दी लेखक\n\n", "id": "42343", "title": "सुदर्शन नारंग"}
{"url": "https://hi.wikipedia.org/wiki?curid=42345", "text": "सुधा अरोड़ा\n\nनाम सुधा अरोड़ा\nजन्म 04 अक्टूबर 1948\nजन्मस्थान लाहौर पाकिस्तान\nपेशा लेखिका\nराष्ट्रीयता भारतीय\n\nसुधा अरोड़ा (English:Sudha Arora)(Urdu:سدھا ارورا) का जन्म लाहौर (पाकिस्तान) में सन् 1948 में हुआ | उनकी उच्च शिक्षा कलकत्ता विश्वविधालय से हुई | इसी विश्वविधालय के दो कॉलेजों में उन्होंने सन् 1969 से 1971 तक अध्यापन कार्य किया | सुधा अरोड़ा कथा साहित्य में एक चर्चित नाम है |\n\nसुधा अरोड़ा की कहानियाँ लगभग सभी भारतीय भाषा के अलावा कई विदेशी भाषओं में अनुवादित है | उन्होंने भारतीय महिलाओं, कलाकारोंके आत्मकथ्यों के दो संकलन'‘दहलीज को लांघते हुए’' तथा '‘पंखोकी उड़ान’' तैयार किया हैं लेखन के स्तर पर पत्र-पत्रिकाओं में भी उनकी सक्रियता बनी हुई हैं | पाक्षिक पत्रिका '‘सारिका’' में ‘आम आदमी जिन्दा सवाल’ और राष्ट्रीय दैनिक '‘जनसत्ता’' में महिलाओं से सम्बंधित मुद्दे पर उनका साप्ताहिक स्तंभ ‘वामा’ बहुचर्चित रहा है महिला संगठनो के सामाजिक कार्यों के प्रति उनकी सक्रियता एवं समर्थन जारी है |महिलाओं पर ही केन्द्रित‘औरत की दुनिया बनाम दुनिया की औरत’ लेखों का संग्रह शीघ्र प्रकाश्य है | ‘उत्तर प्रदेश हिन्दी संस्थान’ द्वारा उन्हें खास पुरुस्कार से\nसम्मानित किया गया |\n\nहिन्दी ले़खिका\n\nसन्दर्भ\nआत्मकथ्य \nhttp://www.hindisamay.com/contentDetail.aspx?id=2470&pageno=1\n", "id": "42345", "title": "सुधा अरोड़ा"}
{"url": "https://hi.wikipedia.org/wiki?curid=42347", "text": "स्वयं प्रकाश\n\nहिन्दी लेखक\n\n\nजन्म - 20 जनवरी 1947, इंदौर, मध्य प्रदेश,\nमेकेनिकल इंजीनियरिंग में डिप्लोमा 1966,\nएम.ए. (हिन्दी) 1977, पीएच.डी. 1980.\n\nभाषा : हिंदी\nविधाएँ : कहानी, उपन्यास, निबन्ध, नाटक, अनुवाद\n\nस्वयं प्रकाश इस 20 जनवरी को 70 साल के हो गए।1969 में पहली कहानी लिखने वाले स्वयं प्रकाश इससे पहले कवितायें लिखते थे और मंचों पर सस्वर काव्य पाठ भी करते थे। यह उनकी रचनाशीलता का स्वर्ण जयंती वर्ष भी है। उनके पिता अजमेर में रहते थे वहीं प्रसिद्ध कथाकार रमेश उपाध्याय की सोहबत में उन्होंने कहानी लिखना प्रारम्भ किया।उनके रचना संस्कारों पर अपने ननिहाल इंदौर के उर्वर वातावरण का भी गहरा असर है जहाँ चंद्रकांत देवताले, होमी दाजी और सी के नायडू जैसे सितारे परिदृश्य में थे। यहाँ उनका बचपन बीता था। बाद में अजमेर से ही उनकी पहली पुस्तक भी प्रकाशित हुई।एक कथाकार के रूप में उनकी विशेषता थी कहानी का जनवादी स्वभाव और कला की ऐसी बारीक बुनावट कि अनुभववाद भी मुँह देखता रह जाए। 'सूरज कब निकलेगा' राजस्थान के मारवाड़ इलाके में 70 के दशक में आई बाढ़ पर लिखी गई कहानी थी जिसे एक अखबारी सूचना की तरह उन्होंने ग्रहण किया और कला के रूप में जिसकी प्रस्तुति आज भी इस तरह चौंकाती है कि पाठक भूल न सके।राजस्थान उनकी कहानियों में बोलता है। उनके देशी पात्र अपने रूप-रंग -आभा में अपने बुनियादी भाषा-संस्कार कभी नहीं भूलते। उनकी कहानी पढ़ने से अधिक सुनने की चीज़ होती है तो उसका कारण यही है कि कहन का जातीय स्वभाव उन्होंने प्रयत्नपूर्वक अर्जित किया है। ऐसा हँसता -खिलखिलाता गद्य कि उसमें छिपी सोद्देश्यता कभी तैरती हुई न दिखाई दे। विचारधारा का ऐसा सटीक प्रयोग कि पाठक को कहानी की परिणति असहज न लगे। यह कौशल हर कहानीकार के पास नहीं होता। स्वयं प्रकाश ने जब कहानियाँ लिखना प्रारम्भ किया था तब हिन्दी कहानी नयी कहानी के अभूतपूर्व उल्लास के बाद कहानी-आन्दोलनों की अराजकता के बोझ से चरमरा रही थी। किसिम-किसिम के आन्दोलनों ने पाठकों को कहानी से दूर कर दिया था। उस दौर में काशीनाथ सिंह, असग़र वजाहत, संजीव, पंकज बिष्ट, उदय प्रकाश, अरुण प्रकाश जैसे कथाकारों के साथ स्वयं प्रकाश ने कहानी को फिर जनवादी तेवर दिए। कहानी मानो सजीव हो उठी और पात्र अपने गाँव-देहात की भाषा बोली में अपने दुःख-दर्द साझा करने लगे। स्वयंप्रकाश इस दौर में मध्य वर्ग की शक्ति और संभावनाओं को देख रहे थे और उसे बखूबी अभिव्यक्त कर रहे थे। इस वर्ग की कमियों-कमजोरियों और छद्म को उघाड़ना उन्हें आता था लेकिन इस वर्ग से उनकी उम्मीद समाप्त नहीं हो गई थी। उनकी कहानियाँ 'तीसरी चिट्ठी' या 'बाबूजीका अंतिम भाषण' भारत के विशाल मध्य वर्ग के प्रति आशा का उजास ही तो हैं।  \n\nउन्होंने राजस्थान में रहते हुए भीनमाल से अपने मित्र मोहन श्रोत्रिय के साथ लघु पत्रिका 'क्यों' का सम्पादन -प्रकाशन किया तो 'फीनिक्स', 'चौबोली' और 'सबका दुश्मन' जैसे नाटक भी लिखे। उनका प्रसिद्ध उपन्यास 'बीच में विनय' भीनमाल के परिवेश पर ही लिखा गया है। इससे पहले वे अपने सैन्यजीवन के अनुभवों पर एक  उपन्यास  'जलते जहाज पर' लिख चुके थे। इधर के वर्षों में उनकी रचनाशीलता में परिवर्तन हुए और  उन्होंने बदल रहे भारतीय समाज को अपने लेखन में देखने समझने की भरपूर कोशिश की। उनका उपन्यास 'ईंधन' भूमंडलीकरण की वृहद् परिघटना का भारतीय समाज पर पड़ रहे प्रभावों का अध्ययन करने वाला पहला  हिन्दी उपन्यास है तो उत्तर आधुनिक हो-हल्ले के बीच कहानी को ठेठ जन-सामान्य तक जोड़ने के प्रयास में उन्होंने 'जंगल का दाह', 'गौरी का गुस्सा', 'बाबूलाल तेली की नाक' और 'कानदाँव' जैसी कहानियाँ लिखीं। \n\n\nकहानी संग्रह:-  ( अब तक 9 मौलिक तथा अन्य अनेक चुनिन्दा कहानियों के संग्रह)\n1.मात्रा और भार, 1975\n2.सूरज कब निकलेगा, 1981\n3.आसमाँ कैसे-कैसे, 1982\n4.अगली किताब, 1988\n5.आयेंगे अच्छे दिन भी, 1991\n6.आदमी जात का आदमी, 1994\n7.आधार चयन, 1994\n8.चर्चित कहानियाँ, 1995\n9.अगले जनम, 2002\n10.पार्टीशन, 2002\n11.दस प्रतिनिधि कहानियाँ, 2003\n12.इक्यावन कहानियाँ (दूसरे से छठे संग्रह तक की लगभग सभी कहानियाँ) 2003. \n13.संधान 2006\n14.आधी सदी का सफरनामा, 2006\n15.छोटू उस्ताद, 2015\nउपन्यास- \n1.जलते जहाज पर, \n2.बीच में विनय, \n3.उत्तर जीवन कथा, \n4.ईंधन, \n5.ज्‍योति रथ के सारथी\n\nनिबन्ध- \n1.स्वान्त: दुःखाय, \n2.दूसरा पहलू, \n3.रंगशाला में एक दोपहर\n4.एक कहानीकार की नोटबुक\n5.क्या आप साम्प्रदायिक हैं ?\n\nनाटक- फीनिक्स\n\nरेखाचित्र - हमसफरनामा\n\nसम्मान:-\nराजस्थान साहित्य अकादमी पुरस्कार, वनमाली स्मृति पुरस्कार, सुभद्राकुमारी चौहान पुरस्कार, पहल सम्मान, कथाक्रम सम्मान, भवभूति अलंकरण, बाल साहित्य अकादेमी पुरस्कार 'प्यारे भाई रामसहाय' पर।\n\nविशेष :-\nचर्चा, सम्बोधन (जनवरी-मार्च 2007), बनास (प्रवेशांक 2008), राग भोपाली, संवेद (अप्रैल 2017), चौपाल (जनवरी-जून 2017) द्वारा समग्र विशेषांक।\n\nविस्तृत सूची एवं परिचय -- संवेद एवं चौपाल के विशेषांकों के परिशिष्ट में।", "id": "42347", "title": "स्वयं प्रकाश"}
{"url": "https://hi.wikipedia.org/wiki?curid=42348", "text": "सज्जाद ज़हीर\n\nसज्जाद ज़हीर (5 नवंबर 1905 – 13 सतंबर 1973) उर्दू के एक प्रसिद्ध लेखक और मार्क्सवादी चिंतक थे। इन्होंने मुल्कराज आनंद और ज्योतिर्मय घोष के साथ मिलकर १९३५ में प्रोग्रेसिव राइटर्स एसोसिएशन (Progressive writer's association) की स्थापना इंग्लैंड में की। उर्दू की प्रसिद्ध लेखिका रज़िया सज्जाद ज़हीर इनकी पत्नी थीं।\n", "id": "42348", "title": "सज्जाद ज़हीर"}
{"url": "https://hi.wikipedia.org/wiki?curid=42349", "text": "सीमा शफ़क\n\nहिन्दी कवयित्री और लेखिका\n", "id": "42349", "title": "सीमा शफ़क"}
{"url": "https://hi.wikipedia.org/wiki?curid=42350", "text": "पारसैक\n\nपारसैक (चिन्ह pc) लम्बाई की खगोलीय इकाई है। यह 30 ट्रिलियन किलोमीटर के लगभग होती है। पारसैक का प्रयोग खगोलशास्त्र में होता है। इसकी लम्बाई त्रिकोणमितीय दिग्भेद पर आधारित है, जो कि सितारों के बीच दूरी नापने का प्राचीन तरीका है।\n\nइसका नाम दिग्भेद के अंग्रेजी नाम पैरेलैक्स या \" और \" यानि आर्कसैकिण्ड, से बना है। एक पारसैक पॄथ्वी से किसी खगोलीय पिण्ड की दूरी होती है, जब वह पिण्ड एक आर्कसैकिण्ड के दिग्भेद कोण पर होता है। पारसैक की वास्तविक लम्बाई लगभग 30.86 पीटामीटर, 3.262 प्रकाश-वर्ष या के बराबर होती है\n\nउपरोक्त चित्र में, S दर्शाता है सूर्य और E दर्शाता है पॄथ्वी अपनी कक्षा में एक बिन्दु पर. D अंतरिक्ष में एक बिन्दु है, जो सूर्य से एक पारसैक की दूरी पर है। परिभाषा अनुसार, कोण D एक आर्कसैकिण्ड है और दूरी ES एक खगोलीय इकाई (AU). त्रिकोणमिती से दूरी SD है:\n\nएक AU = 149,597,870,700 m, तो 1 पारसैक ≈ 3.085 678×10 मीटर ≈ 3.261 564 प्रकाश-वर्ष.\n\n", "id": "42350", "title": "पारसैक"}
{"url": "https://hi.wikipedia.org/wiki?curid=42351", "text": "इलेक्ट्रॉन वोल्ट\n\nइलेक्ट्रॉन वोल्ट (चिन्ह eV) ऊर्जा की इकाई है। यह गतिज ऊर्जा की वह मात्रा है, जो एक इलेक्ट्रॉन द्वारा निर्वात में एक वोल्ट का विभवांतर पार करने पर प्राप्त की जाती है। सरल शब्दों में, यह 1 वोल्ट तथा 1 एलेक्ट्रानिक आवेश (e) के गुणनफल के बराबर होती है, जहाँ एक वोल्ट = एक जूल प्रति कूलम्ब है।।\n\nएक इलेक्ट्रॉन वोल्ट अति लघु मात्रा की ऊर्जा है:\n\nअल्बर्ट आइन्स्टाइन के अनुसार, ऊर्जा भार के तुल्य है, जैसाक कि प्रसिद्ध भार-ऊर्जा-तुल्यता सूत्र में व्यक्त भी है:\n\"E\" = \"mc\"² (1.0000 kg = 89.876 PJ). अतः यह भौतिक कणों हेतु सामान्य है, जहाँ ारअऔर ऊर्जा प्रायः परस्पर बदलते रहते हैं, eV/\"c\"² या सरलतर eV को भार की इकाई हेतु प्रयोग करते हुए.\n\nउदाहरणतः, एक विद्युदणु और धनाणु (पाजी़ट्रान), दोनों के भार 0.511 MeV/c², को मिटा कर 1.022 MeV ऊर्जा प्राप्त की जा सकती है, प्राणु (प्रोटोन) का भार है 0.938 GeV/c², जिससे GeV/c² कणिक भौतिकी की बडी़ सुविधाजनक इकाई बनती है।\n\nतुलना हेतु:\n\n\n\n\n\n\nअंतरण कारक:\n\nएक प्रकाशाणु के ऊर्जा \"E\", आवृत्ति \"f\" और तरंगदैर्घ्य λ का संबंध है:\n\nजहाँ \"h\" है प्लैंक स्थिरांक और \"c\" है प्रकाश की गति. उदाहरणार्थ, प्रत्यक्ष प्रकाश के वर्णक्रम में 400 nm से 700 nm तक की तरंगें होती हैं। प्रत्यक्ष प्रकाश के प्रकाशाणुओं में ऊर्जाएं होती हैं:\n\nto\n\nएक इलेक्ट्रान वोल्ट एक अधोरक्त फ़ोटोन की भी ऊर्जा होती है, जिसकी तरंगदैर्घ्य लगभग 1240 nm है। वैसे ही, 10eV ऊर्जा है पराबैंगनी तरंगदैर्घ्य 124 nm और अधिक के.\n\nकणिक भौतिकी में, दूरियां और समयों को कई बार प्रतिलोम इलेक्ट्रान वोल्ट में भी व्यक्त किया जाता है, कुछ अंतरण कारकों के साथ:\n\n\n\n", "id": "42351", "title": "इलेक्ट्रॉन वोल्ट"}
{"url": "https://hi.wikipedia.org/wiki?curid=42353", "text": "परमाण्विक भार इकाई\n\nएकीकृत परमाण्विक भार इकाई (Unified Atomic Mass Unit ; प्रतीक : u), या डाल्टन (Da) द्रव्यमान की अत्यन्त छोटी इकाई है। यह प्रायः परमाणु या अणु के स्तर के द्रव्यमान बताने के लिए प्रयोग की जाती है। इसे कभी-कभी युनिवर्सल मास युनिट भी कहते हैं।\n\nपरिभाषा अनुसार, परमाण्विक द्रव्यमान इकाई के एक परमाणु के द्रव्यमान के बारहवें भाग के बराबर होती है। \n\nसन् १९६० के पहले आक्सीजन-१६ के द्रव्यमान के सोलहवें भाग को एक 'भौतिक परमाण्विक द्रव्यमान इकाई' कहते थे। इसी प्रकार १९६१ तक आक्सीजन के औसत परमाणु भार के सोलहवें भाग को 'रासायनिक परमाण्विक द्रव्यमान इकाई' कहते थे। दोनो ही 'इकाइयों' को amu प्रतीक से दर्शाया जाता था। \n\nबाद में, 'एकीकृत परमाण्विक द्रव्यमान इकाई' को १९६० में 'इंतरनेशनल यूनियन ऑफ प्योर एण्ड अप्लायड पिजिक्स' ने और सन् १९६१ में 'इंतरनेशनल यूनियन ऑफ प्योर एण्ड अप्लायड केमिस्ट्री' ने स्वीकार कर लिया और दोनो ही इसके लिये संकेत u का प्रयोग करते हैं और इसे कार्बन-12 के एक परमाणु के द्रव्यमान के बारहवें भाग के रूप में परिभाषित करते हैं।\n\n\n", "id": "42353", "title": "परमाण्विक भार इकाई"}
{"url": "https://hi.wikipedia.org/wiki?curid=42359", "text": "पाउण्ड (इकाई)\n\nयह भार की इकाई है।\nवजन और मात्रा औंस और पाउंड में मापा जाता है। किलो या पौंड-बड़े पैमाने पर संयुक्त राज्य अमेरिका में इस्तेमाल की एक इकाई है। पाउंड भारत में प्रयोग नहीं किया जाता है। इकाई रोमन तुला से है।अलग अलग परिभाषा का इस्तेमाल किया गया है, अंतर्राष्ट्रीय सामान्य भार पाउंड सबसे आम है। अंतर्राष्ट्रीय सामान्य भार पाउंड कानूनी रूप से बिल्कुल 0.45359237 किलोग्राम के रूप में परिभाषित किया गया है। यूनाइटेड किंगडम में, भार और मापन अधिनियम १९६३ में अंतरराष्ट्रीय पाउंड का उपयोग लागू किया गया था। एक सामान्य भार पाउंड १६ सामान्य भार औंस के बराबर है। किलोग्राम और अंतरराष्ट्रीय पाउंड के बीच रूपांतरण कारक ७ से विभाज्य करने के लिए चुना गया था । ब्रिटेन में, मेट्रिकेषण और यूरोपीय निर्देशों के मापन की इकाइयों की प्रक्रिया पाउंड और औंस के उपयोग को समाप्त करने की उम्मीद थी। 2007 में यूरोपीय आयोग डिब्बाबंद सामान पर वहाँ केवल मैट्रिक लेबलिंग के लिए आवश्यकता को त्याग दिया, और दोहरी मेट्रिक-इम्पीरियल अंकन के लिए अनिश्चित काल तक जारी रखने की अनुमति दी। अमेरिका ऐसा करने के लिए कई प्रयासों के बावजूद मीट्रिक प्रणाली को अपनाया नहीं है और पाउंड एक प्रमुख संयुक्त राज्य परंपरागत इकाइयाँ के रूप में व्यापक रूप से इस्तेमाल रहता है। एक पौंड में 16 औंस है। ट्रॉय पाउंड और औंस वजन कुछ कीमती धातुओं के लिए केवल ही उपयोग किए जाते हैं। ऐतिहासिक दृष्टि से, पौंड स्टर्लिंग टॉवर आधा किलो चांदी की थी। सामान्य भार पाउंड ऊन पाउंड रूप में भी जाना जाता है। 1963 में 1959 की अंतरराष्ट्रीय पाउंड की परिभाषा से मेल करने के लिए एक बड़े पैमाने पर बराबर 0.45359237 किलो के लिए सहमति के रूप में पाउंड पहली बार के लिए निर्धारित किया गया था। कई देशों में, एक मीट्रिक प्रणाली की शुरूआत पर पाउंड (या इसके अनुवाद) 500 ग्राम के लिए एक अनौपचारिक शब्द बन गया। पाउंड के विभिन्न प्रकार हैं सामान्य भार पाउंड, ट्रॉय पाउंड, टॉवर पाउंड आदि। टॉवर पाउंड 350 ग्राम के बराबर है।", "id": "42359", "title": "पाउण्ड (इकाई)"}
{"url": "https://hi.wikipedia.org/wiki?curid=42360", "text": "रक्त शर्करा\n", "id": "42360", "title": "रक्त शर्करा"}
{"url": "https://hi.wikipedia.org/wiki?curid=42361", "text": "रक्तचाप\n\nरक्तचाप (अंग्रेज़ी:\"ब्लड प्रैशर\") रक्तवाहिनियों में बहते रक्त द्वारा वाहिनियों की दीवारों पर द्वारा डाले गये दबाव को कहते हैं। धमनियां वह नलिका है जो पंप करने वाले हृदय से रक्त को शरीर के सभी ऊतकों और इंद्रियों तक ले जाते हैं। हृदय, रक्त को धमनियों में पंप करके धमनियों में रक्त प्रवाह को विनियमित करता है और इसपर लगने वाले दबाव को ही रक्तचाप कहते हैं। किसी व्यक्ति का रक्तचाप, सिस्टोलिक/डायास्टोलिक रक्तचाप के रूप में अभिव्यक्त किया जाता है। जैसे कि १२०/८० सिस्टोलिक अर्थात ऊपर की संख्या धमनियों में दाब को दर्शाती है। इसमें हृदय की मांसपेशियां संकुचित होकर धमनियों में रक्त को पंप करती हैं। डायालोस्टिक रक्त चाप अर्थात नीचे वाली संख्या धमनियों में उस दाब को दर्शाती है जब संकुचन के बाद हृदय की मांसपेशियां शिथिल हो जाती है। रक्तचाप हमेशा उस समय अधिक होता है जब हृदय पंप कर रहा होता है बनिस्बत जब वह शिथिल होता है। एक स्वस्थ वयस्क व्यक्ति का सिस्टोलिक रक्तचाप पारा के 90 और १२० मिलिमीटर के बीच होता है। सामान्य डायालोस्टिक रक्तचाप पारा के ६० से ८० मि.मि. के बीच होता है। वर्तमान दिशा-निर्देशों के अनुसार सामान्य रक्तचाप १२०/८० होना चाहिए। रक्तचाप को मापने वाले यंत्र को रक्तचापमापी या \"स्फाइगनोमैनोमीटर\" कहते हैं।\n\nरक्तचाप की खोज एवं माप के विकास के इतिहास के कुछ महत्त्वपूर्ण चरण इस प्रकार से हैं:\n\nनिम्न रक्तचाप (हाइपोटेंशन) वह दाब है जिससे धमनियों और नसों में रक्त का प्रवाह कम होने के लक्षण या संकेत दिखाई देते हैं। जब रक्त का प्रवाह कफी कम होता हो तो मस्तिष्क, हृदय तथा गुर्दे जैसे महत्वपूर्ण इंद्रियों में ऑक्सीजन और पौष्टिक पदार्थ नहीं पहुंच पाते जिससे ये इंद्रियां सामान्य रूप से काम नहीं कर पाती और इससे यह स्थायी रूप से क्षतिग्रस्त हो सकती है। उच्च रक्तचाप के विपरीत, निम्न रक्तचाप की पहचान मूलतः लक्षण और संकेत से होती है, न कि विशिष्ट दाब संख्या के। किसी-किसी का रक्तचाप ९०/५० होता है लेकिन उसमें निम्न रक्त चाप के कोई लक्षण दिखाई नहीं पड़ते हैं और इसलिए उन्हें निम्न रक्तचाप नहीं होता तथापि ऐसे व्यक्तियों में जिनका रक्तचाप उच्च है और उनका रक्तचाप यदि १००/६० तक गिर जाता है तो उनमें निम्न रक्तचाप के लक्षण दिखाई देने लगते हैं।\n\nयदि किसी को निम्न रक्तचाप के कारण चक्कर आता हो या मितली आती हो या खड़े होने पर बेहोश होकर गिर पड़ता हो तो उसे आर्थोस्टेटिक उच्च रक्तचाप कहते हैं। खड़े होने पर निम्न दाब के कारण होने वाले प्रभाव को सामान्य व्यक्ति शीघ्र ही काबू में कर लेता है। लेकिन जब पर्याप्त रक्तचाप के कारण चक्रीय धमनी में रक्त की आपूर्ति नहीं होती है तो व्यक्ति को सीने में दर्द हो सकता है या दिल का दौरा पड़ सकता है। जब गुर्दों में अपर्याप्त मात्रा में खून की आपूर्ति होती है तो गुर्दे शरीर से यूरिया और क्रिएटाइन जैसे अपशिष्टों को निकाल नहीं पाते जिससे रक्त में इनकी मात्रा अधिक हो जाती है। \n\nकोरोनरी आर्टेरी यानि वह धमनी जो हृदय के मांस पेशियों को रक्त की आपूर्ति करती है।\nयह एक ऐसी स्थिति है जिससे जीवन को खतरा हो सकता है। निम्न रक्तचाप की स्थिति में गुर्दे, हृदय, फेफड़े तथा मस्तिष्क तेजी से खराब होने लगते हैं।\n\n१३०/८० से ऊपर का रक्तचाप, उच्च रक्तचाप या हाइपरटेंशन कहलाता है। इसका अर्थ है कि धमनियों में उच्च चाप (तनाव) है। उच्च रक्तचाप का अर्थ यह नहीं है कि अत्यधिक भावनात्मक तनाव हो। भावनात्मक तनाव व दबाव अस्थायी तौर पर रक्त के दाब को बढ़ा देते हैं। सामान्यतः रक्तचाप १२०/८० से कम होनी चाहिए और १२०/८० तथा १३९/८९ के बीच का रक्त का दबाव पूर्व उच्च रक्तचाप (प्री हाइपरटेंशन) कहलाता है और १४०/९० या उससे अधिक का रक्तचाप उच्च समझा जाता है। उच्च रक्तचाप से हृदय रोग, गुर्दे की बीमारी, धमनियों का सख्त हो जाने, आंखे खराब होने और मस्तिष्क खराब होने का जोखिम बढ़ जाता है। है। युवाओं में ब्लड प्रेशर की समस्या का मुख्य कारण उनकी अनियमित जीवन शैली और गलत खान-पान होते हैं। यदि चक्कर आयें, सिर दर्द हो, साँस में तक़लीफ़ हो, नींद न आए, शीथीलता रहे, कम मेहनत करने पर सांस फूले और नाक से खून गिरे इत्यादि तो चिकित्सक से जांच करायें, संभव है ये उच्च रक्तचाप के कारण हो। उच्च रक्ततचाप के कारणों में:\nउच्च रक्त चाप का निदान महत्वपूर्ण है जिससे रक्त चाप को सामान्य करके जटिलताओं को रोकने का प्रयास संभव हो। फार्मैकोॉजी विभाग, कोलोन विश्वविद्यालय, जर्मनी में हुई एक शोध के अनुसार चॉकलेट खाने और काली व हरी चाय पीने से रक्तचाप नियंत्रण में रहता है। कनाडा के शोधकर्त्ता रॉस डी.फेल्डमैन के अनुसार उच्च रक्तचाप के रोगियों की विशेष देखभाल और जांच की जरूरत होती है, इससे दिल के दौरे की आशंका एक-चथाई कम हो सकती है वहीं मस्तिष्काघात की भी सम्भावना ४० प्रतिशत कम हो सकती है।\n\nजे एन सी, सात-२००३ के अनुसार रक्तचाप का निम्न वर्गीकरण, १८ वर्ष से अधिक वयस्कों हेतु बताया जाता है। यह कार्यालय में बैठे हुए लोगों की सही तरीके से ली गयी रक्तचाप रीडिंग्स पर आधारित औसत है।\n\nचिकित्सक के पास जांच हेतु पहुंचने के बाद कम-से-कम पांच मिनट के लिए आराम करने के बाद ही अपना रक्तदाब दिखाएं। लंबा चलने के बाद, सीढ़ियां चढ़ने, दौड़ने-भागने के तुरंत बाद जांच कराने पर रक्तदाब बढ़ा हुआ आता है। यह ध्यान रखना चाहिये कि जांच के समय कुर्सी पर आराम से बैठें हों व पैर जमीन पर रखें हों, तथा बांह और रक्तदाब मापक-यंत्र हृदय जितनी ऊंचाई पर होना चाहिए। \n\nजांच के आधा घंटा पहले से चाय, कॉफी, कोला ड्रिंक और धूम्रपान नहीं पीना चाहिये। इनके सेवन से रक्तदाब अगले १५ से २० मिनट के लिए बढ़ जाता है। रक्तदाब मापक-यंत्र के बांह पर बांधे जानेवाले कफ की चौड़ाई बांह की मोटाई के अनुसार होनी चाहिए। कफ इतना चौड़ा हो कि बांह का लगभग तीन-चौथाई घेरा उसमें आ जाए। बांह मोटी होने पर साधारण कफ से रक्तदाब लेने पर ब्लड प्रेशर की रीडिंग बढ़ी हुई होगी। यदि बांह पतली और कफ बड़ा है तो ठीक उलट होगा, रक्तदाब कम नपेगा। रक्तचाप मापने के लिए हमेशा जांचा-परखा यंत्र ही प्रयोग में लाएं।\n\nकई बार रक्तचाप दो जगह नापा जाएं तो अंतर मिलता है, यहां तक कि नर्स द्वारा नापा गया तो कम आता है और डाक्टर द्वारा नापा गया अधिक। कई बार कार्यालय में रक्तचाप नापा जाए तो अधिक आता है और घर में कम, इसे ह्वाईट कोट हाईपरटेंशन कहते हैं। इस तरह के बढ़े रक्तचाप का उपचार करने की अत्यावश्यकता नहीं होती है। यदि रक्तचाप मापक यंत्र (स्फीगमोमैनोमीटर) के बाँह में लगाने वाले कफ की चौड़ाई कम हो, उसे धीरे-धीरे या बहुत तेजी से फुलाया जाए तो रक्तचाप अधिक आएगा। बाँह में बाँधी गयी पट्टी को हॄदय के स्तर पर न रखा जाए तो रक्तचाप गलत आयेगा। इस तरह के कई और भी कारण हो सकतें है जिनका यदि विशेष ध्यान न रखा जाये तो रक्तचाप गलत आएगा। मरकरी के जो मापक-यंत्र हैं वे इलेक्ट्रानिक यंत्रों से ज्यादा सही रीडिंग देते हैं। इन सब कारकों के चलते यह आवश्यक है कि यदि एक बार रक्तचाप बढ़ा हुआ आता है तो तुरंत दवा शुरु न की जाए। कम से कम तीन बार कुछ दिनों के अंतराल पर रक्तचाप नापा जाए। यदि कई रीडिंग का औसत बढ़ा हो तो ही चिकित्सा शुरु होनी चाहिए। यदि रोगी भारी चिन्ता में हों तो थोड़ी देर के लिए रक्तचाप बढ़ जाएगा। पर्याप्त व्यायाम के बाद भी रक्तचाप बढ़ा मिलेगा। यह एक सामान्य प्रक्रिया है और इसका उपचार नहीं किया जाता। जहाँ दुविधा हो, वहां नयी तकनीक एम्बुलेटरी ब्लड प्रेशर मानिटरिंग द्वारा सही स्थिति का जायजा लिया जाता है।\n\nकभी रक्तचाप थोड़ा बढ़ा हो, जैसे (१४६/९६) तो तुरंत दवा लेनी नहीं चाहिये। इससे पूर्व कुछ समय तक अपनी जीवन-शैली में बदलाव लाने का प्रयास करना चाहिये। इसका असर ३ महीने में दिखाई देगा। इसके लिये प्रथम तो भोजन में सोडियम की मात्रा कम करनी चाहिये, सामान्यतः १० ग्राम नमक लोग एक दिन में खाते हैं। इसे कम करके ३ ग्राम तक लाना चाहिये। नमकीन चीजें जैसे दालमोठ, अचार, पापड़ का पूर्णतः परहेज करें। शरीर में ज्यादा सोडियम होने से पानी का जमाव होता है जिससे रक्त का आयतन बढ़ जाता है जिसके कारण रक्तचाप बढ़ जाता है। भोजन में पोटाशियम युक्त चीजें बढ़ाएं, जैसे ताजे फल, डाब का पानी आदि। डिब्बे में बंद सामाग्री का प्रयोग बंद कर दें। भोजन में कैलशियम (जैसे दूध में) और मैगनिशियम की मात्रा संतुलित करनी चाहिये। रेशेयुक्त पदार्थों को खूब खायें, जैसे फलों के छिलके, साग/चोकर युक्त आटा/इसबगोल आदि। संतृप्त वसा (मांस/वनस्पति घी) की मात्रा कम करनी चाहिये।\n\nइसके साथ ही नियमित व्यायाम करना चाहिये। खूब तेज लगातार ३० मिनट पैदल चलना सर्वोंत्तम व्यायाम है। योग/ध्यान/प्राणायाम रोज करना चाहिये। यदि धूम्रपान करते हों तो पूरा बंद कर दें, वजन संतुलित करनी चाहिये और मदिरापान करते हों तो एक पैग से ज्यादा न पीयें।\n\n", "id": "42361", "title": "रक्तचाप"}
{"url": "https://hi.wikipedia.org/wiki?curid=42362", "text": "मापिकी\n\nमापविद्या या मापविज्ञान (Metrology) में मापन के सभी सैद्धांतिक और व्यावहारिक पहलुओं का अध्ययन किया जाता है। यह मापन एवं उसके अनुप्रयोगों का विज्ञान है।\n\nमापविज्ञान (Metrology) भौतिकी की वह शाखा है जिसमें शुद्ध माप के बारे में हमें ज्ञान होता है। मापविज्ञान में मूल रूप से हम तीन रशियों, अर्थात्‌ द्रव्यमान, लंबाई एवं समय के बारे में चर्चा करते हैं और इन्हीं तीन राशियों के ज्ञान से हम अन्य राशियों, जैसे घनत्व, आयतन, बल तथा शक्ति आदि को मापते हैं।\n\nमापविज्ञान द्वारा अपरिवर्तनीय मानकों (standards) का निर्देश ही नही मिलता, वरन्‌ इन्हें कायम भी रखा जाता है। इन्हीं मानकों द्वारा हम वस्तुओं के गुणों की माप तथा तुलना भी करते हैं। दूसरा पक्ष यह है कि किसी कार्यविशेष को दृष्टि में रखकर मापविज्ञान से ऐसे तरीके प्राप्त होते हैं जिनसे तुलनाएँ काफी उच्च स्तर की शुद्धता तक की जा सकें। आधुनिक विज्ञान तथा उद्योगों में उपर्युक्त मौलिक तुलनाओं (fundamental comparisons) का अत्यंत शुद्ध होना आवश्यक है। माप पूर्णतया ठीक नहीं होती और निश्चित रूप से उसमें कुछ न कुछ प्रायोगिक गलती सदा ही रहती है। आजकल मापविज्ञान की अधिक मौलिक क्रियाओं में यथार्थता की निम्नलिखित सन्निकटताएँ प्राप्त है:\n\nअंतरराष्ट्रीय आदिरूप (prototype) किलोग्राम के दो प्लैटिनम इरीडियम नमूनों की तुलना में : 10,00,00,000 में एक भाग। साधारण रासायनिक बाटों की तुलना में : 10,00,000 में एक भाग। सूक्ष्ममापी तुला द्वारा छोटे छोटे भारों की तुलना में : 10,00,00,000 में एक भाग।\n\nदो गजों या मानक मीटरों की तुलना में : 1,00,00,000 में एक भाग। अंत्य मानक (End standard) की रेखामानक (Line standard) से तुलना में : 10,00,000 में एक भाग।\n\nसाधारण आयतन तथा घनत्व के निर्धारण में : 10,000 में एक भाग। अंत्य मानक के कुलक के अंशांकन (calibration), 1 इंच की लंबाई से कम नहीं में 10,00,000 में एक भाग।\n\nचिह्नांकित गज या धातु पैमानों के उपविभागों के अंशाकन की पूरी लंबाई के पदों (terms) में 0.000005 इंच, या 0.0001 मिलीमीटर।\n\nसाधारणत: प्रयोग में आनेवाले मानकों के लिये इस विषय को माप और तौल शीर्षक लेख में देखें।\n\nतरंग दैर्ध्य प्राकृतिक मानक के रूप में (Wavelength as natural standard)-- बाद की प्रगति ने काफी हद तक हमारी मान्यताओं में परिवर्तन ला दिया है। सर्वप्रथम, वैज्ञानिक माइकेल्सन (Michelson) के प्रयोगों ने एक प्राकृतिक मानक, (कैडमियम के स्पेक्ट्रम में लाल रेखा (red line) का तरंगदैर्ध्य, स्थापित किया, जो सर्वसम्मति से मान लिया गया यह मानक कम से कम उतनी ही उच्च स्तर की शुद्धता के साथ पुनरुत्पादनीय है जितनी द्रव्यात्मक मानकों की तुलनाओं में पाया जाता है। लेकिन इस मानक की सर्वोत्कृष्ट विशेषता यह है कि यह दीर्घकालिक विचरण (secular variation) की संभावना से परे है, जबकि अन्य सभी प्रकार के मानकों का ही प्रयोग होता है। पृथ्वी के किसी भी भाग में हम इस प्राकृतिक मानक की सहायता से द्रव्यात्मक मानकों का सत्यापन कर सकते हैं। यदि द्रव्यात्मक मानकों को अंतरराष्ट्रीय केंद्रीय प्रयोगशाला में भेजकर आदिप्ररूप मीटर से तुलना करानी होती है, तो आवागमन में उसे हानि पहुँचने की संभावना रहती है, किंतु प्राकृतिक मानक की सहायता से हम अपनी ही प्रयोगशाला में यह कार्य कर सकते हैं। दूसरी बात यह है कि इस प्रकार के सुधारों से चपटे सिरोंवाले मानकों का विकास हुआ। आजकल ऐसे दंड भी प्राप्य हैं जिनके सिरे एकदम समांतर हैं। इस प्रकार के दंडों की लंबाइयों को रेखीय मानक से न निकालकर सीधे प्रकाशीय व्यतिकरण (optical interference) से निकाला जाता है।\n\nमाइकेल्सन के व्यतिकरणमापी (interferometer) का उपयोग इस बात को जानने में भी किया गया कि एक मानक मीटर में कितनी प्रकाश की तरंगें आती है तथा उनकी संख्या क्या है? माइकेल्सन ने 150 सेंटीग्रेड ताप तथा 760 मिमी0 वायुमंडल के दबाव पर अंतरराष्ट्रीय मीटर का, जो पैरिस के पास माप और तौल के अंतरराष्ट्रीय संस्थान में रखा हुआ है, मान कैडमियम की लाल तरगों में, ज्ञात किया। यह मान 15,53,163.5 है, जो 2´106 में एक सीमा तक सही है। फैब्री पैरॉ (Fabri Perot) के बाद के प्रयोगों से ज्ञात हुआ कि 15° सें0 तथा 760 मिलीमीटर दबाव पर शुष्क हवा में एक मीटर में यह संख्या 15,53,164.13 है। यदि माइकेल्सन के प्रयोगें में जलवाष्प के प्रभाव के लिये संशोधन किया जाय, तो यह स्पष्ट होता है कि दोनों के मान में कोई अंतर नहीं है।\n\nइस बात का प्रमाण है कि द्रव्यात्मक मानक गज अपने निर्माणकाल से लेकर आज तक सभवत: 0.0002 इंच घट चुका है, लेकिन जहाँ तक अंतरराष्ट्रीय आदिप्ररूप मीटर का सवाल है वह अपरिवर्तित रहा है। माइकेल्सन तथा फैब्री पैरॉ के प्रयोगों ने इसे सिद्ध भी कर दिया है। इनकी तुलना का आधार कैडमियम की लाल रेखा थी। द्रव्य के सब सब मानक मीटर एक मिश्रधातु के बनाए जाते हैं, जिसके निर्माण में 90% प्लैटिनम तथा 10% इरीडियम नामक धातु होती है। इस प्रकार में मीटरों को आधारभूत मानकों के लिये सबसे संतोषप्रद माना जाता है।\n\nबहुत से कार्यों में, जहाँ अत्यंत ही यथार्थ माप की समस्या आ खड़ी होती है, वहाँ यह आवश्यक है कि हम ऐसे द्रव्य का व्यवहार करें जिसका तापीय प्रसार नाम मात्र का हो। ऐसी धातुओं की खोज हो चुकी है तथा इनमें से एक को 'इनवार' कहते हैं। यह निकल तथा इस्पात की मिश्रधातु है, जिसमें 36% निकल रहता है। दूसरी मिश्रधातु को स्टेबल इनवार (Stable invar) की संज्ञा दी गई है। इसमें थोड़ा क्रोमियम भी होता है। इस मिश्रधातु में साधारण इनवार की अपेक्षा यथेष्ट कम प्रसार होता है, तो भी इसको अचर के रूप में नहीं माना जा सकता।\n\nदूसरा द्रव्य संगलित सिलिका है, जिसका प्रसार गुणांक बहुत ही कम है। यह द्रव्य एक डिग्री सें0 ताप बढ़ने पर केवल 0.4´10-6 बढ़ता है। संगलित सिलिका का मानक मीटर एक नली के आकार का होता है, जिसके सिरे पर समांतर पट्ट (plates) संलीन (fused) होते हैं। इसके प्लैटिनीकृत तल पर सीमांकित रेखाएँ खुदी होती है। इस मानक के बारे में जहाँ तक ज्ञात है, इसकी लंबाई में कोई परिवर्तन नहीं हुआ है। चूँकि इस प्रकार का मानक बहुत ही नाजुक होता है, इसलिये न तो इसे मौलिक निर्देश मानक के रूप में स्वीकार किया गया और न इसका प्रचलन दैनिक कार्यों में हुआ। केवल मापविज्ञान प्रयोगशालाओं में इसे प्रयोग में लाया जाता है।\n\nकिसी भी प्राकृतिक मानक द्वारा अभी तक इकाई संहति की परिभाषा देने का प्रयास नहीं किया गया। हम सभी लागों को यह ज्ञात है कि रेडियो सक्रिय पदार्थो की खोज में पहले संहति या द्रव्यमान पदार्थ का एक आवश्यक स्थिर गुण माना जाता था। बटखरों की संहति या द्रव्य मानक में परिवर्तन की आशंका अपघर्षण, ऑक्सीकरण तथा आर्द्रताग्राही अवशोषण के कारण ही संभव है। यदि द्रव्यों के मानकों का संरक्षण तथा उपयोग उचित सावधानी के साथ किया जाय, तो ये काफी हद तक भार की स्थिरता का प्रदर्शन करते हैं।\n\nभार का आधारभूत मानकनिर्देश प्लैटिनम तथा इरीडियम मिश्रधातु का बना है। इसी मिश्रधातु का उपयोग 'राजकीय मानक पाउंड' तथा 'अंतरराष्ट्रीय आदि प्ररूप किलोग्राम' के निर्माण में किया गया है। कई वर्षों के बाद जब किलोग्राम की विभिन्न राष्ट्रीय प्रतियों की पुन: तुलना की गई, तो यह ज्ञात हुआ कि स्थिरता का स्तर 108 में एक भाग तक है। इससे मानकों की यथार्यता ही नहीं वरन्‌ तुलनाओं की पूर्णता भी परिलक्षित होती है।\n\nएक दूसरा द्रव्य, जिसमें संहति की उच्च स्तर की स्थिरता पाई जाती है, क्रिस्टल क्वार्ट्ज कहलाता है। इसमें त्रूटियाँ ये हैं कि इसका घनत्व अपेक्षाकृत कम है और यह आर्ता अवशोषक है।\n\nहवा में संहति के मानकों की तुलना करते समय ये मानक वायु के विभिन्न आयतनों को हटाते हैं। अत: संहति के मानकों की तुलना करने में ऊपरी उत्प्लावन प्रभाव का विचार अवश्य रखना चाहिए। यदि मानक का घनत्व कम होगा, तो उत्प्लावन संशोधन ज्यादा होगा। प्लैटिनम-इरीडियम मानकों की आपसी तुलना में जो शुद्धता प्राप्त होती है, वह इस सत्यांश पर आधृत है कि इनका घनत्व अधिक ही नहीं वरन्‌ बहुत पास पास होता है। इसके कारण उत्प्लावन संशोधन बहुत ही कम होता है। उन भारों की तुलना में उत्प्लावन संशोधन एक समस्या के रूप में आ खड़ा होता है जिनके घनत्व में बहुत अंतर होता है जिनके, जैसे प्लैटिनम, क्वार्ट्‌ज तथा पीतल आदि। इस दोष को दूर करने के लिये वायुरहित वातावरण में तौलना आवश्यक है। प्रतिदिन के व्यापारिक कार्यों में तौल का कार्य हवा में ही होता है और उत्प्लावन के कारण जो अंतर बाटों तथा माल में होता है, वह व्यापारिक दृष्टिकोण से नगण्य है। निरीक्षक व्यापारिक बाटों की तुलना के लिये पीतल के, जिसका घनत्व 8.143 है, बाटों के मानक काम में लाते हैं।\n\nजब हम वायुरहित वातावरण में तौल नहीं करते हैं, तब भी द्रव्यमान के प्राथमिक मानकों की सही तुलना के लिये तुला की बनावट उत्तम, प्रयोग की रीति दक्ष तथा सतर्क होनी चाहिए। तुला के शून्य पठनांक को स्थिर रखने के लिये यह आवश्यक है कि तापस्थिरता में अत्यंत सावधानी बरती जाय। इसलिये जिस कक्ष में तुला रखी हो उसको ताप स्थापकीय रीति से (thermostatically) नियंत्रित होना आवश्यक है और निरीक्षक को तौलने का कार्य कक्ष से बाहर से करना चाहिए, या उसे कुछ दूरी से तौलना चाहिए। बाटों को काम में लाने का कार्य तुला के बाहर से यांत्रिक नियंत्रण द्वारा, या लंबी छड़ों से चलाकर, किया जाना चाहिए। तुला की डंडी (beam) का संचलन या तो दूरदर्शी से देखना चाहिए अथवा पैमाने के आर पार डंडी से लगे हुए शीशे से परावर्तित होते एक प्रकाशपुंज की मापनी (scale) पर गति से।\n\nताप का प्रभाव तुला पर कम से कम हो, इसलिये यह आवश्यक है कि इनवार की डंडी व्यवहार में लाई जाय, किंत इनवार कुछ हद तक चुंबकीय है। यदि अत्यंत उच्च स्तर की शुद्धता की आवश्यकता हो, तो यह आवश्यक है कि तुला की डंडी चुंबकीय प्रभाव से पूर्णतया प्रच्छन्न (screened) हो और तुला को एक लोहे के बक्स (case) में रखा जाए।\n\nछोटी छोटी मात्राओं को तौलने के लिये और विशेष कर गैसों के घनत्वों की तुलना में, सूक्ष्म तुला प्रयोग में लाई जाती है, जो पूर्णतया बलित क्वार्ट्ज की बनी होती है। इस प्रकार की तुलाओं द्वारा 108 में एक भाग की शुद्धता तक 1/10 ग्राम भी तौला जा चुका है।\n\n\n\n", "id": "42362", "title": "मापिकी"}
{"url": "https://hi.wikipedia.org/wiki?curid=42372", "text": "भारतीय भाषा सम्मेलन\n\nभारतीय भाषा सम्मेलन एक संगठन है जो भारतीय भाषाओं के हितों की रक्षा करते हुए उनका समुचित विकास सुनिश्चित करने की दिशा में कार्य करता है। यह भारत में प्राथमिक शिक्षा में अंग्रेजी को अनिवार्य बनाने का विरोध करता है। साथ ही यह विभिन्न सरकारी एवं गैर सरकारी सेवाओं के लिये अंग्रेजी की अनिवार्यता का भी विरोध करता है।\n\nइस समय (सन २००८) श्री वेद प्रताप वैदिक इसके अध्यक्ष हैं। प्रसिद्ध उद्योगपति श्री एल एन झुनझुनवाला भी इसके सदस्य हैं।\n", "id": "42372", "title": "भारतीय भाषा सम्मेलन"}
{"url": "https://hi.wikipedia.org/wiki?curid=42375", "text": "अखिल भारतीय हिंदी साहित्य सम्मेलन\n\nअखिल भारतीय हिन्दी साहित्य सम्मेलन, (All-India Hindi Sahitya Sammelan, Paryag (Allahabad)) हिन्दी भाषा एवं साहित्य तथा देवनागरी का प्रचार-प्रसार को समर्पित एक प्रमुख सार्वजनिक संस्था है। इसका मुख्यालय प्रयाग (इलाहाबाद) में है जिसमें छापाखाना, पुस्तकालय, संग्रहालय एवं प्रशासनिक भवन हैं। हिंदी साहित्य सम्मेलन ने ही सर्वप्रथम हिंदी लेखकों को प्रोत्साहित करने के लिए उनकी रचनाओं पर पुरस्कारों आदि की योजना चलाई। उसके मंगलाप्रसाद पारितोषिक की हिंदी जगत् में पर्याप्त प्रतिष्ठा है। सम्मेलन द्वारा महिला लेखकों के प्रोत्साहन का भी कार्य हुआ। इसके लिए उसने सेकसरिया महिला पारितोषिक चलाया।\n\nसम्मेलन के द्वारा हिंदी की अनेक उच्च कोटि की पाठ्य एवं साहित्यिक पुस्तकों, पारिभाषिक शब्दकोशों एवं संदर्भग्रंथों का भी प्रकाशन हुआ है जिनकी संख्या डेढ़-दो सौ के करीब है। सम्मेलन के हिंदी संग्रहालय में हिंदी की हस्तलिखित पांडुलिपियों का भी संग्रह है। इतिहास के विद्वान् मेजर वामनदास वसु की बहुमूल्य पुस्तकों का संग्रह भी सम्मेलन के संग्रहालय में है, जिसमें पाँच हजार के करीब दुर्लभ पुस्तकें संगृहीत हैं।\n\nहिन्दी साहित्य सम्मेलन की स्थापना १ मई १९१० ई. में नागरी प्रचारिणी सभा के तत्वावधान में हुआ।\n\n१ मई सन् १९१० को काशी नागरी प्रचारिणी सभा, वाराणसी की एक बैठक में हिन्दी साहित्य सम्मेलन का एक आयोजन करने का निश्चय किया गया। इसी के निश्चयानुसार १० अक्टूबर १९१० को वाराणसी में ही पण्डित मदनमोहन मालवीय के सभापतित्व में पहला सम्मेलन हुआ। दूसरा सम्मेलन प्रयाग में करने का प्रस्ताव स्वीकार हुआ और सन् १९११ में दूसरा सम्मेलन इलाहाबाद में पण्डित गोविन्दनारायण मिश्र के सभापतित्व में सम्पन्न हुआ। दूसरे सम्मेलन के लिए प्रयाग में 'हिन्दी साहित्य सम्मेलन' नाम की जो समिति बनायी गयी, वही एक संस्था के रूप में, प्रयाग में विराजमान है। हिन्दी साहित्य सम्मेलन, स्वतन्त्रता-आन्दोलन के समान ही भाषा-आन्दोलन का साक्षी और राष्ट्रीय गर्व-गौरव का प्रतीक है। श्री पुरुषोत्तम दास टंडन सम्मेलन के जन्म से ही मन्त्री रहे और इसके उत्थान के लिए जिये; इसीलिए उन्हें 'सम्मेलन के प्राण' के नाम से अभिहित किया जाता है। इस संस्था ने हिन्दी में उच्च कोटि की पुस्तकों (विशेषतः, मानविकी से सम्बन्धित) का सृजन किया। गांधीजी जैसे लोग भी इससे जुड़े। उन्होने सन १९१७ में इन्दौर में सम्मेलन की अध्यक्षता की।\n\nहिंदी साहित्य संमेलन अधिनियम, १९६२ के द्वारा इसे राष्ट्रीय महत्व की संस्था घोषित किया गया।\n\nअखिल भारतीय स्तर पर हिंदी की तात्कालिक समस्याओं पर विचार करने के लिए देश भर के हिंदी के साहित्यकारों और प्रेमियों के प्रथम सम्मेलन की अध्यक्षता महामना पण्डित मदनमोहन मालवीय ने की थी। इस अधिवेशन में यह निश्चय हुआ कि इस प्रकार का हिंदी के साहित्यकारों का सम्मेलन प्रतिवर्ष किया जाए, जिससे हिंदी की उन्नति के प्रयत्नों के साथ साथ उसकी कठिनाइयों को दूर करने का भी उपाय किया जाए। सम्मेलन ने इस दिशा में अनेक उपयोगी कार्य किए। उसने अपने वार्षिक अधिवेशनों में जनता और शासन से हिंदी को राष्ट्रभाषा के रूप में अपनाने के संबंध में विविध प्रस्ताव पारित किए और हिंदी के मार्ग में आनेवाली बाधाओं को दूर करने के भी उपाय किए। उसने हिंदी की अनेक परीक्षाएँ चलाई, जिसने देश के भिन्न भिन्न अंचलों में हिंदी का प्रचार और प्रसार हुआ।\n\nहिंदी साहित्य सम्मेलन के इन वार्षिक अधिवेशनों की अध्यक्षता भारतवर्ष के सुप्रसिद्ध साहित्यिकों, प्रमुख राजनीतिज्ञों एवं विचारकों ने की। महात्मा गांधी इसके दो बार सभापति हुए। महात्मा गांधी के प्रयत्नों से अहिंदीभाषी प्रदेशों में इस संस्था के द्वारा हिंदी का व्यापक प्रचार हुआ। श्री पुरुषोत्तमदास टंडन सम्मेलन के प्रथम प्रधान मंत्री थे। उन्हीं के प्रयत्नों से इस संस्था की इतनी उन्नति हुई।\n\nहिंदी साहित्य सम्मेलन की शाखाएँ देश के निम्नलिखित राज्यों में हैं। उत्तर प्रदेश, बिहार, दिल्ली, पंजाब, मध्यप्रदेश, महाराष्ट्र तथा बंगाल। अहिंदीभाषी प्रदेशों में कार्य करने के लिए इसकी एक शाखा वर्धा में भी है, जिसका नाम \"राष्ट्रभाषा प्रचार समिति\" है। इसके कार्यालय महाराष्ट्र, बंबई, गुजरात, हैदराबाद, उत्कल, बंगाल तथा असम में हैं। इन दोनों संस्थाओं द्वारा हिंदी की जो विविध परीक्षाएँ ली जाती हैं, उनमें देश और विदेश के दो लाख से अधिक परीक्षार्थी प्रतिवर्ष लगभग 700 परीक्षाकेंद्रों में भाग लेते हैं। ये प्रवेशिका, प्रथमा, मध्यमा तथा उत्तमा कहलाती हैं। हिंदी साहित्य विषय के अतिरिक्त आयुर्वेद, अर्थशास्त्र, राजनीति, कृषि, एवं शिक्षाशास्त्र में उपाधिपरीक्षाएँ सम्मेलन द्वारा ली जाती हैं। हिंदी साहित्य सम्मेलन और उसकी प्रादेशिक शाखाओं द्वारा हिंदी का जो सार्वदेशिक प्रचार हुआ, उसके परिणामस्वरूप देश की स्वतंत्रता के आंदोलन के साथ साथ हिंदी को राष्ट्रभाषा के रूप में स्वीकार किए जाने का आंदोलन तीव्रतर हुआ और फिर स्वतंत्रताप्राप्ति के बाद भारतीय संविधान में हिंदी को राष्ट्रभाषा का पद दिया गया।\n\nहिन्दी साहित्य सम्मेलन का उद्देश्य है-\n\nसम्मेलन रूपी इस विशाल वटवृक्ष की अनेक शाखाऍं, प्रशाखाऍं पूरे देश में हिन्दी प्रचार में लगी हुई हैं। इनमें से कुछ संस्थाऍं सम्मेलन से सीधे सम्बद्ध हैं और कुछ राष्ट्रभाषा प्रचार समिति, वर्धा के माध्यम से जुड़ी हैं। उत्तरप्रदेशीय हिन्दी साहित्य सम्मेलन; मध्यप्रदेश हिन्दी साहित्य सम्मेलन, भोपाल; हरियाणा प्रादेशिक हिन्दी साहित्य सम्मेलन, गुड़गाँव; बम्बई प्रान्तीय हिन्दी साहित्य सम्मेलन, बम्बई; दिल्ली प्रान्तीय हिन्दी साहित्य सम्मेलन, दिल्ली; विन्ध्य प्रादेशिक हिन्दी साहित्य सम्मेलन, रीवा; ग्रामोत्थान विद्यापीठ, सँगरिया, राजस्थान; मैसूर हिन्दी प्रचार परिषद्, बैंगलूर; मध्य भारत हिन्दी साहित्य समिति, इंदौर; भारतेन्दु समिति कोटा, राजस्थान तथा साहित्य सदन, अबोहर भी सम्मेलन से सीधे सम्बद्ध हैं।\n\nसम्मेलन के साहित्य विभाग द्वारा एक त्रैमासिक शोधपत्रिका \"सम्मेलन पत्रिका\" का प्रकाशन होता है।\n\nराष्ट्रभाषा सन्देश (मासिक),\n\nप्रधान संपादक : श्री विभूति मिश्र\n\nपता : हिन्दी साहित्य सम्मेलन प्रयाग, १२, सम्मेलन मार्ग, इलाहाबाद-३ (उ.प्र.)\n\n\n", "id": "42375", "title": "अखिल भारतीय हिंदी साहित्य सम्मेलन"}
{"url": "https://hi.wikipedia.org/wiki?curid=42380", "text": "भारत के नोबेल पुरस्कार विजेता\n\nभारत के नोबेल पुरस्कार विजेता में भारतीय नोबेल पुरस्कार विजेता का नाम है। नोबेल पुरस्कार नोबेल फैडरेशन के द्वारा स्वीडन के वैज्ञानिक अल्फ्रेड नोबेल की याद में दिया जाता है। जो शांति, साहित्य, भौतिकी, चिकित्सा विज्ञान, अर्थशास्त्र, रसायन के क्षेत्र में दिया जाता है।\n\n\n", "id": "42380", "title": "भारत के नोबेल पुरस्कार विजेता"}
{"url": "https://hi.wikipedia.org/wiki?curid=42381", "text": "बादुसर\n\nबादुसर राजस्थान राज्य के सीकर जिले का एक गाव ह्। जो एक आदर्श गाव ह्। बादुसर का एक युवक विकास गोदारा ह्, जो होनहार ह्।", "id": "42381", "title": "बादुसर"}
{"url": "https://hi.wikipedia.org/wiki?curid=42384", "text": "प्रेमा\n\nप्रेमा प्रेमचंद का पहला उपन्यास था जो १९०७ में हिन्दी में प्रकाशित हुआ था। इसके उर्दू संस्करण का नाम था हमखुर्मा हमसवाब’।\n", "id": "42384", "title": "प्रेमा"}
{"url": "https://hi.wikipedia.org/wiki?curid=42385", "text": "प्रेमचंद के साहित्य की विशेषताएँ\n\nप्रेमचंद हिंदी के युग प्रवर्तक रचनाकार हैं। उनकी रचनाओं में तत्कालीन इतिहास बोलता है। वे सर्वप्रथम उपन्यासकार थे जिन्होंने उपन्यास साहित्य को तिलस्मी और ऐयारी से बाहर निकाल कर उसे वास्तविक भूमि पर ला खड़ा किया। उन्होंने अपनी रचनाओं में जन साधारण की भावनाओं, परिस्थितियों और उनकी समस्याओं का मार्मिक चित्रण किया। उनकी कृतियाँ भारत के सर्वाधिक विशाल और विस्तृत वर्ग की कृतियाँ हैं। प्रेमचंद की रचनाओं को देश में ही नहीं विदेशों में भी आदर प्राप्त हैं। प्रेमचंद और उनकी साहित्य का अंतर्राष्ट्रीय महत्व है। आज उन पर और उनके साहित्य पर विश्व के उस विशाल जन समूह को गर्व है जो साम्राज्यवाद, पूँजीवाद और सामंतवाद के साथ संघर्ष में जुटा हुआ है।\n\nप्रेमचंद की रचनाओं में जीवन की विविध समस्याओं का चित्रण हुआ है। उन्होंने मिल मालिक और मजदूरों, ज़मीदारों और किसानों तथा नवीनता और प्राचीनता का संघर्ष दिखाया है।\n\nप्रेमचंद के युग-प्रवर्तक अवदान की चर्चा करते हुए डॉ॰ नगेन्द्र लिखते हैं :\n\"प्रथमतः उन्होंने हिन्दी कथा साहित्य को 'मनोरंजन' के स्तर से उठाकर जीवन के साथ सार्थक रूप से जोड़ने का काम किया। चारों और फैले हुए जीवन और अनेक सामयिक समस्याओं ...ने उन्हें उपन्यास लेखन के लिए प्रेरित किया।\"\nप्रेमचंद ने अपने पात्रों का चुनाव जीवन के प्रत्येक क्षेत्र से किया है, किंतु उनकी दृष्टि समाज से उपेक्षित वर्ग की ओर अधिक रहा है। प्रेमचंद जी ने आदर्शोन्मुख यथार्थवाद को अपनाया है। उनके पात्र प्रायः वर्ग के प्रतिनिधि रूप में सामने आते हैं। घटनाओं ने विकास के साथ-साथ उनकी रचनाओं में पात्रों के चरित्र का भी विकास होता चलता है। उनके कथोपकथन मनोवैज्ञानिक होते हैं। प्रेमचंद जी एक सच्चे समाज सुधारक और क्रांतिकारी लेखक थे। उन्होंने अपनी कृतियों में स्थान-स्थान पर दहेज, बेमेल विवाह आदि का सबल विरोध किया है। नारी के प्रति उनके मन में स्वाभाविक श्रद्धा थी। समाज में उपेक्षिता, अपमानिता और पतिता स्त्रियों के प्रति उनका ह्रदय सहानुभूति से परिपूर्ण रहा है।\n\nमूर्धन्य आलोचक हजारीप्रसाद द्विवेदी लिखते हैं,\n\n\"अगर आप उत्तर भारत की समस्त जनता के आचार-व्यवहार, भाषा-भाव, रहन-सहन, आशा-आकांक्षा, दुःख-सुख और सूझ-बूझ को जानना चाहते हैं तो प्रेमचंद से उत्तम परिचायक आपको नहीं मिल सकता. . ...समाज के विभिन्न आयामों को उनसे अधिक विश्वसनीयता से दिखा पाने वाले परिदर्शक को हिन्दी-उर्दू की दुनिया नहीं जानती. परन्तु आप सर्वत्र ही एक बात लक्ष्य करेंगे. जो संस्कृतियों औए संपदाओं से लद नहीं गए हैं, अशिक्षित निर्धन हैं, जो गंवार और जाहिल हैं, वो उन लोगों से अधिक आत्मबल रखते हैं और न्याय के प्रति अधिक सम्मान दिखाते हैं, जो शिक्षित हैं, चतुर हैं, जो दुनियादार हैं जो शहरी हैं। यही प्रेमचंद का जीवन-दर्शन है।\n\nप्रेमचंद ने अतीत का गौरव राग नहीं गाया, न ही भविष्य की हैरत-अंगेज़ कल्पना की. वे ईमानदारी के साथ वर्तमान काल की अपनी वर्तमान अवस्था का विश्लेषण करते रहे. उन्होंने देखा की ये बंधन भीतर का है, बाहर का नहीं. एक बार अगर ये किसान, ये गरीब, यह अनुभव कर सकें की संसार की कोइ भी शक्ति उन्हें नहीं दबा सकती तो ये निश्चय ही अजेय हो जायेंगे. \n\nसच्चा प्रेम सेवा ओर त्याग में ही अभिव्यक्ति पाता है। प्रेमचंद का पात्र जब प्रेम करने लगता है तो सेवा की ओर अग्रसर होता है और अपना सर्वस्व परित्याग कर देता है।\n\nप्रेमचंद की भाषा सरल और सजीव और व्यावहारिक है। उसे साधारण पढ़े-लिखे लोग भी समझ लेते हैं। उसमें आवश्यकतानुसार अंग्रेज़ी, उर्दू, फारसी आदि के शब्दों का भी प्रयोग है।\nप्रेमचंद की भाषा भावों और विचारों के अनुकूल है। गंभीर भावों को व्यक्त करने में गंभीर भाषा और सरल भावों को व्यक्त करने में सरल भाषा को अपनाया गया है। इस कारण भाषा में स्वाभाविक उतार-चढ़ाव आ गया है। प्रेमचंद जी की भाषा पात्रों के अनुकूल है। उनके हिंदू पात्र हिंदी और मुस्लिम पात्र उर्दू बोलते हैं। इसी प्रकार ग्रामीण पात्रों की भाषा ग्रामीण है। और शिक्षितों की भाषा शुद्ध और परिष्कृत भाषा है।\n\nडॉ॰ नगेन्द्र लिखते हैं :\n\"उनके उपन्यासों की भाषा की खूबी यह है कि शब्दों के चुनाव एवं वाक्य-योजना की दृष्टि से उसे 'सरल' एवं 'बोलचाल की भाषा' कहा जाता है। पर भाषा की इस सरलता को निर्जीवता, एकरसता एवं अकाव्यात्मकता का पर्याय नहीं समझा जाना चाहिए. \n\n\"भाषा के सटीक, सार्थक एवं व्यंजनापूर्ण प्रयोग में वे अपने समकालीन ही नहीं, बाद के उपन्यासकारों को भी पीछे छोड़ जाते हैं। \n\nडॉ॰ नगेन्द्र लिखते हैं :\n\n\" प्रेमचंद ने सहज सामान्य मानवीय व्यापारों को मनोवैज्ञानिक स्थितियों से जोड़कर उनमें एक सहज-तीव्र मानवीय रुचि पैदा कर दी. \n\n\"शिल्प और भाषा की दृष्टि से भी प्रेमचंद ने हिन्दी उपन्यास को विशिष्ट स्तर प्रदान किया। ...चित्रणीय विषय के अनुरूप शिल्प के अन्वेषण का प्रयोग हिन्दी उपन्यास में पहले प्रेमचंद ने ही किया। उनकी विशेषता यह है कि उनके द्वारा प्रस्तुत किये गए दृश्य अत्यंत सजीव गतिमान और नाटकीय हैं।\"\n\nप्रेमचंद ने हिंदी और उर्दू दोनों की शैलियों को मिला दिया है। उनकी शैली में जो चुलबुलापन और निखार है वह उर्दू के कारण ही है। प्रेमचंद की शैली की दूसरी विशेषता सरलता और सजीवता है। प्रेमचंद का हिंदी और उर्दू दोनों पर अधिकार था, अतः वे भावों को व्यक्त करने के लिए बड़े सरल और सजीव शब्द ढूँढ़ लेते थे। उनकी शैली में अलंकारिकता का भी गुण विद्यमान है। उपमा, रूपक, उत्प्रेक्षा आदि अलंकारों के द्वारा शैली में विशेष लालित्य आ गया है। इस प्रकार की अलंकारिक शैली का परिचय देते हुए वे लिखत हैं-\n'अरब की भारी तलवार ईसाई की हल्की कटार के सामने शिथिल हो गई। एक सर्प के भाँति फन से चोट करती थी, दुसरी नागिन की भाँति उड़ती थी। एक लहरों की भाँति लपकती थी दूसरी जल की मछलियों की भाँति चमकती थी।'\n\nचित्रोपमता भी प्रेमचंद की शैली में खूब मिलती है। प्रेमचंद भाव घटना अथवा पात्र का ऐसे ढंग से वर्णन करते हैं कि सारा दृश्य आँखों के सम्मुख नाच उठता है उसका एक चित्र-सा खिंच जाता है। रंगभूमि उपन्यास के सूरदास की झोपड़ी का दृश्य बहुत सजीव है-\n\n'कैसा नैराश्यपूर्ण दृश्य था। न खाट न बिस्तर, न बर्तन न भांडे। एक कोने में एक मिट्टी का घड़ा जिसको आयु का अनुमान उस पर जमी हुई काई से हो सकता था। चूल्हे के पास हांडी थी। एक पुरानी चलनी की भाँति छिद्रों से भरा हुआ तवा और एक छोटी-सी कठौत और एक लोटा। बस यही उस घर की संपत्ति थी।'\n\nप्रेमचंद के पात्रों के उत्तर-प्रत्युत्तर उनकी शैली में अभिनयात्मकता का गुण भी समावेश कर देते हैं। उनकी शैली में हास्य-व्यंग्य का भी पुट रहता है, किंतु उनका व्यंग्य ऐसा नहीं होता जो किसा का दिल दुखाए। उसमें एक ऐसी मिठास रहती है जो मनोरंजन के साथ-साथ हमारी आँखें भी खोल देती हैं। एक उदाहरण प्रस्तुत है-\n'वह गाँव में पुण्यात्मा मशहूर थे। पूर्णमासी को नित्य सत्यनारायण की कथा सुनते पर पटवारी होने के नाते खेत बेगार में जुतवाते थे, सिंचाई बेगार में करवाते थे और आसामियों को एक दूसरे से लड़वा कर रकमें मारते थे। सारा गाँव उनसे काँपता था। परमार्थी थे। बुखार के दिनों में सरकारी कुनैन बाँट कर यश कमाते थे।'\n\nमुहावरों और सूक्तियों का प्रयोग करने में प्रेमचंद जी बड़े कुशल थे। उन्होंने शहरी और ग्रामीण दोनों ही प्रकार के मुहावरों का खूब प्रयोग किया है। प्रेमचंद की सी मुहावरेदार शैली कदाचित ही किसी हिंदी लेखक की हो। क्षमा कहानी में प्रयुक्त एक सूक्ति देखें-'जिसको तलवार का आश्रय लेना पड़े वह सत्य ही नहीं है।' प्रेमचंद जी की शैली पर उनके व्यक्तित्व की छाप स्पष्ट रूप से अंकित है।\n\nप्रेमचंद के सर्वप्रसिद्ध मार्मिक उपन्यास 'गोदान' का क्लाईमैक्स देखिये:\n\nधनिया ने होरी की देह छुई तो कलेजा सन से हो गया। मुख कांतिहीन हो गया था। \nकांपती हुई आवाज़ से बोली - कैसा जी है तुम्हारा?\n\nहोरी ने अस्थिर आँखों से देखा और बोला -- तुम आ गये गोबर? मैंने मंगल के लिये गाय ले ली है। वह खड़ा है, देखो। \n\nधनिया ने मौत की सूरत देखी थी। उसे पहचानती थी। उसे दबे पाँव आते भी देखा था, आँधी की तरह भी देखा था।\nउसके सामने सास मरी, ससुर मरा, अपने दो बालक मरे, गाँव के पचासों आदमी मरे। प्राण में एक धक्का-सा लगा। वह आधार जिस पर जीवन टिका हुआ था, जैसे खिसका जा रहा था; लेकिन नहीं यह धैर्य का समय है, उसकी शंका निर्मूल है, लू लग गयी है, उसी से अचेत हो गये हैं। \n\nउमड़ते हुए आँसुओं को रोककर बोली -- मेरी ओर देखो, मैं हूँ, धनिया; मुझे नहीं पहचानते?\n\nहोरी की चेतना लौती। मृत्यु समीप आ गयी थी; आग दहकनेवाली थी। धुँआँ शान्त हो गया था। धनिया को दीन आँखों से देखा, दोनों कोनों से \nआँसू की दो बूंदें ढुलक पडीं। क्षीण स्वर में बोला -- मेरा कहा सुना माफ़ करना धनियाँ! अब जाता हूँ। गाय की लालसा मन में ही रह गयी। अब तो यहाँ के रुपए किरया-करम में जायँगे। रो मत धिनया, अब कब तक जिलायेगी? सब दुर्दशा तो हो गयी। अब मरने दे। \n\nऔर उसकी आँखें फिर बंद हो गयीं। उसी वक्त हीरा और शोभा डोली लेकर पहुँच गये। होरी को उठाकर डोली में लिटाया और गाँव की ओर चले।\nगाँव में यह ख़बर हवा की तरह फैल गयी। सारा गाँव जमा हो गया। होरी खाट पर पड़ा शायद सब कुछ देखता था, सब कुछ समझता था; पर ज़बान बंद हो गयी थी। हाँ, उसकी आँखों से बहते हुए आँसू बतला रहे थे कि मोह का बंधन तोड़ना कितना कठिन हो रहा है। जो कुछ अपने से नहीं बन पड़ा, उसी के दु:ख का नाम तो मोह है। पाले हुए कर्तव्य और निपटाये हुए कामों का क्या मोह! मोह तो उन अनाथों को छोड़\n\nजाने में है, जिनके साथ हम अपना कर्तव्य न निभा सके; उन अधूरे मंसूबों में है, जिन्हें हम न पूरा कर सके। \n\nमगर सब कुछ समझकर भी धनिया आशा की मिटती हुई छाया को पकड़े हुए थी। आँखों से आँसू\n\nगिर रहे थे, मगर यंत्र की भाँति दौड़-दौड़कर कभी आम भून कर पना बनाती, कभी होरी की देह में गेहूँ\n\nकी भूसी की मालिश करती। क्या करे, पैसे नहीं हैं, नहीं किसी को भेजकर डाक्टर बुलाती। हीरा ने रोते हुए\n\nकहा -- भाभी, दिल कड़ा करो, गो-दान करा दो, दादा चले। \n\nधनिया ने उसकी ओर तिरस्कार की आँखों से देखा। अब वह दिल को और कितना कठोर करे? अपने पति के प्रति उसका जो धर्म है, क्या वह उसको\n\nबताना पड़ेगा? जो जीवन का संगी था उसके नाम को रोना ही क्या उसका धर्म है? \n\nऔर कई आवाजें आयीं -- हाँ गो-दान करा दो, अब यही समय है। \n\nधनिया यंत्र की भांति उठी, आज जो सुतली बेची थी उसके बीस आने पैसे लायी और पति के ठंडे हाथ में रखकर सामने खड़े दातादीन से बोली -- महराज, घर में न गाय है, न बिछया, न पैसा। यही पैसे हैं, यही इनका गो-दान है। और पछाड़ खाकर गिर पडी।\n", "id": "42385", "title": "प्रेमचंद के साहित्य की विशेषताएँ"}
{"url": "https://hi.wikipedia.org/wiki?curid=42416", "text": "विद्युत प्रतिरोध\n\nकिसी प्रतिरोधक के सिरों के बीच विभवान्तर तथा उससे प्रवाहित विद्युत धारा के अनुपात को उसका विद्युत प्रतिरोध (electrical resistannce) कहते हैं।इसे ओह्म में मापा जाता है। इसकी प्रतिलोमीय मात्रा है विद्युत चालकता, जिसकी इकाई है साइमन्स। \n\nजहां\n\nबहुत सारी वस्तुओं में, प्रतिरोध विद्युत धारा या विभवांतर पर निर्भर नहीं होता, यानी उनका प्रतिरोध स्थिर रहता है।\n\nसमान धारा घनत्व मानते हुए, किसी वस्तु का विद्युत प्रतिरोध, उसकी भौतिक ज्यामिति (लम्बाई, क्षेत्रफल आदि) और वस्तु जिस पदार्थ से बना है उसकी प्रतिरोधकता का फलन है।\n\nजहाँ\n\nइसकी खोज जार्ज ओह्म ने सन 1820 ई. में की। , विद्युत प्रतिरोध यांत्रिक घर्षण के कुछ कुछ समतुल्य है। इसकी SI इकाई है ओह्म (चिन्ह Ω).\n\n<div class=\"style=\"-moz-column-count:2;\" column-count:2;\">\n\n", "id": "42416", "title": "विद्युत प्रतिरोध"}
{"url": "https://hi.wikipedia.org/wiki?curid=42439", "text": "भार एवं मापों पर अन्तरराष्ट्रीय ब्यूरो\n\nभार एवं मापों पर अन्तरराष्ट्रीय ब्यूरो (फ़्रेंच में: Bureau international des poids et mesures), उन तीन अन्तर्राष्ट्रीय मानक संगठनों में से एक है, जो अन्तर्राष्ट्रीय इकाई प्रणाली, SI का कन्वेंशन ड्यू मेत्रे के अनुसार अनुरक्षण करने हेतु स्थापित किये गये थे। इस संगठन को प्रायः इसके फ़्रेंच नाम के लघुरूप BIPM से ही जाना जाता है।\n\nयह फ़्रांस के सैव्रे में पवेलियन दे ब्रेट्युए में स्थापित है। प्रथम विश्व युद्ध से पूर्व यह जर्मनी में था।\n\nअनुवाद योग्य सामग्री उपलब्ध है:\n\n\n", "id": "42439", "title": "भार एवं मापों पर अन्तरराष्ट्रीय ब्यूरो"}
{"url": "https://hi.wikipedia.org/wiki?curid=42442", "text": "समन्वित सार्वत्रिक समय\n\nसमन्वित सार्वत्रिक समय (ससस) (Coordinated Universal Time) विश्व के समय का प्राथमिक मानक है जिसके द्वारा विश्वभर में घड़ियाँ एवं समय नियंत्रित किये जाते हैं। यह ग्रीनविच माध्य समय (GMT) के बहुत सारे अनुवतियों (successors) में से एक है। साधारण कार्यों की दृष्टि से समन्वित सार्वत्रिक समय और ग्रीनविच माध्य समय एक ही हैं, किन्तु ग्रीनविच माध्य समय अब वैज्ञानिक समुदाय द्वारा परिशुद्धता पूर्वक (precisely) परिभाषित नहीं किया जाता है।\n\nअन्तर्राष्ट्रीय परमाण्विक समय(TAI) अनियमित अंतरालों पर जोड़े गये लोन सैकिण्ड सहित है। यह लोन सैकिण्ड पॄथ्वी की धीमी होती गति के कारण जोड़े जाते हैं। इनसे UTC की UT1 से समीपता बनी रहती है। UT1 औसत सौर समय है, जो कि ग्रीनविच की साही वेधशाला में देखा जाता है।\n\nUTC और UT1 के बीच का अन्तर 0.9 s से अधिक नहीं हो पाता, अतएव यदि उच्च परिशुद्धता आवश्यक ना हो, तो एक सामान्य टर्म विश्वव्यापी समय या युनिवर्सल टाइम, प्रयोग की जा सकती है।\n\nनैमित्तिक प्रयोगों हेतु, ग्रीनविच मानक समय (GMT) भी UTC और UT1 समान ही होता है। संशय मिटाने हेतु सामायतः सविस (UTC) ही प्रयोग होता है, GMT के प्रयोग से बचा जाता है।\n\n\n", "id": "42442", "title": "समन्वित सार्वत्रिक समय"}
{"url": "https://hi.wikipedia.org/wiki?curid=42444", "text": "मापन इकाइयाँ\n\nयह पन्ना निर्माणाधीन है। अधिक जानकारी हेतु देखें ", "id": "42444", "title": "मापन इकाइयाँ"}
{"url": "https://hi.wikipedia.org/wiki?curid=42445", "text": "सन्दर्भ वस्तु एवं मापन संस्थान\n\nसन्दर्भ वस्तु एवं मापन संस्थान या IRMM, जील, बेल्जियम में स्थित है। यह संयुक्त शोध केन्द्रों (JRC), [[यूरोपियन आयोग के महानिदेशालय के सात संस्थानों में से एक है।\n\nIRMM [[यूरोपियन संघ]] की नीतियों के अनुसार, सार्वजनिक और विश्वसनीय यूरोपीय मापन प्रणाली का प्रवर्तन करता है। यह संस्थान गुणवत्ता आश्वासन साधन, जैसे सन्दर्भ वस्तुएं, सन्दर्भ मापन, अन्तर्प्रयोगशाला तुलनाएं, प्रशिक्षण और प्रमाणिकता प्रणालियों, इत्यादि के उत्पादन और प्रसारण का कार्य करता है।\nइस संस्थान की स्थापना 1957 में रोम की संधि में हुई थी और इसने 1960 में नाभिकीय मापन हेतु केन्द्रीय ब्यूरो (CBNM) के अन्तर्गत प्रचालन भी आरम्भ कर दिया था। सन 1993 में इसका नाम इसके ध्येय को ध्यान में रखते हुए बदला गया।\n\nIRMM के छः क्षमता के क्षेत्र हैं:\n\n\n\n\n[[श्रेणी:मानक संगठन]]\n[[श्रेणी:्यूरोपियन आयोग]]\n[[श्रेणी:अन्तर्राष्ट्रीय अनुसंधान संस्थान]]", "id": "42445", "title": "सन्दर्भ वस्तु एवं मापन संस्थान"}
{"url": "https://hi.wikipedia.org/wiki?curid=42450", "text": "विज्ञान एवं प्रौद्योगिकी के आंकड़ों पर समिति\n\nCODATA (विज्ञान एवं प्रौद्योगिकी के आंकड़ों पर समिति) को 1966 में विज्ञान की अन्तर्राष्ट्रीय परिषद (ICSU) के अन्तर्गत अन्तरानुशासनिक समिति के स्तर पर स्थापित किया गया था। इसे पूर्व में वैज्ञानिक संघों की अन्तर्राष्ट्रीय परिषद कहा जाता था। यह संकलन, विवेचनात्मक आकलन, भंडारण और विज्ञान और प्रौद्योगिकी के आंकड़ों की पुनर्प्राप्ति का सुधार कार्य करती है।\n\n\n\n\n", "id": "42450", "title": "विज्ञान एवं प्रौद्योगिकी के आंकड़ों पर समिति"}
{"url": "https://hi.wikipedia.org/wiki?curid=42454", "text": "कन्वेंशन ड्यू मेत्रे\n\nकन्वेंशन ड्यू मेत या फ्रेंच में Convention du Mètre 20 मई, 1875 को हुई एन अन्तर्राष्ट्रीय संधि थी, जिसमें मीट्रिक मानकों पर नजर रखने हेतु तीन संगठनों की स्थापना की गयी थी। यह फ़्रेंच भाषा में लिखी गयी है और इसे अंग्रेजी भाषा में Metre Convention या मीटर सम्मेलन कहा जाता है। संयुक्त राज्य में इसे मीटर की संधि भी कहते हैं। इसे 1921 में छठी CGPM में पुनरावलोकित किया गया था। \n\nइस सम्मेलन में तीन संगठनों का प्रादुर्भाव हुआ थ। वे हैं:\n\nपूर्व में 17 हस्ताक्षरी थे। बाद में यह संख्य बढ़कर [[1900]] में 21 हो गयी, [[1950]] में 32, [[1975]] तक 42, [[1997]] तक 47 और [[2005]], तक यह 51 हस्ताक्षरी तक हो गयी थी:\n\n\nअन्य कई राष्ट्रों के ी एसोसिएटेड स्तर हैं:\n\n\n[[ISO 8601]] defines [[1875]] as the year the Convention du Mètre was signed, by way of a reference date.\n\n\n[[श्रेणी:मापन]]\n[[श्रेणी:इकाई प्रणालियाँ]]", "id": "42454", "title": "कन्वेंशन ड्यू मेत्रे"}
{"url": "https://hi.wikipedia.org/wiki?curid=42456", "text": "आइएसओ १०००\n\nअन्तर्राष्ट्रीय मानक ISO 1000 (\"SI इकाइयाँ और सिफ़ारिशें, उनके गुणकों ओर कई अन्य इकाइयों के प्रयोग हेतु) अन्तर्राष्ट्रीय मानकीकरण संगठन, 1992) एक ISO मानक है, जो अन्तर्राष्ट्रीय इकाई प्रणाली (SI) को परिभाषित करता है।\n\n\n\n", "id": "42456", "title": "आइएसओ १०००"}
{"url": "https://hi.wikipedia.org/wiki?curid=42462", "text": "द्रव्य की अविनाशिता का नियम\n\nद्रव्य की अविनाशिता का नियम अथवा द्रव्यमान संरक्षण का नियम के अनुसार किसी बंद तंत्र (closed system) का द्रब्यमान अपरिवर्तित रहता है, चाहे उस तंत्र के अन्दर जो कोई भी प्रक्रिया चल रही हो। दूसरे शब्दों में, द्रब्य का न तो निर्माण संभव है न विनाश; केवल उसका स्वरूप बदला जा सकता है। अतः किसी बंद तंत्र में होने वाली किसी रासायनिक अभिक्रिया में अभिकारकों का कुल द्रब्यमान, उत्पादों के कुल द्रब्यमान के बराबर होना ही चाहिये।\n\nद्रव्यमान संरक्षण की यह ऐतिहासिक अवधारणा (कांसेप्ट) रसायन विज्ञान, यांत्रिकी, तथा द्रवगतिकी आदि क्षेत्रों में खूब प्रयोग होती है।\n\nसापेक्षिकता का सिद्धान्त एवं क्वांटम यांत्रिकी के आने के बाद अब यह स्थापित हो गया है कि यह नियम पूर्णतः सत्य नहीं है बल्कि लगभग सत्य (या व्यावहारिक रूप से सत्य) मानी जा सकती है।\n\n", "id": "42462", "title": "द्रव्य की अविनाशिता का नियम"}
{"url": "https://hi.wikipedia.org/wiki?curid=42463", "text": "ऊर्जा संरक्षण का नियम\n\nउर्जा बचाने या उर्जा संरक्षण (Energy conservation) के उपायों आदि के लिये देखें - उर्जा संरक्षण\nउर्जा संरक्षण का नियम (law of conservation of energy) भौतिकी का एक प्रयोगाधारित नियम (empirical law) है।\n\nइसके अनुसार\n\nउष्मागतिकी का प्रथम नियम भी वास्तव में उर्जा संरक्षण के नियम का एक परिवर्तित रूप है।\n\nवैद्युत घटों (सेलों) द्वारा रासायनिक ऊर्जा वैद्युत ऊर्जा में परिणत होती है। इस बिजली से हम प्रकाश पैदा कर सकते हैं। सूर्य के प्रकाश से प्रकाश-संश्लेषण क्रिया द्वारा प्रकाश-ऊर्जा पेड़ों की रासायनिक ऊर्जा में परिणत होती है। ऐसी क्रियाओं द्वारा यह स्पष्ट है कि विभिन्न परिवर्तनों में ऊर्जा का केवल रूप बदलता है। ऊर्जा के मान में कोई अंतर नहीं आता।\n\nऊर्जा-अविनाशिता-सिद्धांत की ओर पहला पद प्रसिद्ध डच वैज्ञानिक क्रिश्चियन हाइगेंज़ ने उठाया जो न्यूटन का समकालीन था। अपनी एक पुस्तक में, जो हाइगेंज़ ने कहा कि जब दो पूर्णत: प्रत्यास्थ (इलैस्टिक) पिंड़ों में संघात (टक्कर) होता है तो उनके द्रव्यमानों और उनके वेगों के गुणनफलों का योग संघात के बाद भी उतना ही रहता है जितना टक्कर के पहले।\n\nकुछ लोगों का अनुमान है कि यांत्रिक ऊर्जा की अविनाशिता के सिद्धांत का पता न्यूटन को था। परंतु स्पष्ट शब्दों से सबसे पहले लाग्राँज़ ने इसे सन् 1788 ई. में व्यक्त किया। लाग्राँज़ के अनुसार ऐसे पिंडसमुदाय में जिसपर किसी बाहरी बल का प्रभाव न पड़ रहा हो, यांत्रिक ऊर्जा, अर्थात् स्थितिज ऊर्जा एवं गतिज ऊर्जा का योग, सर्वदा एक ही रहता है।\n\n", "id": "42463", "title": "ऊर्जा संरक्षण का नियम"}
{"url": "https://hi.wikipedia.org/wiki?curid=42468", "text": "ज्यामिति के प्रमुख प्रमेय\n\n\n\n\n\n\n\n\n\n\n", "id": "42468", "title": "ज्यामिति के प्रमुख प्रमेय"}
{"url": "https://hi.wikipedia.org/wiki?curid=42477", "text": "शिकोहाबाद\n\nशिकोहाबाद उत्तर प्रदेश का महत्त्वपूर्ण शहर हैं।\n", "id": "42477", "title": "शिकोहाबाद"}
{"url": "https://hi.wikipedia.org/wiki?curid=42513", "text": "हेमन्त जोशी\n\nहेमन्त जोशी जनसंचार और पत्रकारिता के प्रोफ़ेसर हैं। फ्रांसीसी कवियों के अनुवादक।\n\nजन्म- २७ मार्च १९५४। नैनीताल (उत्तराखंड)। शिक्षा:जवाहरलाल नेहरू विश्वविद्यालय से भाषा विज्ञान में शोध उपाधि एवं फ्रांसीसी भाषा एवं साहित्य में स्नातक। १८ वर्ष तक भारतीय जनसंचार संस्थान में पत्रकारिता के प्रशिक्षण/अध्यापन के बाद दो वर्षों के लिए जामिया मिल्लिया इस्लामिया के हिन्दी विभाग में पत्रकारिता का प्रशिक्षण (२००६-०८)। संप्रति भारतीय जन संचार संस्थान में अध्यापन। भारत सरकार के सूचना प्रौद्योगिकी मंत्रालय के ई-प्रशासन में स्थानीयकरण की उपसमिति के सदस्य। जनसंचार शोध के अंतरराष्ट्रीय संघ की समिति के सदस्य। इसके अलावा अनेक अंतरराष्ट्रीय शैक्षिक संघों के सक्रिय सदस्य। हंगरी, फ्रांस, सिंगापुर, फिनलेंड और स्वीडन की यात्राएँ।\n\nकविताएँ, व्यंग्य और कहानियाँ अनेक पत्र-पत्रिकाओं में प्रकाशित।\nफ्रांसीसी के अनेक कवियों के अनुवाद। \nपत्रकारिता की भाषा पर हिन्दुस्तान दैनिक के लिए २ वर्षों तक नियमित स्तंभ \"वागर्थ\" और\nपत्रकारिता की शिक्षा से संबंधित लेख अनेक पुस्तकों में प्रकाशित।\n\n", "id": "42513", "title": "हेमन्त जोशी"}
{"url": "https://hi.wikipedia.org/wiki?curid=42537", "text": "वाष्प\n\nकिसी पदार्थ के क्रांतिक बिन्दु से कम ताप पर उस पदार्थ के गैस प्रावस्था को उस पदार्थ का वाष्प (vapor) कहते हैं। इसका अर्थ है कि वाष्प का दाब बढ़ाकर, बिना ताप कम किये ही, उसे द्रव या ठोस में बदला जा सकता है। \n\nउदाहरण के लिये, पानी का क्रांतिक ताप 374 °C (647 K) है। इसका मतलब है कि इससे अधिक ताप पर किसी भी दशा में पानी द्रव अवस्था में नहीं रह सकता। अतः वायुमण्डल में, सामान्य तापों पर पानी की वाष्प द्रव में बदल जायेगी यदि इसका आंशिक दाब पर्याप्त बढ़ा दिया जाय। \n\nवाष्प और द्रव (या ठोस) का सह-अस्तित्व सम्भव है।\n\n", "id": "42537", "title": "वाष्प"}
{"url": "https://hi.wikipedia.org/wiki?curid=42538", "text": "ठोस\n\nठोस (solid) पदार्थ की एक अवस्था है, जिसकी पहचान पदार्थ की संरचनात्मक दृढ़ता और विकृति (आकार, आयतन और स्वरूप में परिवर्तन) के प्रति प्रत्यक्ष अवरोध के गुण के आधार पर की जाती है। ठोस पदार्थों में उच्च यंग मापांक और अपरूपता मापांक होते है। इसके विपरीत, ज्यादातर तरल पदार्थ निम्न अपरूपता मापांक वाले होते हैं और श्यानता का प्रदर्शन करते हैं।\nभौतिक विज्ञान की जिस शाखा में ठोस का अध्ययन करते हैं, उसे ठोस-अवस्था भौतिकी कहते हैं। पदार्थ विज्ञान में ठोस पदार्थों के भौतिक और रासायनिक गुणों और उनके अनुप्रयोग का अध्ययन करते हैं। ठोस-अवस्था रसायन में पदार्थों के संश्लेषण, उनकी पहचान और रासायनिक संघटन का अध्ययन किया जाता है।\n\nठोस अवस्था के अभिलक्षणिक गुणधर्म निन्नलिखित हैं।\n\nठोस का वर्गीकरण अनेक आधारों पर किया गया है।\n\nठोसों को उनके अवयवी कणों की व्यवस्था में उपस्थित क्रम की प्रकृति के आधार पर क्रिस्टलीय और अक्रिस्टलीय में वर्गीकृत किया जाता है।\nदेखें मुख्य लेख क्रिस्टलीय ठोस\n\nक्रिस्टलीय ठोस साधारणत ः लघु क्रिस्टलों की अत्यधिक संख्या से बना होता है, उनमें प्रत्येक का निश्चित ज्यामितिय आकार होता है। क्रिस्टल में परमाणुओंं,अणुओं अथवा आयनों का क्रम सुव्यवस्थित होता है। इसमें दीर्घ परासी व्यवस्था होती है अर्थात् कणों की व्यवस्थाका खास पैटर्न होता है जिसकी निस्चित क्रम से पुनरावृत्ति होती है। क्रिस्टलीय ठोसो का गलनांक निश्चित होता है। क्रिस्टलीय ठोस विषमदैशिक प्रकृति के होते हैं अर्थात् उनके कुछ भौतिक गुण जैसे विद्युतीय प्रतिरोधकता और अपवर्तनांक एक ही क्रिस्टल में भिन-भिन दिशाओं में मापने पर भिन-भिन मान प्रदर्शित करते हैं। यह अलग- अलग दिशाओं में कणों की भिन व्यवस्था से उत्पन्न होता है। भिन-भिन दिशाओं में कणों की व्यवस्था अलग होने पर एक ही भौतिक गुण का मान प्रत्येक दिशा में भिन पाया जाता है।\nउदाहरण- सोडियम क्लोराइड, क्वार्ट्ज आदि।\nअधिकतर ठोस पदार्थ क्रिस्टलीय प्रकृति के होते हैं। उदाहरण के लिए सभी धात्विक तत्व; जैसे- लोहा, ताँबा और चाँदी; अधात्विक तत्व; जैसे-सल्फर, फॉसफोरस और आयोडीन एवं यौगिक जैसे सोडियम क्लोराइड, जिंक सल्पाइड और नेप्थेलीन क्रिस्टलीय ठोस हैं।\nक्रिस्टलीय ठोसों को उनमें परिचालित अंतराआण्विक बलों की प्रकृति के आधार पर चार संवर्गो में वर्गीकृत किया जा सकता है- आण्विक, आयनिक, धात्विक और सहसंयोजक।\n\nअक्रिस्टलीय ठोस असमान आकृति के कणों से बने होते हैं। इन ठोसों में अवयवी कणों परमागुओं, अणुओं अथवा आयनों की व्यवस्था केवल लघु परासी होती है। इस व्यवस्था में नियमित और आवर्ती पैटर्न केवल अल्प दूरियों तक देखा जाता है। अक्रिस्टलीय ठोसों की संरचना द्रवों के सदृश होती हैं। अक्रिस्टलीय ठोस ताप के एक निश्चित परास पर नरम हो जाते हैं और गलाकर साँचे में ढाले जा सकते हैं और इनसे विभिन आकृतियाँ बनाई जा सकती हैं, यही कारण है, कि इसे अतिशीतित द्रव कहा जाता है। गर्म करने पर किसी एक तापमान पर वे क्रिस्टलीय बन जाते हैं। अक्रिस्टलीय ठोसों की प्रकृति समदैशिक होती है क्योंकि भिन-भिन दिशाओं में उनमें दीर्घ परासी व्यवस्था नहीं होती और सभी दिशाओं में अनियमित विन्यास होता है। अत कणों की भिन्न-भिन्न कोण से भी भौतिक गुण का मान समान होता है। उदाहरण - काँच, रबर, प्लास्टिक आदि।\nअक्रिस्टलीय ठोसों के हमारे दैनिक जीवन में अनेक अनुप्रयोग हैं। अक्रिस्टलीय सिलिकन सूर्य के प्रकाश का विद्युत में रूपांतरण करने के लिए प्रयुक्त किया जाता है।\n\n व-पदार्थजै\n", "id": "42538", "title": "ठोस"}
{"url": "https://hi.wikipedia.org/wiki?curid=42540", "text": "बोस-आइंस्टाइन संघनन\n\nबोस-आइंस्टाइन द्राव या बोस-आइंस्टाइन संघनित (Bose–Einstein condensate (BEC)) पदार्थ की एक अवस्था जिसमें बोसॉन की तनु गैस को परम शून्य (0 K या −273.15 °C) के बहुत निकट के ताप तक ठण्डा कर दिया जाता है। इस स्थिति में अधिसंख्य बोसॉन निम्नतम क्वाण्टम अवस्था में होते हैं और क्वाण्टम प्रभाव स्थूल पैमाने पर भी दिखने लगते हैं। इन प्रभावों को 'स्थूल क्वाण्टम परिघटना' (macroscopic quantum phenomena) कहते हैं।\n\nपदार्थ की इस अवस्था की सबसे पहले भविष्यवाणी १९२४-२५ में सत्येन्द्रनाथ बोस ने की थी। किन्तु बाद में किये गये प्रयोगों से जटिल अन्तरक्रिया का पता चला।\n", "id": "42540", "title": "बोस-आइंस्टाइन संघनन"}
{"url": "https://hi.wikipedia.org/wiki?curid=42551", "text": "शिरडी के सांई बाबा\n\nसाईंबाबा (जन्म: १८३५ , मृत्यु: १५ अक्टूबर १९१८) जिन्हें शिरडी साईंबाबा भी कहा जाता है एक भारतीय गुरु, योगी और फकीर थे जिन्हें उनक121\nे भक्तों द्वारा संत कहा जाता है। उनके सत्य नाम, जन्म, पता और माता पिता के सन्दर्भ में कोई सूचना उपलब्द्ध नहीं है। जब उन्हें उनके पूर्व जीवन के सन्दर्भ में पुछा जाता था तो टाल-मटोल उत्तर दिया करते थे। साईं शब्द उन्हें भारत के पश्चिमी भाग में स्थित प्रांत महाराष्ट्र के शिरडी नामक कस्बे में पहुंचने के बाद मिला।\n\nभक्तों और ऐतिहासकार इस बात से सहमत हैं कि जन्म स्थान और तिथि के सन्दर्भ में कोई भी विश्वनीय स्रोत उपलब्द्ध नहीं है। यह ज्ञात है कि उन्होंने काफ़ी समय मुस्लिम फकीरों संग व्यतित किया लेकिन माना जाता है कि उन्होंने किसी के साथ कोई भी व्यवहार धर्म के आधार पर नहीं किया। उनके एक शिष्य दास गनु द्वारा पथरी गांव पर तत्कालीन काल पर शोध किया जिसके चार पृष्ठों में साईं के बाल्यकाल का पुनःनिर्मित किया है जिसे श्री साईं गुरुचरित्र भी कहा जाता है। दास गनु के अनुसार उनका बाल्यकाल पथरी ग्राम में एक फकीर और उनकी पत्नी के साथ गुजरा। लगभग सोलह वर्ष की आयु में वो अहमदनगर, महाराष्ट्र के शिरडी ग्राम में पहुंचे और मृत्यु पर्यंत वहीं रहे।\nशिरडी गाँव की वृद्धा जो नाना चोपदार की माँ थी उसके अनुसार एक युवा जो अत्यन्त सुन्दर नीम वृक्ष के नीचे समाधि में लीन दिखाई पड़ा| अति अल्प आयु में बालक को कठोर तपस्या में देख कर लोग आश्चर्य चकित थे| तपस्या में लीन बालक को सर्दी-गर्मी व वर्षा की जरा भी चिंता न थी| आत्मसंयमी बालक के दर्शन करने के लिए अपार जन समूह उमड़ने लगा|\nयह अदभुत बालक दिन में किसी का साथ नहीं करता था| उसे रात्रि के सुनसान वातावरण में कोई भय नहीं सताता था| \"यह बालक कहाँ से आया था?\" यह प्रश्न सबको व्याकुल कर देता था| दिखने में वह बालक बहुत सुन्दर था| जो उसे एक बार देख लेता उसे बार बार देखने की इच्छा होती| वे इस बात से हैरान थे कि यह सुन्दर रूपवान बालक दिन रात खुले आकाश के नीचे कैसे रहता है| वह प्रेम और वैराग्य की साक्षात् मूर्ति दिखाई पड़ते थे|\nउन्हें अपने मान अपमान की कभी चिंता नहीं सताती थी| वे साधारण मनुष्यों के साथ मिलकर रहते थे, न्रत्य देखते, गजल व कवाली सुनते हुए अपना सिर हिलाकर उनकी प्रशंसा भी करते| इतना सब कुछ होते हुए भी उनकी समाधि भंग न होती| जब दुनिया जागती थी तब वह सोते थे, जब दुनिया सोती थी तब वह जागते थे| बाबा ने स्वयं को कभी भगवान नहीं माना| वह प्रत्येक चमत्कार को भगवान का वरदान मानते| सुख - दुःख उनपर कोई प्रभाव न डालते थे| संतो का कार्य करने का ढंग अलग ही होता है| कहने को साईं बाबा एक जगह निवास करते थे पर उन्हें विश्व एक समस्त व्यवहारों व व्यापारों का पूर्ण ज्ञान था| \n\nजय ऊँ, जय ऊँ, जय जय ऊँ, ऊँ, ऊँ, ऊँ, ऊँ, जय जय ऊँ|\nजय साईं, जय साईं, जय साईं ऊँ, ऊँ साईं, ऊँ साईं, ऊँ साईं| \n\nयह सौंप दिया सारा जीवन, साईंनाथ तुम्हारे चरणों में|\nअब जीत तुम्हारे चरणों में, अब हार तुम्हारे चरणों में||\n\nमैं जग में रहूं तो ऐसे रहूं, ज्यों जल में कमल का फूल रहे|\nमेरे अवगुण दोष समर्पित हों, हे नाथ तुम्हारे चरणो में||\nअब सौंप दिया...\n\nमेरा निश्चय है बस एक यही, इक बार तुम्हें मैं पा जाऊं|\nअर्पित कर दूं दुनियाभर का सब प्यार तुम्हारे चरणों में||\nअब सौंप दिया...\n\nजब-जब मानव का जन्म मिले, तब-तब चरणों का पुजारी बनूं|\nइस सेवक की एक-एक रग का हो तार तुम्हारे हाथ में||\nअब सौंप दिया...\n\nमुझमें तुमसें भेद यही, मैं नर हूं, तुम नारायण हो|\nमैं हूँ संसार के हाथों में, संसार तुम्हारे चरणों में||\nअब सौंप दिया... \n\nआरती श्री साईं गुरुवर की |\nपरमानन्द सदा सुरवर की || \n\nजा की कृपा विपुल सुखकारी |\nदुःख, शोक, संकट, भयहारी ||\n\nशिरडी में अवतार रचाया |\nचमत्कार से तत्व दिखाया ||\n\nकितने भक्त चरण पर आये |\nवे सुख शान्ति चिरंतन पाये ||\n\nभाव धरै जो मन में जैसा |\nपावत अनुभव वो ही वैसा ||\n\nगुरु की उदी लगावे तन को |\nसमाधान लाभत उस मन को ||\n\nसाईं नाम सदा जो गावे |\nसो फल जग में शाश्वत पावे ||\n\nगुरुवासर करि पूजा - सेवा |\nउस पर कृपा करत गुरुदेवा ||\n\nराम, कृष्ण, हनुमान रूप में |\nदे दर्शन, जानत जो मन में ||\n\nविविध धर्म के सेवक आते |\nदर्शन कर इच्छित फल पाते ||\n\nजै बोलो साईं बाबा की |\nजो बोलो अवधूत गुरु की ||\n\n'साईंदास' आरती को गावे |\nघर में बसि सुख, मंगल पावे || \n\nसाईं कृपा से व्रत कथा लिखवाई, भक्तों के हाथों में पहुंची|\nसाईं गुरुवार व्रत करे जो कोई, उसका कल्याण तो हरदम होई|\n\nघर बार सुख शांति होवे, साईं ध्यान करे जो सोवे|\nभोग लगावे निसदिन बाबा को जोई उसके घर में कमी न होई|\n\nबाबा की प्रार्थना करिए, साईं मेरे दुःख को हरिए|\nशिरडी में बाबा की मूर्ति है प्यारी, भक्तों को लगे है न्यारी|\n\nमेरे साईं मेरे बाबा, मेरा मन्दिर मेरा काबा|\nराम भी तुम शाम भी तुम हो, शिवजी का अवतार भी तुम हो|\n\nहनुमान तुम ही हो साईं, तुम्ही ने थी लंका जलाई|\nकलियुग में तुम आए थे साईं, भक्तों का कल्याण हो जाई|\n\nभक्तिभाव से पड़े कथा जो, उसकी इच्छा पूरी हो जाती|\nबाबा मेरे आओ साईं हमको दर्शन दिखलाओ साईं|\n\nतुम बिन दिल नहीं लगता, आंसू का दरिया है निकलता|\nजब-जब देखें तेरी मूरत, तब-तब भीग जाए मेरी मूरत|\n\nअंधन को आंखे देते, दीन दुखी के दुख हर लेते|\nतुम सा नहीं है कोई सहाई, जपते रहें हम साईं साईं|\n\nनाम तुम्हारा मंगलकारी, भवसागर से भक्तों को तारी|\nबाबा मेरे अवगुण माफ कर देना, भक्ति मेरी को ही लेना|\n\nबाबा हम पर दया करना, अपने चरणों में ही रखना|\nचरणों में तुम्हारे शीतल छाया, बचे रहेंगे नहीं पड़ेगी मंद छाया|\n\nहमारी बुद्धि निर्मल करना, जग की भलाई हमसे करना|\nहमको साधन बना लो बाबा, दया कृपा क्षमा दो बाबा|\n\nअज्ञानी हम बालक मंदबुद्धि, तेरी दया से हो मन की शुद्धि|\nपाप ना कोई हमसे होने पाए, दुःख कोई जीव ना पाए|\nहरपल भला हम करते आए, गुणगान हरपल तेरे गांए|\n\nसाईं हम पर कृपा करो, बालक हैं अनजान|\nमंदबुद्धि हम जीव हैं, हमको लो आन संभाल||१||\n\nव्रत आपका कर रहे, दो आशीष यह आन|\nविध्न पड़े न इसमें कोई, कृपा करो दीनदयाल||२|| \n\n\n\n", "id": "42551", "title": "शिरडी के सांई बाबा"}
{"url": "https://hi.wikipedia.org/wiki?curid=42598", "text": "कर्मभूमि\n\nकर्मभूमि प्रेमचन्द का राजनीतिक उपन्यास है जो पहली बार १९३२ में प्रकाशित हुआ। आज कई प्रकाशकों द्वारा इसके कई संस्करण निकल चुके हैं। इस उपन्यास में विभिन्न राजनीतिक समस्याओं को कुछ परिवारों के माध्यम से प्रस्तुत किया गया है। ये परिवार यद्यपि अपनी पारिवारिक समस्याओं से जूझ रहे हैं तथापि तत्कालीन राजनीतिक आन्दोलन में भाग ले रहे हैं। \n\nउपन्यास का कथानक काशी और उसके आस-पास के गाँवों से संबंधित है। आन्दोलन दोनों ही जगह होता है और दोनों का उद्देश्य क्रान्ति है। किन्तु यह क्रान्ति गाँधी जी के सत्याग्रह से प्रभावित है। गाँधीजी का कहना था कि जेलों को इतना भर देना चाहिए कि उनमें जगह न रहे और इस प्रकार शांति और अहिंसा से अंग्रेज सरकार पराजित हो जाए। इस उपन्यास की मूल समस्या यही है। उपन्यास के सभी पात्र जेलों में ठूस दिए जाते हैं। इस तरह प्रेमचन्द क्रान्ति के व्यापक पक्ष का चित्रण करते हुए तत्कालीन सभी राजनीतिक एवं सामाजिक समस्याओं को कथानक से जोड़ देते हैं। निर्धनों के मकान की समस्या, अछूतोद्धार की समस्या, अछूतों के मन्दिर में प्रवेश की समस्या, भारतीय नारियों की मर्यादा और सतीत्व की रक्षा की समस्या, ब्रिटिश साम्राज्य के दमन चक्र से उत्पन्न समस्याएँ, भारतीय समाज में व्याप्त धार्मिक पाखण्ड की समस्या पुनर्जागरण और नवीन चेतना के समाज में संचरण की समस्या, राष्ट्र के लिए आन्दोलन करने वालों की पारिवारिक समस्याएँ आदि इस उपन्यास में बड़े यथार्थवादी तरीके से व्यक्त हुई हैं। \n'कर्मभूमि' का नायक अमरकांत एक अस्थिर गांधीवादी के रूप में चित्रित किया गया है। अमरकांत तत्कालीन मध्यमवर्ग का प्रतिनिधि है, जिसकी मूल-प्रवृत्ति स्थिति के प्रति समझौतावादी है, उसकी राजनीतिक दृष्टि एवं चारित्रिक दृढ़ता अविश्वसनीय है। गांधीवाद से प्रभावित जन समुदाय की भावना, सामूहिक सत्याग्रह, गांवों के रचनात्मक कार्यक्रम का चित्रण पूरी आस्था से किया गया है। इनके सभी चरित्रों द्वारा लेखक ने राष्ट्रीय चेतना, आदर्श पारिवारिक व्यवस्था आदि में गांधी दर्शन स्पष्ट किया है।\n\nप्रेमचन्द की रचना कौशल इस तथ्य में है कि उन्होंने इन समस्याओं का चित्रण सत्यानुभूति से प्रेरित होकर किया है कि उपन्यास पढ़ते समय तत्कालीन राष्ट्रीय सत्याग्रह आन्दोलन पाठक की आँखों के समक्ष सजीव हो जाता हैं। छात्रों तथा घटनाओं की बहुलता के बावजूद उपन्यास न कहीं बोझिल होता है न कहीं नीरस। प्रेमचन्द हर पात्र और घटना की डोर अपने हाथ में रखते हैं इसलिए कहीं शिथिलता नहीं आने देते। आदर्शोन्मुख यथार्थवाद से ओतप्रोत कर्मभूमि उपन्यास प्रेमचन्द की एक प्रौढ़ रचना है जो हर तरह से प्रभावशाली बन पड़ी है। \n\n", "id": "42598", "title": "कर्मभूमि"}
