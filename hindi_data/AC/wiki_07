{"url": "https://hi.wikipedia.org/wiki?curid=26689", "text": "गतिज ऊर्जा\n\nगतिज ऊर्जा (Kinetic Energy) किसी पिण्ड की वह अतिरिक्त ऊर्जा है जो उसके रेखीय वेग अथवा कोणीय वेग अथवा दोनो के कारण होती है। इसका मान उस पिण्ड को विरामावस्था से उस वेग तक त्वरित करने में किये गये कार्य के बराबर होती है। यदि किसी पिण्ड की गतिज ऊर्जा E हो तो उसे विरामावस्था में लाने के लिये E के बराबर ऋणात्मक कार्य करना पड़ेगा।\n\nगतिज ऊर्जा (रेखीय गति) = (1/2) * m * v * v ; m = द्रब्यमान, v = रेखीय वेग\n\nगतिज ऊर्जा (घूर्णन गति) = (1/2) * I * w * w ; I = जडत्वाघूर्ण, w = कोणीय वेग\nगतिज उर्जा हर जगह भिन्न होती है प्रथ्वी में अलग प्रथ्वी के बाहर अलग होती है\n\nजहाँ m द्रव्यमान और v गति है।\n\nउदाहरण के लिए यदि हमें किसी 80 किलोग्राम द्रव्यमान के किसी वस्तु का 18 मीटर प्रति सेकंड (65 किलोमीटर प्रति घंटा) चल रहा है, उसकी गतिज ऊर्जा का मान ज्ञात करने हेतु हमें इस सूत्र की आवश्यकता होगी। :-\n\n", "id": "26689", "title": "गतिज ऊर्जा"}
{"url": "https://hi.wikipedia.org/wiki?curid=26691", "text": "खंड-४\n\nखड्‌ग बड़ा उद्धत होता है, उद्धत होते हैं राजे, \n\nइसीलिए तो सदा बनाते रहते वे रण के बाजे। \n\nऔर करे ज्ञानी ब्राह्मण क्या? असि-विहीन मन डरता है, \n\nराजा देता मान, भूप का वह भी आदर करता है। \n\n'सुनता कौन यहाँ ब्राह्मण की, करते सब अपने मन की, \n\nडुबो रही शोणित में भू को भूपों की लिप्सा रण की। \n\nऔ' रण भी किसलिए? नहीं जग से दुख-दैन्य भगाने को, \n\nपरशोषक, पथ-भ्रान्त मनुज को नहीं धर्म पर लाने को। \n\n'रण केवल इसलिए कि राजे और सुखी हों, मानी हों, \n\nऔर प्रजाएँ मिलें उन्हें, वे और अधिक अभिमानी हों। \n\nरण केवल इसलिए कि वे कल्पित अभाव से छूट सकें, \n\nबढ़े राज्य की सीमा, जिससे अधिक जनों को लूट सकें। \n\n'रण केवल इसलिए कि सत्ता बढ़े, नहीं पत्ता डोले, \n\nभूपों के विपरीत न कोई, कहीं, कभी, कुछ भी बोले। \n\nज्यों-ज्यों मिलती विजय, अहं नरपति का बढ़ता जाता है, \n\nऔर जोर से वह समाज के सिर पर चढ़ता जाता है। \n\n'अब तो है यह दशा कि जो कुछ है, वह राजा का बल है, \n\nब्राह्मण खड़ा सामने केवल लिए शंख-गंगाजल है। \n\nकहाँ तेज ब्राह्मण में, अविवेकी राजा को रोक सके, \n\nधरे कुपथ पर जभी पाँव वह, तत्क्षण उसको टोक सके। \n\n'और कहे भी तो ब्राह्मण की बात कौन सुन पाता है? \n\nयहाँ रोज राजा ब्राह्मण को अपमानित करवाता है। \n\nचलती नहीं यहाँ पंडित की, चलती नहीं तपस्वी की, \n\nजय पुकारती प्रजा रात-दिन राजा जयी यशस्वी की! \n\n'सिर था जो सारे समाज का, वही अनादर पाता है। \n\nजो भी खिलता फूल, भुजा के ऊपर चढ़ता जाता है। \n\nचारों ओर लोभ की ज्वाला, चारों ओर भोग की जय; \n\nपाप-भार से दबी-धँसी जा रही धरा पल-पल निश्चय। \n\n'जब तक भोगी भूप प्रजाओं के नेता कहलायेंगे, \n\nज्ञान, त्याग, तप नहीं श्रेष्ठता का जबतक पद पायेंगे। \n\nअशन-वसन से हीन, दीनता में जीवन धरनेवाले। \n\nसहकर भी अपमान मनुजता की चिन्ता करनेवाले, \n\n'कवि, कोविद, विज्ञान-विशारद, कलाकार, पण्डित, ज्ञानी, \n\nकनक नहीं, कल्पना, ज्ञान, उज्ज्वल चरित्र के अभिमानी, \n\nइन विभूतियों को जब तक संसार नहीं पहचानेगा, \n\nराजाओं से अधिक पूज्य जब तक न इन्हें वह मानेगा, \n\n'तब तक पड़ी आग में धरती, इसी तरह अकुलायेगी, \n\nचाहे जो भी करे, दुखों से छूट नहीं वह पायेगी। \n\nथकी जीभ समझा कर, गहरी लगी ठेस अभिलाषा को, \n\nभूप समझता नहीं और कुछ, छोड़ खड्‌ग की भाषा को। \n\n'रोक-टोक से नहीं सुनेगा, नृप समाज अविचारी है, \n\nग्रीवाहर, निष्ठुर कुठार का यह मदान्ध अधिकारी है। \n\nइसीलिए तो मैं कहता हूँ, अरे ज्ञानियों! खड्‌ग धरो, \n\nहर न सका जिसको कोई भी, भू का वह तुम त्रास हरो। \n\n'नित्य कहा करते हैं गुरुवर, 'खड्‌ग महाभयकारी है, \n\nइसे उठाने का जग में हर एक नहीं अधिकारी है। \n\nवही उठा सकता है इसको, जो कठोर हो, कोमल भी, \n\nजिसमें हो धीरता, वीरता और तपस्या का बल भी। \n\n'वीर वही है जो कि शत्रु पर जब भी खड्‌ग उठाता है, \n\nमानवता के महागुणों की सत्ता भूल न जाता है। \n\nसीमित जो रख सके खड्‌ग को, पास उसी को आने दो, \n\nविप्रजाति के सिवा किसी को मत तलवार उठाने दो। \n\n'जब-जब मैं शर-चाप उठा कर करतब कुछ दिखलाता हूँ, \n\nसुनकर आशीर्वाद देव का, धन्य-धन्य हो जाता हूँ। \n\n'जियो, जियो अय वत्स! तीर तुमने कैसा यह मारा है, \n\nदहक उठा वन उधर, इधर फूटी निर्झर की धारा है। \n\n'मैं शंकित था, ब्राह्मा वीरता मेरे साथ मरेगी क्या, \n\nपरशुराम की याद विप्र की जाति न जुगा धरेगी क्या? \n\nपाकर तुम्हें किन्तु, इस वन में, मेरा हृदय हुआ शीतल, \n\nतुम अवश्य ढोओगे उसको मुझमें है जो तेज, अनल। \n\n'जियो, जियो ब्राह्मणकुमार! तुम अक्षय कीर्ति कमाओगे, \n\nएक बार तुम भी धरती को निःक्षत्रिय कर जाओगे। \n\nनिश्चय, तुम ब्राह्मणकुमार हो, कवच और कुण्डल-धारी, \n\nतप कर सकते और पिता-माता किसके इतना भारी? \n\n'किन्तु हाय! 'ब्राह्मणकुमार' सुन प्रण काँपने लगते हैं, \n\nमन उठता धिक्कार, हृदय में भाव ग्लानि के जगते हैं। \n\nगुरु का प्रेम किसी को भी क्या ऐसे कभी खला होगा? \n\nऔर शिष्य ने कभी किसी गुरु को इस तरह छला होगा? \n\n'पर मेरा क्या दोष? हाय! मैं और दूसरा क्या करता, \n\nपी सारा अपमान, द्रोण के मैं कैसे पैरों पड़ता। \n\nऔर पाँव पड़ने से भी क्या गूढ़ ज्ञान सिखलाते वे, \n\nएकलव्य-सा नहीं अँगूठा क्या मेरा कटवाते वे?", "id": "26691", "title": "खंड-४"}
{"url": "https://hi.wikipedia.org/wiki?curid=26692", "text": "खंड-५\n\n'हाय, कर्ण, तू क्यों जन्मा था? जन्मा तो क्यों वीर हुआ? \n\nकवच और कुण्डल-भूषित भी तेरा अधम शरीर हुआ? \n\nधँस जाये वह देश अतल में, गुण की जहाँ नहीं पहचान? \n\nजाति-गोत्र के बल से ही आदर पाते हैं जहाँ सुजान? \n\n'नहीं पूछता है कोई तुम व्रती, वीर या दानी हो? \n\nसभी पूछते मात्र यही, तुम किस कुल के अभिमानी हो? \n\nमगर, मनुज क्या करे? जन्म लेना तो उसके हाथ नहीं, \n\nचुनना जाति और कुल अपने बस की तो है बात नहीं। \n\n'मैं कहता हूँ, अगर विधाता नर को मुठ्ठी में भरकर, \n\nकहीं छींट दें ब्रह्मलोक से ही नीचे भूमण्डल पर, \n\nतो भी विविध जातियों में ही मनुज यहाँ आ सकता है; \n\nनीचे हैं क्यारियाँ बनीं, तो बीज कहाँ जा सकता है? \n\n'कौन जन्म लेता किस कुल में? आकस्मिक ही है यह बात, \n\nछोटे कुल पर, किन्तु यहाँ होते तब भी कितने आघात! \n\nहाय, जाति छोटी है, तो फिर सभी हमारे गुण छोटे, \n\nजाति बड़ी, तो बड़े बनें, वे, रहें लाख चाहे खोटे।' \n\nगुरु को लिए कर्ण चिन्तन में था जब मग्न, अचल बैठा, \n\nतभी एक विषकीट कहीं से आसन के नीचे पैठा। \n\nवज्रदंष्ट्र वह लगा कर्ण के उरु को कुतर-कुतर खाने, \n\nऔर बनाकर छिद्र मांस में मन्द-मन्द भीतर जाने। \n\nकर्ण विकल हो उठा, दुष्ट भौरे पर हाथ धरे कैसे, \n\nबिना हिलाये अंग कीट को किसी तरह पकड़े कैसे? \n\nपर भीतर उस धँसे कीट तक हाथ नहीं जा सकता था, \n\nबिना उठाये पाँव शत्रु को कर्ण नहीं पा सकता था। \n\nकिन्तु, पाँव के हिलते ही गुरुवर की नींद उचट जाती, \n\nसहम गयी यह सोच कर्ण की भक्तिपूर्ण विह्वल छाती। \nसोचा, उसने, अतः, कीट यह पिये रक्त, पीने दूँगा, \n\nगुरु की कच्ची नींद तोड़ने का, पर पाप नहीं लूँगा। \n\nबैठा रहा अचल आसन से कर्ण बहुत मन को मारे, \n\nआह निकाले बिना, शिला-सी सहनशीलता को धारे। \n\nकिन्तु, लहू की गर्म धार जो सहसा आन लगी तन में, \n\nपरशुराम जग पड़े, रक्त को देख हुए विस्मित मन में। \n\nकर्ण झपट कर उठा इंगितों में गुरु से आज्ञा लेकर, \n\nबाहर किया कीट को उसने क्षत में से उँगली देकर। \n\nपरशुराम बोले- 'शिव! शिव! तूने यह की मूर्खता बड़ी, \n\nसहता रहा अचल, जाने कब से, ऐसी वेदना कड़ी।' \n\nतनिक लजाकर कहा कर्ण ने, 'नहीं अधिक पीड़ा मुझको, \n\nमहाराज, क्या कर सकता है यह छोटा कीड़ा मुझको? \n\nमैंने सोचा, हिला-डुला तो वृथा आप जग जायेंगे, \n\nक्षण भर को विश्राम मिला जो नाहक उसे गँवायेंगे। \n\n'निश्चल बैठा रहा, सोच, यह कीट स्वयं उड़ जायेगा, \n\nछोटा-सा यह जीव मुझे कितनी पीड़ा पहुँचायेगा? \n\nपर, यह तो भीतर धँसता ही गया, मुझे हैरान किया, \n\nलज्जित हूँ इसीलिए कि सब-कुछ स्वयं आपने देख लिया।' \n\nपरशुराम गंभीर हो गये सोच न जाने क्या मन में, \n\nफिर सहसा क्रोधाग्नि भयानक भभक उठी उनके तन में। \n\nदाँत पीस, आँखें तरेरकर बोले- 'कौन छली है तू? \n\nब्राह्मण है या और किसी अभिजन का पुत्र बली है तू? \n'सहनशीलता को अपनाकर ब्राह्मण कभी न जीता है, \n\nकिसी लक्ष्य के लिए नहीं अपमान-हलाहल पीता है। \n\nसह सकता जो कठिन वेदना, पी सकता अपमान वही, \n\nबुद्धि चलाती जिसे, तेज का कर सकता बलिदान वही। \n\n'तेज-पुञ्ज ब्राह्मण तिल-तिल कर जले, नहीं यह हो सकता, \n\nकिसी दशा में भी स्वभाव अपना वह कैसे खो सकता? \n\nकसक भोगता हुआ विप्र निश्चल कैसे रह सकता है? \n\nइस प्रकार की चुभन, वेदना क्षत्रिय ही सह सकता है। \n\n'तू अवश्य क्षत्रिय है, पापी! बता, न तो, फल पायेगा, \n\nपरशुराम के कठिन शाप से अभी भस्म हो जायेगा।' \n\n'क्षमा, क्षमा हे देव दयामय!' गिरा कर्ण गुरु के पद पर, \n\nमुख विवर्ण हो गया, अंग काँपने लगे भय से थर-थर! \n\n'सूत-पूत्र मैं शूद्र कर्ण हूँ, करुणा का अभिलाषी हूँ, \n\nजो भी हूँ, पर, देव, आपका अनुचर अन्तेवासी हूँ \n\nछली नहीं मैं हाय, किन्तु छल का ही तो यह काम हुआ, \n\nआया था विद्या-संचय को, किन्तु, व्यर्थ बदनाम हुआ। \n\n'बड़ा लोभ था, बनूँ शिष्य मैं कार्त्तवीर्य के जेता का, \n\nतपोदीप्त शूरमा, विश्व के नूतन धर्म-प्रणेता का। \n\nपर, शंका थी मुझे, सत्य का अगर पता पा जायेंगे, \n\nमहाराज मुझ सूत-पुत्र को कुछ भी नहीं सिखायेंगे। \n\n'बता सका मैं नहीं इसी से प्रभो! जाति अपनी छोटी, \n\nकरें देव विश्वास, भावना और न थी कोई खोटी। \n\nपर इतने से भी लज्जा में हाय, गड़ा-सा जाता हूँ, \n\nमारे बिना हृदय में अपने-आप मरा-सा जाता हूँ।", "id": "26692", "title": "खंड-५"}
{"url": "https://hi.wikipedia.org/wiki?curid=26693", "text": "खंड-६\n\n'छल से पाना मान जगत् में किल्विष है, मल ही तो है, \n\nऊँचा बना आपके आगे, सचमुच यह छल ही तो है। \n\nपाता था सम्मान आज तक दानी, व्रती, बली होकर, \n\nअब जाऊँगा कहाँ स्वयं गुरु के सामने छली होकर? \n\n'करें भस्म ही मुझे देव! सम्मुख है मस्तक नत मेरा, \n\nएक कसक रह गयी, नहीं पूरा जीवन का व्रत मेरा। \n\nगुरु की कृपा! शाप से जलकर अभी भस्म हो जाऊँगा, \n\nपर, मदान्ध अर्जुन का मस्तक देव! कहाँ मैं पाऊँगा? \n\n'यह तृष्णा, यह विजय-कामना, मुझे छोड़ क्या पायेगी? \n\nप्रभु, अतृप्त वासना मरे पर भी मुझे को भरमायेगी। \n\nदुर्योधन की हार देवता! कैसे सहन करूँगा मैं? \n\nअभय देख अर्जुन को मरकर भी तो रोज मरूँगा मैं? \n\n'परशुराम का शिष्य कर्ण, पर, जीवन-दान न माँगेगा, \n\nबड़ी शान्ति के साथ चरण को पकड़ प्राण निज त्यागेगा। \n\nप्रस्तुत हूँ, दें शाप, किन्तु अन्तिम सुख तो यह पाने दें, \n\nइन्हीं पाद-पद्‌मों के ऊपर मुझको प्राण गँवाने दें।' \n\nलिपट गया गुरु के चरणों से विकल कर्ण इतना कहकर, \n\nदो कणिकाएँ गिरीं अश्रु की गुरु की आँखों से बह कर। \n\nबोले- 'हाय, कर्ण तू ही प्रतिभट अर्जुन का नामी है? \n\nनिश्चल सखा धार्तराष्ट्रों का, विश्व-विजय का कामी है? \n\n'अब समझा, किसलिए रात-दिन तू वैसा श्रम करता था, \n\nमेरे शब्द-शब्द को मन में क्यों सीपी-सा धरता था। \n\nदेखें अगणित शिष्य, द्रोण को भी करतब कुछ सिखलाया, \n\nपर तुझ-सा जिज्ञासु आज तक कभी नहीं मैंने पाया। \n\n'तू ने जीत लिया था मुझको निज पवित्रता के बल से, \n\nक्या था पता, लूटने आया है कोई मुझको छल से? \n\nकिसी और पर नहीं किया, वैसा सनेह मैं करता था, \n\nसोने पर भी धनुर्वेद का, ज्ञान कान में भरता था। \n\n'नहीं किया कार्पण्य, दिया जो कुछ था मेरे पास रतन, \n\nतुझमें निज को सौंप शान्त हो, अभी-अभी प्रमुदित था मन। \n\nपापी, बोल अभी भी मुख से, तू न सूत, रथचालक है, \n\nपरशुराम का शिष्य विक्रमी, विप्रवंश का बालक है। \n\n'सूत-वंश में मिला सूर्य-सा कैसे तेज प्रबल तुझको? \n\nकिसने लाकर दिये, कहाँ से कवच और कुण्डल तुझको? \n\nसुत-सा रखा जिसे, उसको कैसे कठोर हो मारूँ मैं? \n\nजलते हुए क्रोध की ज्वाला, लेकिन कहाँ उतारूँ मैं?' \n\nपद पर बोला कर्ण, 'दिया था जिसको आँखों का पानी, \n\nकरना होगा ग्रहण उसी को अनल आज हे गुरु ज्ञानी। \n\nबरसाइये अनल आँखों से, सिर पर उसे सँभालूँगा, \n\nदण्ड भोग जलकर मुनिसत्तम! छल का पाप छुड़ा लूँगा।' \n\nपरशुराम ने कहा-'कर्ण! तू बेध नहीं मुझको ऐसे, \n\nतुझे पता क्या सता रहा है मुझको असमञ्जस कैसे? \n\nपर, तूने छल किया, दण्ड उसका, अवश्य ही पायेगा, \n\nपरशुराम का क्रोध भयानक निष्फल कभी न जायेगा। \n\n'मान लिया था पुत्र, इसी से, प्राण-दान तो देता हूँ, \n\nपर, अपनी विद्या का अन्तिम चरम तेज हर लेता हूँ। \n\nसिखलाया ब्रह्मास्त्र तुझे जो, काम नहीं वह आयेगा, \n\nहै यह मेरा शाप, समय पर उसे भूल तू जायेगा। \n\nकर्ण विकल हो खड़ा हुआ कह, 'हाय! किया यह क्या गुरुवर? \n\nदिया शाप अत्यन्त निदारुण, लिया नहीं जीवन क्यों हर? \n\nवर्षों की साधना, साथ ही प्राण नहीं क्यों लेते हैं? \n\nअब किस सुख के लिए मुझे धरती पर जीने देते हैं?' \n\nपरशुराम ने कहा- 'कर्ण! यह शाप अटल है, सहन करो, \n\nजो कुछ मैंने कहा, उसे सिर पर ले सादर वहन करो। \n\nइस महेन्द्र-गिरि पर तुमने कुछ थोड़ा नहीं कमाया है, \n\nमेरा संचित निखिल ज्ञान तूने मझसे ही पाया है। \n\n'रहा नहीं ब्रह्मास्त्र एक, इससे क्या आता-जाता है? \n\nएक शस्त्र-बल से न वीर, कोई सब दिन कहलाता है। \n\nनयी कला, नूतन रचनाएँ, नयी सूझ नूतन साधन, \n\nनये भाव, नूतन उमंग से, वीर बने रहते नूतन। \n\n'तुम तो स्वयं दीप्त पौरुष हो, कवच और कुण्डल-धारी, \n\nइनके रहते तुम्हें जीत पायेगा कौन सुभट भारी। \n\nअच्छा लो वर भी कि विश्व में तुम महान कहलाओगे, \n\nभारत का इतिहास कीर्ति से और धवल कर जाओगे। \n\n'अब जाओ, लो विदा वत्स, कुछ कड़ा करो अपने मन को, \n\nरहने देते नहीं यहाँ पर हम अभिशप्त किसी जन को। \n\nहाय छीनना पड़ा मुझी को, दिया हुआ अपना ही धन, \n\nसोच-सोच यह बहुत विकल हो रहा, नहीं जानें क्यों मन? \n\n'व्रत का, पर निर्वाह कभी ऐसे भी करना होता है। \n\nइस कर से जो दिया उसे उस कर से हरना होता है। \n\nअब जाओ तुम कर्ण! कृपा करके मुझको निःसंग करो। \n\nदेखो मत यों सजल दृष्टि से, व्रत मेरा मत भंग करो।", "id": "26693", "title": "खंड-६"}
{"url": "https://hi.wikipedia.org/wiki?curid=26694", "text": "खंड-७\n\nरश्मिरथी / द्वितीय सर्ग / भाग 13\nFrom Hindi Literature\nJump to: navigation, search\nकवि: रामधारी सिंह \"दिनकर\" \n\n'आह, बुद्धि कहती कि ठीक था, जो कुछ किया, परन्तु हृदय, \n\nमुझसे कर विद्रोह तुम्हारी मना रहा, जाने क्यों, जय? \n\nअनायास गुण-शील तुम्हारे, मन में उगते आते हैं, \n\nभीतर किसी अश्रु-गंगा में मुझे बोर नहलाते हैं। \n\n'जाओ, जाओ कर्ण! मुझे बिलकुल असंग हो जाने दो, \n\nबैठ किसी एकान्त कुंज में मन को स्वस्थ बनाने दो। \n\nभय है, तुम्हें निराश देखकर छाती कहीं न फट जाये, \n\nफिरा न लूँ अभिशाप, पिघलकर वाणी नहीं उलट जाये।' \n\nइस प्रकार कह परशुराम ने फिरा लिया आनन अपना, \n\nजहाँ मिला था, वहीं कर्ण का बिखर गया प्यारा सपना। \n\nछूकर उनका चरण कर्ण ने अर्घ्य अश्रु का दान किया, \n\nऔर उन्हें जी-भर निहार कर मंद-मंद प्रस्थान किया। \n\nपरशुधर के चरण की धूलि लेकर, \n\nउन्हें, अपने हृदय की भक्ति देकर, \n\nनिराशा सेविकल, टूटा हुआ-सा, \n\nकिसी गिरि-श्रृंगा से छूटा हुआ-सा, \n\nचला खोया हुआ-सा कर्ण मन में, \n\nकि जैसे चाँद चलता हो गगन में। \n\nरश्मिरथी / तृतीय सर्ग / भाग 1\nFrom Hindi Literature\nJump to: navigation, search\nकवि: रामधारी सिंह \"दिनकर\" \n\nहो गया पूर्ण अज्ञात वास, पाडंव लौटे वन से सहास, \n\nपावक में कनक-सदृश तप कर, वीरत्व लिए कुछ और प्रखर, \n\nनस-नस में तेज-प्रवाह लिये, \n\nकुछ और नया उत्साह लिये। \n\nसच है, विपत्ति जब आती है, कायर को ही दहलाती है, \n\nशूरमा नहीं विचलित होते, क्षण एक नहीं धीरज खोते, \n\nविघ्नों को गले लगाते हैं, \n\nकाँटों में राह बनाते हैं। \n\nमुख से न कभी उफ कहते हैं, संकट का चरण न गहते हैं, \n\nजो आ पड़ता सब सहते हैं, उद्योग-निरत नित रहते हैं, \n\nशूलों का मूल नसाने को, \n\nबढ़ खुद विपत्ति पर छाने को। \n\nहै कौन विघ्न ऐसा जग में, टिक सके वीर नर के मग में? \n\nखम ठोंक ठेलता है जब नर, पर्वत के जाते पाँव उखड़। \n\nमानव जब जोर लगाता है, \n\nपत्थर पानी बन जाता है। \n\nगुण बड़े एक से एक प्रखर, हैं छिपे मानवों के भीतर, \n\nमेंहदी में जैसे लाली हो, वर्तिका-बीच उजियाली हो। \n\nबत्ती जो नहीं जलाता है \n\nरोशनी नहीं वह पाता है। \n\nपीसा जाता जब इक्षु-दण्ड, झरती रस की धारा अखण्ड, \n\nमेंहदी जब सहती है प्रहार, बनती ललनाओं का सिंगार। \n\nजब फूल पिरोये जाते हैं, \n\nहम उनको गले लगाते हैं। \n\nरश्मिरथी / तृतीय सर्ग / भाग 2\nFrom Hindi Literature\nJump to: navigation, search\nकवि: रामधारी सिंह \"दिनकर\" \n\nवसुधा का नेता कौन हुआ? भूखण्ड-विजेता कौन हुआ? \n\nअतुलित यश क्रेता कौन हुआ? नव-धर्म प्रणेता कौन हुआ? \n\nजिसने न कभी आराम किया, \n\nविघ्नों में रहकर नाम किया। \n\nजब विघ्न सामने आते हैं, सोते से हमें जगाते हैं, \n\nमन को मरोड़ते हैं पल-पल, तन को झँझोरते हैं पल-पल। \n\nसत्पथ की ओर लगाकर ही, \n\nजाते हैं हमें जगाकर ही। \n\nवाटिका और वन एक नहीं, आराम और रण एक नहीं। \n\nवर्षा, अंधड़, आतप अखंड, पौरुष के हैं साधन प्रचण्ड। \n\nवन में प्रसून तो खिलते हैं, \n\nबागों में शाल न मिलते हैं। \n\nकङ्करियाँ जिनकी सेज सुघर, छाया देता केवल अम्बर, \n\nविपदाएँ दूध पिलाती हैं, लोरी आँधियाँ सुनाती हैं। \n\nजो लाक्षा-गृह में जलते हैं, \n\nवे ही शूरमा निकलते हैं। \n\nबढ़कर विपत्तियों पर छा जा, मेरे किशोर! मेरे ताजा! \n\nजीवन का रस छन जाने दे, तन को पत्थर बन जाने दे। \n\nतू स्वयं तेज भयकारी है, \n\nक्या कर सकती चिनगारी है? \n\nवर्षों तक वन में घूम-घूम, बाधा-विघ्नों को चूम-चूम, \n\nसह धूप-घाम, पानी-पत्थर, पांडव आये कुछ और निखर। \n\nसौभाग्य न सब दिन सोता है, \n\nदेखें, आगे क्या होता है।", "id": "26694", "title": "खंड-७"}
{"url": "https://hi.wikipedia.org/wiki?curid=26695", "text": "खंड-८\n\nरश्मिरथी / तृतीय सर्ग / भाग 3\nFrom Hindi Literature\nJump to: navigation, search\nकवि: रामधारी सिंह \"दिनकर\" \n\nमैत्री की राह बताने को, सबको सुमार्ग पर लाने को, \n\nदुर्योधन को समझाने को, भीषण विध्वंस बचाने को, \n\nभगवान् हस्तिनापुर आये, \n\nपांडव का संदेशा लाये। \n\n'दो न्याय अगर तो आधा दो, पर, इसमें भी यदि बाधा हो, \n\nतो दे दो केवल पाँच ग्राम, रक्खो अपनी धरती तमाम। \n\nहम वहीं खुशी से खायेंगे, \n\nपरिजन पर असि न उठायेंगे! \n\nदुर्योधन वह भी दे ना सका, आशिष समाज की ले न सका, \n\nउलटे, हरि को बाँधने चला, जो था असाध्य, साधने चला। \n\nजन नाश मनुज पर छाता है, \n\nपहले विवेक मर जाता है। \n\nहरि ने भीषण हुंकार किया, अपना स्वरूप-विस्तार किया, \n\nडगमग-डगमग दिग्गज डोले, भगवान कुपित होकर बोले- \n\n'जंजीर बढ़ा कर साध मुझे, \n\nहाँ, हाँ दुर्योधन! बाँध मुझे। \n\nयह देख, गगन मुझमें लय है, यह देख, पवन मुझमें लय है, \n\nमुझमें विलीन झंकार सकल, मुझमें लय है संसार सकल। \n\nअमरत्व फूलता है मुझमें, \n\nसंहार झूलता है मुझमें। \n\n'उदयाचल मेरा दीप्त भाल, भूमंडल वक्षस्थल विशाल, \n\nभुज परिधि-बन्ध को घेरे हैं, मैनाक-मेरु पग मेरे हैं। \n\nदिपते जो ग्रह नक्षत्र निकर, \n\nसब हैं मेरे मुख के अन्दर। \n\n'दृग हों तो दृश्य अकाण्ड देख, मुझमें सारा ब्रह्माण्ड देख, \n\nचर-अचर जीव, जग, क्षर-अक्षर, नश्वर मनुष्य सुरजाति अमर। \n\nशत कोटि सूर्य, शत कोटि चन्द्र, \n\nशत कोटि सरित, सर, सिन्धु मन्द्र। \n\nरश्मिरथी / तृतीय सर्ग / भाग 4\nFrom Hindi Literature\nJump to: navigation, search\nकवि: रामधारी सिंह \"दिनकर\" \n\n'शत कोटि विष्णु, ब्रह्मा, महेश, शत कोटि विष्णु जलपति, धनेश, \n\nशत कोटि रुद्र, शत कोटि काल, शत कोटि दण्डधर लोकपाल। \n\nजञ्जीर बढ़ाकर साध इन्हें, \n\nहाँ-हाँ दुर्योधन! बाँध इन्हें। \n\n'भूलोक, अतल, पाताल देख, गत और अनागत काल देख, \n\nयह देख जगत का आदि-सृजन, यह देख, महाभारत का रण, \n\nमृतकों से पटी हुई भू है, \n\nपहचान, इसमें कहाँ तू है। \n\n'अम्बर में कुन्तल-जाल देख, पद के नीचे पाताल देख, \n\nमुट्ठी में तीनों काल देख, मेरा स्वरूप विकराल देख। \n\nसब जन्म मुझी से पाते हैं, \n\nफिर लौट मुझी में आते हैं। \n\n'जिह्वा से कढ़ती ज्वाल सघन, साँसों में पाता जन्म पवन, \n\nपड़ जाती मेरी दृष्टि जिधर, हँसने लगती है सृष्टि उधर! \n\nमैं जभी मूँदता हूँ लोचन, \n\nछा जाता चारों ओर मरण। \n\n'बाँधने मुझे तो आया है, जंजीर बड़ी क्या लाया है? \n\nयदि मुझे बाँधना चाहे मन, पहले तो बाँध अनन्त गगन। \n\nसूने को साध न सकता है, \n\nवह मुझे बाँध कब सकता है? \n\n'हित-वचन नहीं तूने माना, मैत्री का मूल्य न पहचाना, \n\nतो ले, मैं भी अब जाता हूँ, अन्तिम संकल्प सुनाता हूँ। \n\nयाचना नहीं, अब रण होगा, \n\nजीवन-जय या कि मरण होगा। \n\n'टकरायेंगे नक्षत्र-निकर, बरसेगी भू पर वह्नि प्रखर, \n\nफण शेषनाग का डोलेगा, विकराल काल मुँह खोलेगा। \n\nदुर्योधन! रण ऐसा होगा। \n\nफिर कभी नहीं जैसा होगा। \n\n'भाई पर भाई टूटेंगे, विष-बाण बूँद-से छूटेंगे, \n\nवायस-श्रृगाल सुख लूटेंगे, सौभाग्य मनुज के फूटेंगे। \n\nआखिर तू भूशायी होगा, \n\nहिंसा का पर, दायी होगा।' \n\nथी सभा सन्न, सब लोग डरे, चुप थे या थे बेहोश पड़े। \n\nकेवल दो नर ना अघाते थे, धृतराष्ट्र-विदुर सुख पाते थे। \n\nकर जोड़ खड़े प्रमुदित, निर्भय, \n\nदोनों पुकारते थे 'जय-जय'!", "id": "26695", "title": "खंड-८"}
{"url": "https://hi.wikipedia.org/wiki?curid=26696", "text": "खंड-९\n\nरश्मिरथी / सप्तम सर्ग / भाग 1\nFrom Hindi Literature\nJump to: navigation, search\nलेखक: रामधारी सिंह \"दिनकर\" \n\nरथ सजा, भेरियां घमक उठीं, गहगहा उठा अम्बर विशाल, \nकूदा स्यन्दन पर गरज कर्ण ज्यों उठे गरज क्रोधान्ध काल .\nबज उठे रोर कर पटह-कम्बु, उल्लसित वीर कर उठे हूह, \nउच्छल सागर-सा चला कर्ण को लिये क्षुब्ध सैनिक समूह .\n\nअङगार-वृष्टि पा धधक उठ जिस तरह शुष्क कानन का तृण, \nसकता न रोक शस्त्री की गति पुञ्जित जैसे नवनीत मसृण .\nयम के समक्ष जिस तरह नहीं चल पाता बध्द मनुज का वश, \nहो गयी पाण्डवों की सेना त्योंही बाणों से विध्द, विवश .\n\nभागने लगे नरवीर छोड वह दिशा जिधर भी झुका कर्ण, \nभागे जिस तरह लवा का दल सामने देख रोषण सुपर्ण !\n'रण में क्यों आये आज ?' लोग मन-ही-मन में पछताते थे, \nदूर से देखकर भी उसको, भय से सहमे सब जाते थे। \n\nकाटता हुआ रण-विपिन क्षुब्ध, राधेय गरजता था क्षण-क्षण .\nसुन-सुन निनाद की धमक शत्रु का, व्यूह लरजता था क्षण-क्षण .\nअरि की सेना को विकल देख, बढ चला और कुछ समुत्साह ;\nकुछ और समुद्वेलित होकर, उमडा भुज का सागर अथाह .\n\nगरजा अशङक हो कर्ण, \"शल्य ! देखो कि आज क्या करता हूं, \nकौन्तेय-कृष्ण, दोनों को ही, जीवित किस तरह पकडता हूं .\n\nबस, आज शाम तक यहीं सुयोधन का जय-तिलक सजा करके, \nलौटेंगे हम, दुन्दुभि अवश्य जय की, रण-बीच बजा करके .\n\nइतने में कुटिल नियति-प्रेरित पड ग़ये सामने धर्मराज, \nटूटा कृतान्त-सा कर्ण, कोक पर पडे टूट जिस तरह बाज .\nलेकिन, दोनों का विषम युध्द, क्षण भर भी नहीं ठहर पाया, \nसह सकी न गहरी चोट, युधिष्ठर की मुनि-कल्प, मृदुल काया .\n\nभागे वे रण को छोड, क़र्ण ने झपट दौडक़र गहा ग्रीव, \nकौतुक से बोला, \"महाराज ! तुम तो निकले कोमल अतीव .\nहां, भीरु नहीं, कोमल कहकर ही, जान बचाये देता हूं .\nआगे की खातिर एक युक्ति भी सरल बताये देता हूं .\n\n\"हैं विप्र आप, सेविये धर्म, तरु-तले कहीं, निर्जन वन में, \nक्या काम साधुओं का, कहिये, इस महाघोर, घातक रण में ?\nमत कभी क्षात्रता के धोखे, रण का प्रदाह झेला करिये,\nजाइये, नहीं फिर कभी गरुड क़ी झपटों से खेला करिये .\"\n\nभाग विपन्न हो समर छोड ग्लानि में निमज्जित धर्मराज, \nसोचते, 'कहेगा क्या मन में जानें, यह शूरों का समाज ?\nप्राण ही हरण करके रहने क्यों नहीं हमारा मान दिया ?\nआमरण ग्लानि सहने को ही पापी ने जीवन-दान दिया .'\n\nसमझे न हाय, कौन्तेय ! कर्ण ने छोड दिये, किसलिए प्राण, \nगरदन पर आकर लौट गयी सहसा, क्यों विजयी की कृपाण ?\nलेकिन, अदृश्य ने लिखा, कर्ण ने वचन धर्म का पाल किया,\nखड्ग का छीन कर ग्रास, उसे मां के अञ्चल में डाल दिया .\n\nकितना पवित्र यह शील ! कर्ण जब तक भी रहा खडा रण में, \nचेतनामयी मां की प्रतिमा घूमती रही तब तक मन में .\nसहदेव, युधिष्ठर, नकुल, भीम को बार-बार बस में लाकर,\nकर दिया मुक्त हंस कर उसने भीतर से कुछ इङिगत पाकर .\n\nदेखता रहा सब श्लय, किन्तु, जब इसी तरह भागे पवितन, \nबोला होकर वह चकित, कर्ण की ओर देख, यह परुष वचन, \n\"रे सूतपुत्र ! किसलिए विकट यह कालपृष्ठ धनु धरता है ?\nमारना नहीं है तो फिर क्यों, वीरों को घेर पकडता है ?\"\n\n\"संग्राम विजय तू इसी तरह सन्ध्या तक आज करेगा क्या ?\nमारेगा अरियों को कि उन्हें दे जीवन स्वयं मरेगा क्या ?\nरण का विचित्र यह खेल, मुझे तो समझ नहीं कुछ पडता है, \nकायर ! अवश्य कर याद पार्थ की, तू मन ही मन डरता है।\"\n\nहंसकर बोला राधेय, \"शल्य, पार्थ की भीति उसको होगी, \nक्षयमान्, क्षनिक, भंगुर शरीर पर मृषा प्रीति जिसको होगी .\nइस चार दिनों के जीवन को, मैं तो कुछ नहीं समझता हूं, \nकरता हूं वही, सदा जिसको भीतर से सही समझता हूं .\n\n\"पर ग्रास छीन अतिशय बुभुक्षु, अपने इन बाणों के मुख से, \nहोकर प्रसन्न हंस देता हूं, चञ्चल किस अन्तर के सुख से ;\nयह कथा नहीं अन्त:पुर की, बाहर मुख से कहने की है, \nयह व्यथा धर्म के वर-समान, सुख-सहित, मौन सहने की है।\n\n\"सब आंख मूंद कर लडते हैं, जय इसी लोक में पाने को, \nपर, कर्ण जूझता है कोई, ऊंचा सध्दर्म निभाने को, \nसबके समेत पङिकल सर में, मेरे भी चरण पडेंग़े क्या ?\nये लोभ मृत्तिकामय जग के, आत्मा का तेज हरेंगे क्या ? \n\nरश्मिरथी / सप्तम सर्ग / भाग 2\nFrom Hindi Literature\nJump to: navigation, search\nलेखक: रामधारी सिंह \"दिनकर\" \n\n\"यह देह टूटने वाली है, इस मिट्टी का कब तक प्रमाण ?\nमृत्तिका छोड ऊपर नभ में भी तो ले जाना है विमान .\nकुछ जुटा रहा सामान खमण्डल में सोपान बनाने को, \nये चार फुल फेंके मैंने, ऊपर की राह सजाने को .\"\n\n\"ये चार फुल हैं मोल किन्हीं कातर नयनों के पानी के, \nये चार फुल प्रच्छन्न दान हैं किसी महाबल दानी के .\nये चार फुल, मेरा अदृष्ट था हुआ कभी जिनका कामी,\nये चार फुल पाकर प्रसन्न हंसते होंगे अन्तर्यामी .\"\n\n\"समझोगे नहीं शल्य इसको, यह करतब नादानों का हैं, \nये खेल जीत से बडे क़िसी मकसद के दीवानों का हैं .\nजानते स्वाद इसका वे ही, जो सुरा स्वप्न की पीते हैं, \nदुनिया में रहकर भी दुनिया से अलग खडे ज़ो जीते हैं .\"\n\nसमझा न, सत्य ही, शल्य इसे, बोला \"प्रलाप यह बन्द करो, \nहिम्मत हो तो लो करो समर, बल हो, तो अपना धनुष धरो .\nलो, वह देखो, वानरी ध्वजा दूर से दिखायी पडती है, \nपार्थ के महारथ की घर्घर आवाज सुनायी पडती है।\"\n\n\"क्या वेगवान हैं अश्व ! देख विधुत् शरमायी जाती है, \nआगे सेना छंट रही, घटा पीछे से छायी जाती है।\nराधेय ! काल यह पहंुच गया, शायक सन्धानित तूर्ण करो, \nथे विकल सदा जिसके हित, वह लालसा समर की पूर्ण करो .\"\n\nपार्थ को देख उच्छल - उमंग - पूरित उर - पारावार हुआ, \nदम्भोलि-नाद कर कर्ण कुपित अन्तक-सा भीमाकार हुआ .\nवोला \"विधि ने जिस हेतु पार्थ ! हम दोनों का निर्माण किया, \nजिस लिए प्रकृति के अनल-तत्त्व का हम दोनों ने पान किया। \n\n\"जिस दिन के लिए किये आये, हम दोनों वीर अथक साधन, \nआ गया भाग्य से आज जन्म-जन्मों का निर्धारित वह क्षण .\nआओ, हम दोनों विशिख-वह्नि-पूजित हो जयजयकार करें, \nममच्छेदन से एक दूसरे का जी-भर सत्कार करें .\"\n\n\"पर, सावधान, इस मिलन-बिन्दु से अलग नहीं होना होगा, \nहम दोनों में से किसी एक को आज यहीं सोना होगा .\nहो गया बडा अतिकाल, आज निर्णय अन्तिम कर लेना है, \nशत्रु का या कि अपना मस्तक, काट कर यहीं धर देना है।\"\n\nकर्ण का देख यह दर्प पार्थ का, दहक उठा रविकान्त-हृदय, \nबोला, \"रे सारथि-पुत्र ! किया तू ने, सत्य ही योग्य निश्चय .\nपर कौन रहेगा यहां ? बात यह अभी बताये देता हूं, \nधड पर से तेरा सीस मूढ ! ले, अभी हटाये देता हूं .\"\n\nयह कह अर्जुन ने तान कान तक, धनुष-बाण सन्धान किया, \nअपने जानते विपक्षी को हत ही उसने अनुमान किया। \nपर, कर्ण झेल वह महा विशिक्ष, कर उठा काल-सा अट्टहास, \nरण के सारे स्वर डूब गये, छा गया निनद से दिशाकाश .\n\nवोला, \"शाबाश, वीर अर्जुन ! यह खूब गहन सत्कार रहा ;\nपर, बुरा न मानो, अगर आन कर मुझ पर वह बेकार रहा .\nमत कवच और कुण्डल विहीन, इस तन को मृदुल कमल समझो, \nसाधना-दीप्त वक्षस्थल को, अब भी दुर्भेद्य अचल समझो .\"\n\n\"अब लो मेरा उपहार, यही यमलोक तुम्हें पहुंचायेगा, \nजीवन का सारा स्वाद तुम्हें बस, इसी बार मिल जायेगा .\"\nकह इस प्रकार राधेय अधर को दबा, रौद्रता में भरके, \nहुङकार उठा घातिका शक्ति विकराल शरासन पर धरके .\"\n\nसंभलें जब तक भगवान्, नचायें इधर-उधर किञ्चित स्यन्दन, \nतब तक रथ में ही, विकल, विध्द, मूच्र्छित हो गिरा पृथानन्दन .\nकर्ण का देख यह समर-शौर्य सङगर में हाहाकार हुआ, \nसब लगे पूछने, \"अरे, पार्थ का क्या सचमुच संहार हुआ ?\"\n\nपर नहीं, मरण का तट छूकर, हो उठा अचिर अर्जुन प्रबुध्द ;\nक्रोधान्ध गरज कर लगा कर्ण के साथ मचाने द्विरथ-युध्द .\nप्रावृट्-से गरज-गरज दोनों, करते थे प्रतिभट पर प्रहार, \nथी तुला-मध्य सन्तुलित खडी, लेकिन दोनों की जीत हार .\n\nइस ओर कर्ण र्मात्तण्ड-सदृश, उस ओर पार्थ अन्तक-समान, \nरण के मिस, मानो, स्वयं प्रलय, हो उठा समर में मूर्तिमान .\nजूझता एक क्षण छोड, स्वत:, सारी सेना विस्मय-विमुग्ध, \nअपलक होकर देखने लगी दो शितिकण्ठों का विकट युध्द .\n\nहै कथा, नयन का लोभ नहीं, संवृत कर सके स्वयं सुरगण, \nभर गया विमानों से तिल-तिल, कुरुभू पर कलकल-नदित-गगन .\nथी रुकी दिशा की सांस, प्रकृति के निखिल रूप तन्मय-गभीर, \nऊपर स्तम्भित दिनमणि का रथ, नीचे नदियों का अचल नीर .\nरश्मिरथी / सप्तम सर्ग / भाग 3\nFrom Hindi Literature\nJump to: navigation, search\nलेखक: रामधारी सिंह \"दिनकर\" \n\nइतने में शर के कर्ण ने देखा जो अपना निषङग, \nतरकस में से फुङकार उठा, कोई प्रचण्ड विषधर भूजङग, \nकहता कि \"कर्ण! मैं अश्वसेन विश्रुत भुजंगो का स्वामी हूं,\nजन्म से पार्थ का शत्रु परम, तेरा बहुविधि हितकामी हूं .\n\n\"बस, एक बार कर कृपा धनुष पर चढ शरव्य तक जाने दे, \nइस महाशत्रु को अभी तुरत स्यन्दन में मुझे सुलाने दे .\nकर वमन गरल जीवन भर का सञ्चित प्रतिशोध उतारूंगा, \nतू मुझे सहारा दे, बढक़र मैं अभी पार्थ को मारूंगा .\"\n\nराधेय जरा हंसकर बोला, \"रे कुटिल! बात क्या कहता है ?\nजय का समस्त साधन नर का अपनी बांहों में रहता है।\nउस पर भी सांपों से मिल कर मैं मनुज, मनुज से युध्द करूं ?\nजीवन भर जो निष्ठा पाली, उससे आचरण विरुध्द करूं ?\"\n\n\"तेरी सहायता से जय तो मैं अनायास पा जाऊंगा, \nआनेवाली मानवता को, लेकिन, क्या मुख दिखलाऊंगा ?\nसंसार कहेगा, जीवन का सब सुकृत कर्ण ने क्षार किया ;\nप्रतिभट के वध के लिए सर्प का पापी ने साहाय्य लिया .\"\n\n\"हे अश्वसेन ! तेरे अनेक वंशज हैं छिपे नरों में भी, \nसीमित वन में ही नहीं, बहुत बसते पुर-ग्राम-घरों में भी .\nये नर-भुजङग मानवता का पथ कठिन बहुत कर देते हैं, \nप्रतिबल के वध के लिए नीच साहाय्य सर्प का लेते हैं .\"\n\n\"ऐसा न हो कि इन सांपो में मेरा भी उज्ज्वल नाम चढे .\nपाकर मेरा आदर्श और कुछ नरता का यह पाप बढे .\nअर्जुन है मेरा शत्रु, किन्तु वह सर्प नहीं, नर ही तो है, \nसंघर्ष सनातन नहीं, शत्रुता इस जीवन भर ही तो है।\"\n\n\"अगला जीवन किसलिए भला, तब हो द्वेषान्ध बिगाडं मैं ?\nसांपो की जाकर शरण, सर्प बन क्यों मनुष्य को मारूं मैं ?\nजा भाग, मनुज का सहज शत्रु, मित्रता न मेरी पा सकता, \nमैं किसी हेतु भी यह कलङक अपने पर नहीं लगा सकता .\"\n\nकाकोदार को कर विदा कर्ण, फिर बढा समर में गर्जमान,\nअम्बर अनन्त झङकार उठा, हिल उठे निर्जरों के विमान .\nतूफ़ान उठाये चला कर्ण बल से धकेल अरि के दल को,\nजैसे प्लावन की धार बहाये चले सामने के जल को.\n\nपाण्डव-सेना भयभीत भागती हुई जिधर भी जाती थी ;\nअपने पीछे दौडते हुए वह आज कर्ण को पाती थी। \nरह गयी किसी के भी मन में जय की किञ्चित भी नहीं आस, \nआखिर, बोले भगवान सभी को देख व्याकुल हताश .\n\n\"अर्जुन ! देखो, किस तरह कर्ण सारी सेना पर टूट रहा, \nकिस तरह पाण्डवों का पौरुष होकर अशङक वह लूट रहा .\nदेखो जिस तरफ़, उधर उसके ही बाण दिखायी पडते हैं, \nबस, जिधर सुनो, केवल उसके हुङकार सुनायी पडते हैं .\"\n\n\"कैसी करालता ! क्या लाघव ! कितना पौरुष ! कैसा प्रहार !\nकिस गौरव से यह वीर द्विरद कर रहा समर-वन में विहार !\nव्यूहों पर व्यूह फटे जाते, संग्राम उजडता जाता है, \nऐसी तो नहीं कमल वन में भी कुञ्जर धूम मचाता है।\"\n\n\"इस पुरुष-सिंह का समर देख मेरे तो हुए निहाल नयन, \nकुछ बुरा न मानो, कहता हूं, मैं आज एक चिर-गूढ वचन .\nकर्ण के साथ तेरा बल भी मैं खूब जानता आया हूं, \nमन-ही-मन तुझसे बडा वीर, पर इसे मानता आया हूं .\"\n\n\"औ' देख चरम वीरता आज तो यही सोचता हूं मन में, \nहै भी कोई, जो जीत सके, इस अतुल धनुर्धर को रण में ?\nमैं चक्र सुदर्शन धरूं और गाण्डीव अगर तू तानेगा, \nतब भी, शायद ही, आज कर्ण आतङक हमारा मानेगा .\"\n\n\"यह नहीं देह का बल केवल, अन्तर्नभ के भी विवस्वान्, \nहैं किये हुए मिलकर इसको इतना प्रचण्ड जाज्वल्यमान .\nसामान्य पुरुष यह नहीं, वीर यह तपोनिष्ठ व्रतधारी है ;\nमृत्तिका-पुञ्ज यह मनुज ज्योतियों के जग का अधिकारी है।\"\n\n\"कर रहा काल-सा घोर समर, जय का अनन्त विश्वास लिये, \nहै घूम रहा निर्भय, जानें, भीतर क्या दिव्य प्रकाश लिये !\nजब भी देखो, तब आंख गडी सामने किसी अरिजन पर है, \nभूल ही गया है, एक शीश इसके अपने भी तन पर है।\"\n\n\"अर्जुन ! तुम भी अपने समस्त विक्रम-बल का आह्वान करो, \nअर्जित असंख्य विद्याओं का हो सजग हृदय में ध्यान करो .\nजो भी हो तुममें तेज, चरम पर उसे खींच लाना होगा, \nतैयार रहो, कुछ चमत्कार तुमको भी दिखलाना होगा .\"", "id": "26696", "title": "खंड-९"}
{"url": "https://hi.wikipedia.org/wiki?curid=26697", "text": "खंड-१०\n\nरश्मिरथी / सप्तम सर्ग / भाग 4\nFrom Hindi Literature\nJump to: navigation, search\nलेखक: रामधारी सिंह \"दिनकर\"\n\nदिनमणि पश्चिम की ओर ढले देखते हुए संग्राम घोर, \nगरजा सहसा राधेय, न जाने, किस प्रचण्ड सुख में विभोर .\n\"सामने प्रकट हो प्रलय ! फाड़ तुझको मैं राह बनाऊंगा, \nजाना है तो तेरे भीतर संहार मचाता जाऊंगा .\"\n\n\"क्या धमकाता है काल ? अरे, आ जा, मुट्ठी में बन्द करूं .\nछुट्टी पाऊं, तुझको समाप्त कर दूं, निज को स्वच्छन्द करूं .\nओ शल्य ! हयों को तेज करो, ले चलो उड़ाकर शीघ्र वहां, \nगोविन्द-पार्थ के साथ डटे हों चुनकर सारे वीर जहां .\"\n\n\"हो शास्त्रों का झन-झन-निनाद, दन्तावल हों चिंग्घार रहे, \nरण को कराल घोषित करके हों समरशूर हुङकार रहे, \nकटते हों अगणित रुण्ड-मुण्ड, उठता होर आर्त्तनाद क्षण-क्षण, \nझनझना रही हों तलवारें; उडते हों तिग्म विशिख सन-सन .\"\n\n\"संहार देह धर खड़ा जहां अपनी पैंजनी बजाता हो, \nभीषण गर्जन में जहां रोर ताण्डव का डूबा जाता हो .\nले चलो, जहां फट रहा व्योम, मच रहा जहां पर घमासान, \nसाकार ध्वंस के बीच पैठ छोड़ना मुझे है आज प्राण .\"\n\nसमझ में शल्य की कुछ भी न आया, \nहयों को जोर से उसने भगाया .\nनिकट भगवान के रथ आन पहुंचा, \nअगम, अज्ञात का पथ आन पहुंचा ?\n\nअगम की राह, पर, सचमुच, अगम है, \nअनोखा ही नियति का कार्यक्रम है।\nन जानें न्याय भी पहचानती है, \nकुटिलता ही कि केवल जानती है ?\n\nरहा दीपित सदा शुभ धर्म जिसका, \nचमकता सूर्य-सा था कर्म जिसका, \nअबाधित दान का आधार था जो, \nधरित्री का अतुल श्रृङगार था जो,\n\nक्षुधा जागी उसी की हाय, भू को, \nकहें क्या मेदिनी मानव-प्रसू को ?\nरुधिर के पङक में रथ को जकड़ क़र, \nगयी वह बैठ चक्के को पकड़ क़र .\n\nलगाया जोर अश्वों ने न थोडा, \nनहीं लेकिन, मही ने चक्र छो डॉ॰\nवृथा साधन हुए जब सारथी के, \nकहा लाचार हो उसने रथी से .\n\n\"बडी राधेय ! अद्भुत बात है यह .\nकिसी दु:शक्ति का ही घात है यह .\nजरा-सी कीच में स्यन्दन फंसा है, \nमगर, रथ-चक्र कुछ ऐसा धंसा है ;\"\n\n\"निकाले से निकलता ही नहीं है, \nहमारा जोर चलता ही नहीं है, \nजरा तुम भी इसे झकझोर देखो, \nलगा अपनी भुजा का जोर देखो .\"\n\nहँसा राधेय कर कुछ याद मन में, \nकहा, \"हां सत्य ही, सारे भुवन में, \nविलक्षण बात मेरे ही लिए हैं, \nनियति का घात मेरे ही लिए हैं।\n\n\"मगर, है ठीक, किस्मत ही फंसे जब, \nधरा ही कर्ण का स्यन्दन ग्रसे जब, \nसिवा राधेय के पौरुष प्रबल से, \nनिकाले कौन उसको बाहुबल से ?\"\n\nउछलकर कर्ण स्यन्दन से उतर कर, \nफंसे रथ-चक्र को भुज-बीच भर कर, \nलगा ऊपर उठाने जोर करके, \nकभी सीधा, कभी झकझोर करके .\n\nमही डोली, सलिल-आगार डोला, \nभुजा के जोर से संसार डोला\nन डोला, किन्तु, जो चक्का फंसा था, \nचला वह जा रहा नीचे धंसा था।\n\nविपद में कर्ण को यों ग्रस्त पाकर, \nशरासनहीन, अस्त-व्यस्त पाकर, \nजगा कर पार्थ को भगवान बोले _\n\"खडा है देखता क्या मौन, भोले ?\"\n\nरश्मिरथी / सप्तम सर्ग / भाग 5\nFrom Hindi Literature\nJump to: navigation, search\nलेखक: रामधारी सिंह \"दिनकर\"\n\n\"शरासन तान, बस अवसर यही है, \nघड़ी फ़िर और मिलने की नहीं है।\nविशिख कोई गले के पार कर दे, \nअभी ही शत्रु का संहार कर दे। \"\n\nश्रवण कर विश्वगुरु की देशना यह, \nविजय के हेतु आतुर एषणा यह, \nसहम उट्ठा जरा कुछ पार्थ का मन, \nविनय में ही, मगर, बोला अकिञ्चन .\n\n\"नरोचित, किन्तु, क्या यह कर्म होगा ?\nमलिन इससे नहीं क्या धर्म होगा ?\"\nहंसे केशव, \"वृथा हठ ठानता है।\nअभी तू धर्म को क्या जानता है ?\"\n\n\"कहूं जो, पाल उसको, धर्म है यह .\nहनन कर शत्रु का, सत्कर्म है यह .\nक्रिया को छोड़ चिन्तन में फंसेगा, \nउलट कर काल तुझको ही ग्रसेगा .\"\n\nभला क्यों पार्थ कालाहार होता ?\nवृथा क्यों चिन्तना का भार ढोता ?\nसभी दायित्व हरि पर डाल करके, \nमिली जो शिष्टि उसको पाल करके,\n\nलगा राधेय को शर मारने वह, \nविपद् में शत्रु को संहारने वह, \nशरों से बेधने तन को, बदन को, \nदिखाने वीरता नि:शस्त्र जन को .\n\nविशिख सन्धान में अर्जुन निरत था, \nखड़ा राधेय नि:सम्बल, विरथ था, \nखड़े निर्वाक सब जन देखते थे, \nअनोखे धर्म का रण देखते थे।\n\nनहीं जब पार्थ को देखा सुधरते, \nहृदय में धर्म का टुक ध्यान धरते .\nसमय के योग्य धीरज को संजोकर, \nकहा राधेय ने गम्भीर होकर .\n\n\"नरोचित धर्म से कुछ काम तो लो !\nबहुत खेले, जरा विश्राम तो लो .\nफंसे रथचक्र को जब तक निकालूं, \nधनुष धारण करूं, प्रहरण संभालूं, \"\n\n\"रुको तब तक, चलाना बाण फिर तुम ;\nहरण करना, सको तो, प्राण फिर तुम .\nनहीं अर्जुन ! शरण मैं मागंता हूं, \nसमर्थित धर्म से रण मागंता हूं .\"\n\n\"कलकिंत नाम मत अपना करो तुम, \nहृदय में ध्यान इसका भी धरो तुम .\nविजय तन की घडी भर की दमक है, \nइसी संसार तक उसकी चमक है।\"\n\n\"भुवन की जीत मिटती है भुवन में, \nउसे क्या खोजना गिर कर पतन में ?\nशरण केवल उजागर धर्म होगा, \nसहारा अन्त में सत्कर्म होगा। \"\n\nउपस्थित देख यों न्यायार्थ अरि को, \nनिहारा पार्थ ने हो खिन्न हरि को .\nमगर, भगवान किञ्चित भी न डोले, \nकुपित हो वज्र-सी यह वात बोले _\n\n\"प्रलापी ! ओ उजागर धर्म वाले !\nबड़ी निष्ठा, बड़े सत्कर्म वाले !\nमरा, अन्याय से अभिमन्यु जिस दिन, \nकहां पर सो रहा था धर्म उस दिन ?\"\n\n\"हलाहल भीम को जिस दिन पड़ा था, \nकहां पर धर्म यह उस दिन धरा था ?\nलगी थी आग जब लाक्षा-भवन में,\nहंसा था धर्म ही तब क्या भुवन में ?\"\n\n\"सभा में द्रौपदी की खींच लाके, \nसुयोधन की उसे दासी बता के, \nसुवामा-जाति को आदर दिया जो, \nबहुत सत्कार तुम सबने किया जो, \"\n\n\"नहीं वह और कुछ, सत्कर्म ही था, \nउजागर, शीलभूषित धर्म ही था। \nजुए में हारकर धन-धाम जिस दिन, \nहुए पाण्डव यती निष्काम जिस दिन, \"\n\n\"चले वनवास को तब धर्म था वह, \nशकुनियों का नहीं अपकर्म था वह .\nअवधि कर पूर्ण जब, लेकिन, फिरे वे, \nअसल में, धर्म से ही थे गिरे वे .\"\n\nरश्मिरथी / सप्तम सर्ग / भाग 6\nFrom Hindi Literature\nJump to: navigation, search\nलेखक: रामधारी सिंह \"दिनकर\"\n\n\"बडे पापी हुए जो ताज मांगा, \nकिया अन्याय; अपना राज मांगा .\nनहीं धर्मार्थ वे क्यों हारते हैं, \nअधी हैं, शत्रु को क्यों मारते हैं ?\"\n\n\"हमीं धर्मार्थ क्या दहते रहेंगे ?\nसभी कुछ मौन हो सहते रहेंगे ?\nकि दगे धर्म को बल अन्य जन भी ?\nतजेंगे क्रूरता-छल अन्य जन भी ?\"\n\n\"न दी क्या यातना इन कौरवों ने ?\nकिया क्या-क्या न निर्घिन कौरवों ने ?\nमगर, तेरे लिए सब धर्म ही था, \nदुहित निज मित्र का, सत्कर्म ही था। \"\n\n\"किये का जब उपस्थित फल हुआ है, \nग्रसित अभिशाप से सम्बल हुआ है, \nचला है खोजने तू धर्म रण में, \nमृषा किल्विष बताने अन्य जन में .\"\n\n\"शिथिल कर पार्थ ! किंचित् भी न मन तू .\nन धर्माधर्म में पड भीरु बन तू .\nकडा कर वक्ष को, शर मार इसको, \nचढा शायक तुरत संहार इसको .\"\n\nहंसा राधेय, \"हां अब देर भी क्या ?\nसुशोभन कर्म में अवसेर भी क्या ?\nकृपा कुछ और दिखलाते नहीं क्यों ?\nसुदर्शन ही उठाते हैं नहीं क्यों ?\"\n\n\"कहा जो आपने, सब कुछ सही है, \nमगर, अपनी मुझे चिन्ता नहीं है ?\nसुयोधन-हेतु ही पछता रहा हूं, \nबिना विजयी बनाये जा रहा हूं .\"\n\n\"वृथा है पूछना किसने किया क्या, \nजगत् के धर्म को सम्बल दिया क्या !\nसुयोधन था खडा कल तक जहां पर, \nन हैं क्या आज पाण्डव ही वहां पर ?\"\n\n\"उन्होंने कौन-सा अपधर्म छोडा ?\nकिये से कौन कुत्सित कर्म छोडा ?\nगिनाऊं क्या ? स्वयं सब जानते हैं, \nजगद्गुरु आपको हम मानते है।\"\n\n\"शिखण्डी को बनाकर ढाल अर्जुन, \nहुआ गांगेय का जो काल अर्जुन, \nनहीं वह और कुछ, सत्कर्म ही था। \nहरे ! कह दीजिये, वह धर्म ही था। \"\n\n\"हुआ सात्यकि बली का त्राण जैसे, \nगये भूरिश्रवा के प्राण जैसे, \nनहीं वह कृत्य नरता से रहित था, \nपतन वह पाण्डवों का धर्म-हित था। \"\n\n\"कथा अभिमन्यु की तो बोलते हैं, \nनहीं पर, भेद यह क्यों खोलते हैं ?\nकुटिल षडयन्त्र से रण से विरत कर, \nमहाभट द्रोण को छल से निहत कर, \"\n\n\"पतन पर दूर पाण्डव जा चुके है, \nचतुर्गुण मोल बलि का पा चुके हैं। \nरहा क्या पुण्य अब भी तोलने को ?\nउठा मस्तक, गरज कर बोलने को ?\"\n\n\"वृथा है पूछना, था दोष किसका ?\nखुला पहले गरल का कोष किसका ?\nजहर अब तो सभी का खुल रहा है, \nहलाहल से हलाहल धुल रहा है।\"", "id": "26697", "title": "खंड-१०"}
{"url": "https://hi.wikipedia.org/wiki?curid=26698", "text": "खंड-११\n\nरश्मिरथी / सप्तम सर्ग / भाग 7\nFrom Hindi Literature\nJump to: navigation, search\nलेखक: रामधारी सिंह \"दिनकर\"\n\n'जहर की कीच में ही आ गये जब, \nकलुष बन कर कलुष पर छा गये जब, \nदिखाना दोष फिर क्या अन्य जन में, \nअहं से फूलना क्या व्यर्थ मन में ?\"\n\n\"सुयोधन को मिले जो फल किये का, \nकुटिल परिणाम द्रोहानल पिये का, \nमगर, पाण्डव जहां अब चल रहे हैं, \nविकट जिस वासना में जल रहे हैं, \"\n\n\"अभी पातक बहुत करवायेगी वह, \nउन्हें जानें कहां ले जायेगी वह .\nन जानें, वे इसी विष से जलेंगे, \nकहीं या बर्फ में जाकर गलेंगे .\"\n\n\"सुयोधन पूत या अपवित्र ही था, \nप्रतापी वीर मेरा मित्र ही था। \nकिया मैंने वही, सत्कर्म था जो, \nनिभाया मित्रता का धर्म था जो .\"\n\n\"नहीं किञ्चित् मलिन अन्तर्गगन है, \nकनक-सा ही हमारा स्वच्छ मन है ;\nअभी भी शुभ्र उर की चेतना है, \nअगर है, तो यही बस, वेदना है।\"\n\n\"वधूजन को नहीं रक्षण दिया क्यों ?\nसमर्थन पाप का उस दिन किया क्यों ?\nन कोई योग्य निष्कृति पा रहा हूं, \nलिये यह दाह मन में जा रहा हूं .\"\n\n\"विजय दिलवाइये केशव! स्वजन को, \nशिथिल, सचमुच, नहीं कर पार्थ! मन को .\nअभय हो बेधता जा अंग अरि का, \nद्विधा क्या, प्राप्त है जब संग हरि का !\"\n\n\"मही! लै सोंपता हूं आप रथ मैं, \nगगन में खोजता हूं अन्य पथ मैं .\nभले ही लील ले इस काठ को तू, \nन पा सकती पुरुष विभ्राट को तू .\"\n\n\"महानिर्वाण का क्षण आ रहा है, नया आलोक-स्यन्दन आ रहा है ;\nतपस्या से बने हैं यन्त्र जिसके, कसे जप-याग से हैं तन्त्र जिसके ;\nजुते हैं कीर्त्तियों के वाजि जिसमें, चमकती है किरण की राजि जिसमें ;\nहमारा पुण्य जिसमें झूलता है, विभा के पद्म-सा जो फूलता है।\"\n\n\"रचा मैनें जिसे निज पुण्य-बल से, दया से, दान से, निष्ठा अचल से ;\nहमारे प्राण-सा ही पूत है जो, हुआ सद्धर्म से उद्भूत है जो ;\nन तत्त्वों की तनिक परवाह जिसको, सुगम सर्वत्र ही है राह जिसको ;\nगगन में जो अभय हो घूमता है, विभा की ऊर्मियों पर झूमता है।\"\n\n\"अहा! आलोक-स्यन्दन आन पहंुचा, \nहमारे पुण्य का क्षण आन पहुंचा .\nविभाओ सूर्य की! जय-गान गाओ, \nमिलाओ, तार किरणों के मिलाओ .\"\n\n\"प्रभा-मण्डल! भरो झंकार, बोलो !\nजगत् की ज्योतियो! निज द्वार खोलो !\nतपस्या रोचिभूषित ला रहा हंू, \nचढा मै रश्मि-रथ पर आ रहा हंू .\"\n\nगगन में बध्द कर दीपित नयन को, \nकिये था कर्ण जब सूर्यस्थ मन को, \nलगा शर एक ग्रीवा में संभल के, \nउड़ी ऊपर प्रभा तन से निकल के !\n\nगिरा मस्तक मही पर छिन्न होकर !\nतपस्या-धाम तन से भिन्न होकर.\nछिटक कर जो उडा आलोक तन से, \nहुआ एकात्म वह मिलकर तपन से !\n\nउठी कौन्तेय की जयकार रण में, \nमचा घनघोर हाहाकार रण में .\nसुयोधन बालकों-सा रो रहा था !\nखुशी से भीम पागल हो रहा था !\n\nफिरे आकाश से सुरयान सारे, \nनतानन देवता नभ से सिधारे .\nछिपे आदित्य होकर आर्त्त घन में, \nउदासी छा गयी सारे भुवन में .\n\nरश्मिरथी / सप्तम सर्ग / भाग 8\nFrom Hindi Literature\nJump to: navigation, search\nलेखक: रामधारी सिंह \"दिनकर\"\n\nयुधिष्ठिर प्राप्त कर निस्तार भय से, \nप्रफुल्लित हो, बहुत दुर्लभ विजय से, \nदृगों में मोद के मोती सजाये, \nबडे ही व्यग्र हरि के पास आये .\n\nकहा, \"केशव! बडा था त्रास मुझको, \nनहीं था यह कभी विश्वास मुझको, \nकि अर्जुन यह विपद भी हर सकेगा, \nकिसी दिन कर्ण रण में मर सकेगा .\"\n\n\"इसी के त्रास में अन्तर पगा था, \nहमें वनवास में भी भय लगा था। \nकभी निश्चिन्त मैं क्या हो सका था ?\nन तेरह वर्ष सुख से सो सका था। \"\n\n\"बली योध्दा बडा विकराल था वह !\nहरे! कैसा भयानक काल था वह ?\nमुषल विष में बुझे थे, बाण क्या थे !\nशिला निर्मोघ ही थी, प्राण क्या थे !\"\n\n\"मिला कैसे समय निर्भीत है यह ?\nहुई सौभाग्य से ही जीत है यह ?\nनहीं यदि आज ही वह काल सोता, \nन जानें, क्या समर का हाल होता ?\"\n\nउदासी में भरे भगवान बोले, \n\"न भूलें आप केवल जीत को ले .\nनहीं पुरुषार्थ केवल जीत में है।\nविभा का सार शील पुनीत में है।\"\n\n\"विजय, क्या जानिये, बसती कहां है ?\nविभा उसकी अजय हंसती कहां है ?\nभरी वह जीत के हुङकार में है, \nछिपी अथवा लहू की धार में है ?\"\n\n\"हुआ जानें नहीं, क्या आज रण में ?\nमिला किसको विजय का ताज रण में ?\nकिया क्या प्राप्त? हम सबने दिया क्या ?\nचुकाया मोल क्या? सौदा लिया क्या ?\"\n\n\"समस्या शील की, सचमुच गहन है।\nसमझ पाता नहीं कुछ क्लान्त मन है।\nन हो निश्चिन्त कुछ अवधानता है।\nजिसे तजता, उसी को मानता है।\"\n\n\"मगर, जो हो, मनुज सुवरिष्ठ था वह .\nधनुर्धर ही नहीं, धर्मिष्ठ था वह .\nतपस्वी, सत्यवादी था, व्रती था, \nबडा ब्रह्मण्य था, मन से यती था। \"\n\n\"हृदय का निष्कपट, पावन क्रिया का, \nदलित-तारक, समुध्दारक त्रिया का .\nबडा बेजोड दानी था, सदय था, \nयुधिष्ठिर! कर्ण का अद्भुत हृदय था। \"\n\n\"किया किसका नहीं कल्याण उसने ?\nदिये क्या-क्या न छिपकर दान उसने ?\nजगत् के हेतु ही सर्वस्व खोकर, \nमरा वह आज रण में नि:स्व होकर .\"\n\n\"उगी थी ज्योति जग को तारने को .\nन जनमा था पुरुष वह हारने को .\nमगर, सब कुछ लुटा कर दान के हित, \nसुयश के हेतु, नर-कल्याण के हित .\"\n\n\"दया कर शत्रु को भी त्राण देकर, \nखुशी से मित्रता पर प्र्राण देकर, \nगया है कर्ण भू को दीन करके, \nमनुज-कुल को बहुत बलहीन करके .\"\n\n\"युधिष्ठिर! भूलिये, विकराल था वह, \nविपक्षी था, हमारा काल था वह .\nअहा! वह शील में कितना विनत था ?\nदया में, धर्म में कैसा निरत था !\"\n\n\"समझ कर द्रोण मन में भक्ति भरिये, \nपितामह की तरह सम्मान करिये .\nमनुजता का नया नेता उठा है।\nजगत् से ज्योति का जेता उठा है !\"", "id": "26698", "title": "खंड-११"}
{"url": "https://hi.wikipedia.org/wiki?curid=26702", "text": "स्वेतलाना कुज़नेतसोवा\n", "id": "26702", "title": "स्वेतलाना कुज़नेतसोवा"}
{"url": "https://hi.wikipedia.org/wiki?curid=26703", "text": "मार्टिना हिंगिस\n", "id": "26703", "title": "मार्टिना हिंगिस"}
{"url": "https://hi.wikipedia.org/wiki?curid=26706", "text": "किम क्लाइतज़र्स\n", "id": "26706", "title": "किम क्लाइतज़र्स"}
{"url": "https://hi.wikipedia.org/wiki?curid=26707", "text": "सेरेना विलियम्स\n\n२०१०आस्ट्रलियाओपेन प्रतिद्न्दि हेनिन्\n", "id": "26707", "title": "सेरेना विलियम्स"}
{"url": "https://hi.wikipedia.org/wiki?curid=26709", "text": "राशियों के स्वरूप\n", "id": "26709", "title": "राशियों के स्वरूप"}
{"url": "https://hi.wikipedia.org/wiki?curid=26710", "text": "कालपुरुष\n\nकालपुरुष की परिकल्पना भारतीय ज्योतिष में मिलती है जिसमें समस्त राशिचक्र को मनुष्य के शरीर के समतुल्य वर्णित किया जाता है। \n\nसारावली ग्रंथ में कहा गया है कि :\n\n१२ राशियां के रूप में कालपुरुष के शरीर के अवयव इस प्रकार से हैं:\n\nभदावरी ज्योतिष के अनुसार समय पर जो सामने है वही कालपुरुष की छवि कही गई है। ब्रहमा, विष्णु और महेश, यह तीनों कालपुरुष के धनात्मक, रूप तथा महासरस्वती, महालक्ष्मी और महाकाली कालपुरुष का ॠणात्मक रूप माने जाते हैं। \n\nइस रूप में कालपुरुष के शरीर के अवयव मानव शरीर के अवयवों के समान्तर माने गये हैं। राशियों के अनुसार ही जातक के जीवन का फ़लादेश किया जाता है, जो फ़लित ज्योतिष कहलाती है। उदाहरण के लिए - लग्न में जो भी राशि होती है, उसी के अनुसार जातक की प्रकॄति और बनावट होती है, कद काठी और हाव भाव आदि लग्न के अनुरूप ही बखान किये जाते हैं।\n", "id": "26710", "title": "कालपुरुष"}
{"url": "https://hi.wikipedia.org/wiki?curid=26714", "text": "मेष राशि\n\nराशि चक्र की यह पहली राशि है, इस राशि का चिन्ह ”मेढा’ या भेडा है, इस राशि का विस्तार चक्र राशि चक्र के प्रथम 30 अंश तक (कुल 30 अंश) है। राशि चक्र का यह प्रथम बिन्दु प्रतिवर्ष लगभग 50 सेकेण्ड की गति से पीछे खिसकता जाता है। इस बिन्दु की इस बक्र गति ने ज्योतिषीय गणना में दो प्रकार की पद्धतियों को जन्म दिया है। भारतीय ज्योतिषी इस बिन्दु को स्थिर मानकर अपनी गणना करते हैं। इसे निरयण पद्धति कहा जाता है। और पश्चिम के ज्योतिषी इसमे अयनांश जोडकर ’सायन’ पद्धति अपनाते हैं। किन्तु हमे भारतीय ज्योतिष के आधार पर गणना करनी चाहिये। क्योंकि गणना में यह पद्धति भास्कर के अनुसार सही मानी गई है।\nमेष राशि पूर्व दिशा की द्योतक है, तथा इसका स्वामी ’मंगल’ है। इसके तीन द्रेष्काणों (दस दस अंशों के तीन सम भागों) के स्वामी क्रमश: मंगल-मंगल, मंगल-सूर्य, और मंगल-गुरु हैं। मेष राशि के अन्तर्गत अश्विनी नक्षत्र के चारों चरण और कॄत्तिका का प्रथम चरण आते हैं। प्रत्येक चरण 3.20' अंश का है, जो नवांश के एक पद के बराबर का है। इन चरणों के स्वामी क्रमश: अश्विनी प्रथम चरण में केतु-मंगल, द्वितीय चरण में केतु-शुक्र, तॄतीय चरण में केतु-बुध, चतुर्थ चरण में केतु-चन्द्रमा, भरणी प्रथम चरण में शुक्र-सूर्य, द्वितीय चरण में शुक्र-बुध, तॄतीय चरण में शुक्र-शुक्र, और भरणी चतुर्थ चरण में शुक्र-मंगल, कॄत्तिका के प्रथम चरण में सूर्य-गुरु हैं।\n\n\nजिन जातकों के जन्म समय में निरयण चन्द्रमा मेष राशि में संचरण कर रहा होता है, उनकी मेष राशि मानी जाती है, जन्म समय में लगन मे मेष राशि होने पर भी यह अपना प्रभाव दिखाती है। मेष लगन मे जन्म लेने वाला जातक दुबले पतले शरीर वाला, अधिक बोलने वाला, उग्र स्वभाव वाला, रजोगुणी, अहंकारी, चंचल, बुद्धिमान, धर्मात्मा, बहुत चतुर, अल्प संतति, अधिक पित्त वाला, सब प्रकार के भोजन करने वाला, उदार, कुलदीपक, स्त्रियों से अल्प स्नेह, इनका शरीर कुछ लालिमा लिये होता है।\nमेष लगन मे जन्म लेने वाले जातक अपनी आयु के 6,8,15,20,28,34,40,45,56 और 63 वें साल में शारीरिक कष्ट और धन हानि का सामना करना पडता है,16,20,28,34,41,48 और 51 साल मे जातक को धन की प्राप्ति वाहन सुख, भाग्य वॄद्धि, आदि विविध प्रकार के लाभ और आनन्द प्राप्त होते हैं।\nमेष अग्नि तत्व वाली राशि है, अग्नि त्रिकोण (मेष, सिंह, धनु) की यह पहली राशि है, इसका स्वामी मंगल अग्नि ग्रह है, राशि और स्वामी का यह संयोग इसकी अग्नि या ऊर्जा को कई गुना बढा देती है, यही कारण है कि मेश जातक ओजस्वी, दबंग, साहसी, और दॄढ इच्छाशक्ति वाले होते हैं, यह जन्म जात योद्धा होते हैं। मेश राशि वाले व्यक्ति बाधाओं को चीरते हुए अपना मार्ग बनाने की कोशिश करते हैं।\n\nमेष जातकों के अन्दर धन कमाने की अच्छी योग्यता होती है, उनको छोटे काम पसंद नहीं होते हैं, उनके दिमाग में हमेशा बडी बडी योजनायें ही चक्कर काटा करती है, राजनीति के अन्दर नेतागीरी, संगठन कर्ता, उपदेशक, अच्छा बोलने वाले, कम्पनी को प्रोमोट करने वाले, रक्षा सेवाओं में काम करने वाले, पुलिस अधिकारी, रसायन शास्त्री, शल्य चिकित्सिक, कारखानों ए अन्दर लोहे और इस्पात का काम करने वालेभी होते हैं, खराब ग्रहों का प्रभाव होने के कारण गलत आदतों में चले जाते हैं, और मारकाट या दादागीरी बाली बातें उनके दिमाग में घूमा करतीं हैं, और अपराध के क्षेत्र मे प्रवेश कर जाते हैं।\nअधिकतर मेष राशि वाले जातकों का शरीर ठीक ही रहता है, अधिक काम करने के उपरान्त वे शरीर को निढाल बना लेते हैं, मंगल के मालिक होने के कारण उनके खून मे बल अधिक होता है, और कम ही बीमार पडते हैं, उनके अन्दर रोगों से लडने की अच्छी क्षमता होती है। अधिकतर उनको अपनी सिर की चोटों से बच कर रहना चाहिये, मेष से छठा भाव कन्या राशि का है, और जातक में पाचन प्रणाली मे कमजोरी अधिकतर पायी जाती है, मल के पेट में जमा होने के कारण सिरदर्द, जलन, तीव्र रोगों, सिर की बीमारियां, लकवा, मिर्गी, मुहांसे, अनिद्रा, दाद, आधाशीशी, चेचक, और मलेरिया आदि के रोग बहुत जल्दी आक्रमण करते हैं।\n\nमेष राशि (ज्‍योतिष कक्षा लेख के अंश के रूप में)\n", "id": "26714", "title": "मेष राशि"}
{"url": "https://hi.wikipedia.org/wiki?curid=26715", "text": "मंडियाली\n\nमंडियाली हिमाचल प्रदेश के मंडी ज़िले की भाषा है। यह इंडो-आर्यन कुल (समूह) की एक भाषा है।\n\n\n\n", "id": "26715", "title": "मंडियाली"}
{"url": "https://hi.wikipedia.org/wiki?curid=26718", "text": "वृष राशि\n\nराशि चक्र की यह दूसरी राशि है, इस राशि का चिन्ह ’बैल’ है, बैल स्वभाव से ही अधिक पारिश्रमी और बहुत अधिक वीर्यवान होता है, साधारणत: वह शांत रहता है, किन्तु क्रोध आने पर वह उग्र रूप धारण कर लेता है। यह स्वभाव वॄष राशि के जातक मे भी पाया जाता है, वॄष राशि का विस्तार राशि चक्र के 30 अंश से 60 अंश के बीच पाया जाता है, इसका स्वामी शुक्र ग्रह है। इसके तीन देष्काणों में उनके स्वामी ’शुक्र-शुक्र”, शुक्र-बुध’, और शुक्र-शनि, हैं। इसके अन्तर्गत कॄत्तिका नक्षत्र के तीन चरण,रोहिणी के चारों चरण, और मॄगसिरा के प्रथम दो चरण आते हैं। इन चरणों के स्वामी कॄत्तिका के द्वितीय चरण के स्वामी सूर्य-शनि, तॄतीय चरण के स्वामी चन्द्रमा-शनि, चतुर्थ चरण के स्वामी सूर्य-गुरु, हैं।रोहिणी नक्षत्र के प्रथम चरण के स्वामी चन्द्रमा-मंगल, दूसरे चरण के स्वामी चन्द्रमा-शुक्र, तीसरे चरण के स्वामी चन्द्रमा-बुध, चौथे चरण के स्वामी चन्द्रमा-चन्द्रमा, है।मॄगसिरा नक्षत्र के पहले चरण के मालिक मंगल-सूर्य, और दूसरे चरण के मालिक मंगल-बुध है।\nच्च्म्, च्ह्ग्फ्म्म्क्\n\n\nजब चन्द्रमा निरयण पद्धति से वॄष राशि में होता है तो जातक की वॄष राशि मानी जाती है, जन्म समय में जन्म लगन वॄष होने पर भी यही प्रभाव जातक पर होता है। इस राशि मे पैदा होने वाले जातक शौकीन तबियत, सजावटी स्वभाव, जीवन साथी के साथ मिलकर कार्य करने की वॄत्ति, अपने को उच्च समाज से जुड कर चलने वाले, अपने नाम को दूर दूर तक फ़ैलाने वाले, हर किसी के लिये उदार स्वभाव, भोजन के शौकीन, बहुत ही शांत प्रकॄति, मगर जब क्रोध आजाये तो मरने मारने के लिये तैयार, बचपन में बहुत शैतान, जवानी मे कठोर परिश्रमी, और बुढापे में अधिक चिताओं से घिरे रहने वाले, जीवन साथी से वियोग के बाद दुखी रहने वाले, और अपने को एकांत में रखने वाले, पाये जाते हैं। इनके जीवन में उम्र की 45 वीं साल के बाद दुखों का बोझ लद जाता है, और अपने को आराम में नही रखपाते हैं। वॄष पॄथ्वी तत्व वाली राशि और भू मध्य रेखा से 20 अंश पर मानी गई है, वॄष, कन्या, मकर, का त्रिकोण, इनको शुक्र-बुध-शनि की पूरी योग्यता देता है, माया-व्यापार-कार्य, या धन-व्यापार-कार्य का समावेश होने के कारण इस राशि वाले धनी होते चले जाते है, मगर शनि की चालाकियों के कारण यह लोग जल्दी ही बदनाम भी हो जाते हैं। गाने बजाने और अपने कंठ का प्रयोग करने के कारण इनकी आवाज अधिकतर बुलन्द होती है। अपने सहायकों से अधिक दूरी इनको बर्दास्त नही होती है।\nवृष राशि वाले जातक शांति पूर्वक रहना पसंद करते हैं, उनको जीवन में परिवर्तन से चिढ सी होती है, इस राशि के जातक अपने को बार बार अलग माहौल में रहना अच्छा नही लगता है। इस प्रकार के लोग सामाजिक होते हैं और अपने से उच्च लोगों को आदर की नजर से देखते है। जो भी इनको प्रिय होते हैं उनको यह आदर खूब ही देते हैं, और सत्कार करने में हमेशा आगे ही रहते है। सुखी और विलासी जीवन जीना पसंद करते हैं।\nइस राशि के जातको मे धन कमाने की प्रवॄति और धन को जमा करने की बहुत इच्छा होती है, धन की राशि होने के कारण अक्सर ऐसे जातक खुद को ही धन के प्रयुक्त करते हैं, बुध की प्रबलता होने के कारण जमा योजनाओं मे उनको विश्वास होता है, इस राशि के लोग लेखाकारी, अभिनेता, निर्माता, निर्देशक, कलाकार, सजावट कर्ता, सौन्दर्य प्रसाधन का कार्य करने वाले, प्रसाधन सामग्री के निर्माण कर्ता, आभूषण निर्माण कर्ता, और आभूषण का व्यवसाय करने वाले, विलासी जीवन के साधनो को बनाकर या व्यापार करने के बाद कमाने वाले, खाद्य सामग्री के निर्माण कर्ता, आदि काम मिलते हैं। नौकरी में सरकारी कर्मचारी, सेना या नौसेना मे उच्च पद, और चेहरे आदि तथा चेहरा सम्भालने वाले भी होते हैं। धन से धन कमाने के मामले में बहुत ही भाग्यवान माने जाते हैं।\nवॄष राशि वालो के लिये अपने ही अन्दर डूबे रहने की और आलस की आदत के अलावा और कोई बडी बीमारी नही होती है, इनमे शारीरिक अक्षमता की आदत नही होती है, इनके अन्दर टांसिल, डिप्थीरिया, पायरिया, जैसे मुँह और गले के रोग होते हैं, जब तक इनके दांत ठीक होते है, यह लोग आराम से जीवन को निकालते हैं, और दांत खराब होते ही इनका जीवन समाप्ति की ओर जाने लगता है। बुढापे में जलोदर और लकवा वाले रोग भी पीछे पड जाते है।\n\nसारावली\nभदावरी ज्योतिष\n", "id": "26718", "title": "वृष राशि"}
{"url": "https://hi.wikipedia.org/wiki?curid=26720", "text": "दून\n\nहिमालय पर्वतिय क्षेत्र में मिलने वाली संकीर्ण तथा अनुदैध्र्य घाटियों को दून कहा जाता हैं। \n", "id": "26720", "title": "दून"}
{"url": "https://hi.wikipedia.org/wiki?curid=26726", "text": "भाट\n\nपूर्वी सरयूपार क्षेत्र तथा बिहार के मध्य पश्चिमी भाग मे मिलने वाली चूना-प्रधान कलोढ मिट्टी को भाट के नाम से जाना जाता हैं। इस मिट्टी में चूना-पदार्थों के साथ-साथ जैव पदार्थों तथा नाइट्रोजन की भी अधिकता होती हैं।\n", "id": "26726", "title": "भाट"}
{"url": "https://hi.wikipedia.org/wiki?curid=26727", "text": "ध्रुवीय ज्योति\n\nध्रुवीय ज्योति (अंग्रेजी: Aurora), या मेरुज्योति, वह रमणीय दीप्तिमय छटा है जो ध्रुवक्षेत्रों के वायुमंडल के ऊपरी भाग में दिखाई पड़ती है। उत्तरी अक्षांशों की ध्रुवीय ज्योति को सुमेरु ज्योति (अंग्रेजी: aurora borealis), या उत्तर ध्रुवीय ज्योति, तथा दक्षिणी अक्षांशों की ध्रुवीय ज्योति को कुमेरु ज्योति (अंग्रेजी: aurora australis), या दक्षिण ध्रुवीय ज्योति, कहते हैं। प्राचीन रोमवासियों और यूनानियों को इन घटनाओं का ज्ञान था और उन्होंने इन दृश्यों का बेहद रोचक और विस्तृत वर्णन किया है। दक्षिण गोलार्धवालों ने कुमेरु ज्योति का कुछ स्पष्ट कारणों से वैसा व्यापक और रोचक वर्णन नहीं किया है, जैसा उत्तरी गोलार्धवलों ने सुमेरु ज्योति का किया है। इनका जो कुछ वर्णन प्राप्य है उससे इसमें कोई संदेह नहीं रह जाता कि दोनों के विशिष्ट लक्षणों में समानता है।\n\nसुमेरु ज्योति के अनेक रूप होते हैं। स्टॉर्मर (Stormer) ने इनका वर्गीकरण इस प्रकार किया है :\n\n(क) किरणसंरचना प्रदर्शित करनेवाली ज्योति - इसके अंतर्गत कॉरोना (कांतिचक्र) किरण और तथाकथित परिच्छद (draparies) हैं।\n\n(ख) किरणसंरचना न प्रदर्शित करनेवाली ज्योति - इसके अंतर्गत समांग चाप (homogeneous arcs), समांग पट्ट (bands) और स्पंदमान (pulsating) पृष्ठ हैं। वेगॉर्ड (Vegord) ने ज्योति को (अ) शांत और (आ) चल रूपों में वर्गीकृत किया है। \n\nअंतरराष्ट्रीय भूपृष्ठ तथा भूभौतिक संघ (International Geodetic and Geophysical Union) द्वारा स्वीकृत प्रतीकों के साथ विविध ज्योतियों का संक्षिप्त विवरण निम्नलिखित है :\n\n1. समांग चाप एच ए (HA) - इनकी सीमाएँ पर्याप्त स्पष्ट होती हैं। ये आकाश में कुछ दिशाओं में फैले होते हैं और चाप का उच्चतम बिंदु चुंबकीय याम्योत्तर (meridian) पर होता है। दीप्त चाप ऊपरी भाग हरा, मध्य भाग पीला और निचला भाग सामान्यत: लाल होता है।\n\n2. सकिरण चाप आर ए (RA) - इनसे किरणें पहिए के अरों (spokes) के समान अपसृत होती हैं।\n\n3. स्पंदमान चाप पी ए (PA) - ये स्पंदित होकर और दमककर कुछ ही सेकंड में लुप्त हो जाते हैं।\n\n4. किरण आर (R) - ये अकेली या झुंड में बड़ी राशि में प्रकट हो सकती हैं। ये एकमात्र शांत (केवल प्रकट और लुप्त होनेवाली), या तेजी से चलनेवली, हो सकती हैं।\n\n5. परिच्छद डी (D) - ये बहुत लंबी किरणों से बने और पर्दे सदृश होते हैं। कभी कभी किरणें चुंबकीय बलरेखाओं का अनुसरण करती हुई पंखे जैसी दिखाई पड़ती हैं।\n\n6. किरीट या कॉरोना सी (C) - ये अत्यंत उच्च अक्षांशों पर, जहाँ चुंबकीय बलरेखा, भूपृष्ठ पर प्राय: अभिलंब होती हैं, दिखाई पड़ते हैं। प्रेक्षक के चुंबकीय शिरोविंदु के पास ही आकाश के किसी निश्चित विंदु से किरीट किरण की धाराएँ फैलती हैं।\n\n7. समांग पट्ट एच बी (H B) और किरण संरचना पट्ट, आर बी (R B) - ये चाप की दिशा में ही फैलते हैं।\n\n8. स्पंदमान पी एस (P S) या स्पंदहीन डी एस (D S) विसरित दीप्तिमय पृष्ठ - यह अनिश्चित आकार और स्पष्ट सीमाओं का दीप्त मेघ सा दिखाई पड़ता है।\n\n9. दुर्बल दीप्ति जी (G) - यह क्षितिज के निकट चाप के ऊपरी भाग में उषाकाल के समान प्रतीत होती है।\n\nउपर्युक्त वर्णित विविध प्रकार की ज्योतियों में संरचनायुक्त या संरचनाविहीन चाप, पट्ट और परिच्छद ही अधिक सामान्य हैं, जबकि स्पंदमान पृष्ठ और किरणें बहुत कम दिखाई पड़ती हैं।\n\nचुंबकीय निम्न अक्षांशों से उच्च अक्षांशों की ओर मेरुज्योति की आवृत्ति क्रमश: बढ़ती जाती है और ध्रुवीय क्षेत्रों में सर्वाधिक होती है। ऊँचाई के साथ मेरुज्योति के वितरण के अध्ययन से ज्ञात होता है कि मेरु ज्योति की घटना 90 और 130 किलोमीटर के बीच होती है। स्टॉर्मर के अनुसार मेरुज्योति की निम्नसीमा 80 किलोमीटर की ऊँचाई है। चाप, पट्ट और परिच्छद क्षैतिज दिशा में चुंबकीय याम्योत्तर के लगभग समकोण की दिशा में फैलते हैं और किरणधाराएँ चुंबकीय बलरेखाओं के साथ साथ न्यूनाधिक क्षैतिज दिशाओं में फैलती हैं। वास्तविक दिशा स्थान पर निर्भर करती है। यह महत्व की बात है कि किरणधारा के विकिरणविंदु का चुंबकीय शिरोविंदु से संपतन (coincidence) होता है। मेरुज्योतीय सक्रियता में दैनिक और मौसमी परिवर्तन देखे जाते हैं। आधी रात के ठीक पहले स्पष्ट दैनिक प्रमुख उच्चतम और प्रात: दुर्बल उच्चतम सक्रियता होती है। निम्न अक्षांशों की वार्षिक आवृत्ति में दो उच्चतम सक्रियताएँ होती हैं जिनका विषुवों (equinoxes) से संपतन होता है। ज्यों-ज्यों हम मेरुज्योतीय क्षेत्र की ओर बढ़ते हैं ये उच्चतम सक्रियताएँ एक दूसरे के निकट आती जाती हैं और उच्चतम सक्रियता मध्य जाड़े में होती है। मेरुज्योतीय सक्रियता सुज्ञात 11 वर्षीय और सक्रियता का अनुसरण करती है और जब बड़े-बड़े सूर्य धब्बों के समूह सूर्य के केंद्रीय याम्योत्तर के निकट से गुजरते हैं, उसी समय इस घटना के होने की प्रवृत्ति होती है। चुंबकीय विक्षोभ के समान ही 27 दिनों बाद पुन: मेरुज्योतीय सक्रियता की प्रवृत्ति देखी जाती है। क्यूरी (Currie) एवं एडवर्ड (Edward) के अनुसार निर्मित चित्र ऊपर दिया है, जिस से मेरुज्योतीय, चुंबकीय और भौमधारा सक्रियताओं में साम्य का पता चलता है। पार्थिव चुंबकीय विक्षोभ और ध्रुवीय प्रकाश दोनों ही दृश्य घटनाओं का मूल तीव्र वेग से आविष्ट सूर्य की कणिकाओं को माना जाता है। इन दृश्य घटनाओं की व्याख्या के लिए अनेक सिद्धांत प्रतिपादित हुए हैं, जिनमें चैपमैन (Chapman) और फेरारो (Ferraro) का सिद्धांत, जिसे बाद में मांर्टिन (Martyn) ने पल्लवित किया, सर्वाधिक संतोषप्रद और महत्वपूर्ण है।\n\n", "id": "26727", "title": "ध्रुवीय ज्योति"}
{"url": "https://hi.wikipedia.org/wiki?curid=26728", "text": "सौर-दिवस\n\nजब सूर्य को गतिहीन मानकर प्रिथ्वी द्वारा उसके परिक्रमण जी गणना दिवसों के रूप मे पायी जाती हैं, तब सौर-दिवस ज्ञात होता हैं। इसकी अवधी पूर्णतः २४ घन्टे होती हैं।\n", "id": "26728", "title": "सौर-दिवस"}
{"url": "https://hi.wikipedia.org/wiki?curid=26731", "text": "एनी बेसेन्ट\n\nडॉ एनी बेसेन्ट (१ अक्टूबर १८४७ - २० सितम्बर १९३३) अग्रणी आध्यात्मिक, थियोसोफिस्ट, महिला अधिकारों की समर्थक, लेखक, वक्ता एवं भारत-प्रेमी महिला थीं। सन १९१७ में वे भारतीय राष्ट्रीय कांग्रेस की अध्यक्षा भी बनीं।\n\nडॉ॰ एनी बेसेन्ट (Dr. Annie Wood Besant) का जन्म लन्दन शहर में १८४७ में हुआ। इनके पिता अंग्रेज थे। पिता पेशे से डाक्टर थे। पिता की डाक्टरी पेशे से अलग गणित एवं दर्शन में गहरी रूचि थी। इनकी माता एक आदर्श आयरिस महिला थीं। डॉ॰ बेसेन्ट के ऊपर इनके माता पिता के धार्मिक विचारों का गहरा प्रभाव था। अपने पिता की मृत्यु के समय डॉ॰ बेसेन्ट मात्र पाँच वर्ष की थी। पिता की मृत्यु के बाद धनाभाव के कारण इनकी माता इन्हें हैरो ले गई। वहाँ मिस मेरियट के संरक्षण में इन्होंने शिक्षा प्राप्त की। मिस मेरियट इन्हें अल्पायु में ही फ्रांस तथा जर्मनी ले गई तथा उन देशों की भाषा सीखीं। १७ वर्ष की आयु में अपनी माँ के पास वापस आ गईं। युवावस्था में इनका परिचय एक युवा पादरी से हुआ और १८६७ में उसी रेवरेण्ड फ्रैंक से एनी बुड का विवाह भी हो गया। पति के विचारों से असमानता के कारण दाम्पत्य जीवन सुखमय नहीं रहा। संकुचित विचारों वाला पति असाधारण व्यक्तित्व सम्पन्न स्वतंत्र विचारों वाली आत्म-विश्वासी महिला को साथ नहीं रख सके। १८७० तक वे दो बच्चों की माँ बन चुकी थीं। ईश्वर, बाइबिल और ईसाई धर्म पर से उनकी आस्था डिग गई। पादरी-पति और पत्नी का परस्पर निर्वाह कठिन हो गया और अन्ततोगत्वा १८७४ में सम्बन्ध-विच्छेद हो गया।। तलाक के पश्चात् एनी बेसेन्ट को गम्भीर आर्थिक संकट का सामना करना पड़ा और उन्हें स्वतंत्र विचार सम्बन्धी लेख लिखकर धनोपार्जन करना पड़ा।\n\nडॉ॰ बेसेन्ट इसी समय चार्ल्स व्रेडला के सम्पर्क में आई। अब वह सन्देहवादी के स्थान पर ईश्वरवादी हो गई। कानून की सहायता से उनके पति दोनों बच्चों को प्राप्त करने में सफल हो गये। इस घटना से उन्हें हार्दिक कष्ट हुआ। \n\nमहान् ख्याति प्राप्त पत्रकार विलियन स्टीड के सम्पर्क में आने पर व लेखन एवं प्रकाशन के कार्य में अधिक रुचि लेने लगीं। अपना अधिकांश समय मजदूरों, अकाल पीड़ितों तथा झुग्गी झोपड़ियों में रहने वालों को सुविधा दिलाने में व्यतीत किया। वह कई वर्षों तक इंग्लैण्ड की सर्वाधिक शक्तिशाली महिला ट्रेड यूनियन की सेक्रेटरी रहीं। वे अपने ज्ञान एवं शक्ति को सेवा के माध्यम से चारों ओर फैलाना नितान्त आवश्यक समझती थीं। उनका विचार था कि बिना स्वतंत्र विचारों के सत्य की खोज संभव नहीं है।\n\n१८७८ में ही उन्होंने प्रथम बार भारतवर्ष के बारे में अपने विचार प्रकट किये। उनके लेख तथा विचारों ने भारतीयों के मन में उनके प्रति स्नेह उत्पन्न कर दिया। अब वे भारतीयों के बीच कार्य करने के बारे में दिन-रात सोचने लगीं। १८८३ में वे समाजवादी विचारधारा की ओर आकर्षित हुईं। उन्होंने 'सोसलिस्ट डिफेन्स संगठन' नाम की संस्था बनाई। इस संस्था में उनकी सेवाओं ने उन्हें काफी सम्मान दिया। इस संस्था ने उन मजदूरों को दण्ड मिलने से सुरक्षा प्रदान की जो लन्दन की सड़कों पर निकलने वाले जुलूस में हिस्सा लेते थे। १८८९ में एनी बेसेन्ट थियोसोफी के विचारों से प्रभावित हुईं। उनके अन्दर एक शक्तिशाली अद्वितीय और विलक्षण भाषण देने की कला निहित थी। अत: बहुत शीघ्र उन्होंने अपने लिये थियोसोफिकल सोसायटी की एक प्रमुख वक्ता के रूप में महत्वपूर्ण स्थान बना लिया। उन्होंने सम्पूर्ण विश्व को थियोसोफी की शाखाओं के माध्यम से एकता के सूत्र में बाधने का आजीवन प्रयास किया। उन्होंने भारत को थियोसोफी की गतिविधियों का केन्द्र बनाया। उनका भारत आगमन १८९३ में हुआ। सन् १९०६ तक इनका अधिकांश समय वाराणसी में बीता। वे १९०७ में थियोसोफिकल सोसायटी की अध्यक्षा निर्वाचित हुईं। उन्होंने पाश्चात्य भौतिकवादी सभ्यता की कड़ी आलोचना करते हुए प्राचीन हिन्दू सभ्यता को श्रेष्ठ सिद्ध किया। धार्मिक, शैक्षणिक, सामाजिक एवं राजनैतिक क्षेत्र में उन्होंने राष्ट्रीय पुनर्जागरण का कार्य प्रारम्भ किया। भारत के लिये राजनीतिक स्वतंत्रता आवश्यक है इस उद्देश्य की प्राप्ति के लिये उन्होंने 'होमरूल आन्दोलन' संगठित करके उसका नेतृत्व किया।\n\n२० सितम्बर १९३३ को वे ब्रह्मलीन हो गई। आजीवन वाराणसी को ही हृदय से अपना घर मानने वाली बेसेन्ट की अस्थियाँ वाराणसी लाई गयीं और शान्ति-कुञ्ज से निकले एक विशाल जन-समूह ने उन अपशेषों को ससम्मान सुरसरि को समर्पित कर दिया।\n\nडॉ॰ बेसेन्ट के जीवन का मूलमंत्र था 'कर्म'। वह जिस सिद्धान्त पर विश्वास करतीं उसे अपने जीवन में उतार कर उपदेश देतीं। वे भारत को अपनी मातृभूमि समझती थीं। वे जन्म से आयरिश, विवाह से अंग्रेज तथा भारत को अपना लेने के कारण भारतीय थीं। तिलक, जिन्ना एवं महात्मा गाँधी तक ने उनके व्यक्तित्व की प्रशंसा की। वे भारत की स्वतंत्रता के नाम पर अपना बलिदान करने को सदैव तत्पर रहती थीं। वे भारतीय वर्ण व्यवस्था की प्रशंसक थीं। परन्तु उनके सामने समस्या थी कि इसे व्यवहारिक कैसे बनाया जाय ताकि सामाजिक तनाव कम हो। उनकी मान्यता थी कि शिक्षा का समुचित प्रबन्ध होना चाहिए। शिक्षा में धार्मिक शिक्षा का समावेश हो। ऐसी शिक्षा देने के लिए उन्होंने १८९८ में वाराणसी में सेन्ट्रल हिन्दू स्कूल की स्थापना की। सामाजिक बुराइयों जैसे बाल विवाह, जाति व्यवस्था, विधवा विवाह, विदेश यात्रा आदि को दूर करने के लिए उन्होंने \"'ब्रदर्स ऑफ सर्विस\"' नामक संस्था का संगठन किया। इस संस्था की सदस्यता के लिये आवश्यक था कि उसे नीचे लिखे प्रतिज्ञा पत्र पर हस्ताक्षर करना पड़ता था -\n\n१. मैं जाति पाँति पर आधारित छुआछूत नहीं करुँगा।\n\n२. मैं अपने पुत्रों का विवाह १८ वर्ष से पहले नहीं करुँगा।\n\n३. मैं अपनी पुत्रियों का विवाह १६ वर्ष से पहले नहीं करुंगा।\n\n४. मैं पत्नी, पुत्रियों और कुटुम्ब की अन्य स्त्रियों को शिक्षा दिलाऊँगा; कन्या शिक्षा का प्रचार करुँगा। स्त्रियों की समस्याओं को सुलझाने का प्रयास करुँगा।\n\n५. मैं जन साधारण में शिक्षा का प्रचार करुँगा।\n\n६. मैं सामाजिक एवं राजनीतिक जीवन में वर्ग पर आधारित भेद-भाव को मिटाने का प्रयास करुँगा।\n\n७. मैं सक्रिय रूप से उन सामाजिक बन्धनों का विरोध करुँगा जो विधवा, स्त्री के सामने आते हैं तो पुनर्विवाह करती हैं।\n\n८. मैं कार्यकर्ताओं में आध्यात्मिक शिक्षा एवं सामाजिक और राजनीतिक उन्नति के क्षेत्र में एकता लाने का प्रयत्न भारतीय राष्ट्रीय कांग्रेस के नेतृत्व व निर्देशन में करुंगा।\n\nडॉ॰ एनी बेसेन्ट की मान्यता थी कि बिना राजनैतिक स्वतंत्रता के इन सभी कठिनाइयों का समाधान सम्भव नहीं है।\n\nडॉ॰ एनी बेसेन्ट स्वभावत: धार्मिक प्रवृत्ति की महिला थीं। उनके राजनीतिक विचार की आधारशिला थी उनके आध्यात्मिक एवं नैतिक मूल्य। उनका विचार था कि अच्छाई के मार्ग का निर्धारण बिना अध्यात्म के संभव नहीं। कल्याणकारी जीवन प्राप्त करने के लिये मनुष्य की इच्छाओं को दैवी इच्छा के अधीन होना चाहिये। राष्ट्र का निर्माण एवं विकास तभी सम्भव है जब उस देश के विभिन्न धर्मों, मान्यताओं एवं संस्कृतियों में एकता स्थापित हो। सच्चे धर्म का ज्ञान आध्यात्मिक चेतना द्वारा ही मिलता है। उनके इन विचारों को महात्मा गाँधी ने भी स्वीकार किया। प्राचीन भारत की सभ्यता एवं संस्कृति का स्वरूप आध्यात्मिक था। यही आध्यात्मिकता उस समय के भारतीयों की निधि थी। डॉ॰ बेसेन्ट का उद्देश्य था हिन्दू समाज एवं उसकी आध्यात्मिकता में आयी हुई विकृतियों को दूर करना। उन्होंने भारतीय पुनर्जन्म में विश्वास करना शुरू किया। उनका निश्चित मत था कि वह पिछले जन्म में हिन्दू थीं। वह धर्म और विज्ञान में कोई भेद नहीं मानती थीं। उनका धार्मिक सहिष्णुता में पूर्ण विश्वास था। उन्होंने भारतीय धर्म का गम्भीर अध्ययन किया। उनका भगवद्गीता का अनुवाद \"'थाट्स आन दी स्टडी ऑफ दी भगवद्गीता\"' इस बात का प्रमाण है कि हिन्दू धर्म एवं दर्शन में उनकी गहरी आस्था थी। वे कहा करती थीं कि हिन्दू धर्म में इतने सम्प्रदायों का होना इस बात का प्रमाण है कि इसमें स्वतंत्र बौद्धिक विकास को प्रोत्साहन दिया जाता है। वे यह मानती थीं कि विश्व को मार्ग दर्शन करने की क्षमता केवल भारत में निहित है। वे भारत के सदियों से अन्ध विश्वासों से ग्रस्त मानव को मुक्त करना चाहती थीं।\n\nडॉ॰ बेसेन्ट ने निर्धनों की सेवा का आदर्श समाजवाद में देखा। गरीबी दूर करने के लिये उनका विश्वास था कि औद्योगीकरण हो। उन्होंने देखा कि नारी को किसी प्रकार की स्वतंत्रता प्राप्त नहीं थी। वे लोग भोग की वस्तु समझी जाती थीं। इस दु:खद स्थिति से डॉ॰ बेसेन्ट का हृदय द्रवित हो उठा। उन्होंने नारी सुरक्षा का प्रश्न उठाया और जोर देकर कहा कि समाज में सर्वांगीण विकास के लिये नारी अधिकारों को सुरक्षित करना आवश्यक है। डॉ॰ बेसेन्ट प्राचीन धर्म आधारित वर्ण व्यवस्था की समर्थक थीं। वर्ण व्यवस्था का मुख्य उद्देश्य कार्य विभाजन था जिसके अनुसार समाज का प्रत्येक व्यक्ति अपने कार्यों को करने की योग्यता द्वारा ब्राह्मण, क्षत्रिय, वैश्य एवं शूद्र का स्थान प्राप्त करता था। वे कहा करती थीं कि महाभारत के अनुसार ब्राह्मण में शूद्र के गुण हैं तो वह शूद्र है। शूद्र में अगर ब्राह्मण के गुण हैं तो वह ब्राह्मण समझा जायगा। उस समय विदेश यात्रा को अधार्मिक समझा जाता था। उन्होंने बताया कि प्राचीन ऐतिहासिक तथ्यों से पता चलता है कि श्याम, जावा, सुमात्रा, कम्बोज, लंका, तिब्बत तथा चीन आदि देशों में हिन्दू राज्य के चिह्न पाये गये हैं। अत: हिन्दूओं की विदेश यात्रा प्रमाणित हो जाती है। उन्होंने विदेश यात्रा को प्रोत्साहन दिये जाने का समर्थन किया। उनके अनुसार आध्यात्मिक बुद्धि एवं शारीरिक शक्ति के सम्मिश्रण से राष्ट्र का उत्थान करना प्राचीन भारत की विशेषता रही है।\n\nवे विधवा विवाह को धर्म मानती थीं। उनकी धारणा थी कि प्रौढ़ विधवाओं को छोड़कर किशोर एवं युवावस्था की विधवाओं को सामाजिक बुराई रोकने के लिए विवाह करना आवश्यक है। वे अन्तर्जातीय विवाहों को भी धर्म सम्मत मानती थीं। बहु विवाह को वे नारी गौरव का अपमान एवं समाज का अभिशाप मानती थीं। किसी भी देश के निर्माण में प्रबुद्ध वर्ग की भूमिका महत्वपूर्ण होती है। यह प्रबुद्ध वर्ग उस देश की शिक्षा का उपज होता है। अत: शिक्षा व्यवस्था को वे अत्यधिक महत्व देती थीं। उन्होंने शिक्षा पाठ्यक्रमों में धार्मिक एवं नैतिक शिक्षा को अनिवार्य रूप से पढ़ाये जाने तथा उसे प्राचीन भारतीय आदर्शों पर आधारित होने के लिये जोर दिया। उनकी धारणा थी कि प्रत्येक भारतीय को संस्कृत तथा अंग्रेजी दोनों का ज्ञान होना चाहिये।\n\n१९१३ से १९१९ तक वह भारतीय राजनीतिक जीवन की अग्रणी विभूतियों में थीं। सितम्बर १९१६ में उन्होंने होमरूल लीग (स्वाराज्य संघ) की स्थापना की और स्वराज्य के आदर्श को लोकप्रिय बनाने के लिये प्रचार किया किन्तु १९१९ के बाद वे अकेली पड़ गईं। इसका तात्कालिक कारण बाल गंगाधर तिलक से उनका विवाद होना था। जब गाँधी जी ने अपना सत्याग्रह आन्दोलन प्रारम्भ किया तो वह भारतीय राजनीति की मुख्य धारा से और भी पृथक् हो गई। बड़े दुर्भाग्य की बात है कि एनी बेसेन्ट ने गाँधी जी के असहयोग आन्दोलन की अत्यन्त असंयमित भाषा में भर्त्सना करते हुये उनके आन्दोलन को क्रान्तिकारी, अराजकतावादी तथा घृणा और हिंसा को उभाड़ने वाला आन्दोलन निरूपित किया था। गाँधी के दर्शन एवं नेतृत्व को उन्होंने स्वतंत्रता के मार्ग में सबसे बड़ी बाधा बताया था। उन्होंने गाँधी जी को अस्पष्ट स्वराज देखने वाला और रहस्यवादी राजनीतिज्ञ बताया। उन्हें इस बात से सन्देह था कि गाँधी जी सच्चे हृदय से पश्चाताप, उपवास, तपस्या आदि में विश्वास करते हैं। उन्होंने देश की जनता को चेतावनी दी थी कि यदि गाँधीवादी प्रणाली को अपनाया गया तो देश पुन: अराजकता के खड्ड में जा गिरेगा।\n\nप्रतिभा-सम्पन्न लेखिका और स्वतंत्र विचारक होने के नाते श्रीमती एनी बेसेन्ट ने थियोसॉफी (ब्रह्मविद्या) पर करीब २२० पुस्तकों व लेखों की बाढ़ लगा दी थी। 'अजैक्स' उपनाम से भी उनकी लेखनी चली थी। पूर्व-थियोसॉफिकल पुस्तकों एवं लेखों की संख्या लगभग १०५ है। १८९३ में उन्होंने अपनी आत्मकथा प्रकाशित की थी। उनकी जीवनीपरक कृतियों की संख्या ६ है। उन्होंने केवल एक साल के अन्दर १८९५ में सोलह पुस्तकें और अनेक पैम्प्लेट प्रकाशित किये जो ९०० पृष्ठों से भी अधिक थे। एनी बेसेन्ट ने भगवद्गीता का अंग्रेजी-अनुवाद किया तथा अन्य कृतियों के लिए प्रस्तावनाएँ भी लिखीं। उनके द्वारा क्वीन्स हॉल में दिये गये व्याख्यानों की संख्या प्राय: २० होगी। भारतीय संस्कृति, शिक्षा व सामाजिक सुधारों पर संभवत: ४८ ग्रंथों और पैम्प्लेटों की उन्होंने रचना की। भारतीय राजनीति पर करीबन ७७ पुष्प खिले। उनकी मौलिक कृतियों से चयनित लगभग २८ ग्रंथों का प्रणयन हुआ। समय-समय पर 'लूसिफेर', 'द कामनवील' व 'न्यू इंडिया' के संपादन भी एनी बेसेन्ट ने किये। गत शताब्दी में प्रकाशित उनके प्रसिद्ध ग्रंथ निम्नलिखित हैं :\n\n\nश्रीमती एनी बेसेन्ट द्वारा बीसवीं शताब्दी में कोरी गयी रचनाओं में निम्नलिखित सुप्रसिद्ध हैं-\n\n\nइस प्रकार कुल मिलाजुला कर करीबन ५०५ ग्रंथों व लेखों की मलिका डॉ॰ एनी बेसेन्ट ने 'हाऊ इण्डिया रौट् फॉर फ्रीडम' (१९१५) में भारत को अपनी मातृभूमि बतलाया है। 'इण्डिया : ए नेशन' नामक जो पुस्तक जब्त कर ली गयी थी उसमें उन्होंने स्वायत्त-शासन की विचार धारा प्रतिपादित की है। १९१७ में नजरबन्द किये जाने से पहले सत्तर वर्षीय वृद्धा ने अपने भारत के भाइयों और बहनों को आखिरी सन्देश दिया था : \"मैं वृद्धा हूँ, किन्तु मुझे विश्वास है कि मरने के पहले ही मैं देखूंगी कि भारत को स्वायत्त-शासन मिल गया।\"\n\n\n", "id": "26731", "title": "एनी बेसेन्ट"}
{"url": "https://hi.wikipedia.org/wiki?curid=26744", "text": "भील\n\nभील मध्य भारत की एक जनजाति है। भील जनजाति के लोग भील भाषा बोलते है। \nभील, गुजरात, मध्य प्रदेश, छत्तीसगढ़, महाराष्ट्र और राजस्थान में एक अनुसूचित जनजाति है, अजमेर में ख्वाजा मोईनुद्दीन हसन चिश्ती की दरगाह के खादिम भी भील पूर्वजों के वंशज हैं। भील त्रिपुरा और पाकिस्तान के सिन्ध के थारपरकअर जिले मे भी बसे हुये हैं। \n\nअजमेर स्थित हजरत ख्वाजा मोईनुद्दीन हसन चिश्ती रहमतुल्लाह की दरगाह के खादिम भील पूर्वजों के वंशज है , इनकी दो शाखाएँ है एक सैयदजादगान जो की स्वयं को ख्वाजा फखरुद्दीन के वंशज बताते है, ख्वाजा फखरुद्दीन जिनका मूल नाम लाखा भील था और जिन्होंने ख्वाजा साहब के चेले बन कर इस्लाम कबूल कर लिया था, इसी प्रकार लाखा भील के सगे भाई के वंशज है शैख़जादगान समुदाय के लोग। खुद को शैखजादा बताने वाले खादिम स्वय को मोहम्मद यादगार का वंशज बताते हैं मोहम्मद यादगार का नाम टेका भील था था तथा यह भी ख्वाजा साहेब के मुरीद बनकर इस्लाम धर्म में शामिल हो गए थे। \n\nभील शब्द की उत्पत्ति \"बिल\" से हुई है जिसका द्रविड़ भाषा में अर्थ होता हैं \"धनुष\"। भील जाति दो प्रकार से विभाजित है-\n1.उजलिया/क्षत्रिय भील- उजलिया भील मूल रूप से वे क्षत्रिय है जो सामाजिक/मुगल आक्रमण के समय जंगलो में चले गए एवं मूल भीलों से वैवाहिक संबंध स्थापित कर लेने से स्वयं को उजलिया भील कहने लगे मालवा में रहने वाले भील वही है। इनके रिति रिवाज राजपूतों की तरह ही है। इनमें वधूमूल्य नहीं पाया जाता और ना ही ये भीली भाषा बोलते है। इनके चेहरे और शरीर की बनाबट, कद काठी प्राचीन राजपूतों से मिलती है।\n2.लंगोट भील-ये वनों में रहने वाले मूल भील है इनके रीति रिवाज आज भी पुराने है। इनमें वधूमूल्य का प्रचलन पाया जाता है। म.प्र. के निमाड में रहने वाले अधिकांश जनजाति यही है।\n \n", "id": "26744", "title": "भील"}
{"url": "https://hi.wikipedia.org/wiki?curid=26749", "text": "कर्क राशि\n\nराशि चक्र की यह चौथी राशि है, यह उत्तर दिशा की द्योतक है, तथा जल त्रिकोण की पहली राशि है, इसका चिन्ह केकडा है, यह चर राशि है, इसका विस्तार चक्र 90 से 120 अंश के अन्दर पाया जाता है, इस राशि का स्वामी चन्द्रमा है, इसके तीन द्रेष्काणों के स्वामी चन्द्रमा, मंगल और गुरु हैं, इसके अन्तर्गत पुनर्वसु नक्षत्र का अन्तिम चरण, पुष्य नक्षत्र के चारों चरण तथा अश्लेशा नक्षत्र के चारों चरण आते हैं।\n\n\nजिन जातकों के जन्म समय में निरयण चन्द्रमा कर्क राशि में संचरण कर रहा होता है, उनकी जन्म राशि कर्क मानी जाती है, जन्म के समय लगन कर्क राशि के अन्दर होने से भी कर्क का ही प्रभाव मिलता है, कर्क लगन मे जन्म लेने वाला जातक श्रेष्ठ बुद्धि वाला, जलविहारी, कामुक, कॄतज्ञ, ज्योतिषी, सुगंधित और मादक पदार्थों का सेवी और भोगी होता है, उसे शानो शौकत से रहना पसंद होता है, वो असाधरण प्रतिभा से अठखेलियां करता है, तथा उत्कॄष्ट आदर्श वादी, सचेतक और निष्ठावान होता है, उसके रोम रोम में मातॄ-भक्ति भरी रहती है।\n\nकर्क जातकों की प्रवॄति और स्वभाव समझने के लिये हमें कर्क के एक विशेष गुण की आवश्य ध्यान देना होगा, कर्क केकडा जब किसी वस्तु या जीव को अपने पंजों के जकड लेता है, तो उसे आसानी से नही छोडता है, भले ही इसके लिये उसे अपने पंजे गंवाने पडें. कर्क जातकों में अपने प्रेम पात्रों तथा विचारोम से चिपके रहने की प्रबल भावना होती है, यह भावना उन्हें ग्रहणशील, एकाग्रता और धैर्य के गुण प्रदान करती है, उनका मूड बदलते देर नही लगती है, उनके अन्दर अपार कल्पना शक्ति होती है, उनकी स्मरण शक्ति बहुत तीव्र होती है, अतीत का उनके लिये भारी महत्व होता है, कर्क जातकों को अपने परिवार में विशेषकर पत्नी तथा पुत्र के के प्रति प्रबल मोह होता है, उनके बिना उनका जीवन अधूरा रहता है, मैत्री को वे जीवन भर निभाना जानते हैं, अपनी इच्छा के स्वामी होते हैं, तथा खुद पर किसी भी प्रकार का अंकुश थोपा जाना सहन नहीं करते, ऊंचे पदों पर पहुंचते हैं और भारी यश प्राप्त करते हैं, वो उत्तम कलाकार, लेखक, संगीतज्ञ, या नाटककार बनते हैं, कुछ व्यापारी या उत्तम मनोविश्लेषक बनते हैं, अपनी गुप्त विद्याओं धर्म या किसी असाधारण जीवन दर्शन में वो गहरी दिलचस्पी पैदा कर लेते हैं।\n\nकर्क जातक बडी बडी योजनाओं का सपना देखने वाले होते हैं, परिश्रमी और उद्यमी होते हैंउनको प्राय: अप्रत्यासित सूत्र या विचित्र साधनों से और अजनबियों के संपर्क में आने से आर्थिक लाभ होता है, कुच अन्य आर्थिक क्षेत्र जिनमे वो सफ़ल हो सकते है, उअन्के अन्दर जैसे दवाओं और द्रव्यों का आयात, अन्वेशण और खोज, भूमि या खानों का विकास, रेस्टोरेन्ट, जल से प्राप्त होने वाली वस्तुओं और दुग्ध पदार्थ आदि, वे जन उपयोगी बडी बडी कम्पनियों में धन लगाना भी उनके लिये लाभदायक रहता है।\n\nकर्क जातक बचपन में प्राय: दुर्बल होते हैं, किन्तु आयु के साथ साथ उनके शरीर का विकास होता जाता है, चूंकि कर्क कालपुरुष की वक्षस्थल और पेट का प्रतिधिनित्व करती है, अत: कर्क जातकों को अपने भोजन पर विशेष ध्यान देने की आवश्यकता है, अधिक कल्पना शक्ति के कारण कर्क जातक सपनों के जाल बुनते रहते हैं, जिसका उनके स्वास्थ्य पर प्रतिकूल प्रभाव पडता है, उन्हें फ़ेफ़डों के रोग, फ़्लू, खांसी, दमा, श्वास रोग, प्लूरिसी और क्षय रोग भी होते हैं, उदर रोग और स्नावयिक दुरबलता, भय की भावना, मिर्गी, पीलिया, कैंसर और गठिया रोग भी होते देखे गये है।\n", "id": "26749", "title": "कर्क राशि"}
{"url": "https://hi.wikipedia.org/wiki?curid=26750", "text": "वर\n\nभारत में शादी के लिये पुरुष जोडे को ’वर’ की उपाधि दी जाती है,वधू स्त्रीलिंग है और वर पुलिंग है। शादी का दूसरा नाम ही विवाह है, विवाह के समय वर (वरण करने वाला) को तीन चार दिन पहले से ही सजाया जाता है, और शादी के बाद वर का शादी के समय पहिनाया जाने वाला मौर हटाकर वर की उपाधि को समाप्त भी कर दिया जाता है।", "id": "26750", "title": "वर"}
{"url": "https://hi.wikipedia.org/wiki?curid=26751", "text": "वधू\n\nयह स्त्रीलिंग वाचक शब्द है, और महिला जातकों के लिये उस समय प्रयुक्त होता है, जब वह वैवाहिक बंधन में बंध कर किसी को नया जीवन देने की योग्यता रखते हुये अपने पुरूष साथी को नवजीवन देने के गुणों को सजीव करती है। अर्थात् पुरूष जीवन-साथी का जीवन भर तथा विपत्ती के समय विशेष रूप से साथ देना। विपत्ती के समय समर्पण भाव से नवजीवन का संचार करना (हिम्मत देना) वधु का गुण (कर्तव्य) है।\n\"वधू\" शब्द वध से बना है, 'वध' का अर्थ है, किसी का जीवन समाप्त करना। और वधू का अर्थ किसी के जीवन में नवजीवन का संचार करने वाली महिला। यह जीवन भर साथ-साथ चलने के लिये प्रयोग किया जाता है, \"वर\" का विलोम शब्द है। इस शब्द का प्रयोग यदि ’ऊ’ की मात्रा हटाने के बाद किया जाये तो अर्थ का अनर्थ हो जाता है, केवल \"वध\" शब्द रह जाता है।\nवधू के कर्तव्य सहित इतिहास में अनेक आदर्श उदाहरण हैं- इनमें से एक \"सावित्री\"।\n", "id": "26751", "title": "वधू"}
{"url": "https://hi.wikipedia.org/wiki?curid=26754", "text": "श्री राम शर्मा\n\nपण्डित श्रीराम शर्मा आचार्य (२० सितम्बर १९११ - ०२ जून १९९०) भारत के एक युगदृष्टा मनीषी थे जिन्होने अखिल भारतीय गायत्री परिवार की स्थापना की। उनने अपना जीवन समाज की भलाई तथा सांस्कृतिक व चारित्रिक उत्थान के लिये समर्पित कर दिया। उन्होने आधुनिक व प्राचीन विज्ञान व धर्म का समन्वय करके आध्यात्मिक नवचेतना को जगाने का कार्य किया ताकि वर्तमान समय की चुनौतियों का सामना किया जा सके। उनका व्यक्तित्व एक साधु पुरुष, आध्यात्म विज्ञानी, योगी, दार्शनिक, मनोवैज्ञानिक, लेखक, सुधारक, मनीषी व दृष्टा का समन्वित रूप था।\n\nपण्डित श्रीराम शर्मा आचार्य का जन्म आश्विन कृष्ण त्रयोदशी विक्रमी संवत् १९६७ (२० सितम्बर १९११) को उत्तर प्रदेश के आगरा जनपद के आँवलखेड़ा ग्राम में (जो जलेसर मार्ग पर आगरा से पन्द्रह मील की दूरी पर स्थित है) हुआ था। उनका बाल्यकाल व कैशोर्य काल ग्रामीण परिसर में ही बीता। वे जन्मे तो थे एक जमींदार घराने में, जहाँ उनके पिता श्री पं.रूपकिशोर जी शर्मा आस-पास के, दूर-दराज के राजघरानों के राजपुरोहित, उद्भट विद्वान, भगवत् कथाकार थे, किन्तु उनका अंतःकरण मानव मात्र की पीड़ा से सतत् विचलित रहता था। साधना के प्रति उनका झुकाव बचपन में ही दिखाई देने लगा, जब वे अपने सहपाठियों को, छोटे बच्चों को अमराइयों में बिठाकर स्कूली शिक्षा के साथ-साथ सुसंस्कारिता अपनाने वाली आत्मविद्या का शिक्षण दिया करते थे। छटपटाहट के कारण हिमालय की ओर भाग निकलने व पकड़े जाने पर उनने संबंधियों को बताया कि हिमालय ही उनका घर है एवं वहीं वे जा रहे थे। किसे मालूम था कि हिमालय की ऋषि चेतनाओं का समुच्चय बनकर आयी यह सत्ता वस्तुतः अगले दिनों अपना घर वहीं बनाएगी। जाति-पाँति का कोई भेद नहीं। जातिगत मूढ़ता भरी मान्यता से ग्रसित तत्कालीन भारत के ग्रामीण परिसर में अछूत वृद्ध महिला की जिसे कुष्ठ रोग हो गया था, उसी के टोले में जाकर सेवा कर उनने घरवालों का विरोध तो मोल ले लिया पर अपना व्रत नहीं छोड़ा। उन्होने किशोरावस्था में ही समाज सुधार की रचनात्मक प्रवृत्तियाँ चलाना आरंभ कर दी थीं। औपचारिक शिक्षा स्वल्प ही पायी थी। किन्तु, उन्हें इसके बाद आवश्यकता भी नहीं थी क्योंकि, जो जन्मजात प्रतिभा सम्पन्न हो वह औपचारिक पाठ्यक्रम तक सीमित कैसे रह सकता है। हाट-बाजारों में जाकर स्वास्थ्य-शिक्षा प्रधान परिपत्र बाँटना, पशुधन को कैसे सुरक्षित रखें तथा स्वावलम्बी कैसे बनें, इसके छोटे-छोटे पैम्पलेट्स लिखने, हाथ की प्रेस से छपवाने के लिए उन्हें किसी शिक्षा की आवश्यकता नहीं थी। वे चाहते थे, जनमानस आत्मावलम्बी बने, राष्ट्र के प्रति स्वाभिमान उसका जागे, इसलिए गाँव में जन्मे। इस लाल ने नारी शक्ति व बेरोजगार युवाओं के लिए गाँव में ही एक बुनताघर स्थापित किया व उसके द्वारा हाथ से कैसे कपड़ा बुना जाय, अपने पैरों पर कैसे खड़ा हुआ जाय-यह सिखाया।\n\nपंद्रह वर्ष की आयु में वसंत पंचमी की वेला में सन् १९२६ में उनके घर की पूजास्थली में, जो उनकी नियमित उपासना का तब से आधार थी, जबसे महामना पं.मदनमोहन मालवीय जी ने उन्हें काशी में गायत्री मंत्र की दीक्षा दी थी, उनकी गुरुसत्ता का आगमन हुआ। अदृश्य छायाधारी सूक्ष्म रूप में। उनने प्रज्ज्वलित दीपक की लौ में से स्वयं को प्रकट कर उन्हें उनके द्वारा विगत कई जन्मों में सम्पन्न क्रिया-कलापों का दिग्दर्शन कराया तथा उन्हें बताया कि वे दुर्गम हिमालय से आये हैं एवं उनसे अनेकानेक ऐसे क्रियाकलाप कराना चाहते हैं, जो अवतारी स्तर की ऋषिसत्ताएँ उनसे अपेक्षा रखती हैं। चार बार कुछ दिन से लेकर एक साल तक की अवधि तक हिमालय आकर रहने, कठोर तप करने का भी उनने संदेश दिया एवं उन्हे तीन संदेश दिए -\n\nयह कहा जा सकता है कि युग निर्माण मिशन, गायत्री परिवार, प्रज्ञा अभियान, पूज्य गुरुदेव जो सभी एक-दूसरे के पर्याय हैं, जीवन यात्रा का यह एक महत्त्वपूर्ण मोड़ था, जिसने भावी रीति-नीति का निर्धारण कर दिया। पूज्य गुरुदेव अपनी पुस्तक हमारी वसीयत और विरासत में लिखते हैं कि प्रथम मिलन के दिन ही समर्पण सम्पन्न हुआ। दो बातें गुरुसत्ता द्वारा विशेष रूप से कही गई-संसारी लोग क्या करते हैं और क्या कहते हैं, उसकी ओर से मुँह मोड़कर निर्धारित लक्ष्य की ओर एकाकी साहस के बलबूते चलते रहना एवं दूसरा यह कि अपने को अधिक पवित्र और प्रखर बनाने की तपश्चर्या में जुट जाना- जौ की रोटी व छाछ पर निर्वाह कर आत्मानुशासन सीखना। इसी से वह सार्मथ्य विकसित होगी जो विशुद्धतः परमार्थ प्रयोजनों में नियोजित होगी। वसंत पर्व का यह दिन गुरु अनुशासन का अवधारण ही हमारे लिए नया जन्म बन गया। सद्गुरु की प्राप्ति हमारे जीवन का अनन्य एवं परम सौभाग्य रहा।\n\nभारत के परावलम्बी होने की पीड़ा भी उन्हे उतनी ही सताती थी जितनी कि गुरुसत्ता के आनेदशानुसार तपकर सिद्धियों के उपार्जन की ललक उनके मन में थी। उनके इस असमंजस को गुरुसत्ता ने ताड़कर परावाणी से उनका मार्गदर्शन किया कि युगधर्म की महत्ता व समय की पुकार देख-सुनकर तुम्हें अन्य आवश्यक कार्यों को छोड़कर अग्निकाण्ड में पानी लेकर दौड़ पड़ने की तरह आवश्यक कार्य भी करने पड़ सकते हैं। इसमें स्वतंत्रता संग्राम सेनानी के नाते संघर्ष करने का भी संकेत था। १९२७ से १९३३ तक का समय उनका एक सक्रिय स्वयं सेवक- स्वतंत्रता सेनानी के रूप में बीता, जिसमें घरवालों के विरोध के बावजूद पैदल लम्बा रास्ता पार कर वे आगरा के उस शिविर में पहुँचे, जहाँ शिक्षण दिया जा रहा था, अनेकानेक मित्रों-सखाओं-मार्गदर्शकों के साथ भूमिगत हो कार्य करते रहे तथा समय आने पर जेल भी गये। छह-छह माह की उन्हें कई बार जेल हुई। जेल में भी जेल के निरक्षर साथियों को शिक्षण देकर व स्वयं अँग्रेजी सीखकर लौटै। आसनसोल जेल में वे पं.जवाहरलाल नेहरू की माता श्रीमती स्वरूपरानी नेहरू, श्री रफी अहमद किदवई, महामना मदनमोहन मालवीय जी, देवदास गाँधी जैसी हस्तियों के साथ रहे व वहाँ से एक मूलमंत्र सीखा जो मालवीय जी ने दिया था कि जन-जन की साझेदारी बढ़ाने के लिए हर व्यक्ति के अंशदान से, मुट्ठी फण्ड से रचनात्मक प्रवृत्तियाँ चलाना। यही मंत्र आगे चलकर एक घंटा समयदान, बीस पैसा नित्य या एक दिन की आय एक माह में तथा एक मुट्ठी अन्न रोज डालने के माध्यम से धर्म घट की स्थापना का स्वरूप लेकर लाखों-करोड़ों की भागीदारी वाला गायत्री परिवार बनता चला गया, जिसका आधार था - प्रत्येक व्यक्ति की यज्ञीय भावना का उसमें समावेश।\n\nस्वतंत्रता की लड़ाई के दौरान कुछ उग्र दौर भी आये, जिनमें शहीद भगत सिंह को फाँसी दिये जाने पर फैले जनआक्रोश के समय श्री अरविन्द के किशोर काल की क्रान्तिकारी स्थिति की तरह उनने भी वे कार्य किये, जिनसे आक्रान्ता शासकों प्रति असहयोग जाहिर होता था। नमक आन्दोलन के दौरान वे आततायी शासकों के समक्ष झुके नहीं, वे मारते रहे परन्तु, समाधि स्थिति को प्राप्त राष्ट्र देवता के पुजारी को बेहोश होना स्वीकृत था पर आन्दोलन के दौरान उनने झण्डा छोड़ा नहीं जबकि, फिरंगी उन्हें पीटते रहे, झण्डा छीनने का प्रयास करते रहे। उन्होंने मुँह से झण्डा पकड़ लिया, गिर पड़े, बेहोश हो गये पर झण्डे का टुकड़ा चिकित्सकों द्वारा दाँतों में भींचे गये टुकड़े के रूप में जब निकाला गया तक सब उनकी सहनशक्ति देखकर आश्चर्यचकित रह गये। उन्हें तब से ही आजादी के मतवाले उन्मत्त श्रीराम मत्त नाम मिला। अभी भी भी आगरा में उनके साथ रहे या उनसे कुछ सीख लिए अगणित व्यक्ति उन्हें मत्त जी नाम से ही जानते हैं। लगानबन्दी के आकड़े एकत्र करने के लिए उन्होंने पूरे आगरा जिले का दौरा किया व उनके द्वारा प्रस्तुत वे आँकड़े तत्कालीन संयुक्त प्रान्त के मुख्यमंत्री श्री गोविन्द वल्लभ पंत द्वारा गाँधी जी के समक्ष पेश किये गये। बापू ने अपनी प्रशस्ति के साथ वे प्रामाणिक आँकड़े ब्रिटिश पार्लियामेन्ट भेजे, इसी आधार पर पूरे संयुक्त प्रान्त के लगान माफी के आदेश प्रसारित हुए। कभी जिनने अपनी इस लड़ाई के बदले कुछ न चाहा, उन्हें सरकार ने अपने प्रतिनिधि के साथ सारी सुविधाएँ व पेंशन दिया, जिसे उनने प्रधानमंत्री राहत फण्ड के नाम समपित कर दी। वैरागी जीवन का, सच्चे राष्ट्र संत होने का इससे बड़ा प्रमाण क्या हो सकता है?\n\n१९३५ के बाद उनके जीवन का नया दौर शुरू हुआ जब गुरुसत्ता की प्रेरणा से वे श्री अरविन्द से मिलने पाण्डिचेरी, गुरुदेव रवीन्द्रनाथ टैगौर से मिलने शांति निकेतन तथा बापू से मिलने साबरमती आश्रम, अहमदाबाद गये। सांस्कृतिक, आध्यात्मिक मंर्चों पर राष्ट्र को कैसे परतंत्रता की बेड़ियों से मुक्त किया जाय, यह र्निदेश लेकर अपना अनुष्ठान यथावत् चलाते हुए उन्होंने पत्रकारिता के क्षेत्र में प्रवेश किया, जब आगरा में 'सैनिक' समाचार पत्र के कार्यवाहक संपादक के रूप में श्रीकृष्णदत्त पालीवाल जी ने उन्हें अपना सहायक बनाया।\n\nबाबू गुलाब राय व पालीवाल जी से सीख लेते हुए सतत स्वाध्यायरत रहकर उनने 'अखण्ड ज्योति' नामक पत्रिका का पहला अंक १९३८ की वसंत पंचमी पर प्रकाशित किया। प्रयास पहला था, जानकारियाँ कम थीं अतः पुनः सारी तैयारी के साथ विधिवत् १९४० की जनवरी से उनने परिजनों के नाम पाती के साथ अपने हाथ से बने कागज पर पैर से चलने वाली मशीन से छापकर अखण्ड ज्योति पत्रिका का शुभारंभ किया, जो पहले तो दो सौ पचास पत्रिका के रूप में निकली, किन्तु क्रमशः उनके अध्यवसाय, घर-घर पहुँचाने, मित्रों तक पहुँचाने वाले उनके हृदयस्पर्शी पत्रों द्वारा बढ़ती-बढ़ती नवयुग के मत्स्यावतार की तरह आज दस लाख से भी अधिक संख्या में विभिन्न भाषाओं में छपती व करोड़ से अधिक व्यक्तियों द्वारा पढ़ी जाती है।\n\n\n\n\n\n\n", "id": "26754", "title": "श्री राम शर्मा"}
{"url": "https://hi.wikipedia.org/wiki?curid=26755", "text": "सिंह राशि\n\nसिंह (Leo) राशि चक्र की पाचवीं राशि है। और पूर्व दिशा की द्योतक है। इसका चिन्ह शेर है। इसका विस्तार राशि चक्र के 120 अंश से 150 अंश तक है।सिंह राशि का स्वामी सूर्य है, और इस राशि का तत्व अग्नि है। इसके तीन द्रेष्काण और उनके स्वामी सूर्य,गुरु, और मंगल, हैं। इसके अन्तर्गत मघा नक्षत्र के चारों चरण,पूर्वाफ़ाल्गुनी के चारों चरण, और उत्तराफ़ाल्गुनी का पहला चरण आता है। यह बहुत शक्तिशाली है।\n\n\nजिन व्यक्तियों के जन्म समय में चन्द्रमा सिंह लगन मे होता है, वे सिंह राशि के जातक कहलाते हैं, जो इस लगन में पैदा होते हैं वे भी इस राशि के प्रभाव मे होते है।पांडु मिट्टी के रंग वाले जातक,पित्त और वायु विकार से परेशान रहने वाले लोग, रसीली वस्तुओं को पसंद करने वाले होते हैं, कम भोजन करना और खूब घूमना, इनकी आदत होती है, छाती बडी होने के कारण इनमे हिम्मत बहुत अधिक होती है और मौका आने पर यह लोग जान पर खेलने से भी नही चूकते.इस लगन में जन्म लेने वाला जातक जीवन के पहले दौर मे सुखी, दूसरे में दुखी और अन्तिम अवस्था में पूर्ण सुखी होता है।\n\nसिंह राशि शाही राशि मानी जा्ती है, सोचना शाही, करना शाही, खाना शाही, और रहना शाही, इस राशि वाले लोग जुबान के पक्के होते हैं, उनके अन्दर छछोडपन वाली बात नही होती है, अपनी मर्यादा मे रहना, और जो भी पहले से चलता आया है, उसे ही सामने रख कर अपने जीवन को चलाना, इस राशि वाले व्यक्ति से सीखा जा सकता है। सिह राशि वाला जातक जब किसी के घर जायेगा, तो वह किसी के द्वारा दिये जाने वाले आसन की आशा नही करेगा, वह जहां भी उचित और अपने लायक आसन देखेगा, जाकर बैठ जायेगा, वह जो खाता है वही खायेगा, अन्यथा भूखा रहना पसंद करेगा, वह आदेश देना जानता है, किसी का आदेश उसे सहन नही है, जिस किसी से प्रेम करेगा, उसके मरते दम तक निभायेगा, जीवन साथी के प्रति अपने को पूर्ण रूप से समर्पित रखेगा, अपने व्यक्तिगत जीवन में किसी का आना इस राशि वाले को कतई पसंद नही है, और सबसे अधिक अपने जीवन साथी के बारे में वह किसी का दखल पसंद नही कर सकता है,\nइस राशि वाले जातक कठोर मेहनत करने के आदी होते हैं, और राशि के प्रभाव से धन के मामलों में बहुत ही भाग्यशाली होते हैं, पंचम राशि का प्रभाव कालपुरुष की कुन्डली के अनुसार इनको तुरत धन वाले क्षेत्रों मे भेजता है, और समय पर इनके द्वारा किये गये पूर्व कामों के अनुसार ईश्वर इनको इनकी जरूरत का चैक भेज देता है। इस राशि वाले जातक जो भी काम करते हैं वे दूसरों को अस्मन्जस में डाल देने वाले होते है, लोग इनके कामों को देखकर आश्चर्य मे पड जाते हैं। स्वर्ण, पीतल, और हीरा जवाहरात के व्यवसाय इनको बहुत फ़ायदा देने वाले होते हैं,सरकार और नगर पालिका वाले पद इनको खूब भाते हैं।\n\nइस राशि के जातकों की वाणी और चाल में शालीनता पायी जाती है। इस राशि वाले जातक सुगठित शरीर के मालिक होते हैं।नॄत्य करना इनकी आदत होती है, अधिकतर इस राशि वाले या तो बिलकुल स्वस्थ रहते है, या फ़िर आजीवन बीमार रहते हैं, जिस वारावरण में इनको रहना चाहिये, अगर वह न मिले, इनके अभिमान को कोई ठेस पहुंचाये, या इनके प्रेम मेम कोई बाधा आये, तो यह लोग अपने मानसिक कारणों से बीमार रहने लगते है, इनके लिये भदावरी ज्योतिष की यह कहावत पूर्ण रूप से खरी उतरती है, कि मन से तन जुडा है, और जब मन बीमार होगा तो उसका प्रभाव तन पर पडेगा, अधिकतर इस राशि के लोग रीढ की हड्डी की बीमारी या चोटों से अपने जीवन को खतरे में डाल लेते हैं, और इस हड्डी का प्रभाव सम्पूर्ण शरीर पर होने से, चोट अथवा बीमारी से शरीर का वही भाग निष्क्रिय हो जाता है, जिस भाग में रीढ की हड्डी बाधित होती है। वैसे इस राशि के लोगों के लिये ह्रदय रोग,धडकन का तेज होना,लू लगना, और संधिवात ज्वर होना आदि.\n", "id": "26755", "title": "सिंह राशि"}
{"url": "https://hi.wikipedia.org/wiki?curid=26758", "text": "आर्य समाज\n\nआर्य समाज एक हिन्दू सुधार आंदोलन है जिसकी स्थापना स्वामी दयानन्द सरस्वती ने १८७५ में बंबई में मथुरा के स्वामी विरजानंद की प्रेरणा से की थी। यह आंदोलन पाश्चात्य प्रभावों की प्रतिक्रिया स्वरूप हिंदू धर्म में सुधार के लिए प्रारंभ हुआ था। आर्य समाज में शुद्ध वैदिक परम्परा में विश्वास करते थे तथा मूर्ति पूजा, अवतारवाद, बलि, झूठे कर्मकाण्ड व अंधविश्वासों को अस्वीकार करते थे। इसमें छुआछूत व जातिगत भेदभाव का विरोध किया तथा स्त्रियों व शूद्रों को भी यज्ञोपवीत धारण करने व वेद पढ़ने का अधिकार दिया था। स्वामी दयानन्द सरस्वती द्वारा रचित सत्यार्थ प्रकाश नामक ग्रन्थ आर्य समाज का मूल ग्रन्थ है। आर्य समाज का आदर्श वाक्य है: कृण्वन्तो विश्वमार्यम्, जिसका अर्थ है - विश्व को आर्य बनाते चलो।\n\nप्रसिद्ध आर्य समाजी जनों में स्वामी दयानन्द सरस्वती, स्वामी श्रद्धानन्द, महात्मा हंसराज, लाला लाजपत राय, भाई परमानन्द, पंडित गुरुदत्त, स्वामी आनन्दबोध सरस्वती, स्वामी अछूतानन्द, चौधरी चरण सिंह, पंडित वन्देमातरम रामचन्द्र राव, बाबा रामदेव आदि आते हैं। \n\nआर्य शब्द का अर्थ है श्रेष्ठ और प्रगतिशील। अतः आर्य समाज का अर्थ हुआ श्रेष्ठ और प्रगतिशीलों का समाज, जो वेदों के अनुकूल चलने का प्रयास करते हैं। दूसरों को उस पर चलने को प्रेरित करते हैं। आर्यसमाजियों के आदर्श मर्यादा पुरुषोत्तम राम और योगिराज कृष्ण हैं। महर्षि दयानंद ने उसी वेद मत को फिर से स्थापित करने के लिए आर्य समाज की नींव रखी। आर्य समाज के सब सिद्धांत और नियम वेदों पर आधारित हैं। आर्य समाज की मान्यताओं के अनुसार फलित ज्योतिष, जादू-टोना, जन्मपत्री, श्राद्ध, तर्पण, व्रत, भूत-प्रेत, देवी जागरण, मूर्ति पूजा और तीर्थ यात्रा मनगढ़ंत हैं, वेद विरुद्ध हैं। आर्य समाज सच्चे ईश्वर की पूजा करने को कहता है, यह ईश्वर वायु और आकाश की तरह सर्वव्यापी है, वह अवतार नहीं लेता, वह सब मनुष्यों को उनके कर्मानुसार फल देता है, अगला जन्म देता है, उसका ध्यान घर में किसी भी एकांत में हो सकता है।\n\nइसके अनुसार दैनिक यज्ञ करना हर आर्य का कर्त्तव्य है। परमाणुओं को न कोई बना सकता है, न उसके टुकड़े ही हो सकते हैं। यानी वह अनादि काल से हैं। उसी तरह एक परमात्मा और हम जीवात्माएं भी अनादि काल से हैं। परमात्मा परमाणुओं को गति दे कर सृष्टि रचता है। आत्माओं को कर्म करने के लिए प्रेरित करता है। फिर चार ऋषियों के मन में २०,३७८ वेदमंत्रों का अर्थ सहित ज्ञान और अपना परिचय देता है। सत्यार्थ प्रकाश आर्य समाज का मूल ग्रन्थ है। अन्य माननीय ग्रंथ हैं - वेद, उपनिषद, षड् दर्शन, गीता व वाल्मीकि रामायण इत्यादि। महर्षि दयानंद ने सत्यार्थ प्रकाश में इन सबका सार दे दिया है। १८ घंटे समाधि में रहने वाले योगिराज दयानंद ने लगभग आठ हजार किताबों का मंथन कर अद्भुत और क्रांतिकारी सत्यार्थ प्रकाश की रचना की।\n\nईश्वर का सर्वोत्तम और निज नाम ओम् है। उसमें अनंत गुण होने के कारण उसके ब्रह्मा, महेश, विष्णु, गणेश, देवी, अग्नि, शनि वगैरह अनंत नाम हैं। इनकी अलग- अलग नामों से मूर्ति पूजा ठीक नहीं है। आर्य समाज वर्णव्यवस्था यानी ब्राह्मण, क्षत्रिय, वैश्य व शूद्र को कर्म से मानता है, जन्म से नहीं। आर्य समाज स्वदेशी, स्वभाषा, स्वसंस्कृति और स्वधर्म का पोषाक है।\n\nआर्य समाज सृष्टि की उत्पत्ति का समय चार अरब ३२ करोड़ वर्ष और इतना ही समय प्रलय काल का मानता है। योग से प्राप्त मुक्ति का समय वेदों के अनुसार ३१ नील १० खरब ४० अरब यानी एक परांत काल मानता है। आर्य समाज वसुधैव कुटुंबकम् को मानता है। लेकिन भूमंडलीकरण को देश, समाज और संस्कृति के लिए घातक मानता है। आर्य समाज वैदिक समाज रचना के निर्माण व आर्य चक्रवर्ती राज्य स्थापित करने के लिए प्रयासरत है। इससमाज में मांस, अंडे, बीड़ी, सिगरेट, शराब, चाय, मिर्च-मसाले वगैरह वेद विरुद्ध होते हैं।\n\n\n\n\n\n\n\n\n\n\n\n\n\n\n\n\n\nआर्य समाज ने भारत में राष्ट्रवादी विचारधारा को आगे बढ़ाने में महत्त्वपूर्ण योगदान किया है। इसके अनुयायियों ने भारतीय स्वतंत्रता आंदोलन में बढ-चढ कर भाग लिया। आर्य समाज के प्रभाव से ही भारतीय राष्ट्रीय कांग्रेस के भीतर स्वदेशी आन्दोलन आरम्भ हुआ था। स्वामीजी आधुनिक भारत के धार्मिक नेताओं में प्रथम महापुरूष थे जिन्होने 'स्वराज्य' शब्द का प्रयोग किया। आर्य समाज ने हिन्दू धर्म में एक नयी चेतना का आरंभ किया था। स्वतंत्रता पूर्व काल में हिंदू समाज के नवजागरण और पुनरुत्थान आंदोलन के रूप में आर्य समाज सर्वाधिक शक्तिशाली आंदोलन था। यह पूरे पश्चिम और उत्तर भारत में सक्रिय था तथा सुप्त हिन्दू जाति को जागृत करने में संलग्न था। यहाँ तक कि आर्य समाजी प्रचारक फिजी, मारीशस, गयाना, ट्रिनिडाड, दक्षिण अफ्रीका में भी हिंदुओं को संगठित करने के उद्देश्य से पहुँच रहे थे। आर्य समाजियों ने सबसे बड़ा कार्य जाति व्यवस्था को तोड़ने और सभी हिन्दुओं में समानता का भाव जागृत करने का किया।\n\nभारत को जिस तरह बिटिंश सरकार का आर्थिक और बाद में राजनीतिक उपनिवेश बना दिया गया था, उसके विरूद्ध भारतीयों की ओर से तीव्र प्रतिक्रिया होना स्वाभाविक था। चूंकि भारत\nधीरे-धीरे पश्चिमी विचारों की ओर बढ़ने लगा था, अतः प्रतिक्रिया सामाजिक क्षेत्र से आना स्वाभाविक कार्य थी। यह प्रतिक्रिया १९वीं शताब्दी में उठ खड़े हुए सामाजिक सुधार आन्दोलनों के\nरूप में सामने आई। ऐसे ही समाज सुधार आंदोलनों में आर्यसमाज का नाम आता है। आर्यसमाज ने विदेशी जुआ उतार फेंकने के लिए, समाज में स्वयं आंतरिक सुधार करके अपना कार्य किया।\nइसने आधुनिक भारत में प्रारंभ हुए पुर्नजागरण को नई दिशा दी। साथ ही भारतीयों में भारतीयता को अपनाने, प्राचीन संस्कृति को मौलिक रूप में स्वीकार करने, पश्चिमी प्रभाव को विशुद्ध\nभारतीयता यानी \"वेदों की ओर लोटो\" के नारे के साथ समाप्त करने तथा सभी भारतीयों को एकताबद्ध करने के लिए प्रेरित किया।\n\n१९वीं शताब्दी में भारत में समाज सुधार के आंदोलनों में आर्यसमाज अग्रणी था। १८७५ में स्थापना के शीघ्र बाद ही इसकी प्रसिद्धि तत्कालीन समाज विचारकों, आचार्यों, समाज सुधारकों आदि को प्रभावित करने में सफल हुई, और कुछ वर्षों बाद ही आर्यसमाज की संपूर्ण भारत के प्रमुख शहरों में शाखायें स्थापित हो गई। स्वामीजी के विद्वतापूर्ण व्याख्यानों तथा चमत्कारिक व्यक्तित्व ने युवाओं को आर्यसमाज की ओर मोड़ा। अन्य समकालीन सामाजिक धार्मिक आंदोलनों की अपेक्षा आर्यसमाज सही अर्था में अधिक राष्ट्रवादी था। अयह भारत में पनप रहे पश्चिमीकरण के विरूद्ध अधिक आक्रमणकारी स्वभाव रखने वाला आंदोलन था।\n\nआर्य समाज ने अपनी स्थापना से ही सामाजिक कुरीतियों के विरूद्ध आन्दोलन का शंखनाद किया, जैसे-जातिवादी जड़मूलक समाज को तोड़ना, महिलाओं के लिए समानाधिकार, बालविवाह का उन्मूलन, विधवा विवाह का समर्थन, निम्न जातियों को सामाजिक अधिकार प्राप्त होना आदि। स्वामी दयानन्द सरस्वती ने आर्य समाज की स्थापना के पीछे उपरोक्त सामाजिक नवजागरण को मुख्य\nआधार बनाया। उनका विश्वास था कि नवीन प्रबुद्ध भारत में, नवजागृत होते समाज में, नये भारत का निर्माण करना है तो समाज को बन्धनमुक्त करना प्रथम कार्य होना चाहिए। स्वयं ब्राह्मण होते हुए भी स्वामी जी ने ब्राह्मणों की सत्ता के खण्डन का प्रतिपादन किया और धार्मिक अंधविश्वास व कर्मकाण्डों की तीव्र भर्त्सना की। अल्पकाल में ही वे भारत के समाज सुधार के क्षेत्र में नवीन ज्ञान-ज्योति के रूप में उदयीमान हुए। इसमें उन्होनें पाया कि भारतीय युवा पाश्चात्य अनुकरण पर जोर दे रहा है। अतः उन्होनें पाश्चात्य संस्कृति पर शक्तिशाली प्रहार किया और भारतीय गौरव को सदैव ऊंचा किया।\n\nसामान्यतः स्वामीजी ने भारतीय समाज तथा हिन्दूधर्म में प्रचालित दोषों को उजागर करने के साथ ही आंचलिक पंथों और अन्य धर्मो की भी आलोचना की। पुरोहितवाद पर करारा प्रहार करते हुए स्वामीजी ने माना था कि स्वार्थों और अज्ञानी पुरोहितों ने पुराणों जैसे ग्रंथो का सहारा लेकर हिन्दू धर्म का भ्रष्ट किया है। स्वामी जी धर्म सुधारक के रूप में मूर्तिपूजा, कर्मकाण्ड, पुराणपंथी, तन्त्रवाद के घोर विरोधी थे। इसके लिए उन्होने वेदों का सहारा लेकर विभिन्न दृष्टांत किए। इससे इन्होने सुसुप्त भारतीय जनमानस को चेतन्य करने का अदभुत प्रयास किया। स्वामी जी ने हिन्दुओं को हीन, पतित और कायर होने के भाव से मुक्त किया और उनमें उत्कट आत्मविश्वास जागृत किया। फलस्वरूप समाज पश्चिम की मानसिक दासता के विरूद्ध दृढ आत्मविश्वास तथा संकल्प के साथ विद्रोह कर सके। इन्ही क्रांतीकारी विचारों के कारण वेलेंटाइन शिरोल ने स्वामीजी को 'इण्डियन अरनेस्ट' कहा।\n\nदेखिये, दयानंद एंग्लो वैदिक विद्यालय, गुरुकुल कांगड़ी विश्वविद्यालय\n\nआर्य समाज से जुडे लोग भारत की स्वतन्त्रता के साथ-साथ भारत की संस्कृति, भाषा, धर्म, शिक्षा आदि के क्षेत्र में सक्रिय रूप से जुडे रहे। स्वामी दयानन्द की मातृभाषा गुजराती थी और उनका संस्कृत का ज्ञान बहुत अच्छा था, किन्तु केशव चन्द्र सेन के सलाह पर उन्होने सत्यार्थ प्रकाश की रचना हिन्दी में की। दयानंद ने सत्यार्थ प्रकाश जैसा क्रांतिकारी ग्रंथ हिंदी में रचकर हिंदी को एक प्रतिष्ठा दी। आर्यसमाज ने हिन्दी को 'अर्यभाषा' कहा और सभी आर्यसमाजियों के लिये इसका ज्ञान आवश्यक बताया। दयानन्द जी वेदों का की व्याख्या संस्कृत के साथ-साथ हिन्दी में भी की। स्वामी श्रद्धानन्द ने हानि उठाकर भी अनेक पत्र-पत्रिकाओं का प्रकाशन देवनागरी लिपि में लिखी हिन्दी में किया जबकि उनका प्रकाशन पहले उर्दू में होता था।\n\nकिन्तु पंजाब में पंजाबी भाषा के प्रति आर्यसमाज का रविया नकारात्मक रहा और आर्य समाज ने पंजाबी के लिए प्रचार किया कि यह पंजाबी हिन्दुओं की मातृभाषा नहीं है जबकि पंजाब में सैकडों वर्षों से न केवल हिन्दू पंजाबी बोलते रहे हैं बल्कि पंजाबी साहित्य, सिनेमा में शानदार योगदान देते रहे हैं। पंजाबी में अन्य भारतीय भाषाओं की तरह संस्कृत से व्युत्पन्न शब्द पाए जाते हैं, जबकि आर्य समाज ने मिथ्या प्रचार ने अपूरणीय क्षति की है\n\n", "id": "26758", "title": "आर्य समाज"}
