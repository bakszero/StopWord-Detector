{"url": "https://hi.wikipedia.org/wiki?curid=30697", "text": "लोधी उद्यान, दिल्ली\n\nलोधी उद्यान (पूर्व नाम:विलिंग्डन गार्डन) दिल्ली शहर के दक्षिणी मध्य इलाके में बना सुंदर उद्यान है। इसे लोदी गार्डन भि कहते हैं और यह सफदरजंग के मकबरे से १ किलोमीटर पूर्व में स्थित है। पहले इस बाग का नाम लेडी विलिंगटन पार्क था। यहां के खूबसूरत फव्वारे, तालाब, फूल और जॉगिंग ट्रैक सभी उम्र के लोगों को लुभाते हैं। लोदी गार्डन मूल रूप से गांव था जिसके आस-पास १५वीं-१६वीं शताब्दी के सैय्यद और लोदी वंश के स्मारक थे। अंग्रेजों ने १९३६ में इस गांव को दुबारा बसाया। यहां नेशनल बोंजाई पार्क भी है जहां बोजाई का अच्छा संग्रह है। \nयहां पेड़ों की विभिन्न प्रजातियां, रोज गार्डन और ग्रीन हाउस है जहां पौधों का रखा जाता है। पूरे वर्ष यहां अनेक प्रकार के पक्षी देखे जा सकते हैं। बगीचे के बीच में बड़ा गुंबद नामक मकबरा है, जिसके पीछे एक मस्जिद है जो १४९४ में बनाई गई थी। इस उद्यान में शीश गुंबद, मोहम्मद शाह का मकबरा और सिकंदर लोदी का मकबरा भी हैं। सर्दियों के दिनों में यहां बड़ी संख्या में लोग आते हैं। यह ९० एकड़ में फैला हुआ है। भारतीय इस्पात प्राधिकरण ने राष्ट्रीय स्मारकों के जीर्णोद्धार व संरक्षण के लिए राशि उपलब्ध कराई है। इसके तहत भारतीय पुरातत्व सर्वेक्षण विभाग ने इंटैक को लोधी गार्डन स्थित राष्ट्रीय महत्व के स्मारकों को बेहतर बनाने की जिम्मेदारी सौंपी है। इसमें मुहम्मद शाह का मकबरा सहित बड़ा गुम्बद मस्जिद, शीश गुम्बद, सिकंदर लोधी का मकबरा व अठपुला का जीर्णोद्धार किया जा रहा है। यह कार्य राष्ट्रमंडल खेल से पूर्व पूर्ण हो जायेगा।\n\nसैयद वंश के तीसरे शासक मुहम्मद शाह थे। जिनका शासन १४३४-४४ तक रहा। इनका शासन काल इसलिए भी जाना जाता है कि उस दौरान सरहिंद के अफगान सूबेदार बहलोल लोधी ने पंजाब के बाहर अपने प्रभाव को बढ़ा लिया था। वह लगभग स्वतंत्र हो गया था। इसी दौरान मुहम्मद शाह का पुत्र और उनका उत्तराधिकारी अलाउद्दीन आलम शाह दिल्ली के शासन का भार अपने एक साले और शहर पुलिस अधीक्षक का भार दूसरे साले पर छोड़कर बदायूं चला गया था। उसके जाने के बाद दोनों ही अलग-थलग पड़ गए और १४५१ में बहलोल लोधी ने सिंहासन पर कब्जा कर लिया।\n\nबहलूल खान लोधी के शासन काल में ही राज्य में कई विद्रोही ताकतवर होने लगे थे। जिसके चलते उसके उत्तराधिकारी सिकंदर लोधी (१४८७-१५१७) का अधिकांश समय जौनपुर के प्रांतीय शासक और अन्य सरदारों को दबाने में ही लगा रहा।\n\nमुहम्मद शाह के मकबरे से ३०० मीटर पर यह मकबरा स्थित है। इसमें जिसका शव दफन है, उसकी पहचान नहीं हो पाई है। परन्तु यह स्पष्ट है कि वह सिकंदर लोधी के शासन काल में कोई उच्च पदाधिकारी था।\n\nवास्तुकला की दृष्टि से इसमें दो मंजिला इमारत की आकृति झलकती है। इसके अंदर कई कब्र हैं। इनके बारे में इतिहास में जानकारी उपलब्ध नहीं है। मगर माना जाता है कि इन्हें भी सिकंदर लोधी के शासन काल में बनाया गया था।\n\nसिकंदर लोधी के मकबरे से थोड़ी दूर पूर्व में सात मेहरावों वाला एक पुल है जिसे नाले पर बनाया गया है। इसके ऊपर बीच के मेहरावों का फैलाव अधिक है। इस पुल में आठ खंभे हैं। इसे मुगल काल के दौरान बनाया गया था। इस पुल का निर्माण बादशाह अकबर के शासन काल (१५५६-१६०५) के दौरान नवाब बहादुर नामक व्यक्ति ने करवाया था।\n\n", "id": "30697", "title": "लोधी उद्यान, दिल्ली"}
{"url": "https://hi.wikipedia.org/wiki?curid=30698", "text": "यूसुफ सराय\n\nयह दक्षिण दिल्ली का एक क्षेत्र है, जो की आवासीय भी है, व यहाँ बाजार भी हैं।\nयहाँ का प्रमुख सङक मार्ग है श्री औरोबिन्दो मार्ग।\n\nयुसुफ सराय का नक्शा देखने हेतु क्लिक करें।\n", "id": "30698", "title": "यूसुफ सराय"}
{"url": "https://hi.wikipedia.org/wiki?curid=30699", "text": "कोटला मुबारकपुर\n\nयह मध्य दक्षिण दिल्ली का एक \"लाल डोरा\" क्षेत्र है। यहाँ सस्ता बाजार है, व साथ ही कई थोक वस्तुओं का बाजार भी है।\n\nयह सैय्यद वंश, जो कि दिल्ली पर सन १४१४-१४५१ तक शासन करते थे। इन्होंने तुगलक वंश के बाद शासन सम्भाला व मात्र ३७ वर्ष बाद ही अफगान लोधी वंश द्वारा शासन अधिकृत करलिया गया।\nउस सैय्यद वंश द्वारा बसाया हुआ क्षेत्र थ, जो आज कोटला मुबारकपुर के नाम से जाना जाता है।\nकोटला मुबारकपुर का नक्शा देखने हेतु क्लिक करें।\n", "id": "30699", "title": "कोटला मुबारकपुर"}
{"url": "https://hi.wikipedia.org/wiki?curid=30707", "text": "गजानन माधव 'मुक्तिबोध'\n\nगजानन माधव 'मुक्तिबोध' (१३ नवंबर १९१७ - ११ सितंबर १९६४) हिन्दी साहित्य की स्वातंत्र्योत्तर प्रगतिशील काव्यधारा के शीर्ष व्यक्तित्व थे। हिन्दी साहित्य में सर्वाधिक चर्चा के केन्द्र में रहने वाले मुक्तिबोध कहानीकार भी थे और समीक्षक भी। उन्हें प्रगतिशील कविता और नयी कविता के बीच का एक सेतु भी माना जाता है। इनके पिता पुलिस विभाग के इंस्पेक्टर थे और उनका तबादला प्रायः होता रहता था। इसीलिए मुक्तिबोध जी की पढाई में बाधा पड़ती रहती थी। सन १९३० में मुक्तिबोध ने मिडिल की परीक्षा, उज्जैन से दी और फेल हो गए। कवि ने इस असफलता को अपने जीवन की महत्त्वपूर्ण घटना के रूप में स्वीकार किया है। उन्होंने १९५३ में साहित्य रचना का कार्य प्रारम्भ किया और सन १९३९ में इन्होने शांता जी से प्रेम विवाह किया। १९४२ के आस-पास वे वामपंथी विचारधारा की ओर झुके तथा शुजालपुर में रहते हुए उनकी वामपंथी चेतना मजबूत हुई।\n\nमुक्तिबोध तारसप्तक के पहले कवि थे। मनुष्य की अस्मिता, आत्मसंघर्ष और प्रखर राजनैतिक चेतना से समृद्ध उनकी कविता पहली बार 'तार सप्तक' के माध्यम से सामने आई, लेकिन उनका कोई स्वतंत्र काव्य-संग्रह उनके जीवनकाल में प्रकाशित नहीं हो पाया। मृत्यु के पहले श्रीकांत वर्मा ने उनकी केवल 'एक साहित्यिक की डायरी' प्रकाशि‍त की थी, जिसका दूसरा संस्करण भारतीय ज्ञानपीठ से उनकी मृत्यु के दो महीने बाद प्रकाशि‍त हुआ। ज्ञानपीठ ने ही 'चाँद का मुँह टेढ़ा है' प्रकाशि‍त किया था। इसी वर्ष नवंबर १९६४ में नागपुर के विश्‍वभारती प्रकाशन ने मुक्तिबोध द्वारा १९६३ में ही तैयार कर दिये गये निबंधों के संकलन नयी कविता का आत्मसंघर्ष तथा अन्य निबंध' को प्रकाशि‍त किया था। परवर्ती वर्षो में भारतीय ज्ञानपीठ से मुक्तिबोध के अन्य संकलन 'काठ का सपना', तथा 'विपात्र' (लघु उपन्यास) प्रकाशि‍त हुए। पहले कविता संकलन के १५ वर्ष बाद, १९८० में उनकी कविताओं का दूसरा संकलन 'भूरी भूर खाक धूल' प्रकाशि‍त हुआ और १९८५ में 'राजकमल' से पेपरबैक में छ: खंडों में 'मुक्तिबोध रचनावली' प्रकाशि‍त हुई, वह हिंदी के इधर के लेखकों की सबसे तेजी से बिकने वाली रचनावली मानी जाती है।\n\nइसके बाद मुक्तिबोध पर शोध और किताबों की भी झड़ी लग गयी। १९७५ में प्रकाशित अशोक चक्रधर का शोध ग्रंथ 'मुक्तिबोध की काव्यप्रक्रिया' इन पुस्तकों में प्रमुख था। कविता के साथ-साथ, कविता विषयक चिंतन और आलोचना पद्धति को विकसित और समृद्ध करने में भी मुक्तिबोध का योगदान अन्यतम है। उनके चिंतन परक ग्रंथ हैं- एक साहित्यिक की डायरी, नयी कविता का आत्मसंघर्ष और नये साहित्य का सौंदर्य शास्त्र। भारत का इतिहास और संस्कृति इतिहास लिखी गई उनकी पुस्तक है। काठ का सपना तथा सतह से उठता आदमी उनके कहानी संग्रह हैं तथा विपात्रा उपन्यास है। उन्होंने 'वसुधा', 'नया खून' आदि पत्रों में संपादन-सहयोग भी किया।\n\n", "id": "30707", "title": "गजानन माधव 'मुक्तिबोध'"}
{"url": "https://hi.wikipedia.org/wiki?curid=30708", "text": "केदारनाथ अग्रवाल\n\nकेदारनाथ अग्रवाल (१ अप्रैल १९११ - २०००) प्रमुख हिन्दी कवि थे।\n\n१ अप्रैल १९११ को उत्तर प्रदेश के बांदा जनपद के कमासिन गाँव में जन्मे केदारनाथ का इलाहाबाद से गहरा रिश्ता था। इलाहाबाद विश्वविद्यालय में अध्ययन के दौरान ही उन्होंने कविताएँ लिखने की शुरुआत की। उनकी लेखनी में प्रयाग की प्रेरणा का बड़ा योगदान रहा है। प्रयाग के साहित्यिक परिवेश से उनके गहरे रिश्ते का अंदाज़ा इस बात से लगाया जा सकता है कि उनकी सभी मुख्य कृतियाँ इलाहाबाद के परिमल प्रकाशन से ही प्रकाशित हुई। \n\nप्रकाशक शिवकुमार सहाय उन्हें पितातुल्य मानते थे और 'बाबूजी' कहते थे। लेखक और प्रकाशक में ऐसा गहरा संबंध ज़ल्दी देखने को नहीं मिलता। यही कारण रहा कि केदारनाथ ने दिल्ली के प्रकाशकों का प्रलोभन ठुकरा कर परिमल से ही अपनी कृतियाँ प्रकाशित करवाईं। उनका पहला कविता संग्रह फूल नहीं रंग बोलते हैं परिमल से ही प्रकाशित हुआ था। जब तक शिवकुमार जीवित थे, वह प्रत्येक जयंती को उनके निवास स्थान पर गोष्ठी और सम्मान समारोह का आयोजन करते थे।\n\nयुग की गंगा, नींद के बादल, लोक और अलोक, आग का आइना, पंख और पतवार, अपूर्वा, बोले बोल अनमोल, आत्म गंध आदि उनकी प्रमुख कृतियाँ हैं। उनकी कई कृतियाँ अंग्रेजी, रूसी और जर्मन भाषा में अनुवाद भी हो चुकी हैं। केदार शोधपीठ की ओर हर साल एक साहित्यकार को लेखनी के लिए 'केदार सम्मान' से सम्मानित किया जाता है।\n\nसोवियत लैंड नेहरू पुरस्कार, साहित्य अकादमी पुरस्कार, हिंदी संस्थान पुरस्कार, तुलसी पुरस्कार, मैथिलीशरण गुप्त पुरस्कार आदि हैं ।\n\n\n", "id": "30708", "title": "केदारनाथ अग्रवाल"}
{"url": "https://hi.wikipedia.org/wiki?curid=30713", "text": "आशुतोष\n\nआशुतोष नाम के निम्नलिखित प्रमुख व्यक्ति हैं:\n\n", "id": "30713", "title": "आशुतोष"}
{"url": "https://hi.wikipedia.org/wiki?curid=30720", "text": "गुरचरण दास\n\nगुरचरण दास (जन्म - 1946) एक भारतीय लेखक तथा पत्रकार हैं। अभी वे भारत के प्रमुख अंग्रेजी पत्र द टाइम्स ऑफ़ इंडिया के लिए कॉलम (स्तंभ) भी लिखते हैं। \nइनका जन्म लॉयलपुर, पाकिस्तान में 1946 में हुआ था पर इनका जीवन न्यूयॉर्क में बीता जहाँ इनके पिता नौकरी करते थे। इन्होंने हार्वर्ड विश्वविद्यालय से प्रबंधन की स्नातक डिग्री ली। इसके बाद वे प्रॉक्टर एंड गैम्बल (पी & जी) के प्रधान भी रह चुके हैं।\nइन्होंने तीन नाटकों की रचना की है - लारिन्स साहिब (1970), मीरा (1971) और 9 जखू हिल (1973)। इसके संकलन को थ्री इंग्लिश प्लेज़ के नाम से प्रकाशित किया गया। इसके अतिरिक्त उन्होंने एक उपन्यास भी लिखा - ए फ़ाईन फैमिली (1990)\n", "id": "30720", "title": "गुरचरण दास"}
{"url": "https://hi.wikipedia.org/wiki?curid=30721", "text": "हिमाचल प्रदेश विधानसभा चुनाव, २००७\n\nहिमाचल प्रदेश दिसंबर 2007 विधानसभा चुनाव दिसंबर 2007 मे हिमाचल प्रदेश की हिमाचल प्रदेश विधान सभा के लिए हुआ चुनाव था। राज्य के 65 विधानसभा चुनाव क्षेत्रों में 19 दिसम्बर 2007 को तथा किन्नौर, लाहौल स्पीती और भरमौर जनजातीय क्षेत्रों में 14 नवम्बर 2007 को दो चरणों में मतदान हुआ था।\n\nराज्‍य में सत्ता विरोधी लहर का फायदा उठाते हुए भाजपा ने 41 सीट जीतकर कांग्रेस का कड़ी शिकस्‍त दी। \n\nराज्य विधानसभा चुनावों के घोषित नतीजों के मुताबिक 68 सदस्यीय विधानसभा में कांग्रेस को 23 सीटों से ही संतोष करना पडा, जबकि बहुजन समाज पार्टी को एक और अन्य को तीन सीटें मिली। लोक जनशक्ति पार्टी राज्य में खाता भी नहीं खोल पाई। \n\nहिमाचल प्रदेश में 1990 के बाद भाजपा अब पहली बार अपने बूते पर सरकार बनाई। वर्ष 1990 में भाजपा ने जनता पार्टी के साथ चुनाव पूर्व गठबंधन कर 51 सीटों पर चुनाव लडा था और उसे 46 सीटे मिली थी। \n\nजनता पार्टी को 11 सीटें मिली। इसी के साथ भाजपा- जनता पार्टी की गठबंधन सरकार गठित हुई। उस दौरान कांग्रेस को मात्र 8 सीटें मिली थी। चुनावों में तीन निर्दलीय भी जीते थे। \n\nबाद में वर्ष 1998 में भाजपा ने हिमाचल विकास कांग्रेस के साथ गठबंधन सरकार गठित की। उस दौरान भाजपा को 31 सीटें हासिल हुई थी जबकि हिमाचल विकास कांग्रेस को 5 सीटों पर जीत मिली थी। \n", "id": "30721", "title": "हिमाचल प्रदेश विधानसभा चुनाव, २००७"}
{"url": "https://hi.wikipedia.org/wiki?curid=30722", "text": "नव वर्ष\n\nनव वर्ष एक उत्सव की तरह पूरे विश्व में अलग-अलग स्थानों पर अलग-अलग तिथियों तथा विधियों से मनाया जाता है। विभिन्न सम्प्रदायों के नव वर्ष समारोह भिन्न-भिन्न होते हैं और इसके महत्त्व की भी विभिन्न संस्कृतियों में परस्पर भिन्नता है।\n\nनव वर्ष उत्सव ४००० वर्ष पहले से बेबीलोन में मनाया जाता था। लेकिन उस समय नए वर्ष का ये त्यौहार २१ मार्च को मनाया जाता था जो कि वसंत के आगमन की तिथि भी मानी जाती थी। प्राचीन रोम में भी नव वर्षोत्सव के लिए चुनी गई थी। रोम के तानाशाह जूलियस सीजर ने ईसा पूर्व ४५वें वर्ष में जब जूलियन कैलेंडर की स्थापना की, उस समय विश्व में पहली बार १ जनवरी को नए वर्ष का उत्सव मनाया गया। ऐसा करने के लिए जूलियस सीजर को पिछला वर्ष, यानि, ईसापूर्व ४६ इस्वी को ४४५ दिनों का करना पड़ा था। \n\nहिब्रू मान्यताओं के अनुसार भगवान द्वारा विश्व को बनाने में सात दिन लगे थे। इस सात दिन के संधान के बाद नया वर्ष मनाया जाता है। यह दिन ग्रेगरी के कैलेंडर के मुताबिक ५ सितम्बर से ५ अक्टूबर के बीच आता है।\n\nहिन्दुओं का नया साल चैत्र नव रात्रि के प्रथम दिन यानी गुड़ी पड़वा पर हर साल चीनी कैलेंडर के अनुसार प्रथम मास का प्रथम चन्द्र दिवस नव वर्ष के रूप में मनाया जाता है। यह प्रायः २१ जनवरी से २१ फ़रवरी के बीच पड़ता है।\n\nभारत के विभिन्न हिस्सों में नव वर्ष अलग-अलग तिथियों को मनाया जाता है। प्रायः ये तिथि मार्च और अप्रैल के महीने में पड़ती है। पंजाब में नया साल बैशाखी नाम से १३ अप्रैल को मनाई जाती है। सिख नानकशाही कैलंडर के अनुसार १४ मार्च होला मोहल्ला नया साल होता है। इसी तिथि के आसपास बंगाली तथा तमिळ नव वर्ष भी आता है। तेलगु नया साल मार्च-अप्रैल के बीच आता है। आंध्रप्रदेश में इसे उगादी (युगादि=युग+आदि का अपभ्रंश) के रूप में मनाते हैं। यह चैत्र महीने का पहला दिन होता है। तमिल नया साल विशु १३ या १४ अप्रैल को तमिलनाडु और केरल में मनाया जाता है। तमिलनाडु में पोंगल १५ जनवरी को नए साल के रूप में आधिकारिक तौर पर भी मनाया जाता है। कश्मीरी कैलेंडर नवरेह १९ मार्च को होता है। महाराष्ट्र में गुड़ी पड़वा के रूप में मार्च-अप्रैल के महीने में मनाया जाता है, कन्नड नया वर्ष उगाडी कर्नाटक के लोग चैत्र माह के पहले दिन को मनाते हैं, सिंधी उत्सव चेटी चंड, उगाड़ी और गुड़ी पड़वा एक ही दिन मनाया जाता है। मदुरै में चित्रैय महीने में चित्रैय तिरूविजा नए साल के रूप में मनाया जाता है। मारवाड़ी नया साल दीपावली के दिन होता है। गुजराती नया साल दीपावली के दूसरे दिन होता है जो अक्टूबर या नवंबर में आती है। बंगाली नया साल पोहेला बैसाखी १४ या १५ अप्रैल को आता है। पश्चिम बंगाल और बांग्लादेश में इसी दिन नया साल होता है।\n\nइस्लामिक कैलेंडर का नया साल मुहर्रम होता है। इस्लामी कैलेंडर एक पूर्णतया चन्द्र आधारित कैलेंडर है जिसके कारण इसके बारह मासों का चक्र ३३ वर्षों में सौर कैलेंडर को एक बार घूम लेता है। इसके कारण नव वर्ष प्रचलित ग्रेगरी कैलेंडर में अलग अलग महीनों में पड़ता है।\n\n\n", "id": "30722", "title": "नव वर्ष"}
{"url": "https://hi.wikipedia.org/wiki?curid=30723", "text": "भारतीय क्रिकेट टीम का ऑस्ट्रेलिया दौरा 2007-08\n\nऑस्ट्रेलिया भारत 2007-08 टेस्ट क्रिकेट श्रृंखला ऑस्ट्रेलिया और भारत के मध्य खेली जाने वाले 4 क्रिकेट टेस्ट मैच की श्रृंखला है।\n\n\n", "id": "30723", "title": "भारतीय क्रिकेट टीम का ऑस्ट्रेलिया दौरा 2007-08"}
{"url": "https://hi.wikipedia.org/wiki?curid=30729", "text": "क्रीमिया का युद्ध\n\nक्रीमिया का युद्ध (जुलाई, 1853 - सितंबर, 1855) तक काला सागर के आसपास चला युद्ध था, जिसमें फ्रांस, ब्रिटेन, सारडीनिया, तुर्की ने एक तरफ़ तथा रूस ने दूसरी तरफ़ से लड़ा था। 'क्रीमिया की लड़ाई' को इतिहास के सर्वाधिक मूर्खतापूर्ण तथा अनिर्णायक युद्धों में से एक माना जाता है। युद्ध का कारण स्लाववादी राष्ट्रीयता की भावना थी। इसके अतिरिक्त दूसरे तरफ़ तुर्की के धार्मिक अत्याचार भी कारण बने, किंतु बेहद खून खराबे के बाद भी नतीजा कुछ भी नहीं निकला।\n\nयह युद्ध कदाचित् अकारण लड़ा गया था फिर भी यूरोपीय इतिहास में इसका विशेष महत्व आँका जाता है। उन दिनों यूरोपीय देशों में लोगों की यह धारणा हो गई थी कि रूस के पास इतने अधिक शस्त्रास्त्र हैं कि वह अजेय है। उससे लोग आतंकित थे। कुस्तंतुनिया की ओर राज्यविस्तार करने की रूस की नीति पीटर महान् के समय से ही चली आ रही थी। अपनी इस राज्यविस्तार की आकांक्षापूर्ति के लिये वह कोई न कोई बहाना ढूँढ़ता रहता था। इस युद्ध को पहला ऐसा युद्ध माना जाता है जिसमें जनता को प्रतिदिन की लड़ाई की ख़बर मिली। द टाइम्स अख़बार के विलियम रसेल और रोजर फ़ेंटन ने पत्र में इस लड़ाई का विवरण दिया था।\n\nइस युद्ध का सूत्रपात एक छोटे से धार्मिक विवाद को लेकर हुआ। उन दिनों फ़िलिस्तीन, तुर्की साम्राज्य (उस्मानी साम्राज्य या ऑटोमन साम्राज्य) के अंतर्गत था। 1535 ई. में तुर्की के सुल्तान ने रोमन ईसाइयों के तीर्थस्थानों की देखभाल फ्रांस के संरक्षण में फ्रेंच कैथलिक पादरियों को सौंपा था। इसी प्रकार तुर्की स्थित यूनानी-ईसाई संप्रदाय के धार्मिक स्थान रूस के जार के संरक्षण में दिए गए थे। किंतु फ्रांस की प्रख्यात राजक्रांति के समय फ्रांस अपने उत्तरदायित्व की ओर समुचित ध्यान न दे सका। धीरे धीरे लैटिन धर्मस्थानों पर यूनानी-ईसाई संप्रदाय के साधुओं का अधिकार हो गया। 1850 ई. में फ्रांसनरेश नैपोलियन तृतीय का ध्यान लैटिन चर्च की ओर गया; उसने उनके प्रबंध को फ्रांस के संरक्षण में दे देने के लिये तुर्की को लिखा। 1852 ई. में उसने अपनी इस माँग को दुहराया। कुछ हीला-हवाली करने के बाद तुर्की के सुल्तान ने फ्रांस की इस माँग को स्वीकार कर लिया। रूस के लिये कोई कारण न था कि वह तुर्की के इस कार्य पर आपत्ति करता; किंतु उसने इसे तुर्की को हड़प लेने का एक अच्छा अवसर समझा। यूनानी-ईसाई संप्रदाय का पक्ष लेकर जार ने सुल्तान को लैटिन धार्मिक स्थलों का प्रबंध उन्हें लौटा देने को लिखा। इससे इंग्लैंड आशंकित हो उठा। उसे डर लगा कि कुस्तुंतुनिया पर रूस का अधिकार हो जाने पर स्थल मार्ग से भारत के लिये स्थायी खतरा उत्पन्न हो जाएगा और यह ऐसा खतरा होगा जिसका किसी प्रकार भी सामना करना उसके लिये संभव न होगा। वह रूस के विरूद्ध तुर्की की सहायता के लिये उठ खड़ा हुआ।\n\nफ्रांस के लिये तो रुष्ट होने का स्पष्ट कारण था ही। रूस उसके तीर्थस्थलों की देखभाल के अधिकार में हस्तक्षेप कर रहा है। किंतु इससे बड़ा कारण यह था कि जार निकोलस प्रथम ने फ्रांस के नए सम्राट् को ‘भाई’ संबोधित न कर ‘मित्र’ संबोधित किया था। इसलिये रूस के यूनानी-ईसाई संप्रदाय का पक्षधर बनते देख उसे अपने राजवंश पर खतरा आता दिखाई पड़ा। आस्ट्रिया को भी बाल्कन की ओर रूसी बढ़ाव से घबराहट हुई। यद्यपि 1849 ई. में आस्ट्रियानरेश को अपना पैतृक सिंहासन रूसी सैनिक सहायता से प्राप्त हुआ था, तथापि इस अवसर पर रूस की कृतज्ञता मानना और चुप बैठे रहना उचित नहीं जान पड़ा। उसका झुकाव फ्रांस और इंग्लैंड की ओर होने लगा। उसने ब्रिटिश राजदूत के इशारे पर रूस की चुनौती को ठुकरा दिया। इसका जो परिणाम होना था हुआ।\n\nजुलाई, 1853 में रूस की सेना ने कूच बोल दिया और डैन्यूब नदी के उत्तरवर्ती तुर्की के भूभाग-मोल्डेविया और बालेशिया के प्रांतों पर आधिकार कर लिया। तत्काल इंग्लैंड और फ्रांस का संयुक्त नौसेनिक बेड़ा तुर्की की सहायता के लिये बास्फोरस पहुँचा; किंतु अंगरेजी और फ्रांसीसी युद्धपोतों के देखते देखते साइनोप के निकट रूसी नौसेना ने तुर्की के बेड़े को नष्ट कर दिया। तब जनवरी,1854 ई. के आंरभ में इंग्लैंड और फ्रांस का संयुक्त बेड़ा कालासागर में घुसा और दोनों देशों ने शीघ्र ही रूस के विरूद्ध युद्ध की घोषणा कर दी। उन्होंने अपनी रक्षात्मक युद्ध करने की योजना बनाई। कुस्तुंतुनिया की रक्षा के लिये उन्होंने गैलीपोली में किलेबंदी करने का निश्चय किया। किंतु इसके पूर्व कि आंग्ल-फ्रेंच सेनाएँ कालासागर के पश्चिमी तट पर वर्ना में एकत्र हों, आस्ट्रिया के अमैत्रीपूर्ण रुख को देखकर रूस ने अपनी सेना को तुर्की के अधिकृत प्रदेशों से वापस बुला लिया। इस प्रकार रूस द्वारा तुर्की पर आक्रमण की संभावना समाप्त हो गई। फलत: इंग्लैंड और फ्रांस की स्थिति विषम हो गई।\n\nवर्ना में जोरों का हैजा फैला। सेना वहाँ छोड़ी नहीं जा सकती थी। दूसरी ओर बिना युद्ध किए अपनी सेना को स्वदेश लौटा ले जाना दोनों ही देश के शासकों का अपनी हीनता का द्योतक जान पड़ा। अत: कुछ करने की धुन में उन्होंने क्रीमिया पर आक्रमण करने का निश्चय किया। उसके दक्षिणी तट पर सेवास्टोपोल में रूस का नौसेनिक अड्डा था। उसे अधिकार में करना उनहोंने अपना लक्ष्य बनाया।\n\nदुर्धर्ष निर्णय तो इन दोनों देशों ने ले लिया पर उनमे से किसी को भी क्रीमिया के भूभाग के संबंध में कोई जानकारी न थी। उत्साही फ्रांस ने जब इस कठिनाई का अनुभव किया तब उसने प्लेंचेट पर नैपोलियन महान की आत्मा को बुलाकर उससे सलाह लेने की बात की। रैफेट ने सेवास्टोपोल और बालक्लावा के जो मानचित्र तैयार किए थे उनका अध्ययन-मनन किया गया; रणव्यूह-विशेषज्ञ जैमिनी से सलाह ली गई किंतु कोई उत्साहजनक बात सामने नहीं आर्ई। असफलता की ही संभावनाएँ जान पड़ी। इधर ब्रिटिश मंत्रिमंडल को किसी प्रकार के गंभीर चिंतन की आवश्यकता नहीं जान पड़ी। उसने क्रीमिया के नक्शे पर सामान्य ढंग से दृष्टिपात किया और कहा कि तोपों के बल पर स्थलडम डिग्री के अवरुद्ध कर क्रीमिया के प्रायद्वीप को मुख्य भूभाग से काट देना कोई कठिन काम नहीं है। उन्हें तब तक इस बात का ज्ञान न था कि स्थलडम डिग्री के दोनों ओर समुद्र में दो-तीन फुट से अधिक जल नहीं है। उन्होंने युद्ध के लिये आदेश जारी कर दिए।\n\n14 सितंबर को सेनाएँ यूपोटोरिया पहुँची। 17 सितंबर को उन्होंने सेवास्टोपोल की और बढ़ना आरंभ कर दिया। 20 सितंबर को उन्होंने रूसी सेना को हराया किंतु किसी प्रकार का कोई निर्णायक परिणाम नहीं निकला। रूसी सेनापति टाडेलबेन ने सेवास्टोपोल के दुर्ग में घुसकर दुर्ग की रक्षा की पूरी तैयारी कर ली। आँग्ल-फ्रेंच सेना ने दुर्ग पर घेरा डाल दिया। आगे कोई काररवाई वे कर पाएँ, इसके पूर्व जाड़ा आ गया; समुचित खानेपीने, वस्रादि की व्यवस्था के अभाव में सैनिक दयनीय स्थिति में पड़ गए। अँगरेजी सेना की स्थिति तो और भी खराब हो गई। जो जहाज उनके लिसे सामान ला रहे थे वे बालक्लावा के बंदरगाह में भयंकर समुद्री तूफान में पड़कर नष्ट हो गए। वर्ष समाप्त होते होते 8,000 सैनिक बीमार पड़ गए। अस्पतालों की स्थिति बीमारी को घटाने के बजाय बढ़ानेवाली थी। आधे से भी कम आदमी लड़ने योग्य बचे। जब फ्लोरेंस नाइट एंगेल महिला स्वयंसेविकाओं को लेकर पहुँची और बीमारों की सेवासुश्रुषा की व्यवस्था की तब कहीं स्थिति में कुछ सुधार हुआ।\n\nजब सर्दी कम हुई तो दूसरी मुसीबत उठ खड़ी हुई। तार के आविष्कार से त्वरित संपर्क स्थापित करने की सुविधा हो गई। अत: दोनों देशों के मुख्यालयों से जो आदेश दस दिन में पहुँचते थे अब 24 घंटे में पहुँचने लगे। इस सुविधा का उपयोग इंग्लैंड और फ्रांस ने अलग अलग ढंग से किया। इंग्लैंड के लिये सैनिक असफलता का अर्थ मंत्रिमंडल में उलटफेर की संभावना से अधिक और कुछ न था। अत: युद्ध विभाग ने उसका उपयोग केवल अपने कप्तान जेविस के स्वास्थ्य के प्रति चिंता व्यक्त करने में किया। किंतु फ्रांस के सम्राट् के लिये तो हार राजवंश के विनाश का पैगाम था। अत: वे अपने सेनापति को दनादन सुझाव, सलाह और आदेश भेजने लगे। फलत: दोनों ही देशों के सेनापतियों को तारों के इस प्रकार के आदान-प्रदान के कारण मेज से उठकर और कुछ करने और सोचने की फुरसत ही नहीं रही।\n\nफिर भी अप्रैल आते आते उन लोगों ने सेवास्टोपोल के घेरे की गति तीव्र करने की चेष्टा की। जून में अंगरेजी सेना ने रेडान पर और फ्रांसीसी सेना ने मेलेकाफ पर आक्रमण किया परंतु रूसियों ने दोनों ही आक्रमणों को विफल कर दिया। किंतु जब आँग्ल-फ्रेंच सेना ने किनबर्न पर अधिकार कर लिया तब रूस ने युद्ध जारी रखना व्यर्थ समझा। इस समय तक फ्रेंच नरेश नैपोलियन (तृतीय) भी इस युद्ध से घबरा उठा था। वह आगे युद्ध करने के पक्ष में न था। किंतु अंगरेज, जिन्हें सेवास्टोपोल के आक्रमण में असफलता मिली थी, खीझे हुए थे। वे युद्ध जारी रखना चाहते थे किंतु अकेले रूस से युद्ध कर सकना उनके बस की बात न थी। निदान पेरिस में एक संधि हुई। इस संधि में अन्य बातों के अतिरिक्त मुख्य बात यह थी कि दान्यूब नदी में सभी देशों के जहाजों के लिए यातायात खोल दिया गया; कालासागर तटस्थ क्षेत्र घोषित किया गया; प्रत्येक देश के युद्धपोतों का वहाँ आना निषिद्ध कर दिया गया। दूसरे शब्दों में रूस को अपने युद्धपोत कालासागर से हटा लेने पड़े; किंतु पंद्रह वर्ष के भीतर ही संधि की ये बातें निरर्थक हो गई।\nवियना कांग्रेस के पश्चात क्रीमिया युद्ध युरोप इतिहास की एक महत्वपूर्ण घटना था। इस युद्ध के फलस्वरुप एक ओर जहाँ रुस की तुर्की संबंधी योजना विफल हो गई वहीं दूसरी ओर तुर्की को नव जीवन प्राप्त हुआ। इटली और जर्मनी के एकीकरण रुस की राजनीति बालकन प्रायद्वीप के पूर्ण निर्माण एवं अंतर्राष्ट्रीय राजनीति पर इस युद्ध का गहरा प्रभाव पड़ा। इस युद्ध के कई कारण थे। जो इस प्रकार है।\nरुसी नीति-\n19 वीं शताब्दी में तुर्की साम्राज्य का पतन होता जा रहा था। इससे फायदा उठाकर विभिन्न यूरोपीय राष्ट्र उसे आपस में बाँटना चाहते थे। रुस इसके लिए विशेष प्रयत्नशील था। वह तुर्की के मामले में गहरी अभिरुचि लेने लगा। रुस चाहता था। कि तुर्की कमजोर पड़ जाए ताकि बाल्कन क्षेत्र में अपनी साम्राज्य का विस्तार कर सके। अत: उसने बाल्कन प्रायद्वीप के प्रजा को तुर्की के खिलाफ आंदोलन के लिए भड़काया। रुस का उद्देश्य तुर्की को समाप्त करना था। और तुर्की साम्राज्य के खंडहर पर क विशाल रुसी साम्राज्य का महल खड़ा करना चाहता था। इस लिए जब भी मौका मिला रुस यूरोपीय के सामना तुर्की के बटवारे का प्रस्ताव रखता था।\nब्रिटेन का स्वार्थ-\n\nइंगलैंड रुस की महत्वकांक्षा का प्रबल विरोधी था। क्योंकि भुमध्य सागर में रुस का प्रवेश इंगलैड के लिए संकट उत्पन्न कर सकता था। साथ ही साथ तुर्की पर रुस का अधिकार होने से इंगलैंड का भारतीय साम्राज्य भी खतरे में पड़ सकता था। इसलिए भारतीय साम्राज्य की सुरक्षा के लिए तुर्की को रुस के अधिकार में जाने से बचाने के लिए उसकी अहम भूमिका थी। इंगलैंड कभी नहीं चाहता था कि पूर्व की ओर उसका विस्तार हो। हलांकि रुस ने इंगलैंड को अपनी ओर मिलाने की चेष्टा की लेकिन उसे सफलता नहीं मिल सकी। विभिन्न प्रयासों के बाद भी जब इंगलैड रुस के पक्ष में नहीं हो सका तो उसे तलवार के बल पर तुर्की को हड़पने की योजना बनाना शुरु कर दी।\n\nफ्रांस का स्वार्थ-\nयूरोप के बीमार राष्ट्र तुर्की पर फ्रांस की नजर भी लगी हुई थी। लुई नेपोलियन युद्ध नीति के द्वारा फ्रांस का विस्तार करना चाहता था। उसने तुर्की के मामले में हस्तक्षेप करना शुरु किया। क्रीमिया युद्ध का शुत्रपात नेपोलियन के इसी नीति के फलस्वरुप हुआ।\n\nमोहम्मल अली का विद्रोह और यूरोपीय राष्ट्रों का तुर्की में हस्तक्षेप-\n\nमोहम्मद अली मिश्र का गवर्नर था। जो तुर्की साम्राज्य के अधिन था। परन्तु मोहम्मद अली एक स्वतंत्र शासक था। यूनान के स्वतंत्रता संग्राम में तुर्की को सहायता देने के बाबजूद उसे कोई लाभ नहीं हुआ था। अत: वह सीरिया के विरुद्ध सैनिक कार्यवाही की। इसपर तुर्की का शुल्तान घबरा गया। उसने रुस से सहायतका प्राप्त की। इससे विभिन्न राष्ट्रों में बेजैनी बड़ गई और प्रमुख यूरोपीय देशों ने रुसी सेना को वापस करना के लिए तुर्की पर यह दबाव डालना शुरु किया कि वे मोहम्मद अली के साथ समझौता कर ले। समझौता के फलस्वरुप मोहम्मद अली को सीरिया दे दिया गया। इधर रुस अपनी सहायता के बदले तुर्की से कुछ ना कुछ पुरस्कार चाहता था। 1832 में उसने तुर्की के साथ एक संधि की जिसके द्वारा तुर्की पर रुस का प्रभाव कायम हो गया। इस घटना से इंगलैंड चिंतित हो गया उसने यूरोपीय राज्यों का लंदन में एक सम्मेलन बुलाया। सभी राष्ट्रों ने एक संधि पत्र पर हस्ताक्षर किया। फलत: तुर्की पर रुस का प्रभाव कुछ कम हो गया। इसके पश्चात लगभग दस वर्षों तक शांति कायम रही परन्तु फ्रांस में लुई नेपोलियन का जमाना आया तो उसने रुस के इसाई का पादरीयों का पक्ष लेकर पूर्वी समस्या को उभारना शुरु किया क्रिमिया युद्ध इसकी का परिणाम था।\n\nधार्मिक कारण-\n\nइसाई का पवित्र येरुसलम तुर्की साम्राज्य के अधीन था। वहाँ रोमन और यूनानी चर्च के संन्यासी रहते थे। उनके साथ तुर्की सुल्तान का व्यवहार अच्छा नहीं था अत: 1742 के संधि के अनुसार रोमन संन्यासी की रक्षा का भार रुस पर कर दिया गया। परन्तु फ्रांस के क्रांति के फलस्वरुप जब फ्रांस में अव्यवस्था फैल गई। तो यूनानी पादरी ने रोमन चर्च पर आक्रमण करना शुरु किया। लुई नेपोलियन ने रोमन पादरी का समर्पन करना शुरु किया और रुस ने यूनानी पादरी का साथ देना शुरु किया। अत: पूर्वी समस्या बिगड़ने लगी। तीन वर्षों तक इस समस्या को लेकर यूरोप में कुटनीति तनाव व्याप्त रहा। रुस यूरोप में कुटनीति तनाव व्यप्त रहा। रुस धार्मिक बहाना बना कर तुर्की पर आक्रमण कर उसके प्रदेशों पर अधिकार करना चाहता था। \n1853 में रुस ने तुर्की पर आक्रमण किया तथा नोलडेविया और बेलेशिया पर अधिपत्य कर लिया। रुस पर इंगलैण्ड और फ्रांसने तुर्की को सहायता देने का आश्वसन दिया तुर्की को सहायता देने का आश्वसन दिया 27 फरवरी 1854 को इंगलैंड और फ्रांस ने रुस को संयुक्त चेतावनी दी कि रुस तुर्की का प्रदेश खाली कर दे। लेकिन संतोष जनक उत्तर न मिलने के कारण दोनों ने रुस के विरुद्ध युद्ध की घोषणा कर दी। यही युद्ध क्रीमिया का युद्ध था। जिसमें एक ओर इंगलैण्ड, फ्रांस और तुर्की तथा दुसरी रुस ओऱ बिल्कुल अकेला था यह युद्ध दो वर्षों तक चलता रहा। धन जन की अपार क्षति हुई। रुस की जबर्दस्त पराजय हुई। मार्च 1856 में पेरिस के संधि के द्वारा युद्ध समाप्त हुआ। इस प्रकार युद्ध मंु मिस्त्र राष्ट्रों की विजय और रुस की पराजय हुई।\n\n30 मार्च 1856 को इंगलैंड, फ्रांस, आस्ट्रिया, तुर्की, सर्विया तथा रुस के प्रतिनिधियों ने पेरिस संधि पर हस्ताक्षर किया। जिसके अनुसार कालासागर की तटस्थ क्षेत्र घोषित किया गया। सभी नदी की अन्तर्राष्ट्रीय करण कर दिया गया। मोल डिविया और बोलेगिया पर रुस का संरक्षण समाप्त कर दिया गया। सर्विया की स्वतंत्रता की गारंटी दी गई। तुर्की को यूरोप के राष्ट्र समुह में शामिल कर लिया गया। तथा उसकी अखंडता और स्वतंत्रता को स्वीकार कर लिया।\n\nक्रीमिया युद्ध यूरोपीय इतिहास की एक महत्वपूर्ण घटना मानी जाती है। इस युद्ध के बारे में दो प्रकार की धारणाये व्यक्त की गई है। राबर्ट मेरियट ने इसे आधुनिक युग का पुर्ण व्यर्थ युद्ध बताया था, उन्होंने लिखा है। \n“The only perfectly useless modern war that has been waged.” इसके विपरीत लार्ड क्रोमर का कहना है। ‘यदि क्रीमिया युद्ध नहीं होता तो तुर्की पर रुस का अधिपत्य कायम हो जाता’ \nडा. एम. केदेलवी ने लिखा है। ‘क्रीमिया युद्ध के फलस्वरुप रुस की तुर्की संबंधी योजनाओं को रोक दिया गया। रुस की जबर्दस्त पराजय हुई। तुर्की को युरोप के संरक्षण में नव जीवन मिला नेपोलिन की धाक जम गई। इंगलैंड का राष्ट्रीय ऋण बढ़ गया और आस्ट्रिया ने एक महान देश की शत्रु मोल ली। \nराबर्ट मोरिट का विचार कुछ अंशों में स्तय प्रतीत होता है। क्रीमिया युद्ध के पश्चात तुर्की का पतन अवश्यभांवी हो गया। सर्विया को स्वतंत्रता प्रदान की गई। यह अन्य पराधीन देशों के लिए प्रेरणा स्रोत साबित हुआ। और विदेशी अपनी स्वाधीनता के लिए बेचैन हो उठे। क्रीमिया युद्ध का प्रमुख उद्देश्य रुस को कमजोर बनाना था। परन्तु यह उद्देश्य भी सफल नहीं हो सका। यह सोचना कि रुस आगे चजलकर शांत हो जाएगा गलत साबित हुआ। मौका मिलते ही वह पूर्व समस्या में पुन: कुद पड़ा पेरिस की संधि का उद्देश्य रुसी महत्वकांक्षाओं पर अंकुश लगाना था और तुर्की को जीवित करना था परन्तु यह भी परी नहीं हो सका। अत: यह कहा जा सकता है। कि जिन उद्देश्यों की पूर्ति के लिए युद्ध लड़ा गया था। उस दृष्टि से यह व्यर्थ साबित हुआ। इंगलैंड या फ्रांस किसी को लाभ नहीं पहुँचा। \nपरन्तु इतना होते हुए भी क्रीमिया युद्ध को पूर्ण व्यर्थ युद्ध नहीं कहा जा सकता। वास्तव में इसका अप्रत्यक्ष परिणाम दूरगामी और महत्वपूर्ण साबित हुआ। केटोलवी लिखा है। “it is indirect results were greater out of the mud of Cremica new Italy way made and less of obviously a new Germany”\nवस्तुत: 19वीं शदी की आने वाली घटनाओं पर इस युद्ध का ऐसा निश्चित प्रभाव पड़ा कि 1815 में वियना में जिस महत्व का निर्माण किया गया था उसकी नींव हिल गई।\nतुर्की पर प्रभाव-\n\nइस युद्ध के फलस्वरुप तुर्की को नवजीव मिला। वह यूरोप के राष्ट्र समुह में शामिल हो गया। उसकी अखंडता और स्वतंत्रता स्वीकार कर ली गई। रुस का भय समाप्त हो गया।\nरुस पर प्रभाव-\nइस युद्ध ने रुस की सैनिक शक्ति को आघात पहुँचाया और जार शाही की कमजोरी को उजागर कर दिया। उसे अधिक क्षति भी उठानी पड़ी इतिहासकार होजन का विचार है। ‘इस राष्ट्रीय अपमान में भविष्य की आशाएं निहित थी। जिस प्रकार सेना की पराजय के बाद सैनिक पूर्ण गठन हुआ उसी प्रकार रुस का पुर्णनिर्माण भी हुआ यह रुस के इतिहासकार की महत्वपूर्ण घटना है। क्योंकि इस पराजय के बाद ही यहाँ व्यापक सुधार हुआ परन्तु क्रीमिया युद्ध का सर्वाधिक महत्वपूर्ण परिणाम यह हुआ कि इसका कुस्तुनतुनिया पर अधिकार करने और काला सागर को रुसी झील बनाने का सपना भंग हो गया।\n\nइंगलैंड पर प्रभाव-\n\nइस युद्ध में इंगलैंड का उद्देश्य पुरा हो गया। रुस के विस्तार पर प्रतिबंध लग गया लेकिन इससे इंगलैंड को धन जन की अपार क्षति हुई उसका राष्ट्रीयकर बाद दिया गया जिससे सुधार योजनाएँ को लागू करने में कठिनाई हुई।\n\nफ्रांस पर प्रभाव-\n\nयुद्ध के चलते फ्रांस के गौरव में काफी वृद्धि हुई। युद्ध में रुस की पराजय हुई। नेपोलियन ने फ्रांस की पराजय का बदला रुस से ले लिया।\n\nइटली पर प्रभाव-\n\nइस युद्ध का प्रभाव इटली और जर्मनी पर भी पड़ा यदि यह युद्ध नहीं होता तो इटली और जर्मनी का एकीकरण नहीं हो पाता वास्तव में इस युद्ध के द्वारा इटली को काफी फायदा पहुँचा।\n\nआस्ट्रिया पर प्रभाव-\n\nआस्ट्रिया के द्वारा तटस्थता की नीति अपनाने से इंगलैंड और फ्रांस, अप्रसन्न हो गए। रुस भी नाराज हो गया। आस्ट्रिया मित्र विहीन हो गया और उसका साथ देने वाला कोई नहीं बचा।\n", "id": "30729", "title": "क्रीमिया का युद्ध"}
{"url": "https://hi.wikipedia.org/wiki?curid=30730", "text": "सारडीनिया\n\nआधुनिक इटली का एक प्रांत है प्राचीन काल में एक राजतंत्र था इसी की अगुआई में १९ वी शताब्दी में इटली का एकीकरण पूरा हुआ था\n", "id": "30730", "title": "सारडीनिया"}
{"url": "https://hi.wikipedia.org/wiki?curid=30737", "text": "दीपिका पादुकोण\n\nदीपिका पादुकोण (कोंकणी: दीपिका पडुकोण, कन्नड: ದೀಪಿಕಾ ಪಡುಕೋಣ್) एक भारतीय अभिनेत्री हैं, जिनका जन्म 5 जनवरी 1986 को हुआ और जो बॉलीवुड सिनेमा में एक नायिका के रूप में उभरी हैं।\n\nकॉलेज में अपने अध्ययन के दौरान उन्होंने अपने ऊँचे कद और कसी हुई काठी के कारण मॉडलिंग में अपना कैरियर बनाने का निर्णय लिया। पिछले कुछ वर्षों में उन्होंने प्रसिद्ध भारतीय ब्रांडों जैसे लिरिल,डाबर, क्लोज-अप टूथपेस्ट और लिम्का के लिए मॉडलिंग की है। उन्हें कई प्रतिष्ठित मॉडलिंग के प्रस्ताव प्राप्त हुए जिसमें भारत के ज्वैल्स ऑफ इंडिया का ब्रांड प्रतिनिधित्व भी शामिल था। दीपिका पादुकोण ने अंतरराष्ट्रीय परिदृश्य पर अपनी उपस्थिति दर्ज की जब मेबिलिन ने उन्हें अपना नया अंतरराष्ट्रीय प्रवक्ता बनाया। \n\n५ वें किंगफिशर वार्षिक फैशन पुरस्कार समारोह में उन्हें \"वर्ष की शीर्ष मॉडल\" के पुरस्कार से सम्मानित किया गया। कुछ ही समय बाद, 2006 के किंगफिशर स्विमसूट कैलेंडर के लिए एक मॉडल के रूप में उन्हें चुना गया और बाद में उसी वर्ष में उन्होंने आईडिया जी फैशन पुरस्कार में दो ट्राफियां, \"फीमेल मॉडल ऑफ़ दी इयर (कॉमर्शियल असाइंमेंट)\" और \"फ्रेश फेस ऑफ़ दी इयर\" के पुरस्कार प्राप्त किए। पादुकोण को किंगफिशर एयरलाइंस की ब्रांड एंबेसडर के रूप में चुना गया और हाल ही में लीवाइस और टिसॉट एसए की भी।\nमॉडलिंग के सफर में सफलता प्राप्त करने के बाद दीपिका जी ने अभिनय के क्षेत्र में कदम रखा। यह उन्होंने हिमेश रेशमियां के स्वतंत्र पॉप एल्बम \"आप का सुरूर\" में संगीत विडियो के गीत \"नाम है तेरा\" में अभिनय से शुरू किया। \n\n२००६ में पादुकोण ने अभिनेता उपेन्द्र के साथ कन्नड़ फिल्म में काम करते हुए अपनी पहली फिल्म \"ऐश्वर्या\" की। बाद में २००७ में उन्होंने शाहरुख खान के साथ काम करते हुए फराह खान की \"ओम शांति ओम\" से सफलतापूर्वक बॉलीवुड में कदम रखा। यह फ़िल्म भारत और विदेश दोनों जगह वर्ष की सबसे बड़ी हिट रही। फ़िल्म में उनकी भूमिका १९७० के दशक की एक सुपरस्टार शांतिप्रिया की है और बाद में सैंडी की- जो एक युविका है जो ठीक शांतिप्रिया की तरह दिखती है। उनका अभिनय बहुत पसंद किया गया, जिससे इस नायिका को फिल्मफेयर सर्वश्रेष्ठ नवोदित अभिनेत्री पुरस्कार के साथ साथ उनका पहला फिल्मफेयर सर्वश्रेष्ठ अभिनेत्री का नामांकन प्राप्त हुआ। \"इंडिया एफएम\" के तरन आदर्श ने लिखा, \"दीपिका में वह सब कुछ है जो एक महान नायिका में होना चाहिए - व्यक्तित्व, रंग रूप और हाँ, उनमे प्रतिभा तथा योग्यता भी है। वे शाहरुख़ के समकक्ष ही खड़ी हैं और यह सब पाना कोई छोटी उपलब्धि नहीं है। वे एक ताजा हवा के झोंके के समान है।\"\n\nपादुकोण वर्तमान में रणबीर कपूर के साथ सिद्धार्थ आनंद की \"बचना ऐ हसीनों\" में तथा अक्षय कुमार के साथ निखिल आडवाणी की \"चाँदनी चौक टू चाइना \" में कम कर रही है।\n\nदीपिका पादुकोण विख्यात बैड्मिंटॉन खिलाड़ी प्रकाश पादुकोण की बड़ी पुत्री हैं। वह अपने माता पिता की पहली लड़की है और एक छोटी बहन सहित एक छोटा परिवार है। बैंगलोर में इस पली लड़की की मात्र भाषा कोंकणी है। वह अपने शहर बंगलौर में नियमित रूप से मिलने जाती है। वह मुम्बई में रहती है। अपनी परिवार को बहुत याद करती हैं। वह कहती हैं \"मुझे उनकी बहुत याद आती है, पर मुझे अपना एक जीवन है जो ग्रहयोग से बचाता है। ऐसा कभी नहीं चाहती कि वह मेरे लिये बैंगलोर से मेरे लिये यहाँ आकर रुके।\" वह अपने हिन्दू होने को महत्व देती हैं और धार्मिक मान्यताओं से जुड़ी हैं। वह विभिन्न मन्दिरो और धार्मिक स्थलों को जाती रहती हैं। वह नारीवाद और अनेक मुद्दो पर मुखुर रही हैं।\n\nविजेता\n\nमनोनीत\n\nविजेता\n\nविजेता\n\nमनोनीत\n\nविजेता\n\nमनोनीत\n\nमनोनीत\n\nविजेता\n\n\n\n", "id": "30737", "title": "दीपिका पादुकोण"}
{"url": "https://hi.wikipedia.org/wiki?curid=30738", "text": "राजेन्द्रनाथ लाहिड़ी\n\nराजेन्द्रनाथ लाहिड़ी (अंग्रेजी:Rajendra Nath Lahiri, बाँग्ला:রাজেন্দ্র নাথ লাহিড়ী, जन्म:१९०१-मृत्यु:१९२७) भारत के स्वतंत्रता संग्राम के महत्वपूर्ण स्वतंत्रता सेनानी थे। युवा क्रान्तिकारी लाहिड़ी की प्रसिद्धि काकोरी काण्ड के एक प्रमुख अभियुक्त के रूप में हैं।\n\nबंगाल (आज का बांग्लादेश) में पबना जिले के अन्तर्गत मड़याँ (मोहनपुर) गाँव में २९ जून १९०१ के दिन क्षिति मोहन लाहिड़ी के घर राजेन्द्रनाथ लाहिड़ी का जन्म हुआ। उनकी माता का नाम बसन्त कुमारी था। उनके जन्म के समय पिता क्रान्तिकारी क्षिति मोहन लाहिड़ी व बड़े भाई बंगाल में चल रही अनुशीलन दल की गुप्त गतिविधियों में योगदान देने के आरोप में कारावास की सलाखों के पीछे कैद थे। दिल में राष्ट्र-प्रेम की चिन्गारी लेकर मात्र नौ वर्ष की आयु में ही वे बंगाल से अपने मामा के घर वाराणसी पहुँचे। वाराणसी में ही उनकी शिक्षा दीक्षा सम्पन्न हुई। काकोरी काण्ड के दौरान लाहिड़ी काशी हिन्दू विश्वविद्यालय में इतिहास विषय में एम० ए० (प्रथम वर्ष) के छात्र थे। १७ दिसम्बर १९२७ को गोण्डा के जिला कारागार में अपने साथियों से दो दिन पहले उन्हें फाँसी दे दी गयी। राजेन्द्रनाथ लाहिड़ी को देश-प्रेम और निर्भीकता की भावना विरासत में मिली थी। राजेन्द्रनाथ काशी की धार्मिक नगरी में पढाई करने गये थे किन्तु संयोगवश वहाँ पहले से ही निवास कर रहे सुप्रसिद्ध क्रान्तिकारी शचींद्रनाथ सान्याल के सम्पर्क में आ गये। राजेन्द्र की फौलादी दृढ़ता, देश-प्रेम और आजादी के प्रति दीवानगी के गुणों को पहचान कर शचीन दा ने उन्हें अपने साथ रखकर बनारस से निकलने वाली पत्रिका बंग वाणी के सम्पादन का दायित्व तो दिया ही, अनुशीलन समिति की वाराणसी शाखा के सशस्त्र विभाग का प्रभार भी सौंप दिया। उनकी कार्य कुशलता को देखते हुए उन्हें हिन्दुस्तान रिपब्लिकन ऐसोसिएशन की गुप्त बैठकों में आमन्त्रित भी किया जाने लगा।\nपठन पाठन की अत्यधिक रूचि तथा बाँग्ला साहित्य के प्रति स्वाभाविक प्रेम के कारण लाहिड़ी अपने भाइयों के साथ मिलकर अपनी माता की स्मृति में बसंतकुमारी नाम का एक पारिवारिक पुस्तकालय स्थापित कर लिया था। काकोरी काण्ड में गिरफ्तारी के समय ये काशी हिंदू विश्वविद्यालय की बाँग्ला साहित्य परिषद के मंत्री थे। इनके लेख बाँग्ला के बंगवाणी और शंख आदि पत्रों में छपा करते थे। लाहिड़ी ही बनारस के क्रांतिकारियों के हस्तलिखित पत्र अग्रदूत के प्रवर्तक थे। इनका लगातार यह प्रयास रहता था कि क्रांतिकारी दल का प्रत्येक सदस्य अपने विचारों को लेख के रूप में दर्ज़ करे।\n\nक्रान्तिकारियों द्वारा चलाये जा रहे स्वतन्त्रता-आन्दोलन को गति देने के लिये धन की तत्काल व्यवस्था को देखते हुए शाहजहाँपुर में दल के सामरिक विभाग के प्रमुख पण्डित राम प्रसाद 'बिस्मिल' के निवास पर हुई बैठक में राजेन्द्रनाथ लाहिड़ी भी सम्मिलित हुए जिसमें सभी क्रान्तिकारियों ने एकमत से अंग्रेजी सरकार का खजाना लूटने की योजना को अन्तिम रूप दिया था। इस योजना में लाहिड़ी का अहम किरदार था क्योंकि उन्होंने ही अशफाक उल्ला खाँ के ट्रेन न लूटने के प्रस्ताव को सिरे से खारिज कर दिया था, जिसके परिणामस्वरूप अशफाक ने अपना प्रस्ताव वापस ले लिया था।\n\nइस योजना को अंजाम देने के लिये लाहिड़ी ने काकोरी से ट्रेन छूटते ही जंज़ीर खींच कर उसे रोक लिया और ९ अगस्त १९२५ की शाम सहारनपुर से चलकर लखनऊ पहुँचने वाली आठ डाउन ट्रेन पर क्रान्तिकारी पण्डित राम प्रसाद 'बिस्मिल' ने अशफाक उल्ला खाँ और चन्द्रशेखर आजाद व ६ अन्य सहयोगियों की मदद से धावा बोल दिया। कुल १० नवयुवकों ने मिलकर ट्रेन में जा रहा सरकारी खजाना लूट लिया। मजे की बात यह कि उसी ट्रेन में सफर कर रहे अंग्रेज सैनिकों तक की हिम्मत न हुई कि वे मुकाबला करने को आगे आते।\n\nकाकोरी काण्ड के बाद बिस्मिल ने लाहिड़ी को बम बनाने का प्रशिक्षण लेने बंगाल भेज दिया। राजेन्द्र बाबू कलकत्ता गये और वहाँ से कुछ दूर स्थित दक्षिणेश्वर में उन्होंने बम बनाने का सामान इकट्ठा किया। अभी वे पूरी तरह से प्रशिक्षित भी न हो पाये थे कि किसी साथी की असावधानी से एक बम फट गया और बम का धमाका सुनकर पुलिस आ गयी। कुल ९ साथियों के साथ राजेन्द्र भी गिरफ्तार हो गये। उन पर मुकदमा दायर किया और१० वर्ष की सजा हुई जो अपील करने पर ५ वर्ष कर दी गयी। बाद में ब्रिटिश राज ने दल के सभी प्रमुख क्रान्तिकारियों पर काकोरी काण्ड के नाम से मुकदमा दायर करते हुए सभी पर सम्राट के विरुद्ध सशस्त्र युद्ध छेड़ने तथा खजाना लूटने का न केवल आरोप लगाया बल्कि झूठी गवाहियाँ व मनगढ़न्त प्रमाण पेश कर उसे सही साबित भी कर दिखाया। राजेन्द्र लाहिड़ी को काकोरी काण्ड में शामिल करने के लिये बंगाल से लखनऊ लाया गया।\n\nतमाम अपीलों व दलीलों के बावजूद सरकार टस से मस न हुई और अन्तत: राजेन्द्रनाथ लाहिड़ी, पण्डित राम प्रसाद बिस्मिल,अशफाक उल्ला खाँ तथा ठाकुर रोशन सिंह- एक साथ चार व्यक्तियों को फाँसी की सजा सुना दी गयी। लाहिड़ी को अन्य क्रान्तिकारियों से दो दिन पूर्व १७ दिसम्बर को ही फाँसी दे दी गयी।\n\nआजादी के इस दीवाने ने हँसते-हँसते फाँसी का फन्दा चूमने से पहले वंदे मातरम् की हुंकार भरते हुए कहा था- \"मैं मर नहीं रहा हूँ, बल्कि स्वतन्त्र भारत में पुनर्जन्म लेने जा रहा हूँ।\"\nराजेन्द्रनाथ लाहिड़ी को उत्तर प्रदेश के गोण्डा जिले में एक क्रान्तिकारी महानायक का स्थान प्राप्त है। प्रति वर्ष १७ दिसम्बर स्थानीय जिला प्रशासन के लिये राजकीय महत्व का दिवस होता है। इस दिन जिले के समस्त विद्यालयों एवं प्रशासनिक प्रतिष्ठानों में राजकीय उत्सव का माहौल रहता है। सभी सम्बद्ध प्रतिष्ठानों में शहीद लाहिड़ी के सम्मान में सांस्कृतिक कार्यक्रम आयोजित किये जाते हैं। इन समस्त सांस्कृतिक आयोजनों का केन्द्र बिन्दु गोण्डा का जिला कारागार होता है। कारागार के फाँसीघर में स्थापित लाहिड़ी की प्रतिमा के समक्ष यज्ञ का आयोजन किया जाता है।\nफाँसी के दिन भी सुबह सुबह लाहिड़ी व्यायाम कर रहे थे। जेलर ने पूछा कि मरने के पहले व्यायाम का क्या प्रयोजन है? लाहिड़ी ने निर्वेद भाव से उत्तर दिया - \"जेलर साब! चूँकि मैं हिन्दू हूँ और पुनर्जन्म में मेरी अटूट आस्था है, अतः अगले जन्म में मैं स्वस्थ शरीर के साथ ही पैदा होना चाहता हूँ ताकि अपने अधूरे कार्यों को पूरा कर देश को स्वतन्त्र करा सकूँ। इसीलिए मैं रोज सुबह व्यायाम करता हूँ। आज मेरे जीवन का सर्वाधिक गौरवशाली दिवस है तो यह क्रम मैं कैसे तोड़ सकता हूँ?\" यज्ञ के आयोजन के पार्श्व में लाहिड़ी द्वारा जेलर को दिया गया अन्तिम सन्देश एक शिलापट्ट पर अंकित है - \"मैं मरने नहीं जा रहा, अपितु भारत को स्वतन्त्र कराने के लिये पुनर्जन्म लेने जा रहा हूँ।\" इसके अतिरिक्त इन समस्त घटनाओं का उल्लेख भी गोण्डा जिला कारागार के फाँसीगृह में स्थापित लाहिड़ी जीवनवृत्त शिलापट्ट पर अंकित है। धर्म सम्प्रदाय से ऊपर उठकर लाहिड़ी की अन्तिम इच्छा का सम्मान करने की यह परम्परा आज तक कायम है। लाहिड़ी की क्रान्तिकारी महानायक छवि को पुष्ट करती कविता \"शहीद लाहिड़ी के प्रति\" भी जिला कारागार के फाँसीगृह में स्थापित एक अन्य शिलापट्ट पर अंकित है।\n\n", "id": "30738", "title": "राजेन्द्रनाथ लाहिड़ी"}
{"url": "https://hi.wikipedia.org/wiki?curid=30742", "text": "अशफ़ाक़ुल्लाह ख़ाँ\n\nअशफ़ाक़ उल्ला ख़ाँ, (उर्दू: اشفاق اُللہ خان, अंग्रेजी:Ashfaq Ulla Khan, जन्म:१९००, मृत्यु:१९२७) भारतीय स्वतन्त्रता संग्राम के एक प्रमुख क्रान्तिकारी थे। उन्होंने काकोरी काण्ड में महत्वपूर्ण भूमिका निभायी। ब्रिटिश शासन ने उनके ऊपर अभियोग चलाया और १९ दिसम्बर सन् १९२७ को उन्हें फैजाबाद जेल में फाँसी पर लटका कर मार दिया गया। राम प्रसाद बिस्मिल की भाँति अशफ़ाक़ उल्ला ख़ाँ भी उर्दू भाषा के बेहतरीन शायर थे। उनका उर्दू तखल्लुस, जिसे हिन्दी में उपनाम कहते हैं, हसरत था। उर्दू के अतिरिक्त वे हिन्दी व अँग्रेजी में लेख एवं कवितायें भी लिखा करते थे। उनका पूरा नाम अशफ़ाक़ उल्ला ख़ाँ वारसी हसरत था। भारतीय स्वतन्त्रता संग्राम के सम्पूर्ण इतिहास में बिस्मिल और अशफ़ाक़ की भूमिका निर्विवाद रूप से हिन्दू-मुस्लिम एकता का अनुपम आख्यान है।\n\nअशफ़ाक़ उल्ला ख़ाँ का जन्म उत्तर प्रदेश के शहीदगढ शाहजहाँपुर में रेलवे स्टेशन के पास स्थित कदनखैल जलालनगर मुहल्ले में २२ अक्टूबर १९०० को हुआ था। उनके पिता का नाम मोहम्मद शफीक उल्ला ख़ाँ था। उनकी माँ मजहूरुन्निशाँ बेगम बला की खूबसूरत खबातीनों (स्त्रियों) में गिनी जाती थीं।अशफ़ाक़ ने स्वयं अपनी डायरी में लिखा है कि जहाँ एक ओर उनके बाप-दादों के खानदान में एक भी ग्रेजुएट होने तक की तालीम न पा सका वहीं दूसरी ओर उनकी ननिहाल में सभी लोग उच्च शिक्षित थे। उनमें से कई तो डिप्टी कलेक्टर व एस० जे० एम० (सब जुडीशियल मैजिस्ट्रेट) के ओहदों पर मुलाजिम भी रह चुके थे। १८५७ के गदर में उन लोगों (उनके ननिहाल वालों) ने जब हिन्दुस्तान का साथ नहीं दिया तो जनता ने गुस्से में आकर उनकी आलीशान कोठी को आग के हवाले कर दिया था। वह कोठी आज भी पूरे शहर में जली कोठी के नाम से मशहूर है। बहरहाल अशफ़ाक़ ने अपनी कुरबानी देकर ननिहाल वालों के नाम पर लगे उस बदनुमा दाग को हमेशा - हमेशा के लिये धो डाला।\n\nअशफ़ाक़ अपने भाई-बहनों में सबसे छोटे थे। सब उन्हें प्यार से अच्छू कहते थे। एक रोज उनके बड़े भाई रियासत उल्ला ने अशफ़ाक़ को बिस्मिल के बारे में बताया कि वह बड़ा काबिल सख्श है और आला दर्जे का शायर भी, गोया आजकल मैनपुरी काण्ड मॅ गिरफ्तारी की वजह से शाहजहाँपुर में नजर नहीं आ रहा। काफी अर्से से फरार है खुदा जाने कहाँ और किन हालात में बसर करता होगा। बिस्मिल उनका सबसे उम्दा क्लासफेलो है। अशफ़ाक़ तभी से बिस्मिल से मिलने के लिये बेताव हो गये।\nवक्त गुजरा। १९२० में आम मुआफी के बाद राम प्रसाद बिस्मिल अपने वतन शाहजहाँपुर आये और् घरेलू कारोबार में लग गये। अशफ़ाक़ ने कई बार बिस्मिल से मुलाकात करके उनका विश्वास अर्जित करना चाहा परन्तु कामयाबी नहीं मिली। चुनाँचे एक रोज रात को खन्नौत नदी के किनारे सुनसान जगह में मीटिंग हो रही थी अशफ़ाक़ वहाँ जा पहुँचे। बिस्मिल के एक शेर पर जब अशफ़ाक़ ने आमीन कहा तो बिस्मिल ने उन्हें पास बुलाकर परिचय पूछा। यह जानकर कि अशफ़ाक़ उनके क्लासफेलो रियासत उल्ला का सगा छोटा भाई है और उर्दू जुबान का शायर भी है, बिस्मिल ने उससे आर्य समाज मन्दिर में आकर अलग से मिलने को कहा।\nघर वालों के लाख मना करने पर भी अशफ़ाक़ आर्य समाज जा पहुँचे और राम प्रसाद बिस्मिल से काफी देर तक गुफ्तगू करने के बाद उनकी पार्टी मातृवेदी के ऐक्टिव मेम्बर भी बन गये। यहीं से उनकी जिन्दगी का नया फलसफा शुरू हुआ। वे शायर के साथ-साथ कौम के खिदमतगार भी बन गये।\n\nअशफ़ाक़ बहुत दूरदर्शी थे उन्होंने राम प्रसाद बिस्मिल को यह सलाह दी कि क्रान्तिकारी गतिविधियाँ के साथ-साथ कांग्रेस पार्टी में भी अपनी पैठ बनाकर रखना हमारी कामयावी में मददगार ही साबित होगा। बहरहाल अशफ़ाक़ व बिस्मिल के साथ शाहजहाँपुर के और भी कई नवयुवक कांग्रेस में शामिल हुए और पार्टी को कौमी ताकत अता की। १९२१ की अहमदाबाद कांग्रेस में राम प्रसाद बिस्मिल व प्रेमकृष्ण खन्ना के साथ अशफ़ाक़ भी शामिल हुए। अधिवेशन में उनकी मुलाकात मौलाना हसरत मोहानी से हुई जो कांग्रेस के व्ररिष्ठ शरमायेदारों में शुमार किये जाते थे। मौलाना हसरत मोहानी द्वारा प्रस्तुत पूर्ण स्वराज के प्रस्ताव का जब गान्धी जी ने विरोध किया तो शाहजहाँपुर के कांग्रेसी स्वयंसेवकों ने गान्धी की ड्टकर मुखालफत की और खूब हंगामा मचाया। आखिरकार गान्धी जी को न चाहते हुए भी वह प्रस्ताव स्वीकार करना ही पडा। इसी प्रकार दिसम्बर १९२२ की गया कांग्रेस में भी नवयुवकों द्वारा गान्धी की जमकर खिंचायी की गयी। इसमें बंगाल, बिहार व उत्तर प्रदेश के नवयुवक एक हो गये। उन सबका गान्धी से एक ही सवाल था- \"आपने किससे पूछकर असहयोग आन्दोलन वापस लिया?\"\n\n१९२२ की गया कांग्रेस के बाद पार्टी में दो दल बन गये एक धनाढ्य लोगों का दूसरा आम तबके से आये हुए नवयुवकों का। पहले वाले दल ने १ जनवरी १९२३ को स्वराज पार्टी बना ली दूसरे दल ने क्रान्तिकारी पार्टी के गठन का मन बना लिया। बंगाल के कुछ नवयुवक सीधे शाहजहाँपुर आकर मैनपुरी षड्यन्त्र के अनुभवी क्रान्तिकारी पण्डित राम प्रसाद बिस्मिल से मिले और उनसे नयी पार्टी के गठन में सहयोग करने का आग्रह किया। बिस्मिल उन दिनों सिल्क की साडियों के व्यापार में उलझे हुए थे उनके पास समय नहीं था। इस पर अशफ़ाक़ ने उन्हें समझाया और अपनी ओर से पूरा सहयोग करने का वचन दिया। उसके बाद ही बिस्मिल ने अपने साझीदार बनारसी लाल को सारा कारोवार सौंप दिया और पूरे मन से अशफ़ाक़ और बिस्मिल क्रान्तिकारी पार्टी के काम में जुट गये। पार्टी की ओर से १ जनवरी १९२५ को अँग्रेजी में छापे गये घोषणा पत्र दि रिवोलूशनरी को पूरे उत्तर प्रदेश के प्रत्येक जिले तक पहुँचाने में अशफ़ाक़ की सराहनीय भूमिका को देखते हुए एच०आर०ए० की केन्द्रीय कार्यकारिणी के सदस्य योगेश चन्द्र चटर्जी ने अशफ़ाक़ को बिस्मिल का सहकारी (लेफ्टिनेण्ट) मनोनीत किया और प्रदेश की जिम्मेवारी इन दोनों के कन्धों पर डाल कर स्वयं बंगाल चले गये।\n\nबंगाल में शचीन्द्रनाथ सान्याल व योगेश चन्द्र चटर्जी जैसे दो प्रमुख व्यक्तियों के गिरफ्तार हो जाने पर हिन्दुस्तान रिपब्लिकन ऐसोसियेशन का पूरा दारोमदार बिस्मिल के कन्धों पर आ गया। इसमें शाहजहाँपुर से प्रेम कृष्ण खन्ना, ठाकुर रोशन सिंह के अतिरिक्त अशफ़ाक़ उल्ला ख़ाँ का योगदान सराहनीय रहा। जब आयरलैण्ड के क्रान्तिकारियों की तर्ज पर जबरन धन छीनने की योजना बनायी गयी तो अशफ़ाक़ ने अपने बड़े भाई रियासत उल्ला ख़ाँ की लाइसेंसी बन्दूक और दो पेटी कारतूस बिस्मिल को उपलब्ध कराये ताकि धनाढ्य लोगों के घरों में डकैतियाँ डालकर पार्टी के लिये पैसा इकट्ठा किया जा सके। किन्तु जब बिस्मिल ने सरकारी खजाना लूटने की योजना बनायी तो अशफ़ाक़ ने अकेले ही कार्यकारिणी मीटिंग में इसका खुलकर विरोध किया। उनका तर्क था कि अभी यह कदम उठाना खतरे से खाली न होगा; सरकार हमें नेस्तनाबूद कर देगी। इस पर जब सब लोगों ने अशफ़ाक़ के बजाय बिस्मिल पर खुल्लमखुल्ला यह फब्ती कसी-\"पण्डित जी! देख ली इस मियाँ की करतूत। हमारी पार्टी में एक मुस्लिम को शामिल करने की जिद का असर अब आप ही भुगतिये, हम लोग तो चले।\" इस पर अशफ़ाक़ ने यह कहा-\"पण्डित जी हमारे लीडर हैं हम उनके हम उनके बराबर नहीं हो सकते। उनका फैसला हमें मन्जूर है। हम आज कुछ नहीं कहेंगे लेकिन कल सारी दुनिया देखेगी कि एक पठान ने इस ऐक्शन को किस तरह अन्जाम दिया?\" और वही हुआ, अगले दिन ९ अगस्त १९२५ की शाम काकोरी स्टेशन से जैसे ही ट्रेन आगे बढी़, राजेन्द्रनाथ लाहिड़ी ने चेन खींची, अशफ़ाक़ ने ड्राइवर की कनपटी पर माउजर रखकर उसे अपने कब्जे में लिया और राम प्रसाद बिस्मिल ने गार्ड को जमीन पर औंधे मुँह लिटाते हुए खजाने का बक्सा नीचे गिरा दिया। लोहे की मजबूत तिजोरी जब किसी से न टूटी तो अशफ़ाक़ ने अपना माउजर मन्मथनाथ गुप्त को पकडाया और घन लेकर पूरी ताकत से तिजोरी पर पिल पडे। अशफ़ाक़ के तिजोरी तोडते ही सभी ने उनकी फौलादी ताकत का नजारा देखा। वरना यदि तिजोरी कुछ देर और न टूटती और लखनऊ से पुलिस या आर्मी आ जाती तो मुकाबले में कई जाने जा सकती थीं; फिर उस काकोरी काण्ड को इतिहास में कोई दूसरा ही नाम दिया जाता।\n\n२६ सितम्बर १९२५ की रात जब पूरे देश में एक साथ गिरफ्तारियाँ हुईं अशफ़ाक़ पुलिस की आँखों में धूल झोंक कर फरार हो गये। पहले वे नेपाल गये कुछ दिन वहाँ\nरहकर कानपुर आ गये और गणेशशंकर विद्यार्थी के प्रताप प्रेस में २ दिन रुके। वहाँ से बनारस होते हुए बिहार के एक जिले डाल्टनगंज में कुछ दिनों नौकरी की परन्तु पुलिस को इसकी भनक लगने से पहले उत्तर प्रदेश के शहर कानपुर वापस आ गये। विद्यार्थी जी ने उन्हें अपने पास से कुछ रुपये देकर भोपाल उनके बड़े भाई रियासत उल्ला ख़ाँ के पास भेज दिया। कुछ समय वहाँ रहकर अशफ़ाक़ राजस्थान गये और अपने भाई के मित्र अर्जुनलाल सेठी के घर ठहरे। सेठी जी की लडकी उन पर फिदा हो गयी और उनके सामने शादी का प्रस्ताव पेश कर दिया। आखिरकार एक रात वे वहाँ से भी रफूचक्कर हो गये और बिहार के उसी जिले डाल्टनगंज पहुँच कर अपनी पुरानी जगह नाम बदल कर नौकरी शुरू कर दी। एक दिन भेद खुल गया तो अशफ़ाक़ ट्रेन पकड कर दिल्ली चले गये और अपने जिले शाहजहाँपुर के ही मूल निवासी एक पुराने दोस्त के घर पर ठहरे। यहाँ भी वही मुसीबत अशफ़ाक़ के पीछे लग गयी। जिसके यहाँ ठहरे हुए थे उस दोस्त की लडकी ने भी अशफ़ाक़ पर डोरे डालने शुरू कर दिये। हालात से आजिज आकर अशफ़ाक़ ने पासपोर्ट बनवा कर किसी प्रकार दिल्ली से बाहर विदेश जाकर लाला हरदयाल से मिलने का मन्सूबा बनाया ही था कि किसी भेदिये की खबर पाकर दिल्ली खुफिया पुलिस के उपकप्तान इकरामुल हक ने उन्हें धर दबोचा। ऐसा कहा जाता है कि उस दोस्त ने ही अशफ़ाक़ को पकडवाने में पुलिस की इमदाद (सहायता) की थी।\n\nयह एक ऐतिहासिक सच्चाई है कि काकोरी काण्ड का फैसला ६ अप्रैल १९२६ को सुना दिया गया था। अशफ़ाक़ उल्ला ख़ाँ और शचीन्द्रनाथ बख्शी को पुलिस बहुत बाद में गिरफ्तार कर पायी थी अत: स्पेशल सेशन जज जे०आर०डब्लू० बैनेट की अदालत में ७ दिसम्बर १९२६ को एक पूरक मुकदमा दायर किया गया। मुकदमे के मजिस्ट्रेट ऐनुद्दीन ने अशफ़ाक़ को सलाह दी कि वे किसी मुस्लिम वकील को अपने केस के लिये नियुक्त करें किन्तु अशफ़ाक़ ने जिद करके कृपाशंकर हजेला को अपना वकील चुना। इस पर एक दिन सी०आई०डी० के पुलिस कप्तान खानबहादुर तसद्दुक हुसैन ने जेल में जाकर अशफ़ाक़ से मिले और उन्हें फाँसी की सजा से बचने के लिये सरकारी गवाह बनने की सलाह दी। जब अशफ़ाक़ ने उनकी सलाह को तबज्जो नहीं दी तो उन्होंने एकान्त में जाकर अशफ़ाक़ को समझाया- \n\nइतना सुनते ही अशफ़ाक़ की त्योरियाँ चढ गयीं और वे गुस्से में डाँटकर बोले- \nइतना सुनते ही बेचारे कप्तान साहब (तसद्दुक हुसैन) की सिट्टी-पिट्टी गुम हो गयी और वे अपना सा मुँह लेकर वहाँ से चुपचाप खिसक लिये। बहरहाल १३ जुलाई १९२७ को पूरक मुकदमे (सप्लीमेण्ट्री केस) का फैसला सुना दिया गया - दफा १२० (बी) व १२१ (ए) के अन्तर्गत उम्र-कैद और ३९६ के अन्तर्गत सजाये-मौत अर्थात् फाँसीका दण्ड।\n\nजज ने अपने फैसले में साफ-साफ लिखा था कि इन अभियुक्तों ने अपने व्यक्तिगत लाभ के लिये यह षड्यन्त्र नहीं किया मगर फिर भी अगर ये लोग अपने किये पर पश्चाताप प्रकट करें तो सजा कम की जा सकती है। वकील की सलाह पर लखनऊ जेल में जाकर अशफ़ाक़ बिस्मिल से मिले और उनका मत जानना चाहा। इस पर बिस्मिल ने उन्हें समझाया कि जिस प्रकार शतरंज के खेल में हारी हुई बाजी जीतने के लिये कभी कभार अपने एक दो मोहरे मरवाने ही पडते है, ठीक उसी प्रकार हम लोग भी माफीनामा दायर कर अपने को मौत की सजा से बचा सकें तो बेहतर रहेगा। सात साल में उम्र-कैद पूरी हो जाने के बाद हम इससे भी भयंकर काण्ड करके इस बेरहम सरकार की नाक में दम कर देंगे। पारस्परिक सहमति से उधर राम प्रसाद बिस्मिल ने और इधर अशफ़ाक़ उल्ला ख़ाँ ने अपना-अपना माफीनामा दायर कर दिया। अशफ़ाक़ ने पहला माफीनामा ११ अगस्त १९२७ व दूसरा माफीनामा २९ अगस्त १९२७ को लिखकर भेजा। इसके अतिरिक्त वकील की सलाह पर एक और मर्सी-अपील अशफ़ाक़ की माँ मुसम्मात मजहूरुन्निशाँ बेगम की तरफ से वायसराय तथा गवर्नर जनरल को भेजी गयी परन्तु उस पर कोई विचार ही नहीं हुआ।\n\nअशफ़ाक़ व उनकी माँ के बाद विधान सभा सदस्यों ने संयुक्त रूप से हस्ताक्षर करके संयुक्त प्रान्त के गवर्नर विलियम मोरिस को एक मेमोरेण्डम नैनीताल भेजा। उसके साथ ही पं० गोविन्द वल्लभ पन्त व सी०वाई० चिन्तामणि ने भी एक प्रार्थना पत्र भेजा किन्तु सब प्रयत्न बेकार ही रहे। २२ सितम्बर १९२७ को होम सेक्रेटरी एच० डब्लू० हेग ने अपनी फाइनल रिपोर्ट दी जिसके अन्त में उसने स्पष्ट लिखा था- \"इन लोगों का उद्देश्य एक स्थापित सरकार को उलटना था। यह चूँकि पूरी तरह सिद्ध हो चुका है अत: इस मामले में फाँसी ही दी जा सकती है, जबकि बंगाल षड्यन्त्र में, जिसकी यह एक शाखा थी, अब तक ऐसी कोई तथ्यात्मक पुष्टि नहीं हुई है; अत: वहाँ के लोगों को फाँसी की सजा से मुक्त रखा गया है। मुझे पक्का विश्वास है कि यदि इन्हें फाँसी की सजा न देकर जिन्दा छोड दिया गया तो ये बंगाल तो क्या, पूरे हिन्दुस्तान में फैल जायेंगे।\"\n\nइन तमाम अपीलों व दलीलों का इतना असर जरूर हुआ कि फाँसी की तारीख दो बार आगे बढा दी गयी। पह्ले यह तारीख १६ सितम्बर १९२७ थी, बाद में ११ अक्टूबर १९२७ हुई। चूँकि लन्दन की प्रिवी-कौंसिल में मर्सी-अपील जा चुकी थी अत: फाँसी की तारीख फिर से आगे के लिये टाल दी गयी। आखिरकार १९ दिसम्बर १९२७ की तारीख मुकर्रर हुई और इसकी सूचना चारो जेलों को भेज दी गयी। फैजाबाद जेल में यह सूचना पहुँचते ही अशफ़ाक़ ने २९ नवम्बर १९२७ को अपने भाई रियासत उल्ला ख़ाँ, १५ दिसम्बर १९२७ को अपनी वालिदा मोहतरमा मजहूरुन्निशाँ बेगम तथा १६ दिसम्बर १९२७ को अपनी मुँह बोली बहन नलिनी दीदी को खत लिखा और खुदा की इबादत में जुट गये।\n\nजुमेरात (गुरुवार), १५ दिसम्बर १९२७ की शाम फैजाबाद जेल की काल कोठरी से अशफ़ाक़ उल्ला ख़ाँ ने अपना यह आखिरी पैगाम हिन्दुस्तान के अवाम के नाम लिखकर उर्दू भाषा में भेजा था। उनका मकसद यह था कि मुस्लिम समुदाय के लोग इस पर खास तवज्जो अता करें। एक पुलिस अधिकारी पं० विद्यार्णव शर्मा की पुस्तक युग के देवता : बिस्मिल और अशफ़ाक़ में पृष्ठ संख्या १७२ से १७८ तक यह पूरा सन्देश दिया हुआ है उसी में से कुछ खास अंश विकिपीडिया के दर्शकों हेतु यहाँ पर दिये जा रहे हैं।\nइसके बाद उन्होंने हिन्दू-मुस्लिम एकता के फायदे, अहमदाबाद कांग्रेस जैसा इत्तिहाद (मेलमिलाप), गोरी अंग्रेजियत का भूत उतारने की बात करते हुए देश के लोगों से विदेशी मोह व देशी चीजों से नफरत का त्याग करने की नायाब नसीहत देते हुए चन्द अंग्रेजी पंक्तियों के साथ रुखसत होने की गुजारिश की थी।\n\nशाहजहाँपुर के आग्नेय कवि स्वर्गीय अग्निवेश शुक्ल ने यह भावपूर्ण कविता लिखी थी जिसमें उन्होंने फैजाबाद जेल की काल-कोठरी में फाँसी से पूर्व अपनी जिन्दगी की आखिरी रात गुजारते हुए अशफ़ाक़ के दिलो-दिमाग में उठ रहे जज्वातों के तूफान को हिन्दी शब्दों का खूबसूरत जामा पहनाया है। विकिपीडिया के पाठकों की सेवा में यहाँ उस कविता के चुनिन्दा अंश दिये जा रहे हैं:\nफाँसी वाले दिन सोमवार दिनांक १९ दिसम्बर १९२७ को अशफ़ाक़ हमेशा की तरह सुबह उठे, शौच आदि से निवृत्त हो स्नान किया। कुछ देर वज्रासन में बैठ कुरान की आयतों को दोह्रराया और किताब बन्द करके उसे आँखों से चूमा। फिर अपने आप जाकर फाँसी के तख्ते पर खडे हो गये और कहा- \"मेरे ये हाथ इन्सानी खून से नहीं रँगे। खुदा के यहाँ मेरा इन्साफ होगा।\" फिर अपने आप ही फन्दा गले में डाल लिया। अशफ़ाक़ की लाश फैजाबाद जिला कारागार से शाहजहाँपुर लायी जा रही थी। लखनऊ स्टेशन पर गाडी बदलते समय कानपुर से बीमारी के बावजूद चलकर आये गणेशशंकर विद्यार्थी ने उनकी लाश को अपने श्रद्धा-सुमन अर्पित किये। पारसीशाह फोटोग्राफर से अशफ़ाक़ के शव का फोटो खिंचवाया और अशफ़ाक़ के परिवार जनों को यह हिदायत देकर कानपुर वापस चले गये कि शाहजहाँपुर में इनका पक्का मकबरा जरूर बनवा देना, अगर रुपयों की जरूरत पडे तो खत लिख देना मैं कानपुर से मनीआर्डर भेज दूँगा। अशफ़ाक़ की लाश को उनके पुश्तैनी मकान के सामने वाले बगीचे में दफ्ना दिया गया। उनकी मजार पर संगमरमर के पत्थर पर अशफ़ाक़ उल्ला ख़ाँ की ही कही हुई ये पंक्तियाँ लिखवा दी गयीं:\n\nअशफ़ाक़ यह पहले से ही जानते थे कि उनकी शहादत के बाद हिन्दुस्तान में लिबरल पार्टी यानी कांग्रेस ही पावर में आयेगी और उन जैसे आम तबके के बलिदानियों का कोई चर्चा नहीं होगा; सिर्फ़ शासकों के स्मृति-लेख ही सुरक्षित रखे जायेंगे। तभी तो उन्होंने ये क़ता कहकर वर्तमान हालात की भविष्य-वाणी बहुत पहले सन् १९२७ में ही कर दी थी:\n\nगनीमत है गणेशशंकर विद्यार्थी ने २०० रुपये का मनीआर्डर भेजकर अशफ़ाक़ की मजार पर छत डलवा कर उसे धूप के साये से बचा लिया।\n\nराम प्रसाद 'बिस्मिल' की तरह अशफ़ाक़ भी बहुत अच्छे शायर थे। इन दोनों की शायरी की अगर तुलना की जाये तो रत्ती भर का भी फर्क आपको नजर नहीं आयेगा। पहली बार की मुलाकात में ही बिस्मिल अशफ़ाक़ के मुरीद हो गये थे जब एक मीटिंग में बिस्मिल के एक शेर का जबाव उन्होंने अपने उस्ताद जिगर मुरादाबादी की गजल के मक्ते से दिया था। जब बिस्मिल ने कहा-\nतो अशफ़ाक़ ने \"आमीन\" कहते हुए जबाव दिया-\nएक रोज का वाकया है अशफ़ाक़ आर्य समाज मन्दिर शाहजहाँपुर में बिस्मिल के पास किसी काम से गये। संयोग से उस समय अशफ़ाक़ जिगर मुरादाबादी की यह गजल गुनगुना रहे थे-\nबिस्मिल यह शेर सुनकर मुस्करा दिये तो अशफ़ाक़ ने पूछ ही लिया-\"क्यों राम भाई! मैंने मिसरा कुछ गलत कह दिया क्या?\" इस पर बिस्मिल ने जबाब दिया- \"नहीं मेरे कृष्ण कन्हैया! यह बात नहीं। मैं जिगर साहब की बहुत इज्जत करता हूँ मगर उन्होंने मिर्ज़ा गालिब की पुरानी जमीन पर घिसा पिटा शेर कहकर कौन-सा बडा तीर मार लिया। कोई नयी रंगत देते तो मैं भी इरशाद कहता।\" अशफ़ाक़ को बिस्मिल की यह बात जँची नहीं; उन्होंने चुनौती भरे लहजे में कहा- \"तो राम भाई! अब आप ही इसमें गिरह लगाइये, मैं मान जाऊँगा आपकी सोच जिगर और मिर्ज़ा गालिब से भी परले दर्जे की है।\" उसी वक्त पण्डित राम प्रसाद 'बिस्मिल' ने ये शेर कहा-\n\nयह सुनते ही अशफ़ाक़ उछल पडे और बिस्मिल को गले लगा के बोले- \"राम भाई! मान गये; आप तो उस्तादों के भी उस्ताद हैं।\"\n\nइसके बाद तो अशफ़ाक़ और बिस्मिल में होड-सी लग गयी एक से एक उम्दा शेर कहने की। परन्तु अगर ध्यान से देखा जाये तो दोनों में एक तरह की टेलीपैथी काम करती थी तभी तो उनके जज्बातों में एकरूपता दिखायी देती है। मिसाल के तौर पर चन्द मिसरे हाजिर हैं:\nबिस्मिल का यह शेर- \nअशफ़ाक़ की इस कता के कितना करीब जान पड़ता है- \nमुल्क की माली हालत को खस्ता होता देखकर लिखी गयी बिस्मिल की ये पंक्तियाँ-\nअशफ़ाक़ के इस शेर से कितनी अधिक मिलती हैं- \nइसी प्रकार वतन की बरवादी पर बिस्मिल की पीडा- \nसे मिलता जुलता अशफ़ाक़ का यह शेर किसी भी तरह अपनी कैफियत में कमतर नहीं-\nबिस्मिल की एक बडी मशहूर गजल उम्मीदे-सुखन की ये पंक्तियाँ- \nअशफ़ाक़ को बहुत पसन्द थीं। उन्होंने इसी बहर में सिर्फ एक ही शेर कहा था जो उनकी अप्रकाशित डायरी में इस प्रकार मिलता है:-\nजिन्हें अशफ़ाक़ और बिस्मिल की शायरी का विशेष या तुलनात्मक अध्ययन करना हो वे किसी भी पुस्तकालय में जाकर स्वाधीनता संग्राम के क्रान्तिकारी साहित्य का इतिहास ग्रन्थावली का दूसरा भाग देख सकते हैं।\n\n\n\n", "id": "30742", "title": "अशफ़ाक़ुल्लाह ख़ाँ"}
{"url": "https://hi.wikipedia.org/wiki?curid=30743", "text": "प्रेम कुमार धूमल\n\nप्रेम कुमार धूमल (जन्म 10 अप्रैल 1944) हिमाचल प्रदेश के पूर्व मुख्यमंत्री है। वे राजनैतिक दल भारतीय जनता पार्टी के सदस्य के रूप में हिमाचल प्रदेश विधानसभा की हमीरपुर सीट का प्रतिनिधित्व करते हैं। \nप्रेम कुमार धूमल 10 अप्रैल 1944 को गांव समीरपुर जिला हमीरपुर में पैदा हुए। इनकी प्रारंभिक शिक्षा मिडिल स्कूल भगवाड़ा में हुई और मैट्रिक डीएवी हाई स्कूल टौणी देवी, जिला हमीरपुर से की। 1970 में इन्होंने दोआबा कालेज जालंधर में एमए इंग्लिश में सर्वोच्च स्थान प्राप्त किया। इन्होंने पंजाब, विश्वविद्यालय (जालंधर) में प्रवक्ता के रूप में कार्य किया। तत्पश्चात दोआबा कालेज जालंधर चले गए। नौकरी करते हुए इन्होंने एलएलबी किया। 1984 में इन्होंने संसदीय चुनावों में भाग लिया और पराजित हुए, किंतु 1989 में विजयी हुए। 1991 में पुनः हमीरपुर की लोकसभा सीट से विजयी हुए तथा हिमाचल प्रदेश की बीजेपी इकाई के अध्यक्ष बने। 1996 के लोकसभा चुनावों में हार का सामना करना पड़ा। फिर 1998 के विधानसभा चुनावों में बमसन क्षेत्र से जीतकर प्रदेश में भाजपा-हिविंका गठबंधन के मार्च 1998 से मार्च 2003 तक मुख्यमंत्री रहे। दिसंबर 2007 से दिसंबर 2012 तक वह मुख्यमंत्री पद पर आसीन रहे।\n\n", "id": "30743", "title": "प्रेम कुमार धूमल"}
{"url": "https://hi.wikipedia.org/wiki?curid=30744", "text": "हिमाचल प्रदेश के मुख्यमन्त्रियों की सूची\n\nहिमाचल प्रदेश के मुख्यमंत्रियों की सूची \n", "id": "30744", "title": "हिमाचल प्रदेश के मुख्यमन्त्रियों की सूची"}
{"url": "https://hi.wikipedia.org/wiki?curid=30745", "text": "पाकिस्तान पीपल्स पार्टी\n\nपाकिस्तान पीपल्ज़ पार्टी (), जिसे पी॰पी॰पी॰ भी कहा जाता है, पाकिस्तान का एक प्रमुख राजनैतिक दल है। इसकी विचारधार गणतांत्रिक समाजवाद है। इसकी स्थापना ३० नवम्बर १९६७ में ज़ुल्फ़िकार अली भुट्टो ने नेतृत्व में हुई थी। उसी समय से इस पार्टी का नेता हमेशा कोई भुट्टो-ज़रदारी परिवार का सदस्य ही रहा है। पार्टी का केंद्र पाकिस्तान के दक्षिणी सिंध प्रान्त में है, जहाँ भुट्टो परिवार की जड़ें हैं, लेकिन यह पाकिस्तानी पंजाब, बलोचिस्तान, ख़ैबर पख़्तूनख़्वा और गिलगित-बाल्तिस्तान में भी सहमती पाती रही है। वर्तमान काल में यही पार्टी पाकिस्तान में केंद्रीय स्तर पर सत्ता में हैं। पाकिस्तान के तीन शासक - ज़ुल्फ़िकार अली भुट्टो, बेनज़ीर भुट्टो और आसिफ़ अली ज़रदारी - इस पार्टी से सम्बंधित रहे हैं।\n\n", "id": "30745", "title": "पाकिस्तान पीपल्स पार्टी"}
{"url": "https://hi.wikipedia.org/wiki?curid=30746", "text": "बिलावल भुट्टो ज़रदारी\n\nबिलावल भुट्टो जरदारी (जन्म: 21 सितंबर 1988) पाकिस्तान पीपुल्स पार्टी (पीपीपी) के वर्तमान अध्यक्ष है। वे पाकिस्तान की पूर्व प्रधानमंत्री दिवंगत बेनजीर भुट्टो और आसिफ अली जरदारी के एकलौते पुत्र है।\n\n</div>\n", "id": "30746", "title": "बिलावल भुट्टो ज़रदारी"}
{"url": "https://hi.wikipedia.org/wiki?curid=30747", "text": "आसिफ अली ज़रदारी\n\nआसिफ़ अली ज़रदारी (, ; जन्म 26 जुलाई 1955) एक पाकिस्तानी राजनीतिज्ञ और पाकिस्तान पीपुल्स पार्टी के सह अध्यक्ष हैं। वे 2008 से 2013 तक पाकिस्तान के 11वें राष्ट्रपति के रूप में पदस्थ रहे। वो पाकिस्तान के प्रथम लोकतान्त्रिक रूप से निर्वाचित राष्ट्रपति हैं जिन्होंने अपना पाँच वर्ष का कार्यकाल पूर्ण करके अन्य निर्वाचित रूप से चुने हुए राष्ट्रपति को कार्यभार सौंपा।। वे सिन्धी हैं जिनका मूल रूप से बलोच जातियता के एक जमींदार जनजाति से हैं। 1987 में बेनज़ीर भुट्टो से शादी के बाद उन्हें बहुत शोहरत मिली और वो पाकिस्तान के प्रथम पुरुष बनने का सौभाग्य प्राप्त कर सके। 1993 से 1996 के मध्य दूसरे भुट्टो सरकार के कार्यकाल में संघीय निवेश मंत्री, खुफिया ब्यूरो के महानिदेशक और संघीय जांच एजेंसी के प्रमुख सहित उन्होंने विभिन्न कैबिनेट पदों का कार्यभार सम्भाला।\nउन्हें 1996 के अन्त में भुट्टो सरकार के गिरने के बाद भ्रष्टाचार के आरोपों में गिरफ्तार किया गया।\n\n\n", "id": "30747", "title": "आसिफ अली ज़रदारी"}
{"url": "https://hi.wikipedia.org/wiki?curid=30748", "text": "डैनियल रैड्क्लिफ़\n\nडैनियल जैकब रैडक्लिफ (जन्म-23 जुलाई 1989) एक अंग्रेज़ अभिनेता हैं एवं इन्हें लोकप्रिय पुस्तक श्रृंखला पर आधारित फीचर फिल्म श्रृंखला में हैरी पॉटर का किरदार निभाने के लिए मुख्य रूप से जाना जाता है।\nरैडक्लिफ मंच-प्रस्तुतियों एवं कई TV कार्यक्रमों व फिल्मों में भी नज़र आये हैं, जिनमें ITV की फिल्म \"माई बॉय जैक\" एवं \"ऐकव्स\" नामक मंच-प्रस्तुति शामिल हैं, जिसके लिए उन्हें ड्रामा डेस्क अवार्ड के लिए नामांकित किया गया था।\n\nडैनियल रैडक्लिफ का जन्म इंग्लैंड के पश्चिम लंदन, हैमरस्मिथ स्थित क्वीन चार्लोट्स अस्पताल में हुआ था। वे अपने पिता एलेन जॉर्ज रैडक्लिफ, एक साहित्यिक एजेंट तथा माता मर्सिया जिनाइन ग्रेशम (नी मर्सिया ग्रेशम जैकबसन)-एक कास्टिंग एजेंट, जो BBC के लिए द इंस्पेक्टर लिनली मिस्ट्रीज़\" ' एवं सबसे हालिया वाक अवे एंड आई स्टंबल\" आदि कई फिल्मों में शामिल रही हैं- की इकलौती संतान हैं। रैडक्लिफ की माता एक यहूदी हैं एवं वेस्टक्लिफ ऑन सी, एसेक्स की निवासी हैं (उनके परिवार के उपनाम का \"गरशौन\" से अंग्रेजीकरण कर लिया गया था); एवं उनके पिता प्रोटेस्टेंटधर्मी हैं एवं वे मूलतः उत्तरी आयरलैंड के निवासी हैं।\n\nरैडक्लिफ ने सबसे पहले पांच साल की उम्र में अभिनय करने की इच्छा ज़ाहिर की। दिसंबर 1999 में, उन्होंने चार्ल्स डिकेंस के उपन्यास \"'डेविड कॉपरफील्ड\" ' के BBC के दो भागों में बंटे एक टीवी रूपांतरण से अपने अभिनय की शुरुआत की, जिसमें उन्होंने एक युवा लड़के के रूप में उपन्यास का शीर्षक-किरदार निभाया। \n\nवर्ष 2000 में निर्माता डेविड हेमैन ने, लन्दन के स्टोंस इन हिज़ पॉकेट्स\" ' नामक एक निर्माण कार्य के दौरान, हैरी पॉटर के किरदार के लिए रैडक्लिफ को ऑडिशन देने को कहा. उसी साल अगस्त के महीने में, कई ऑडिशन देने के बाद, उन्हें जे.के.रॉलिंग की पुरस्कृत पुस्तक श्रृंखला के बड़े बजट के रूपांतरण में किरदार निभाने के लिए चुना गया। स्वयं रॉलिंग ने इस चयन को मंज़ूरी दी: \"रैडक्लिफ का स्क्रीन टेस्ट देखने के बाद मुझे नहीं लगता कि क्रिस कोलंबस को उससे बेहतर हैरी मिल सकता था।\" वर्ष 2001 में रैडक्लिफ ने द टेलर ऑफ पनामा\" ' नामक फिल्म में पियर्स ब्रोसनन के साथ सहायक भूमिका निभा कर अपने फ़िल्मी कैरियर की शुरुआत की एवं उसी वर्ष बाद में हैरी पॉटर श्रृंखला की पहली फिल्म \"'हैरी पॉटर एंड द फिलोसोफर्स स्टोन\" ' रिलीज़ हुई।\n\nरैडक्लिफ ने इसके अलावा हैरी पॉटर की अगली पांच फिल्म रूपान्तरों - \"हैरी पॉटर एंड द चेंबर ऑफ सीक्रेट्स\" (2002), \"हैरी पॉटर एंड द प्रिज़नर ऑफ अज़्काबन\" (2004), \"हैरी पॉटर एंड द गॉबलेट ऑफ फायर\" (2005), \"हैरी पॉटर एंड द ऑर्डर ऑफ द फीनिक्स\" (2007) एवं \"हैरी पॉटर एंड द हाफ-ब्लड प्रिंस\" (2009)- में भी अभिनय किया है। उन्होनें सातवीं व आठवीं फ़िल्में -\"हैरी पॉटर एंड द डेथली हैलोज़\" भाग-I व II-भी साइन की हैं, जो क्रमशः 2010 एवं 2011 में आने वाली हैं। रैडक्लिफ इस अंतिम फिल्म को दो भागों में बांटने के फैसले से काफी खुश हैं, क्योंकि उनके हिसाब से इस चरमोत्कर्ष पुस्तक में किसी भी तरह की कटौती उचित नहीं है। ये फ़िल्में बॉक्स ऑफिस पर लगातार अच्छे परिणाम ला रही हैं।\n\nवर्ष 2002 में, रैडक्लिफ \"केनेथ ब्राना\" (जो हैरी पॉटर एंड द चेंबर ऑफ सीक्रेट्स\" ' में प्रोफ़ेसर लोखार्ट के किरदार में रैडक्लिफ के साथ नज़र आये थे) द्वारा निर्देशित वेस्ट एन्ड प्रोडक्शन की फिल्म द प्ले व्हाट आई रोट\" 'में मेहमान कलाकार के रूप में नज़र आये। वर्ष 2006 में, उन्होनें टेलीविज़न श्रृंखला एक्स्ट्राज़\" ' में अपनी पैरोडी के रूप में तथा साथ ही स्वतंत्र ऑस्ट्रेलियाई नाटक डिसेम्बर बॉयज़\" ' के फिल्मांकन में नज़र आकर, एक बाल कलाकार से वयस्क अभिनेता का रूप लेना प्रारंभ किया। छह हफ़्तों में पूरी होने वाली यह फिल्म 14 सितम्बर 2007 को वार्नर ब्रोस द्वारा उत्तरी अमेरिका में रिलीज़ की गयी। रैड क्लिफ ने अपने ऑस्ट्रेलियाई उच्चारण को पक्का करने के लिए एक भाषा-प्रशिक्षक के साथ छह महीनो तक काम किया। उन्होनें यह किरदार इसलिए चुना क्योंकि वे एक ऐसी फिल्म में काम करना चाहते थे, जिसमें उनका किरदार केंद्रीय न होकर सहायक हो। इसके बाद, रैडक्लिफ 27 फ़रवरी 2007 में पिटर शेफ़र के नाटक 'ऐकव्स' के रिवाइवल में एलेन स्ट्रेंग, घुड़साल में काम करने वाला एक ऐसा लड़का जिसपर घोड़ों का जूनून सवार हो, के किरदार में नज़र आये। इस भूमिका ने रिलीज़ से पहले ही मीडिया का भरपूर ध्यान बटोरा एवं इसकी अग्रिम बिक्री 2 मिलियन डॉलर से भी ऊपर पहुंच गयी, चूंकि इस फिल्म के एक दृश्य में रैडक्लिफ नग्न नज़र आये थे। फिल्म समीक्षक उनकी छवि से भिन्न इस किरदार में उनकी सूक्ष्मता व गहराई से प्रभावित थे, इसलिए रैडक्लिफ के अभिनय को समीक्षकों से सकारात्मक समीक्षाएं मिलीं। ऐकव्स में रैडक्लिफ का अंतिम प्रदर्शन 9 जून 2007 को हुआ। इसके बाद वह प्रस्तुति न्यूयॉर्क शहर के ब्रॉडवे में चली गई, जहां इसका पहला प्रदर्शन 25 सितम्बर 2008 को हुआ। रैडक्लिफ ने यहां 'एलेन स्ट्रेंग' का अपना किरदार रिचर्ड ग्रिफिथ्स के साथ बदल लिया, जो लन्दन की ऐकव्स प्रस्तुति में भी उनके साथ थे एवं जिन्होंने हैरी पॉटर श्रृंखला में वरनॉन की भूमिका निभाई थी। नाटक की शुरुआत से पूर्व उन्होंने कहा कि वे ब्रॉडवे में अपने किरदार को दोहराने में घबराहट महसूस कर रहे थे, चूंकि उनके हिसाब से अमेरिकी दर्शक लन्दन के दर्शकों से ज़्यादा समझदार है।\n2007 की गर्मियों के दौरान, उन्होंने प्रथम विश्व युद्ध के दौरान रुडयार्ड किपलिंग के पुत्र की मृत्यु की सच्ची घटना पर आधारित ITV के नाटक \"'माई बॉय जैक\" ' की फिल्म बनायीं, जिसे UK में स्मरण दिवस 2007 पर प्रसारित किया गया एवं अमेरिका में 20 अप्रैल 2008 को सर्वप्रथम प्रदर्शित किया गया। इस फिल्म में रैडक्लिफ ने प्रथम विश्व युद्ध के दौर के एक सैनिक व लेखक रुडयार्ड किपलिंग के पुत्र जैक किपलिंग की भूमिका निभाई. इस भूमिका के बारे में, उन्होंने कहा:\n\"मेरी उम्र के बहुत से लोगों के लिए प्रथम विश्व युद्ध सिर्फ इतिहास के पन्नों पर लिखा एक विषय है। \" \"लेकिन मैं इस विषय से हमेशा प्रभावित रहा हूं एवं मुझे लगता है कि यह हमेशा की तरह आज भी उतना ही प्रासंगिक है।\" \n\nसोलह साल की उम्र में, रैडक्लिफ सबसे कम उम्र वाले ऐसे एक-मात्र ग़ैर-शाही नौजवान बन गए, जिनका वैयक्तिक पोर्ट्रेट ब्रिटेन के नैशनल पोर्ट्रेट गैलरी में लगाया गया हो। 13 अप्रैल 2006 को स्टुअर्ट पियर्सन राइट द्वारा बनाये गए उनके पोर्ट्रेट का अनावरण, लन्दन के रॉयल नैशनल थियेटर में नयी प्रदर्शनी के हिस्से के रूप में उदघाटन समारोह में किया गया। इसके बाद उसे नैशनल पोर्ट्रेट गैलरी में रख दिया गया, जहाँ पर वह अब भी स्थित है। पोर्ट्रेट-निर्माण के समय रैडक्लिफ चौदह साल के थे।\n\n9 जुलाई 2007 को, रैडक्लिफ एवं हैरी पॉटर के उनके साथी सदस्य रुपर्ट ग्रिंट व एम्मा वाटसन ने हॉलीवुड के ग्रॉमैन्स चाइनीज़ थियेटर में अपने हाथ, पैर एवं छड़ी के निशान छोड़े.\n\n28 दिसम्बर 2007 को \"न्यूयॉर्क टाइम्स\" में यह घोषणा की गयी कि रैडक्लिफ स्वर्गवासी फोटो-संवाददाता डैन एल्डन के जीवन पर आधारित जर्नी\" ' या द जर्नी इज़ द डेस्टिनेशन\" ' नामक आगामी फिल्म में उनका किरदार निभाएंगे. एल्डन की मां कैथी ने व्यक्तिगत रूप से हीथ लेजर, रायन फिलिप एवं जोक्सिन फिनिक्स आदि अन्य कलाकारों की बजाय रैडक्लिफ को उनके चुलबुलेपन, विनोदी प्रकृति और ऊर्जा को देखते हुए चुना। \n\nरैडक्लिफ ने सर्वप्रथम लड़कों के स्कूल इंडीपेंडेंट ससेक्स हाउस स्कूल से एवं ए.एस.स्तर के लिए इंडीपेंडेंट सिटी ऑफ लन्दन स्कूल से अपनी शिक्षा ग्रहण की। उन्हें 2006 में हुई AS स्तर की तीनों परीक्षाओं में ए ग्रेड हासिल हुआ, लेकिन उसके बाद उन्होंने शिक्षा से विराम लेने का फैसला कर लिया।\n\nरैडक्लिफ का बयान है कि वे एक नास्तिक हैं एवं साथ ही उन्हें 'अपने यहूदी होने का बड़ा गर्व है'. वे विद्रोही रॉक संगीत पसंद करते हैं व सेक्स पिस्टोल्स एवं द लिबरटीन्स से लेकर आर्कटिक मंकीज़ एवं हालिया हार्ड-फाई, जेक पिनेट एवं केट नाश जैसे धारा के विपरीत चलने वाले बैंडों के प्रशंसक हैं। द होल्ड स्टेडी उनका पसंदीदा बैंड है। नवम्बर 2007 में, रैडक्लिफ ने जेकॉब गरशॉन के उपनाम से कई कवितायें प्रकाशित कीं. \"'एटीट्यूड\" ' के 2009 अंक में रैडक्लिफ ने लिबरल डेमोक्रेट पार्टी के लिए अपने समर्थन की घोषणा की, जिससे वे ऐसा करने वाली गिनी-चुनी हस्तियों में से एक बन गए।\n\n2006 में \"सन्डे टाइम्स\" की धनाढ्य सूची में रैडक्लिफ नज़र आये, जिसमें उनके निजी संपत्ति को GB£14 मिलियन आंका गया। इसने उन्हें यूनाइटेड किंगडम के सबसे अमीर नौजवानों में से एक बना दिया। 2007 में वे पुनः ब्रिटिश नौजवानों की धनाढ्य सूची में नज़र आये, जिसमें उनकी संपत्ति £17 मिलियन आंकते हुए उन्हें ब्रिटेन के तैतीसवें सबसे अमीर नौजवान व्यक्ति के स्थान पर रखा गया। बताया गया है कि उन्होंने पहली पॉटर फिल्म के लिए तकरीबन £250,000, चौथी फिल्म के लिए तकरीबन £5.6 मिलियन एवं \"हैरी पॉटर एंड द ऑर्डर ऑफ द फीनिक्स\" के लिए £8 मिलियन से भी ज्यादा कमाया है। रैडक्लिफ ने कहा है कि अमीर होने के बावजूद, वे महंगे शौक नहीं रखते. रैडक्लिफ ने यह भी कहा कि चूंकि वे पढ़ना पसंद करते हैं इसलिए उनका मुख्य खर्च पुस्तकों पर ही होता है।\n\nरैडक्लिफ केंट स्थित सिटिंगबोर्न के डेमेल्ज़ा हाउस चिल्ड्रेन्स हौस्पिस सहित विभिन्न स्वयंसेवी संस्थाओं में अनुदान देते आये हैं, जिसके लिए उन्होंने अपने प्रशंसकों से अनुरोध किया है कि वे उन्हें सालगिरह पर उपहार देने के बजाय दान करें। \nफ़रवरी 2005 में रैडक्लिफ ने 2005 के सुनामी पीड़ितों के लिए धन जुटाने में मदद करने के लिए एक 'हॉग्वार्ट्स क्रू' कमीज़ नीलामी के लिए उतारी, जिस पर उन्होंने अपने हस्ताक्षर किये थे। उनका यह टी-शर्ट सुनामी वस्त्र नीलामी का एक हिस्सा था, जिसने श्रीलंका संगठन के पुनर्निर्माण के लिए धन इकट्ठा किया। उन्होंने यह टी-शर्ट \"हैरी पॉटर एंड द गॉबलेट ऑफ फायर\" के निर्माण के दौरान पहना था। ये टी-शर्ट केवल मात्र फिल्म-निर्माण के सदस्यों के लिए ही जारी किये गए थे। उनकी कमीज़ ने £520 या $811.80 रुपया इकठ्ठा किया।\n\nवे एक क्रिकेट प्रेमी भी बन चुके है एवं उन्होंने अपने 18वें सालगिरह पर इंग्लैंड बनाम भारत का पहला टेस्ट मैच देखा. वे अंतिम दिन के खेल की समाप्ति पर भारतीय बल्लेबाजी के उस्ताद सचिन तेंदुलकर तथा अंग्रेज़ सलामी बल्लेबाज़ एंड्रयू स्ट्रॉस के हस्ताक्षर लेने के लिए कतार में भी लगे। इस संबंध में, उन्होंने कहा:\n\"मैं हाल ही में एक साक्षात्कार में लोगों को बता रहा था कि मुझे ऐसा एक सपना आया था कि एंड्रयू स्ट्रॉस अपना बल्ला लेकर मेरा पीछा कर रहे हैं। \" \"यह वेस्ट इंडीज़ श्रृंखला के दौरान हुआ, जब एंड्रयू बहुत अच्छा नहीं खेल रहे थे एवं एक ऑस्ट्रलियाई, जो यह सुन रहा था, ने यह कहा कि मैं स्ट्रॉस की चिंता नहीं करता, अगर वो इस पल तुम्हारी तरफ घूम जाए तो शायद ही चूकेगा.\" \nरैडक्लिफ ने कहा है कि वे 'डिसप्रैक्सिया' नामक एक मस्तिष्क सम्बन्धी विकार से मामूली रूप से ग्रस्त हैं।\n\n\n\n2009 \n\n2008 \n\n2006 \n\n2005 \n\n2003 \n\n2001 \n\n2008 \n\n2007 \nUK)\n\n2006 \n\n2005 \n\n2004 \n\n2003 \n\n2002 \n\n2001 \n\n\n\n", "id": "30748", "title": "डैनियल रैड्क्लिफ़"}
{"url": "https://hi.wikipedia.org/wiki?curid=30749", "text": "बेदरा का युद्ध\n\nडच कम्पनी तथा इंग्लिश कम्पनी के बीच बंगाल के संशाध्नो की प्राप्ति हेतु हुआ था कम्पनी नवाब के पक्ष मे लड़ी थी डच हार गए तथा हमेशा के लिए भारत से चले गए\n", "id": "30749", "title": "बेदरा का युद्ध"}
{"url": "https://hi.wikipedia.org/wiki?curid=30756", "text": "चाणक्य पुरी\n\nयह मध्य दिल्ली का पश्चिमी क्षेत्र है। यहाँ अनेक देशों के दूतावास स्थित हैं। यह प्रशासनिक दृष्टि से अत्यंत महत्वपूर्ण क्षेत्र है। यहाँ सरकारी आवास भी हैं।\n\n\nहवाई दृश्य से लगता है कि अश्वनाल (हॉर्स शू) की आकृति है, जिसमें सभी सङकें लम्बवत एवं क्षैतिज हैं। उत्तर- दक्षिण में मुख्य मार्ग हैं: - न्याय मार्ग, शाँति मार्ग व नीति मार्ग, व अन्य हैं: चन्द्रगुप्त मार्ग, सैन मार्टिन मार्ग, विनय मार्ग एवं डॉ•खोस पी। रिजल मार्ग। इन्हें काटने वाले कौटिल्य मार्ग, पंचशील मार्ग एवं सत्य मार्ग हैं। अश्व नाल का गोल हिस्सा दक्षिण में न्याय मार्ग से बनता है।\n\nइस क्षेत्र में आने वाले मार्ग इस प्रकार से हैं:-\n\n</div>\n\nचाणक्य पुरी का इलाका दिल्ली में एक पाश इलाका तो माना जाता ही है, साथ ही इसे एम्बेसी एरिया भी कहा जाता है क्योंकि सभी प्रमुख देशों के दूतावास इसी इलाके में स्थित हैं। \nदक्षिण पूर्वी हिस्से से लगता हुआ नेहरू पार्क है। यहाँ एक वृहत घास का मैदान है, व पार्क है। यहीँ भैरों मन्दिर भी बना है। इसके उत्तर में अशोक होटल व सम्राट होटल नामक पाँच सितारा होटल भी हैं। दक्षिण में यशवंत प्लेस नामक वाणिज्यिक केन्द्र है, जहाँ चाणक्य सिनेमा बना है। यशवंत प्लेस विदेशियों खासकर एम्बेसी के लोगों व भारत से विदेश आने वाले खासकर दिल्ली के लोगों की पसंदीदा जगह है। यहां ज्यादातर लोग लैदर का सामान व गरम कपड़े खरीदने आते हैं। कपड़ों के अलावा यहां आक्साइड, सोने व मोतियों के गहने भी मिलते हैं। यशवंत प्लेस के काम्पलेक्स में ही चाइनीस फ़ास्ट फ़ूड की कई छोटी-छोटी दुकानें हैं। दक्षिण पश्चिम इलाके में, सरदार पटेल मार्ग पर स्थित हैं होटल मौर्य शेरेटन व होटल ताज पैलेस। यह दोनों भी पाँच सितारा होटल हैं। मौर्य शेरेटन के साथ ही भारत की इंटेलीजेन्स की एक यूनिट का दफ़्तर भी है। इसके अतिरिक्त यहां दिल्ली विश्वविद्यालय के दो प्रमुख महाविद्यालय मैत्रेयी व जीस्स एंड मेरी भी हैं।\n\nचाणक्य पुरी को यहाँ देखने हेतु यहाँ क्लिक करें।\n", "id": "30756", "title": "चाणक्य पुरी"}
{"url": "https://hi.wikipedia.org/wiki?curid=30757", "text": "लोधी कालोनी\n\nलोधी कालोनी दक्षिण मध्य दिल्ली में स्थित है। यहाँ केन्द्र सरकार के आवासीय इमारतें है। यह नैइ दिल्ली के प्राचीनतम क्ष्वेत्रों में आती है।\n\nयह दिल्ली मेट्रो रेल की दक्षिण विस्तार वाली येलो लाइन शाखा का एक प्रस्तावित स्टेशन भी है।\n\n</div>\n\nयुसुफ सराय का नक्शा देखने हेतु क्लिक करें।\n\n", "id": "30757", "title": "लोधी कालोनी"}
{"url": "https://hi.wikipedia.org/wiki?curid=30759", "text": "सफदरजंग विमानक्षेत्र\n\nसफ़दरजंग विमानक्षेत्र (जिसे सफ़दरजंग वायुसेना स्टेशन भी कहा जाता है) भारत की राजधानी नई दिल्ली के दक्षिणी भाग में इसी नाम से बसे क्षेत्र में बना एक विमानक्षेत्र या हवाई अड्डा है। ब्रिटिश राज के समय स्थापित यह हवाई अड्डा तब विलिंग्डन एयरफ़ील्ड के नाम से आरंभ हुआ था। १९२९ में यहां प्रचालन प्रारंभ हुआ जब यह दिल्ली का पहला एवं भारत का दूसरा हवाई अड्डा बना। साउथ एटलांटिक एयर फ़ेरी मार्ग में आने के कारण इसका भरपूर उपयोग द्वितीय विश्व युद्ध में, तथा कालांतर में भारत पाक युद्ध १९७४ में हुआ। कभी लूट्यन्स देल्ही के दक्षिणी छोर पर बसा यह हवाई अड्डा अब पूरे नयी दिल्ली शहर के लगभग बीच में आ गया है। १९६२ तक यह शहर का प्रमुख हवाई अड्डा बना रहा और दशक के अंत तक पूरा प्रचालन नये हवाई अड्डे पालम विमानक्षेत्र को स्थानांतरित हुआ। इसका प्रमुख कारण था इस विमानक्षेत्र का जेट विमान जैसे बड़े वायुयानों को उतार पाने में असमर्थता।\n\n१९२८ में यहीं \"दिल्ली फ़्लाइंग क्लब\" की स्थापना हुई। तब यहां \"देल्ही\" एवं \"रोशनारा\" नामक २ दे हैविलैण्ड मोठ यान हुआ करते थे। हवाई अड्डे पर प्रचालन २००१ तक चला, किन्तु जनवरी २००२ से सरकार ने ९/११ की घटना को देखते हुए उरक्षा की दृष्टि से इस हवाई अड्डे पर प्रचालन को पूर्ण विराम दिया। तब से यह क्लब यहां केवल वायुयान अनुरक्षण एवं मरम्मत पाठ्यक्रम चलाता है। आजकल इसका प्रयोग मात्र राष्ट्रपति एवं प्रधान मंत्री सहित अन्य वीवीआईपी हेलिकॉप्टर्स की पालम हवाई अड्डे तक की यात्राओं के लिये प्रयोग किया जाता है। १९० एकड़ के इस हवाई अड्डे के परिसर में, राजीव गाँधी भवन परिसर बना है, जहां भारतीय नागर विमानन मंत्रालय तथा भारतीय विमानपत्तन प्राधिकरण का निगमित मुख्यालय स्थापित है।\n\nइस वायुक्षेत्र का नाम पहले \"विलिंग्डन एयरफ़ील्ड\" हुआ करता था। यह नाम भारत के तत्कालीन वाइसरॉय तथा गवर्नर जनरल लॉर्ड विलिंग्डन (१९३१-१९३६) से मिला था। तब यह हवाई अड्डा विशाल घास के मैदान में मात्र कुछ छोरदारियों का समूह हुआ करता था। यहां प्रथम एयरमेल उड़ान ३० नवम्बर १९१८ को अवतरित हुई थी। इसी वर्ष लंदन-दिल्ली-काहिरा की भी एक उड़ान यहां आयी थी। हालांकि इसके बाद विमानक्षेत्र को अपना रूप ले लेने में अगला पूरा दशक लगा और तब यहां पहली व्यापारिक (\"कमर्शियल\") उड़ान १९२७ में लैण्ड हुई। आगे आने वाले समय में इस वायुक्षेत्र का नाम आधिकारिक रूप से बदलकर विलिंग्डन एयरपोर्ट हो गया, साथ ही यहां दिल्ली फ़्लाइंग क्लब की भी स्थापना हुई।\n\nसन १९४१ में जब ब्रिटिश भारतीय सेना ने अपनी स्वयं की एयरबॉर्न/पैराशूट इकाई की स्थापना करने की योजना बनाई, तब इसी विमानक्षेत्र के दक्षिण-पश्चिमी कोने में शाही भारतीय वायुसेना के एयर लैण्डिंग स्कूल का आरंभ हुआ। यहीं भारत के प्रथम पैराट्रूपर को प्रशिक्षण मिला था। इसी टोली में प्रथम भारतीय पैराट्रूपर भारतीय चिकित्सा सेवा के लेफ़्टि (बाद में कर्नल) ए.जी.रंगराजन, महावीरचक्र धारक तथा १५२ (भारतीय) पैराशूट बटालियन के रेजिमेण्टल चिकित्सा अधिकारी थे।\n\n१९४७ में भारत की स्वतंत्रता उपरांत इस हवाई अड्डे का नाम बदलकर सफ़दरजंग के मकबरे के नाम पर सफ़दरजंग विमानक्षेत्र कर दिया गया। यह मकबरा विमानक्षेत्र की पृष्ठभूमि में दिखता है। इसने दिल्ली शहर के मुख्य हवाई अड्डे रूप में दो दशकों तक सेवाएं दीं, जब तक की दक्षिण-पश्चिमी दिल्ली में तत्कालीन दिल्ली के बाहरी क्षेत्र में पालम गाँव नामक क्षेत्र में एक नया स्थान नहीं स्वीकृत कर लिया गया। इस नये स्टेशन का गांव के नाम पर पहले पालम वायुसेना स्टेशन के रूप में द्वितीय विश्व युद्ध काल में प्रारंभ हुआ। आज यही विमानक्षेत्र काफ़ी वृहत क्षेत्र में फ़ैला हुआ है और इंदिरा गांधी अंतरराष्ट्रीय हवाई अड्डा कहलाता है। यहां १९६२ में यात्री यातायात बढ़ने के कारण प्रचालन स्थानांतरण किया गया था। हालांकि सफ़दरजंग विमानक्षेत्र का प्रयोग अभी भी सामान्य विमानन उद्देश्यों एवं छोटे प्रोपेलर यानों के उड़ान भरने तथा अवतरण करने हेतु किया जाता है। कालांतर में इस विमानक्षेत्र की उड़ानपट्टी के पूर्वी छोर के निकटस्थ एक फ़्लाईओवर बनने के कारण यानों को अवतरण के लिये सावधान किया जाता है। नये विमानक्षेत्र इंदिरा गांधी अंतरराष्ट्रीय हवाई अड्डे का आकार इसकी तुलना में काफ़ी बड़ा है एवं वहां ३ उड़ान पट्टियां तथा ६० से अधिक अन्तर्देशीय एवं अन्तर्राष्ट्रीय यानों की सुविधा है। \n\n२००१ में ९/११ की घटना के उपरांत भारत के नागर विमानन मंत्रालय ने राष्ट्रपति एवं प्रधानमंत्री के आपातकालीन निकास एवं कुछ अन्य विशेष उड़ानों हेतु सुरक्षित कर दिया है। बाद में २००२ से सुरक्षा की दृष्टि से इस हवाई अड्डे को सभी उड़ान गतिविधियों हेतु बंद कर दिया तथा, दिओल्ली फ़्लाइंग क्लब की सभी उड़ानों को हरियाणा के हिसार शहर में स्थानांतरित कर दिया गया है। तब से यह हवाई अड्डा मुख्यतः वीवीआईपी गणों के अन्तर्राष्ट्रीय हवाई अड्डे तक के गमन हेतु हैलीकॉप्टर उड़ान तक ही सीमित कर दिया गया है। इसका मुख्य कारण सुरक्षा ही रहा है, साथ ही उनके आवागमन के दौरान शहर की सड़कों को बंद करने तथा यातायात अवरोध से बचना भी है।\n२००० के दशक के आरंभ से ही प्रधानमंत्री कभी विदेश याता पर जाते मंत्रिमंडल के सदस्यों तथा अन्य गणमान्य व्यक्तियों से हुए बजाय अन्तर्राष्ट्रीय विमानक्षेत्र के, यहीं विदा लेते हैं। इसके साथ ही ये हवाई-पट्टी पंजाब तथा हरियाणा राज्यों के मुख्य मंत्रियों के आवागमन हेतु छोटे विमानों के लिये प्रयोग होती है। इसके कारण यहां प्रतिमाह लगभग ८० से ९० हैलिकॉप्टर आवागमन होते रहते हैं। कई बार यहां भारतीय विमानपत्तन प्राधिकरण तथा हैलिकॉप्टर सेवा कंपनी पवनहंस भी इसका प्रयोग करती रहती है। कई अवसरों पर पवन हंस यहां से वैष्णो देवी के लिये हैलिकॉप्टर सेवा के आरक्षण भी करता है। हाल के समाचारों के अनुसार भारतीय प्रधानमंत्री के कार्यालय, ७ रेसकोर्स मार्ग से यहां तक एक भूमिगत सुरंग का काम भी होने का विचार था जिसका विमानन मंत्रालय द्वारा कड़ा विरोध किया गया था।\n\nइस हवाई अड्डे का अनुरक्षण एवं प्रबन्धन भारतीय विमानपत्तन प्राधिकरण द्वारा किया जाता है, व यह इन्दिरा गाँधी अन्तर्राष्ट्रीय हवाई अड्डा से नियंत्रित होता है|\n\nनागर विमानन मंत्रालय के अधीन कार्यरत भारतीय विमानपत्तन प्राधिकरण का निगमित मुख्यालय मंत्रालय के साथ ही राजीव गांधी भवन में स्थित है। यह भवन सफ़दरजंग विमानक्षेत्र की भूमि पर ही बना है तथा इसके निर्माण पूर्व भूमि विमानक्षेत्र परिसर में ही आती थी। यह प्राधिकरण ही भारत के अधिकांश विमानक्षेत्रों का प्रबंधन, देखरेख, भारतीय वायुक्षेत्र में वायु यातायात नियंत्रण तथा प्रबंधन करता है। नागर विमानन महानिदेशालय (भारत) का मुख्यालय भी विमानक्षेत्र के सामने ही स्थित है।\n\nएक कॉमिक पुस्तिका शृंखला 'द एड्वेन्चर्स ऑफ टिनटिन में 'टिनटिन इन टिबेट' कड़ी में कप्तान हैड्डोक, स्नोई तथा टिनटिन भारत में रुकते हैं, एवं विलिंग्डन एयरफ़ील्ड (वर्तमान सफ़दरजंग विमानक्षेत्र) से विदा लेते हैं।\n\n", "id": "30759", "title": "सफदरजंग विमानक्षेत्र"}
{"url": "https://hi.wikipedia.org/wiki?curid=30761", "text": "भारतीय विमानपत्तन प्राधिकरण\n\nभारतीय विमानपत्तन प्राधिकरण एक संगठन / प्राधिकरण है, जो कि भारत सरकार के नागर विमानन मंत्रालय के अंतर्गत कार्यरत है। यह भारत के 126 (८९ अंतर्देशीय व २९ नागरिक एन्क्लेव) व 11 अंतर्राष्ट्रीय हवाई अड्डों का अनुरक्षण, प्रबन्धन व विमान यातायात सेवा प्रदान करता है। इसका निगमित मुख्यालय राजीव गाँधी भवन, सफदरजंग विमानक्षेत्र, नई दिल्ली में स्थित है।\n\n", "id": "30761", "title": "भारतीय विमानपत्तन प्राधिकरण"}
{"url": "https://hi.wikipedia.org/wiki?curid=30762", "text": "राजीव गाँधी भवन\n\nयह भारतीय विमानपत्तन प्राधिकरण का निगमित मुख्यालय है। इसके साथ ही यहाँ भारत सरकार का नागर विमानन मंत्रालयभी स्थित है।\n", "id": "30762", "title": "राजीव गाँधी भवन"}
{"url": "https://hi.wikipedia.org/wiki?curid=30763", "text": "खान मार्किट, दिल्ली\n\nयह दिल्ली का एक बाजार है। यह सबसे मँहगे बाजारों में आता है। \n\nयह दिल्ली मेट्रो रेल की दक्षिण विस्तार वाली येलो लाइन शाखा का एक प्रस्तावित स्टेशन भी है।\n\nअँग्रेजी कङियाँ\n", "id": "30763", "title": "खान मार्किट, दिल्ली"}
{"url": "https://hi.wikipedia.org/wiki?curid=30764", "text": "आई एन ए कालोनी\n\nयह दिल्ली की आवासीय कालोनी है।आई एन ए कालोनी दिल्ली शहर का एक क्षेत्र है। \n\nयह दिल्ली मेट्रो रेल की दक्षिण विस्तार वाली येलो लाइन शाखा का एक स्टेशन भी है।\n", "id": "30764", "title": "आई एन ए कालोनी"}
{"url": "https://hi.wikipedia.org/wiki?curid=30767", "text": "जोर बाग\n\nयह नई दिल्ली स्थित लोधी कालोनी व लोधी मार्ग के पास स्थित एक प्राचीन नामित, निजी आवासीय कालोनी है।\n", "id": "30767", "title": "जोर बाग"}
{"url": "https://hi.wikipedia.org/wiki?curid=30772", "text": "धौला कुआँ\n\nयह दक्षिण पश्चिम दिल्ली का महात्मा गाँधी मार्ग पर पडने वाला एक मुख्य चौराहा था। वर्त्तमान में दिल्ली सरकार ने इस पुलों कि एक निर्बाध श्रंखला से इसे एक नया रूप दे दिया हैं। यही से एक मार्ग जयपुर की तरफ जाता हैं। मेट्रो कि एयरपोर्ट लाइन से भी इसे जोड़ दिया गया हैं।\n", "id": "30772", "title": "धौला कुआँ"}
{"url": "https://hi.wikipedia.org/wiki?curid=30789", "text": "मेजर ध्यानचंद राष्ट्रीय स्टेडियम, दिल्ली\n\nमेजर ध्यानचंद राष्ट्रीय स्टेडियम, भारत की राजधानी दिल्ली में राजपथ पर स्थित एक खेल स्टेडियम है। यह मुख्यतः एक मैदानी हॉकी स्टेडियम है, तथा इसकी क्षमता २५००० दर्शकों की है। इस मैदान पर हॉकी विश्वकप (पुरुष) 2010 का आयोजन किया गया था। \n\nइसका नाम प्रसिद्ध भारतीय हॉकी खिलाडी़ मेजर ध्यानचंद के नाम पर रखा गया है।\nध्यानचंद राष्ट्रीय स्टेडियम १९३३ में बनाया गया एवं इसका नाम इरविन एम्फीथियेटर रखा गया। इसके वास्तुकार एंथोनी एस डेमिलो थे। 1951 एशियाई खेल़ो़ं के समय इसका नाम बदलकर राष्ट्रीय स्टेडियम रख दिया गया।\n", "id": "30789", "title": "मेजर ध्यानचंद राष्ट्रीय स्टेडियम, दिल्ली"}
{"url": "https://hi.wikipedia.org/wiki?curid=30793", "text": "केन्द्रीय सचिवालय\n\nयह भारत की राजधानी नई दिल्ली में, रायसीना की पहाङी पर स्थित है। यहाँ भारत सरकार का केन्द्रीय सचिवालय है। इसमें दो इमारतें, बिलकुल एक जैसी, पर प्रतिबिम्ब रूप में राजपथ के उत्तर व दक्षिण में स्थित हैं। इनमें प्रमुख मन्त्रालय के कार्यालय भी स्थित हैं।\n\n\nयह सचिवालय दो इमारतों में विस्तृत है:\nयहां मुख्यतः वित्त मन्त्रालय एवं गह मन्त्रालय स्थित हैं।\n\nयहाँ मुख्यतः रक्षा मन्त्रालय, विदेश मन्त्रालय एवं प्रधान मन्त्री का कार्यालय स्थित है।\n\n", "id": "30793", "title": "केन्द्रीय सचिवालय"}
{"url": "https://hi.wikipedia.org/wiki?curid=30796", "text": "रक्षा मंत्रालय (भारत)\n\nरक्षा मंत्रालय का प्रमुख कार्य है रक्षा और सुरक्षा संबंधी मामलों पर नीति निर्देश बनाना और उनके कार्यान्वयन के लिए उन्हें सुरक्षा बलों के मुख्यालयों, अंतर सेना संगठनों, रक्षा उत्पाद प्रतिष्ठानों और अनुसंधान व विकास संगठनों तक पहुंचाना। सरकार के नीति निर्देशों को प्रभावी ढंग से तथा आवंटित संसाधनों को ध्यान में रखकर उन्हें कार्यान्वित करना भी उसका काम है। रक्षा मंत्रालय चार विभागों का मिला जुला रूप है। इसमें रक्षा विभाग (डीओडी), रक्षा उत्पाद विभाग (डीडीपी), रक्षा अनुसंधान एवं विकास विभाग (डीडीआर एंड डी) और पूर्व सैनिकों के कल्याण और वित्त प्रभाग के विभाग शामिल हैं।\n\nविभाग के प्रमुख कार्य इस प्रकार है -\n\n\nकारगिल समिति की रिपोर्ट के आधार पर मंत्रियों के समूह द्वारा लिए गए निर्णय के अनुसार 1 अक्टूबर 2001 को इंटिग्रेटेड डिफेंस स्टाफ (आईडीएस) की स्था्पना की गई। आईडीएस के लिए स्टाफ तीन सेनाओं, एमई, डीआरडीओ, सश्क्त सेना मुख्यालय, सिविल सेवाओं तथा रक्षा विभाग से मुहैया कराया गया है। वर्तमान में इंटिग्रेटेड डिफेंस स्टाफ सीओएससी के सलाहकार के रूप में कार्यरत है। वर्तमान में आईएसडी अध्यक्ष सीओएसी के सलाहकार स्टाफ के रूप में कार्य कर रहा है।\n\nरक्षा मंत्री को रक्षा संबंधी गतिविधियों में मदद देने के लिए अनेक समितियां होती हैं। स्टाफ समिति का प्रमुख एक ऐसा मंच होता है जो तीनों सेनाओं की गतिविधियों से संबद्ध मामलों पर विचार का स्थांन होता है और यह मंत्रालय को सलाह देता है। स्टाफ का पद सबसे लंबी सेवा वाले सेना प्रमुख को दिया जाता हे और यह तीनों प्रमुखों के बीच बारी-बारी से आता है।\n\nरक्षा मंत्रालय का वित्त विभाग वित्तीय मामलों से जुड़े सभी मुद्दों पर विचार करता है। रक्षा सेवाओं का रक्षा सलाहकार इसका प्रमुख होता है तथा यह रक्षा मंत्रालय से पूर्णतः संबद्ध होता है और सलाहकार की भूमिका निभाता है।\n\nhttp://bharat.gov.in/sectors/defence/index.php\n", "id": "30796", "title": "रक्षा मंत्रालय (भारत)"}
{"url": "https://hi.wikipedia.org/wiki?curid=30797", "text": "वित्त मन्त्रालय\n\nवित्त मंत्रालय सरकार के वित्तीय प्रशासन के लिए जिम्मेदार है। यह देश को प्रभावित करने वाले सभी आर्थिक और वित्तीय मामलों से संबद्ध है। वित्त मंत्रालय के सबसे महत्वपूर्ण कार्यों में नियामक और बजट निर्माण है। मंत्रालय की कुछ प्रमुख जिम्मेदारियों में नियम बनाना, भुगतान करना, उपलब्धियां और सरकारी कर्मचारियों की अन्य सेवा शर्तों का विनियमन शामिल है। यह स्थानीय निधि लेखा परीक्षा, राष्ट्रीय बचत, लॉटरी, बीमा और कोषागार निदेशालय पर प्रशासनिक नियंत्रण रखता है।\n\nमंत्रालय विभिन्न राज्यों के लिए संसाधनों के स्थानांतरण सहित सरकार के व्यय को नियंत्रित करता है। यह देश के सभी वित्तीय लेनदेन की निगरानी के लिए नोडल केंद्र है। इसके अलावा इसका सबसे महत्वपूर्ण कार्य बजट तैयार करना, वर्ष के दौरान प्राप्तियों और व्यय पर नजर रखना है। विभाग का एक अन्य महत्वपूर्ण कार्य धन के पुनः विनियोग की निगरानी है। वित्तीय मामलों से संबंधित नियमों की तैयारी और विभागों द्वारा मांग से संबंधित व्याख्या एक और महत्वपूर्ण कार्य है।\n\nइस मंत्रालय के चार विभाग हैं:\n\n\nhttp://bharat.gov.in/sectors/finance/index.php\n\nhttp://bharat.gov.in/sectors/finance/finance_overview.php\n", "id": "30797", "title": "वित्त मन्त्रालय"}
{"url": "https://hi.wikipedia.org/wiki?curid=30798", "text": "गृह मंत्रालय, भारत सरकार\n\nयह भारत सरकार का मंत्रालय है। गृह मंत्रालय, राज्यों के संवैधानिक अधिकारों में दखल दिए बिना, सुरक्षा, शान्ति एवं सौहार्द बनाए रखने के लिए राज्य सरकारों को जन शक्ति एवं वित्तीय सहायता, मार्गदर्शन एवं विशेषज्ञता प्रदान करता है। इस मंत्रालय के मंत्री माननीय राजनाथ सिंह है।\n\nभारत सरकार (कार्य आबंटन) नियम, 1961 के अंतर्गत गृह मंत्रालय के संघटक विभाग निम्नलिखित हैं:-\n\n\nगृह मंत्रालय के प्रभाग, उनके उत्तरदायित्व के प्रमुख क्षेत्रों को विनिर्दिष्ट करते हुए, निम्नलिखित हैं:-\n\nशान्ति एवं सौहार्द्र, किसी व्यक्ति के विकास एवं उन्नति तथा सामाजिक आकांक्षाओं और एक शक्तिशाली एवं सम्पन्न राष्ट्र के निर्माण के लिए आवश्यक पूर्वापेक्षाएं हैं। इस उद्देश्य की प्राप्ति के लिए यह परिकल्पना की गई है कि गृह मंत्रालय निम्नलिखित प्रयास करेगा:\n\n\nतटवर्ती सीमाओं सहित सीमा प्रबंधन का कार्य देखता है।\nपुलिस, कानून और व्यवस्था तथा पुनर्वास संबंधी कार्य देखता है। \nजम्मू एवं कश्मीर राज्य से संबंधित सभी संवैधानिक उपबंधों तथा राज्य से संबंधित अन्य सभी मामलों को देखता है, सिवाय उन मामलों के जो विदेश मंत्रालय से संबंधित हैं। \nराष्ट्रपति और उप-राष्ट्रपति द्वारा कार्यभार ग्रहण करने संबंधी अधिसूचना, प्रधानमंत्री तथा अन्य मंत्रियों की नियुक्ति संबंधी अधिसूचना आदि का कार्य देखता है।\nराजभाषा से संबंधित संविधान के उपबंधों तथा राजभाषा अधिनियम, 1963 के उपबंधों के कार्यान्वयन का कार्य देखता है।\nकेन्द्र राज्य संबंधों, अंतर्राज्य संबंधों, संघ राज्य क्षेत्रों तथा स्वतंत्रता सेनानी पेंशन संबंधी मामले देखता है।\n\nइस प्रभाग का दायित्व मंत्रालय के सभी प्रशासनिक और सतर्कता मामलों को देखने, मंत्रालय के विभिन्न प्रभागों में कार्य का आवंटन करने और सूचना का अधिकार अधिनियम, 2005 के तहत सूचना प्रस्तुति पर निगरानी रखना है और यह अग्रता सारणी, पद्म पुरस्कार, शौर्य पुरस्कार, जीवन रक्षा पदक पुरस्कार, राष्ट्रीय ध्वज, राष्ट्रीय गान, भारत के राष्ट्रीय संप्रतीक और सचिवालय सुरक्षा संगठन संबंधी मामलों को भी देखता है।\nयह प्रभाग अंतर्राष्ट्रीय सीमाओं के प्रबंधन के लिए देश की प्रशासनिक, राजनयिक, सुरक्षा, आसूचना, विधिक, विनियामक और आर्थिक एजेंसियों द्वारा समन्वय और ठोस कार्रवाई किए जाने संबंधी मामलों और सीमाओं पर सड़कों का निर्माण करने / बाड़ लगाने और तेज रोशनी करने जैसी आधारभूत सुविधाओं के सृजन, सीमा क्षेत्र विकास कार्यक्रम, बहु-उद्देशीय राष्ट्रीय पहचान पत्र की पायलट परियोजना तथा तटीय सुरक्षा संबंधी मामलों को देखता है।\nयह प्रभाग केन्द्र-राज्य संबंधों के कार्य देखता है, जिनमें इस प्रकार के संबंधों को शासित करने वाले संविधानिक प्रावधानों का कार्यान्वयन, राज्यपालों की नियुक्ति, नए राज्यों का सृजन, राज्य सभा / लोक सभा के लिए नामांकन, अन्तर्राज्य सीमा विवाद, राज्यों में अपराध की स्थिति पर निगरानी रखना, राष्ट्रपति शासन लगाना इत्यादि शामिल हैं। \nयह प्रभाग मंत्रालय में समन्वय बनाए रखने, संसदीय मामलों, लोक शिकायतों, मंत्रालय की वार्षिक रिपोर्ट के प्रकाशन, रिकार्ड प्रतिधारण अनुसूची तैयार करने, मंत्रालय की वार्षिक कार्य योजना तैयार करने, मंत्रालय के वर्गीकृत और अवर्गीकृत रिकार्डों की अभिरक्षा, आंतरिक कार्य अध्ययन, अनुसूचित जातियों / अनुसूचित जनजातियों और विकलांग व्यक्तियों से संबंधित विभिन्न रिपोर्टें प्रस्तुत करने का कार्य देखता है।\nआपदा प्रबंधन प्रभाग-I का दायित्व प्राकृतिक और मानव निर्मित आपदाओं (सूखा और महामारी को छोड़कर) से निपटना, राहत प्रदान करना और आवश्यक तैयारी करना है।\nआपदा प्रबंधन प्रभाग-II का दायित्व विधायन, नीति, क्षमता निर्माण, निवारण, प्रशमन और दीर्र्घकालिक पुनर्वास संबंधी कार्य करना है।\nइस प्रभाग का दायित्व एकीकृत वित्त योजना के अन्तर्गत मंत्रालय का बजट तैयार करना, उसको संचालित और नियंत्रित करना है। \nयह प्रभाग वीज़ा, अप्रवासन, नागरिकता, भारत की विदेशी नागरिकता और विदेशी अभिदाय तथा अतिथि सत्कार स्वीकार करने से संबंधित सभी मामलों को देखता है।\nयह प्रभाग स्वतंत्रता सेनानी पेंशन योजना और भूतपूर्व पश्चिमी पाकिस्तान / पूर्वी पाकिस्तान से विस्थापित लोगों के पुनर्वास के लिए योजनाएं बनाता है और उन्हें कार्यान्वित करता है तथा श्रीलंकाई और तिब्बती शरणार्थियों को राहत प्रदान करने की व्यवस्था करता है।\nयह प्रभाग मानवाधिकार संरक्षण अधिनियम और राष्ट्रीय एकता एवं साम्प्रदायिक सद्भाव और अयोध्या से संबंधित मामलों को देखता है। \nयह प्रभाग विभिन्न ग्रुपों / आतंकवादी संगठनों की राष्ट्र विरोधी और विध्वंसात्मक गतिविधियों सहित आंतरिक सुरक्षा और कानून और व्यवस्था, आतंकवाद से संबंधित नीति और परिचालानात्मक मुद्दों, सुरक्षा स्वीकृति, आई एस आई की गतिविधियों के अनुवीक्षण और सामासिक वार्ता प्रक्रिया के एक भाग के रूप में आतंकवाद और नशीले पदार्थों के अवैध व्यापार के संबंध में पाकिस्तान के साथ सचिव स्तर की वार्ता संबंधी मामलों को देखता है। यह प्रभाग शस्त्र और विस्फोटकों, स्वापक पदार्थों, स्वापक पदार्थ नियंत्रण ब्यूरो (एन.सी.बी.), राष्ट्रीय सुरक्षा अधिनियम इत्यादि का कार्य भी देखता है।\nयह प्रभाग भारत के संविधान के अनुच्छेद 370 सहित संविधानिक मामलों तथा जम्मू एवं कश्मीर के संबंध में सामान्य नीति विषयक मामलों और उस राज्य में आतंकवाद / उग्रवाद सें संबंधित मामलों को देखता है। जम्मू और कश्मीर के लिए प्रधानमंत्री के पैकेज के कार्यान्वयन का दायित्व भी इसी प्रभाग का है।\nयह प्रभाग भारतीय दंड संहिता (आई पी सी), दंड प्रक्रिया संहिता और जांच आयोग अधिनियम के विधायी पहलुओं से संबंधित सभी मामलों को देखता है। यह संविधान के तहत राष्ट्रपति की अपेक्षित सहमति वाले राज्य विधायनों, स्वतंत्रता से पहले के भूत-पूर्व शासकों को राजनीतिक पेंशन देने, संविधान के अनुच्छेद 72 के तहत दया याचिका के मामलों को भी देखता है।\nइस प्रभाग का गठन सुरक्षा और विकास दोनों ही दृष्टिकोणों से नक्सली खतरे से प्रभावी ढंग से निपटने के लिए इस मंत्रालय में 19 अक्टूबर 2006 को किया गया है। यह नक्सली स्थिति और प्रभावित राज्यों द्वारा नक्सली समस्या से निपटने के लिए किए जा रहे उपायों पर नज़र रखेगा जिसका उद्देश्य प्रभावित राज्यों द्वारा तैयार की गई / की जाने वाली स्थान विशिष्ट कार्य योजनाओं के अनुरुप मूलभूत पुलिस व्यवस्था और विकास दायित्वों में सुधार करना है और यह प्रभाग नक्सल प्रभावित क्षेत्रों में विभिन्न विकासात्मक योजनाओं के तहत जारी की गई निधियों का इष्टतम उपयोग और उनका उचित कार्यान्वयन सुनिश्चित करने के लिए संबंधित मंत्रालयों / विभागों के साथ समीक्षा करेगा। \nयह प्रभाग पूर्वोत्तर राज्यों में आंतरिक सुरक्षा और कानून एवं व्यवस्था की स्थिति को देखता है, जिसमें उस क्षेत्र में विद्रोह से संबंधित मामले और वहां पर सक्रिय विभिन्न अतिवादी ग्रुपों के साथ बातचीत करना भी शामिल है।\nयह प्रभाग भारतीय पुलिस सेवा के संबंध में संवर्ग (काडर) नियंत्रक प्राधिकारी का कार्य करता है और केन्द्रीय पुलिस बलों की तैनाती, सराहनीय / विशिष्ट सेवा तथा शौर्य के लिए राष्ट्रपति के पुलिस पदक सहित उनसे संबंधित सभी मामलों को भी देखता है। \nयह प्रभाग राज्य पुलिस बलों के आधुनिकीकरण, केन्द्रीय पुलिस बलों के आधुनिकीकरण, पुलिस सुधार और विशिष्ट व्यक्तियों / महत्वपूर्ण प्रतिष्ठानों की सुरक्षा के लिए विभिन्न मदों की व्यवस्था करने / प्रापण से संबंधित मदों को देखता है।\nयह प्रभाग आन्तरिक सुरक्षा के मुद्दों, आतंकवाद का मुकाबला करने के लिए अंतर्राष्ट्रीय सहयोग, अंतर्राष्ट्रीय प्रसंविदा, द्विपक्षीय संधियों के बारे में नीति निर्धारण और इनसे संबंधित मामलों का कार्य देखता है।\nयह प्रभाग राष्ट्रीय राजधानी क्षेत्र दिल्ली सहित संघ शासित क्षेत्रों से संबंधित सभी विधायी और संविधानिक मामलों को देखता है। भारतीय प्रशासनिक सेवा (आई.ए.एस.) / भारतीय पुलिस सेवा (आई.पी.एस.) के अरुणाचल प्रदेश - गोवा - मिजोरम और संघ शासित क्षेत्रों (ए.जी.एम.यू) के संवर्ग और दिल्ली - अंडमान और निकोबार द्वीप समूह सिविल सेवा (दानिक्स) / दिल्ली - अंडमान और निकोबार द्वीप समूह पुलिस सेवा (दानिप्स) के संवर्ग (काडर) नियंत्रक का कार्य भी देखता है। इसके अतिरिक्त, यह संघ शासित क्षेत्रों में अपराध और कानून और व्यवस्था की स्थिति पर निरंतर नज़र रखने के लिए भी उत्तरदायी है। \n\n\nगृह मंत्रालय, राज्यों में बहुत सारी स्कीमों का कार्यान्वयन और संरचना प्रोजेक्टों के विकास का कार्य कर रहा है। ऐसी स्कीमों/प्रोजेक्टों का विवरण नीचे सूची में दी गई संबंधित स्कीमों/प्रोजेक्टों को क्लिक करके देखा जा सकता है। प्रत्येक राज्य के लिए निधियों के आवंटन और व्यय से संबंधित इन स्कीमों/प्रोजेक्टों की स्थिति, प्राप्त लक्ष्य इत्यादि भी राज्यों की सूची में संबंधित राज्य को क्लिक करके देखे जा सकते हैं।\n\n\n\n", "id": "30798", "title": "गृह मंत्रालय, भारत सरकार"}
{"url": "https://hi.wikipedia.org/wiki?curid=30801", "text": "रायसीना की पहाड़ी\n\nरायसीना की पहाड़ी भारत की राजधानी नई दिल्ली के हृदय में स्थित है। इसपर ही यहाँ के राष्ट्रपति का आधिकारिक आवास व कार्यालय राष्ट्रपति भवन स्थित है। राष्‍ट्रपति भवन के निर्माण के पीछे एक लंबा इतिहास है। संक्षिप्‍त में कहें तो रायसीना हिल्‍स पर बना राज भवन देश का सबसे महत्‍वपूर्ण भवन है। यहां पर राष्‍ट्रपति का आवास और कार्यालय दोनो स्थित हैं। इसके चारों तरफ हरियाली और साथ में हैं एक से एक खूबसूरत इमारतें- संसद भवन, इंडिया गेट, विजय चौक और राजपथ। रायसीना हिल्‍स का नाम पड़ा मल्‍चा गांवों के रायसीना परिवारों से। असल में इस इमारत को बनाने के लिए रायसीना के 300 परिवारों की जमीनों का अधिग्रहण किया गया और करीब 4000 एकड़ जमीन पर इमारत बनाई गई। इसे बनाने के लिए 4 साल निर्धारित किये गये थे, लेकिन विश्‍वयुद्ध के कारण इसे बनाने में 19 साल लगे। 23 जनवरी 1931 को पहली बार अंग्रेजों के जमाने में वॉयसरॉय ऑफ इंडिया लॉर्ड इरविन यहां रहने आये। 1950 के पहले तक इसे वॉयसरॉय हाउस कहा जाता था और इस इलाके का नाम लुटियंस था। रायसीना हिल्‍स काफी उचाईं पर स्थित है, लगभग 18 मीटर। रायसीना हिल्‍स पर वॉयसरॉय हाउस बना हुआ था और अंग्रेजों का शासन वहीं से चल रहा था। 1911 में अंग्रेजों ने भारत की राजधानी कलकत्‍त (अब कोलकाता) से दिल्‍ली स्‍थानांतरित करने के लिए रायसीना हिल्‍स के बाकी के इलाके का अधिग्रहण किया और नये प्रशासनिक भवन बनाए गए\n", "id": "30801", "title": "रायसीना की पहाड़ी"}
{"url": "https://hi.wikipedia.org/wiki?curid=30802", "text": "नेताजी नगर\n\nयह दक्षिण मध्य दिल्ली का एक इलाका है। नेताजी नगर में सरकारी आवास हैं। शांतिप्रिय इलाका है पहले-पहल दिल्ली विश्वविद्यालय का मैत्रेयी कालेज यहीं से शुरू हुआ था। अब उस बिल्ड़िंग में दिल्ली विश्वविद्यालय का दूसरा कालेज डीसीएसी, दिल्ली कालेज आफ़ आर्ट एंड कामर्स चलता है। १९८९ में मैत्रेयी कालेज चाणक्य पुरी क्षेत्र के बापू धाम इलाके में स्थानांतरित हो गया था।\n", "id": "30802", "title": "नेताजी नगर"}
{"url": "https://hi.wikipedia.org/wiki?curid=30803", "text": "सफदरजंग एन्क्लेव\n\nयह दक्षिण दिल्ली की एक आवासीय कालोनी है।\n", "id": "30803", "title": "सफदरजंग एन्क्लेव"}
{"url": "https://hi.wikipedia.org/wiki?curid=30804", "text": "रामकृष्ण पुरम\n\nयह दक्षिण दिल्ली की एक वृहत आवासीय कालोनी है। कभी यह एशिया की सबसे बङी कालोनी में गिनती होती थी।\nयहाँ तेरह सैक्टर हैं।\n", "id": "30804", "title": "रामकृष्ण पुरम"}
{"url": "https://hi.wikipedia.org/wiki?curid=30807", "text": "दिल्ली विकास प्राधिकरण\n\nदिल्ली विकास प्राधिकरण अर्थात दि वि प्रा को सन १९५५ में दिल्ली का विकास सुनिश्चित करने हेतु आविर्भाव किया गया था।\n", "id": "30807", "title": "दिल्ली विकास प्राधिकरण"}
{"url": "https://hi.wikipedia.org/wiki?curid=30810", "text": "पटेल नगर\n\nपटेल नगर पश्चिम मध्य दिल्ली का आवासीय एवं औद्योगिक क्षेत्र है।\n", "id": "30810", "title": "पटेल नगर"}
{"url": "https://hi.wikipedia.org/wiki?curid=30811", "text": "सत्यम पार्क\n\nसत्यम पार्क दिल्ली के पश्चिम - मध्य क्षेत्र में स्थित नारायणा से लहगा क्षेत्र है।\n", "id": "30811", "title": "सत्यम पार्क"}
{"url": "https://hi.wikipedia.org/wiki?curid=30812", "text": "दिल्ली कैण्ट\n\nयह दिल्ली का सशस्त्र सेना का कैण्टोनमैन्ट क्षेत्र है।\nयह दिल्ली के दक्षिण पश्चिम क्षेत्र में बना है।\n", "id": "30812", "title": "दिल्ली कैण्ट"}
{"url": "https://hi.wikipedia.org/wiki?curid=30813", "text": "करोल बाग\n\nकरोल बाग (कभी-कभी क़रोल बाग) पश्चिम दिल्ली का एक बड़ा बाजार एवं आवासीय क्षेत्र है।\n", "id": "30813", "title": "करोल बाग"}
{"url": "https://hi.wikipedia.org/wiki?curid=30814", "text": "इन्द्रपुरी\n\nइन्द्रपुरी दक्षिण दिल्ली का एक आवासीय इलाका है।\n", "id": "30814", "title": "इन्द्रपुरी"}
{"url": "https://hi.wikipedia.org/wiki?curid=30815", "text": "शादीपुर डिपो\n\nशादीपुर डिपो पश्चिम दिल्ली का आवासीय सह औद्योगिक क्षेत्र है।\nयहाँ दिल्ली विकास प्राधिकरण का एक बङा बस डिपो है, जिसके कारण यह नाम पङा।\n", "id": "30815", "title": "शादीपुर डिपो"}
{"url": "https://hi.wikipedia.org/wiki?curid=30819", "text": "आजादपुर सब्जीमण्डी, दिल्ली\n\nयह दिल्ली में स्थित एक बङी सब्जीमण्डी है। यह एशिया की सबसे बङी सब्जी व फल मण्डी है।\nयह दिल्ली के उत्तरी क्षेत्र में बनी है।\n", "id": "30819", "title": "आजादपुर सब्जीमण्डी, दिल्ली"}
{"url": "https://hi.wikipedia.org/wiki?curid=30820", "text": "कमला नगर, दिल्ली\n\nयह उत्तरी दिल्ली का आवासीय एवं बाजारी क्षेत्र है।\nयहाँ दिल्ली विश्वविद्यालय समीप ही है। कमला नगर, दिल्ली दिल्ली का एक आवासीय क्षेत्र है। \n", "id": "30820", "title": "कमला नगर, दिल्ली"}
{"url": "https://hi.wikipedia.org/wiki?curid=30821", "text": "मोतीबाग\n", "id": "30821", "title": "मोतीबाग"}
{"url": "https://hi.wikipedia.org/wiki?curid=30823", "text": "दिल्ली नौयडा टॉल ब्रिज\n\nयह दिल्ली को नोएडा से जोङने वाला लम्बा पुल है, जो कि प्रभावी रूप से काफी समय एवं दूरी बचाता है, दिल्ली से नोएडा जाने वलों की। इस पुल पर टॉल कर वसूला जाता है। इसे नोएडा फ्लाईवे भी कहते हैं। डी एन डी टोल मार्ग रिंग मार्ग को किलोकरी पर काटता है।\n", "id": "30823", "title": "दिल्ली नौयडा टॉल ब्रिज"}
{"url": "https://hi.wikipedia.org/wiki?curid=30829", "text": "पुएर्तो रिको स्वतंत्रता पार्टी\n\nपुएर्तो रिको स्वतंत्रता पार्टी (स्पेनी भाषा: \"Partido Independentista Puertorriqueño\" & Puerto Rican Independence Party PIP) पुएर्तो रिको कि एक राजनितिक पार्टी है जो पुएर्तो रिको की अमरीकी राज से स्वतन्त्रता के लिये अन्दोलन करती है। पी. आई. पी. वहां की तीन मुख्य पार्टियों में से एक है। जो लोग \"पी. आई. पी.\" की विचारधारा का पालन करते हैं उन्हें इन्देपेंदिस्तास (\"independentistas\"), पिपोलो (\"pipolo\"), या प्रो-इन्डेपेन्डेन्स अक्टेविस्ट्स (\"pro-independence activists\") कहा जाता है। \n\n", "id": "30829", "title": "पुएर्तो रिको स्वतंत्रता पार्टी"}
{"url": "https://hi.wikipedia.org/wiki?curid=30836", "text": "एडम स्मिथ\n\nएडम स्मिथ (५जून १७२३ से १७ जुलाई १७९०) एक स्कॉटिश नीतिवेत्ता, दार्शनिक और राजनैतिक अर्थशास्त्री थे। उन्हें अर्थशास्त्र का पितामह भी कहा जाता है।\n\nआडम स्मिथ मुख्यतः अपनी दो रचनाओं के लिये जाने जाते हैं- \n\n", "id": "30836", "title": "एडम स्मिथ"}
{"url": "https://hi.wikipedia.org/wiki?curid=30839", "text": "अनुप्रयुक्त विज्ञान\n\nविज्ञान की वे शाखायें जो पहले से विद्यमान वैज्ञानिक ज्ञान का का उपयोग और अधिक व्यावहारिक कार्यों (जैसे प्रौद्योगिकी, अनुसंधान आदि) के सम्पादन के लिये करतीं हैं, उन्हें अनुप्रयुक्त विज्ञान (applied science) कहते हैं। 'शुद्ध विज्ञान', अनुप्रयुक्त विज्ञान का उल्टा है जो प्रकृति की परिघटनाओं की व्याख्या करने एवं उनका पूर्वानुमान लगाने आदि का कार्य करता\n\nइंजीनीयरिंग (अभियांत्रिकी) की विद्या अनुप्रयुक्त विज्ञान है। अनुप्रयुक्त विज्ञान टेक्नोलोजी विकास के लिये महत्वपूर्ण्ण है। औद्योगिक क्षेत्र में इसे 'अनुसंधान और विकास' (R&D) कहते हैं।\n\nइसके अन्तर्गत ऊष्मागतिकी, ऊष्मा अन्तरण (heat transfer), तरल यांत्रिकी, स्थितिविज्ञान, (statics), गतिविज्ञान (dynamics), पदार्थ यांत्रिकी (mechanics of materials), गतिकी (kinematics), विद्युतचुम्बकत्व, पदार्थ विज्ञान, भू विज्ञान (earth sciences), इंजीनियरी भौतिकी (engineering physics) आदि।\n\nइसके अन्तर्गत चिकित्सा सूक्षमजीवविज्ञान (medical microbiology) तथा नैदानिक विषाणुविज्ञान (clinical virology) आदि आते हैं।\n", "id": "30839", "title": "अनुप्रयुक्त विज्ञान"}
{"url": "https://hi.wikipedia.org/wiki?curid=30840", "text": "मधु कोड़ा\n\nमधु कोडा (जन्म 6 जनवरी 1971 पाताहातू, पश्चिमी सिंहभूम) झारखंड के भूतपूर्व मुख्यमंत्री हैं। उन्हें इस नवनिर्मित राज्य के पांचवें मुख्यमंत्री के रूप में 18 सितंबर 2006 को दि्लाई गयी थी। श्री कोडा के मंत्रिमंडल में आठ मंत्री हैं एवं वे भारत के किसी भी प्रांत में निर्दलीय उम्मीद्वार के रूप में मुख्यमंत्री बनने वाले पहले मुख्यमंत्री हैं। \nमधु कोडा के राजनैतिक जीवन की शुरुआत आल झारखंड स्टूडेंड यूनियन के एक कार्यकर्ता के रूप में हुई थी बाद में वे राष्ट्रीय स्वयंसेवक संघ के भी सदस्य बने। 2000 के झारखंड विधानसभा के चुनावों में वे भाजपा उम्मीद्वार के रूप में जगन्नाथपुर विधानसभा सीट से चयनित हुए। बाबूलाल मरांडी के नेतृत्व में बनने वाली सरकार में वे पंचायती राज मंत्री बने और बाद में वे 2003 में अर्जुन मुंडा की सरकार बनने के बाद भी इसी पद पर काबिज रही। \n\n2005 की विधानसभा चुनावों में उन्हें भाजपा द्वारा उम्मीद्वार बनाने से मना कर दिया गया। इसके बाद वे एक निर्दलीय के रूप में उसी विधान सभा सीट से चुने गये। खंडित जनादेश के कारण वे भाजपा के नेतृत्व में बननेवाली अर्जुन मुंडा की सरकार का उन्होंने बाहर से समर्थन किया और उन्हें खान एवं भूवैज्ञानिक मामलों का मंत्री बनाया गया। \n\nसितंबर 2006 में श्री कोडा और अन्य तीन निर्दलीय विधायकों ने श्री मुंडा की सरकार से अपना समर्थन वापस ले लिया जिससे सरकार अल्पमत में आ गयी। बाद में विपक्ष संयुक्त प्रगतिशील गठबंधन ने उन्हें मुख्यमंत्री के रूप में स्वीकार कर अपनी सरकार बनायी जिसमें झामुमो, राजद, युनाइटेड गोअन्स डेमोक्रैटिक पार्टी, राष्ट्रवादी कांग्रेस पार्टी, फारवर्ड ब्लाक, 3 निर्दलीय विधायक शामिल थे। जिसमें कांग्रेस बाहर से समर्थन कर रही है। \n\n", "id": "30840", "title": "मधु कोड़ा"}
{"url": "https://hi.wikipedia.org/wiki?curid=30841", "text": "मधु कोडा\n", "id": "30841", "title": "मधु कोडा"}
{"url": "https://hi.wikipedia.org/wiki?curid=30842", "text": "विद्युत्चुम्बकत्व\n\nविद्युत्चुम्बकत्व (Electromagnetism) या विद्युतचुम्बकीय बल (electromagnetic force) प्रकृति में पाये जाने वाले चार प्रकार के मूलभूत बलों या अन्तःक्रियाओं में से एक है। अन्य तीन मूलभूत बल हैं - प्रबल अन्योन्यक्रिया, दुर्बल अन्योन्यक्रिया तथा गुरुत्वाकर्षण। विद्युत्चुम्बकीय बल को विद्युत्चुंबकीय क्षेत्र की सहायता से अभिव्यक्त किया जाता है।\n\nविद्युतचुम्बकीय बल कई रूपों में देखने को मिलता है, जैसे विद्युत आवेशित कणों के बीच बल, चुम्बकीय क्षेत्र में रखे विद्युतवाही चालक पर लगने वाला बल आदि। विद्युत्चुम्बकीय बल को प्रायः दो प्रकार का बताया जाता है-\n\nमूलभूत कणों के बीच लगने वाला बल विद्युत्चुम्बकीय बल ही होता है। क्वाण्टम विद्युत्गतिकी इन कणों के बीच लगनेवाले बल की व्याख्या करती है।\n", "id": "30842", "title": "विद्युत्चुम्बकत्व"}
{"url": "https://hi.wikipedia.org/wiki?curid=30846", "text": "टाटा पावर\n\nटाटा पावर टाटा घराने की एक कम्पनी है जो निजी क्षेत्र में विद्युत का उत्पादन, संप्रेषण एवं वितरण का काम करती है। बिजली वितरण के क्षेत्र में तो यह पहले से कार्यरत थी लेकिन बिजली उत्पादने के क्षेत्र में इसकी विस्तार की महत्वाकांक्षी योजना है। जमशेदपुर के छोटागोविंदपुर से लगे जोजोबेड़ा में प्रायोगिक तौर पर बिजली के उत्पादन के बाद पहले चरण में धनबाद के मैथन, गुजरात के मुनरा व उड़ीसा के कटक (नारजमाथापुर) में नयी यूनिट लगा रही है।\n\n", "id": "30846", "title": "टाटा पावर"}
{"url": "https://hi.wikipedia.org/wiki?curid=30848", "text": "काटी\n\nकाटी झारखंड, उड़ीसा व छत्तीसगढ़ के आदिवासियों का प्राचीन खेल है। यह लकड़ी से बने अर्धचंद्राकार वस्तु से खेला जाता है, जिसमें 9 से 12 खिलाड़ी भाग लेते हैं। \nअभी हाल ही में टाटा स्टील ने इस खेल को जमशेदपुर के जेआरडी टाटा स्पो‌र्ट्स कांपलेक्स में 1 जनवरी 2008 को एक काटी प्रतियोगिता करवाकर पुनर्जीवित करने का प्रयास किया था।\n\nझारखंड\n", "id": "30848", "title": "काटी"}
{"url": "https://hi.wikipedia.org/wiki?curid=30857", "text": "सर्वर साहिब\n\nसरवर साहब केरल के एक प्रसिद्ध उर्दू कवि थे।\n\n1916 को भारत की राज्य केरल कॆ त्रिशूर में पैदा हुए। इनका पूरा नाम सय्यद मुहम्मद था और लॆखन-नाम सरवर था। 1942 में मद्रास यूनिवर्सिटी से अदीब फ़ाज़िल की डिग्री प्राप्त की। इसके पश्चात तलाशेरी ब्रन्नन कॉलेज में अध्यापक कॆ रूप से अस्थायी त़ौर पर पढ़ाया। इसके पश्चात तलाशेरी में सेंट जोज़ेफ हाय स्कूल में २ साल तक पढ़ाया। 1944 से 1971 तक मलप्पुरम (Malappuram) सरकारी हाय स्कूल में उर्दू शिक्षक के तौर पर काम किया।\n\nइन्होने सबसे पहले गंचा नामक मासिक में बच्चो के लिय बाल-कथाएँ लिखीं। जवाहर साहब बंग्लोरी के दॆहांत पर मर्सिया (विलाप गीत) भी लिखा। इनका पहला रचना समाहार अर-मुग़ाने-केरला 1970 में छपा था। 49 पद्यों वाला कविता संग्रह नवाऐ सरवर 1988 में जारी हुआ। इसके अतिरिक्त वैकम मुहम्मद बशीर, एम॰ टी॰ वासुदेव नायर आदि प्रसिद्ध साहित्यकारों की कहानियाँ उनके द्वारा उर्दू में अनुवादित करके छपी हैं।\n\nजीवन के अंतिम दिन इन्होंने एकांत में बिसारॆ। 4 सितम्बर 1994 को इन्होंने इस दुनिया को अलविदा कह दिया। \n\n", "id": "30857", "title": "सर्वर साहिब"}
{"url": "https://hi.wikipedia.org/wiki?curid=30862", "text": "दरीबा कलाँ, चाँदनी चौक, दिल्ली\n\nयह दिल्ली के मुगल कालीन बाजार चाँदनी चौक का एक यादगार हिस्सा है। यह मुगल कालीन सराफा बाजार यानि जेवर, गहने आदि का बाजार है।\nयहाँ का हवाई दृश्य देखने हेतु यहाँ क्लिक करें।\n", "id": "30862", "title": "दरीबा कलाँ, चाँदनी चौक, दिल्ली"}
{"url": "https://hi.wikipedia.org/wiki?curid=30867", "text": "एस्प्लेनेड मार्ग, चाँदनी चौक, दिल्ली\n\nयह दिल्ली के मुगल कालीन बाजार चाँदनी चौक का एक यादगार हिस्सा है। यहाँ बच्चों व बङों की साईकिलों का थोक बाजार है। इसके अलावा यहाँ न्यू लाजपत राय मार्किट है जो कि घड़ियों व खिलौनों एवं अन्य इलैक्ट्रॉनिक उत्पादों का बाजार है।\nयहाँ का हवाई दृश्य देखने हेतु यहाँ क्लिक करें।\n", "id": "30867", "title": "एस्प्लेनेड मार्ग, चाँदनी चौक, दिल्ली"}
{"url": "https://hi.wikipedia.org/wiki?curid=30868", "text": "न्यू लाजपत राय मार्किट\n\nयह दिल्ली के मुगल कालीन बाजार चाँदनी चौक का एक हिस्सा है। यहाँ घड़ियों, खिलौनों, इलैक्ट्रॉनिक उत्पादों आदि का बाजार है। \nयहाँ का हवाई दृश्य देखने हेतु यहाँ क्लिक करें।\n", "id": "30868", "title": "न्यू लाजपत राय मार्किट"}
