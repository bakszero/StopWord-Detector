{"url": "https://hi.wikipedia.org/wiki?curid=30314", "text": "सारनाथ\n\nसारनाथ, काशी अथवा वाराणसी के १० किलोमीटर पूर्वोत्तर में स्थित प्रमुख बौद्ध तीर्थस्थल है। ज्ञान प्राप्ति के पश्चात भगवान बुद्ध ने अपना प्रथम उपदेश यहीं दिया था जिसे \"धर्म चक्र प्रवर्तन\" का नाम दिया जाता है और जो बौद्ध मत के प्रचार-प्रसार का आरंभ था। यह स्थान बौद्ध धर्म के चार प्रमुख तीर्थों में से एक है (अन्य तीन हैं: लुम्बिनी, बोधगया और कुशीनगर)। इसके साथ ही सारनाथ को जैन धर्म एवं हिन्दू धर्म में भी महत्व प्राप्त है। जैन ग्रन्थों में इसे 'सिंहपुर' कहा गया है और माना जाता है कि जैन धर्म के ग्यारहवें तीर्थंकर श्रेयांसनाथ का जन्म यहाँ से थोड़ी दूर पर हुआ था। यहां पर सारंगनाथ महादेव का मन्दिर भी है जहां सावन के महीने में हिन्दुओं का मेला लगता है। \n\nसारनाथ में अशोक का चतुर्मुख सिंहस्तम्भ, भगवान बुद्ध का मन्दिर, धामेख स्तूप, चौखन्डी स्तूप, राजकीय संग्राहलय, जैन मन्दिर, चीनी मन्दिर, मूलंगधकुटी और नवीन विहार इत्यादि दर्शनीय हैं। भारत का राष्ट्रीय चिह्न यहीं के अशोक स्तंभ के मुकुट की द्विविमीय अनुकृति है। मुहम्मद गोरी ने सारनाथ के पूजा स्थलों को नष्ट कर दिया था। सन १९०५ में पुरातत्व विभाग ने यहां खुदाई का काम प्रारम्भ किया। उसी समय बौद्ध धर्म के अनुयायों और इतिहास के विद्वानों का ध्यान इधर गया। वर्तमान में सारनाथ एक तीर्थ स्थल और पर्यटन स्थल के रूप में लगातार वृद्धि की ओर अग्रसर है। \n\nपहले यहाँ घना वन था और मृग-विहार किया करते थे। उस समय इसका नाम 'ऋषिपत्तन' और 'मृगदाय' था। ज्ञान प्राप्त करने के बाद गौतम बुद्ध ने अपना प्रथम उपदेश यहीं पर दिया था। सम्राट अशोक के समय में यहाँ बहुत से निर्माण-कार्य हुए। सिंहों की मूर्ति वाला भारत का राजचिह्न सारनाथ के अशोक के स्तंभ के शीर्ष से ही लिया गया है। यहाँ का 'धमेक स्तूप' सारनाथ की प्राचीनता का आज भी बोध कराता है। विदेशी आक्रमणों और परस्पर की धार्मिक खींचातानी के कारण आगे चलकर सारनाथ का महत्व कम हो गया था। मृगदाय में सारंगनाथ महादेव की मूर्ति की स्थापना हुई और स्थान का नाम सारनाथ पड़ गया।\n\nइसका प्राचीन नाम ऋषिपतन (इसिपतन या मृगदाव) (हिरनों का जंगल) था। ऋषिपतन से तात्पर्य ‘ऋषि का पतन’ से है जिसका आशय है वह स्थान जहाँ किसी एक बुद्ध ने गौतम बुद्ध भावी संबोधि को जानकर निर्वाण प्राप्त किया था।[1] मृगों के विचरण करने वाले स्थान के आधार पर इसका नाम मृगदाव पड़ा, जिसका वर्णन निग्रोधमृग जातक में भी आया है।[2] आधुनिक नाम ‘सारनाथ’ की उत्पत्ति ‘सारंगनाथ’ (मृगों के नाथ) अर्थात् गौतम बुद्ध से हुई। जिसका संबंध बोधिसत्व की एक कथा से भी जोड़ा जाता है। वोधिसत्व ने अपने किसी पूर्वजन्म में, जब वे मृगदाव में मृगों के राजा थे, अपने प्राणों की बलि देकर एक गर्भवती हरिणी की जान बचाई थी। इसी कारण इस वन को सारंग (मृग)-नाथ या सार-नाथ कहने लगे। दयाराम साहनी के अनुसार शिव को भी पौराणिक साहित्य में सारंगनाथ कहा गया है और महादेव शिव की नगरी काशी की समीपता के कारण यह स्थान शिवोपासना की भी स्थली बन गया। इस तथ्य की पुष्टि सारनाथ में, सारनाथ नामक शिवमंदिर की वर्तमानता से होती है।\n\nबुद्ध के प्रथम उपदेश (लगभग 533 ई.पू.) से 300 वर्ष बाद तक का सारनाथ का इतिहास अज्ञात है: क्योंकि उत्खनन से इस काल का कोई भी अवशेष नहीं प्राप्त हुआ है। सारनाथ की समृद्धि और बौद्ध धर्म का विकास सर्वप्रथम अशोक के शासनकाल में दृष्टिगत होता है। उसने सारनाथ में धर्मराजिका स्तूप, धमेख स्तूप एवं सिंह स्तंभ का निर्माण करवाया। अशोक के उत्तराधिकारियों के शासन-काल में पुन: सारनाथ अवनति की ओर अग्रसर होने लगा। ई.पू. दूसरी शती में शुंग राज्य की स्थापना हुई, लेकिन सारनाथ से इस काल का कोई लेख नहीं मिला। प्रथम शताब्दी ई. के लगभग उत्तर भारत के कुषाण राज्य की स्थापना के साथ ही एक बार पुन: बौद्ध धर्म की उन्नति हुई। कनिष्क के राज्यकाल के तीसरे वर्ष में भिक्षु बल ने यहाँ एक बोधिसत्व प्रतिमा की स्थापना की। कनिष्क ने अपने शासन-काल में न केवल सारनाथ में वरन् भारत के विभिन्न भागों में बहुत-से विहारों एवं स्तूपों का निर्माण करवाया। एक स्थानीय किंवदंती के अनुसार बौद्ध धर्म के प्रचार के पूर्व सारनाथ शिवोपासना का केंद्र था। किंतु, जैसे गया आदि और भी कई स्थानों के इतिहास से प्रमाणित होता है बात इसकी उल्टी भी हो सकती है, अर्थात बौद्ध धर्म के पतन के पश्चात ही शिव की उपासना यहाँ प्रचलित हुई हो। जान पड़ता है कि जैसे कई प्राचीन विशाल नगरों के उपनगर या नगरोद्यान थे (जैसे प्राचीन विदिशा का साँची, अयोध्या का साकेत आदि) उसी प्रकार सारनाथ में मूलत: ऋषियों या तपस्वियों के आश्रम स्थित थे जो उन्होंने काशी के कोलाहल से बचने के लिए, किंतु फिर भी महान नगरी के सान्निध्य में, रहने के लिए बनाए थे।\n\nसारनाथ के इतिहास में सबसे गौरवपूर्ण समय गुप्तकाल था। उस समय यह मथुरा के अतिरिक्त उत्तर भारत में कला का सबसे बड़ा केंद्र था। हर्ष के शासन-काल में ह्वेन त्सांग भारत आया था। उसने सारनाथ को अत्यंत खुशहाल बताया था। हर्ष के बाद कई सौ वर्ष तक सारनाथ विभिन्न शासकों के अधिकार में था लेकिन इनके शासनकाल में कोई विशेष उपलब्धि नहीं हो पाई। महमूद गजनवी (1017 ई.) के वाराणसी आक्रमण के समय सारनाथ को अत्यधिक क्षति पहुँची। पुन: 1026 ई. में सम्राट महीपाल के शासन काल में स्थिरपाल और बसन्तपाल नामक दो भाइयों ने सम्राट की प्रेरणा से काशी के देवालयों के उद्धार के साथ-साथ धर्मराजिका स्तूप एवं धर्मचक्र का भी उद्धार किया। गाहड़वाल वेश के शासन-काल में गोविंदचंद्र की रानी कुमार देवी ने सारनाथ में एक विहार बनवाया था। उत्खनन से प्राप्त एक अभिलेख से भी इसकी पुष्टि होती है। इसके पश्चात् सारनाथ की वैभव का अंत हो गया।\n\nसारनाथ के संदर्भ के ऐतिहासिक जानकारी पुरातत्त्वविदों को उस समय हुई जब काशीनरेश चेत सिंह के दीवान जगत सिंह ने धर्मराजिका स्तूप को अज्ञानवश खुदवा डाला। इस घटना से जनता का आकर्षण सारनाथ की ओर बढ़ा। इस क्षेत्र का सर्वप्रथम सीमित उत्खनन कर्नल कैकेंजी ने 1815 ई. में करवाया लेकिन उनको कोई महत्त्वपूर्ण सफलता नहीं मिली। इस उत्खनन से प्राप्त सामग्री अब कलकत्ता के भारतीय संग्रहालय में सुरक्षित है। कैकेंजी के उत्खनन के 20 वर्ष पश्चात् 1835-36 में कनिंघम ने सारनाथ का विस्तृत उत्खनन करवाया। उत्खनन में उन्होंने मुख्य रूप से धमेख स्तूप, चौखंडी स्तूप एवं मध्यकालीन विहारों को खोद निकाला। कनिंघम का धमेख स्तूप से 3 फुट नीचे 600 ई. का एक अभिलिखित शिलापट्ट (28 ¾ इंच X 13 इंच X 43 इंच आकार का) मिला।\nइसके अतिरिक्त यहाँ से बड़ीं संख्या में भवनों में प्रयुक्त पत्थरों के टुकड़े एवं मूर्तियाँ भी मिलीं, जो अब कलकत्ता के भारतीय संग्रहालय में सुरक्षित हैं। 1851-52 ई. में मेजर किटोई ने यहाँ उत्खनन करवाया जिसमें उन्हें धमेख स्तूप के आसपास अनेक स्तूपों एवं दो विहारों के अवशेष मिले, परंतु इस उत्खनन की रिपोर्ट प्रकाशित न हो सकी। किटोई के उपरांत एडवर्ड थामस तथा प्रो॰ फिट्ज एडवर्ड हार्न ने खोज कार्य जारी रखा। उनके द्वारा उत्खनित वस्तुएँ अब भारतीय संग्रहालय कलकत्ता में हैं।\nइस क्षेत्र का सर्वप्रथम विस्तृत एवं वैज्ञानिक उत्खनन एच.बी. ओरटल ने करवाया। उत्खनन 200 वर्ग फुट क्षेत्र में किया गया। यहाँ से मुख्य मंदिर तथा अशोक स्तंभ के अतिरिक्त बड़ी संख्या में मूर्तियाँ एवं शिलालेख मिले हैं। प्रमुख मूर्तियों में बोधिसत्व की विशाल अभिलिखित मूर्ति, आसनस्थ बुद्ध की मूर्ति, अवलोकितेश्वर, बोधिसत्व, मंजुश्री, नीलकंठ की मूर्तियाँ तथा तारा, वसुंधरा आदि की प्रतिमाएँ भी हैं।\n\nपुरातत्त्व विभाग के डायरेक्टर जनरल जान मार्शल ने अपने सहयोगियों स्टेनकोनो और दयाराम साहनी के साथ 1907 में सारनाथ के उत्तर-दक्षिण क्षेत्रों में उत्खनन किया। उत्खनन से उत्तर क्षेत्र में तीन कुषाणकालीन मठों का पता चला। दक्षिण क्षेत्र से विशेषकर धर्मराजिका स्तूप के आसपास तथा धमेख स्तूप के उत्तर से उन्हें अनेक छोटे-छोटे स्तूपों एवं मंदिरों के अवशेष मिले। इनमें से कुमारदेवी के अभिलेखों से युक्त कुछ मूर्तियाँ विशेष महत्त्व की हैं। उत्खनन का यह कार्य बाद के वर्षों में भी जारी रहा। 1914 से 1915 ई. में एच. हारग्रीव्स ने मुख्य मंदिर के पूर्व और पश्चिम में खुदाई करवाई। उत्खनन में मौर्यकाल से लेकर मध्यकाल तक की अनेक वस्तुएँ मिली।\n\nइस क्षेत्र का अंतिम उत्खनन दयाराम साहनी के निर्देशन में 5 सत्रों तक चलता रहा। धमेख स्तूप से मुख्य मंदिर तक के संपूर्ण क्षेत्र का उत्खनन किया गया। इस उत्खनन से दयाराम साहनी को एक 1 फुट 9 ½ इंच लंबी, 2 फुट 7 इंच चौड़ी तथा 3 फुट गहरी एक नाली के अवशेष मिले।\n\nउपर्युक्त उत्खननों से निम्नलिखित स्मारक प्रकाश में आए हैं-\n\nधमेख स्तूप से आधा मील दक्षिण यह स्तूप स्थित है, जो सारनाथ के अवशिष्ट स्मारकों से अलग हैं। इस स्थान पर गौतम बुद्ध ने अपने पाँच शिष्यों को सबसे प्रथम उपदेश सुनाया था जिसके स्मारकस्वरूप इस स्तूप का निर्माण हुआ। ह्वेनसाँग ने इस स्तूप की स्थिति सारनाथ से 0.8 कि॰मी॰ दक्षिण-पश्चिम में बताई है, जो 91.44 मी. ऊँचा था। इसकी पहचान चौखंडी स्तूप से ठीक प्रतीत होती है। इस स्तूप के ऊपर एक अष्टपार्श्वीय बुर्जी बनी हुई है। इसके उत्तरी दरवाजे पर पड़े हुए पत्थर पर फ़ारसी में एक लेख उल्लिखित है, जिससे ज्ञात होता है कि टोडरमल के पुत्र गोवर्द्धन सन् 1589 ई. (996 हिजरी) में इसे बनवाया था। लेख में वर्णित है कि हुमायूँ ने इस स्थान पर एक रात व्यतीत की थी, जिसकी यादगार में इस बुर्ज का निर्माण संभव हुआ।\n\nएलेक्जेंडर कनिंघम ने 1836 ई. में इस स्तूप में रखे समाधि चिन्हों की खोज में इसके केंद्रीय भाग में खुदाई की, इस खुदाई से उन्हें कोई महत्त्वपूर्ण वस्तु नहीं मिली। सन् 1905 ई. में श्री ओरटेल ने इसकी फिर से खुदाई की। उत्खनन में इन्हें कुछ मूर्तियाँ, स्तूप की अठकोनी चौकी और चार गज ऊँचे चबूतरे मिले। चबूतरे में प्रयुक्त ऊपर की ईंटें 12 इंच X10 इंच X2 ¾ इंच और 14 ¾ X10 इंच X2 ¾ इंच आकार की थीं जबकि नीचे प्रयुक्त ईंटें 14 ½ इंच X 9 इंच X2 ½ इंच आकार की थीं।[18]\n\nइस स्तूप का ‘चौखंडी‘ नाम पुराना जान पड़ता है। इसके आकार-प्रकार से ज्ञात होता है कि एक चौकोर कुर्सी पर ठोस ईंटों की क्रमश: घटती हुई तीन मंज़िले बनाई गई थीं। सबसे ऊपर मंज़िल की खुली छत पर संभवत: कोई प्रतिमा स्थापित थी। गुप्तकाल में इस प्रकार के स्तूपों को ‘त्रिमेधि स्तूप’ कहते थे। उत्खनन से प्राप्त सामग्रियों के आधार पर यह निश्चित हो जाता है कि गुप्तकाल में इस स्तूप का निर्माण हो चुका था।\n\nइस स्तूप का निर्माण अशोक ने करवाया था। दुर्भाग्यवश 1794 ई. में जगत सिंह के आदमियों ने काशी का प्रसिद्ध मुहल्ला जगतगंज बनाने के लिए इसकी ईंटों को खोद डाला था। खुदाई के समय 8.23 मी. की गहराई पर एक प्रस्तर पात्र के भीतर संगरमरमर की मंजूषा में कुछ हड्डिया: एवं सुवर्णपात्र, मोती के दाने एवं रत्न मिले थे, जिसे उन्होंने विशेष महत्त्व का न मानकर गंगा में प्रवाहित कर दिया। यहाँ से प्राप्त महीपाल के समय के 1026 ई. के एक लेख में यह उल्लेख है कि स्थिरपाल और बसंतपाल नामक दो बंधुओं ने धर्मराजिका और धर्मचक्र का जीर्णोद्धार किया।\n\n1907-08 ई. में मार्शल के निर्देशन में खुदाई से इस स्तूप के क्रमिक परिनिर्माणों के इतिहास का पता चला। इस स्तूप का कई बार परिवर्द्धन एवं संस्कार हुआ। इस स्तूप के मूल भाग का निर्माण अशोक ने करवाया था। उस समय इसका व्यास 13.48 मी. (44 फुट 3 इंच) था। इसमें प्रयुक्त कीलाकार ईंटों की माप 19 ½ इंच X 14 ½ इंच X 2 ½ इंच और 16 ½ इंच X 12 ½ इंच X 3 ½ इंच थी। सर्वप्रथम परिवर्द्धन कुषाण-काल या आरंभिक गुप्त-काल में हुआ। इस समय स्तूप में प्रयुक्त ईंटों की माप 17 इंच X10 ½ इंच X 2 ¾ ईच थी। दूसरा परिवर्द्धन हूणों के आक्रमण के पश्चात् पाँचवी या छठी शताब्दी में हुआ। इस समय इसके चारों ओर 16 फुट (4.6 मीटर) चौड़ा एक प्रदक्षिणा पथ जोड़ा गया। तीसरी बार स्तूप का परिवर्द्धन हर्ष के शासन-काल (7वीं सदी) में हुआ। उस समय स्तूप के गिरने के डर से प्रदक्षिणा पथ को ईंटों से भर दिया गया और स्तूप तक पहुँचने के लिए सीढ़ियाँ लगा दी गईं। चौथा परिवर्द्धन बंगाल नरेश महीपाल ने महमूद ग़ज़नवी के आक्रमण के दस वर्ष वाद कराया। अंतिम पुनरुद्धार लगभग 1114 ई. से 1154 ई. के मध्य हुआ। इसके पश्चात् मुसलमानों के आक्रमण ने सारनाथ को नष्ट कर दिया।\n\nउत्खनन से इस स्तूप से दो मूर्तियाँ मिलीं। ये मूर्तियाँ सारनाथ से प्राप्त मूर्तियों में मुख्य हैं। पहली मूर्ति कनिष्क के राज्य संवत्सर 3 (81 ई.) में स्थापित विशाल बोधिसत्व प्रतिमा और दूसरी धर्मचक्रप्रवर्तन मुद्रा में भगवान बुद्ध की मूर्ति। ये मूर्तियाँ सारनाथ की सर्वश्रेष्ठ कलाकृतियाँ हैं।\n\nयह विहार धर्मराजिका स्तूप से उत्तर की ओर स्थित है। पूर्वाभिमुख इस विहार की कुर्सी चौकोर है जिसकी एक भुजा 18.29 मी. है। सातवीं शताब्दी में भारत-भ्रमण पर आए चीनी यात्री ह्वेन त्सांग ने इसका वर्णन 200 फुट ऊँचे मूलगंध कुटी विहार के नाम से किया है। इस मंदिर पर बने हुए नक़्क़ाशीदार गोले और नतोदर ढलाई, छोटे-छोटे स्तंभों तथा सुदंर कलापूर्ण कटावों आदि से यह निश्चित हो जाता है कि इसका निर्माण गुप्तकाल में हुआ था। परंतु इसके चारों ओर मिट्टी और चूने की बनी हुई पक्की फर्शों तथा दीवारो के बाहरी भाग में प्रयुक्त अस्त-व्यस्त नक़्क़ाशीदार पत्थरों के आधार पर कुछ विद्धानों ने इसे 8वीं शताब्दी के लगभग का माना है।\n\nऐसा प्रतीत होता है कि इस मंदिर के बीच में बने मंडप के नीचे प्रारंभ में भगवान बुद्ध की एक सोने की चमकीली आदमक़द मूर्ति स्थापित थी। मंदिर में प्रवेश के लिए तीनों दिशाओं में एक-एक द्वार और पूर्व दिशा में मुख्य प्रवेश द्वार (सिंह द्वार) था। कालांतर में जब मंदिर की छत कमज़ोर होने लगी तो उसकी सुरक्षा के लिए भीतरी दक्षिणापथ को दीवारें उठाकर बन्द कर दिया गया। अत: आने जाने का रास्ता केवल पूर्व के मुख्य द्वार से ही रह गया। तीनों दरवाजों के बंद हो जाने से ये कोठरियों जैसी हो गई, जिसे बाद में छोटे मंदिरों का रूप दे दिया गया। 1904 ई. में श्री ओरटल को खुदाई कराते समय दक्षिण वाली कोठरी में एकाश्मक पत्थर से निर्मित 9 ½ X 9 ½ फुट की मौर्यकालीन वेदिका मिली। इस वेदिका पर उस समय की चमकदार पालिश है। यह वेदिका प्रारम्भ में धर्मराजिका स्तूप के ऊपर हार्निका के चारों ओर लगी थीं। इस वेदिका पर कुषाणकालीन ब्राह्मी लिपि में दो लेख अंकित हैं- ‘आचाया(र्य्या)नाँ सर्वास्तिवादि नां परिग्रहेतावाम्’ और ‘आचार्यानां सर्वास्तिवादिनां परिग्राहे’। इन दोनों लेखों से यह ज्ञात होता है कि तीसरी शताब्दी ई. में यह वेदिका सर्वास्तिवादी संप्रदाय के आचार्यों को भेंट की गई थी।\n\nमुख्य मंदिर से पश्चिम की ओर एक अशोककालीन प्रस्तर-स्तंभ है जिसकी ऊँचाई प्रारंभ में 17.55 मी. (55 फुट) थी। वर्तमान समय में इसकी ऊँचाई केवल 2.03 मीटर (7 फुट 9 इंच) है। स्तंभ का ऊपरी सिरा अब सारनाथ संग्रहालय में है। नींव में खुदाई करते समय यह पता चला कि इसकी स्थापना 8 फुट X16 फुट X18 इंच आकार के बड़े पत्थर के चबूतरे पर हुई थी। इस स्तंभ पर तीन लेख उल्लिखित हैं। पहला लेख अशोक कालीन ब्राह्मी लिपि में है जिसमें सम्राट ने आदेश दिया है कि जो भिछु या भिक्षुणी संघ में फूट डालेंगे और संघ की निंदा करेंगे: उन्हें सफ़ेद कपड़े पहनाकर संघ के बाहर निकाल दिया जाएगा। दूसरा लेख कुषाण-काल का है। तीसरा लेख गुप्त काल का है, जिसमें सम्मितिय शाखा के आचार्यों का उल्लेख किया गया है।\n\nयह स्तूप एक ठोस गोलाकार बुर्ज की भाँति है। इसका व्यास 28.35 मीटर (93 फुट) और ऊँचाई 39.01 मीटर (143 फुट) 11.20 मीटर तक इसका घेरा सुंदर अलंकृत शिलापट्टों से आच्छादित है। इसका यह आच्छादन कला की दृष्टि से अत्यंत सुंदर एवं आकर्षक है। अलंकरणों में मुख्य रूप से स्वस्तिक, नन्द्यावर्त सदृश विविध आकृतियाँ और फूल-पत्ती के कटाव की बेलें हैं। इस प्रकार के वल्लरी प्रधान अलंकरण बनाने में गुप्तकाल के शिल्पी पारंगत थे। इस स्तूप की नींव अशोक के समय में पड़ी। इसका विस्तार कुषाण-काल में हुआ, लेकिन गुप्तकाल में यह पूर्णत: तैयार हुआ। यह साक्ष्य पत्थरों की सजावट और उन पर गुप्त लिपि में अंकित चिन्हों से निश्चित होता है।\n\nकनिंघम ने सर्वप्रथम इस स्तूप के मध्य खुदाई कराकर 0.91 मीटर (3 फुट) नीचे एक शिलापट्ट प्राप्त किया था। इस शिलापट्ट पर सातवीं शताब्दी की लिपि में ‘ये धर्महेतु प्रभवा’ मंच अंकित था। इस स्तूप में प्रयुक्त ईंटें 14 ½ इंच X 8 ½ इंच X 2 ¼ इंच आकार की हैं|\n\nधमेक (धमेख) शब्द की उत्पत्ति के बारे में विद्वानों का मत है कि यह संस्कृत के ‘धर्मेज्ञा’ शब्द से निकला है। किंतु 11 वीं शताब्दी की एक मुद्रा पर ‘धमाक जयतु’ शब्द मिलता है। जिससे उसकी उत्पत्ति का ऊपर लिखे शब्द से संबंधित होना संदेहास्पद लगता है। इस मुद्रा में इस स्तूप को धमाक कहा गया है। इसे लोग बड़ी आदर की दृष्टि से देखते थे और इसकी पूजा करते थे। कनिंघम ने ‘धमेख’ शब्द को संस्कृत शब्द ‘धर्मोपदेशक’ का संक्षिप्त रूप स्वीकार किया है। उल्लेखनीय है कि बुद्ध ने सर्वप्रथम यहाँ ‘धर्मचक्र’ प्रारंभ किया था। अत: ऐसा संभव है कि इस कारण ही इसका नाम धमेख पड़ा हो।\n\nसारनाथ के क्षेत्र की खुदाई से गुप्तकालीन अनेक कलाकृतियां तथा बुद्ध प्रतिमाएं प्राप्त हुई हैं जो वर्तमान संग्रहालय में सुरक्षित हैं। गुप्तकाल में सारनाथ की मूर्तिकला की एक अलग ही शैली प्रचलित थी, जो बुद्ध की मूर्तियों के आत्मिक सौंदर्य तथा शारीरिक सौष्ठव की सम्मिश्रित भावयोजना के लिए भारतीय मूर्तिकला के इतिहास में प्रसिद्ध है। सारनाथ में एक प्राचीन शिव मंदिर तथा एक जैन मंदिर भी स्थित हैं। जैन मंदिर 1824 ई. में बना था; इसमें श्रियांशदेव की प्रतिमा है। जैन किंवदंती है कि ये तीर्थंकर सारनाथ से लगभग दो मील दूर स्थित सिंह नामक ग्राम में तीर्थंकर भाव को प्राप्त हुए थे। सारनाथ से कई महत्त्वपूर्ण अभिलेख भी मिले हैं जिनमें प्रमुख काशीराज प्रकटादित्य का शिलालेख है। इसमें बालादित्य नरेश का उल्लेख है जो फ़्लीट के मत में वही बालादित्य है जो मिहिरकुल हूण के साथ वीरतापूर्वक लड़ा था। यह अभिलेख शायद 7वीं शती के पूर्व का है। दूसरे अभिलेख में हरिगुप्त नामक एक साधु द्वारा मूर्तिदान का उल्लेख है। यह अभिलेख 8वीं शती ई. का जान पड़ता है।\n\nबीच में लोग इसे भूल गए थे। यहाँ के ईंट-पत्थरों को निकालकर वाराणसी का एक मुहल्ला ही बस गया। 1905 ई. में जब पुरातत्त्व विभाग ने खुदाई आरंभ की तब सारनाथ का जीर्णोद्धार हुआ। अब यहाँ संग्रहालय है, 'मूलगंध कुटी विहार' नामक नया मंदिर बन चुका है, बोधिवृक्ष की शाखा लगाई गई है और प्राचीन काल के मृगदाय का स्मरण दिलाने के लिए हरे-भरे उद्यानों में कुछ हिरन भी छोड़ दिए गए हैं। संसार भर के बौद्ध तथा अन्य पर्यटक यहाँ आते रहते हैं।\n\n", "id": "30314", "title": "सारनाथ"}
{"url": "https://hi.wikipedia.org/wiki?curid=30315", "text": "सम्भल\n\nसम्भल, भारतीय राज्य उत्तर प्रदेश के मुरादाबाद मण्डल में स्थित एक जिला है। सतयुग में इस स्थान का नाम सत्यव्रत था, त्रेता मे महदगिरि, द्वापर में पिंगल और कलयुग में सम्भल है। इसमे ६८ तीर्थ और १९ कूप हैं यहां एक अति विशाल प्राचीन मन्दिर है, इसके अतिरिक्त तीन मुख्य शिवलिंग है, पूर्व में चन्द्रशेखर, उत्तर मे भुबनेश्वर और दक्षिण में सम्भलेश्वर हैं। प्रतिवर्ष कार्तिक शुक्ल चतुर्थी और पंचमी को यहाँ मेला लगता है और यात्री इसकी परिक्रमा करते हैं। सम्भल में रेलवे स्टेशन पर मुग़ल सम्राट बाबर द्वारा बनवाई गई \"बाबरी मस्जिद\" भी है। यह कृषि उत्पादों का व्यावसायिक केंद्र भी है। टॉलमी द्वारा उल्लिखित संबकल को संभल से समीकृत किया जाता है।\nयहाँ ऐसी पौराणिक मान्यता है कि कलियुग में कल्कि अवतार शंबल नामक ग्राम में होगा।\nलोक मान्यता में सम्भल को ही शंबल माना जाता है।\nमध्यकाल में सम्भल का सामरिक महत्त्व बढ़ गया, क्योंकि यह आगरा व दिल्ली के निकट है।\nसम्भल की जागीर बाबर के आक्रमण के समय अफ़गान सरदारों के हाथ में थी।\nबाबर ने हुमायूँ को संभल की जागीर दी लेकिन वहाँ वह बीमार हो गया, अतः आगरा लाया गया।\nइस प्रकार बाबर के बाद हुमायूँ ने साम्राज्य को भाइयों में बाँट दिया और सम्भल अस्करी को मिला।\nशेरशाह सूरी ने हुमायूँ सूरी को खदेड़ दिया और अपने दामाद मुबारिज़ ख़ाँ को सम्भल की जागीर दी।\nअब्बास ख़ाँ शेरवानी के अनुसार बाबर के सेनापतियों ने यहाँ कई मन्दिरों को तोड़ा था और जैन मूर्तियों का खण्डन किया था।\n\nसम्भल एक पुराना उपनिवेश है जो मुस्लिम शासन के समय भी महत्वपूर्ण था व सिकंदर लोदी की १५वीं सदी के अंत व १६वीं सदी के शुरू में प्रांतीय राजधानियों में से एक था। यह प्राचीन शहर एक समय महान चौहान सम्राट पृथ्वीराज चौहान की राजधानी भी था व संभवतः यह वहीं है जहाँ वह अफगानियों द्वारा द्वितीय युद्घ में मारे गए। \"मकान टूटे लोग झूठे\" के लिए भी इसे जाना जाता है लेकिन इसका वास्तविकता से कोई लेना देना नहीं है। कुछ निवासियों के द्वारा इसका वर्तमान में सत्य होने का दावा किया जाता है। १९९१ की जनगणना में सम्भल को पूरे देश में न्यूनतम साक्षरता वाला पाया गया था। लेकिन समय के साथ स्थितियों में सुधार आया है।\n", "id": "30315", "title": "सम्भल"}
{"url": "https://hi.wikipedia.org/wiki?curid=30316", "text": "संकिशा\n\nसंकिशा अथवा संकिसा भारतवर्ष के उत्तर प्रदेश राज्य के फ़र्रूख़ाबाद जिले के पखना रेलवे स्टेशन से सात मील दूर काली नदी के तट पर, बौद्ध-धर्म स्थान है, इसका प्राचीन नाम संकाश्य है, कहते हैं बुद्ध भगवान स्वर्ग से उतर कर यहीं पर आये थे, जन भी इसे अपना तीर्थ स्थान मानते है, तेरहवें तीर्थंकर विमलनाथजी का यह केवलज्ञान स्थान माना जाता है, वर्तमान संकिशा एक टीले पर बसा छोटा सा गाँव है, टीला बहुत दूर तक फ़ैला हुआ है, और किला कहलाता है, किले के भीतर ईंटों के ढेर पर बिसहरी देवी का मन्दिर है, पास ही अशोक स्तम्भ का शीर्ष है, जिस पर हाथी की मूर्ति निर्मित है, आताताइयों ने हाथी की सूंड को तोड डाला है।\n\nसंकिसा उत्तर प्रदेश के फ़र्रुख़ाबाद के निकट स्थित आधुनिक संकिस ग्राम से समीकृत किया जाता है हांलंकि भौगोलिक रूप से यह जनपद एटा में आता है। कनिंघम ने अपनी कृति 'द एनशॅंट जिऑग्राफी ऑफ़ इण्डिया' में संकिसा का विस्तार से वर्णन किया है। संकिसा का उल्लेख महाभारत में किया गया है\n\nउस समय यह नगर पांचाल की राजधानी कांपिल्य से अधिक दूर नहीं था। महाजनपद युग में संकिसा पांचाल जनपद का प्रसिद्ध नगर था। बौद्ध अनुश्रुति के अनुसार यह वही स्थान है, जहाँ बुद्ध, इन्द्र एवं ब्रह्मा सहित स्वर्ण अथवा रत्न की सीढ़ियों से त्रयस्तृन्सा स्वर्ग से पृथ्वी पर आये थे। इस प्रकार गौतम बुद्ध के समय में भी यह एक ख्याति प्राप्त नगर था।\n\nमहात्मा बुद्ध का आगमन\nइसी नगर में महात्मा बुद्ध ने अपने प्रिय शिष्य आनन्द के कहने पर यहाँ आये व संघ में स्त्रियों की प्रवृज्या पर लगायी गयी रोक को तोड़ा था और भिक्षुणी उत्पलवर्णा को दीक्षा देकर बौद्ध संघ का द्वार स्त्रियों के लिए खोल दिया गया था। बौद्ध ग्रंथों में इस नगर की गणना उस समय के बीस प्रमुख नगरों में की गयी है। प्राचीनकाल में यह नगर निश्चय ही काफ़ी बड़ा रहा होगा, क्योंकि इसकी नगर भित्ति के अवशेष, जो आज भी हैं, लगभग चार मील (लगभग 6.4 कि.मी.) की परिधि में हैं। चीनी यात्री फ़ाह्यान पाँचवीं शताब्दी के पहले दशक में यहाँ मथुरा से चलकर आया था और यहाँ से कान्यकुब्ज, श्रावस्ती आदि स्थानों पर गया था। उसने संकिसा का उल्लेख सेंग-क्यि-शी नाम से किया है। उसने यहाँ हीनयान और महायान सम्प्रदायों के एक हज़ार भिक्षुओं को देखा था। कनिंघम को यहाँ से स्कन्दगुप्त का एक चाँदी का सिक्का मिला था।\n\nविशाल 'सिंह' प्रतिमा\nसातवीं शताब्दी में युवानच्वांग ने यहाँ 70 फुट ऊँचाई स्तम्भ देखा था, जिसे सम्राट अशोक ने बनवाया था। उस समय भी इतना चमकदार था कि जल से भीगा-सा जान पड़ता था। स्तम्भ के शीर्ष पर विशाल सिंह प्रतिमा थी। उसने अपने विवरण में इस विचित्र तथ्य का उल्लेख किया है कि यहाँ के विशाल मठ के समीप निवास करने वाले ब्राह्मणों की संख्या कई हज़ार थी।\n\n", "id": "30316", "title": "संकिशा"}
{"url": "https://hi.wikipedia.org/wiki?curid=30317", "text": "श्रीरंगपट्टनम\n\nयह भारतवर्ष के कर्नाटक प्रदेश का प्रसिद्ध वैष्णव तीर्थ है, कावेरी नदी की धारा में तीन द्वीप हैं-आदिरंगम, मध्यरंगम, और अन्तरंगम, श्री रंगपट्टन ही आदिरंगम है, यहां भगवान विष्णु की शेषनाग पर सोती हुई मूर्ति है, कहते हैं कि यहां महऋषि गौतम ने तपस्या की थी और श्रीरंगमूर्ति की स्थापना की थी।\n", "id": "30317", "title": "श्रीरंगपट्टनम"}
{"url": "https://hi.wikipedia.org/wiki?curid=30318", "text": "श्रावस्ती\n\nभारतवर्ष के उत्तर प्रदेश प्रांत के गोंडा-बहराइच जिलों की सीमा पर यह प्रसिद्ध बौद्ध तीर्थ स्थान है। गोंडा-बलरामपुर से १२ मील पश्चिम में आज का सहेत-महेत गाँव ही श्रावस्ती है। प्राचीन काल में यह कौशल देश की दूसरी राजधानी थी। भगवान राम के पुत्र लव ने इसे अपनी राजधानी बनाया था। श्रावस्ती बौद्ध व जैन दोनों का तीर्थ स्थान है। तथागत दीर्घ काल तक श्रावस्ती में रहे थे। यहाँ के श्रेष्ठी अनाथपिण्डिक असंख्य स्वर्ण मुद्राएँ व्यय करके भगवान बुद्ध के लिए जेतवन बिहार बनवाया था। अब यहाँ बौद्ध धर्मशाला, मठ और मन्दिर हैं।\n\nमाना गया है कि श्रावस्ति के स्थान पर आज आधुनिक सहेत महेत ग्राम है जो एक दूसरे से लगभग डेढ़ फर्लांग के अंतर पर स्थित हैं। यह बुद्धकालीन नगर था, जिसके भग्नावशेष उत्तर प्रदेश राज्य के, बहराइच एवं गोंडा जिले की सीमा पर, राप्ती नदी के दक्षिणी किनारे पर फैले हुए हैं।\n\nइन भग्नावशेषों की जाँच सन्‌ 1862-63 में जेनरल कनिंघम ने की और सन्‌ 1884-85 में इसकी पूर्ण खुदाई डॉ॰ डब्लू॰ हुई (Dr. W. Hoey) ने की। इन भग्नावशेषों में दो स्तूप हैं जिनमें से बड़ा महेत तथा छोटा सहेत नाम से विख्यात है। इन स्तूपों के अतिरिक्त अनेक मंदिरों और भवनों के भग्नावशेष भी मिले हैं। खुर्दा के दौरान अनेक उत्कीर्ण मूर्त्तियाँ और पक्की मिट्टी की मूर्त्तियाँ प्राप्त हुई हैं, जो नमूने के रूप में प्रदेशीय संग्रहालय (लखनऊ) में रखी गयी हैं। यहाँ संवत्‌ 1176 या 1276 (1119 या 1219 ई॰) का शिलालेख मिला है, जिससे पता चलता है कि बौद्ध धर्म इस काल में प्रचलित था। बौद्ध काल के साहित्य में श्रावस्ति का वर्णन अनेकानेक बार आया है और भगवान बुद्ध ने यहाँ के जेतवन में अनेक चातुर्मास व्यतीत किये थे। जैन धर्म के प्रवर्तक महावीर ने भी श्रावस्ति में विहार किया था। चीनी यात्री फाहियान 5वीं सदी ई॰ में भारत आया था। उस समय श्रावस्ति में लगभग 200 परिवार रहते थे और 7वीं सदी में जब हुएन सियांग भारत आये, उस समय तक यह नगर नष्ट-भ्रष्ट हो चुका था। सहेत महेत पर अंकित लेख से यह निष्कर्ष निकाला गया कि 'बल' नामक भिक्षु ने इस मूर्त्ति को श्रावस्ति के विहार में स्थापित किया था। इस मूर्त्ति के लेख के आधार पर सहेत को जेतवन माना गया। कनिंघम का अनुमान था कि जिस स्थान से उपर्युक्त मूर्त्ति प्राप्त हुई वहाँ 'कोसंबकुटी विहार' था। इस कुटी के उत्तर में प्राप्त कुटी को कनिंघम ने 'गंधकुटी' माना, जिसमें भगवान्‌ बुद्ध वर्षावास करते थे। महेत की अनेक बार खुदाई की गयी और वहाँ से महत्त्वपूर्ण सामग्री प्राप्त हुई, जो उसे श्रावस्ति नगर सिद्ध करती है। श्रावस्ति नामांकित कई लेख सहेत महेत के भग्नावशेषों से मिले हैं।\n\nयह कोसल-जनपद का एक प्रमुख नगर था। यहाँ का दूसरा प्रसिद्ध नगर अयोध्या था। श्रावस्ती नगर अचिरावती नदी के तट पर बसा था, जिसकी पहचान आधुनिक राप्ती नदी से की जाती है। इस सरिता के तट पर स्थित आज का सहेत-महेत प्राचीन श्रावस्ती का प्रतिनिधि है। इस नगर का यह नाम क्यों पड़ा, इस सम्बन्ध में कई तरह के वर्णन मिलते हैं। बौद्ध धर्म-ग्रन्थों के अनुसार इस समृद्ध नगर में दैनिक जीवन में काम आने वाली सभी छोटी-बड़ी चीज़ें बहुतायत में बड़ी सुविधा से मिल जाती थीं। यहाँ मनुष्यों के उपभोग-परिभोग की सभी वस्तुएँ सुलभ थीं; अत: इसे सावत्थी (सब्ब अत्थि) कहा जाता था।\n\nप्राचीन श्रावस्ती के अवशेष आधुनिक ‘सहेत’-‘महेत’ नामक स्थानों पर प्राप्त हुए हैं। यह नगर 27°51’ उत्तरी अक्षांश और 82°05’ पूर्वी देशांतर पर स्थिर था। ‘सहेत’ का समीकरण ‘जेतवन’ से तथा ‘महेत’ का प्राचीन 'श्रावस्ती नगर' से किया गया है। प्राचीन टीला एवं भग्नावशेष गोंडा एवं बहराइच ज़िलों की सीमा पर बिखरे पड़े हैं, जहाँ बलरामपुर स्टेशन से पहुँचा जा सकता है। बहराइच एवं बलरामपुर से इसकी दूरी क्रमश: 26 एवं 10 मील है। आजकल ‘सहेत’ का भाग बहराइच ज़िले में और ‘महेत’ गोंडा ज़िले में पड़ता है। बलरामपुर - बहराइच मार्ग पर सड़क से 800 फुट की दूरी पर ‘सहेत’ स्थित है, जबकि ‘महेत’ 1/3 मील की दूरी पर स्थित है। विंसेंट स्मिथ ने सर्वप्रथम श्रावस्ती का समीकरण चरदा से किया था, जो ‘सहेत-महेत’ से 40 मील उत्तर-पश्चिम में स्थित है। लेकिन जेतवन के उत्खनन से गोविंद चंद गहड़वाल के 1128 ई. के एक अभिलेख की प्राप्ति से इसका समीकरण ‘सहेत-महेत’ से निश्चित हो गया है।\nप्राचीन श्रावस्ती नगर अचिरावती नदी, जिसका आधुनिक नाम राप्ती है, के तट पर स्थित था। यह नदी नगर के समीप ही बहती थी। बौद्ध युग में यह नदी नगर को घेर कर बहती थी। बौद्ध साहित्य में श्रावस्ती का वर्णन कोशल जनपद की राजधानी और राजगृह से दक्षिण-पश्चिम में कालक और अस्सक तक जाने वाले राजमार्ग पर सावत्थी नामक दो महत्त्वपूर्ण पड़ावों के रूप में मिलता है।\n\nपहले यह केवल एक धार्मिक स्थान था, किन्तु कालान्तर में इस नगर का समुत्कर्ष हुआ। जैन साहित्य में इसके लिए 'चंद्रपुरी' तथा 'चंद्रिकापुरी' नाम भी मिलते हैं।\n\nहमारे कुछ प्राचीन ग्रन्थों के अनुसार कोशल का यह प्रधान नगर सर्वदा रमणीक, दर्शनीय, मनोरम और धनधान्य से सम्पन्न था। इसमें सभी तरह के उपकरण मौजूद थे। इसको देखने से लगता था, मानो देवपुरी अलकनन्दा ही साक्षात् धरातल पर उतर आयी हों। नगर की सड़कें चौड़ी थीं और इन पर बड़ी सवारियाँ भली भाँति आ सकती थीं। नागरिक श्रृंगार-प्रेमी थे। वे हाथी, घोड़े और पालकी पर सवार होकर राजमार्गों पर निकला करते थे। इसमें राजकीय कोष्ठागार बने हुए थे, जिनमें घी, तेल और खाने-पीने की चीज़ें प्रभूत मात्रा में एकत्र कर ली गयी थीं।\n\nवहाँ के नागरिक गौतम बुद्ध के बहुत बड़े भक्त थे। 'मिलिन्दप्रश्न' नामक ग्रन्थ में चढ़ाव-बढ़ाव के साथ कहा गया है कि इसमें भिक्षुओं की संख्या 5 करोड़ थी। इसके अलावा वहाँ के तीन लाख सत्तावन हज़ार गृहस्थ बौद्ध धर्म को मानते थे। इस नगर में 'जेतवन' नाम का एक उद्यान था, जिसे वहाँ के जेत नामक राजकुमार ने आरोपित किया था। इस नगर का अनाथपिण्डिक नामक सेठ जो बुद्ध का प्रिय शिष्य था, इस उद्यान के शान्तिमय वातावरण से बड़ा प्रभावित था। उसने इसे ख़रीद कर बौद्ध संघ को दान कर दिया था। बौद्ध ग्रन्थों में कथा आती है कि इस पूँजीपति ने जेतवन को उतनी मुद्राओं में ख़रीदा था जितनी कि बिछाने पर इसके पूरे फ़र्श को भली प्रकार ढक देती थीं। उसने इसके भीतर एक मठ भी बनवा दिया जो कि श्रावस्ती आने पर बुद्ध का विश्रामगृह हुआ करता था। इसे लोग 'कोशल मन्दिर' भी कहते थे। अनाथपिंडिक ने जेतवन के भीतर कुछ और भी मठ बनवा दिये, जिनमें भिक्षु लोग रहते थे। इनमें प्रत्येक के निर्माण में एक लाख मुद्राएँ ख़र्च हुई थीं। इसके अतिरिक्त उसने कुएँ, तालाब और चबूतरे आदि का भी वहाँ निर्माण करा दिया था। बौद्ध ग्रन्थों में वर्णन मिलता है कि जेतवन में रहने वाले भिक्षु सुबह और शाम राप्ती नदी में नहाने के लिए आते थे; लगता है कि यह उद्यान इसके तट के समीप ही कहीं स्थित था। अनाथपिंडिक ने अपने जीवन की सारी कमाई बौद्ध संघ के हित में लगा दी थी। उसके घर पर श्रमणों को बहुसंख्या में प्रति दिन यथेष्ट भोजन कराया जाता था। गौतम बुद्ध के प्रति श्रद्धा के कारण श्रावस्ती नरेशों ने इस नगर में दानगृह बनवा रखा था, जहाँ पर भिक्षुओं को भोजन मिलता था।\n\nमहाकाव्यों में श्रावस्ती का विशद वर्णन मिलता है।\n\nवायु पुराण और वाल्मीकि रामायण में वर्णन है कि रामचंद्र जी ने दक्षिण कोशल का अपने पुत्र कुश को और उत्तर कोशल का लव को राजा बनाया था। रामायण के अनुसार लव की राजधानी श्रावस्ती में थी, मधुपुरी में शत्रुघ्न को सूचना मिली कि लव के लिए श्रावस्ती नामक नगरी राम ने बसायी है और अयोध्या को जनहीन करके उन्होंने स्वर्ग जाने का विचार किया है। इस वर्णन से प्रतीत होता है कि श्रीराम के स्वर्गारोहण के पश्चात अयोध्या उजड़ गयी थी और कोशल की नयी राजधानी श्रावस्ती में बनायी गयी थीं। रामायण में दो कोशल नगरों की चर्चा है:-\nउत्तर कोशल जिसकी राजधानी श्रावस्ती थी,\nदक्षिण कोशल जिसकी राजधानी कुशावती थी।\nराम के शासन काल में इन दोनों राजधानियों का वर्णन मिलता है। राम ने अपने पुत्र लव को श्रावस्ती का और कुश को कुशावती का राजा बनाया था। वर्तमान समय में श्रावस्ती बलरामपुर से 10 मील, अयोध्या से 58 मील तथा राजगीर से 720 मील दूर स्थित है।\n\nमत्स्य, लिंग और कूर्म पुराणों में श्रावस्ती को गोंडा में स्थित बतलाया गया है, जिसका समीकरण कनिंघम ने आधुनिक गोंडा से किया है। श्रावस्ती की संस्थापना श्रावस्तक ने की थी।\nवायु पुराण के अनुसार श्रावस्तक के पिता का नाम अंध था। मत्स्य और ब्रह्म पुराणों में श्रावस्त या श्रावस्तक को युवनाश्व का पुत्र और अद्र का पौत्र कहा गया है।\nमहाभारत में इनसे अलग सूचना मिलती है। इसमें श्रावस्तक को श्राव का पुत्र तथा युवनाश्व का पौत्र कहा गया है। कुछ पुराणों में श्रवस्तक या श्रावस्तक को युवनाश्व का पुत्र और अद्र का पौत्र कहा गया है।\nकालिदास ने रघुवंश में लव को 'शरावती' नामक नगरी का राजा बनाया जाना लिखा है। इस उल्लेख में 'शरावती', निश्चय रूप से श्रावस्ती का ही उच्चारण भेद है। श्रावस्ती की स्थापना पुराणों के अनुसार, 'श्रवस्त' नाम के सूर्यवंशी राजा ने की थी। लव ने यहाँ कोशल की नयी राजधानी बनायी और श्रावस्ती धीरे-धीरे उत्तर कोशल की वैभवशालिनी नगरी बन गयी।\n", "id": "30318", "title": "श्रावस्ती"}
{"url": "https://hi.wikipedia.org/wiki?curid=30320", "text": "श्रंगवेरपुर\n\nरामायण वर्णित निषादराज गुह की गंगा तीरस्थ राजधानी को श्रंगवेरपुर कहा जाता है, यह भारतवर्ष के उत्तरप्रदेश के इलाहाबाद जिला के पास प्रयाग नामक स्थान से ४५ किलोमीटर पश्चिम में स्थित है, भगवान श्री राम ने वनवास के समय निशादराज के कहने से यहां रात्रि विश्राम किया था, यहां श्रंगी (ऋष्यश्रृंग) ऋषि तथा उनकी पत्नी राजा दसरथ सुता शान्ता देवी का मन्दिर है, गंगाजी में ऋष्यश्रंग के पिता के नाम पर विभाण्डकुण्ड है, रामचौरा ग्राम में गंगा के किनारे एक मन्दिर में राम्चन्द्र जी के चरण चिन्ह हैं, पास मे रामनगर स्थान है, जहां प्रत्येक पूर्णिमा को मेला लगता है, रामचन्द्रजी ने यहीं से गंगा पार की थी और प्रयाग गये थे।\n", "id": "30320", "title": "श्रंगवेरपुर"}
{"url": "https://hi.wikipedia.org/wiki?curid=30321", "text": "शिवकांन्ची\n\nदक्षिण भारत का एक प्रसिद्ध तीर्थ स्थान है, यहां सर्वतीर्थ नामक विस्तृत सरोवर है, मुख्य मन्दिर काशी विश्वनाथ जी का है, सरोवर के एक तट पर यात्री मुण्डन और श्राद्ध करते हैं, एकाम्रेश्वर शिवकांन्ची का मुख्य मन्दिर है, इस क्षेत्र के दूसरे विभाग में वैष्णव तीर्थ वैष्णुकांन्ची है।\n", "id": "30321", "title": "शिवकांन्ची"}
{"url": "https://hi.wikipedia.org/wiki?curid=30322", "text": "शिवमहिमा\n\nएक ही तत्व की तीन परम मूर्तियों (ब्रह्मा, विष्णु, शिव) में अन्तिम मूर्ति का नाम ही शिव है, ब्रह्मा का कार्य सृष्टि, विष्णु का स्थिति (पालन) और शिव का कार्य संहार करना है, परन्तु साम्प्रदायक शैवों के अनुसार शिव परम तत्व है, और उनके कार्यों में संहार के अतिरिक्त सृष्टि और पालन के कार्य भी सम्मिलित है, शिव परम कारुणिक भी है, और उनमे अनुग्रह अथवा प्रसाद तथा तिरो भाव (गोपन और लोपन) की क्रिया भी पायी जाती है, इस प्रकार उनके कार्य पांच प्रकार के हैं, शिव की विभिन्न अभिव्यक्तियां इन्ही कार्यों में से किसी न किसी से सम्बन्धित हैं, इनका उद्देश्य भक्तों का कल्याण करना है, शिव विभिन्न कलाओं और सिद्धियों के प्रवर्तक भी माने गये हैं, संगीत, नृत्य, योग, व्याकरण, व्याख्यान, भैषज्य, आदि के मूल प्रवर्तक शिव ही हैं, इनकी कल्पना सब जीवधारियों के स्वामी के रूप में की गयी है, इसी लिये यह पशुपति, भूतपति, और भूतनाथ कहे गये है, शिव सभी देवताओं में श्रेष्ठ कहे गये है, इसी लिये महेश्वर और महादेव इनके विरुद पाये जाते है, इनमे माया की अनन्त शक्ति है, इसी लिये शिव मायापति भी है, उमा के पति होने से शिव का एक पर्याय उमापति भी है, इनके अनेक विरुद और पर्याय है, (महाभारत १३,१७) में इनकी एक लम्बी सहस्त्रनाम सूची है, शिव की कल्पना की उतपत्ति और विकास का क्रम वैदिक साहित्य से ही मिलना शुरु हो जाता है, ऋग्वेद में रुद्र की कल्पना में ही शिव की अनेक विशेषताओं और तत्सम्बन्धी पौराणिक गाथाओं के मूल का समावेश है, इसी प्रकार शुक्ल (यजुर्वेद) की वाजसनेयी संहिता (अ.६) में जो शतरुद्रिय पाठ है, उसमे शिव का मूल रूप प्रतिबिम्बित है, उसमे शिव को गिरीश (पर्वत पर रहने वाला), पशुचर्म धारण करने वाला (कृत्तिवास) तथा जटा जूट रकहेन वाला (कपर्दी) कहा गया है, (अथर्ववेद) में रुद्र की बडी महिमा बतायी गयी है, और उनके लिये भव, शर्व, रुद्र और पशुपति, उग्र, महादेव, और ईशान विरुदों का प्रयोग किया गया है, (सिन्धुघाटी) के उत्खनन से जो धार्मिक वस्तुयें मिली है, उनमे योगी शिव की भी एक प्रतिकृति है, परन्तु अभी तक संज्ञा के रूप में शिव का नाम न मिलकर विशेषण के रूप में ही मिला है, (उत्तरवैदिक साहित्य) शिव रुद्र के पर्याय के रूप में मिलते हैं, (श्वेताश्वतर उपनिषद) रुद्र के अनेक नामों में शिव भी एक नाम है, (शांखायन) और (कौषीतकि) आदि ब्राह्मणों में शिव रुद्र महादेव, ईशान, आदि रुद्र के नाम मिलते है, (शतपथ) और (कौषीतकि) ब्राह्मण में रुद्र का एक विरुद अशनि भी पाया जाता है, इन आथ विरुदों में रुद्र, शर्व, उग्र, तथा अशनि शिव के घोर (भयंकर) रूप का प्रतिधिनित्व करते हैं, इसी प्रकार भव, पशुपति, महादेव, और ईशान उनके सौम्य (सुन्दर) रूप का वर्णन करते है, (यजुर्वेद) में उनके मान्गलिक विरुद शम्भु और शंकर का भी उल्लेख है, शिवकी पूजा का क्रमश: विकास कब हुआ यह बतलाना कठिन है, किन्तु इतना निश्चित है कि ईशा पूर्व में ही शैव सम्प्रदाय का उदय हो चुका था, (पाणिनि ने अष्टाध्यायी ४.१.११५) में शिव उपासकों का उल्लेख किया है, (पतंजलि) ने महाभाष्य में यह भी कहा है कि शिवभागवत अय:शूल (त्रिशूल) और दण्डाजनि धारण करते थे, पुराणो में जिनमे शैव पुराणो में शिव का विस्तृत वर्णन और शिवत्व का विवेचन पाया जाता है, संस्कृत के शुद्ध साहित्य और अभिलेखों में शिव की स्तुतियां भरी पडी है, पुराणो और परवर्ती साहित्य में शिव की कल्पना योगिराज के रूप में की गयी है, उनका निवास स्थान कैलाश पर्वत है, व्याघ्र चर्म (बाघम्बर) पर वे बैठते है, और ध्यान में मग्न रहते हैं, वे अपने ध्यान और तपोबल से जगत को धारण करते हैं, उनके शिर पर जताजूट है जिसमे द्वितीया का चन्द्रमा नवचन्द्र जटित है, इसी जटा से जगत्पावनी गंगा प्रवाहित होती है, उनके दाहिने भाग में कमण्डल, त्रिशूल और त्रिशूल के उपरत्व भाग में डमरू स्थापित है, सर्पों की माला उनके गले में है, दाहिना हाथ वरमुद्रा में और बायां हाथ माला को लेकर जाप मुद्रा में है, दोनो आंखों के बीच में शिव का तीसरा नेत्र है, जो उनके कुपित होने पर ही खुलता है, और उसके खुलने पर पृथ्वी के पापियों का नाश होजाता है, यही नेत्र अन्तर्द्रष्टि और ज्ञान का प्रतीक भी है, इसी से शिव ने काम दहन किया था, शिवजी का कण्ठ नीला है, समुद्र मन्थन से जो विष निकला था, जगत कल्याण के लिये उसका पान करके विश्व को बचा लिया था, उनके कण्ठ और भुजाओं में सर्प लिपटे है, सम्पूर्ण शरीर पर भस्म लगी हुई है, ऐसा उनका रूप माना जाता है, उनके बाम भाग में माता पार्वती विराजमान है, उनके सामने उनका वाहन नन्दी है, वे अपने गणों से घिरे रहते है, योगिराज के अतिरिक्त नटराज के रूप में भी शिव की कल्पना हुई है, वे नाट्य और संगीत के भी अधिष्ठाता है,१०८ प्रकार के नाट्यों की उत्पत्ति शिव से मानी जाती है, जिनमे लास्य और ताण्डव दोनो सम्मिलित हैं, दक्षिणामूर्ति के रूप में शिव की कल्पना हुई है, यह शिव के जगतगुरु का रूप है, इस रूप में वे व्याख्यान अथवा तर्क की मुद्रा में अंकित किये जाते हैं, मूर्त रूप के अतिरिक्त अमूर्त अथवा प्रतीक रूप में भी शिव की भावना होती है, इनके प्रतीक को लिंग कहते है, जो उनके निश्चल ज्ञान और तेज का प्रतिधिनित्व करता है, पुराणों में शिव के अनेक अवतारों का वर्णन किया है, लगता है विष्णु के अवतारों की पद्धति पर यह कल्पना की गयी है, प्राय: दुष्टों के विनाश तथा भक्तों की परीक्षा आदि के लिये शिव अवतार धारण करते है, शिव-पार्वती के विवाह की कथा संस्कृत साहित्य और लोक साहित्य में भी बहुत प्रचलित है, शिव के भयंकर रूप की कल्पना भी पायी जाती है, जिसका सम्बन्ध उनके विध्वंशक रूप से है, वे शमशान, रणक्षेत्र, चौराहों, (दुर्घटनास्थल) में निवास करते है, मुण्डमाला धारण करते हैं, भूतप्रेत और गणों से घिरे रहते हैं, वे स्वयं महाकाल (मृत्यु तथा उसके भी काल) हैं, जिसके द्वारा महाप्रलय घटित होती है, इनका एक अर्धनारीश्वर रूप है, जिसमे शिव और शक्ति के युग्म आकार की कल्पना है, इसी प्रकार हरि-हर रूप में शिव और विष्णु के समन्वित रूप का अंकन है।\n", "id": "30322", "title": "शिवमहिमा"}
{"url": "https://hi.wikipedia.org/wiki?curid=30326", "text": "प्रतिभा सक्सेना\n\nअमेरिका में प्रवासी हिन्दी लेखक।\n", "id": "30326", "title": "प्रतिभा सक्सेना"}
{"url": "https://hi.wikipedia.org/wiki?curid=30327", "text": "हरिशंकर आदेश\n\nप्रोफेसर हरिशंकर आदेश (जन्म ७ अगस्त १९३६) प्रवासी हिंदी लेखक, कवि एवं संगीतकार हैं। उन्होंने ट्रिनिडाड, कनाडा तथा संयुक्त राज्य अमेरिका भारतीय भाषा तथा संस्कृति के विकास में महत्त्वपूर्ण योगदान किया है। \n\nप्रो॰ आदेश ने कनाडा, अमेरिका व त्रिनिडाड के मिनिस्टर ऑफ रिलीजन, भारतीय विद्या संस्थान के महानिदेशक, श्री आदेश आश्रम ट्रिनिडाड के कुलपति, ज्योति एवं जीवन ज्योति त्रैमासिक के प्रधान संपादक तथा वर्ष विवेक एवं अंतरिक्ष समीक्षा के संपादक जैसे महत्त्वपूर्ण पदों पर कार्य किया है। वे अंतर्राष्ट्रीय हिन्दू समाज अमेरिका तथा विद्या मन्दिर कनाडा के आध्यात्मिक गुरु, स्वतंत्र साहित्यकार एवं संगीतकार, संगीत निर्देशक, गायक, वादक, प्रवाचक, यायावर, मानद उप राज्यपाल व भूतपूर्व सांस्कृतिक दूत (भारत) भी रहे हैं। उन्होंने आश्रम कॉलिज ट्रिनिडाड में प्रधानाचार्य व हिन्दी तथा संगीत के प्रोफ़ेसर के पद पर आपने महत्वपूर्ण सेवाएँ समाज को अर्पित की हैं। \n\nहिन्दी अंग्रेज़ी व उर्दू की लगभग सभी विधाओं में साहित्य व संगीत की रचना। उनकी लगभग ३०० से अधिक पुस्तकें प्रकाशित हो चुकी हैं।\n\nटिनिडाड, कनाडा, यू॰के॰ व यू॰एस॰ए॰ के अनेक प्रतिष्ठित सम्मानों व पुरस्कारों से सम्मानित। जिनमें त्रिनिदाद और टोबैगो सरकार का हमिंग बर्ड स्वर्ण पदक पुरस्कार तथा केंद्रीय हिंदी संस्थान का पद्मभूषण डॉ॰ मोटूरि सत्यनारायण पुरस्कार प्रमुख है।\n\n", "id": "30327", "title": "हरिशंकर आदेश"}
{"url": "https://hi.wikipedia.org/wiki?curid=30328", "text": "डॉ शैलजा अस्थाना\n\nप्रो हरिशंकर आदेश कैनेडा के प्रवासी हिंदी लेखक हैं।\n", "id": "30328", "title": "डॉ शैलजा अस्थाना"}
{"url": "https://hi.wikipedia.org/wiki?curid=30329", "text": "सुमन कुमार घई\n\n७ अगस्त १९५२ को अम्बाला (हरियाणा में जन्मे सुमन कुमार घई का बचपन खन्ना (पंजाब) व लुधियाना (पंजाब) में बीता। भारत में बी.एस.सी. करने के पश्चात पारिवारिक व्यवसाय में कार्यरत हो गये। १९७३ में कैनेडा आप्रवास के पश्चात यहाँ पर कंप्यूटर टेक्नोलोजी की शिक्षा ग्रहण की। १९८१ तक इसी क्षेत्र में काम भी किया। १९८१ से लेकर अब तक फिर से पारिवारिक व्यवसाय में ही व्यस्त हैं।\nकिसी भी भाषा का साहित्य सदा से ही मन लगाने का साधन रहा है। विदेश में आने के पश्चात हिन्दी से सम्पर्क टूट सा गया था। परंतु फिर अंतरजाल पर हिन्दी की पत्रिकाएँ आने से यह सम्बन्ध पुर्नजीवित हो गया है।\nभारत में जो कुछ भी लिखा कभी प्रकाशित करवाने की चेष्टा नहीं की। अंतरजाल पर पहले \"हिन्दी नेस्ट\" और फिर 'अनुभूति अभिव्यक्ति' में प्रकाशित होती रहीं।\nअंतरजाल पर शायरी नाम से एक विशाल उर्दू की ग़ज़लों व नज़्मों का (१८०० से अधिक) संग्रह देवनागरी लिपी में किया है। श्री रामचरितमानस भी सरल अनुवाद सहित करने का प्रयासा अभी जारी है।\nकैनेडा में पिछले कुछ वर्षों से साहित्यिक गतिविधियों में पूर्णता व्यस्त हैं। कैनेडा से प्रकाशित होने वाली \"हिन्दी चेतना\" पत्रिका के सह-सम्पादक रह चुके हैं।\nपिछले कुछ वर्षों से \"साहित्य कुंज\" का प्रकाशन व सम्पादन में व्यस्त।\n", "id": "30329", "title": "सुमन कुमार घई"}
{"url": "https://hi.wikipedia.org/wiki?curid=30330", "text": "सुरेश कुमार गोयल\n\nप्रो हरिशंकर आदेश कैनेडा के प्रवासी हिंदी लेखक हैं।\n", "id": "30330", "title": "सुरेश कुमार गोयल"}
{"url": "https://hi.wikipedia.org/wiki?curid=30337", "text": "जयप्रकाश नारायण विश्वविद्यालय\n", "id": "30337", "title": "जयप्रकाश नारायण विश्वविद्यालय"}
{"url": "https://hi.wikipedia.org/wiki?curid=30339", "text": "भागलपुर विश्वविद्यालय\n", "id": "30339", "title": "भागलपुर विश्वविद्यालय"}
{"url": "https://hi.wikipedia.org/wiki?curid=30341", "text": "किम\n\nकिम रुडयार्ड किपलिंग का लिखा एक उपन्यास है। किम इसका प्रमुख पात्र है वो एक आयरिश अनाथ है जो लाहौर में रहा करता था। एक दिन एक लामा के साथ यात्रा पे निकल जाता है। यात्रा में उसके पिता की रेजिमेंट उसको मिल जाती है। जिसका पादरी उसे गोद ले लेता है इसी बीच उसे ब्रिटिश भारत सरकार का खुफ़िया विभाग नौकरी पे ले लेता है। इसी उपन्यास में पहली बार दि ग्रेट गेम जैसा कूटनीतिक शब्द प्रयोग लाया गया था।\n", "id": "30341", "title": "किम"}
{"url": "https://hi.wikipedia.org/wiki?curid=30342", "text": "लामा\n\nतिब्बत के बौध साधु या धर्म गुरु को लामा कहा जाता है। उनकी कई कोटियाँ होती है। नीचे से लेकर ऊपर तक जैसे दलाई लामा, पंचेन लामा, कर्मापा लामा आदि।\n\n", "id": "30342", "title": "लामा"}
{"url": "https://hi.wikipedia.org/wiki?curid=30343", "text": "पंचेन लामा\n\nपंचेन लामा दलाई लामा के बाद तिब्बत के दूसरे सबसे प्रभावशाली धर्म गुरु हैं। ये चीन सरकार द्वारा निर्वासित नहीं किए गए हैं। इसलिए ये तिब्बत में ही रहते हैं। \n", "id": "30343", "title": "पंचेन लामा"}
{"url": "https://hi.wikipedia.org/wiki?curid=30345", "text": "दि ग्रेट गेम\n\n\"दि ग्रेट गेम\" एक रणनीतिक शब्दावली है जो उस शत्रुता और प्रतिस्पर्धा को व्यक्त करने के लिये प्रयोग की गई/जाती है जो ब्रिटेन और रूस के बीच एशिया में अपना प्रभुत्व स्थापित करने के लिये उन्नीसवी सदी के दौरान में मध्य एशिया में जारी थी। \n\nइस शब्दावली का प्रथम प्रयोग Arthur Conolly (1807–1842), जो एक इंटेलिजेंस अधिकारी थे, के द्वारा किया गया माना जाता है हालाँकि मुख्यधारा में इसका प्रयोग रुड्यार्ड किपलिंग ने अपने उपन्यास [\"[किम]]\" में (1901) में किया था।\n", "id": "30345", "title": "दि ग्रेट गेम"}
{"url": "https://hi.wikipedia.org/wiki?curid=30346", "text": "द जंगल बुक\n\nद जंगल बुक (अंग्रेजी:The Jungle Book) (1894) नोबेल पुरस्कार विजेता अंग्रेजी लेखक रुडयार्ड किपलिंग की कहानियों का एक संग्रह है। इन कहानियों को पहली बार 1893-94 में पत्रिकाओं में प्रकाशित किया गया था। मूल कहानियों के साथ छपे कुछ चित्रों को रुडयार्ड के पिता जॉन लॉकवुड किपलिंग ने बनाया था। रुडयार्ड किपलिंग का जन्म भारत में हुआ था और उन्होने अपनी शैशव अवस्था के प्रथम छह वर्ष भारत में बिताये। इसके उपरान्त लगभग दस वर्ष इंग्लैण्ड में रहने के बाद वे फिर भारत लौटे और लगभग अगले साढ़े छह साल तक यहीं रह कर काम किया। इन कहानियों को रुडयार्ड ने तब लिखा था जब वो वर्मोंट में रहते थे। जंगल बुक के कथानक में मोगली नामक एक बालक है जो जंगल मे खो जाता है और उसका पालन पोषण भेड़ियों का एक झुंड करता है, अंत मे वह गाँव में लौट जाता है।\n\nपुस्तक में वर्णित कहानियां (और 1895 में प्रकाशित ‘\"द सेकंड जंगल बुक\"’ में शामिल मोगली से संबंधित पाँच कहानियां भी) वस्तुत: दंतकथाएं हैं, जिनमें जानवरों का मानवाकृतीय तरीके से प्रयोग कर, नैतिक शिक्षा देने का प्रयास किया गया है। उदाहरण के लिए \"‘द लॉ ऑफ द जंगल’\" (जंगल का कानून) के छंद में, व्यक्तियों, परिवारों और समुदायों की सुरक्षा के लिए नियमों का पालन करने की हिदायत दी गयी है। किपलिंग ने अपनी इन कहानियों में उन सभी जानकारियों का समावेश किया है जो उन्हें भारतीय जंगल के बारे में पता थी या फिर जिसकी उन्होनें कल्पना की थी। अन्य पाठकों ने उनके काम की व्याख्या उस समय की राजनीति और समाज के रूपक के रूप में की है। उनमें से सबसे अधिक प्रसिद्ध तीन कहानियां हैं जो एक परित्यक्त \"मानव शावक\" मोगली के कारनामों का वर्णन करती हैं, जिसे भारत के जंगल में भेड़ियों द्वारा पाला जाता है। अन्य कहानियों के सबसे प्रसिद्ध कथा शायद \"रिक्की-टिक्की-टावी\" नामक एक वीर नेवले और \"हाथियों का टूमाई” नामक एक महावत की कहानी है। किपलिंग की हर कहानी की शुरुआत और अंत एक छंद के साथ होती है।\n", "id": "30346", "title": "द जंगल बुक"}
{"url": "https://hi.wikipedia.org/wiki?curid=30347", "text": "हरिसिंह गौर\n\nडॉ॰ हरिसिंह गौर, (२६ नवम्बर १८७० - २५ दिसम्बर १९४९) सागर विश्वविद्यालय के संस्थापक, शिक्षाशास्त्री, ख्यति प्राप्त विधिवेत्ता, न्यायविद्, समाज सुधारक, साहित्यकार (कवि, उपन्यासकार) तथा महान दानी एवं देशभक्त थे। वह बीसवीं शताब्दी के सर्वश्रेष्ठ शिक्षा मनीषियों में से थे। वे दिल्ली विश्वविद्यालय तथा नागपुर विश्वविद्यालय के उपकुलपति रहे। वे भारतीय संविधान सभा के उपसभापति, साइमन कमीशन के सदस्य तथा रायल सोसायटी फार लिटरेचर के फेल्लो भी रहे थे।उन्होने कानून शिक्षा, साहित्य, समाज सुधार, संस्कृति, राष्ट्रीय आंदोलन, संविधान निर्माण आदि में भी योगदान दिया। \n\nउन्होने अपनी गाढ़ी कमाई से 20 लाख रुपये की धनराशि से 18 जुलाई 1946 को अपनी जन्मभूमि सागर में सागर विश्वविद्यालय की स्थापना की तथा वसीयत द्वारा अपनी पैतृक सपत्ति से 2 करोड़ रुपये दान भी दिया था। इस विश्वविद्यालय के संस्थापक, उपकुलपति तो थे ही वे अपने जीवन के आखिरी समय (२५ दिसम्बर १९४९) तक इसके विकास व सहेजने के प्रति संकल्पित रहे। उनका स्वप्न था कि सागर विश्वविद्यालय, कैम्ब्रिज तथा ऑक्सफोर्ड जैसी मान्यता हासिल करे। उन्होंने ढाई वर्ष तक इसका लालन-पालन भी किया। डॉ॰ सर हरीसिंह गौर एक ऐसा विश्वस्तरीय अनूठा विश्वविद्यालय है, जिसकी स्थापना एक शिक्षाविद् के द्वारा दान द्वारा की गई थी। \n\nडॉ॰ सर हरीसिंह गौर का जन्म महाकवि पद्माकर की नगरी [ग्राम - चिलपहाड़ी बाँदा [सागर]] (म.प्र.) के पास एक निर्धन परिवार में 26 नवम्बर 1870 को हुआ था। उन्होने सागर के ही गवर्नमेंट हाईस्कूल से मिडिल शिक्षा प्रथम श्रेणी में हासिल की। उन्हे छात्रवृत्ति भी मिली, जिसके सहारे उन्होंने पढ़ाई का क्रम जारी रखा, मिडिल से आगे की पढ़ाई के लिए जबलपुर गए फिर महाविद्यालयीन शिक्षा के लिए नागपुर के हिसलप कॉलेज (Hislop College) में दाखिला ले लिया, जहां से उन्होंने इंटरमीडिएट की परीक्षा भी प्रथम श्रेणी में की थी। वे प्रांत में प्रथम रहे तथा पुरस्कारों से नवाजे गए।\n\nसन् १८८९ में उच्च शिक्षा लेने इंग्लैंड गए। सन् १८९२ में दर्शनशास्त्र व अर्थशास्त्र में ऑनर्स की उपाधि प्राप्त की। फिर १८९६ में M.A., सन १९०२ में LL.M. और अन्ततः सन १९०८ में LL.D. किया। कैम्ब्रिज में पढाई से जो समय बचता था उसमें वे ट्रिनिटी कालेज में डी लिट्, तथा एल एल डी कीपडाई करते थे। उन्होने अंतर-विश्वविद्यालयीन शिक्षा समिति में कैंब्रिज विश्वविद्यालय का प्रतिनिधित्व किया, जो उस समय किसी भारतीय के लिये गौरव की बात थी। डॉ॰ सर हरीसिंह गौर ने छात्र जीवन में ही दो काव्य संग्रह दी स्टेपिंग वेस्टवर्ड एण्ड अदर पोएम्स एवं रेमंड टाइम की रचना की, जिससे सुप्रसिद्ध रायल सोसायटी ऑफ लिटरेचर द्वारा उन्हें स्वर्ण पदक प्रदान किया गया।\n\nसन् १९१२ में वे बैरिस्टर होकर स्वदेश आ गये। उनकी नियुक्ति सेंट्रल प्रॉविंस कमीशन में एक्स्ट्रा `सहायक आयुक्त´ के रूप में भंडारा में हो गई। उन्होंने तीन माह में ही पद छोड़कर अखिल भारतीय स्तर पर वकालत प्रारंभ कर दी व मध्य प्रदेश, भंडारा, रायपुर, लाहौर, कलकत्ता, रंगून तथा चार वर्ष तक इंग्लैंड की प्रिवी काउंसिल मे वकालत की, उन्हें एलएलडी एवं डी. लिट् की सर्वोच्च उपाधि से भी विभूषित किया गया। १९०२ में उनकी द लॉ ऑफ ट्रांसफर इन ब्रिटिश इंडिया पुस्तक प्रकाशित हुई। वर्ष १९०९ में दी पेनल ला ऑफ ब्रिटिश इंडिया (वाल्यूम २) भी प्रकाशित हुई जो देश व विदेश में मान्यता प्राप्त पुस्तक है। प्रसिद्ध विधिवेत्ता सर फेडरिक पैलाक ने भी उनके ग्रंथ की प्रशंसा की थी। इसके अतिरिक्त डॉ॰ गौर ने बौद्ध धर्म पर दी स्पिरिट ऑफ बुद्धिज्म नामक पुस्तक भी लिखी। उन्होंने कई उपन्यासों की भी रचना की। \n\nवे शिक्षाविद् भी थे। सन् १९२१ में केंद्रीय सरकार ने जब दिल्ली विश्वविद्यालय की स्थापना की तब डॉ॰ सर हरीसिंह गौर को विश्वविद्यालय का संस्थापक कुलपति नियुक्त किया गया। ९ जनवरी १९२५ को शिक्षा के क्षेत्र में `सर´ की उपाधि से विभूषित किया गया, तत्पश्चात डॉ॰ सर हरीसिंह गौर को दो बार नागपुर विश्वविद्यालय का कुलपति नियुक्त किया गया।\nडॉ॰ सर हरीसिंह गौर ने २० वर्षों तक वकालत की तथा प्रिवी काउंसिल के अधिवक्ता के रूप में शोहरत अर्जित की। वे कांग्रेस पार्टी के सदस्य रहे, लेकिन १९२० में महात्मा गांधी से मतभेद के कारण कांग्रेस छोड़ दी। वे १९३५ तक विधान परिषद् के सदस्य रहे। वे भारतीय संसदीय समिति के भी सदस्य रहे, भारतीय संविधान परिषद् के सदस्य रूप में संविधान निर्माण में अपने दायित्वों का निर्वहन किया। विश्वविद्यालय के संस्थापक डॉ॰ सर हरीसिंह गौर ने विश्वविद्यालय की स्थापना के बाद नागरिकों से अपील कर कहा था कि सागर के नागरिकों को सागर विश्वविद्यालय के रूप में एक शिक्षा का महान अवसर मिला है, वे अपने नगर को आदर्श विद्यापीठ के रूप में स्मरणीय बना सकते हैं।\n\nयह भी एक संयोग ही है कि स्वतंत्र भारत व इस विश्वविद्यालय का जन्म एक ही समय हुआ। डॉ॰ सर हरीसिंह गौर को अपनी जन्मभूमि सागर में उच्च शिक्षा की व्यवस्था न होने का दर्द हमेशा रहा। इसी कारण द्वितीय विश्वयुद्ध के पश्चात ही इंग्लैंड से लौट कर उन्होंने अपने जीवन भर की गाढ़ी कमाई से इसकी स्थापना करायी। वे कहते थे कि राष्ट्र का धन न उसके कल-कारखाने में सुरक्षित रहता है न सोने-चांदी की खदानों में; वह राष्ट्र के स्त्री-पुरुषों के मन और देह में समाया रहता है। डॉ हरिसिंह गौर की सेवाओं के प्रति सम्मान प्रकट करने के लिए भारतीय डाक व तार विभाग ने १९७६ में एक डाकटिकट जारी कीया जिस पर उनके र्चित्र को प्रदर्शात किया गया है।\n\nडॉ॰ हरि सिंह गौर ने 'सेवेन लाईव्ज' (Seven Lives) शीर्षक से अपनी आत्मकथा लिखी है। मूलत: अंग्रेजी भाषा मे लिखी गई। एक युवा पत्रकार ने इस आत्मकथा का हिन्दी भाषा मे अनुवाद किया है। डॉ॰ गौर ने अपनी आत्मकथा मे अपने जीवन के सभी पहलुओं पर बड़ी बेबाकी से लिखा है।\n\n\n\n", "id": "30347", "title": "हरिसिंह गौर"}
{"url": "https://hi.wikipedia.org/wiki?curid=30353", "text": "नागरीप्रचारिणी सभा\n\nनागरीप्रचारिणी सभा, हिंदी भाषा और साहित्य तथा देवनागरी लिपि की उन्नति तथा प्रचार और प्रसार करनेवाली भारत की अग्रणी संस्था है। भारतेन्दु युग के अनंतर हिंदी साहित्य की जो उल्लेखनीय प्रवृत्तियाँ रही हैं उन सबके नियमन, नियंत्रण और संचालन में इस सभा का महत्वपूर्ण योग रहा है।\n\nकाशी नागरीप्रचारिणी सभा की स्थापना १६ जुलाई, १८९३ ई. को श्यामसुंदर दास जी द्वारा हुई थी। यह वह समय था जब अँगरेजी, उर्दू और फारसी का बोलबाला था तथा हिंदी का प्रयोग करनेवाले बड़ी हेय दृष्टि से देखे जाते थे। नागरीप्रचारिणी सभा की स्थापना क्वीन्स कालेज, वाराणसी के नवीं कक्षा के तीन छात्रों - बाबू श्यामसुंदर दास, पं॰ रामनारायण मिश्र और शिवकुमार सिंह ने कालेज के छात्रावास के बरामदे में बैठकर की थी। बाद में १६ जुलाई १८९३ को इसकी स्थापना की तिथि इन्हीं महानुभावों ने निर्धारित की और आधुनिक हिंदी के जनक भारतेंदु हरिश्चंद्र के फुफेरे भाई बाबू राधाकृष्ण दास इसके पहले अध्यक्ष हुए। काशी के सप्तसागर मुहल्ले के घुड़साल में इसकी बैठक होती थीं। बाद में इस संस्था का स्वतंत्र भवन बना। पहले ही साल जो लोग इसके सदस्य बने उनमें महामहोपाध्याय पं॰ सुधाकर द्विवेदी, इब्राहिम जार्ज ग्रियर्सन, अंबिकादत्त व्यास, चौधरी प्रेमघन जैसे भारत ख्याति के विद्वान् थे।\n\nतत्कालीन परिस्थितियों में सभा को अपनी उद्देश्यपूर्ति के लिए आरंभ से ही प्रतिकूलताओं के बीच अपना मार्ग निकालना पड़ा। किंतु तत्कालीन विद्वन्मंडल और जनसमाज की सहानुभूति तथा सक्रिय सहयोग सभा को आरंभ से ही मिलने लगा था, अतः अपनी स्थापना के अनंतर ही सभा ने बड़े ठोस और महत्वपूर्ण कार्य हाथ में लेना आरंभ कर दिया।\n\nअपनी स्थापना के अनंतर ही सभा ने बड़े ठोस और महत्वपूर्ण कार्य हाथ में लेना आरंभ कर दिया। अपने जीवन के विगत वर्षों में सभा ने जो कुछ कार्य किया है उसका संक्षिप्त विवरण निम्नांकित है :\n\nसभा की स्थापना के समय तक उत्तर प्रदेश के न्यायालयों में अंग्रेजी और उर्दू ही विहित थी। सभा के प्रयत्न से, जिसमें स्व. महामना पं॰ मदनमोहन मालवीय का विशेष योग रहा, सन् १९०० से उत्तर प्रदेश (तत्कालीन संयुक्त प्रदेश) में नागरी के प्रयोग की आज्ञा हुई और सरकारी कर्मचारियों के लिए हिंदी और उर्दू दोनों भाषाओं का जानना अनिवार्य कर दिया गया।\n\nसभा का यह पुस्तकालय देश में हिंदी का सबसे बड़ा पुस्तकालय है। स्व. ठा. गदाधरसिंह ने अपना पुस्तकालय सभा को प्रदान किया और उसी से इसकी स्थापना सभा में सन् १८९६ ई. में हुई। विशेषतः १९वीं शताब्दी के अंतिम तथा २०वीं शताब्दी के आरंभिक वर्षो में हिंदी के जो महत्वपूर्ण ग्रंथ और पत्रपत्रिकाएँ छपी थीं उनके संग्रह में यह पुस्तकालय बेजोड़ है। इस समय तक लगभग १५,००० हस्तलिखित ग्रंथ भी इसके संग्रह में हो गए हैं। मुद्रित पुस्तकें डयूई की दशमलव पद्धति के अनुसार वर्गीकृत हैं। इसकी उपयोगिता एकमात्र इसी तथ्य से स्पष्ट है कि हिंदी में शोध करनेवाला कोई भी विद्यार्थी जब तक इस पुस्तकालय का आलोकन नहीं कर लेता तब तक उसका शोधकार्य पूरा नहीं होता। स्व. पं॰ महावीरप्रसाद द्विवेदी, स्व. जगन्नाथदास 'रत्नाकर', स्व. पं॰ मयाशंकर याज्ञिक, स्व. डॉ॰ हीरानंद शास्त्री तथा स्व. पं॰ रामनारायण मिश्र ने अपने अपने संग्रह भी इस पुस्तकालय को दे दिए हैं जिससे इसकी उपादेयता और बढ़ गई हैं।\n\nस्थापित होते ही सभा ने यह लक्ष्य किया कि प्राचीन विद्वानों के हस्तलेख नगरों और देहातों में लोगों के बेठनों में बँधे बँधे नष्ट हो रहे हैं। अतः सन् १९०० से सभा ने अन्वेषकों को गाँव-गाँव और नगर-नगर में घर-घर भेजकर इस बात का पता लगाना आरंभ किया कि किनके यहाँ कौन-कौन से ग्रंथ उपलब्ध हैं। उत्तर प्रदेश में तो यह कार्य अब तक बहुत विस्तृत और व्यापक रूप से हो रहा है। इसके अतिरिक्त पंजाब, दिल्ली, राजस्थान और मध्यप्रदेश में भी यह कार्य हुआ है। इस खोज की त्रैवार्षिक रिपोर्ट भी सभा प्रकाशित करती है। सन् १९५५ तक की खोज का संक्षिप्त विवरण भी दो भागों में सभा ने प्रकाशित किया है। इस योजना के परिणामस्वरूप ही हिंदी साहित्य का व्यवस्थित इतिहास तैयार हो सका है और अनेक अज्ञात लेखक तथा ज्ञात लेखकां की अनेक अज्ञात कृतियाँ प्रकाश में आई हैं।\n\nउत्तमोत्तम ग्रंथों और पत्रपत्रिकाओं का प्रकाशन सभा के मूलभूत उद्देश्यों में रहा है। अब तक सभा द्वारा भिन्न-भिन्न विषयों के लगभग ५०० ग्रंथ प्रकाशित हो चुके हैं। त्रैमासिक 'नागरीप्रचारिणी पत्रिका' सभा का मुखपत्र तथा हिंदी की सुप्रसिद्ध शोधपत्रिका है। भारतीय इतिहास, संस्कृति और साहित्य विषयक शोधात्मक सामग्री इसमें छपती है और निर्व्यवधान प्रकाशित होती रहनेवाली पत्रिकाओं में यह सबसे पुरानी है। मासिक 'हिंदी', 'विधि पत्रिका' और 'हिंदी रिव्यू' (अंगरेजी) नामक पत्रिकाएँ भी सभा द्वारा निकाली गई थीं किंतु कालांतर में वे बंद हो गई। सभा के उल्लेखनीय प्रकाशनों में हिंदी शब्दसागर, हिंदी व्याकरण, वैज्ञानिक शब्दावली, सूर, तुलसी, कबीर, जायसी, भिखारीदास, पद्माकर, जसवंसिंह, मतिराम आदि मुख्य मुख्य कवियों की ग्रंथावलियाँ, कचहरी-हिंदी-कोश, द्विवेदी अभिनंदनग्रंथ, संपूर्णानंद अभिनंदनग्रंथ, हिंदी साहित्य का इतिहास और हिंदी विश्वकोश आदि ग्रंथ मुख्य हैं।\n\nउपर्युक्त कार्यों के अतिरिक्त हिन्दी विश्वकोश का प्रणयन सभा ने केंद्रीय सरकार की वित्तीय सहायता से किया है। इसके बारह भाग प्रकाशित हुए हैं। हिंदी शब्दसागर का संशोधन-परिवर्धन केंद्रीय सरकार की सहायता से सभा ने किया है जो दस खंडों में प्रकाशित हुआ है। यह हिंदी का सर्वाधिक प्रामाणिक तथा विस्तृत कोश है। दो अन्य छोटे कोशों 'लघु शब्दसागर' तथा 'लघुतर शब्दसागर' का प्रणयन भी छात्रों की आवश्यकतापूर्ति के लिए सभा ने किया है। सभा देवनागरी लिपि में भारतीय भाषाओं के साहित्य का प्रकाशन और हिंदी का अन्य भारतीय भाषाओं की लिपियों में प्रकाशित करने के लिए योजनाबद्ध रूप से सक्रिय हैं। प्रेमचंद जी के जन्मस्थान लमही (वाराणसी) में उनका एक स्मारक भी बनवाया है।\n\n८ वर्ष के परिश्रम से काशी नागरी प्रचारणी सभा ने १८९८ में पारिभाषिक शब्दावली प्रस्तुत की। हिंदी में पारिभाषिक शब्द निर्माण के इस सर्वप्रथम सर्वाधिक सुनियोजित, संस्थागत प्रयास में गुजराती, मराठी और बंगला में हुए इसी प्रकार के कार्यों का समुचित उपयोग किया गया। सभा का यह कार्य देश में सभी प्रचलित भाषाओं में वैज्ञानिक शब्दावली और साहित्य के निर्माण की शृंखलाबद्ध प्रक्रिया का सूत्रपात करनेवाला सिद्ध हुआ।\n\nसन् १९५३ से सभा अपना प्रकाशन कार्य समुचित रूप से चलाते रहने के उद्देश्य से अपना मुद्रणालय भी चला रही है।\nपुरस्कार पदक - विभिन्न विषयों के उत्तमोत्तम ग्रंथ अधिकाधिक संख्या में प्रकाशित होते रहें, इसे प्रोत्साहित करने के उद्देश्य से सभा प्रति वर्ष कई पुरस्कार एवं स्वर्ण तथा रजत पदक ग्रंथकर्ताओं को दिया करती है जिनका हिंदीजगत् में अत्यंत समादर है।\n\nअपनी समानधर्मा संस्थाओं से संबंधस्थापन, अहिंदीभाषी छात्रों को हिंदी पढ़ने के लिए छात्रवृत्ति देना, हिंदी की आशुलिपि (शार्टहैंड) तथा टंकण (टाइप राइटिंग) की शिक्षा देना, लोकप्रिय विषयों पर समय-समय पर सुबोध व्याख्यानों का आयोजन करना, प्राचीन और सामयिक विद्वानों के तैलचित्र सभाभवन में स्थापित करना आदि सभा की अन्य प्रवृत्तियाँ हैं।\n\nसुप्रसिद्ध मासिक पत्रिका सरस्वती का श्रीगणेश और उसके संपादनादि की संपूर्ण व्यवस्था आरंभ में इस सभा ने ही की थी। अखिल भारतीय हिंदी साहित्य संमेलन का संगठन और सर्वप्रथम उसका आयोजन भी सभा ने ही किया था। इसी प्रकार, संप्रति हिंदू विश्वविद्यालय में स्थित भारत कला भवन नामक अंतरराष्ट्रीय ख्यातिप्राप्त पुरातत्व और चित्रसंग्रह का एक युग तो संरक्षण, पोषण और संवर्धन यह सभा ही करती रही। अंततः जब उसका स्वतंत्र विकास यहाँ अवरुद्ध होने लगा और विश्वविद्यालय में उसकी भविष्योन्नति की संभावना हुई तो सभा ने उसे विश्वविद्यालय को हस्तांतरित कर दिया।\n\nसंवत् २००० वि. में सभा ने महाराज विक्रमादित्य की द्विसहस्स्राब्दी तथा अपनी स्वर्णजयंतियाँ और जीवन के ६० वर्ष पूरे करने के उपलक्ष्य में सं. २०१० में अपनी हीरकजयंती के आयोजन बड़े समांरभपूर्वक किए। इन दोनों आयोजनों की सर्वाधिक उल्लेखनीय विशेषता यह रही की ये आयोजन उत्सव मात्र नहीं थे, प्रत्युत इन अवसरों पर सभा ने बड़े महत्वपूर्ण, ठोस तथा रचनात्मक कार्यों का समारंभ किया। उदाहरणार्थ, स्वर्णजयंती पर सभा ने अपना ५० वर्षों का विस्तृत इतिहास तथा नागरीप्रचारिणी पत्रिका का विक्रमांक (दो जिल्दों में) प्रकाशित किया। ५० वर्षों की खोज में ज्ञात सामग्री का विवरण एवं भारत कला भवन तथा आर्यभाषा पुस्तकालय में संगृहीत सामग्री की व्यवस्थित सूची प्रकाशित करने की भी उसकी योजना थीं, किन्तु ये कार्य खंडशः ही हो पाए। परिव्राजक स्वामी, सत्यदेव जी ने अपना आश्रम सत्यज्ञान निकेतन इसी अवसर पर देश के पश्चिमी भागों में प्रचार कार्य का केंद्र बनाने के निमित्त, सभा को दान कर दिया। इसी प्रकार हीरक जयंती पर सभा के ६० वर्षीय इतिहास के साथ हिंदी तथा अन्यान्य भारतीय भाषाओं के साहित्य का इन ६० वर्षों का इतिहास, नारीप्रचारिणी पत्रिका का विशेषांक, हिंदी शब्दसागर का संशोधन-परिवर्धन तथा आकर ग्रंथों की एक पुस्तकमाला प्रकाशित करने की सभा की योजना थी। यथोचित राजकीय सहयोग भी सभा को सुलभ हुआ, परिणामतः सभा ये कार्य सम्यक् रूप से संपन्न कर रही है।\n\n\n", "id": "30353", "title": "नागरीप्रचारिणी सभा"}
{"url": "https://hi.wikipedia.org/wiki?curid=30354", "text": "दिल्ली के मुख्यमंत्री\n\nदिल्ली के मुख्यमंत्री दिल्ली सरकार व मंत्री परिषद के प्रमुख और दिल्ली विधानसभा में बहुमत दल के नेता होते हैं। मुख्यमंत्री दिल्ली सरकार की कार्यकारी शाखा का नेतृत्व करते हैं।\n", "id": "30354", "title": "दिल्ली के मुख्यमंत्री"}
{"url": "https://hi.wikipedia.org/wiki?curid=30355", "text": "दिल्ली के शिक्षा संस्थानों की सूची\n\nयह दिल्ली में स्थित शिक्षण संस्थानों की सूची है। \n\n\n\n\n *डान बास्को स्कूल (आधिकारिक जालस्थल)\n *जीडी गोयंका पब्लिक स्कूल\n *केन्द्रीय विद्यालय\n *लुडलो कासल स्कूल\n\n", "id": "30355", "title": "दिल्ली के शिक्षा संस्थानों की सूची"}
{"url": "https://hi.wikipedia.org/wiki?curid=30361", "text": "चक्रव्यूह\n\nचक्रव्यूह या पद्मव्यूह हिंदू युद्ध शास्त्रों मे वर्णित अनेक व्यूहों (सैन्य-संरचना) में से एक है।\n\nचक्रव्यूह एक बहु-स्तरीय रक्षात्मक सैन्य संरचना है जो ऊपर से देंखने पर चक्र या पद्म की भाँति प्रतीत होती है इसके हर द्वार की रक्षा एक महारथी योध्दा करता है। इस व्यूह का प्रयोग महाभारत में कौरवो के प्रधान सेनापति द्रोणाचार्य द्वारा धर्मराज युधिष्ठिर को बंदी बनाने हेतु हुआ था।\n\nइसके भेदन का ज्ञान पांडव पक्ष में केवल अर्जुन, कृष्ण, प्रद्युम्न व अभिमन्यु को ही था, परंतु इसकी रचना के अवसर पर वहाँ केवल अभिमन्यु ही मौजूद था। अभिमन्यु ने यह ज्ञान अपनी माँ के गर्भ में ही प्राप्त कर लिया था किंतु वह इससे निकलने मार्ग नही जान पाया था। अत: जब युध्द में अभिमन्यु ने इसमें प्रवेश किया तो उसने छ: द्वार को तोड दिया लेकिन सातवें द्वार पर कौरव पक्ष के सभी महारथियों ने धर्मविरूध्द मिलकर उसका वध कर दिया।\n", "id": "30361", "title": "चक्रव्यूह"}
{"url": "https://hi.wikipedia.org/wiki?curid=30364", "text": "चंद्रदेव\n\nचंद्र देवता हिंदू धर्मं के अनेक देवतओं में से एक हैं उन्हें जल तत्त्व पे विशेष बल प्राप्त हैं। उनका वाहन हिरण हैं रत्न मोती हैं\n", "id": "30364", "title": "चंद्रदेव"}
{"url": "https://hi.wikipedia.org/wiki?curid=30365", "text": "अनिरुद्ध\n\nअनिरुद्ध वृष्णिवंशीय कृष्ण के नाती और प्रद्युम्न के पुत्र। इनके रूप पर मोहित होकर असुरों की राजकुमारी उषा, जो बाण की कन्या थी, इन्हें अपनी राजधानी शेणितपुर उठा ले गए। कृष्ण ओर बलराम बाण को युद्ध में परास्त कर अनिरुद्ध को उषा सहित द्वारका ले लाए।\n", "id": "30365", "title": "अनिरुद्ध"}
{"url": "https://hi.wikipedia.org/wiki?curid=30366", "text": "निंजा\n\nनिंजा (忍者) या शिनोबी (忍び) मध्यकालीन जापान के उन योद्धाओं को कहा जाता था जो पैसे के लिए हत्या, अपहरण, लूट मार, जजुसी, अंगरक्षक का काम आदि करते थे|निंजा अपने अंधेरे में घात लगाकर हमला करने और युद्ध कला के लिए विश्वभर में प्रसिद्ध है| सेंगोकू काल या युद्धरत राज्यों के काल में जो १५वी शताब्दी में शुरू हुआ था उसमे गुप्तचरों की नियुक्ति शुरू हुई थी जो की निंजा हुआ करते थे, शायद १४वी सदी में निंजा अस्तित्व में आये हो| \n\nसेंगोकू काल में जापान में अशांति थी और तब २ निंजा गाँव इगा और कोगा का उदय हुआ जिन्होंने निंजा कला सिखाना शुरू किया, यह गाँव पैसे के बदले अपने निंजा तय किये गए कामो के लिए देते थे|\n\n१७वी सदी में जब तोकुगावा शासको ने पुरे जापान का एकाकीकरण किया तब निंजा धीरे धीरे गायब होने लगे| इसके बाद निंजा जापान और पश्चिमी देशो के लिए जादुई शक्ति वाला एक काल्पनिक किरदार बन गया|\n\nनिंजा शब्द का काफी कम उपयोग किया है जापानी लेखो में, इसके बजाये शिनोबी शब्द अधिक उपयोग हुआ है| शिनोबी का अर्थ है चुराना| शिनोबी के अलावा \"मोनोमी\", \"नोकिज़रू\", \"रप्पा\", \"कुसा\", \"इगा मोनो\" आदि शब्द अधिक प्रचलित थे प्राचीन जापान में|\n\nनिंजा यह शब्द पश्चिमी देशो में प्रचलित हुआ था द्वितीय विश्व युद्ध के समय|\n", "id": "30366", "title": "निंजा"}
{"url": "https://hi.wikipedia.org/wiki?curid=30367", "text": "समुराई\n\nसमुराई जापान के परंपरागत योद्घा वर्ग हैं। ये बुशीदो नामक आचार सन्हिता का पालन करते हैं। बेहद स्वामिभ्क्त होते हैं। अपमान के बजाय मृत्यु को पहला विकल्प देते है। ये झेन धर्म का पालन करते हैं। ‍\n", "id": "30367", "title": "समुराई"}
{"url": "https://hi.wikipedia.org/wiki?curid=30370", "text": "अभिमन्यु अनत\n\nअभिमन्यु अनत मॉरीशस के हिन्दी कथा-साहित्य के सम्राट हैं। उनका जन्म ९ अगस्त १९३७ को मॉरीशस के उत्तर प्रान्त में स्थित त्रियोले गांव में हुआ। उन्होंने १८ वर्षों से हिन्दी का अध्यापन किया और वे ३ सालों तक युवा मंत्रालय में नाट्य कला विभाग में नाट्य प्रसिक्षक रहे। उन्होंने अपनी उच्च-स्तरीय हिन्दी उपन्यासों और कहानियों के द्वारा मॉरीशस को हिन्दी साहित्य में मंच पर प्रतिष्ठित किया। अभिमन्यु अनत का जन्म एक गरीब परिवार में हुआ। आर्थिक कठिनाइयों की वजह से वे सुचारु रूप से औपचारिक शिक्षा अधिक ग्रहण नहीं कर पाए लेकिन अपने श्रम से प्रसिद्ध लेखकों की रचनाओं पढकर उन्होंने अपनी लेखकीय कला का प्रमाण दिया। वे एक सजग, प्रतिबद्ध और कर्मठ रचनाकार हैं। \n", "id": "30370", "title": "अभिमन्यु अनत"}
{"url": "https://hi.wikipedia.org/wiki?curid=30372", "text": "राज हीरामन\n\nराज हीरामन मॉरीशस के हिन्दी काव्य-साहित्य का एक प्रतिनिधि कवि हैं। उनका जन्म ११ जनवरी १९५३ को मॉरीशस के उत्तरप्रान्त में स्थित त्रियोले गांव में हुआ। ढाई साल में उनके पिता का देहान्त हो गया। उनकी मां परिवार के पालन-पोषण के लिए मजदूरी करती थी। राज हीरामन अपने परिवा‍ के दस बच्चों में सबसे छोटे हैं। स्कूली पढाई के बाद उन्होंने भी मजदूरी का काम किया। फिर पुलिस कॉन्स्टेबल बने। दो सालों के बाद वे हिन्दी के अध्यपक बने। 'जनता' हिन्दी के साप्ताहिक समाचार में हिन्दी सीखी तब वे १९७६ में 'टाइम्स ऑव इन्डिया' बम्बैइ में पत्रकारिता का प्रशिक्षण लेने गए। लौटकर स्थानीय मॉरीशस ब्रोडकास्टिंग कॉर्पोरेशन के रेडियो व टेलिविजन में २२ सालों तक काम किया। १९७८ में स्कूल छोडकर वे महात्मा गांधी संस्थान के सृजनात्मक लेखन विभाग से जुडे। बीच में हिन्दी पाठ्य लेखन विभाग में काम किया। उन्होंने माध्यमिक कॉलेज में हिन्दी और हिन्दुत्त्व जैसे विषय पढाए। वे हिन्दी विभाग में भी काम कर चुके।\n", "id": "30372", "title": "राज हीरामन"}
{"url": "https://hi.wikipedia.org/wiki?curid=30374", "text": "अल्गोरिद्म\n\nगणित, संगणन तथा अन्य विधाओं में किसी कार्य को करने के लिये आवश्यक चरणों के समूह को कलन विधि (अल्गोरिद्म) कहते है। \n\nकलन विधि को किसी स्पष्ट रूप से पारिभाषित गणनात्मक समस्या का समाधान करने के औजार (tool) के रूप में भी समझा जा सकता है। उस समस्या का इनपुट और आउटपुट सामान्य भाषा में वर्णित किये गये रहते हैं; इसके समाधान के रूप में कलन विधि, क्रमवार ढंग से बताता है कि यह इन्पुट/आउटपुट सम्बन्ध किस प्रकार से प्राप्त किया जा सकता है।\n\nकुछ उदाहरण : \n\n१) कुछ संख्यायें बिना किसी क्रम के दी हुई हैं; इन्हें आरोही क्रम (ascending order) में कैसे सजायेंगे? \n\n२) दो पूर्णांक संख्याएं दी हुई हैं ; उनका महत्तम समापवर्तक (Highest Common Factor) कैसे निकालेंगे ?\n\n\nप्राचीन संस्कृत गणित ग्रन्थों में बहुत से अलगोरिद्म श्लोक के रूप में दिए गए हैं। उदाहरण के लिए निम्नलिखित कलनविधि धनात्/ऋणात्मक संख्याओं के गुणन/भाजन का नियम बताता है-\n\nअन्वय - स्वयो: (+*+), अस्वयो: (-*-) वध: स्वम् (+) (भवति|) स्व-ऋण-घाते (+*-)\nवध: क्षय: (-) (भवति)| भागहारे (/) अपि च एवं निरुक्तम्।\n\nअर्थ : दो धनात्मक या दो ऋणात्मक संख्याओं का गुणनफल धनात्मक होता है। धनात्मक ऋणात्मक संख्याओं का गुणन ऋणात्मक होता है। यही बात भाजन (division) पर भी लागू होती है।\n\nभारतीय गणित कलनविधियों से भरा पड़ा है। कलनविधि के साथ-साथ उन कलनविधियों के पीछे स्थित सिद्धान्त तथा उनकी उपपत्तियाँ भी टीका ग्रन्थों में दी गयीं हैं। आर्यभटीय में किसी संख्या के वर्ग, घन, वर्गमूल तथा घनमूल निकालने की कलनविधियाँ दी गयीं हैं। इसके पहले रचित कुछ ग्रन्थों में भी कुछ कलनविधियाँ विद्यमान हैं (जैसे शुल्बसूत्रों में विभिन्न प्रकार की यज्ञ-वेदियाँ बनाने की विधियाँ दी गयीं हैं। इसी प्रकार कुट्टक, वर्गप्रकृति, चक्रवाल आदि अन्य कलनविधियाँ हैं। \n\nनिम्नलिखित शुल्बसूत्र में दो वर्गों के क्षेत्रफल के अन्तर के बराबर क्षेत्रफल वाले वर्ग की रचना की विधि दी गयी है-\n\nइसी प्रकार, आर्यभटीय में घनमूल निकालने की विधि स्पष्टतापूर्वक दी गयी है-\n\n\n", "id": "30374", "title": "अल्गोरिद्म"}
{"url": "https://hi.wikipedia.org/wiki?curid=30378", "text": "वायुयान\n\nवायुयान ऐसे यान को कहते है जो धरती के वातावरण या किसी अन्य वातावरण में उड सकता है। किन्तु राकेट, वायुयान नहीं है क्योंकि उडने के लिये इसके चारो तरफ हवा का होना आवश्यक नहीं है।\n\nआधुनिक वायुयान को सबसे पहले राइट बंधुओं ने बनाया था। विल्वर और ओरविल में केवल चार साल का अंतर था। जिस समय उन्हें हवाई जहाज बनाने का ख्याल आया, उस समय विल्वर सिर्फ 11 साल का था और ओरविल की उम्र थी\n7 साल। हुआ यूं कि एक दिन उनके पिता उन दोनों के लिए एक उड़ने वाला खिलौना लाए। यह खिलौना बांस, कार्क, कागज और रबर के छल्लों का बना था। इस खिलौने को उड़ता देख विल्वर और ओरविल के मन में भी आकाश में उड़ने का विचार आया। उन्होंने निश्चय किया कि वे भी एक ऐसा खिलौना बनाएंगे।\n\nइसके बाद वे दोनों एक के बाद एक कई मॉडल बनाने में जुट गए। अंतत: उन्होंने जो मॉडल बनाया, उसका आकार एक बड़ी पतंग सा था। इसमें ऊपर तख्ते लगे हुए थे और उन्हीं के सामने छोटे-छोटे दो पंखे भी लगे थे, जिन्हें तार से झुकाकर अपनी मर्जी से ऊपर या नीचे ले जाया जा सकता था। बाद में इसी यान में एक सीधी खड़ी पतवार भी लगायी गयी। इसके बाद राइट भाइयों ने अपने विमान के लिए 12 हॉर्सपावर का एक deasel इंजन बनाया और इसे वायुयान की निचली लाइन के दाहिने और निचले पंख पर फिट किया और बाईं ओर पायलट के बैठने की सीट बनाई।\n\nराइट बंधुओं के प्रयोग काफी लंबे समय तक चले। तब तक वे काफी बड़े हो गये थे और अपने विमानों की तरह उनमें भी परिपक्वता आ गयी थी। आखिर में 1903 में 17 दिसम्बर को उन्होंने अपने वायुयान का परीक्षण किया। पहली उड़ान ओरविल ने की। उसने अपना वायुयान 36 मीटर की ऊंचाई तक उड़ाया। इसी यान से दूसरी उड़ान विल्वर ने की। उसने हवा में लगभग 200 फुट की दूरी तय की। तीसरी उड़ान फिर ओरविल ने और चौथी और अन्तिम उड़ान फिर विल्वर ने की। उसने 850 फुट की दूरी लगभग 1 मिनट में तय की। यह इंजन वाले जहाज की पहली उड़ान थी। उसके बाद नये-नये किस्म के वायुयान बनने लगे। पर सबके उड़ने का सिद्धांत एक ही है।\n\nमुख्य रूप से वायुयानों को दो वर्गों में बांटा जा सकता है:\n\nएरोस्टैट्स, हवा में उडने के लिये उत्प्लावन बल (bouancy) का सहारा लेते हैं। (ठीक उसी तरह जैसे पानी में लोहे का बना जलयान (शिप) तैरता है)\n\nहवा से भारी वायुयान, किसी ऐसी युक्ति का प्रयोग करते हैं जिससे हवा या गैस को नीचे की तरफ दबाकर वे अपने भार के बावजूद हवा में तैरते रह सकते हैं। \n\nएरोडाइन्स के भी अनेक प्रकार होते हैं:\n\nतकनीकी रूप से इन्हें fixed-wing aircraft कहा जाता है।\n\nरोटोक्राफ्ट या रोटोरक्राफ्ट में घूर्णन करने वाले पंखे (रोटर) लगे होते हैं। इन पंखों के ब्लेड एरोफ्वायल सेक्शन वाले होते हैं। हेलिकाप्टर, आटोगाइरो आदि इसके उदाहरण हैं।\nit flying with deasel engine\n\n\n\nइतिहास\n\nसूचना और ज्ञान\n", "id": "30378", "title": "वायुयान"}
{"url": "https://hi.wikipedia.org/wiki?curid=30381", "text": "न्याय (दृष्टांत वाक्य)\n\nसंस्कृत में न्याय (नियन्ति अनेन ; नि + इ + घञ्) का एक अर्थ समानता, सादृश्य, लोकरूढ़ नीतिवाक्य, उपयुक्त दृष्टान्त, निर्देशना (likeness, analogy, a popular maxim or apposite illustration) आदि होता है। अर्थात् कोई विलक्षण घटना सूचित करनेवाली उक्ति जो उपस्थित बात पर घटती हो, 'न्याय' कहलाती है। ऐसे दृष्टांत वाक्यों (या कहावतों) का व्यवहार लोक में कोई प्रसंग आ पड़ने पर होता है।\n\nलोकरूढ नीतिवाक्यों के प्रयोग से कम शब्दों में और तर्कसम्मत ढंग से विचार व्यक्त करने में सुविधा होती है।\n\nसंस्कृत में लौकिक न्याय की सूक्तियों के भी अनेक संग्रह-ग्रन्थ हैं। इनमें भुवनेश की लैकिकन्यायसाहस्री के अलावा लौकिक न्यायसंग्रह, लौकिक न्याय मुक्तावली, लौकिकन्यायकोश आदि हैं। लौकिक न्याय संग्रह नामक ग्रंथ के कर्त्ता रघुनाथ हैं। इसमें ३६४ न्यायों की सूची हैं।\n\nनीचे संस्कृत में प्रयुक्त कुछ न्याय (लोकरूढ नीति वाक्यांश) दिये हुए है।\n\nअरुन्धतीदर्शनन्याय - ज्ञात से अज्ञात की ओर जाना\n\nशाखाचंद्रन्याय -\n\nकाकतलीयन्याय - \n\nअजाकृषाणीन्याय - \n\nअन्धचटकन्याय - अंधे के हाथ बटेर लगना\n\nअन्धगजन्याय - अंधा और हाथी \n\nअन्धगालाङ्लन्याय - अंधा और गाय की पूंछ \n\nअन्धपङ्गुन्याय - अंधा और लंगडा \n\nअन्धदर्पणन्याय - अंधा और दर्पण\n\nनष्टाश्वदग्धरथन्यास - नष्ट अश्व और जला हुआ रथ\n\nअन्धपरम्परान्याय - अंध परम्परा\n\nअरण्यरोदनन्याय - वन में रोना\n\nस्थूणानिखनन्याय - खूंटे को हिलाकर पक्का करना\n\nअर्धकुक्कुटीन्याय - आधी मुर्गी खाने के लिये, आधी अण्डे देने के लिये\n\nअशोकवनिकान्याय - अशोक वाटिका न्याय (सीता को अशोक वाटिका में ही क्यों रखा?)\n\nअश्मलोष्टन्याय - पत्थर से ईंट (ढेला) नरम होता है। यह न्याय यह दर्शाने के लिये उपयुक्त होता है कि शेर को भी कभी 'सवा शेर' मिल जाता है। रूई की अपेक्षा ढेला बहुत कठोर है किन्तु पत्थर उससे भी अधिक कठोर होता है।\n\nदृषदिष्टिकान्याय - \n\nकण्ठचामीकरन्याय - गले में जेवर का न्याय\n\nकदम्बकोरक (कदम्बगोलक) न्याय - कदम्ब की कली का न्याय ; यह न्याय तब उपयुक्त होता है जब उदय के साथ ही विकास आरम्भ हो जाय। ज्ञातब्य है कि कदम्ब का कली/फूल से फल बनने की प्रक्रिया एकसाथ ही होती है।\n\nकफोणीगुडन्याय - कोहनी पर लगे गुड का न्याय (चाट भी नहीं सकते)\n\nकम्बलनिर्णेजनन्याय - कंबल धोने का न्याय (काम कुछ, परिणाम कुछ और)\n\nकाकदन्तपरीक्षान्याय (काकदन्तगवेषणन्याय) - कौवे के दांत गिनना (ब्यर्थ का काम करना)\n\nकाकाक्षिगोलकन्याय - कौवे के आंख के गोलक का न्याय (दो भिन्न अर्थ सूचित करने वाले शब्द या शब्द-समूह) \n\nकूपखानकन्याय - कुआँ खोदने वाले का न्याय (अंगों पर मिट्टी लगी हो तो भी कुएं से पानी निकलने पर धो सकते है)\n\nकूपमण्डूकन्याय - कुएं का मेढक (जिसकी सोच सीमित और संकुचित हो)\n\nकूपयन्त्रघटिकान्याय - रहट की बाल्टी (घटिका) का न्याय\n\nखलेकपोतन्याय - खलिहान पर कबूतर (एक साथ धावा बोलते हैं)\n\nगुडजिव्हिकान्याय - गुड और जीभ (मीठा लेप की हुई औषधि)\n\nघट्टकुटीप्रभातन्याय - चुंगी नाके की प्रभात \n\nघुणाक्षरन्याय - दीमक और अक्षर का न्याय (दीमक के काटने से अक्षर बनना)\n\nचोरापराधेमाण्डव्यदण्डन्याय - चोर करे अपराध और संन्यासी को फांसी\n\nतमोदीपन्याय - अंधेरे को देखने के लिये दीया (दीप)\n\nदेहलीदीपन्याय - दहलीज पर रखा हुआ दीया\n\nतुष्यतुदुर्जनन्याय - दुर्जनों का तुष्टीकरण \n\nतृणजलौकान्याय - घास और जोंक का न्याय\n\nदण्डापूपन्याय - लकडी पर लगी मिठाई (लकडी के साथ ही गई)\n\nक्षीरनीरन्याय x तिलतण्डुलन्याय (हंसक्षीरन्याय) - दूध का दूध, पानी का पानी\n\nविषकृमिन्याय - विष के कृमि (विष में ही जिंदा रहते हैं)\n\nस्वामिभृत्यन्याय - मालिक और नौकर (संबंध)\n\nवीचितरङ्न्याय - लहरों से लहर पैदा होती है।\n\nवृध्दकुमारीवाक्य (वर) न्याय - वृद्ध कुमारी का वाक्य (प्रस्ताव)\n\nसूचीकटाहन्याय - सुई और कडाही \n\nनृपनापितन्याय - राजा और नाई\n\nपिष्टपेषणन्याय - आटे को पीसना (से क्या लाभ?)\n\nप्रधानमल्लनिर्बहणन्याय - मुख्य योद्धा (मल्ल) का हार जाना\n\nमण्डूकप्लुतिन्याय - मेंढक की छलांग\n\nवटेयक्षन्याय - बरगद का भूत (सुनी-सुनाई बात)\n\nसमुद्रतरङ्ग्न्याय - समुद्र और तरंग (एक ही चीज के रूप)\n\nस्थालीपुलाकन्याय - पके भात की परीक्षा के लिये एक दाने की परीक्षा ही काफी है।\n\nकुछ प्रचलित न्यायों का परिचय अकारादि क्रम से नीचे दिया गया है-\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n", "id": "30381", "title": "न्याय (दृष्टांत वाक्य)"}
{"url": "https://hi.wikipedia.org/wiki?curid=30387", "text": "अहिल्या\n\nअहल्या अथवा अहिल्या हिन्दू मिथकों में वर्णित एक स्त्री पात्र हैं, जो गौतम ऋषि की पत्नी थीं। ब्राह्मणों और पुराणों में इनकी कथा छिटपुट रूप से कई जगह प्राप्त होती है और रामायण और बाद की रामकथाओं में विस्तार से इनकी कथा वर्णित है। \n\nब्रह्मा द्वारा रचित विश्व की सुन्दरतम स्त्रियों में से एक अहल्या की कथा मुख्य रूप से इन्द्र द्वारा इनके शीलहरण और इसके परिणामस्वरूप गौतम द्वारा दिये गए शाप का भाजन बनना तथा राम के चरणस्पर्श से शापमुक्ति के रूप में है।\n\nहिन्दू परम्परा में इन्हें, सृष्टि की पवित्रतम पाँच कन्याओं, पञ्चकन्याओं में से एक गिना जाता है और इन्हें प्रातः स्मरणीय माना जाता है। मान्यता अनुसार प्रातःकाल इन पंचकन्याओं का नाम स्मरण सभी पापों का विनाश करता है।\n\n\"अहल्या\" शब्द दो भागों में विभाजित किया जा सकता है:\"अ\" (एक निषेधवाचक उपसर्ग, नञ तत्पुरुष) और \"हल्या\", जिसका संस्कृत अर्थ हल, हल जोतने अथवा विरूपता से सम्बंधित है। रामायण के उत्तर काण्ड में ब्रह्मा द्वारा इसका अर्थ \"बिना किसी असुन्दरता के\" बताया गया है, जहाँ ब्रह्मा इन्द्र को यह बता रहे हैं कि किस प्रकार सृष्टि की सुन्दरतम रचनाओं से तत्व लेकर उन्होंने अहल्या के अंगों में उनका समावेश करके अहल्या की रचना की। \nज्ञानमंडल, वाराणसी प्रकाशित आधुनिक कोश इसी अर्थ को लेकर लिखता है: \"\"अहल्या- हल का अर्थ है कुरूप, अतः कुरूपता न होने के कारण ब्रह्मा ने इन्हें अहल्या नाम दिया।\"\"\n\nचूँकि, कतिपय संस्कृत शब्दकोश \"अहल्या\" का अर्थ \"ऐसी भूमि जिसे जोता न गया हो\" लिखते हैं, बाद के लेखक इसे पुरुष समागम से जोड़कर देखते हुये, अहल्या को कुमारी अथवा अक्षता के रूप में निरूपित करते हैं। यह उस परम्परा के अनुकूल पड़ता है जिसमें यह माना गया है कि अहल्या एकानेक प्रकार से इन्द्र की लिप्सा से मुक्त और उनकी पहुँच से बाहर रही। हालाँकि, रवीन्द्रनाथ टैगोर (1861–1941), \"अहल्या\" का अभिधात्मक अर्थ \"जिसे जोता न जा सके\" मानते हुए उसे प्रस्तरवत् निरूपित करते हैं जिसे राम के चरणस्पर्श ने ऊर्वर बना दिया। दिल्ली विश्वविद्यालय की प्रोफेसर भारती झावेरी भील जनजाति की मौखिक परम्परा में मौजूद रामायण के अनुसाररवीन्द्रनाथ क मत का समर्थन करती हैं और इसका अर्थ \"जिसे जोता न गया हो ऐसी ज़मीन\" के रूप में बताती हैं।\n\nराम और लक्ष्मण ऋषि विश्वामित्र के साथ मिथिलापुरी के वन उपवन आदि देखने के लिये निकले तो उन्होंने एक उपवन में एक निर्जन स्थान देखा। राम बोले, \"भगवन्! यह स्थान देखने में तो आश्रम जैसा दिखाई देता है किन्तु क्या कारण है कि यहाँ कोई ऋषि या मुनि दिखाई नहीं देते?\"\n\nविश्वामित्र जी ने बताया, यह स्थान कभी महर्षि गौतम का आश्रम था। वे अपनी पत्नी के साथ यहाँ रह कर तपस्या करते थे। एक दिन जब गौतम ऋषि आश्रम के बाहर गये हुये थे तो उनकी अनुपस्थिति में इन्द्र ने गौतम ऋषि के वेश में आकर अहिल्या से प्रणय याचना की। यद्यपि अहिल्या ने इन्द्र को पहचान लिया था तो भी यह विचार करके कि मैं इतनी सुन्दर हूँ कि देवराज इन्द्र स्वयं मुझ से प्रणय याचना कर रहे हैं, अपनी स्वीकृति दे दी। जब इन्द्र अपने लोक लौट रहे थे तभी अपने आश्रम को वापस आते हुये गौतम ऋषि की दृष्टि इन्द्र पर पड़ी जो उन्हीं का वेश धारण किये हुये था। वे सब कुछ समझ गये और उन्होंने इन्द्र को शाप दे दिया। इसके बाद उन्होंने अपनी पत्नी को शाप दिया कि रे दुराचारिणी! तू हजारों वर्षों तक केवल हवा पीकर कष्ट उठाती हुई यहाँ राख में पड़ी रहे। जब राम इस वन में प्रवेश करेंगे तभी उनकी कृपा से तेरा उद्धार होगा। तभी तू अपना पूर्व शरीर धारण करके मेरे पास आ सकेगी। यह कह कर गौतम ऋषि इस आश्रम को छोड़कर हिमालय पर जाकर तपस्या करने लगे।\n\nइसलिये विश्वामित्र जी ने कहा \"हे राम! अब तुम आश्रम के अन्दर जाकर अहिल्या का उद्धार करो।\" विश्वामित्र जी की बात सुनकर वे दोनों भाई आश्रम के भीतर प्रविष्ट हुये। वहाँ तपस्या में निरत अहिल्या कहीं दिखाई नहीं दे रही थी, केवल उसका तेज सम्पूर्ण वातावरण में व्याप्त हो रहा था। जब अहिल्या की दृष्टि राम पर पड़ी तो उनके पवित्र दर्शन पाकर एक बार फिर सुन्दर नारी के रूप में दिखाई देने लगी। नारी रूप में अहिल्या को सम्मुख पाकर राम और लक्ष्मण ने श्रद्धापूर्वक उनके चरण स्पर्श किये। उससे उचित आदर सत्कार ग्रहण कर वे मुनिराज के साथ पुनः मिथिला पुरी को लौट आये।\n\nअहल्या के बारे में एक प्रसिद्ध श्लोक है:\nपरंपरावादी हिन्दू, ख़ास तौर पर हिन्दू पत्नियाँ, पंचकन्याओं का स्मरण प्रातःकालीन प्रार्थना में करती हैं, इन्हें पाँच कुमारियाँ माना जाता है। एक मत के अनुसार ये पाँचों \"उदाहरणीय पवित्र नारियाँ\" अथवा महारी नृत्य परंपरा अनुसार \"महासतियाँ\" हैं, और कतिपय शक्तियों की स्वामिनी भी हैं। इस मत के अनुसार अहल्या इन पाँचो में सबसे प्रमुख हैं जिन्हें छलपूर्वक भ्रष्ट किया गया जबकि उनकी अपने पति के प्रति पूर्ण निष्ठा थी। अहल्या को पाँचों में प्रमुख इसलिए भी माना जाता है क्योंकि यह पात्र कालानुक्रम में भी सबसे पहले हैं। देवी भागवत पुराण में अहल्या को एक प्रकार से उन द्वितीय कोटि की देवियों में स्थान दिया गया है, जिन देवियों को शुभ, यशस्विनी और प्रशंसनीय माना गया है; इनमें तारा और मंदोदरी के अलावा पंचसतियों में से अरुन्धती और दमयन्ती इत्यादि भी शामिल की गयी हैं। \n\nअन्य मत पंचकन्याओं को कोई आदर्श नारी के रूप में नहीं देखता और इन्हें अनुकरणीय भी नहीं मानता।\nभट्टाचार्य , जो \"पंच-कन्या: दि फ़ाइव वर्जिन्स ऑफ़ इण्डियन एपिक्स\" के लेखक हैं, पंचकन्याओं और पंचसतियों, सती सीता, सावित्री, दमयन्ती और अरुन्धती, के मध्य तुलनात्मक विचार प्रकट करते हुए पूछते है:\"तो क्या तब अहल्या, द्रौपदी, कुन्ती, तारा और मंदोदरी सच्चरित्र पत्नियाँ \"नहीं\" हैं क्योंकि इनमें से प्रत्येक ने अपने पति के अलावा एक (या एकाधिक) पर पुरुष को जाना (संसर्ग किया)?\" \n\nचूँकि, वे ऐसे कामव्यापार का प्रदर्शन करती हैं जो पराम्परागत आदर्शों के विपरीत है, भारतीय समाज सुधारक कमलादेवी चट्टोपाध्याय इस बात पर विस्मय व्यक्त करती हैं कि अहल्या और तारा को \"पंचकन्याओं\" में शामिल किया गया है।\n\nवह स्थान जहाँ अहल्या ने अपने शाप की अवधि पूर्ण की और जहाँ शापमुक्त हुईं, ग्रन्थों में अहल्या-तीर्थ के नाम से उल्लेखित और पवित्र स्थान के रूप मेंप्रतिष्ठित है। तीर्थ स्थल वह जगह या जल भंडार होता है जहाँ आमतौर पर हिन्दू तीर्थयात्री स्नान करके अपने पापों से मुक्त होने की मान्यता रखते हैं। अहल्या-तीर्थ की वास्तविक अवस्थिति के बारे में विवाद है: कुछ ग्रन्थों के मुताबिक़ यह गोदावरी नदी के तट पर स्थित है जबकि कुछ ग्रन्थ इसे नर्मदा के तट पर स्थित मानते हैं। दो ऐसे प्रमुख स्थान हैं जिनके अहल्या तीर्थ होने का दावा सबसे मजबूती से प्रस्तुत किया जाता है। पहला, मध्य प्रदेश के बालोद के पास नर्मदा के किनारे मौजूद \"अहल्येश्वर मंदिर\"; दूसरा बिहार के दरभंगा ज़िले में स्थित मंदिर। \"अहिल्या अस्थान\" नामक मंदिर और \"अहल्या-ग्राम\" भी इसी ज़िले में स्थित हैं जो अहल्या को समर्पित हैं। मत्स्य पुराण और कूर्म पुराण में, कामदेव के सामान रूपवान बनने और नारियों को आकर्षित करने की कामना रखने वाले पुरुषों को अहल्या तीर्थ में जाकर अहल्या की उपासना करने का मार्ग सुझाया गया है। यह उपासना कामदेव के माह, चैत्र, में करने को कहा गया है और ग्रंथों के अनुसार इस तीर्थ में स्नान करने वाला व्यक्ति अप्सराओं का सुख भोगता है।\n\nभट्टाचार्य के अनुसार, अहल्या नारी के उस शास्वत रूप का प्रतिनिधित्व करती है जो आपने अन्दर की अभीप्सा को भी अनसुना नहीं कर पाती और न ही पवित्रता की उच्च भावनाओं को ही जो उसकी शारीरिक कामनाओं की पूर्ति न कर पाने वाले उसके साधु पति में निहित हैं और उसकी निजी इच्छाओं के साथ विरोधाभास रखती हैं। लेखक अहल्या को एक स्वतन्त्र नारी के रूप में देखता है जो अपना ख़ुद का निर्णय लेती है, उत्सुकता के वशीभूत होकर जोख़िम उठाती है, और अंत में अपने कृत्य का दंड भी उस शाप के रूप में स्वीकार करती है जो पुरुषप्रधान समाज के प्रतिनिधि उसके पति द्वारा लगाया जाता है। शाप की अविचलित होकर स्वीकृत ही वह कार्य है जो \"रामायण\" को इस पात्र की प्रशंसा करने को विवश कर देता है और उसे प्रशसनीय एवम् अनुकरणीय चरित्र के रूप में स्थापित कर देता है।\n\nभट्टाचार्य की तरह ही, \"सबॉर्डिनेशन ऑफ़ वुमन: अ न्यू पर्सपेक्टिव\" पुस्तक की लेखिका मीना केलकर यह महसूस करती हैं कि अहल्या को इसलिए श्रद्धेय बना दिया गया क्योंकि वह पुरुष प्रधान समाज के लिंगभेद के आदर्शों को स्वीकार कर लेती है; वह शाप को बिना किसी प्रतिरोध के स्वीकार कर लेती है और मानती है कि उसे दण्डित किया जाना चाहिए था। इसके अलावा केलकर यह भी जोड़ती हैं कि ग्रन्थों में अहल्या को महान घोषित किये जाने का एक अन्य कारण उसको मिले शाप द्वारा स्त्रियों को चेतावनी देना और उन्हें निरुद्ध किये जाने के लिए भी हो सकता है।\n\nहिन्दू मिथकों में वर्णित इस कथा से कुछ मिलती जुलती कथा यूनानी मिथकों में भी प्राप्त होती है, जहाँ ज़्यूस, देवताओं का राजा, जो एक तरह से इन्द्र के ही समान है, आलक्मीनी के पति का रूप धर कर छलपूर्वक उसके साथ संसर्ग करता है जिससे प्रसिद्ध कथापुरुष हर्क्युलिस का जन्म होता है। अहल्या की ही तरह इस ग्रीक कथा के दो वर्शन हैं जिनमें से एक के अनुसार अलक्मीनी ज़्यूस के कपट को पहचानने के बावज़ूद उसके साथ संसर्ग करती है, जबकि दूसरे वर्शन के अनुसार वह निर्दोष है और प्रवंचना की शिकार है।\nदोनों कथाओं में प्रमुख अंतर यह है कि अलक्मीनी के साथ संसर्ग द्वारा हरक्यूलीज जैसी संतान की उत्पत्ति के कारण से ज़्यूस का कार्य न्यायोचित ठहराया जाता है और और अलक्मीनी पर भी कोई आरोप दुष्चरित्रा होने का नहीं लगता; अहल्या के कार्य को कामुक आचरण मानकर न केवल उसे इसके लिये बुरा साबित किया जाता है बल्कि शाप के रूप में सज़ा भी प्राप्त होती है।\n\nअहिल्या की कथा\n", "id": "30387", "title": "अहिल्या"}
{"url": "https://hi.wikipedia.org/wiki?curid=30388", "text": "मुद्रा स्फीति\n\nमुद्रा स्फीति () गणितीय आकलन पर आधारित एक अर्थशास्त्रीय अवधारणा है जिससे बाज़ार में मुद्रा का प्रसार व वस्तुओ की कीमतों में वृद्धि या कमी की गणना की जाती है। उदाहरण के लिएः १९९० में एक सौ रुपए में जितना सामान आता था, अगर २००० में उसे ख़रीदने के लिए दो सौ रुपए व्यय करने पड़े है तो माना जाएगा कि मुद्रा स्फीति शत-प्रतिशत बढ़ गई। \n\nचीज़ों की क़ीमतों में बढ़ोतरी और मुद्रा की क़ीमत में कमी को वैज्ञानिक ढंग से सूचीबद्ध करना मुद्रा स्फीति का काम होता है। इससे ब्याज दरें भी तय होती हैं।\n\nमुद्रा स्फीति समस्त अर्थशास्त्रीय शब्दों में संभवतः सर्वाधिक लोकप्रिय है। किंतु इसे पारिभाषित करना एक कठिन कार्य है। विभिन्न विद्वानों ने इसकी भिन्न-भिन्न परीभाषा दी हैं :\n\n\nसामान्य रूप से इसका अर्थ ये होगा की ये बिना रुके बढ़ती दर से किसी दिए गए काल खंड में मूल्य स्तर की वृद्धि हैं जो भविष्य में और अधिक वृद्धि की संभावना को बढ़ाती है।\n\nकारणात्मक रूप से मुद्रा स्फीति के कई कारण हो सकते हैं। इन्हें मुख्य रूप से दो भागो में बाँट सकते हैं:\n\n\nमांग कारक माल सेवा की मांग में वृद्धि से पैदा होते हैं जबकि मूल्य वृद्धि कारक स्पष्टतः मूल्य वृद्धि अथवा माल सेवा की आपूर्ति में कमी से उत्पन्न होते हैं। \n\n\n\nभारत में मुद्रा स्फीती का नापन थोक मूल्य सूचकांक (Wholesale Price Index) तथा औद्योगिक श्रमिक हेतु उपभोक्ता मूल्य सूचकांक () से होता है।\n\n", "id": "30388", "title": "मुद्रा स्फीति"}
{"url": "https://hi.wikipedia.org/wiki?curid=30397", "text": "ऍग्रीगेटर\n\nकंप्यूटिंग यानि संगणन में फीड एग्रीगेटर, जिसे फीड रीडर, न्यूज़ रीडर या साधारणतः एग्रीगेटर कहा जाता है एक डेस्कटॉप या वेब अनुप्रयोग होता है जो कि इंटरनेट पर मुहैया सिंडीकेटेड मसौदे, मसलन समाचार सुर्खियाँ, ब्लॉग, पॉडकास्ट और व्लॉग का संकलन कर एक ही स्थान पर उसे प्रदर्शित करता है। चुंकि इस सामग्री में बदलाव या अद्यतन होता रहता हैं अतः संकलक यानी एग्रीगेटर को लगातर मसौदे की क्षमल फीड पर नज़र रखनी पड़ती है। इस लेख में एग्रीगेटर के लिये संकलक शब्द का प्रयोग किया गया है, पर ध्यान रहे कि यह मानक शब्द नहीं है।\n\nजिस सिंडिकेटेड मसौदे को संकलक ग्रहण करता है वह सामान्यतः आरएसएस या अन्य किसी क्षमल प्रारूप जैसे आरडीएफ या एटम में मुहैया कराया जाता है।\n\nसंकलक जालस्थलों यानि वेबसाईट्स पर नई सामग्री जोड़े जाने का पता लगाने में व्यय होने वाले समय व श्रम की बचत करता है और एक तरह से पाठक के लिये उसका व्यक्तिगत अखबार बना कर उसे पेश करता है। एक बार किसी फीड को सब्सक्राईब करने या नियमित पाठक बन जाने पर संकलक प्रयोगकर्ता की इच्छानुसार तय अंतराल पर नई सामग्री का पता लगाकर उस तक सामग्री पहुंचा देता है। इस तकनीक को पुल तकनलाजी कहा जाता है। यह ईमेल या इंस्टैंट मैसेजिंग जैसे साधनों में प्रयुक्त पुश तकनलाजी से ठीक उलट युक्ति है। साथ ही पुश तकनीक से सामग्री के ग्राहकों की तुलना में संकलक बड़ी सरलता से किसी भी फीड से अनसब्सक्राईब कर सकता है यानि उसका पाठक बनने से इंकार कर सकता है। ज्यादातर संकलक प्रयोक्ता को उसके या अन्य पाठकों द्वारा पढ़े जा रहे फीड की सूची ओपीएमएल प्रारूप में निर्यात व आयात करने की सुविधा भी देते हैं।\n\nकई पोर्टल जालस्थलों में संकलन की सुविधा जालस्थल पर ही मुहैया है, मसलन माई याहू या आई गूगल पर। यह सुविधा आधुनिक वेब ब्राउज़रों व ईमेल कार्यक्रमों पर भी उपलब्ध है।\n\nसंकलक मसौदे को समाहित कर किसी एक ही ब्राउज़र या डेस्कटॉप अनुप्रयोग पर पेश कर देता है। इन अनुप्रयोगों को आरएसएस रीडर, फीड रीडर, फीड एग्रीगेटर, न्यूज़ रीडर या सर्च एग्रीगेटर भी कहा जाता है। जिन संकलकों में पॉडकास्टिंग की काबलियत है वे स्वतः मीडिया फाईलें जैसे की एमपी३ रिकार्डिंग का अधिभरण या डाउनलोड भी कर सकता है। कुछ मामलों में तो ये इन फाईलों को कंप्यूटर से जुड़े आईपॉड जैसे पोर्टेबल मीडिया प्लेयरों में सीधे लोड भी कर सकता है।\n\nहाल ही में कुछ नये संकलक, जिन्हें \"आरएसएस नरेटर\" पुकारा जा रहा है, भी मैदान में उतरे हैं जो न केवल फीड मसौदे का संकलन करते हैं बल्कि उन्हें आफलाईन यानि इंटरनेट से जुड़े बगैर आडियो रिकार्डिंग के रूप में सुनने की सुविधा देते हैं।\n\nजाल आधारित संकलक ऐसे अनुप्रयोग हैं जो दूरस्थ सर्वर पर स्थित होते हैं और जिनका गूगल रीडर या ब्लॉगलाईंस जैसे जाल अनुप्रयोगों के सहारे प्रयोग किया जाता है। चुंकि ये अनुप्रयोग इंटरनेट के माध्यम से प्रयुक्त होते हैं अतः प्रयोक्ता अपनी सब्सक्राईब्ड फीड को जहाँ भी इंटरनेट संपर्क उपलब्ध हो वहाँ पढ़ सकता है। आधुनिक संकलक एजैक्स जैसी तकनीकों का प्रयोग करते हैं और अनेकों विजेट के रूप में भी उपलब्ध हैं।\n\nव्यक्तिगत संकलकों के अलावा सामुदायिक संकलक भी होते हैं जो सामान्यतः किसी लघु समुदाय के फीड का संकलन करते हैं। उदाहरण के लिये लेख के अंत में दिये संकलकों की सूची का पृष्ठ देखें।\n\nक्लायंट या डेस्कटॉप अनुप्रयोग का ज्यादातर कंप्यूटर पर बकायदा स्थापन किया जाता है। इनका ग्राफीकल यूज़र इंटरफेस अधिकतर आउटलुक जैसे लोकप्रिय ईमेल क्लायंट जैसा ही होता है जिनमें ज्यादातर तीन पैनलों में मसौदा दिखाया जाता, बाईं ओर सब्सक्राईब्ड फीडों की सूची, जिनको समूह, फोल्डर या वर्ग रूप में बाँटा जा सकता हो और दायें पैनल में प्रविष्टि का मसौदा। कई अनुप्रयोगों में टिकर टेप या न्यूज़ टिकर या अलर्ट के रूप में नई प्रविष्टियों के बारे में जानकारी हासिल की जा सकती है।\n\nकई प्रोग्रामिंग भाषाओं में ऐसी लायब्रेरी मुहैया कराई जाती हैं जिनका अनुप्रयोग बनाने वाले या जालस्थल मालिक उपयोग कर फीड पढ़ सकते हैं या विभिन्न प्रारूप में उनका प्रदर्शन या उपयोग कर सकते हैं। उदाहरणः सीपैन में [XML::RSS] (पर्ल), [मैगपी] (पीएचपी), [रोम] (जावा) आदि।\n\nमीडिया संकलक, जिन्हें पॉडकास्ट की लोकप्रियता के कारण पॉडकैचर भी पुकारा जाता है, ऐसी फीड के संकलक होते हैं जिनमें मसौदा मुख्यतः आडियो या विडियो हो। फीड में ये [मीडिया एन्क्लोज़र] के रूप में डाले जाते हैं। ये जाल या डेस्कटॉप आधारित अनुप्रयोग हो सकते हैं। ये मीडिया को डाउनलोड कर उसे चला सकते हैं या आईपॉड जैसे किसी बाहरी मीडिया प्लेयर के साथ सिक्रोनाईज़ भी कर सकते हैं।\n\nसंकलकों के साथ सामग्री की अतिशयता एक मूलभूत समस्या है, खास तौर पर यदि प्रयोक्ता अनेकों फीड का पाठक हो। संकलक अलग अलग तौर पर इस समस्या से निबटते हैं। प्रयोक्ता को फीड के वर्गीकरण की सुविधा के अलावा वे प्रविष्टियों के साथ संलग्न टैग व कीवर्ड का लाभ उठाते हैं। इसके अलावा तरीका है प्रयोक्ता के अटेंशन प्रोफाईल का प्रयोग कर उसकी रुचि के मुताबिक छंटी हुई सामग्री ही पेश करना।\n\n\n", "id": "30397", "title": "ऍग्रीगेटर"}
{"url": "https://hi.wikipedia.org/wiki?curid=30398", "text": "सिद्धान्त शिरोमणि\n\nसिद्धान्त शिरोमणि, संस्कृत में रचित गणित और खगोल शास्त्र का एक प्राचीन ग्रन्थ है। इसकी रचना भास्कर द्वितीय (या भास्कराचार्य) ने सन ११५० के आसपास की थी। \nसिद्धान्त शिरोमणि का रचीता।\n\nइसके चार भाग हैं:\n\nग्रहगणिताध्याय और गोलाध्याय में खगोलशास्त्र का विवेचन है।\n\n(१) गुरुत्वाकर्षण—\n\nवे पुनः कहते हैं-\n\n(२) धरती गोल है—\n\n(३) यंत्र—\n\nसमय-मापन के लिये सिद्धान्तशिरोमणि के यन्त्राध्याय में जलचक्रयन्त्र का वर्णन है-\n\nअनुवाद:\n\"Asymetric wheel made of wood with exactly similar and hollow spokes joined to the rim such that they are slightly inclined.\nHollow spokes should be half filled with mercury. Wheel should be supported on the axle to rotate freely. Copper or other metallic Ushaped bent tube, is inverted and filled with water. One end of tube is deeped in water tank andothe r end kept below water level and outside the tank. If both ends are oppened simultaneously then water flows outside the tank through the tube. On the rim attach the vessels, place the whole arrangement of water wheel below the tube. Such that the water flowing through the tube falls into the vessel. Vessel gets filled with water and wheel starts rotating. Water gets poured out of the vessel and is collected in the tank through a channel. Time period of rotation of this wheel is constant as long as water flow is constant. It was used tomeasure the time which was based on revolutions made by the wheel.\"\n\nस्वयं भास्कराचार्य ने सिद्धान्त शिरोमणि के पद्यात्मक गणित सिद्धान्तों को स्पष्ट करने के लिये वासनाभाष्य नामक टीका लिखी है।\n\n\n", "id": "30398", "title": "सिद्धान्त शिरोमणि"}
{"url": "https://hi.wikipedia.org/wiki?curid=30410", "text": "रामसेतु की महिमा\n\nभारत के दक्षिण में रामेश्वरम नामक स्थान से श्री लंका तक समुद्र की एक उथली भूभाग की छोटे छोटे द्वीपों की रेखा चली गयी है, पुराने जमाने से ही लोगों की मान्यता रही है कि किसी भी विज्ञान को याद करने के लिये उसकी कहानी बनायी जाती थी, लेकिन कहानी का हकीती जीवन में जो मूल्य होता है, वह स्थान व्यक्ति या समुदाय से कोई अपना आस्तित्व नही रखता है, जिस प्रकार से जीवन में कर्म के तीन अर्थ माने गये है, मनसा, वाचा और कर्मणा, मन का सोचा जाना है, वाचा से कहा जाना है, लेकिन वाचा एक ही प्रकार की नही होती है, जीभ से बोलकर बात की जाती है, गले से आवाज निकालकर आवाज दी जाती है, नाक से गुनगुनाकर बात की जाती है, आंखों से इशारे से बात के जाती है, शरीर से हाथ का इशारा दिया जाता है, पैर से भी लात दिखाकर बात की जाती है, पेट को हिलाकर और पीठ को दिखाकर भे बात की जाती है, कन्धों को मटकाकर, बाजुओं को लहराकर, और चाल को थिरकर चेहरे से हाव भाव बनाकर भी बात की जाती है, यह कल्पना अधिकतर नृत्य आदि मे देखी जा सकता है, उसी प्रकार से कर्म करने के लिये शरीर से काम किया जाता है, पूरे शरीर से काम करने के लिये मन, बुद्धि और ज्ञान का सहारा लिया जाता है, यह बात समझने के लिये संसार के अन्दर जितने भी सहायक कारण है उनका भी प्रयोग किया जाता है, घर परिवार, दोस्त, और समाजिकता से जितने भी लोग जुडे होते है, किसी न किसी प्रकार से सहायता करते है, उसी तरह से जो कहानी वेदों में लिखी गयी है, उनका उद्देश्य केवल शरीर और शरीर से जुडे कार्यों का विवेचन करना ही मान जा सकता है, बाकी सब मानसिक कल्पना से बनायी गई तस्वीरों से अधिक और कुछ नही होता है, हिन्दी के जितने भी अक्षर है, उनको अगर सजाकर और संवारकर अगर लिखा जावे तो जो भी देवता है, सबके रूप सामने आ आजाते है, अक्षर ’अ’ को ही देख लीजिये, उसको अगर सजाया जाये तो हाथ में धनुष लिये हुए ’राम’का रूप बन जाता है, अक्षर ’शं’ को अगर संवारा जाये तो श्रीकृष्ण का रूप बन जाता है, अक्षर ’श्र’को लिखा सजाया जाये तो लक्षमी का रूप बन जाता है, उसी प्रकार से अक्षर ’श’ के ऊपर अगर छोटी ’इ’ की मात्रा लगाये जावे तो अक्षर ’शि’ का रूप बन जाता है, जिसे अक्सर भगवान ’शिव’ के लिये प्रयोग किया जाता है, जिसमे कल्पना की जाती है कि उनके सिर से गंगा की धारा निकलती है, और शब्द ’शव’ जो कि एक मुर्दे के रूप मे है उसके ऊपर चोटी ’इ’ की मात्रा लगाते ही शब्द ’शिव’ बनजाता है, जिसमे छोटी ’इ’ को शक्ति का रूप दिया गया है, इसी लिये अक्षर इ और ई को शक्ति का कारक कहा जाता है, शब्द ’जव’जो कि छिलका चढा हुआ, एक अनाज है और उसे अगर भूमि के अन्दर डालकर प्राक्रुतिक कारकों को समावेशित किया जाये, तो बडी ई की मात्रा लगाते ही वह शब्द ’जव’ शब्द ’जीव’ बन जाता है। छोटी ’इ’ और छोटा ’अ’ हर शब्द के अन्दर जो भी पुल्लिन्ग या स्त्रीलिन्ग है, और जीव से आच्छादित है, अपनी उपस्थिति प्रस्तुत करते है, और जो भी शब्द नपुसिन्गलिन्ग है, वे अपना इशारा भी इसी प्रकार से प्रस्तुत करते है, बडा ’आ’ और बडी ’ई’अपनी शक्ति की पूर्णता प्रदान करती है, बडे ’आ’ और बडी ’ई’ की मात्रा किसी भी शब्द को जोडने का काम करते है, शब्द ’रम’का अर्थ होता है, समाया हुआ, और बडे ’आ’ की मात्रा ही अक्षर ’र’और ’म’ को जोडकर शब्द ’राम’ का निर्माण करता है, जो कारक ’रम’ से ’राम’ को बनाने में सहायक हुआ है, वही ’रामसेतु’ कहलाता है।\nविश्व का नक्शा सामने फ़ैलाकर अगर हिन्दी के शब्द ’राम’ को देखा जाये तो बडी आसानी से विश्व का सम्पूर्ण धरातल शब्द \"राम’ की शक्ल का दिखाई देगा, उत्तरी अमेरिका और दक्षिणी अमेरिका को अक्षर ’र’ से देखा जाये सम्पूर्ण अफ़्रीका को ’र’ के ऊपर लगी बडे आ की मात्रा को देखा जाये, तथा भारत और चीन आदि को अक्षर ’म’ के रूप मे देखा जाये, तथा आस्ट्रेलिया को ’राम’ के नीचे लगी बिन्दु बाली अभिव्यक्ति से देखा जाये तो सम्पूर्ण विश्व ही ’राम’ नाम के रूप में चित्रित किया जा सकता है। तो विश्व का अक्षर ’र’ और अक्षर ’म’ को जोडने का काम अफ़्रीका का ही भूभाग है न कि श्रीलंका और भारत को जोडने का ’रामसेतु’.\n", "id": "30410", "title": "रामसेतु की महिमा"}
{"url": "https://hi.wikipedia.org/wiki?curid=30413", "text": "ऍल्गोरिथम\n\nकिसी गणितीय समस्या अथवा डाटा को कदम-ब-कदम इस प्रकार विश्लेषित करना जिससे कि वह कम्प्यूटर के लिये ग्राह्य बन सके और कम्प्यूटर उपलब्ध डाटा को प्रोग्राम मे लेकरगणितीय समस्या का उचित हल प्रस्तुत कर सके; एल्गोरिथ्म कहलाता है। वस्तुत: डाटा से वांछित परिणाम प्राप्त करने के लिये कम्प्यूटर उसे संसाधित रूप मे ही ग्रहण कर सकता है। \n\nहम अपने जीवन मे जब भी किसी कार्य को करने की योजना बनाते है तो उसकी रूपरेखा अपने मस्तिष्क मे नियोजित कर लेते है। इसी रूपरेखा को विशिष्ट कार्यो के लिये विभिन्न चरणो को कागजो पर भी तैयार किया जाता है कि कार्य कैसे शुरू होगा, कब और कहां शुरू होगा, कैसे सम्पन्न होगा और कैसे पूर्ण होगा।\n\nइसी प्रकार कम्प्यूटर पर करने के लिये कोइ कार्य दिया जाता है तो प्रोग्रामर को उसकी पूर्ण रूपरेखा तैयार करनी होती है तथा कम्प्यूटर से बिना गलती कार्य करवाने के लिये किस क्रम से निर्देश दिये जाएंगे, यह तय करना होता है। अर्थात किसी कार्य को पूर्ण करने के लिये विभिन्न चरणो से गुजरना पडता है। जब समस्या के समाधान हेतु विभिन्न चरणो से क्रमबध्द करके लिखा जाये तो यह एल्गोरिथम कहलाता है।एल्गोरिथम के लिये इनपुट डाटा का होना आवश्यक नही है जबकि इससे किसी एक परिणाम पर पहुचने की उम्मीद की जाती है। इसमे दिये गए निर्देश समझने योग्य होने चाहिये।\n\nकम्प्यूटर से कोइ कार्य करवाने मे हमे बहुत सतर्क रहना पडता है। क्योंकि मनुष्य जब कोइ कार्य करता है तो उसके पास पूर्व अनुभव, सोचकर निर्णय लेने की क्षमता व स्वविवेक होता है जबकि कम्प्यूटर के पास यह सब नही होता, यह तो सब प्राप्त सूचनाओ के आधार पर ही कार्य करता है। अत: किसी कार्य को करने के लिये कम्प्यूटर को आवश्यक एवं सत्य तथ्य ही उपलब्ध कराये जाए। जब एल्गोरिथम को संकेतो द्वारा आरेखित किया जाता है तो आरेख क्रम निर्देशक या प्रवाह तालिका कहलाता है। इसी क्रम निर्देशक या प्रवाह तालिका के आधार पर प्रोग्राम तैयार होता है।\n\nध्यान रखे : \n१-एल्गोरिथम मे दिये गए समस्त निर्देश सही एवं स्पष्ट अर्थ के होने चाहिये।\n\n२-प्रत्येक निर्देश एसा होना चाहिये कि जिसका अनुपालन एक निश्चित समय मे किया जा सके।\n\n३-कोइ एक अथवा कै निर्देश ऎसे ना हो जो अन्त तक दोहराये जाते रहे। यह सुनिश्चित करे कि एल्गोरिथम का अन्तत: समापन हो। \n\n४-सभी निर्देशो के अनुपालन के पश्चात, एल्गोरिथम के समापन पर वाछित परिणाम अवश्य प्राप्त होने चाहिये।\n\n५-किसी भी निर्देश का क्रम बदलने अथवा किसी निर्देश के पीछे छूटने पर एक्गोरिथम के समापन पर वांछित परिणाम प्राप्त नही होंगे।\n\nउदाहरण : \n\nमान लिजिये आपको १ से ५० के मध्य की सभी संख्याओ का योग ज्ञात करने के लिये एल्गोरिथम बनाने के लिये दिया गया है। यह निम्न प्रकार बनेगा:--\n\nstep 1:A=2\n\nstep 2: print A\n\nstep 3: A=A+2\n\nstep 4: if A <=50 goto step 2\n\nstep 5: if A>50\n\nstep 6: stop\n\n", "id": "30413", "title": "ऍल्गोरिथम"}
{"url": "https://hi.wikipedia.org/wiki?curid=30414", "text": "फ्लो चार्ट\n\nक्रमदर्शी आरेख या प्रवाह तालिका (फ्लो चार्ट) वस्तुत: कलन विधि का चित्रात्मक प्रदर्शन है। इसमें विभिन्न रेखाओ एवं आकृतियो का प्रयोग किया जाता है जो कि विभिन्न प्रकार के निर्देशो के लिये प्रयोग की जाती है। \nजिस प्रकार यातायात के निर्देश विशेष चिन्हो द्वारा प्रदर्शित करने से सूक्ष्म एवं सरल हो जाते है उसी प्रकार प्रवाह तालिका मे विभिन्न चिन्हो एवं आकृतियो के माध्यम से निर्देशो का प्रदर्शन सूक्ष्म एवं सरल हो जाता है और प्रोग्रामर की समझ मे सरलता से आ जाता है। सामान्यत: सर्वप्रथम एक एल्गोरिथम को प्रवाह तालिका के रूप मे प्रस्तुत किया जाता है और फिर प्रवाह तालिका के आधार पर उचित कम्प्यूटर भाषा मे प्रोग्राम को तैयार किया जाता है। \n\nएल्गोरिद्म को अभिव्यक्त करने के अन्य तरीके:\n\n\n\n\nकिसी प्रोग्राम की एल्गोरिथम और प्रवाह तालिका तैयार करने का मुख्य लाभ यह है कि प्रोग्रामर इस समय केवल कार्य के समपन्न होने की प्रक्रिया एवं उसमे प्रयुक्त तर्को एवं शर्तो के अनुसार ही प्रोग्राम के निर्देशो को क्रमबध्द करता है, वह प्रोग्रामिंग भाषा मे प्रयोग किये जाने वाले तत्वो पर विचार नही करता। प्रोग्राम मे तार्किक त्रुटि एवं शर्तो के पूरा न होने की स्थिति एल्गोरिथम एवं प्रवाह तालिका अधिक स्पष्ट हो जाती है। एक बार प्रवाह तालिका बन जाने पर प्रोग्रामर तर्को एवं शर्तो पर अपना ध्यान केन्द्रित न करके मात्र प्रवाह तालिका मे प्रयुक्त विभिन्न बॉक्सो मे दी गई विभिन्न क्रियाओ की कोडिंग प्रोग्रामिंग भाषा मे स्टेटमेन्ट के रूप मे प्रस्तुत करने मे करता है। इससे निश्चय ही एक त्रुटिरहित प्रोग्राम तैयार किया जा सकता है।\n\n\n\n\n\n\n\n\n\n\n\nनिम्न प्रवाह तालिका तापमान को फारेनहाईट से सेन्टीग्रेड मे बदलने के लिये प्रोग्राम बनाने के लिये है। इसमे सबसे पहले टर्मिनल चिन्ह का प्रयोग करके इसमे START लिखकर प्रोग्राम का प्रारंभ दर्शाया गया है। अब इनपुट/आऊट्पुट चिन्ह द्वारा इनपुट दर्शाया गया है। इस इनपुट चिन्ह मे हमे फारेनहाईट इनपुट करना है यह निर्देश दिया गया है। इसके पश्चात प्रोसेसिंग चिन्ह का प्रयोग किया गया है। इस चिन्ह मे यह स्पष्ट निर्देश दिया गया है कि किस सूत्र के अनुसार फारेनहाईट को सेन्टीग्रेड मे बदला जाना है। अब प्रोसेसिंग के पश्चात परिणाम को मॉनीटर स्क्रीन पर प्रदर्शित करने के लिये आउट्पुट चिन्ह का प्रयोग किया गया है तथा इस चिन्ह मे प्राप्त परिणाम को प्रिन्ट करने का निर्देश दिया गया है और अन्त मे टर्मिनल चिन्ह का प्रयोग करके प्रोग्राम का समापन दर्शाया गया है।\n\n\n\n\n\n\nइन्ही परिसीमाओ के कारण वर्तमान मे प्रवाह तालिका के स्थान पर मिथ्या संकेतो का प्रयोग किया जाने लगा है।\n\n\n", "id": "30414", "title": "फ्लो चार्ट"}
{"url": "https://hi.wikipedia.org/wiki?curid=30417", "text": "जङ्गबहादुर राणा\n\nजंगबहादुर राणा (1816-1877) नेपाल के पहले राणा प्रधानमन्त्री तथा राणा राजवंश के संस्थापक थे। उनका वास्तविक नाम बीर नरसिंह कुँवर था। इनके शासनकाल में नेपाल ने अंग्रजो से लड़ाई में खोया हुआ जमीन का कुछ हिस्सा (बांके, बर्दिया, कैलाली, कंचनपुर) वापस हासिल किया। \n\nजंगबहादुर राणा नेपाल के प्रसिद्ध रक्षामंत्री भीमसिंह थापा के भ्रातृपौत्र थे। ये अपने पूर्वजों की अपेक्षा स्थायी शासन की स्थापना करने में सफल रहे। इन्हें अपने चाचा मातवरसिंह के मंत्रित्वकाल में सेनाध्यक्ष तथा प्रधान न्यायाधीश का पद सौंपा गया किंतु शीघ्र ही इनके चाचा की छलपूर्वक हत्या कर दी गई और फतेहजंग ने नया मंत्रिमंडल बनाया। इस नए मंत्रिमंडल में इन्हें सैन्य विभाग सौंपा गया। दूसरे वर्ष 1846 ई. में शासन में एक संघर्ष छिड़ा। फलस्वरूप फतेहजंग और उनके साथ के 32 अन्य प्रधान व्यक्तियों की कुटिलतापूर्वक हत्या कर दी गई। महारानी द्वारा राणा की नियुक्ति सीधे प्रधान मंत्री पद पर की गई। शीघ्र ही महारानी का विचार परिवर्तित हुआ और उनकी हत्या के षड्यंत्र भी रचे गए। परंतु रानी की योजना असफल रही। फलत: राजा और रानी दोनों को ही भारत में शरण लेनी पड़ी। अब राणा के मार्ग से सारी बाधाएँ परे हट चुकी थीं। \n\nशासन को व्यवस्थित और नियंत्रित करने में इन्हें पूर्ण सफलता मिली। यहाँ तक कि जनवरी, 1850 में वे निश्चिंत होकर इंग्लैंड गए और 6 फ़रवरी 1851 तक वहीं रहे। लौटने पर इन्होंने अपने विरुद्ध रची गई हत्या की कुटिल योजनाओं को पूर्णत: विफल कर दिया। इसके बाद आप दंडसंहिता के सुधार कार्यों में तथा तिब्बत के साथ होनेवाले छिटपुट संघर्षों में उलझे रहे। इसी बीच उन्हें भारतीय सिपाही विद्रोह की सूचना मिली। राणा ने विद्रोहियों से किसी प्रकार की बातचीत का विरोध किया और जुलाई, 1857 को सेना की एक टुकड़ी गोरखपुर भेजी। यही नहीं, दिसंबर में इन्होंने 14,000 गोरखा सिपाहियों की एक सेना लखनऊ की ओर भी भेजी थी जिसने 11 मार्च 1858 को लखनऊ की घेरेबंदी में सहयोग दिया। जंगबहादुर राणा को इस कार्य के लिए जी.बी.सी. (ग्रेट कमांडर ऑव ब्रिटेन) के पद से सम्मानित किया गया। नेपाल को उसका एक भूखंड लौटा दिया गया और अन्य अनेक सीमाविवादों का अंत कर दिया गया। \n\n1875 में राणा ने इंग्लैंड के लिए प्रस्थान किया किंतु बंबई में घोड़े से गिर जाने पर घर लौट आए। 61 वर्ष की अवस्था में 25 फ़रवरी को इनका देहांत हो गया। इनकी तीन विधवाएँ भी इनके सथ ही चिता को समर्पित हो गई।\n", "id": "30417", "title": "जङ्गबहादुर राणा"}
{"url": "https://hi.wikipedia.org/wiki?curid=30419", "text": "अमर सिंह थापा\n\nबडाकाजी अमर सिंह थापा नेपाल एकिकरण अभियानके एक वीर थे, यिन्होने जानकी बाजी लगाकर अंग्रेज नेपाल युद्धमे भि हिस्सा लिया था, यिन्हो ने सन १८१७ में उतरी नेपालके गोसाइ कुण्डमे देह त्याग किया था। ये बगाले थापा कुलके क्षत्रिय परिवारसे हैं। \n", "id": "30419", "title": "अमर सिंह थापा"}
{"url": "https://hi.wikipedia.org/wiki?curid=30421", "text": "बलभद्र कुंवर\n\nबलभद्र कुंवर (सन् १७८९ - सन् १८२२) एक नेपाली स्वतंत्रता सेनानी एवं जनरल थे। वे नेपाल के राष्ट्रीय नायक हैं। वे अंग्रेज-नेपाल युद्ध (१८१४ से १८१६) में अपने महान सेवाओं के लिये विख्यात हैं। वे शाही नेपाली सेना (गोरखाली सेना) के एक कैप्टेन थे तथा १८१४ के नालपानी के युद्ध में सेनानायक के रूप में उनको प्रसिद्धि मिली। नालपानी, देहरादून के पास स्थित है।\n\nउनका जन्म वर्तमान काभ्रेपलान्चोक जिलाके भँवरकोट में पिता सरदार चन्द्रवीर कुँवर और माता अम्बिका देवी के तिस्रे पुत्रको रूपमा हुआ। उनका दादाजी सरदार जयकृष्ण कुँवर प्रसिद्ध सरदार रामकृष्ण कुँवरके भाइ थे। उनके मामा नेपालके प्रधानमन्त्री एवम् सर्वोच्च शासक भीमसेन थापा थे। थापा वंशके साथ सम्बन्धी होने से कुँवर क्षत्री नेपालके काजी परिवारोंमें सम्मिलित हुए।\n\n", "id": "30421", "title": "बलभद्र कुंवर"}
{"url": "https://hi.wikipedia.org/wiki?curid=30422", "text": "सरदार भक्ती थापा\n", "id": "30422", "title": "सरदार भक्ती थापा"}
{"url": "https://hi.wikipedia.org/wiki?curid=30432", "text": "बिसे नगर्ची\n", "id": "30432", "title": "बिसे नगर्ची"}
{"url": "https://hi.wikipedia.org/wiki?curid=30434", "text": "राजकुमार बाहदुर शाह\n\nअन्तीम नेपाल एकिकरण काल मे राजकुमार बाहदुर शाह का योगदान अतुलनीय है बाहदुर शाह पृथ्वीनारायण शाह के दुसरे बेटे थे अपने भाइ राजा प्रताप सिंह शाह व भावी रानी राजेन्द्र लक्ष्मी के देहान्तके बाद यिन्होने भतिजे राजा रण बाहदुर शाह के रिजेन्ट होकर नेपाल का शासन किया था। अपने रिजेन्ट काल मे राजकुमार बाहदुर शाह ने टुटा टुकडो मे बंटा हुवा नेपाल को एकिकृत करनेका पिता बडामाहराज पृथ्वी नारयण शाह की अभियानको हर तरह से बढावा दिया।\n\nशक्तीसाली पाल्पा राज्यके साथ वैवाहिक संबध जोडकर यिन्होने नेपालको लम्जुंग, तनहुं से लेकर कांगड (हल हिमान्चल प्रदेश) तक वर पुर्वमे सिक्कीम वर ग्वालपाडा तकका एकिकृत व बिशाल नेपाल दिया। राजकुमार बाहदुर शाह दरवारी षडयन्त्र मे जेल पडे व उनका जेल के अन्दर हि देहान्त होगया। बाहदुर शाह के बाद पाल्पाको बिशाल नेपाल मे मिलाने के इलावा बिशाल नेपाल का एकिकरण भि अन्त हि हुवा।\n", "id": "30434", "title": "राजकुमार बाहदुर शाह"}
{"url": "https://hi.wikipedia.org/wiki?curid=30435", "text": "विराज बखेती\n\n[\n", "id": "30435", "title": "विराज बखेती"}
{"url": "https://hi.wikipedia.org/wiki?curid=30436", "text": "कुछ ना कहो (2003 फ़िल्म)\n\nकुछ ना कहो हिन्दुस्तानी फ़िल्म है। इस फ़िल्म में ऐश्वर्या राय और अभिषेक बच्चन हैं। इस फ़िल्म का संगीत बहुत अच्छा है।", "id": "30436", "title": "कुछ ना कहो (2003 फ़िल्म)"}
