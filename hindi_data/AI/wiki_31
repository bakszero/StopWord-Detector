{"url": "https://hi.wikipedia.org/wiki?curid=220869", "text": "भारत में धर्म\n\nभारत एक ऐसा देश है जहां धार्मिक विविधता और धार्मिक सहिष्णुता को कानून तथा समाज, दोनों द्वारा मान्यता प्रदान की गयी है। भारत के पूर्ण इतिहास के दौरान धर्म का यहां की संस्कृति में एक महत्त्वपूर्ण स्थान रहा है। भारत विश्व की चार प्रमुख धार्मिक परम्पराओं का जन्मस्थान है - हिंदू धर्म, जैन धर्म, बौद्ध धर्म तथा सिक्ख धर्म. बिश्नोई धर्म\n\nभारत की जनसंख्या के 80% लोग हिंदू धर्म का अनुसरण करते हैं। इस्लाम (13.5%), बौद्ध धर्म (5.5%), ईसाई धर्म (2.3%) और सिक्ख धर्म (1.9%), भारतीयों द्वारा अनुसरण किये जाने वाले अन्य प्रमुख धर्म हैं। आज भारत में मौजूद धार्मिक आस्थाओं की विविधता, यहां के स्थानीय धर्मों की मौजूदगी तथा उनकी उत्पत्ति के अतिरिक्त, व्यापारियों, यात्रियों, आप्रवासियों, यहां तक कि आक्रमणकारियों तथा विजेताओं द्वारा भी यहां लाए गए धर्मों को आत्मसात करने एवं उनके सामाजिक एकीकरण का परिणाम है। सभी धर्मों के प्रति हिंदू धर्म के आतिथ्य भाव के विषय में जॉन हार्डन लिखते हैं, \"हालांकि, वर्तमान हिंदू धर्म की सबसे महत्त्वपूर्ण विशेषता उसके द्वारा एक ऐसे गैर-हिंदू राज्य की स्थापना करना है जहां सभी धर्म समान हैं; ...\"\nमौर्य साम्राज्य के समय तक भारत में दो प्रकार के दार्शनिक विचार प्रचलित थे, श्रमण धर्म तथा वैदिक धर्म. इन दोनों परम्पराओं का अस्तित्व हजारों वर्षों से साथ-साथ बना रहा है। बौद्ध धर्म और जैन धर्म श्रमण परंपराओं से निकल कर आये हैं, जबकि आधुनिक हिंदू धर्म वैदिक परंपरा का ही विस्तार है। साथ-साथ मौजूद रहने वाली ये परम्पराएं परस्पर प्रभावशाली रही हैं।\n\nपारसी धर्म और यहूदी धर्म का भी भारत में काफी प्राचीन इतिहास रहा है और हजारों भारतीय इनका अनुसरण करते हैं। पारसी तथा बहाई धर्मों का पालन करने वाले विश्व के सर्वाधिक लोग भारत में ही रहते हैं।\n\nभारत की जनसंख्या के 0.2% लोग बहाई धर्म का पालन करते हैं।\n\nभारत के संविधान में राष्ट्र को एक धर्मनिरपेक्ष गणतंत्र घोषित किया गया है जिसमें प्रत्येक नागरिक को किसी भी धर्म या आस्था का स्वतंत्र रूप से पालन तथा प्रचार करने का अधिकार है (इन गतिविधियों पर नैतिकता, कानून व्यवस्था, आदि के अंतर्गत उचित प्रतिबंध लगाये जा सकते हैं).. भारत के संविधान में धार्मिक स्वतंत्रता के अधिकार को एक मौलिक अधिकार की संज्ञा दी गयी है। \n\nभारत के नागरिक आम तौर पर एक दूसरे के धर्म के प्रति काफी सहिष्णुता दर्शाते हैं और धर्मनिरपेक्ष दृष्टिकोण बनाए रखते हैं, हालांकि अंतर-धार्मिक विवाह व्यापक रूप से प्रचलित नहीं है। भारत के सर्वोच्च न्यायलय के फैसले के अनुसार मुसलमानों के लिए शरियत या मुस्लिम कानून को भारतीय नागरिक कानून के ऊपर वरीयता दी जायेगी. विभिन्न समुदायों के बीच दंगों को सामाजिक मुख्यधारा में अधिक समर्थन प्राप्त नहीं होता है और आमतौर पर यह माना जाता है wikt: इन धार्मिक संघर्षों का कारण विचारों में मतभेद की बजाय राजनैतिक होता है।\n\nहिंदू धर्म को अक्सर\nविश्व का सबसे प्राचीन धर्म माना जाता है, जिसकी उत्पत्ति प्रागैतिहासिक\nकाल, अथवा लगभग 5000 वर्ष पूर्व हुई है।भारतीय उपमहाद्वीप में प्रागैतिहासिक धर्म की मौजूदगी के साक्ष्यों को बिखरी हुई मीजोलिथिक रॉक पेंटिंग्स (पत्थर पर बनाये गए चित्र) पर देखा जा सकता है जिनमें कई प्रकार के नृत्यों तथा रस्मों को दर्शाया गया है। सिंधु नदी की घाटी में बसने वाले नीयोलिथिक पुरोहितगण अपने मृत-जनों को धार्मिक रीति-रिवाजों के अनुसार दफनाते थे, जिससे मृत्यु पश्चात जीवन तथा जादुई आस्थाओं में उनके विश्वास के बारे में पता चलता है। केन्द्रीय मध्य प्रदेश की भीमबेटका रॉक शेल्टर्स तथा पूर्वी कर्नाटक के कुपगल पेट्रोग्लिफ्स जैसी दक्षिण एशिया की अन्य पाषाण युग की साइटों (स्थलों) के पत्थरों में पाए जाने वाले चित्रों में धार्मिक संस्कारों को दर्शाया गया है तथा रीति-रिवाजों के लिए संगीत के इस्तेमाल किये जाने के साक्ष्य भी दिखाई देते हैं।\n\n3300-1700 ई.पू. तक अस्तित्व में रहने वाली और सिंधु तथा घग्गर-हकरा नदियों की घाटियों के इर्द-गिर्द केंद्रित सिंधु घाटी सभ्यता के हड़प्पाई लोग संभवतः प्रजनन की प्रतीक रूपी एक महत्वपूर्ण देवी मां की पूजा करते थे। सिंधु घाटी सभ्यता के स्थलों की खुदाई में मिलने वाली मुद्राओं में जानवरों और \"अग्नि-वेदियों\" को दिखाया गया है, जो अग्नि से संबंधित अनुष्ठानों की ओर संकेत करते हैं। एक \"लिंग-योनि\" को भी प्राप्त किया गया है जो हिंदुओं द्वारा वर्तमान में पूजनीय शिव लिंग के ही समान है।\nहिंदू धर्म के मूल में सिंधु घाटी सभ्यता, आर्यों के वैदिक धर्म तथा अन्य भारतीय सभ्यताओं के सांस्कृतिक तत्व शामिल हैं। हिंदू धर्म का प्राचीनतम उपलब्ध ग्रंथ ऋग्वेद है जिसे संभवतः वैदिक काल में 1700-1100 ई.पू. के बीच लिखा गया था। महाकाव्य (एपिक) और पौराणिक काल के दौरान \"रामायण\" और \"महाभारत\" महाकाव्यों को पहली बार लगभग 500-100 ई.पू., में लिखा गया था, हालांकि इसके पहले ये कथाएं मौखिक रूप से सदियों से चली आ रही थीं।\n\n200 ई. के बाद कई विचारधाराओं को भारतीय दर्शन में औपचारिक रूप से शामिल कर लिया गया, जिनमें शामिल हैं, सांख्य, योग, न्याय, वैशेषिका, पूर्व-मीमांसा तथा वेदांत. हिंदू धर्म, जो सामान्यतः एक अत्यंत ईश्वरवादी धर्म है, में नास्तिक विचारों का भी समावेश रहा है; भारत में छठी शताब्दी ई.पू. के आसपास उत्पन्न होने वाली और पूरी तरह से भौतिकतावादी तथा गैर-धार्मिक 'कर्वक (चार्वाक)' विचारधारा, स्पष्टतया भारतीय दर्शन की संभवतः सबसे अधिक नास्तिक विचारधारा है। कर्वक (चार्वाक) को एक \"नास्तिक\" (\"विधर्मिक\") व्यवस्था के रूप में वर्गीकृत किया गया है; इसे हिंदू धर्म की आमतौर पर रूढ़िवादी मानी जाने वाली छह विचारधाराओं में शामिल नहीं किया जाता है। यह हिंदू धर्म के भीतर एक भौतिकवादी परंपरा की मौजूदगी के साक्ष्य के रूप में काफी उल्लेखनीय है। कर्वक (चार्वाक) विचारधारा के प्रति हमारी समझ अपूर्ण है और अन्य विचारधाराओं द्वारा इसकी आलोचना पर आधारित है; अब यह परंपरा मृतप्राय हो चुकी है। आमतौर पर नास्तिक के रूप में जानी जाने वाली अन्य भारतीय विचारधाराओं में शामिल हैं, शास्त्रीय सांख्य और पूर्व-मीमांसा.\n\n24वें जैन तीर्थंकर महावीर (599-527 ई.पू., या संभवतः 549-477 ई.पू.), ने पांच प्रतिज्ञाओं पर बल दिया है, जिनमें \"अहिंसा\" तथा \"अस्तेय\" (चोरी न करना) शामिल हैं। बौद्ध धर्म की स्थापना करने वाले गौतम बुद्ध का जन्म मगध (जिसका अस्तित्व 546-324 ई.पू. तक रहा) के उत्कर्ष से ठीक पहले शाक्य वंश में हुआ था। उनका परिवार वर्तमान के दक्षिणी नेपाल स्थित लुम्बिनी के मैदानी इलाकों में रहता था। भारतीय बौद्ध धर्म, मौर्य साम्राज्य के महान सम्राट अशोक के शासनकाल के दौरान अपने चरम पर था। सम्राट अशोक ने अपना धर्म परिवर्तन करके बौद्ध धर्म को अपनाया और तीसरी शताब्दी ई.पू. में भारतीय उपमहाद्वीप को एकीकृत किया। उन्होंने धर्म-प्रचारकों को देश-विदेश में चारों तरफ भेजकर एशिया में बौद्ध धर्म का प्रसार करने में सहायता की. कुषाण साम्राज्य तथा मगध और कौशल जैसे राज्यों द्वारा प्रदान किये जाने वाले संरक्षण के खतम होने के बाद भारतीय बौद्ध धर्म का पतन हो गया।\nकुछ विद्वानों का मानना है कि 400 ई.पू. तथा 1000 ई. के बीच, भारत में बौद्ध धर्म के पतन के जारी रहने के साथ हिंदू धर्म का विस्तार हुआ। उसके बाद बौद्ध धर्म भारत में प्रभावी रूप से विलुप्तप्राय हो गया।\n\nयद्यपि इस्लाम भारत में अरब व्यापारियों के आगमन के साथ 7 वीं शताब्दी की शुरुआत में आया था, एक प्रमुख धर्म के रूप में इसका उदय भारतीय उपमहाद्वीप में मुस्लिमों की विजय के साथ ही प्रारंभ हुआ। भारत में इस्लाम का विस्तार मुख्यतः दिल्ली सल्तनत (1206-1526) तथा मुग़ल साम्राज्य के दौरान हुआ और रहस्यवादी सूफी परंपरा का इसमें काफी योगदान रहा है।\n\n14-17 वीं शताब्दी के दौरान जब उत्तर भारत मुस्लिम शासन के अधीन था, \"भक्ति\" आंदोलन \nमध्य तथा उत्तरी भारत में व्यापक रूप से प्रचलित हो गया। इस आंदोलन की शुरुआत\nशिक्षकों तथा \"संतों\" के एक अनौपचारिक समूह द्वारा की गयी थी। चैतन्य महाप्रभु, वल्लभाचार्य,\nसूरदास, मीरा बाई, कबीर, तुलसीदास, रविदास,\nनामदेव, तुकाराम और अन्य मनीषियों ने उत्तर भारत में भक्ति\nआंदोलन का नेतृत्व किया। उन्होंने सिखाया कि लोग रीति-रिवाजों तथा \nजाति-धर्म और पाण्डित्य की गूढ़ताओं के व्यर्थ के भार का त्याग करके \nइश्वर के प्रति अपने असीम प्रेम को साधारण तरीके से भी प्रकट कर सकते हैं। इस \nअवधि के दौरान विभिन्न भारतीय राज्यों और प्रान्तों की \nस्थानीय भाषाओं में गद्य तथा कविताओं के रूप में भक्ति साहित्य \nकी बाढ़ सी आ गयी थी। भक्ति आंदोलन, सम्पूर्ण उत्तर और दक्षिण भारत में कई अलग-अलग आंदोलनों के रूप में फ़ैल गया। हालांकि उत्तर भारत में, भक्ति आंदोलन तथा शिया मुसलमानों के चिश्ती नाम से प्रसिद्द सूफी आंदोलन के बीच अंतर कर पाना मुश्किल है। मुस्लिम धर्म में आस्था रखने वाले लोगों ने इसे सूफियाना विचार के तौर पर अपनाया जबकि हिंदुओं ने वैष्णव भक्ति के रूप में. \n\nगुरु नानक (1469-1539) सिख धर्म के संस्थापक थे। गुरु ग्रंथ साहिब को पहली बार सिखों के पांचवें गुरु, गुरु अर्जन देव द्वारा संकलित किया गया था। इसके लिए उन्होंने सिखों के पहले पांचों गुरुओं तथा सार्वभौम भाईचारे की शिक्षा देने वाले अन्य संतों के लेखन का सहारा लिया, जिनमें हिंदू तथा मुस्लिम संत भी शामिल थे। गुरु गोबिंद सिंह की मृत्यु से पहले गुरु ग्रंथ साहिब को अनंत गुरु घोषित कर दिया गया। सिक्ख धर्म में सभी लोगों को वाहेगुरु के समक्ष रंग, जाति या वंश की परवाह किये बिना समान माना गया है।\n\nगुरु नानक के उपदेश, धर्म की परवाह किये बिना सभी मनुष्यों पर समान रूप से लागू होते हैं। इस कृत्य के लिए, उन्होंने अन्य आस्थाओं के शब्दकोशों के धार्मिक शब्दों का स्वतंत्र रूप से इस्तेमाल किया और उनको पुनर्परिभाषित भी किया। गुरु नानक ने अपने प्रसिद्द वाक्य, \"न तो कोई हिंदू है और न ही मुसलमान\", द्वारा मनुष्य के शाश्वत इश्वर के साथ मिलन को साम्प्रदायिकता के खिलाफ अपने उपदेश के रूप में परिभाषित किया है।\n\nबिश्नोई धर्म |बिश्नोई दो शब्दों से मिलकर बना हुआ है -बीस +नो यानि जो उनतीस नियमो का पालन करता है |गुरु जम्भेश्वर भगवान को बिश्नोई धर्म का संस्थापक माना जाता है | २९ नियम निम्न है :- १.तिस दिन सूतक २.पञ्च दिन का रज्सवला ३.सुबह स्नान करना ४.शील, संतोष, सूचि रखना ५.प्राते:, शाम संध्या करना ६.साँझ आरती विष्णु गुण गाना ७.प्राते:कल हवन करना ८.पानी छान कर पीना व वाणी शुद बोलना ९.इंधन बीनकर व दूध छानकर पीना १०.क्षमा सहनशीलता रखे ११.दया-नम्र भाव से रहे १२.चोरी नहीं करनी १३.निंदा नहीं करनी १४.झूठ नहीं बोलना १५.वाद विवाद नहीं करना १६.अमावस्या का व्रत रखना १७.भजन विष्णु का करना ] १८.प्राणी मात्र पर दया रखना १९.हरे वृक्ष नहीं काटना २०.अजर को जरना २१.अपने हाथ से रसोई पकाना २२.थाट अमर रखना २३.बैल को बंधिया न करना २४.अमल नहीं खाना २५.तम्बाको नहीं खाना व पीना २६.भांग नहीं पीना २७.मदपान नहीं करना २८.मांस नहीं खाना २९नीले वस्त्र नहीं धारण करना\n\nहालांकि ऐतिहासिक साक्ष्य पहली सदी से ही भारत में ईसाई धर्म की उपस्थिति की ओर इशारा करते हैं, इसकी लोकप्रियता यूरोपीय उपनिवेशवाद और प्रोटेस्टेंट मिशनरियों के प्रयासों के बाद ही बढ़ी.\nसांप्रदायिकता ने आधुनिक भारत के धार्मिक इतिहास को आकार देने में एक महत्वपूर्ण भूमिका निभाई है। ब्रिटिश राज की 'फूट डालो और राज्य करो' नीति के प्रतिकूल परिणामस्वरूप भारत को धर्म के आधार पर दो राष्ट्रों में विभाजित कर दिया गया - मुस्लिम बाहुल्य वाला पाकिस्तान (जिसमें वर्तमान का इस्लामिक पाकिस्तान गणराज्य तथा बंगलादेश गणराज्य शामिल हैं), तथा हिंदू बाहुल्य वाला भारत संघ (जो बाद में भारत गणराज्य बन गया). 1947 में भारत के विभाजन ने पंजाब, बंगाल, दिल्ली, तथा भारत के अन्य हिस्सों में हिंदुओं, मुसलमानों तथा सिक्खों में दंगों को भड़का दिया; इस हिंसा में 500,000 से अधिक लोगों की जानें गयीं. नवनिर्मित भारत तथा पाकिस्तान के बीच 12 मिलियन (1 करोड़ 20 लाख) शरणार्थियों का आवा-गमन, आधुनिक इतिहास के सबसे बड़े जन-प्रवासन में से एक है। स्वतंत्रता के बाद से भारत में हिंदुओं तथा अल्पसंख्यक मुसलमानों के बीच निहित तनाव के कारण कई बार बड़े पैमाने पर हिंसा देखने को मिली है। भारत का गणतंत्र धर्मनिरपेक्ष है और इसकी सरकार किसी भी धर्म को आधिकारिक रूप से मान्यता प्रदान नहीं करती है। हाल के दशकों में सांप्रदायिक तनाव और धर्म आधारित राजनीति का काफी बोलबाला हो गया है।\n\nहिंदू धर्म एक हीनोथीस्टिक (बहुईश्वरवादी) धर्म तथा भारत का सबसे बड़ा धर्म है; जनसंख्या में इसके 828 मिलियन अनुयायियों (2001) का अनुपात 80.5% है। \"हिंदू\" शब्द मूलतः एक भौगोलिक स्थिति को दर्शाता है; इसे संस्कृत शब्द \"सिंधु\" से लिया गया है और यह \"सिंधु नदी के इलाकों\" के व्यक्ति को सन्दर्भित करता है।\n\nइस्लाम एक एकेश्वरवादी धर्म है और एक इश्वर के अस्तित्व में विश्वास रखता है तथा मुहम्मद का अनुसरण करता है। यह भारत में सबसे बड़ा अल्पसंख्यक धर्म है। 2001 की जनगणना के अनुसार, भारत 138 मिलियन मुसलमानों का घर है, जो कि इंडोनेशिया (210 मिलियन) और पाकिस्तान (166 मिलियन) के बाद दुनिया की तीसरी सबसे बड़ी मुस्लिम आबादी है; जनसंख्या में उनका अनुपात 13.4% का है। मुसलमान जम्मू-कश्मीर तथा लक्षद्वीप में बहुमत में हैं और आंध्र प्रदेश, उत्तर प्रदेश, बिहार, पश्चिम बंगाल, असम और केरल जैसे राज्यों में भी वे काफी अधिक संख्या में पाए जाते हैं। हालांकि, भारत में संप्रदाय आधारित कोई जनगणना नहीं की गयी है, लेकिन सूत्रों से पता लगता है कि सुन्नी इस्लाम के अनुयायी सबसे अधिक हैं जबकि उनमे अल्पसंख्यक होने के बावजूद शिया मुसलमानों की संख्या काफी अधिक है। टाइम्स ऑफ इंडिया और डीएनए जैसे भारतीय सूत्रों के अनुसार 2005-2006 के मध्य में शिया लोगों की संख्या कुल मुस्लिम जनसंख्या के 25% से 31% के बीच थी; अर्थात 157,000,000 मुसलमानों में उनकी संख्या 40,000,000 से 50,000,000 के बीच थी।\nईसाई धर्म एक एकेश्वरवादी धर्म है और नए टेस्टामेंट में प्रस्तुत यीशु के जीवन तथा उपदेशों पर आधारित है; यह भारत का तीसरा सबसे बड़ा धर्म है और ईसाईयों की संख्या कुल जनसंख्या का लगभग 2.3% है। भारत में ईसाई धर्म की शुरूआत का श्रेय सेंट थॉमस को दिया जाता है। वे मालाबार में 52 ई. में पहुंचे थे। नागालैंड, मेघालय और मिजोरम में ईसाई लोग बहुमत में हैं और पूर्वोत्तर भारत, गोवा तथा केरल में भी उनकी संख्या काफी अधिक है।\n\nबौद्ध धर्म एक धार्मिक, अनीश्वरवादी धर्म तथा दर्शन (विचारधारा) है। बौद्ध धर्म के अनुयायी भारत के अरुणाचल प्रदेश राज्य तथा जम्मू-कश्मीर के लद्दाख क्षेत्र में बहुमत (45%) में हैं और सिक्किम में भी उनकी काफी बड़ी संख्या (40%) निवास करती है। महाराष्ट्र में बौद्धों की संख्या 1 करोड 40 लाख (15%) से अधिक है, हालांकी 2001 की जनगणना के अनुसार 8 मिलियन बौद्ध भारत में रहते हैं, जो कि जनसंख्या का लगभग 0.8% है। लेकिन कुछ सर्वेक्षण के अनुसार और भारतीय बौद्ध विद्वानों के अनुसार भारत की आबादी में 5.5% बौद्ध है, जिनकी संख्या 2011 के जनगणना के अनुसार 6,67,00,000 है। अधिकांश बौद्ध दलित है इसलिए उनको जनगनणा में हिंदूओं में गिना जाता है। हिंदू और इस्लाम के बाद बौद्ध धर्म ही भारत का तिसरा बडा धर्म है। ख्रिश्चन, शिख तथा जैन धर्मों के अनुयायीओं की जनसंख्या बौद्ध जनसंख्या से कम है।\n\nजैन धर्म एक अनीश्वरवादी धर्म तथा दार्शनिक प्रणाली है जिसका प्रारंभ भारत में लौह युग में हुआ था। जैनियों की आबादी भारत की जनसंख्या का 0.4% (लगभग 4.2 मिलियन) है और वे मुख्यतः राजस्थान, महाराष्ट्र, गुजरात और कर्नाटक जैसे राज्यों में केंद्रित हैं। हालांकि जैन धर्म को आमतौर पर अनीश्वरवादी माना जाता है, पॉल डूंडास लिखते हैं, \"\"हालांकि जैन धर्म को सृष्टि-रचयिता भगवान के अस्तित्व और उनके द्वारा मानवी कार्यों में हस्तक्षेप की संभावना को नकारने के सीमित अर्थ में नास्तिक माना जा सकता है, लेकिन इसके द्वारा प्रत्येक जीव के भीतर परमात्मा नामक एक ईश्वरीय अस्तित्व की संभावना को स्वीकारने, जिसे अक्सर 'भगवान' (उदाहरण, पृष्ठ 114-16) कहा जाता है, के गूढ़ अर्थ में आस्तिक धर्म की संज्ञा देनी चाहिए\" \".\nपॉल डूंडास लिखते हैं कि 19वीं सदी के अधिकांश ब्रिटिश विद्वानों को \"जैन धर्म की स्वतंत्र प्रकृति तथा उत्पत्ति के विषय में कोई संशय नहीं था\". 1847 में एक विद्वान ने लिखा है कि जैन, पारसी, तथा सिक्ख जैसे धार्मिक अल्पसंख्यकों में \"ब्राह्मणों की पूजा पद्धति से कुछ भी मिलता-जुलता नहीं था\". एक अन्य विद्वान ने 1874 में कहा कि जैनियों को हिंदू कानूनों के तहत नहीं लाया जा सकता क्योंकि \"हिंदू शब्द का प्रयोग हिंदू कानून का मूल माने जाने वाले शास्त्रों के दायरे में आने वाले व्यक्तियों के लिए किया जाता है। यदि कोई व्यक्ति उस दायरे से बाहर है तो उसपर हिन्दू कानून लागू नहीं किया जा सकता है। हालांकि उन्होंने यह अवश्य कहा कि, \"भारत की एकदम शुरुआती जनगणनाओं से पता चलता है कि कई जैन लोग तथा अन्य धार्मिक समूहों के सदस्य स्वयं को वास्तव में हिंदू धर्म के ही एक प्रकार के रूप में देखते थे और, 1921 की पंजाब की जनगणना रिपोर्ट के अनुसार, 'जैनियों तथा सिखों की एक बड़ी संख्या द्वारा हिंदुओं से अलग वर्गीकृत किये जाने के प्रति अनिच्छा के कारण, उन व्यक्तियों को जैन-हिंदू तथा सिख-हिंदू के रूप में दर्ज किये जाने की अनुमति दे दी गयी\". उन्होंने माना कि \"गणनाकारों के पूर्वाग्रह\" ने जनगणना को अवश्य प्रभावित किया था। इसके अलावा वे कहते हैं कि \"जैन-हिन्दू\" शब्द एक दुर्भाग्यपूर्ण समझौता मात्र था\".\n\nसिक्ख धर्म की शुरुआत सोलहवीं शताब्दी में उत्तर भारत में नानक तथा उनके बाद आने वाले नौ अन्य गुरुओं के उपदेशों के फलस्वरूप हुई. 2001 तक भारत में 19.2 मिलियन सिक्ख थे। पंजाब सिक्खों का आध्यात्मिक घर है और एकमात्र ऐसा राज्य है जहां सिख बहुमत में हैं। सिक्खों की एक बड़ी संख्या पड़ोस के नई दिल्ली तथा हरियाणा राज्यों में भी रहती है।\n\n2001 की जनगणना के अनुसार पारसी (भारत में पारसी धर्म के अनुयायी) लोग भारत की कुल जनसंख्या का 0.006% हैं, और अपेक्षाकृत रूप से मुंबई शहर तथा उसके आसपास ही केंद्रित हैं। भारत में पारसियों की संख्या लगभग 61,000 है और 2001 की जनगणना के अनुसार में मुख्यतः मुंबई के आसपास ही केंद्रित हैं। डोंयी-पोलो तथा महिमा जैसे कुछ आदिवासियों के धर्म भी भारत में मौजूद हैं। संथाल भी, संथाल लोगों द्वारा माने जाने वाले कई आदिवासी धर्मों में से एक है; संथाल लोगों की कुल संख्या लगभग 4 मिलियन है लेकिन इस धर्म को मानने वालों के संख्या मात्र 23,645 ही है। भारत में लगभग 2.2 मिलियन लोग बहाई आस्था के अनुयायी हैं, इस प्रकार यह विश्व में बहाई लोगों का सबसे बड़ा समुदाय है। दक्षिण भारत में प्रचलित 'अय्यावाझी' को आधिकारिक तौर पर एक हिंदू संप्रदाय माना जाता है और जनगणना में उसके अनुयायियों की गिनती हिंदुओं के रूप में की है।\n\nआज भारतीय यहूदियों का समुदाय बहुत ही छोटा है। ऐतिहासिक रूप से भारत में काफी अधिक यहूदी रहा करते थे, जिनमें शामिल हैं, केरल के कोचीन यहूदी, महाराष्ट्र के बेन इस्राएल और मुंबई के निकट बगदादी यहूदी. इसके अतिरिक्त, स्वतंत्रता के बाद से भारत में मुख्यतः दो परिवर्तित (प्रोसीलाईट) यहूदी समुदाय रह रहे हैं: मिजोरम, मणिपुर के नेई मेनाशे, तथा बेने एफ्राइम जिन्हें तेगुलू यहूदी भी कहा जाता है। भारतीय मूल के लगभग 95,000 यहूदियों में से भारत में अब 20,000 से भी कम बचे हैं। भारत के कुछ हिस्से इस्राइलियों में विशेष रूप से लोकप्रिय हैं और त्योहारों के मौसम में उनकी संख्या काफी बढ़ जाती है।\n\n2001 की जनगणना में लगभग 0.07% लोगों ने अपने धर्म का खुलासा नहीं किया था।\n\nभारत के धार्मिक समुदायों के आंकड़े निम्नलिखित हैं (2001 जनगणना):\n\nभारत के संविधान की प्रस्तावना में भारत को एक \"संप्रभु समाजवादी धर्मनिरपेक्ष लोकतांत्रिक गणतंत्र\" घोषित किया गया है। प्रस्तावना में \"धर्मनिरपेक्ष\" शब्द को 1976 में बयालीसवें संशोधन अधिनियम द्वारा डाला गया था। यह सभी धर्मों के प्रति सहनशीलता और समान व्यवहार को बढ़ावा देता है। भारत राज्य का कोई आधिकारिक धर्म नहीं है; यह किसी भी धर्म का पालन करने, उपदेश देने और प्रचार करने के अधिकार को प्रदान करता है। किसी भी सरकार समर्थित स्कूल में कोई धार्मिक अनुदेश नहीं दिया जाता है। एस.आर. बोम्मई बनाम भारत संघ मामले में भारत की सर्वोच्च न्यायलय ने माना कि धर्मनिरपेक्षता भारतीय संविधान का एक अभिन्न अंग है।\n\nभारतीय संविधान के अनुसार धार्मिक स्वतंत्रता का अधिकार एक मौलिक अधिकार है। संविधान एक दिशासूचक सिद्धांत (डाइरेक्टिव प्रिंसिपल) के रूप में नागरिकों के लिए समान आचार संहिता (यूनिफॉर्म सिविल कोड) का भी सुझाव देता है। हालांकि अबतक इसे लागू नहीं किया गया है क्योंकि दिशानिर्देशक सिद्धांत संवैधानिक रूप से अप्रवर्तनीय हैं। सुप्रीम कोर्ट ने आगे कहा है कि समान आचार संहिता को एक बार में ही लागू करना देश की अखंडता के लिए नुकसानदायक हो सकता है और परिवर्तन को धीरे-धीरे करके लाना चाहिए (\"पन्नालाल बंसीलाल बनाम आंध्र प्रदेश राज्य, 1996\"). \"महर्षि अवधेश बनाम भारत संघ\" (1994) में सर्वोच्च न्यायलय ने एक समान आचार संहिता लाने के लिए सरकार के खिलाफ एक रिट ऑफ मैंडेमस (परमादेश) को ख़ारिज कर दिया था और इस प्रकार इसको लाने की जिम्मेदारी विधायिका पर डाल दी.\n\nप्रमुख धार्मिक समुदाय जो भारत में आधारित नहीं हैं, वे अभी भी अपने निजी कानूनों का ही पालन कर रहे हैं। जहां मुसलमानों, ईसाइयों, पारसियों और यहूदियों के उनके स्वयं के निजी कानून हैं; हिंदू, जैन, बौद्ध और सिख लोग 'हिंदू पर्सनल लॉ' नामक एक निजी कानून द्वारा शासित होते हैं। भारतीय संविधान के अनुच्छेद 25 (2) (बी) में कहा गया है कि हिंदुओं में \"सिक्ख, जैन तथा बौद्ध धर्मं का पालन करने वाले व्यक्तियों\" को भी शामिल किया जायेगा. इसके अलावा हिंदू विवाह अधिनियम 1955, जैनियों, बौद्ध, तथा सिक्खों की क़ानूनी स्थिति को इस प्रकार परिभाषित करता है - क़ानूनी रूप से हिंदू परन्तु \"धर्म के आधार पर हिंदू\" नहीं. भारत के धर्मनिरपेक्ष (\"नागरिक\") कानून के तहत आने वाला एकमात्र भारतीय धर्म ब्रह्मोइज्म है, जो 1872 के अधिनियम III से प्रारंभ होता है।\n\nधर्म भारतीयों के जीवन में प्रमुख भूमिका निभाता है। रीति-रिवाज, पूजा और अन्य धार्मिक गतिविधियां किसी भी व्यक्ति के जीवन में काफी महत्त्वपूर्ण होती हैं; सामाजिक जीवन में भी इनका प्रमुख स्थान रहता है। प्रत्येक व्यक्ति की धार्मिकता का स्तर भिन्न होता है; हाल के दशकों में भारतीय समाज में धार्मिक रूढ़िवाद तथा उसके पालन में काफी कमी आई है, खासकर शहर में रहने वाले युवाओं में.\n\nभारतीयों की एक विशाल संख्या दैनिक आधार पर कई रीति-रिवाजों का पालन करती है। अधिकांश हिंदू अपने घर में ही धार्मिक रीति-रिवाजों का पालन करते हैं। हालांकि, रीति-रिवाजों का पालन भिन्न-भिन्न क्षेत्रों, गावों, तथा व्यक्तियों के बीच काफी अलग हो सकता है। श्रद्धालु हिंदू जन कुछ कामों को दैनिक रूप से करते हैं, जैसे कि, सुबह-सुबह स्नान करने के बाद पूजा करना (जिसे आमतौर पर घर के किसी मंदिर में किया जाता है और सामान्यतः धूप-बत्ती जलाने के बाद भगवान की मूर्ति को भोग लगाया जाता है), धार्मिक ग्रंथों का पाठ करना और देवताओं की स्तुति करना, आदि. शुद्धता और प्रदूषण के बीच विभाजन, धार्मिक रीति-रिवाजों की एक उल्लेखनीय विशेषता है। धार्मिक कृत्यों में यह मानकर चला जाता है कि उसको करने वाले में कुछ अशुद्धि अथवा कलंक अवश्य मौजूद है, जिसे धार्मिक अनुष्ठान के दौरान या पहले समाप्त या दूर किया जाना चाहिए. जल द्वारा शुद्धीकरण, अधिकांश धार्मिक कृत्यों का एक अभिन्न अंग है। अन्य विशेषताओं में शामिल हैं बलिदान के सद्प्रभाव में विश्वास तथा स्वयं को लायक बनाने की इच्छा, जिसे धीरे-धीरे सत्कर्मों और दान द्वारा प्राप्त किया जाता है और जो परलोक में होने वाले कष्टों को कम करने में मदद करता है। श्रद्धालू मुसलमान मस्जिद द्वारा \"अजान\" दिए जाने पर निश्चित समय पर दिन में पांच बार नमाज अदा करते हैं। नमाज अदा करने के पहले उन्हें स्वयं को \"वज़ू\" द्वारा शुद्ध करना होता है, जिसमें शरीर के आमतौर पर खुले रहने वाले अंगों को धोना शामिल होता है। सच्चर समिति के एक ताजा अध्ययन में पाया गया कि 3-4% मुस्लिम बच्चे \"मदरसों\" में पढ़ते हैं।\n\nआहार संबंधी आदतों पर धर्म का काफी प्रभाव पड़ता है। लगभग एक तिहाई भारतीय शाकाहारी हैं; बौद्ध धर्म के समर्थक अशोक के शासनकाल में इसको काफी प्रचार मिला. शाकाहारी भोजन ईसाइयों तथा मुसलमानों के बीच अधिक प्रचलित नहीं है। जैन धर्म की सभी संप्रदायों और परंपराओं में सभी भिक्षुओं तथा जन-साधारण के लिए शाकाहारी होना आवश्यक है। हिंदू धर्म में गोमांस खाना वर्जित है जबकि इस्लाम में सूअर का मांस खाना वर्जित है।\n\nजन्म, विवाह और मृत्यु जैसे अवसरों पर अक्सर काफी विशिष्ट प्रकार की धार्मिक रस्मों का पालन किया जाता है। हिंदू धर्म में जीवन-चक्र से संबंधित प्रमुख रस्मों में शामिल हैं \"अन्नप्राशन\" (बच्चे द्वारा पहली बार ठोस आहार का सेवन करना), \"उपनयनम\" (उच्च जाति के लड़कों में \"जनेऊ\" बांधने की रस्म) और \"श्राद्ध\" (मृतक परिजनों को श्रद्धांजलि अर्पित करना). अधिकांश भारतीयों में, युवा जोड़े की सगाई तथा शादी की निश्चित तिथि और समय को माता-पिता द्वारा ज्योतिषियों के परामर्श से तय किया जाता है। \n\nमुसलमान भी कई प्रकार के जीवन-चक्र से संबंधित रिवाजों का पालन करते हैं जो हिंदुओं, जैनियों, तथा बौद्धों से अलग होते हैं। कई रस्में जीवन के शुरुआती दिनों से संबंधित होती हैं, जिनमें शामिल हैं, फुसफुसा कर प्रार्थना करना, प्रथम स्नान और सिर की हजामत बनाना. धार्मिक शिक्षा की शुरुआत जल्द ही हो जाती है। लड़कों की खतना रस्म आमतौर पर जन्म के बाद की जाती है; कुछ परिवारों में इसे यौवन के शुरू होने के बाद ही किया जाता है। शादी में पति द्वारा पत्नी को दहेज दिया जाता है और एक सामाजिक समारोह का आयोजन करके इस वैवाहिक अनुबंध को मान्यता प्रदान की जाती है। मृतक व्यक्ति को दफ़नाने के तीन दिन बाद मित्र तथा परिजन एकत्र होकर दुखी परिवार को सांत्वना प्रदान करते हैं, कुरान को पढ़ते और सुनते हैं और मृतक की आत्मा के लिए प्राथना करते हैं। भारतीय इस्लाम, महान सूफी संतों की इबादत के लिए बनाई गयी दरगाहों को तवज्जो दिए जाने के कारण जाना जाता है।\n\nभारत में कई धर्मों के तीर्थ स्थान मौजूद हैं। दुनिया भर के हिंदू इलाहाबाद, हरिद्वार, वाराणसी और वृंदावन जैसे कई धार्मिक शहरों की महिमा को पहचानते हैं। प्रमुख मंदिर वाले वाले शहरों में शामिल हैं, पुरी, जहां प्रसिद्ध वैष्णव जगन्नाथ मंदिर है और प्रचलित रथ यात्रा निकाली जाती है; तिरुमाला-तिरुपति, जहां तिरुमाला वेंकटेश्वर मंदिर है; और कटरा, जहां वैष्णो देवी का मंदिर विराजमान है। हिमालय के पहाड़ों में स्थित बद्रीनाथ, केदारनाथ, गंगोत्री और यमुनोत्री शहरों को \"चार धाम\" तीर्थ यात्रा के नाम से जाना जाता है। प्रत्येक चार (बारह) साल में आयोजित होने वाला कुम्भ मेला हिंदुओं के पवित्रतम तीर्थों में से है; इसे बारी-बारी से इलाहबाद, हरिद्वार, नासिक, तथा उज्जैन में मनाया जाता है।\n\nबौद्ध धर्म के आठ महान स्थानों में से सात भारत में स्थित हैं। बोधगया, सारनाथ और कुशीनगर वे स्थान हैं जहां गौतम बुद्ध के जीवन की महत्वपूर्ण घटनाएं घटित हुई थीं। सांची में सम्राट अशोक द्वारा निर्मित एक बौद्ध स्तूप है। भारत में हिमालय की तलहटी में कई तिब्बती बौद्ध स्थलों का निर्माण किया गया है, जैसे कि रुमटेक मठ एवं धर्मशाला. मुसलमानों के लिए अजमेर में स्थित ख्वाजा मोइनुद्दीन चिश्ती की \"दरगाह शरीफ\" एक प्रमुख तीर्थ स्थान है। अन्य इस्लामी तीर्थों में शामिल हैं, फतेहपुर सीकरी में शेख सलीम चिश्ती का मकबरा, दिल्ली की जामा मस्जिद और मुंबई की हाजी अली दरगाह. जैनियों के उल्लेखनीय तीर्थ स्थानों में शामिल हैं माउंट आबू के दिलवाड़ा मंदिर, पालिताना, पावापुरी, गिरनार,शिखर जी, चम्पापुरी, तथा श्रवणबेलगोला. \n\nअमृतसर स्थित हरमंदिर साहिब सिक्खों का सबसे पवित्र गुरुद्वारा है, जबकि स्वामीथोप में स्थित थलाईमईपथि, अय्यावाझी संप्रदाय के सदस्यों का प्रमुख तीर्थ स्थान है। दिल्ली में स्थित लोटस टेम्पल बहाई आस्था से जुड़े लोगों के लिए उपासना का एक प्रमुख स्थान है।\n\nधार्मिक त्योहारों को व्यापक रूप से मनाया जाता है और भारतीयों के जीवन में इनका महत्त्वपूर्ण स्थान होता है। भारत के धर्मनिरपेक्ष चरित्र को ध्यान में रखते हुए किसी भी धार्मिक त्यौहार को राष्ट्रीय छुट्टी का दर्जा प्रदान नहीं किया गया है। दीवाली, गणेश चतुर्थी, होली, दुर्गा पूजा, उगाडी, दशहरा और पोंगल/संक्रांति भारत के सर्वाधिक लोकप्रिय हिंदू त्यौहार हैं। मुसलमानों में ईद-उल-फितर तथा ईद-उल-जुहा के त्योहारों को काफी व्यापक रूप से मनाया जाता है। कुछ उल्लेखनीय सिक्ख छुट्टियों में शामिल हैं, गुरु नानक का जन्मदिवस, बैसाखी, बंदी छोड़ दिवस (जिसे दिवाली भी कहा जाता है) और होला महोल्ला. क्रिसमस और बुद्ध जयंती शेष धार्मिक समूहों की प्रमुख छुट्टियां हैं। कई त्योहारों को भारत के अधिकांश हिस्सों में मनाया जाता है, जबकि कई राज्यों तथा क्षेत्रों में धार्मिक तथा भाषाई आधार पर अपने स्थानीय त्यौहार भी होते हैं। उदाहरण के लिए, कुछ विशिष्ट मंदिरों या दरगाहों से संबंधित सूफी संतों के सम्मान में मनाये जाने वाले उत्सव तथा त्यौहार काफी आम हैं।\nजैनो में मुख्यतः सबसे बड़ा आध्यात्मिक त्यौहार \"संवत्सरी\" (जो हिंदी मास की भाद्रपद शुक्ला चतुर्थी/पंचमी) और दस लक्षण (अनंत चतुर्दशी ) पर्व है\nमुहर्रम एक ऐसा अनूठा त्यौहार है जिसमें उत्सव नहीं मनाया जाता है; इसे 680 ई. में मुहम्मद के परपोते इमाम हुसैन की शोकाकुल स्मृति के रूप में मनाया जाता है। एक \"तजिया\" (हुसैन के मकबरे के समान बांस की एक प्रतिकृति) को पूरे शहर में घुमाया जाता है। मुहर्रम को भारतीय शिया इस्लाम के केन्द्र लखनऊ में काफी उत्साहपूर्वक मनाया जाता है।\n\nधार्मिक विचारधारा, विशेष रूप से हिंदुत्व आंदोलन द्वारा व्यक्त विचारधारा, ने 20वीं सदी के अंतिम 25 वर्षों में भारतीय राजनीति को काफी अधिक प्रभावित किया है। भारत की सांप्रदायिकता और जातिवाद के कई अन्तर्निहित तत्व ब्रिटिश शासन के दौरान उभर कर सामने आये थे, विशेष तौर पर 19वीं सदी के उत्तरार्ध के बाद से; अधिकारियों तथा अन्य लोगों द्वारा भारत के कई क्षेत्रों का राजनीतिकरण कर दिया गया था। इंडियन काउंसिल्स एक्ट ऑफ 1909 (जिसे व्यापक तौर पर मोर्ले-मिन्टो रिफोर्म्स एक्ट के नाम से जाना जाता है), जिसने इम्पीरियल विधानमंडल तथा प्रांतीय परिषदों के लिए हिंदू तथा मुसलमानों द्वारा अलग-अलग मतदान की स्थापना की, विशेष रूप से विभाजनकारी था। इसे दोनों समुदायों के बीच तनाव बढ़ाने के लिए दोषी ठहराया गया। निचली जातियों द्वारा काफी अधिक उत्पीड़न का सामना किये जाने के कारण भारतीय संविधान में भारतीय समाज के कुछ वर्गों हेतु सकारात्मक कार्यवाई के प्रावधानों को शामिल किया गया। हिंदू वर्ण व्यवस्था के प्रति बढ़ते हुए आक्रोश के कारण हाल के दशकों में हजारों दलित (जिन्हें \"अछूत\" भी कहा जाता है) बौद्ध तथा ईसाई धर्म की शरण में चले गए हैं। इसकी प्रतिक्रिया स्वरूप भारतीय जनता पार्टी (भाजपा) द्वारा शासित कई राज्यों ने कानून बनाकर धर्म-परिवर्तन को अधिक दुष्कर बना दिया है; उनका दावा है कि इस प्रकार का धर्म-परिवर्तन अक्सर बलपूर्वक या लालच देकर करवाया जाता है। हिंदू राष्ट्रवादी पार्टी भाजपा के नेताओं द्वारा स्वयं को राम जन्मभूमि आंदोलन तथा अन्य प्रमुख धार्मिक मुद्दों के साथ जोड़ने के बाद मीडिया में व्यापक प्रचार मिला.\n\nभारतीय राजनीतिक दलों द्वारा अक्सर अपने प्रतिद्वंद्वियों पर वोट बैंक की राजनीति करने का आरोप लगाया जाता है, अर्थात्, किसी मुद्दे का राजनीतिक समर्थन करने का एकमात्र उद्देश्य होता है किसी खास समुदाय के वोट प्राप्त करना. कांग्रेस पार्टी और भाजपा, दोनों पर वोट बैंक की राजनीति द्वारा लोगों का शोषण करने का आरोप लगाया जाता है। शाहबानो तलाक के मुकदमे ने काफी विवाद उत्पन्न किया था; कांग्रेस पर सुप्रीम कोर्ट के निर्णय को दरकिनार करते हुए एक संसदीय संशोधन द्वारा मुस्लिम कट्टरपंथियों के तुष्टिकरण का आरोप लगाया गया था। 2002 के गुजरात दंगों के बाद कुछ राजनीतिक दलों पर वोट बैंक की राजनीति करने का आरोप लगाया गया था। उत्तर प्रदेश में एक चुनाव अभियान के दौरान भाजपा ने मुसलमानों के खिलाफ एक भड़काऊ सीडी जारी की थी। कम्युनिस्ट पार्टी ऑफ इंडिया (मार्क्सिस्ट) द्वारा, निकृष्टतम श्रेणी की वोट बैंक राजनीति करने का आरोप लगाते हुए इसकी निंदा की गयी थी। जाति-आधारित राजनीति का भी भारत में अपना महत्त्व है; जाति-आधारित भेदभाव और आरक्षण व्यवस्था अभी भी प्रमुख मुद्दे बने हुए हैं जिनपर गर्मागर्म बहस जारी है।\n\nकई राजनीतिक दलों पर अपनी राजनीतिक शक्ति का उपयोग करके शिक्षण सामग्री में संशोधन तथा हेरफेर करने का आरोप लगाया गया है। जनता पार्टी सरकार (1977-1979) के शासन काल के दौरान सरकार पर मुस्लिम दृष्टिकोण के प्रति अत्यधिक सहानुभूति दिखाने का आरोप लगाया गया था। 2002 में भाजपा नेतृत्व वाली राजग सरकार ने एक नवीन राष्ट्रीय पाठ्क्रम के माध्यम से नेशनल काउंसिल ऑफ एजुकेशनल रिसर्च एंड ट्रेनिंग (एनसीईआरटी) के स्कूलों की पाठ्यपुस्तकों को बदलने की कोशिश की थी। मीडिया के कुछ हिस्सों में इसको पाठ्यपुस्तकों के \"भगवाकरण\" के रूप में संबोधित किया गया; भगवा भाजपा के झंडे का रंग है। कांग्रेस पार्टी के नेतृत्व में यूपीए द्वारा गठित अगली सरकार ने पाठ्यपुस्तकों के भगवाकरण को समाप्त करने का वादा किया। हिन्दू समूहों ने आरोप लगाया कि यूपीए स्कूल के पाठ्यक्रम में मार्क्सवादी तथा मुसलमानों के हितों को बढ़ावा दे रहा है।\n\n1947 में स्वतंत्रता प्राप्ति के बाद से सांप्रदायिक संघर्ष समय-समय पर भारत को त्रस्त करते रहे हैं। इन संघर्षों की जड़ें मुख्यतः बहुसंख्यक हिंदू तथा अल्पसंख्यक मुसलमान समुदायों के कुछ तबकों के बीच निहित तनाव में हैं, जो भारत के विभाजन के दौरान होने वाले खूनी संघर्ष और ब्रिटिश राज के तहत उभर कर सामने आया था। ये संघर्ष हिंदू राष्ट्रवाद बनाम इस्लामी कट्टरवाद और इस्लामवाद की परस्पर प्रतिस्पर्धी विचारधाराओं के कारण भी उत्पन्न होता है; ये दोनों विचारधाराएं हिंदुओं तथा मुसलमानों के कुछ तबकों में व्याप्त हैं। भारतीय स्वतंत्रता संग्राम के अन्य प्रमुख नेताओं के साथ महात्मा गांधी और उनके \"\"शांति सैनिकों\" \" ने बंगाल में शुरुआती धार्मिक संघर्ष को दबाने के लिए काम किया, जिसमें मोहम्मद अली जिन्ना द्वारा 16 अगस्त 1946 को शुरू किये गए डायरेक्ट एक्शन डे के फलस्वरूप कलकत्ता (जो अब पश्चिम बंगाल में है) तथा नोआखाली जिले (जो वर्तमान के बंगलादेश में है) में शुरू होने वाले दंगे शामिल हैं। इन संघर्षों में मुख्यतः पत्थरों और चाकुओं का इस्तेमाल किया गया और व्यापक स्तर पर लूटपाट और आगजनी भी की गयी, जिससे पता लगता है कि यह काम अनाड़ी लोगों का था। विस्फोटक और हथियार का इस्तेमाल किये जाने की संभावना काफी कम थी क्योंकि भारत में उनका मिलना काफी मुश्किल था।\n\nस्वतंत्रता पश्चात के प्रमुख सांप्रदायिक संघर्षों में शामिल हैं, 1984 के सिक्ख विरोधी दंगे, जो भारतीय सेना के ऑपरेशन ब्लू स्टार के बाद चालू हुए थे। हरमंदिर साहिब के भीतर छुपे सिक्ख आतंकवादियों के खिलाफ भारी मात्रा में गोला-बारूद, टैंकों तथा हेलीकॉप्टरों का इस्तेमाल किया गया जिससे सिक्खों के पवित्रतम गुरूद्वारे को काफी नुकसान पहुंचा। भारतीय सेना ने इस हमले में जरनैल सिंह भिंडरांवाले को मार गिराया; इस हमले में कुल मिलाकर लगभग 3000 सैनिकों, आतंकवादियों, तथा सामान्य नागरिकों को अपनी जान से हाथ धोना पड़ा था। इससे क्रोधित होकर इंदिरा गांधी के सिक्ख अंगरक्षकों ने 31 अक्टूबर 1984 को उनकी हत्या कर दी, जिसके परिणामस्वरूप चार दिनों तक सिक्खों का कत्ले-आम किया गया। कुछ अनुमानों के अनुसार 4000 से अधिक सिक्ख मारे गए थे। अन्य घटनाओं में शामिल हैं - अयोध्या विवाद के परिणामस्वरूप बाबरी मस्जिद का विध्वंस किये जाने के बाद 1992 में मुंबई में होने वाले दंगे; और गोधरा ट्रेन कांड के बाद 2002 के गुजरात दंगे जिनमें 2000 से अधिक मुसलमानों को मार दिया गया था। कई आतंकवादी गतिविधियों के लिए सांप्रदायिकता को दोषी ठहराया जाता है, जैसे कि 2005 में अयोध्या में जन्मभूमि पर होने वाला हमला, 2006 में वाराणसी बम विस्फोट, 2006 में जामा मस्जिद विस्फोट और 11 जुलाई 2006 को मुंबई ट्रेन बम धमाके. कई कस्बों और गांवों को छोटी-मोटी घटनाएं त्रस्त करती रही हैं; जिसमें से एक उदहारण स्वरुप, उत्तर प्रदेश के मऊ में हिंदुओं द्वारा अपने एक त्यौहार का उत्सव मनाने के कारण भड़कने वाले हिंदू-मुस्लिम दंगे में पांच लोगों को अपनी जान से हाथ धोना पड़ा था।\n\nआजादी के बाद मुख्य धार्मिक दंगे \n\n\n\n", "id": "220869", "title": "भारत में धर्म"}
{"url": "https://hi.wikipedia.org/wiki?curid=220870", "text": "रिपोर्ट\n\nलिखित रिपोर्ट वह दस्तावेज है जो विशिष्ट दर्शकों के लिए केंद्रीकृत और मुख्य सामग्री प्रस्तुत करती है। रिपोर्ट का इस्तेमाल प्रायः एक प्रयोग, जांच या पूछताछ के परिणाम को प्रदर्शित करने के लिए किया जाता है। यह रिपोर्ट सार्वजनिक या निजी, एक व्यक्ति विशेष या आम जनता के लिए हो सकती है। रिपोर्ट का प्रयोग सरकारी, व्यवसायिक, शिक्षा, विज्ञान और अन्य क्षेत्रों में होता है।\n\nरिपोर्ट में प्रायः प्रत्ययकारी तत्वों का प्रयोग होता है, जैसे चित्रालेख, चित्र, आवाज़ या विशेष रूप से तैयार की गयी शब्दावली जिससे कि विशिष्ट दर्शकों को कार्यवाही करने हेतु विश्वास दिलाया जा सके. रिपोर्ट प्रस्तुत करने के सर्वाधिक प्रचलित प्रारूप है आईएमआरएडी (IMRAD): इंट्रोडक्शन (परिचय), मेथड्स (तरीका), रिज़ल्ट्स (परिणाम) एंड (और) डिस्कशन (चर्चा). यह संरचना इस विधा के लिए मानक है क्यूंकि यह वैज्ञानिक अनुसंधानों के पारंपरिक प्रकाशन के समान है और इस क्षेत्र की विश्वसनीयता व लोकाचार की भावना को भी व्यक्त करती है। यह आवश्यक नहीं है कि रिपोर्ट में इसी शैली का पालन किया जाये और इसके अतिरिक्त अन्य वैकल्पिक शैलियों का भी प्रयोग किया जा सकता है जैसे समस्या-समाधान प्रारूप (प्रौब्लन-सौल्युशन फौरमेट).\n\nअतिरिक्त तत्व जिनका प्रयोग प्रायः पढ़ने वाले को उकसाने के लिए किया जाता है, इसमें शामिल हैं: विषयों की ओर संकेत करने हेतु शीर्षक, अधिक जटिल प्रारूप में चार्ट, सारणी, आकृतियां, सामग्रियों, कठिन शब्दों, सारांश, परिशिष्ट, पाद टिपण्णी, हाइपरलिंक और सन्दर्भ को व्यक्त करने वाली सूची.\n\nरिपोर्ट के कुछ उदहारण हैं: वैज्ञानिक रिपोर्ट, संस्तुति रिपोर्ट, श्वेत पत्र, वार्षिक रिपोर्ट, लेखा परीक्षक की रिपोर्ट, कार्यस्थल रिपोर्ट, जनगणना रिपोर्ट, यात्रा रिपोर्ट, प्रगति रिपोर्ट, जांच सम्बन्धी रिपोर्ट, बजट रिपोर्ट, नियम संबंधी रिपोर्ट, जनंकिकी रिपोर्ट, ऋण रिपोर्ट, समीक्षा रिपोर्ट, निरीक्षण रिपोर्ट, सैन्य रिपोर्ट, बाउंड रिपोर्ट आदि.\n\nसूचना तकनीकी के आकस्मिक विस्तार के साथ और निगमों के बीच और अधिक प्रतिस्पर्धा की बलवती इच्छा के कारण, उद्यम के विभिन्न दृष्टिकोणों का एक स्थान पर संयोजन हेतु एकीकृत रिपोर्ट बनाने के लिए कम्प्यूटिंग क्षमता के प्रयोग में वृद्धि हुई है। इसे उद्यम रिपोर्टिंग (इंटरप्राइस रिपोर्टिंग) का नाम दिया गया है, इस प्रक्रिया में विभिन्न तार्किक प्रतिदर्शों के आधार पर आंकड़े के स्रोत के सम्बन्ध में पूछताछ सम्मिलित होती है जिससे कि एक मानव पठनीय रिपोर्ट तैयार की जा सके- उदहारण के लिए, एक कंप्यूटर प्रयोगकर्ता को यह प्रदर्शित करने के लिए कि संपूर्ण निगम में कितनी कुशलतापूर्वक पारस्परिक प्रसार का प्रयोग किया जा रहा है, मानव संसाधन आंकड़ाकोषों (डाटाबेस) और पूंजी सुधार आंकड़ाकोषों (डाटाबेस) की जांच-पड़ताल करनी पड़ती है। \n\nउद्यम रिपोर्टिंग, संशोधित व्यवसायिक बुद्धिमत्ता और ज्ञान प्रबंधन की ओर लिए गए बड़े कदमों का एक मूलभूत हिस्सा है। इसके कार्यान्वन में प्रायः एक आंकड़ा भंडार से समन्वय और फिर एक या एक से अधिक रिपोर्टिंग उपकरण के प्रयोग हेतु निष्कर्ष, रूपांतरण और भार (इटीएल)(ETL) पद्धति शामिल होती है। जहां रिपोर्ट मुद्रित रूप में या ईमेल के द्वारा वितरित की जा सकती है, वहीं इसके अधिगम के लिए आम तौर पर एक निगमित इंट्रानेट का प्रयोग किया जाता है।\n\n\nरिपोर्ट या उनके बारे में एक व्याख्या:\n\n\nलेखन की रिपोर्ट की प्रक्रिया:\n\n!\". प्रेंटिस हॉल. ISBN 0-13-114878-8.\n\n", "id": "220870", "title": "रिपोर्ट"}
{"url": "https://hi.wikipedia.org/wiki?curid=220871", "text": "वैवाहिक रस्मों में भाग लेने वाले प्रतिभागी\n\nविवाह समारोह के प्रतिभागी, जिनकी ओर वेडिंग पार्टी के रूप में भी संदर्भित किया जाता है, वह लोग होते हैं जो स्वयं प्रत्यक्ष रूप से विवाह समारोह में भाग लेते हैं।\n\nस्थान, धर्म और विवाह की शैली के आधार पर, इस समूह में केवल विवाह करने वाले व्यक्ति भी शामिल हो सकते हैं, या इसमें एक या एक से अधिक \"दुल्हनें\", \"दूल्हे\" (या \"वर\"), \"मेड्स ऑफ ऑनर\", \"ब्राइड्समेड्स\", \"बेस्टमेन\", \"ग्रूम्समेन\", \"फ्लावर गर्ल्स\", \"पेज ब्वायज़\" और \"रिंगबियरर्स\" शामिल हो सकते हैं।\n\n\"वधू पक्ष\" का अर्थ उन लोगों से होता है जो वधू की ओर से विवाह समारोह में शामिल होते हैं। जो वर की ओर से होते हैं उन्हें \"वर-पक्ष\" कहा जाता है।\n\nदुल्हन शब्द उस युवती के लिए प्रयोग किया जाता है जिसका विवाह होने वाला है या जो नवविवाहित है।\n\nइस शब्द की उत्पत्ति \"भोजन पकाने\" के लिए प्रयोग किये जाने वाले ट्युटॉनिक (जर्मन) शब्द से हुई है। पश्चिमी सभ्यता में, एक दुल्हन के साथ एक या एक से अधिक ब्राइड्स मेड्स या मेड ऑफ ऑनर हो सकती हैं। \n\nउसके साथी, जो विवाह के बाद उसका पति बन जायेगा, यदि वह पुरुष है तो दूल्हा (या वर) कहलाता है।\n\nयूरोप और उत्तरी अमेरिका में, दुल्हन के लिए आदर्श पहनावा एक औपचारिक पोशाक और एक घूंघट होता है। आम तौर पर, \"श्वेत विवाह\" शैलियों में, दुल्हन की पोशाक विशेष रूप से विवाह के लिए ही खरीदी जाती है और इस प्रकार की नहीं होती जिसे बाद में किसी अन्य अवसर पर पहना जा सके. पूर्व में, कम से कम 19 वीं शताब्दी के मध्य तक, दुल्हन विवाह के अवसर पर अपनी सबसे अच्छी पोशाक पहनती थी चाहे वह जिस भी रंग की हो और यदि दुल्हन धनीवर्ग से होती थी तो, वह अपने मनपसंद रंग में एक नयी पोशाक बनवाती थी और यह आशा करती थी कि वह उसे आगे भी पहनेगी.\n\nपश्चिमी देशों में, पहले विवाह के लिए आम तौर पर श्वेत विवाह पोशाक पहनी जाती थी, यह परंपरा महारानी विक्टोरिया के विवाह के साथ शुरू हुई थी। 20 वीं शताब्दी के प्रारंभिक वर्षों में, पश्चिमी सभ्यता के नियमानुसार यह माना जाता था कि श्वेत पोशाक को पहले विवाह के बाद नहीं पहना जाना चाहिए, हालांकि विवाह समारोह में दुल्हन द्वारा सफ़ेद पोशाक पहना जाना एक अत्यंत नवीन प्रचालन था लेकिन इस तथ्य के बावजूद भी कुछ लोग गलती से श्वेत पोशाक पहनने को कौमार्य का एक प्राचीन संकेत मानते थे। आज, पश्चिमी दुल्हने पहले या किसी भी विवाह के लिए प्रायः श्वेत, क्रीम या हाथी दांत के रंग की पोशाक ही पहनती हैं; पोशाक के रंग के आधार पर दुल्हन के यौन जीवन के इतिहास पर कोई टिप्पणी नहीं की जा सकती. चीनी, हिन्दू, वियतनामी, कोरियाई और जापानी परम्पराओं में लोगों में श्वेत विवाह पोशाक का प्रचलन नहीं है, क्यूंकि इन संस्कृतियों में श्वेत को शोक व मृत्यु का सूचक माना जाता है। कई एशियाई सभ्यताओं में आम तौर पर दुल्हन लाल रंग की पोशाक पहनती है, क्यूंकि यह रंग जीवन्तता और स्वास्थ का सूचक है और कई वर्षों से इसे दुल्हन से ही सम्बंधित माना जाता है। यद्यपि आधुनिक दौर में अन्य रंग भी पहने जा सकते हैं, या पश्चिमी शैली को प्राथमिकता दी जा सकती है। अधिकतर एशियाई संस्कृतियों में रंग की परवाह ना करते हुए दुल्हन के लिए बनायी गई पोशाक अत्यंत सजावटी होती हैं, जो प्रायः कढ़ाई, उभरी हुई किनारियों और स्वर्ण द्वारा की गई सजावट से भरी होती हैं। कुछ परम्पराओं के अनुसार दुल्हन एक से अधिक पोशाक पहन सकती है, यह उदाहरण जापान, भारत के कुछ भागों और प्राचीन जानकारी के अनुसार अरब देशों के कुछ भागों के लिए सत्य है। \n\nआभूषणों की कुछ विशेष शैलियां प्रायः दुल्हन की पोशाक से सम्बद्ध होती हैं, उदाहरण के तौर पर, अधिकतर पश्चिमी सभ्यताओं मे विवाह की अंगूठी, या पंजाबी सिख संस्कृति में चूड़ा (लाल, सफ़ेद रंग की चूड़ियां). पारंपरिक तौर पर वैवाहिक आभूषणों का प्रयोग दुल्हन के दहेज़ की कीमत के प्रदर्शन के लिए किया जाता था। \n\nगाउन के अतिरिक्त, दुल्हन प्रायः एक घूंघट भी पहनती है और फूलों का एक गुलदस्ता, एक छोटी विरासत में मिली निशानी जैसे कोई भाग्यशाली सिक्का, प्रार्थना पुस्तक या कोई अन्य छोटा सा प्रतीक लिए रहती है। पश्चिमी देशों में, दुल्हन कुछ भी \"पुराना, नया, किसी से मांगा हुआ या नीले रंग की कोई पोशाक\" पहन सकती है; दुल्हन के द्वारा लिया गया बटुआ (पैसे रखने की थैली) भी प्रचलित है।\n\nब्राइड शब्द कई शब्दों के साथ संयोजन में प्रयुक्त पाया जाता है, उनमे से अधिकांश अब प्रयोग नहीं किये जाते. इसलिए \"ब्राइडग्रूम\" का अर्थ नवविवाहित पुरुष होता है और \"ब्राइड-बेल,\" \"ब्राइड-बैंक्वेट\" वे प्राचीन शब्द हैं जो पहले वेडिंग बेल्स व वेडिंग ब्रेकफास्ट के लिए प्रयोग किये जाते थे। \"\"ब्राइडल\" \" (जोकि \"ब्राइड-एल\" से लिया गया है), जिसका मूल अर्थ वेडिंग फीस्ट (विवाह भोज) है, वह अब एक सामान्य वर्णनात्मक विशेषण, द ब्राइडल सेरेमनी (विवाह समारोह) के रूप में प्रयोग होने लगा है। \"ब्राइड-केक\" की उत्पत्ति रोमन शब्द \"कौन्फेरेतियो\" (confarreatio) से हुई है, जोकि एक विवाह शैली है, जिसकी विशेषताएं यह है कि इसमें नवविवाहित जोड़े को नमक, पानी और एक विशेष प्रकार के गेहूं के आटे द्वारा बना केक खाना होता था और दुल्हन को समृद्धता के प्रतीक के रूप में गेहूं की तीन बालियां पकड़नी होती थी। \n\nकेक खाने का प्रचलन तो अब समाप्त हो गया है, लेकिन गेहूं की बालियां पकड़ने की प्रथा अब भी जीवित है। मध्य युग में गेहूं की बालियां या तो दुल्हन पहनती थी या इन्हें पकड़े रहती थी। अंततः चर्च के बरामदे के बाहर एकत्र होकर दुल्हन के ऊपर गेहूं के दाने फेंकना, युवतियों के लिए एक रिवाज़ बन गया और बाद में इन दानो को पाने के लिए संघर्ष होने लगा. समय के साथ, गेहूं के दानों को पतले सूखे बिस्कुट के रूप में बनाया जाने लगा, जिन्हें दुल्हन के सर के ऊपर करके तोड़ दिया जाता था, स्कॉटलैंड की एक परंपरा के अनुसार वहां पर इसके लिए जौ के आटे से बने केक का प्रयोग होता है। एलिज़ाबेथ के शासन के दौरान इन बिस्कुटों के स्थान पर अंडे, दूध, चीनी, किशमिश और कुछ मसालों से बने छोटे आयताकार केक के प्रयोग का प्रचलन हो गया। विवाह में उपस्थित प्रत्येक अतिथि के पास कम से कम एक केक अवश्य ही होता था और जैसे ही दुल्हन दहलीज पार करती थी यह सभी छोटे केक उस पर फेंक दिये जाते थे। इनमे से वह, जो दुल्हन के सर या कंधे पर गिरते थे, उन्हे पाने के लिए लोग आपस में बहुत संघर्ष करते थे और वह इन्हें बहुत कीमती मानते थे। अंततः चार्ल्स II के समय में, इन सभी केक के मिश्रण के रूप में एक बड़ा केक बनाया जाने लगा जोकि सजावटी सामग्रियों और बादाम के मिश्रण के द्वारा बहुत ही भव्यता के साथ सजाया जाता था। लेकिन आज भी ग्रामीण इलाकों जैसे, उत्तरी नॉट्स में, नवविवाहित जोड़े के ऊपर गेहूं फेंका जाता है और ऊंची आवाज़ में यह कहा जाता है कि \"ब्रेड फॉर लाइफ एंड पुडिंग फॉर एवर,\" यह वाक्यांश इस भाव को व्यक्त करता है कि नवविवाहित जोड़ा सदैव समृद्ध रहे. एक प्राचीन प्रथा के अनुसार दुल्हन पर चावल फेंका जाता है जो इस इच्छा का प्रतीक होता है कि दुल्हन सौभाग्यशाली हो, लेकिन यह प्रथा गेहूं फेंकने की प्रथा से अधिक प्राचीन नहीं है। \n\n\"ब्राइड-कप\", प्राचीन बाउल या लविंग-कप होता था, जिसमे दूल्हा, दुल्हन के लिए और दुल्हन, दूल्हे के लिए वैवाहिक वचन लेती थी। इस वाइन कप में रखे पेय को विवाहित जोड़े द्वारा पी लेने के बाद उसे तोड़ देने की प्रथा यहूदी धर्म को मानने वालों के बीच प्रचलित है। इसे पैर के नीचे कुचल दिया जाता है। \"ब्राइड-कप\" शब्द का प्रयोग कभी-कभी मसालों द्वारा निर्मित उस वाइन के बाउल के लिए भी किया जाता था जोकि रात में नवविवाहित जोड़े के लिए बनायी जाती थी। \"ब्राइड-फेवर्स\", जिसे प्राचीन समय में ब्राइड-लेस कहते थे, वह प्रारंभ में स्वर्ण, सिल्क या अन्य लेस के कुछ टुकड़े होते थे जिनका प्रयोग पूर्व में विवाह के दौरान पहने जाने वाले रोजमेरी के फूलों के गुच्छों को बांधने के लिए किया जाता था। बाद में इन्होने रिबन के गुच्छों का रूप ले लिया, जो अंततः रिबन के बने फूलों में रूपांतरित हो गए। \n\n\"ब्राइड-वेन\", वह सवारी जिसमे बैठकर दुल्हन अपने नए घर जाती है, के नाम पर कुछ गरीब, योग्य जोड़ों के विवाहों को नाम दिया गया, जोकि गांव में चारों और \"वेन\" द्वारा भ्रमण करते थे और अपनी गृहस्थी के लिए कुछ धन या अन्य ज़रूरी सामान इकठ्ठा करते थे। इन विवाहों को बिडिंग-वेडिंग, या बिड-एल्स कहा जाता था, जो \"परोपकार\" भोज के रूप में होती थीं। वेल्स में \"बिडिंग-वेडिंग्स\" की प्रथा इतनी प्रचलित है कि छपाई करने वाले इसका आमंत्रण पहले से ही छाप कर रखते हैं। इसलिए कभी-कभी काफी अधिक, लगभग छह सौ जोड़े वैवाहिक मंडल में चलते हैं। \n\n\"ब्राइड्स-रीथ\", सभी यहूदी दुल्हनों द्वारा पहने जाने वाले, सोना चढ़े छोटे मुकुट का एक ईसाई स्थानापन्न (किसी वस्तु के स्थान पर प्रयोग की जाने वाली वस्तु) है। रूसी लोग और हौलैंड व स्विटज़रलैंड के कैल्विनिस्टो द्वारा अभी भी दुल्हन का अभिषेक समापन किया जाता है। ऐसा कहा जाता है कि नारंगी फूलों का पहना जाना साराकेंस के समय से प्रारंभ हुआ जो इन्हें उच्च प्रजनन क्षमता का प्रतीक मानता था। यूरोप में इसकी शुरुआत क्रुसेडर्स द्वारा करायी गयी। \"ब्राइड्स वेल\", \"फ्लेमेनम\" या बड़े पीले घूंघट का जोकि यूनानी और रोम की दुल्हनों को विवाह कार्यक्रम के दौरान पूरी तरह से ढक लेता था, का एक आधुनिक रूप है। यहूदी और पारसी लोगों में इस प्रकार के घूंघट का प्रयोग अब भी किया जाता है।\n\nएक ब्राइडग्रूम (दूल्हा) (जिसे प्रायः संक्षेप में \"ग्रूम\" कहते हैं) वह व्यक्ति है जो विवाहित होने वाला है, या जिसका विवाह तुरंत (हाल ही में) हुआ हो.\n\n\"ब्राइडग्रूम\" शब्द का प्रयोग 1604 से माना जाता है, जोकि \"ब्राइड\" और प्राचीन शब्द \"गूम\" से लिया गया है, गूम शब्द प्राचीन अंग्रेजी शब्द \"गुमा\" से लिया गया है, जिसका अर्थ \"लड़का\" होता है।\n\nआमतौर पर ब्राइडग्रूम (दूल्हे) के साथ बेस्टमैन और ग्रूम्समेन होते हैं।\n\nदूल्हे की पोशाक शैली दिन के प्रहर, समारोह के स्थान, कार्यक्रम की शैली और इस बात पर निर्भर करती है कि वह सशस्त्र सेना का सदस्य है या नहीं. संसार के अधिकांश भागों में, सेना और कुछ कानून प्रवर्तन एजेंसियों के सक्रिय तैनात सदस्य असैनिक वस्त्रों के स्थान पर अपनी फौजी वर्दी ही पहनते हैं। \n\nपश्चिमी सभ्यता में दूल्हा आम तौर पर कार्यक्रम की औपचारिकता के स्तर के अनुकूल और दिन के प्रहर के अनुसार सूट पहनता है। अमेरिका में, दूल्हा आम तौर पर विवाह समारोह के दौरान गहरे रंग का सूट (दिन में) या टक्सीडो सूट (शाम को) पहनता है। ब्रिटिश परंपरा के अनुसार दूल्हे, पुरुष प्रवेशक (मेल अशर्स या भेंट करने वाला पुरुष) और दूल्हे के परिवार के नजदीकी पुरुषों को मॉर्निंग सूट पहनना होता है। स्कॉटलैंड में, शाम को होने वाले समारोह के लिए पूर्ण ईवनिंग सूट पहनना आवश्यक होता है, जिसमे प्रायः किल्ट (स्कॉटलैंड में पहना जाने वाला स्कर्ट) भी शामिल होती है।\n\nदूल्हा आमतौर पर कोई ऐसा नेकवियर (गले में पहनी जाने वाली वस्तु) पहनते हैं जो उनके द्वारा पहनी गयी पोशाक पर फबती हो. अधिकांश दूल्हे अपने सूट या टक्सीडो से मेल करती हुई बो-टाई पहनते हैं, क्यूंकि यह इस श्रंखला में सर्वाधिक औपचारिक नेकवियर माना जाता है। एक गुलुबन्द साधारणतया कम औपचारिक व अधिक भड़कीला माना जाता है और मॉर्निंग सूट के साथ पहना जाता है। सरल उपलब्धता व विविधता के कारण फोर इन हैंड टाई भी काफी प्रचलित होती जा रही है।\n\nएक विवाह में ब्राइड्समेड्स वधू पक्ष के वैवाहिक दल की सदस्य होती हैं। एक ब्राइड्समेड आमतौर पर एक युवती होती है और प्रायः करीबी मित्र या बहन होती है। वह विवाह के दिन या वैवाहिक समारोह के दौरान दुल्हन के साथ रहती है। परंपरागत रूप से, ब्राइड्समेड्स का चुनाव विवाह योग्य आयु की अविवाहित युवतियों में से किया जाता है। \n\nप्रमुख ब्राइड्समेड, यदि किसी को यह उपाधि दी जाती है तो, को अविवाहित होने की स्थिति में \"चीफ ब्राइड्समेड\" या \"मेड ऑफ ऑनर\" कहा जाता है और विवाहित होने कि स्थिति में उसे \"मेट्रन ऑफ ऑनर\" कहा जाता है। \"कनिष्ठ ब्राइड्समेड\" वह युवती होती है जो स्पष्टतया विवाह योग्य आयु से बहुत छोटी होती है, लेकिन जिसे सम्मानार्थ ब्राइड्समेड के रूप में शामिल कर लिया गया है। \n\nप्रायः एक से अधिक ब्राइड्समेड्स होती हैं: आधुनिक समय में दुल्हन यह तय करती है कि कितनी ब्राइड्समेड्स होनी चाहिए. इतिहास के अनुसार, किसी भी सम्मानित व्यक्ति ने बिना ब्राइड्समेड्स के विवाह नहीं किया और परिजनों की संख्या बहुत ध्यानपूर्वक इतनी रखी जाती थी कि वह परिवार के सामाजिक स्तर के अनुकूल हो. फिर, जैसा कि अब होता है, ब्राइड्समेड्स का एक विशाल समूह परिवार की प्रतिष्ठा और संपत्ति के प्रदर्शन का एक अवसर माना जाने लगा. \n\nब्राइड्समेड्स के द्वारा निभाए जाने वाले कर्त्तव्य अत्यंत सीमित हैं। उनसे यही अपेक्षा की जाती है कि वह विवाह समारोह में उपस्थित रहें और विवाह के दिन दुल्हन के साथ रहें. यूरोप और नॉर्थ अमेरिका में प्रायः ब्राइड्समेड्स से कहा जाता है कि वह विवाह और विवाह के स्वागत समारोह की योजना में दुल्हन की सहायता करें. आधुनिक समय में, आदर्श रूप में एक ब्राइड्समेड से विवाह संबंधी कार्यक्रमों में शामिल होने के लिए भी कहा जाता है, जैसे कि दुल्हन का स्नान या बैचलरेट पार्टी, यदि कोई ऐसा आयोजन होने वाला है तो. हालांकि यह सब वैकल्पिक कार्यक्रम हैं; शिष्टाचार विशेषज्ञ जुडिथ मार्टिन के अनुसार, \"लोकवाद के विपरीत, ब्राइड्समेड्स, दुल्हन के सम्मान में उसके साथ रहने के लिए विवश नहीं हैं, ना ही उन्हें उन पोशाकों को पहनने की कोई विवशता होती है जिसका खर्च वह नहीं उठा सकतीं.\" यदि दुल्हन के निवास क्षेत्र के अनुसार ब्राइड्समेड्स लंच का आयोजन आवश्यक है, तो इसका आयोजन किया जाता है, इसलिए इसके आयोजन व खर्च दोनों की जिम्मेदारी दुल्हन द्वारा ली जाती है। एक कनिष्ठ ब्राइड्समेड पर विवाह समारोह में उपस्थित रहने के अतिरिक्त अन्य कोई जिम्मेदारी नहीं होती है।\n\nचूंकि प्राचीन ब्राइड्समेड्स की तरह आधुनिक ब्राइड्समेड्स, इस बात पर आश्रित नहीं रह सकती कि उनके वस्त्रों और यात्रा तथा कभी कभी उन समारोहों का अनुमानित खर्च भी, जो कि दुल्हन विवाह से पहले आयोजित करना चाहती है, दुल्हन का परिवार उठाये, अतः अब दुल्हन के लिए यह रिवाज़ हो गया है कि वह ब्राइड्समेड्स को उनकी भूमिका के साथ जुड़ी सहायता और वित्तीय प्रतिबद्धता के आभार के रूप में कुछ उपहार प्रदान करे. उन सजग युवतियों के लिए भी, जिन्हें ब्राइड्समेड्स बनने के लिए आमंत्रित किया गया है, यह सामान रूप से आवश्यक है कि वह इस आमंत्रण को स्वीकार करने से पहले यह अवश्य जान लें कि दुल्हन उनसे कितने समय, सहभागिता और धन की अपेक्षा रखती है।\n\nयूनाइटेड किंगडम में, वाक्यांश \"मेड ऑफ ऑनर\" मूलतः रानी की महिला सेविकाओं की ओर संकेत करता है। यूके में शब्द \"ब्राइड्समेड\" सामान्यतया दुल्हन की सभी साथियों के लिए प्रयोग किया जाता है। हालांकि, यदि कोई साथी विवाहित या प्रौढ़ महिला हो तो, वाक्यांश \"मेट्रन ऑफ ऑनर\" का प्रयोग किया जाता है। अमेरिकी अंग्रेजी के प्रभाव के कारण कभी कभी चीफ ब्राइड्समेड को मेड ऑफ ऑनर कहा जाता है।\n\nनॉर्थ अमेरिका में, एक वैवाहिक समारोह में कई ब्राइड्समेड्स हो सकती हैं, लेकिन मेड ऑफ ऑनर वह उपाधि है जो दुल्हन की प्रमुख साथी को ही दी जाएगी, आम तौर पर दुल्हन की नजदीकी सखी या बहन. आधुनिक विवाहों में कुछ दुल्हनें अपने पुराने पुरुष मित्र या भाई को अपने प्रमुख साथी के रूप में चुनती हैं, जिसके लिए उपाधि \"बेस्ट मैन\" या \"मैन ऑफ ऑनर\" का प्रयोग किया जाता है।\n\nप्रमुख ब्राइड्समेड की जिम्मेदारियों की गिनती और विविधता इस बात पर निर्भर करेगी कि वह दुल्हन को स्वयं पर कितनी जिम्मेदारियां डालने की अनुमति देती है। उसका एक मात्र आवश्यक कर्तव्य विवाह समारोह में हिस्सा लेना है। आदर्शतः, हालांकि, एक कार्यक्रम के रूप में विवाह की तैयारियों में सहायता के लिए उससे अवश्य ही पूछा जाता है, जैसे कि आमंत्रणों के संबोधन और एक मित्र के रूप में उसकी सहायता के लिए, जैसे वैवाहिक पोशाक की खरीदारी के दौरान दुल्हन के साथ रहना. \n\nपारंपरिक रूप से, दुल्हन स्नान के आयोजन की जिम्मेदारी दुल्हन की मां की होती है। जो दुल्हन स्नान के कार्यक्रम में शामिल होते हैं उनसे उपहार की अपेक्षा नहीं होती, हालांकि उपहार लाना ही उचित शिष्टता है। स्नान का यह कार्यक्रम आम तौर पर, विवाह के 4 से 6 सप्ताह पहले आयोजित किया जाता है।\n\nविवाह के दिन, उसकी प्रमुख जिम्मेदारी दुल्हन को व्यवहारिक और भावनात्मक संबल प्रदान करना है। वह तैयार होने में दुल्हन की सहायता कर सकती है और यदि आवश्यक हो तो, दिन के दौरान दुल्हन को उसका घूंघट, फूलों का गुलदस्ता, एक प्रार्थना पुस्तक या विवाह पोशाक का घेर संभालने में उसकी सहायता कर सकती है। दोहरी अंगूठी (डबल रिंग) वाले विवाह में, दूल्हे की विवाह वाली अंगूठी चीफ ब्राइड्समेड के भरोसे ही छोड़ दी जाती है जबतक कि कार्यक्रम के दौरान इसकी आवश्यकता ना पड़े. कई दुल्हने ब्राइड्समेड्स से पूछती हैं कि, यदि वह बालिग हों तो, विवाह के बाद विवाह लाइसेंस पर हस्ताक्षर करने के लिए कानूनी गवाह बन जायें. यदि विवाह के बाद एक स्वागत समारोह का भी आयोजन है तो, मेड और ऑनर से नवविवाहित जोड़े के लिए मदिरापान सहित शुभकामना की अपेक्षा की जा सकती है।\n\nऐसा माना जाता है कि पश्चिमी ब्राइड्समेड की परंपरा रोमन कानून से पैदा हुई है, जिसमे एक विवाह में 10 गवाहों की आवश्यकता होती थी जिससे कि सभी दूल्हा और दुल्हन जैसे कपड़े पहनकर बुरी आत्माओं को मात दे सकें (ऐसा माना जाता था कि वह वैवाहिक समारोह में शामिल होती हैं) और बुरी आत्माएं यह नहीं जान सकें कि वास्तव में किसका विवाह होने वाला है। काफी बाद तक, यहां तक कि 19 वीं शताब्दी के दौरान इंग्लैंड में ऐसी मान्यता थी कि बुरा चाहने वाले बद्दुयाएं दे सकते और विवाह को कलंकित कर सकते हैं। उदाहरण के लिये, विक्टोरियन काल की वैवाहिक तस्वीरों में, दूल्हा और दुल्हन प्रायः उसी तरह की पोशाक में होते थे जैसी कि विवाह समारोह के अन्य सदस्यों ने पहनी होती थी।\n\nअन्य लोग जैकब और उसकी दो पत्नियों लेह व रैचल की किताबी कहानी का उदाहरण देते हैं, जो दोनों ही अपने विवाह के दौरान वास्तव में अपनी सेविकाओं के साथ उपस्थित हुई थीं, जैसा कि ब्राइड्समेड्स की उत्पत्ति के सम्बन्ध में बुक ऑफ जेनेसिस (29:24, 46:18) में वर्णित है। यह युवतियां सामाजिक समकक्ष होने के स्थान पर नौकरानियां (सेविका या दासी) थीं। \n\nएक ग्रूम्समैन विवाह समारोह में दूल्हे के पुरुष साथियों में से एक होता है। यूके में अशर (प्रवेशक) शब्द अधिक प्रचलित है, लेकिन यूएस में ऐसे शब्द का प्रयोग यह संकेत देगा कि दूल्हे के मित्र, दुल्हन के मित्र से कम महत्त्वपूर्ण या कम सम्माननीय हैं। आम तौर पर दूल्हा ग्रूम्समैन हेतु अपने नजदीकी मित्रों और/या रिश्तेदारों का चुनाव करता है और इसके लिए चुना जाना एक सम्मान की बात मानी जाती है। अपने द्वारा चुने गए ग्रूम्समेन में से एक का चुनाव दूल्हा बेस्टमैन के रूप में करता है। ग्रूम्समेन का कर्त्तव्य समारोह शुरू होने से पूर्व अतिथियों की अपने स्थान पर बैठने में सहायता करना और विवाह समारोह में भाग लेना होता है। \n\nइसके अतिरिक्त, दूल्हा उनसे अन्य प्रकार की सहायता के लिए भी अनुरोध कर सकता है, जैसे कि उत्सवी कार्यक्रमों का आयोजन उदाहरण के लिए, बैचलर पार्टी, जिसे कि स्टैग नाईट या बक्स नाईट भी कहते हैं; और वह अकेले बैठे लोगों से बातचीत के द्वारा या अकेले ही नृत्य कर रहे अतिथियों अथवा ब्राइड्समेड्स का साथ दे कर अतिथियों के लिए विवाह को आनंददायक भी बना सकते हैं, यदि विवाह के स्वागत समारोह में नृत्य कार्यक्रम शामिल किया गया है तो; या वह उपहारों, सामान अथवा अप्रत्याशित जटिलताओं में व्यवहारिक सहायता भी प्रदान कर सकते हैं। ग्रूम्समेन स्थानीय या क्षेत्रीय परम्पराओं में भी भाग ले सकते हैं, जैसे कि नवविवाहित जोड़े की कार को सजाना. \n\nऐसे विवाह के लिए जिसमे अतिथियों की संख्या बहुत अधिक हो, दूल्हा अपने अन्य पुरुष मित्रों और रिश्तेदारों से बिना वैवाहिक कार्यक्रमों में भाग लिए भी अशर्स (प्रवेशक) के रूप में कार्य करने के लिए कह सकता है; उनका एक मात्र कार्य समारोह से पूर्व अतिथियों को अपने निर्धारित स्थान पर बैठाना होगा. बहुत विशाल स्तर के विवाहों के लिए अशर्स (प्रवेशकों) को किराये पर भी बुलाया जा सकता है। \n\nएक सैन्य अधिकारी के विवाह में, ग्रूम्समेन की भूमिका सोर्ड ऑनर गार्ड के सोर्डमेन द्वारा प्रतिस्थापित हो जाती है। आम तौर पर यह दूल्हे के ऐसे करीबी निजी मित्रों में से चुने जाते हैं जिन्होंने उसके साथ कार्य किया हो. उनकी जिम्मेदारी विवाहित जोड़े और अतिथियों के चलने के लिए पारंपरिक सेबर आर्क बनाना होता है।\n\nपहले \"ब्राइडग्रूम-मेन\" और \"ब्राइड्समेड्स\" को दी जाने वाली जिम्मेदारियां महत्त्वपूर्ण होती थीं। पुरुषों को ब्राइड-नाइट्स कहा जाता था और वह प्रारंभिक दिनों की जबरन अधिकार द्वारा विवाह की प्रथा का प्रतिनिधित्व करते थे, जिसमे कि एक व्यक्ति अपनी दुल्हन के अपहरण में सहायता के लिए अपने मित्रों को बुलाता है। \n\nबेस्ट मैन विवाह में दूल्हे का प्रमुख पुरुष साथी होता है। नॉर्थ अमेरिका और यूरोप में, दूल्हा यह सम्मान अपने किसी नजदीकी व्यक्ति को देता है, आम तौर पर अपने सबसे करीबी मित्र पुरुष या अपने भाई को. जब दूल्हा यह सम्मान किसी महिला को देने की इच्छा करता है तो, उस महिला को \"बेस्ट वुमेन\" या \"बेस्ट पर्सन\" कहा जा सकता है, या उसे भी 'बेस्ट मैन' कहा जा सकता है। दुल्हन की ओर से बेस्ट मैन के समकक्ष मेड या मेट्रन ऑफ ऑनर होती हैं। एक लिंग उदासीन शब्द होता है, \"ऑनर अटेंडेंट\" .\n\nजहां बेस्ट मैन की आवश्यक जिम्मेदारियों में मित्रवत जिम्मेदारियां ही शामिल होती हैं, वही पश्चिमी श्वेत विवाह के सन्दर्भ में, बेस्ट मैन को आदर्शतः\n\nपूर्व में, बैचलर पार्टी का आयोजन आम तौर पर विवाह के एक सप्ताह पूर्व किसी सुविधाजनक संध्या को किया जाता था। यह एक प्रकार का विदाई भोज होता था, इसका आयोजन, मेजबानी और खर्च का वहन सदैव दूल्हे द्वारा ही किया जाता था। इसके लिए प्रचलित खास शब्द संसार के विभिन्न भागों में \"बैचलर पार्टी, स्टैग डू\" या \"बक्स नाईट\" हैं। कई क्षेत्रों में, इस भोज का आयोजन आम तौर पर बेस्ट मैन द्वारा किया जाता है और इसका खर्च सभी प्रतिभागियों द्वारा बांट लिया जाता है।\n\nआम तौर पर बेस्ट मैन, या ऑनर अटेंडेंट्स, सार्वभौम प्रथा नहीं है। उन स्थानों पर भी जहां बेस्ट मैन का होना आवश्यक है, अन्य स्थानों व समयों की तुलना में इनकी भूमिका काफी भिन्न हो सकती है।\n\nअधिकांश आधुनिक, अंग्रेजी भाषी देशों में, बेस्ट मैन प्रायः दूल्हे का सबसे नजदीकी पुरुष मित्र होता है। कुछ लेखकों का मानना है कि बेस्ट मैन की उत्पत्ति अपहरण द्वारा विवाह की प्राचीन प्रथा या फिर भावी अपहरणकर्ताओं से दुल्हन की रक्षा करने से हुई है।\n\nयूनान के पूर्वीय रूढ़िवादी विवाहों में, बेस्ट मैन प्रायः कौम्बरोस या धार्मिक प्रायोजक होता है और परंपरागत रूप से दूल्हे का धर्म शिक्षक होता है। कौम्बरोस (या कौम्बारा, यदि एक महिला हो तो) एक सम्मानित प्रतिभागी होता है जो जोड़े को मुकुट धारण करवाता है और वेदी के तीन गोल चक्कर लगाने में भाग लेता है। कुछ क्षेत्रों में, यह व्यक्ति विवाह के सभी खर्च भी वहन करता है।\n\nयुक्रेन में एक बेस्ट मैन वैवाहिक उत्सवों के दौरान दुल्हन की रक्षा करने के लिए भी जिम्मेदार होता है। जब वह या दूल्हा दूर जाते हैं, तो दुल्हन का \"अपहरण\" कर लिया जाता है या एक जूता चुरा लिया जाता है। तब फिर दूल्हे या बेस्ट मैन को दुल्हन को वापस पाने के बदले में फिरौती देनी पड़ती है, आमतौर पर धन के रूप में (जोकि दुल्हन को दे दिया जाता है) या फिर उन्हें कुछ लज्जाजनक कार्य करना पड़ता है।\n\nयुगांडा में बेस्ट मैन से अपेक्षा की जाती है कि वह नवविवाहित जोड़े को वैवाहिक जीवन के लिए निर्देशित करे. इसका अर्थ यह है कि आदर्शतः एक बेस्ट मैन को अवश्य ही विवाहित होना चाहिए, अच्छा होगा कि उसकी एक ही पत्नी हो और वह इस अवस्था में होना चाहिए कि वह ठोस, विश्वसनीय और परखी हुई सलाह दे सके. एक बेस्ट मैन अवश्य ही एक विश्वसनीय व्यक्ति होना चाहिए और उसे नवविवाहित जोड़े के साथ बांटे गए रहस्यों के सम्बन्ध में भी सावधान रहना होगा. \n\nभूटान में बेस्ट मैन विवाह के अवसर पर स्वयं को दूल्हा और दुल्हन दोनों के औपचारिक अभिभावक के रूप में प्रस्तुत करता है। इसके बाद वह अतिथियों का मनोरंजन करता है, कभी-कभी कई घंटों तक.\n\nएक फ्लावर गर्ल विवाह दल में भाग लेने वाली एक प्रतिभागी होती है। रिंग बियरर और पेज ब्वायज की तरह ही, फ्लावर गर्ल भी दुल्हन या दूल्हे के विस्तृत परिवार की एक सदस्य होती है, लेकिन वह एक मित्र भी हो सकती है।\n\nआम तौर पर, फ्लावर गर्ल प्रवेश सम्बन्धी धार्मिक गीत के दौरान दुल्हन के सामने चलती है। वह दुल्हन के रास्ते में फूलों की पंखुड़ियां बिछा सकती है या कांटे रहित गुलाबों अथवा फूलों का एक गुलदस्ता लेते हुए चल सकती है। धार्मिक गीत समाप्त हो जाने पर, युवा फ्लावर गर्ल अपने माता-पिता के साथ बैठ जाएगी. यदि समारोह विशेष रूप से लम्बा नहीं है तो, अधिक आयु की लड़की अन्य सम्मानित लोगों के साथ वही पर शांतिपूर्वक खड़े रहना पसंद करेगी.\n\nक्यूंकि बहुत छोटे बच्चे जिम्मेदारियों से अभिभूत हो जाते हैं और बड़ी लड़कियां बच्चे जैसे कार्य की जिम्मेदारी दिए जाने के कारण अपमानित अनुभव कर सकती हैं, इसलिए इस कार्य हेतु 4 से 8 वर्ष तक की आयु के बच्चों को लेने की सलाह दी गयी है, या इससे अधिक आयु के, यदि यह उस युवती की भावनाओं के लिए अपमानजनक ना हो तो. \n\nएक से अधिक फ्लावर गर्ल भी हो सकती हैं, विशेषतः तब जब कि सम्मान करने के लिए दुल्हन के अनेक युवा रिश्तेदार हों. ब्रिटेन के शाही विवाहों में, शाही विवाहों के सामान विस्तृत विवाहों में, या विक्टोरियन शैली पर आधारित विवाहों में यह प्रथा बहुत प्रचलित है।\n\nइतिहास के अनुसार, उनके वस्त्र दुल्हन या दूल्हे के परिवार वालों की ओर से दिए जाते थे, लेकिन अधिकांश आधुनिक जोड़े यह अपेक्षा करते हैं कि फ्लावर गर्ल के माता-पिता उसके वस्त्रों का मूल्य दें और प्रतिभागिता से सम्बंधित उसके अन्य खर्चे भी वहन करें.\n\nउसका पुरुष समकक्ष रिंगबियरर या पेज ब्वाय होता है। प्रायः रिंग बियरर और फ्लावर गर्ल एक जोड़े के रूप में प्रस्तुत किये जाते हैं और उनके वस्त्र भी दूल्हा और दुल्हन के वस्त्रों के बिलकुल सामान ही होते हैं, बस उनकी नाप छोटी होती है।\n\nविवाह समारोह या कोटिलियन (लड़कियों को लड़कों हेतु प्रस्तुत करने का एक औपचारिक समारोह) में एक पेज ब्वाय एक युवा पुरुष अटेंडेंट होता है। इस प्रकार के विवाह अटेंडेंट का प्रचालन पहले की अपेक्षा काफी कम हो गया है, लेकिन अब भी यह युवा रिश्तेदारों या रिश्तेदारों व मित्रों के बच्चों को विवाह में शामिल करने का एक माध्यम है। ब्रिटेन के शाही विवाहों में पेज ब्वाय प्रायः ही दिखायी पड़ते हैं। कोटिलियन (लड़कियों को लड़कों हेतु प्रस्तुत करने का एक औपचारिक समारोह) समारोहों को अधिक प्रभावी बनाने के लिए वहां कई पेज ब्वाय उपस्थित होते हैं।\n\nपारंपरिक रूप से, पेज ब्वाय दुल्हन की पोशाक के पिछले घेर को संभालता है, विशेष रूप से, यदि दुल्हन द्वारा पहनी गयी पोशाक का पिछला घेर काफी अधिक है तो. घेर को संभालने में होने वाली कठिनाई के कारण, पेज ब्वाय की आयु सात वर्ष से कम नहीं रखी जाती और इससे अधिक आयु के बच्चों को अन्य जटिल कार्यों के लिए उपयुक्त माना जाता है।\nऔपचारिक विवाह में, रिंग बियरर एक विशेष पेज ब्वाय होता है जो वधू पक्ष के लिए विवाह की अंगूठी लेकर आता है। यह लगभग सदैव ही प्रतीकात्मक होता है, जिसमे रिंग बियरर एक विशाल सफ़ेद सैटिन कपड़े की तकिया लेकर आता है जिसपर कि नकली अंगूठियां जड़ी होती हैं, जबकि विवाह की असली अंगूठियां बेस्ट मैन की सुरक्षा में रखवायी जाती हैं। यदि वास्तविक अंगूठियों का प्रयोग किया जाता है तो, उन्हें धागे की सहायता से तकिये पर टांक दिया जाता है जिससे कि वह दुर्घटनापूर्वक खो न जायें.\n\nरिंग बियरर की एक अलग भूमिका अपेक्षाकृत आधुनिक रीति है। आज के सामान्य वैवाहिक समाराहों में, बेस्ट मैन ही अंगूठियां लेकर जाता है।\n\nरिंग बियरर्स प्रायः छोटे भाई या भतीजे होते हैं (हालांकि छोटी बहनें या भतीजियां भी हो सकती हैं) और उनकी आयु की सीमा भी फ्लावर गर्ल्स के ही सामान होती है, जिसका आशय यह है कि वह 5 वर्ष से कम और 10 वर्ष से अधिक आयु के नहीं होते. यदि विवाह करने वाले जोड़े के विवाह पूर्व भी बच्चे हैं तो, उनका अपना बच्चा (बच्चे) रिंग बियरर बन सकता हैं।\n\nक्वायन बियरर भी रिंग बियरर के ही सामान होता है। क्वायन बियरर एक युवा लड़का होता है जो विवाह के सिक्के लाने के लिए विवाह पथ पर चलता है। विवाह के सिक्के यां क्वायंस आम तौर पर वेडिंग एरे के नाम से जाने जाते हैं।. सिक्के आशीर्वाद के रूप में उत्सवकर्ता को दे दिए जाते हैं। सिक्कों में आमतौर पर 13 सोने और चांदी के सिक्के होते हैं, जो ईसा मसीह और उनके धर्मदूतों के प्रतीक होते हैं। इतिहास के अनुसार, स्पेन के औपनिवेशिक शासकों ने यह परंपरा आरम्भ की थी।\n\nसंयुक्त राज्य, कनाडा और विश्व के अन्य कई देशों में, एक अनुष्ठानकर्ता वह व्यक्ति होता है जो विवाह, अंत्येष्टि, नामकरण, वयस्कता और अन्य रिवाजों की धार्मिक या धर्म निरपेक्ष अनुष्ठान सम्बन्धी रीतियों का निष्पादन करता है।\n\nअधिकांश अनुष्ठानकर्ता विधिवत रूप से नियुक्त पादरी होते हैं, जबकी कुछ अन्य कानूनी अधिकारी (साधारणतया न्यायाधीश) होते हैं और इसके आलावा अन्य अनुष्ठानकर्ता विश्व की मानवीय संस्थाओं द्वारा अधिकृत होते हैं।\n\nअनुष्ठानकर्ता ऐसे स्थानों व समय पर वैकल्पिक और गैर परंपरागत अनुष्ठान कर सकते हैं जो एक मुख्य धारा का पादरी नहीं कर सकता. कुछ अनुष्ठानकर्ता समलैंगिक विवाह और प्रतिबद्धता अनुष्ठान भी करवाते हैं। इन्हें उत्सवकर्ता भी कहा जाता है, ये प्रायः बगीचों, समुद्र तटों, पर्वतों पर, नावों में, लम्बी पैदल यात्रा के दौरान, होटल में, उत्सव गृहों में, निजी भवनों में और अन्य कई स्थानों पर समारोहों का आयोजन करते हैं। \n\nसंयुक्त राज्य के प्रत्येक राज्य में इस सन्दर्भ में अलग कानून है कि किसे विवाह समारोह करवाने के अधिकार है, लेकिन अनुष्ठानकर्ता या उत्सवकर्ता प्रायः पादरी के रूप में श्रेणीबद्ध होते हैं और उनके पास एक विधिवत नियुक्त पादरी के सम्मान ही अधिकार एवं जिम्मेदारियां होती हैं। कनाडा और मेसाचुसेट्स, कनेक्टिकट, डिस्ट्रिक्ट ऑफ कोलंबिया, इयोवा, न्यू हेम्पशायर और वरमॉन्ट के यूएस राज्य, उत्तरी अमेरिका के उन कुछ मात्र स्थानों में से हैं जहां समलैंगिक विवाह वैध है, यहां अनुष्ठानकर्ता और उत्सवकर्ता अनेक एलजीबीटी (LGBT) विवाह संपन्न करवाते हैं। 2010 के अनुसार, यूरोप के भी सात देशों में समलैंगिक विवाह कानूनी रूप से वैध है, इन देशों में बेल्जियम, आइसलैंड, नीदरलैंड, नौर्वे, पुर्तगाल, स्पेन, स्वीडेन, दक्षिणी अमेरिका का एक देश, अर्जेन्टाइना और अफ्रीका का एक देश, दक्षिणी अफ्रीका आदि शामिल हैं।\n\nस्कॉटलैंड में, रजिस्ट्रार जनरल द्वारा 2005 में जारी नियम के समय से, मानवीय विवाह अब वैधानिक माने जाते हैं, किन्तु इसकी शर्त यह है कि वह स्कॉटलैंड की मानवीय संस्था द्वारा अधिकृत अनुष्ठानकर्ता द्वारा करवाया जाये, यह घटना स्कॉटलैंड को विश्व के मात्र उन तीन देशों में से एक बनाती है जहां ऐसा मामला अस्तित्व में है। (अन्य दो देश संयुक्त राज्य अमेरिका और नॉर्वे हैं।)\n\nअनुष्ठानकर्ता पादरी से इस प्रकार भिन्न होते हैं कि वह व्यापक रूप से असम्बद्ध जनता की सेवा करते हैं, जबकि पादरी आम तौर पर किसी संस्था जैसे अस्पताल या अन्य स्वस्थ्य सुरक्षा केंद्र, सेना आदि के द्वारा नियुक्त होते हैं।\n\nऑस्ट्रेलिया में, अनुष्ठानकर्ताओं की भूमिका थोड़ी भिन्न होती है, जोकि स्थानीय व राष्ट्रीय कानून द्वारा नियमित होती है। अधिक जानकारी के लिए देखें \"अनुष्ठानकर्ता (ऑस्ट्रेलिया)\" .\n\nसंयुक्त राज्य में, अनुष्ठानकर्ता व्यवसायिक समारोह संपादक होते हैं जो समाज व व्यक्ति विशेष की मूल आवश्यकताओं की पूर्ति के लिए अनुष्ठान और रिवाजों की शक्ति व प्रभाव में आस्था रखते हैं। वह ऐसे व्यक्तिगत अनुष्ठानों के निर्माण और निष्पादन के लिए अपने ग्राहक के साथ मिलकर काम करते हैं, जिनसे उनके ग्राहक की आस्था, जीवन दर्शन और व्यक्तित्व की एक झलक मिलती हो, ना कि स्वयं अनुष्ठानकर्ता के व्यक्तिगत विचारों की. अधिक जानकारी के लिए देखें \"अनुष्ठानकर्ता (संयुक्त राज्य)\" .\n\nक्वेकर मतानुयायियों में विवाहों के जोड़े बिना किसी अन्य पक्ष के हस्तक्षेप के ही विवाह कर लेते हैं।\n\n", "id": "220871", "title": "वैवाहिक रस्मों में भाग लेने वाले प्रतिभागी"}
{"url": "https://hi.wikipedia.org/wiki?curid=220873", "text": "रविन्द्र जडेजा\n\nरविन्द्रसिन्ह अनिरुद्धसिन्ह जडेजा (जन्म 6 दिसम्बर 1988 नवागम-खेड़, सौराष्ट्र में) एक भारतीय क्रिकेटर हैं। वे प्रथम श्रेणी क्रिकेट में सौराष्ट्र का और भारतीय प्रीमियर लीग में गुजरात लाॅयन्स का प्रतिनिधित्व करते हैं वे 2008 में मलेशिया में विश्व कप की विजयी भारतीय U-19 क्रिकेट टीम का भी हिस्सा थे। जडेजा एक बाएं हाथ से खेलनेवाले मध्य क्रम के बल्लेबाज हैं और धीमी गति से बाएं हाथ के प्राचीन शैली के गेंदबाज हैं।\n\n2008-2009 के रणजी ट्राफी में अप्रभावशाली खेल के बाद, जिसमें वह विकेट-लेने वालों की सूची में आखिरी थे और बल्लेबाजी योगदान में साठवें स्थान पर आये थे, जडेजा को जनवरी 2009 में श्रीलंका के खिलाफ ओडीआई (ODI) श्रृंखला के लिए भारतीय टीम के लिए बुलाया गया था। उनके अंतरराष्ट्रीय कैरियर की शुरुआत 8 फ़रवरी 2009 को इस श्रृंखला के फाइनल मैच में हुई जहां उन्होंने भाग्यशाली 60* रन बनाए, हालांकि भारत मैच हार गया। 2009 के विश्व ट्वेंटी20 (World Twenty20) में जडेजा की भारत के लिए इंग्लैंड के विरुद्ध हार में अपेक्षित रन रेट न बना पाने के लिए आलोचना की गयी थी। \nजब नवयुवक आलराउंडर यूसुफ पठान अपने फार्म में नहीं थे, तब 2009 के अंत में जडेजा ने एकदिवसीय टीम में उसकी नंबर सात की जगह ले ली. 21 दिसम्बर 2009 को कटक में श्रीलंका के खिलाफ तीसरे वनडे में जडेजा को चार विकेट लेने के लिए मैंन ऑफ़ द मैच पुरस्कार से सम्मानित किया गया। उनका सर्वश्रेष्ठ गेंदबाजी आंकड़ा 32-4 है।\nजडेजा ने 2006-07 में दिलीप ट्रॉफी से अपने प्रथम श्रेणी कैरियर की शुरुआत की. वह भारत-अ (India-A) सेट अप का हिस्सा है। वे दिलीप ट्रॉफी में पश्चिम क्षेत्र के लिए और रणजी ट्रॉफी में सौराष्ट्र के लिए खेलते हैं। \n\nउन्होंने 2006 और 2008 में भारत के लिए अंडर-19 क्रिकेट विश्व कप खेला। उनकी गेंदबाजी और क्षेत्ररक्षण ने अंडर-19 क्रिकेट विश्व कप 2008 के फाइनल को जीतने में भारत की मदद की थी। \n\nजडेजा को 2008 में इंडियन प्रीमियर लीग (आईपीएल) के उदघाटन सत्र के लिए राजस्थान रॉयल्स का एक हिस्सा चुना गया। उनके आईपीएल मैचों में शानदार प्रदर्शन के कारण टीम के कप्तान और कोच शेन वार्न ने उनकी प्रशंसा की. उनकी मौजूदगी का अहसास आईपीएल अभियान के दौरान महसूस किया गया और 2008 के फाइनल में उन्होंने अपनी टीम को जिताने में महत्वपूर्ण भूमिका निभाई, जिसमें 1 जून 2008 को मुंबई में खेले गए आईपीएल फाइनल में चेन्नई सुपर किंग्स को हराया गया। उन्होंने आईपीएल सीजन में 14 मैचों में 135 रन बनाये, उनका सर्वश्रेष्ठ स्कोर 36* 131.06 के स्ट्राइक रेट पर मोहाली के खिलाफ रहा.\n\nएक अनुबंध विवाद के कारण उन्हें 2010 के टूर्नामेंट से प्रतिबंधित कर दिया गया।\n\nजडेजा ने उसके बाद कोच्चि टस्कर्स केरल और चेन्नई सुपर किंग्स का प्रतिनिधित्व किया। आईपीएल सीजन 9 और 10 में गुजरात लाॅयन्स का प्रतिनिधित्व किया।\n\n", "id": "220873", "title": "रविन्द्र जडेजा"}
{"url": "https://hi.wikipedia.org/wiki?curid=220875", "text": "ऋचा पल्लोद\n\nऋचा पल्लोद एक भारतीय मॉडल और फिल्म अभिनेत्री है जिन्होंने हिंदी, कन्नड़, तमिल, तेलुगु और मलयालम भाषा की फिल्मों में काम किया है।\n\nमॉडल से अभिनेत्री बनी ऋचा पल्लोद ने फिल्म 'परदेस' (1997) में एक छोटी सी भूमिका के साथ फिल्मों की चमकीली दुनिया में प्रवेश किया। उन्होंने 16 वर्ष की आयु में मॉडलिंग की शुरुआत की, कई विज्ञापन फिल्मों में काम किया और फाल्गुनी पाठक के संगीत वीडियो 'याद पिया की आने लगी' और 'पिया से मिल के आये नैन' में दिखाई दीं। अभिनेत्री ने तेलुगू फिल्म 'नुव्वे कवाली' (2000) के साथ कैरियर की शुरूआत की जिसने आलोचकों की प्रशंसा जीती और इसके लिए उन्होंने सर्वश्रेष्ठ अभिनेत्री का फिल्मफेयर (Filmfare) पुरस्कार जीता। बाद में उसने तमिल, कन्नड़ और हिंदी की कई फिल्मो में काम किया, लेकिन एक नायिका के रूप में कैरियर की स्थापना करने में विफल रहीं और सहायक भूमिकाएं करने लगी। 2009 में उन्हें सुपर हिट फिल्म 'डैडी कूल' में मलयालम मेगास्टार ममूटी के साथ जोड़ी में आने का मौका मिला।\n", "id": "220875", "title": "ऋचा पल्लोद"}
{"url": "https://hi.wikipedia.org/wiki?curid=220876", "text": "रवींद्र संगीत\n\n\"रवीन्द्र संगीत\" बांग्ला: রবীন্দ্রসঙ্গীত), जिसे अंग्रेजी में टैगोर साङ्स (टैगोर के गीत) के रूप में जाना जाता है, रवींद्रनाथ टैगोर द्वारा रचित एक संगीत विधा है, जिन्होंने सामान्य रूप से भारत और विशेष रूप से बंगाल की संगीत अवधारणा में एक नया आयाम जोड़ा.\n\nरवीन्द्र संगीत में स्रोतों के रूप में भारतीय शास्त्रीय संगीत और पारंपरिक लोक संगीत का उपयोग किया जाता है। टैगोर ने लगभग 2230 गीत लिखे थे।\n\nरवींद्र संगीत का बंगाली संस्कृति बहुत ही गहरा प्रभाव पड़ा है। इन गीतों को बांग्लादेश और पश्चिम बंगाल(भारत) दोनों में बंगाल की सांस्कृतिक निधि माना गया है।\n\nविभिन्न विषयों को संबोधित करनेवाला \"रवींद्रसंगीत\" बेहद लोकप्रिय है और बंगाली लोकाचार के लिए एक ऐसी नींव बनाता है, जो शेक्सपियर के अंग्रेजी जगत पर प्रभाव के तुलनीय और शायद उससे भी अधिक बड़ा है। कहा जाता है कि उनके गीत के 500 साल के साहित्यिक एवं सांस्कृतिक मन्थन के परिणाम हैं जिससे होकर बंगाली समुदाय गुजरा है।\n\nधन गोपाल मुखर्जी ने अपनी पुस्तक \"जाति और जाति बहिष्कृत\" (Caste and Outcaste) में कहा है कि इन गीतों ने सौंदर्यबोध की लौकिकता को पार कर लिया है और मानवीय भावनाओं की सभी श्रेणियों और वर्गों को व्यक्त करते हैं। कवि ने छोटे या बड़े, अमीर या गरीब सभी को एक आवाज दी थी। चाहे वह गंगा का गरीब केवट हो या अमीर जमींदार, सभी को टैगोर के गीतों में अपने भावनात्मक क्लेश और पीड़ा के लिए अभिव्यक्ति मिलती है।\n\n\"रवींद्रसंगीत\" संगीत की एक विशिष्ट पद्धति के रूप में विकसित हुआ है। इस शैली के कलाकार पारंपरिक पद्धति की कठोरता से सुरक्षा करने वाले माने जाते हैं। उपन्यास की व्याख्याओं और बदलावों को पश्चिम बंगाल और बांग्लादेश दोनों में गंभीर निंदा मिली है। बीथोवेन की संगीत रचनाओं (सिम्फनीज) या विलायत खान के सितार की तरह रवींद्रसंगीत अपनी रचनाओं के गीतात्मक सौन्दर्य की सराहना के लिए एक शिक्षित, बुद्धिमान और सुसंस्कृत दर्शक वर्ग की मांग करता है।\n\nवे उन लोगों में से एक थे जिन्होंने सबसे पहले समझा था कि सिनेमा की अपनी ही भाषा होनी चाहिए। 1929 में उन्होंने लिखा था, \"इस गति युक्त विधा की सुंदरता और भव्यता को इस तरह से विकसित किया जाना चाहिए कि यह शब्दों के उपयोग के बिना ही आत्मनिर्भर बन जाये.\" टैगोर के गीतों के अंतर्निहित सौंदर्य और गहराई ने सत्यजीत रे, ऋत्विक घटक, मृणाल सेन, नितिन बोस, तपन सिन्हा और कुमार शाहनी सहित अनेक फिल्म निर्माताओं को अपनी फिल्मों में टैगोर के गीतों के उपयोग के लिए प्रेरित किया। एक सिनेमाई स्थिति की मनःस्थिति को पकड़ने और रिश्तों के एक नाजुक पारस्परिक प्रभाव को प्रकट करने के लिए ब्रिटिश, यूरोपीय और ऑस्ट्रेलियाई फिल्मों में भी उनके गीतों का इस्तेमाल किया गया।\n\nऋत्विक घटक ने टैगोर के बारे में कहा, \"उस व्यक्ति ने मेरे जन्म से काफी पहले मेरी समस्त भावनाओं को दुर्बल कर दिया ... मैं उन्हें पढ़ता हूं और पाता हूं कि ...मेरे पास कहने के लिए कुछ भी नया नहीं है।\" अपनी \"मेघे ढाका तारा\" (बादलों से आच्छादित सितारा) और \"सुवर्णरिखा\" में बंगाल-विभाजन के बाद की मार्मिकता को व्यक्त करने के लिए घटक ने \"रवींद्रसंगीत\" का उपयोग किया है।\n\nटैगोर द्वारा लिखित दो गीत भारत और बांग्लादेश के राष्ट्रीय गान हैं। ये हैं:\n\n1941 में टैगोर की मृत्यु हो गई लेकिन उनका गौरव और उनके गीतों का प्रभाव अनन्त है। अपने गीतों में, शुद्ध कविता को सृष्टिकर्त्ता, प्रकृति और प्रेम से एकीकृत किया गया है। मानवीय प्यार (प्रेम) सृष्टिकर्त्ता के लिए प्यार और समर्पण (भक्ति) में बदल जाता है। उनके 2000 अतुल्य गीतों का संग्रह गीतबितान (गीतों का बगीचा) के रूप में जाना जाता है। इस पुस्तक के चार प्रमुख हिस्से हैं- पूजा (पूजा), प्रेम (प्यार), प्रकृति (प्रकृति) और बिचित्रा (विविध). हालांकि, कई गीतों में यह वर्गीकरण पिघल कर दूर हो जाता है। बारिश से सम्बंधित एक गीत प्रेमी के लिए तड़प दर्शा सकता है। एक प्रेम गीत सृष्टिकर्त्ता के लिए प्रेम में बदल सकता है। यहां एक गीत की पहली दो पंक्तियां हैं:\nतुम मेरे गीत से परे खड़े हो। मेरे स्वरों की ध्वनि तुम्हारे चरणों तक पहुंचती है लेकिन मैं तुम तक नहीं पहुंच पाता.\n\n\"रवींद्रसंगीत\" के प्रसिद्ध गायकों में से कुछ हैं:\n\n\nरवींद्रसंगीत के कुछ प्रसिद्ध शिक्षक (खुद टैगोर को छोड़कर) यह हैं:\n\nबांग्लादेश में प्रमुख रवींद्रसंगीत प्रशिक्षक, जिन्होंने नए कलाकारों के विकास में अत्यधिक योगदान दिया है, शामिल हैं:\n\n\n\n", "id": "220876", "title": "रवींद्र संगीत"}
{"url": "https://hi.wikipedia.org/wiki?curid=220877", "text": "राघव सच्चर\n\nराघव सच्चर (जन्म जुलाई 24, 1981, भारत में) एक भारतीय गायक हैं, इनके पिता आर. के. सच्चर और माता उषा सच्चर हैं। वह तीन बच्चों में सबसे छोटे हैं। उन्होनें चार साल की उम्र से ही अपना पहला वाद्ययंत्र, हारमोनिका, बजाना प्रारंभ कर दिया था। तब से हर साल उनके माता-पिता ने उन्हें एक वाद्ययंत्र ही उपहार में देना प्रारंभ कर दिया. संगीत प्रेमियों के परिवार में जन्मे राघव को संगीत में बहुत कम उम्र से ही दिलचस्पी थी। उन्हें 1994 में दिल्ली में आयोजित पेप्सी कोरनुकोपिया प्रतियोगिता में सर्वश्रेष्ठ ड्रम वादक का पुरस्कार जीता, इसके अलावा उन्हें बिट्स पिलानी (BITS Pilani) में सर्वश्रेष्ठ की-बोर्ड वादक का पुरस्कार भी मिला. उन्होनें अपने मित्रों के साथ मिलकर एक बैंड कैनज़ोना (Canzona) का गठन किया और उसके पश्चात् वर्ष 2000 में वे मोनाश कंजर्वेटरी ऑफ म्यूजिक (Monash Conservatory of Music) से संगीत की शिक्षा लेने के लिए मेल्बौर्न, ऑस्ट्रेलिया चले गए।\n\nइस समय के दौरान राघव ने दक्षिण पूर्व एशिया में ताइवान, दक्षिण कोरिया, हांगकांग, सिंगापुर और मलेशिया जैसे देशों की यात्रा की. भारत यात्रा के दौरान उन्होंने एकल रूप से संगीत-सभाएं कीं और वीवा और शुभा मुद्गल के साथ भी कार्य किया, इसके अलावा उन्होनें छोटे गीत एवं फिल्मों का श्रव्य-भाग भी रिकॉर्ड किये. उनका यश काफी बढ़ा जब मोनाश में अकादमिक उत्कृष्टता के लिए उन्हें वर्ष 2000 एवं 2001 में गोल्डेन की पुरस्कार एवं अरनेस्ट पुरस्कार से सम्मानित किया गया। राघव अब 32 से अधिक उपकरणों को बजाते हैं। उनके नए एल्बम के शीर्षक गीत, चार्मिंग लुटेरा को भारत भर में सफलता मिली.\nउनका नया कार्य, जो वे ज़िंग (ZING) के साथ मिल के कर रहे हैं, ॐ जय जगदीश - रीमिक्स की रचना है, जिसमें उन्होनें 9 वाद्य-यन्त्र बजाये हैं।\n\n (बोगा) बांगला (फल) बांगला (फन) बांगला \n", "id": "220877", "title": "राघव सच्चर"}
{"url": "https://hi.wikipedia.org/wiki?curid=220878", "text": "रब्बी शेरगिल\n\nरब्बी शेरगिल (जन्म का नाम गुरप्रीत सिंह शेरगिल, 1973) एक भारतीय संगीतकार हैं जो अपनी प्रथम एल्बम \"रब्बी\" और 2005 के सर्वश्रेष्ठ गीत \"बुल्ला कि जाना\" के लिए जाने जाते हैं। उनके संगीत का वर्णन विभिन्न प्रकार के रॉक, बानी शैली की पंजाबी और सूफियाना, तथा अर्ध-सूफी अर्ध-लोकगीत जैसा संगीत जिसमे पाश्चत्य साजों की अधिकता हो, के रूप में किया जाता है। रब्बी को \"पंजाबी संगीत का वास्तविक शहरी लोकगायक\" कहा गया है।\n\nकॉलेज छोड़ने के बाद रब्बी ने काफिर नामक बैंड बनाया जिसे पेशेवर प्रदर्शन पाने के लिए काफी संघर्ष करना पड़ा. बैंड ने कुछ कॉलेज समारोहों में प्रस्तुतियां दीं लेकिन लेकिन समय के साथ बैंड के कई सदस्यों ने कॉर्पोरेट जगत में जाने का निर्णय किया।\nरब्बी संगीत के लिए प्रतिबद्ध थे और उन्हें यह स्पष्ट था कि वह एक पेशेवर संगीतकार ही बनना चाहते थे। कुछ दिनों उन्होंने यामाहा आरएक्स-टी मोटरसाइकिलों और टाइम्स एफ एम के लिए विज्ञापन गीत संगीतबद्ध किये। रब्बी ने कई साल के लिए संघर्ष करने के बाद अपना पहला एल्बम विमोचित किया। शुरू में उन्होंने सोनी म्युज़िक के साथ काम किया, लेकिन फिर सोनी पीछे हट गया। फिर उन्होंने मिंटी तेजपाल से संपर्क किया, जो तहलका के पूर्व मुख्य संपादक तरुण तेजपाल के भाई हैं, उनको रब्बी का संगीत पसंद आया और उन्होंने रब्बी को अनुबंध का प्रस्ताव रखा। इसके तुरंत बाद तहलका वित्तीय समस्याओं से घिर गया और अंततः अनुबंध रद्द कर दिया गया। मैग्नासाउंड ने भी उन्हें एक अनुबंध की पेशकश की, लेकिन एलबम के आने से पहले ही कंपनी दिवालिया हो गयी। उन्हें अंततः फैट फिश (Phat Phish) रिकॉर्ड्स द्वारा साइन किया गया, जो उनकी प्रथम एल्बम लाया।\n\nउनकी पहली एल्बम \"रब्बी\" 2004 में जारी की गई। एक म्युज़िक वीडियो और मौखिक प्रचार पर भरोसा करते हुए, रब्बी शेरगिल को तुरंत सफलता प्राप्त हुई। 2005 के गैर फ़िल्मी गीतों में \"बुल्ला कि जाना\" सर्वाधिक बजाया जाने वाला गीत बन गया। पाप और वैसा भी होता है भाग II जैसी फिल्मों में गीत \"बुल्ला कि जाना\" को शामिल करने के अनुरोध आये, लेकिन लेकिन रब्बी ने स्वीकार नहीं किए। एल्बम के अन्य गीतों में खुशी का गीत \"अज्ज नचणा\", प्यार का गीत \"तेरे बिन\" समकालीन मुद्दों पर आधारित \"जुगनी\" शामिल हैं।\n\nएल्बम के अधिकांश गीत रब्बी द्वारा स्वयं ही रचित और संगीतबद्ध किये गए हैं, हालांकि \"बुल्ला कि जाना\" गीत 18वीं शताब्दी के मुस्लिम सूफी रहस्यवादी बाबा बुल्ले शाह द्वारा रचित है, \"हीर\" वारिस शाह की हीर पर आधारित है तथा \"इश्तिहार\" शिव कुमार बटालवी द्वारा लिखा गया है।\n\nइसके बाद रब्बी ने हिंदी फिल्म दिल्ली हाइट्स में गीतकार व संगीत निर्देशन का कार्य किया। उन्होंने वर्ल्ड सोशल फोरम, ब्राज़ील, ट्राई-कॉन्टिनेंटल फिल्म उत्सव, नयी दिल्ली और अनेक अन्य कार्यक्रमों में अपनी प्रस्तुति दी है।\n\n9 अप्रैल 2008 को नोकिया इंडिया ने घोषणा की कि शेरगिल का एल्बम, \"आवेंगी जा नहीं\" ऑडियो सीडी के विमोचन से एक महीने पूर्व सिर्फ उसके एन श्रृंखला के मल्टीमीडिया फ़ोनों पर उपलब्ध होगा। इस एल्बम में 9 गीत हैं जो \"सांप्रदायिक हिंसा, सामाजिक उत्तरदायित्व और \"सामूहिक नैतिकता\" की आवश्यकता जैसे मुद्दों\" से सम्बंधित है।\n\nशेरगिल का संगीत के प्रति प्रमुख योगदान पंजाबी भाषा के प्रयोग में निहित है - जो कि पहले एक या तो भांगड़ा या पारंपरिक लोक संगीत के सदृश ख्यात थी - और पंजाबी का उपयोग करते हुए उन्होंने रॉक आधारित बैलेड्स की रचना की और इस भाषा को नया संगीत सम्बंधित आयाम दिया। अपने काव्य सांगत, सामाजिक रूप से प्रासंगिक गीतों के बोल और एक वयस्क वैकल्पिक आवाज के कारण, शेरगिल तुरंत ही शहरी लोगों से जुड़ गए, जो उन्हें अपने वास्तविक और मूल गीतों के लिए प्यार करने लगे। उन्होंने अपने गीतों में गहरे दार्शनिक भावों के साथ ही लगभग अप्रचलित और भुला दिए गए पंजाबी वाक्यांशों को बिलकुल नए भारतीय रॉक संगीत में बहुत सरलता से सम्मिलित कर लिया है।\n\nरब्बी का संगीत रॉक के साथ साथ सूफी एवं पंजाबी लोक संगीत से प्रेरित है। उनके पसंदीदा संगीतकारों में ब्रूस स्प्रिंगस्टीन, लेड ज़ेपलिन, एरोस्मिथ और जिम्मी पेज तथा बल्ली जगपाल एवं गुनबीर सिंह चढ्ढा सम्मिलित है।\n\nरब्बी के पिता एक सिख धर्मवक्ता और माता एक महाविद्यालय की प्रधानाचार्या और पंजाबी कवियित्री हैं। रब्बी की चार बहनें हैं। वे गुरु हरक्रिशन पब्लिक स्कूल, इंडिया गेट तथा दिल्ली यूनिवर्सिटी के प्रसिद्ध श्री गुरु तेग बहादुर खालसा कॉलेज के पूर्व छात्र हैं। कॉलेज के बाद, आगे की पढाई के लिए वह फोर स्कूल ऑफ मैनेजमेंट गए जहां से एक वर्ष बाद ही उन्होंने पढाई छोड़ दी।\n\n\nउनके प्रशंसकों में अमिताभ बच्चन, डॉ॰ राव और सर वी.एस. नायपॉल शामिल हैं, जिनकी प्रसिद्ध टिप्पणी थी \"मैं उनका संगीत समझ नहीं पाया पर यह बहुत भावपूर्ण और गहरा है\". मीरा नायर उनकी तुलना नुसरत फ़तेह अली खान से करती हैं।\n\nउनके नाम रब्बी का अर्थ ईश्वर की ओर होता है जो पंजाबी के शब्द रब (ईश्वर) से लिया गया है। यह शब्द मूल रूप से अरबी शब्द \"रब्ब\" से आया है जिसका अर्थ है प्रभु/मालिक/सृष्टिकर्ता/पालन पोषण करने वाला.\n\n", "id": "220878", "title": "रब्बी शेरगिल"}
{"url": "https://hi.wikipedia.org/wiki?curid=220879", "text": "रघुराम राजन\n\nरघुराम राजन (पूरा नाम: रघुराम गोविंद राजन, तमिल: ரகுராம் கோவிந்த ராஜன் जन्म: 3 फ़रवरी 1963) भारतीय रिजर्व बैंक के 23 गवर्नर हैं। \n\n4 सितम्बर 2013 को डी॰ सुब्बाराव की सेवानिवृत्ति के पश्चात उन्होंने यह पदभार ग्रहण किया। इससे पूर्व वह प्रधानमन्त्री, मनमोहन सिंह के प्रमुख आर्थिक सलाहकार व शिकागो विश्वविद्यालय के बूथ स्कूल ऑफ बिजनेस में एरिक॰ जे॰ ग्लीचर फाईनेंस के गणमान्य सर्विस प्रोफेसर थे। 2003 से 2006 तक वे अंतर्राष्ट्रीय मुद्रा कोष के प्रमुख अर्थशास्त्री व अनुसंधान निदेशक रहे और भारत में वित्तीय सुधार के लिये योजना आयोग द्वारा नियुक्त समिति का नेतृत्व भी किया।\n\nराजन मैसाचुसेट्स इंस्टिट्यूट ऑफ टेक्नोलोजी के अर्थशास्त्र विभाग और स्लोन स्कूल ऑफ मैनेजमेण्ट; नॉर्थ वेस्टर्न यूनिवर्सिटी के केलौग स्कूल ऑफ मैनेजमेण्ट और स्टॉकहोम स्कूल ऑफ इकोनोमिक्स में अतिथि प्रोफेसर भी रहे हैं। उन्होंने भारतीय वित्त मन्त्रालय, विश्व बैंक, फेडरल रिजर्व बोर्ड और स्वीडिश संसदीय आयोग के सलाहकार के रूप में भी काम किया है।\n\nसन् 2011 मे़ं वे अमेरिकन फाइनेंस ऐसोसिएशन के अध्यक्ष थे तथा वर्तमान समय में अमेरिकन अकैडमी ऑफ आर्ट्स एण्ड साइंसेज़ के सदस्य हैं। \n\nरघुराम राजन का जन्म भारत के भोपाल शहर में 3 फ़रवरी 1963 को हुआ था। 1985 में उन्होंने भारतीय प्रौद्योगिकी संस्थान, दिल्ली से इलेक्ट्रिकल इंजीनियरिंग में स्नातक डिग्री हासिल की। इण्डियन इंस्टीट्यूट ऑफ मैनेजमेण्ट, अहमदाबाद से उन्होंने 1987 में एम॰बी॰ए॰ किया। मैसाचुसेट्स इंस्टीट्यूट ऑफ टेक्नोलॉजी से 1991 में उन्होंने अर्थशास्त्र विषय में पीएच॰डी॰ की।\n\nस्नातक स्तर तक की पढ़ाई के बाद राजन शिकागो विश्वविद्यालय के ग्रेजुएट स्कूल ऑफ बिजनेस में शामिल हो गए। सितम्बर 2003 से जनवरी 2007 तक वह अंतर्राष्ट्रीय मुद्रा कोष में आर्थिक सलाहकार और अनुसंधान निदेशक (मुख्य अर्थशास्त्री) रहे। जनवरी 2003 में अमेरिकन फाइनेंस एसोसिएशन द्वारा दिए जाने वाले फिशर ब्लैक पुरस्कार के प्रथम प्राप्तकर्ता थे। यह सम्मान 40 से कम उम्र के अर्थशास्त्री के वित्तीय सिद्धान्त और अभ्यास में योगदान के लिए दिया जाता है। \n\n2005 में ऐलन ग्रीनस्पैन अमेरिकी फेडरल रिजर्व की सेवानिवृत्ति पर उनके सम्मान में आयोजित एक समारोह में राजन ने वित्तीय क्षेत्र की आलोचना कर एक विवादास्पद शोधपत्र प्रस्तुत किया। उस शोधपत्र में उन्होंने स्थापित किया कि अन्धाधुन्ध विकास से विश्व में आपदा हावी हो सकती है। राजन ने तर्क दिया कि वित्तीय क्षेत्र के प्रबन्धकों को निम्न बातों के लिए प्रेरित किया जाता है:\n\"उन्हें ऐसे जोखिम उठाने हैं जो गम्भीर व प्रतिकूल परिणाम उत्पन्न कर सकते हैं मगर इसकी सम्भावना कम होती है। पर यह जोखिम बदले में बाकी समय के लिए बेहिसाब मुआवजा मुहैय्या कराते हैं। इन जोखिमों को टेल रिस्क के रूप में जाना जाता है। लेकिन सबसे महत्वपूर्ण चिन्ता का विषय यह है कि क्या बैंक वित्तीय बाजारों को वह चल निधि प्रदान कर पायेंगे जिससे टेल रिस्क अगर कार्यान्वित हो तो वित्तीय हालात के तनाव कम किये जा सकें? और हानि को इस प्रकार आवण्टित किया जाये कि वास्तविक अर्थव्यवस्था पर इसका प्रभाव कम से कम हो।\"\n\nऔर इस प्रकार राजन ने विश्व की 2007-2008 के लिए वित्तीय प्रणाली के पतन की 3 वर्ष पूर्व ही भविष्यवाणी कर दी थी। \n\nउस समय राजन के शोधपत्र पर नकारात्मक प्रतिक्रिया ज़ाहिर की गयी। उदाहरण के लिए अमेरिका के पूर्व वित्त मन्त्री और पूर्व हार्वर्ड अध्यक्ष लॉरेंस समर्स ने इस चेतावनी को गुमराह करने वाला बताया।\n\nअप्रैल 2009 में, राजन ने द इकोनोमिस्ट के लिए अतिथि स्तम्भ लिखा जिसमें उन्होंने प्रस्तावित किया कि एक नियामक प्रणाली होनी चाहिए जो वित्तीय चक्र में होने वाले अप्रत्याशित लाभ को कम कर सके।\n\nइन सबके अतिरिक्त उन्हें जो सम्मान प्राप्त हुए हैं वो हैं -\n\n2004 में उनकी पुस्तक सेविंग कैपिटलिज्म फ्रॉम कैपिटलिस्ट प्रकाशित हुई जिसके सह लेखक थे उनके साथी शिकागो बूथ के प्रोफेसर लुईगी जिन्गैल्स। उनके लेख \"जर्नल ऑफ फाइनेंशियल इकोनॉमिक्स\", \"जर्नल ऑफ फाइनेंस\" और \"ऑक्सफोर्ड रिव्यू ऑफ इकोनॉमिक पॉलिसी\" में प्रकाशित हुए। उनकी दूसरी पुस्तक फाल्ट लाइन्स: हाऊ हिडेन फैक्टर्स स्टिल थ्रेटेन्स द वर्ल्ड इकोनॉमी? 2010 में प्रकाशित हुई थी, जिसे फाईनैंशियल टाईम्स-गोल्डमैन सैक ने 2010 की अर्थ-व्यापार श्रेणी की सर्वोत्तम पुस्तक के सम्मान से नवाज़ा।\n\n4 सितम्बर 2013 को पदभार ग्रहण करने के बाद अपने प्रथम भाषण में ही राजन ने भारतीय बैंकों की नयी शाखाएँ खोलने के लिये लाईसेंस प्रणाली की समाप्ति की घोषणा कर दी।\n", "id": "220879", "title": "रघुराम राजन"}
{"url": "https://hi.wikipedia.org/wiki?curid=220880", "text": "कर्पास कीट\n\nकर्पास कीट (Cotton Boll Weevil) कपास के पौधे, फूल और ढेंढ़ को क्षति पहुँचानेवाला एक प्रकार का घुन है। यह देखने में अनाज में लगनेवाले घुन के सदृश होता है। इसके लंबाई लगभग चौथाई इंच, रंग पीला भूरा अथवा खाकी होता है जो आयुवृद्धि के साथ काल पड़ जाता है। इसका थूथन पतला और नाप में शरीर की लंबाई का आधा होता है। पंख आस पास सटे हुए और चिकने होते हैं, जिनपर शरीर के अक्ष के समांतर पतली धारियाँ होती हैं। कर्पास कीट की अंगरचना की एक विशेषता यह भी है कि इसकी ऊर्विका (फ़ीमर, Femur) में दो काँटे (स्पर, Spur) होते हैं; भीतरी काँटा बाहरी काँटे की अपेक्षा लंबा होता है और मध्य जाँघ में केवल एक ही काँटा होता है। कर्पास कीट का आदिस्थान मेक्सिको या मध्य अमरीका है।\n\nवयस्क अवस्था में यह कीट सूखी पत्तियों के नीचे, कपास के डंठलों के ढेरों के नीचे, वृक्षों की खोखली छालों तथा खलिहान आदि में शीतकाल व्यतीत करता है। कपास जब फूलने लगता है तब प्रौढ़ कीट सुरक्षास्थल से बाहर निकलते हैं और कपास की कोमल पत्तियों पर आक्रमण कर देते हैं। इन कीटों को कपास की कलियाँ बहुत प्रिय हैं। छह दिनों के बाद कर्पासकीट कपास के पुष्पों या कलियों में गड्डा बनाने लगते हैं और इन गड्ढ़ों में अंडे देते चलते हैं। प्रत्येक नारी १०० से ३०० तक अंडे दे सकती है। जब ढेंढ़ बनना आरंभ होता है तब वे ढेंढ़ (डोंड़ा) में अंडे देने लगते हैं। केवल तीन दिनों में ही अंडों से मक्षिजातक (ग्रब) अथवा डिंभ (लार्वा) निकल आते हैं। डिंभ दा सप्ताह तक कली या ढेंढ़ी से ही भोजन प्राप्त करते हैं और दो तीन बार त्वचाविसर्जन करके लगभग आधा इंच लंबे हो जाते हैं। उस समय इन कीटों को रंग श्वेत, शरीर की आकृति मुड़ी हुई तथा झुर्रीदार और मुँह तथा सिर का रंग भूरा होता है। डिंभ अपने जन्मस्थान कली या डोंड़ा (ढेंढ़ी) से बाहर नहीं आता और वहीं पर वह प्यूपा बन जाता है। प्यूपा अवस्था लगभग तीन से पाँच दिनों की होती है। तदुपरांत कीट की वयस्क अवस्था आ जाती है। वयस्क कीट नली या डोंड़ा को काटकर बाहर चले आते हैं। जन्मस्थान से बाहर निकलने के अनंतर मैथुन के तीन चार दिनों बाद ही नारी अंडे देने लगती है। इनका जीवनचक्र अधिक से अधिक १५-२५ दिनों का होता है :\nअतएव स्पष्ट है कि एक वर्ष में केवल दो या तीन से लेकर आठ या दस पीढ़ी तक ही उत्पन्न हो सकती है। कपास के पूर्णतया पक जाने पर ये कीट २० से ५० मील तक के क्षेत्र में इधर-उधर फैल जाते हैं। शीत ऋतु आने पर ये पुन: सुरक्षित स्थानों में निष्क्रियावस्था (हाइबनेंशन, hibernation) में पड़े रहने के निमित्त चले जाते हैं।\n\nकर्पास कीट की वृद्धि की सभी अवस्थाएँ कपास की कली या ढेंढ़ी (डोंड़ा) में ही होती है। परंतु वयस्क कीट भोजन ढूँढ़ते समय अपने पतले दाँतों को पौधों में चुभाकर उनका रस चूस लेता है। इसका प्रभाव यह होता कि कलियाँ मुरझा जाती और सूखकर गिर पड़ती हैं। अंडों में से उत्पन्न होनेवाले मक्षिजातक (grub) कलियों या डोड़ों (bolls) के भीतर के कोमल तंतुओं को खाते रहते हैं जिससे पुष्प मुरझा जाते हैं और यदि डोंड़ा बनता भी है तो उसमें रुई के रेशे कम होते हैं।\n\nइस हानिकारक कीट के डिंभ मुख्यत: कपास पर ही अवलंबित रहते हैं, परंतु वयस्क कीटों के संबंध में ज्ञात हुआ है कि भिंडी (Okra), गुलखैरा (Hollyhock), पटसन (Hibiscus) आद भी खाते हैं। इस कीट की एक जाति जंगली कपास खाकर भी जीवित रहती है।\n\nसाधारणतया ये कीट शती ऋतु में कम हानि पहुँचाते हैं, किंतु जब कपास पूर्णतया पक जाती है तब इनपर नियंत्रण अनिवार्य हो जाता है। सफल नियंत्रण के लिए निम्नलिखित साधनों में से किन्हीं में से किन्हीं दो या तीन का एक साथ प्रयोग करना चाहिए।\n\n\n\n\n\n", "id": "220880", "title": "कर्पास कीट"}
{"url": "https://hi.wikipedia.org/wiki?curid=220881", "text": "मुहम्मद बिन कासिम बंदरगाह\n\nमुहम्मद बिन कासिम बंदरगाह सागर अरब पर कराची से 35 किलोमीटर पूर्व की ओर स्थित है। पाकिस्तान के बाद यह पाकिस्तान की दूसरी सबसे बड़ी बंदरगाह है। यहां से वार्षिक 1.7 करोड़ टन के सामान के व्यापार है जो पाकिस्तान कुल व्यापार मात्रा का लगभग 35% है।\n\nउसे 1970 ई. के दशक में पाकिस्तान के बंदरगाह पर रिश को कम करने के उद्देश्य से निर्माण किया गया। बंदरगाह का नाम आठवीं शताब्दी के मुस्लिम विजेता मोहम्मद बिन कासिम के नाम पर रखा गया है जिन्होंने यह क्षेत्र 712 ई. में जीत कर के मुस्लिम म्मिलकत में शामिल किया था। बंदरगाह नदी सिंध के डेल्टा और पाकिस्तान इस्पात मिल् के निकट निर्माण किया गया है।\n\nस्थानीय लोग इसे आमतौर उसके उपनामपोर्ट कासिम से जानते हैं।\n", "id": "220881", "title": "मुहम्मद बिन कासिम बंदरगाह"}
