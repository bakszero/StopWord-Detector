{"url": "https://hi.wikipedia.org/wiki?curid=220772", "text": "अंधा साँप\n\nअंधा साँप देखने में केंचुए जैसा लगता है लेकिन इसका रंग अधिक गहरा होता है और सारे शरीर पर कोरछादी शक्ल बने होते हैं। इसकी लंबाई १६० और १७०० मि.मी. के बीच होती है। प्राय यह सड़े-गले कूड़े-कचरों के गड्ढों में मिलता है। इसमें विष नहीं होता। ये सर्प प्राय अंडे देने वाले होते हैं।\n\nअंधे साँप की पूँछ का सिरा कुंद होता है तथा उसके अंत में एक छोटा बिंदु सा बना रहता है। नर्म मिट्टी में तेजी से बिल बनाने की इनकी दक्षता अपूर्व होती है। इनकी चाल भी धीमी होती है। अधिकतर अंधे सांप अपनी पूँछ का काँटा गड़ाकर झटका लेते हुए आगे बढ़ते हैं। अक्सर ये अपने मुँह को खोलते और बंद करते रहते हैं जिससे ऐसा जान पड़ता है कि ये आक्रमण को आतुर हैं।\n\nइन साँपो का अहारा मुख्यत: नर्म शरीर वाले कीड़े और उनके लार्वे हैं। महेंद्र, मुखर्जी एवं दास जैसे सर्प विशेषज्ञों ने कहा है कि इन साँपों में भित्तिकास्थि युग्मित होती है और इन साँपों के सिर के ऊपर बड़े राष्ट्रमी, नासीय तथा नेत्र पूर्वी विशक्ल होते हैं। इनकी देह पर तैल ग्रंथियाँ बनी होती हैं।\n\nटिफ़लॉप्स पेड़ों की नीची जगहों में यह अक्सर पाया जाता है इसी से जंतु विज्ञान में इसका नाम टिफ़लॉप्स ब्रैमिनस पड़ा। यह साँप ऊष्ण कटिबंधीय तथा उपोष्ण कटिबंधीय प्रदेशों में भी पाया जाता है। \n\n", "id": "220772", "title": "अंधा साँप"}
{"url": "https://hi.wikipedia.org/wiki?curid=220773", "text": "अनग्रदंत\n\nअग्रदंत (ईडेंटेटा / edentata), जैसा नाम से ही स्पष्ट है, वे जंतु हैं जिनके अग्रदंत नहीं होते। हिंदी का \"अनग्रदंत' शब्द अंग्रेजी के ईडेंटेटा का समानार्थक माना गया है। अंग्रेजी के \"ईडेंटेटा' शब्द का अर्थ है \"जंतु जिनको दाँत होते ही नहीं\"। अंग्रेजी का ईडेंटेटा नाम कुवियर ने उन जरायुज, स्तनधारी जंतुओं के समुदाय को दिया था जिनके सामने के दाँत (कर्तनक दंत) अथवा जबड़े के दाँत नहीं होते। इस समुदाय के अंतर्गत दक्षिण अमरीका के चींटखोर (ऐंटईटर्स), शाखांलबी (स्लॉथ), वर्मी (आर्माडिलोज़) और पुरानी दुनिया के आर्डवार्क तथा वज्रकीट (पैंगोलिन) आते हैं। इनमें वज्रकीट तथा चींटीखोर बिलकुल दंतविहीन होते हैं। अन्यों में केवल सामने के कर्तनक दंत नहीं होते, परंतु शेष दाँत ह्रास की अवस्था में, बिना दंतवल्क (इनैमल) तथा मूल (रूट) के, होते हैं और किसी किसी में दाँतों के पतनशील पूर्वज पाए जाते हैं।\n\nस्तनधारी प्राणियों के वर्गीकरण में पहले अनग्रदंतों का एक वर्ग (ऑर्डर) माना गया था और इसके तीन उपवर्ग थे: \n\n(क) जिनार्था (Xenarthra), \n(ख) फ़ोलिंडोटा तथा \n(ग) टयूबुलीडेंटेटा, \n\nकिंतु अब ये तीनों उपवर्ग स्वयं अलग वर्ग बन गए हैं। इस प्रकार ईडेंटेटा वर्ग का पृथक्‌ अस्तित्व विलीन होकर उपर्युक्त तीन वर्गो में समाहित हो गया है।\n\nयह प्राय: दक्षिण तथा मध्य अमरीकी प्राणियों का समुदाय है, यद्यपि इसके कुछ सदस्य उत्तरी अमरीका में भी प्रवेश कर गए हैं। प्रारूपिक (टिपिकल) अमरीकी अनग्रदंत अथवा जिनार्थ्रा की विशेषता यह है कि अंतिम पृष्ठीय तथा सभी कटिकशेरूकाओं में अतिरिक्त संधिमुखिकाएँ (फ़ैसेट) अथवा असामान्य संधियाँ पाई जाती हैं। इनमें दाँत हो भी सकते हैं और नहीं भी। जब होते हैं तब कभी दाँत बराबर होते हैं अथवा एक सीमा तक विभिन्न होते है। शरीर का आवरण मोटे बालों अथवा अस्थिल पट्टियों का रूप ले लेता है अथवा छोटे या बड़े बालों का संमिश्रण होता है।\n\nयह वर्ग तीन कुलों में विभक्त है। इनमें पहला है ब्रैडीपोडिडी, जिसके उदाहरण त्रिअंगुलक शाखालंबी (स्लॉथ) तथा द्विअंगुलक शाखालंबी हैं। दूसरा है मिरमेकोफेजिडी, जिसके उदाहरण हैं बृहत्काय चींटीखोर (जाएंट ऐंटईटर्स) तथा त्रिअंगुलक चींटीखोर (थ्री टोड ऐंटईटर्स)। तीसरा है डेसीपोडाइडी, जिसके उदाहरण हैं: टेस्सास के वर्मी (आर्माडिलोज़) तथा बृहत्काय वर्मी (जाएंट आर्माडिलोज़)।\n\nशाखालंबी का सिर गोल और लघु, कान का लोर छोटा, पाँव लंबे एवं पतले होते हैं। स्तनपायी जानवरों में अन्य किसी भी समुदाय के अंग वृक्षवासी जीवन के इतने अनुकूल नहीं हैं जितने शाखालंबियों में। इनमें अग्रपाद पश्चपादों की अपेक्षा अधिक बड़े होते हैं। अँगुलियाँ लंबी, भीतर की ओर मुड़ी हुई और अंकुश सदृश होती हैं, जिनसे उनको वृक्षों पर चढ़ने तथा उनकी शाखाओं को पकड़कर लटके रहने में सुविधा होती है। त्रिअंगुलक शाखालंबी के अग्र तथा पश्च दोनों ही पादों में तीन तीन अँगुलियाँ होती हैं, किंतु द्विअंगुलक शाखालंबी के अग्रपाद में दो और पश्चपाद में तीन अँगुलियाँ होती हैं। इनकी पूँछ प्राथमिक अवस्था में अथवा अल्पविकसित होती है। इनका शरीर लंबे तथा मोटे बालों से आच्छादित रहता है। आर्द्र जलवायु के कारण इनके बालों पर एक प्रकार की हरी काई जैसी वस्तु \"ऐल्जी' उत्पन्न होती है जिससे इन जानवरों के रोम हरे प्रतीत होते हैं। इसी से जब ये जानवर हरी हरी डालियों पर लटके रहते हैं तब ऐसा भ्रम होता है कि ये उस वृक्ष की शाखा ही हैं। उस समय ध्यान से देखने पर ही इन जंतुओं का अलग अस्तित्व ज्ञान होता है।\n\nयह जंतु वृक्षों की शाखाओं पर लटका हुआ चलता है। मंदगामी होने के कारण इसे अंग्रेजी में स्लॉथ कहते हैं (स्लॉथ=आलस्य)।\n\nशाखालंबियों के शरीर की लंबाई २० इंच से २८ इंच तक और पूँछ लगभग दो इंच लंबी होती हैं। ये अपना जीवन वृक्षों पर बिताते हैं, भूमि पर उतरते नहीं; यदि कभी उतरते भी हैं तो अग्रपाद तथा पश्चपादों की लंबाई की असमता के कारण बड़ी कठिनाई से चल पाते हैं। ये बंदर की भाँति उछलकर एक पेड़ से दूसरे पेड़ पर नहीं जाते, बल्कि हवा के झोकों से झुकी डालियों को पकड़कर जाते हैं। ये अपना जीवन निर्वाह पत्तियों, कोमल टहनियों तथा फलों पर करते हैं। इनके अग्रपाद डालियों को खींचकर मुख की पहुँच के भीतर लाने में सहायक होते हैं, किंतु पत्तियों को मुख में ले जाने का काम नहीं लेते हैं। ये निशिचर, शांत प्रकृति के, अनाक्रामक एवं एकांतवासी होते हैं। इनकी मादा एक बार में प्राय: एक ही बच्चा जनती है।\n\nयह मिरमेकोफेजिडी कुल का सदस्य है। इसका थूथन नुकीला होता है, जिसके छोर पर छिद्र के सामान एक मुखद्वार होता है। आँखे छोटी तथा कान का लोर किसी में छोटा और किसी में बड़ा होता है। प्रत्येक अग्रपाद में पाँच अँगुलियाँ होती हैं। इनमें तीसरी अँगुली में प्राय: बड़ा, मुड़ा हुआ और नुकीला नख होता है, जिससे हाथ कार्यक्षम तथा निपुण खोदनेवाला अवयव सिद्ध होता है। पश्चपादों में चार पाँच छोटी बड़ी अँगुलियाँ होती हैं, जिसमें साधारण आकार के नख होते हैं। अग्रपाद की अँगुलियाँ भीतर की ओर मुड़ी होती हैं, जिससे चलते समय शरीर का भार अग्रपाद की दूसरी, तीसरी तथा चौथी अँगुलियों की ऊपरी सतह पर तथा पाँचवीं की छोर की एक गद्दी पर और पश्चपादों के पूरे पंजों पर पड़ता है। सभी चींटीखोरों में पूँछ बहुत लंबी होती है। किसी किसी की पूँछ परिग्राही होती है। शरीर लंबे बालों से आच्छादित होता है। द्विअंगुलक चींटीखोर (साइक्लोटुरस) में थूथन छोटा होता है और अग्रपाद में चार अँगुलियाँ होती हैं जिनमें केवल दूसरी तथा तीसरी में ही नख होते हैं। तीसरी का नख बड़ा होता हैं जो शाखालंबी के पैर की भाँति अंकुश सदृंश होती हैं।\n\nचींटीखोर चूहे की नाप से लेकर दो फुट की ऊँचाई तक के होते हैं और दक्षिण तथा मध्य अमरीका में नदी किनारे तथा नम स्थानों में पाए जाते हैं। इनका मुख्य भोजन दीमक है। ये वर्मी (आर्माडिलोज़) की भाँति माँद बनाकर नहीं रहते। ये स्वयं किसी पर आक्रमण नहीं करते, किंन्तु आक्रमण किए जाने पर अपनी रक्षा नखों द्वारा करते हैं। मादा एक बार में एक ही बच्चा देती है।\n\nयह डेसीपोडाइडी कुल का सदस्य है। इसका सारा शरीर हड्डी की छोटी पट्टियों से ढका रहता है इसी से इसे वर्मी कहते हैं (वम=कवच)। इसका सिर छोटा, चौड़ा तथा दबा हुआ होता है। प्रत्येक अग्रपाद में तीन से पाँच तक अँगुलियाँ होती हैं और इनमें पुष्ट नख होते हैं, जो एक प्रकार के खोदने वाले हथियार का काम देते हैं। पश्चपाद में सदा पाँच छोटी छोटी नखयुक्त अँगुलियाँ होती हैं। पूँछ प्राय: भली भाँति विकसित होती है। वर्मी का\nशरीर अस्थिल त्वचीय पाट्टियों से ढका रहता है। ये पट्टियाँ शरीर के लिए कवच का काम करती है। वर्मी (आर्माडिलोज़) में अंसफलकीय ढाल (स्कैंपुलर शील्ड) घनी संयुक्त पाट्टियों की बनी होती है और शरीर का अग्रभग पट्टियों से ढका होता है। इसके बाद अनुप्रस्थ धारियाँ होती हैं, जिनके बीच बीच में रोमयुक्त त्वचा होती है। पिछले भाग में एक पश्चश्रोणी ढाल (पेल्विक शील्ड) होती है। टोलीप्युटस जीनस में ये धारियाँ चलायमान होती हैं, जिससे यह जानवर अपने शरीर को लपेटकर गेंद जैसा बना लेता है। पूँछ भी अस्थिल पट्टियों के छल्लों से ढकी होती है और इसी प्रकार की पट्टियाँ सिर की भी रक्षा करती हैं।\n\nवर्मी लंबाई में छह इंच से लेकर तीन फुट तक होते हैं। ये सर्वभक्षी होते हैं। जड़, मूल, कीड़े, पतंगे, छिपकलियाँ तथा मृत पशुओं का मांस इत्यादि सब कुछ इनका भोज्य है। यह जीव अधिकतर निशिचर होता है। कभी कभी दिन में भी दिखाई पड़ता है। यह अनाक्रामक होता है और अन्य जंतुओं को हानि नहीं पहुँचाता; यहाँ तक कि यदि पकड़ लिया जाय तो स्वतंत्र होने के लिए प्रयत्न भी नहीं करता। इसकी रक्षा का एकमात्र साधन भूमि खोदकर छिप जाना है। पैर छोटे होते है, फिर भी यह बड़ी तेजी से दौड़ता है। यह खुले मैदानों या जंगालों में रहता है।\n\nइस वर्ग के अंतर्गत आनेवाले प्राणियों की प्रमुख विशेषता यह है कि उनके सिर, धड़ तथा पूँछ शृंगशल्कों (सींग जैसी पट्टियों) से ढके होते हैं। शल्कों के बीच में यत्र तत्र बाल पाए जाते हैं। दाँत बिलकुल ही नहीं होते। जगल चाप (जूगुलर आर्च) तथा अक्षक (क्लैविकल) भी नहीं होते। खोपड़ी लंबी और बेलनाकार होती है। नेत्रगुहीय तथा शंखक खातों (टेंपोरल फ़ोसा) के कुछ विभाजन नहीं होता। जीभ बहुत लंबी होती है।\n\nइस वर्ग के उदाहरण एशिया तथा अफ्रीका के वज्रकीट अथवा पैंगोलिन हैं। इस वर्ग में केवल एक जाति (जीनस) मेनीस है। इस जाति के अंतर्गत सात उपजातियाँ (स्पीशीज़) हैं, जिनमें से तीन उपजातियाँ बनरोहू (मेनीस पेंटाडेक्टाइला), पहाड़ी वज्रकीट अथवा लोर धारी वज्रकीट (मेनीस आरिटा) तथा मलायी वज्रकीट (मेनीस जावानिका) भारत में पाए जाते हैं।\n\nबनरोहू हिमालय प्रदेश को छोड़कर शेष भारत तथा श्रीलंका में पाया जाता है। भारत के विभिन्न प्रदशों में इनके विभिन्न नाम हैं: वज्रकीट, वज्रकपटा, सालसालू, कौली मा, बनरोहू, खेतमाछ, इत्यादि। लोरधारी वज्रकीट (मेनीस) सिक्कम और नेपाल के पूर्व हिमालय की साधारण उँचाई में, आसाम और उत्तरी भागों की पहाड़ियों से लेकर करेन्नी, दक्षिण चीन, हैनान तथा फारमोसा में पाया जाता है। मलाया का वज्रकीट मलाया के पूर्ववर्ती देशों से लेकर सिलेबीज़ तक, कोचीन चीन, कंबोडिया के दक्षिण, सिलहट और टिपरा के पश्चिम में पाया जाता है।\n\nसभी वज्रकीट दंतविहीन होते हैं और अन्य स्तनधारियों से भिन्न, बड़ी छिपकली की भाँति दिखाई देते हैं। लगभग ये सभी बिना कानवाले तथा लंबी पूँछवाले होते हैं। पूँछ जड़ में मोटी होती है। केवल पेट तथा शाखांगों (हाथ, पाँव, कान नाक इत्यादि) के अतिरिक्त संपूर्ण शरीर शल्कों से आच्छादित होता है। शल्कों के बीच बीच में कुछ मोटे बाल भी होते हैं। पूँछ का तल भाग भी शल्कों से ढका होता है। सिर छोटा और नुकीला, थूथुन संकीर्ण तथा मुखविवर छोटा होता है। जिह्वा लंबी, दूर तक बाहर निकलनेवाली तथा कृमि सदृश होती है। आमाशय चिड़ियों के पेषणी (गिज़र्ड) भाँति पेशीय होता है। शाखांग छोटे तथा पुष्ट होते हैं। प्रत्येक पैर में पाँच अँगुलियाँ होती हैं, जिनमें पुष्ट नख लगे होते हैं। अग्रपादों के नख पश्चपादों की अपेक्षा बड़े होते हैं। सभी पादों के मध्य नख बहुत बड़े होते हैं। अग्रपादों के नख विशेष रूप से मिट्टी खोदने के उपयुक्त बने होते हैं। चलने से उनकी नोक कुंठित न हो जाय, इसलिए वे भीतर की ओर मुड़े होते हैं। उनकी ऊपरी सतह ही धरातल को स्पर्श करती हे, क्योंकि ये जंतु हथेली के बल नहीं चलते, बल्कि चलते समय शरीर का भार चौथी तथा पाँचवीं अँगुलियों की बाह्य तथा ऊपरी सतह पर डालते हैं। पश्चपाद साधारण: पंजे के बल चलनेवाले होते हैं। चलते समय ये जानवर तलवे के बल पग रखते हैं और उस समय इनकी पीठ धनुषाकर हो जाती है।\n\nजब कभी वज्रकीट (पैंगोलिन) पर किसी प्रकार का आक्रमण होता है तो वह अपने शरीर को लपेटकर गेंद के आकार का हो जाता है और शरीर पर लगे, एक के ऊपर एक चढ़े शल्कों के कोर आक्रमण से रक्षा करने तथा स्वयं प्रहार करने के काम आते हैं। यह जीव मंद गति से किंतु परिपुष्ट माँद निर्मित करता है। चींटियों तथा दीमकों के घरों को खोदकर यह अपनी लार से तर, चिकनी, लसीली और बड़ी जीभ की सहायता से उन क्षुद्र जंतुओं को खा जाता है। वज्रकीट के आमाशयों में प्राय: पत्थर के टुकड़े पाए गए हैं। ये पत्थर या तो चिड़ियों\nकी भाँति पाचन के हेतु निगले जाते हैं अथवा कीटभोजन के साथ संयोगवश निगल लिए जाते हैं। नियमत: वज्रकीट निशिचर होता है और दिन में या तो चट्टानों की दरारों में अथवा स्वयंनिर्मित माँदों में छिपा रहता है। यह एकपत्नीधारी होता है। और इसकी मादा एक बार में केवल एक या दो बच्चे ही पैदा करती है।\n\nवज्रकीट को कारावास (बंदी अवस्था) भी पाला जा सकता है और यह शीघ्र पालतू भी हो जाता है, किंतु इसे भोजन खिलाना कठिन होता है। इसमें अपने शरीर को झुका रखकर पिछले पैरों पर खड़े होने की विचित्र आदत होती है।\nइस वर्ग के अंतर्गत दक्षिण अफ्रीका का भूशूकर (आर्डवार्क या ऑरिक्टिरोपस) आता है। भूशूकर का शरीर मोटी खाल से ढका होता है, परन्तु सिर और थूथन इस प्रकार मिले होते हैं कि पता नहीं चलता, कहाँ सिर का अंत और थूथन का आंरभ है। मुख छोटा और जीभ लंबी होती है। मुख में खूँटी के समान चार या पाँच दाँत होते हैं, जिनकी बनावट विचित्र होती है। दाँतों में दंतवलक नहीं होता, सोवैडेंटीन होता है, जिस पर एक प्रकार के सीमेंट का आवरण होता है। बैसोडेंटीन की मज्जागुहा (पल्प कैविटी) नालिकाओं द्वारा छिद्रित होती है, जिसके कारण इस वर्ग का नाम नलीदार दंतधारी (टयूबुलीडेंटाटा) पड़ा है।\n\nभूशूकर के अग्रपाद छोटे तथा मजबूत होते हैं और प्रत्येक में चार अँगुलियाँ होती हैं। चलते समय इनकी हथेलियाँ और पैर के तलवे पृथ्वी को स्पर्श करते हैं। पश्चपादों में पाँच अँगुलियाँ होती हैं। लंबाई में ये जीव छह फुट तक पहुँच जाते हैं।\n", "id": "220773", "title": "अनग्रदंत"}
{"url": "https://hi.wikipedia.org/wiki?curid=220781", "text": "जौहर\n\nजौहर पुराने समय में भारत में राजपूत स्त्रियों द्वारा की जाने वाली क्रिया थी। जब युद्ध में हार निश्चित हो जाती थी तो पुरुष मृत्युपर्यन्त युद्ध हेतु तैयार होकर वीरगति प्राप्त करने निकल जाते थे तथा स्त्रियाँ जौहर कर लेती थीं अर्थात जौहर कुंड में आग लगाकर खुद भी उसमें कूद जाती थी। जौहर कर लेने का कारण युद्ध में हार होने पर शत्रु राजा द्वारा हरण किये जाने का भय होता था।\n\nजौहर क्रिया में राजपूत स्त्रियाँ जौहर कुंड को आग लगाकर उसमें स्वयं का बलिदान कर देती थी। जौहर क्रिया की सबसे अधिक घटनायें भारत पर मुगल आदि बाहरी आक्रमणकारियों के समय हुयी। ये मुस्लिम आक्रमणकारी हमला कर हराने के पश्चात स्त्रियों को लूट कर उनका शीलभंग करते थे। इसलिये स्त्रियाँ हार निश्चित होने पर जौहर ले लेती थी। इतिहास में जौहर के अनेक उदाहरण मिलते हैं।\n\nहिन्दी के ओजस्वी कवि श्यामनारायण पाण्डेय ने अपना प्रसिद्ध महाकाव्य जौहर चित्तौड की महारानी पद्मिनी के वीरांगना चरित्र को चित्रित करने के उद्देश्य को लेकर ही लिखा था।.राजस्थान की जौहर परम्परा पर आधारित उनका यह महाकाव्य हिन्दी जगत में काफी चर्चित रहा।\n", "id": "220781", "title": "जौहर"}
{"url": "https://hi.wikipedia.org/wiki?curid=220783", "text": "कालिदास सम्मान\n\nकालिदास सम्मान भारत के मध्य प्रदेश की सरकार द्वारा दिया जाने वाला प्रतिष्ठित कला सम्मान है। इसकी स्थापना सन् १९८० में की गयी थी।\n", "id": "220783", "title": "कालिदास सम्मान"}
{"url": "https://hi.wikipedia.org/wiki?curid=220784", "text": "कुलदीप नैयर\n\nकुलदीप नैयर भारत के प्रसिद्ध लेखक एवं पत्रकार हैं।\n\nजन्म : 14 अगस्त 1924, सियालकोट (अब पाकिस्तान) शिक्षा : स्कूली शिक्षा सियालकोट में। विधि की डिग्री लाहौर से। यू॰एस॰ए॰ से पत्रकारिता की डिग्री ली। दर्शनशास्त्र में पी॰एच॰डी॰। कार्य अनुभव: भारत सरकार के प्रेस सूचना अधिकारी के पद पर कई वर्षों तक कार्य करने के बाद वे यू॰एन॰आई॰, पी॰आई॰बी॰, ‘द स्टैट्समैन', ‘इण्डियन एक्सप्रेस' के साथ लम्बे समय तक जुड़े रहे। वे पच्चीस वर्षों तक ‘द टाइम्स' लन्दन के संवाददाता भी रहे। \n\n‘बिटवीन द लाइन्स', ‘डिस्टेण्ट नेवर : ए टेल ऑफ द सब काॅनण्टीनेण्ट', ‘इण्डिया आफ्टर नेहरू', ‘वाल एट वाघा, इण्डिया पाकिस्तान रिलेशनशिप', ‘इण्डिया हाउस', ‘स्कूप' (सभी अंग्रेज़ी में)। ‘द डे लुक्स ओल्ड' के नाम से प्रकाशित कुलदीप नैयर की आत्मकथा भी काफी चर्चित रही है। सन् 1985 से उनके द्वारा लिखे गये सिण्डिकेट कॉलम विश्व के अस्सी से ज्यादा पत्र-पत्रिकाओं में प्रकाशित होते रहे हैं। \n\nकुलदीप नैयर पर छद्म धर्मनिपेक्ष होने के साथ साथ हिंदू विरोधी होने के का भी आरोप समय समय पर लगता रहता है। नैयर ने तो यहाँ तक कहा डाला की प्रधानमंत्री वाजपेयी को कानून बनाना चाहिए जो किसी राष्ट्रीय स्वयं सेवक को उच्च पद के लिए अयोग्य बनाये। \n\nएक प्रतिष्ठित राष्ट्रीय दैनिक में अन्ना हजारे के अन्दोलन के लिए नैयर ने यह कहा की इस आन्दोलन को अनशन से अलग रखते तो अच्छा होता और इसका ठीकरा उन्होंने टीम अन्ना के सदस्यों \nपर फोड़ा। उन्होंने कहा कि ये लोग ध्यान खींचने के लिए इस नाटकीय कदम को उठाना चाहते थे विदित रहे कि अन्ना ने स्वयं ही यह स्वीकारा था कि अनशन करना उनकी स्वयं की इच्छा थी, न कि किसी और की। अन्ना यह कह चुके हैं कि वे कोई बच्चे नहीं हैं। वे वही कार्य करते हैं जिसकी गवाही उनकी आत्मा देती है।\n\nनॉर्थवेस्ट यूनिवर्सिटी द्वारा ‘एल्यूमिनी मेरिट अवार्ड' (1999)। सन् 1990 में ब्रिटेन के उच्चायुक्त नियुक्त किये गये। सन् 1996 में भारत की तरफ से संयुक्त राष्ट्र संघ को भेजे गये प्रतिनिधि मण्डल के सदस्य भी रहे। अगस्त, 1997 में राज्यसभा के मनोनीत सदस्य के रूप में निर्वाचित हुए।\n\nसरहद संस्था की अोर से दिया जाने वाला संत नामदेव राष्ट्रीय पुरस्कार 2014 ज्येष्ठ पत्रकार कुलदीप नैय्यर को मिला है। इससे पहले ये पुरस्कार विजयकुमार चोपडा, एस॰ एस॰ विर्क, गुलजार, यश चोपड़ा, माँटेक सिंह अहलुवालिया, जतिंदर पन्नू, सत्यपाल सिंह, के॰ पी॰ एस॰ गिल को दिया गया है।\n\n23 नवम्बर, 2015 को वरिष्ठ पत्रकार एवं लेखक कुलदीप नैयर को पत्रकारिता में आजीवन उपलब्धि के लिए रामनाथ गोयनका स्मृ़ति पुरस्कार से सम्मानित किया गया। उन्हें यह पुरस्कार दिल्ली में आयोजित पुरस्कार वितरण समारोह में केद्रीय मंत्री अरुण जेटली ने प्रदान किया।\n\n", "id": "220784", "title": "कुलदीप नैयर"}
{"url": "https://hi.wikipedia.org/wiki?curid=220785", "text": "कोर्लिपर बालगंगाधर तिलक\n\nके. बी. तिलक हिंदी फिल्मों के साथ ही तेलुगु और मराठी पिल्मों के प्रसिद्ध निर्माता-निर्देशक और भारतीय स्वतंत्रता सेनानी थे। \n\nउनका जन्म 14 जनवरी 1926 में हुआ था। उनकी कोई संतान नहीं थी। उन्होंने अपने भतीजे को गोद लिया था। 23 सितंबर 2010 को हैदराबाद के एक अस्पताल में 84 वर्ष की अवस्था में उनका निधन हो गया।\n\nउन्होंने हिन्दी के अलावा तेलुगू, तमिल और मराठी में भी अनेक यादगार चलचित्र बनाया। \nवे प्रगतिशील विचारों के धनी थे। अपने चलचित्रों में उन्होंने सामाजिक समस्याओं का प्रभावी चित्रण किया है।\nउन्हें आंध्र प्रदेश सरकार ने बी.एन. रेड्डी अवॉर्ड से सम्मानित किया था।\n\n", "id": "220785", "title": "कोर्लिपर बालगंगाधर तिलक"}
{"url": "https://hi.wikipedia.org/wiki?curid=220789", "text": "नमस्ते सदा वत्सले\n\nनमस्ते सदा वत्सले राष्ट्रीय स्वयंसेवक संघ की प्रार्थना है। सम्पूर्ण प्रार्थना संस्कृत में है केवल इसकी अन्तिम पंक्ति (भारत माता की जय!) हिन्दी में है।\n\nइस प्रार्थना की रचना नरहरि नारायण भिड़े ने फरवरी १९३९ में की थी। इसे सर्वप्रथम २३ अप्रैल १९४० को पुणे के संघ शिक्षा वर्ग में गाया गया था। यादव राव जोशी ने इसे सुर प्रदान किया था।\n\nलड़कियों/स्त्रियों की शाखा राष्ट्र सेविका समिति और विदेशों में लगने वाली हिन्दू स्वयंसेवक संघ की प्रार्थना अलग है। संघ की शाखा या अन्य कार्यक्रमों में इस प्रार्थना को अनिवार्यतः गाया जाता है और ध्वज के सम्मुख नमन किया जाता है।\n\nनमस्ते सदा वत्सले मातृभूमे \nत्वया हिन्दुभूमे सुखं वर्धितोऽहम्। \nमहामङ्गले पुण्यभूमे त्वदर्थे \nपतत्वेष कायो नमस्ते नमस्ते॥१॥ \n\nप्रभो शक्तिमन् हिन्दुराष्ट्राङ्गभूता \nइमे सादरं त्वां नमामो वयम् \nत्वदीयाय कार्याय बद्धा कटीयम् \nशुभामाशिषं देहि तत्पूर्तये। \n\nअजय्यां च विश्वस्य देहीश शक्तिम् \nसुशीलं जगद् येन नम्रं भवेत् \nश्रुतं चैव यत् कण्टकाकीर्णमार्गम् \nस्वयं स्वीकृतं नः सुगङ्कारयेत्॥२॥ \n\nसमुत्कर्ष निःश्रेयसस्यैकमुग्रम् \nपरं साधनं नाम वीरव्रतम् \nतदन्तः स्फुरत्वक्षया ध्येयनिष्ठा \nहृदन्तः प्रजागर्तु तीव्राऽनिशम्। \n\nविजेत्री च नः संहता कार्यशक्तिर् \nविधायास्य धर्मस्य संरक्षणम् \nपरं वैभवं नेतुमेतत् स्वराष्ट्रम् \nसमर्था भवत्वाशिषा ते भृशम्॥३॥ \n\n॥भारत माता की जय॥\n\nनमस्ते सदा वत्सले मातृभूमे, त्वया हिन्दुभूमे सुखं वर्धितोऽहम्।\n\nहे प्यार करने वाली मातृभूमि! मैं तुझे सदा (सदैव) नमस्कार करता हूँ। तूने मेरा सुख से पालन-पोषण किया है। \n\nमहामङ्गले पुण्यभूमे त्वदर्थे, पतत्वेष कायो नमस्ते नमस्ते॥ १॥\n\nहे महामंगलमयी पुण्यभूमि! तेरे ही कार्य में मेरा यह शरीर अर्पण हो। मैं तुझे बारम्बार नमस्कार करता हूँ।\n\nप्रभो शक्तिमन् हिन्दुराष्ट्राङ्गभूता, इमे सादरं त्वाम नमामो वयम् \nत्वदीयाय कार्याय बध्दा कटीयं, शुभामाशिषम देहि तत्पूर्तये।\n\nहे सर्वशक्तिशाली परमेश्वर! हम हिन्दूराष्ट्र के अंगभूत तुझे आदरसहित प्रणाम करते है। तेरे ही कार्य के लिए हमने अपनी कमर कसी है। उसकी पूर्ति के लिए हमें अपना शुभाशीर्वाद दे।\n\nअजय्यां च विश्वस्य देहीश शक्तिम, सुशीलं जगद्येन नम्रं भवेत्, \nश्रुतं चैव यत्कण्टकाकीर्ण मार्गं, स्वयं स्वीकृतं नः सुगं कारयेत्॥ २॥\n\nहे प्रभु! हमें ऐसी शक्ति दे, जिसे विश्व में कभी कोई चुनौती न दे सके, ऐसा शुद्ध चारित्र्य दे जिसके समक्ष सम्पूर्ण विश्व नतमस्तक हो जाये ऐसा ज्ञान दे कि स्वयं के द्वारा स्वीकृत किया गया यह कंटकाकीर्ण मार्ग सुगम हो जाये। \n\nसमुत्कर्षनिःश्रेयसस्यैकमुग्रं, परं साधनं नाम वीरव्रतम् \nतदन्तः स्फुरत्वक्षया ध्येयनिष्ठा, हृदन्तः प्रजागर्तु तीव्राऽनिशम्।\n\nउग्र वीरव्रती की भावना हम में उत्स्फूर्त होती रहे जो उच्चतम आध्यात्मिक सुख एवं महानतम ऐहिक समृद्धि प्राप्त करने का एकमेव श्रेष्ठतम साधन है। तीव्र एवं अखंड ध्येयनिष्ठा हमारे अंतःकरणों में सदैव जागती रहे।\n\nविजेत्री च नः संहता कार्यशक्तिर्, विधायास्य धर्मस्य संरक्षणम्। \nपरं वैभवं नेतुमेतत् स्वराष्ट्रं, समर्था भवत्वाशिषा ते भृशम्॥ ३॥\n॥ भारत माता की जय॥\n\nतेरी कृपा से हमारी यह विजयशालिनी संघठित कार्यशक्ति हमारे धर्म का सरंक्षण कर इस राष्ट्र को वैभव के उच्चतम शिखर पर पहुँचाने में समर्थ हो। भारत माता की जय।\n\n\n", "id": "220789", "title": "नमस्ते सदा वत्सले"}
{"url": "https://hi.wikipedia.org/wiki?curid=220791", "text": "गोरखा (बहुविकल्प)\n\nगोरखा का मतलब हो सकता है:\n\n\n\n", "id": "220791", "title": "गोरखा (बहुविकल्प)"}
{"url": "https://hi.wikipedia.org/wiki?curid=220793", "text": "अल्बुला गिरिपथ\n\nअल्बुला, स्विट्जरलैंड के ग्रिसन नामक पहाड़ी भाग का एक प्रसिद्ध गिरिपथ है। उत्तर से एनगाडाइन नदी के उत्तरी भाग में पहुँचने के लिए यही मुख्य मार्ग है। इसके उच्चतम भाग की ऊँचाई समुद्रतल से ७,५९५ फुट है। इस कारण पहले ७,५०४ फुट पर स्थित जूलियर गिरिपथ अधिक सुगम तथा सरल पड़ता था और उसका महत्व बहुत दिनों तक अल्बुला गिरिपथ से अधिक था। १३वीं शताब्दी से ही अब्बुला गिरिपथ चालू हो गया था, परंतु १८६५ ई. में इसमें घोड़ागाड़ी जाने के लिए रास्ता बनाया गया और १९०३ ई. में इसमें रेलमार्ग बना। तब इसका महत्व कई गुना बढ़ गया। इस गिरिपथ द्वारा राईन तथा हिंटर राईन उपत्यकाओं की सबसे सीधी सड़क बन गई है।\n\nअल्बुला गिरिपथ के भीतर से जानेवाला रेलपथ कोयर नगर से रोचिनाऊ नगर तक राइन नदी के साथ-साथ चलता है और फिर हिटर राइन से होते हुए थूसिस तक पहुँचता है। इसके बाद शिन खड्ड के अंदर यह अल्बुला नामक पहाड़ी नदी को काटता हुआ टिफेन कास्टेल तक आता है। इस जगह से दक्षिण की ओर जूलियर पथ को छोड़कर अल्बुला नदी के साथ चलना शुरू करता है तथा आगे चलकर एक सुरंग से गुजरता है जिसका प्रवेशपथ ५,८७९ फुट पर और सर्वोच्च भाग ५,९८७ फुट पर स्थित है। यह सुरंग गिरिपथ के ठीक नीचे काटी गई है। रेलमार्ग इसके अंदर से निकलकर बीवर घाटी पर पहुँचता है तथा एनगाडाइन नदी की घाटी के ऊपरी भाग पर उतर आता है। इस गिरिपथ के कारण सेंट मोरीट्स से कोयर का रास्ता छोटा होकर केवल ५६ मील का रह गया।\n\n", "id": "220793", "title": "अल्बुला गिरिपथ"}
{"url": "https://hi.wikipedia.org/wiki?curid=220794", "text": "कारा सागर\n\nआर्कटिक महासागर का एक भाग, कारा सागर (रूसी: море Карское) साइबेरिया के उत्तर में स्थित है। पश्चिम में इसे बेरिंट सागर से कारा जलडमरूमध्य और नोवाया ज़ेमल्या तथा पूर्व में, लाप्टेव सागर से इसे सेवेर्नाया ज़ेमल्या अलग करते हैं।\n\nकारा सागर की भौगोलिक उत्तरी सीमा का निर्धारण कोलसाट अंतरीप, ग्राहम बेल द्वीप, फ्रांज जोसेफ भूमि से लेकर आर्कटिक अंतरीप (आर्कटिक केप) जो कि सेवेर्नाया ज़ेमल्या का सबसे उत्तरी सिरा है, से गुजरती रेखा के द्वारा होता है।\nकारा सागर की लंबाई 1450 किलोमीटर, चौड़ाई लगभग 970 किलोमीटर, क्षेत्रफल 880000 किमी² तथा औसत गहराई लगभग 110 मीटर (360 फीट) है।\n\nकारा सागर, बेरिंट सागर जो कि अन्ध महासागर की अपेक्षाकृत गर्म जलधाराओं को ग्रहण करता है, की तुलना में अधिक ठंडा है और वर्ष में नौ महीने से अधिक समय तक जमा रहता है। \n\nकारा सागर में ओब, येनिसेय, प्यासिना और टैमिरा नदियां विसर्जित होती हैं और इनके मीठे पानी के कारण इसकी लवणता बदलती रहती है।\nइसके मुख्य बंदरगाह नोवी और डिकसोन हैं और यह मछली पकड़ने का प्रमुख स्थल है, बावजूद इसके की वर्ष के सिर्फ दो महीने ही इस गतिविधि के लिए उपयुक्त होते हैं, क्योंकि बाकी समय यह जमा रहता है। पश्चिम साइबेरियाई तेल बेसिन के विस्तार के तौर पर यहाँ पेट्रोलियम और प्राकृतिक गैस के भंडारों को खोजा गया है पर अभी तक इनका दोहन शुरु नहीं हुआ है।\nआर्किटिक महासागर को दुनिया का ‘एसी’ कहा जाता है, ये महासागर दुनिया की हिफाजत करता है। लेकिन आर्किटिक महासागर की बर्फ की मोटी चादर के नीचे दबी है एक न्‍यूक्लियर पनडुब्‍बी। इस पनडुब्‍बी में परमाणु बम के बराबर रेडियो एक्टिव पदार्थ है और ये पदार्थ समुद्र के पानी में घुलता जा रहा है। यकीन मानिए ये खतरा किसी एटम बम से कम नहीं है।\n", "id": "220794", "title": "कारा सागर"}
{"url": "https://hi.wikipedia.org/wiki?curid=220795", "text": "पिपरौली बाजार\n\nपिपरौली बाजार गोरखपुर\nपिपरौली बाजार गोरखपुर जिले का पहला बिकास खण्ड है इसके अन्तरगत लगभग 76 गाँव आता है यह कस्बा गोरखपुर शहर लगभग 14 KM पश्चिम मे स्थित है पिपरौली बाजार एक ब्यवसायी केन्द्र के साथ ऐतिहासिक स्थल भी है जो कि अब गिडा के कारण indstrial भी हो गया है पिपरौली मे हिन्दू और मुस्लिम आबादी लगभग बराबर ही है। यहाँ के मुस्लिम लोगो का प्रमुख ब्यवसाय रेडिमेड कपड़ो का सिलाई करवाना है पहले ये लोग हथकरघा का काम करते थे। और ये लोग दुबई और खाड़ी देशो मे भी रहते है। पिपरौली बाजार मे 4 मस्जिद अलग-2 मुहल्लो मे स्थित है। \nपिपरौली बाजार मे बैश्य समुदाय के लोग कारोबार करते है जिनमे बर्तन तथा कपड़ो का ब्यवसाय प्रमुख है। यहाँ पर बर्तन के प्रमुख ब्यवसायी स्व॰श्री मनोहर लाल निगम थे लेकिन इस समय कई ब्यापारी है। पिपरौली बाजार का बर्तन पुर्वाचँल कई जिलो मे जाता है", "id": "220795", "title": "पिपरौली बाजार"}
{"url": "https://hi.wikipedia.org/wiki?curid=220797", "text": "वर्ष कुण्डली\n\nवर्ष कुण्डली का निर्माण सूर्य की स्थिति के आधार पर किया जाता है। जन्म के समय सूर्य जिस राशि, अंश, कला और विकला पर स्थित होता है, उसी राशि, अंश, कला और विकला पर जब सूर्य प्रति वर्ष आएगा तब उस समय की वर्ष प्रवेश कुण्डली बनती है। यह आवश्यक नहीं है कि जिस समय व्यक्ति का जन्म होता है उसी समय वर्ष कुण्डली का निर्माण हो. वर्ष कुण्डली के निर्माण में जन्म दिन से एक दिन पहले या एक दिन बाद की वर्ष कुण्डली बन सकती है।\n", "id": "220797", "title": "वर्ष कुण्डली"}
{"url": "https://hi.wikipedia.org/wiki?curid=220798", "text": "वर्ष फल\n\nवर्ष फल पद्धति अपने आप में एक महत्वपूर्ण पद्धति है। वर्ष फल के द्वारा हम एक वर्ष में होने वाली घटनाओं का अनुमान लगा सकते हैं।\n\nवर्ष फल कुण्डली में ग्रहों की आपसी दृष्टियाँ पराशरी दृष्टि से भिन्न होती हैं। यहाँ हम ताजिक दृष्टियों का प्रयोग करते हैं। वर्ष कुण्डली में 3,5,9,11 भावों में स्थित ग्रहों की आपसी दृष्टि मित्र दृष्टि कहलाती है। 2,6,8,12 भावों में स्थित ग्रहों की आपसी दृष्टि सम दृष्टि कहलाती है। 1,4,7,10 भावों में स्थित ग्रहों की आपसी दृष्टि शत्रु दृष्टि कहलाती है।\n\nवर्ष फल में ताजिक योगों का बहुत ज्यादा महत्व है। यह ताजिक योग शुभ और अशुभ दोनों प्रकार से बनते हैं। योग तो बहुत से हैं लेकिन सोलह योगों का महत्व अधिक है। जो निम्न लिखित हैं -\n\n\nवर्ष कुण्डली में मुन्था का भी महत्व काफी है। मुन्था को हम ग्रह के जैसे मानते हैं। वर्ष कुण्डली में जिस भाव में मुन्था स्थित होती है उस भाव तथा भाव के स्वामी कि स्थिति को देखा जाता है। बली हैं या निर्बल है। 4,6,7,8,12 भाव में मुन्था का स्थित होना शुभ नहीं माना जाता है। इसी प्रकार हम वर्ष कुण्डली में वर्षेश तथा पंचाधिकारियों की स्थिति को भी देकहते हैं। वर्षेश की स्थिति कुण्डली में यदि कमजोर है तो शुभ नहीं है। इनके अलावा त्रिपताकी चक्र का निर्माण भी किया जाता है। इसके आधार पर भी वर्ष कुण्डली का फलित किया जाता है। वर्ष कुण्डली में सहम का भी महत्व है। यदि अच्छे सहम बन रहें हैं तो फल अच्छे मिल सकते हैं।\n\nवर्ष कुण्डली में तीन प्रकार की दशाओं का प्रयोग किया जाता है। प्रथम दशा विंशोत्तरी मुद्दा दशा है। द्वितीय दशा विंशोत्तरी योगिनी दशा है। तृ्तीय दशा सबसे महत्वपूर्ण दशा है जो पात्यायनी दशा कहलाती है। मुद्दा दशा और योगिनी दशा की गणना पराशरी गणना के जैसी है लेकिन पात्यायनी दशा की गणना इनसे भिन्न है, इस दशा में वर्ष कुण्डली में ग्रहों के भोगांश के आधार पर दशा क्रम निश्चित किया जाता है।\n\nवर्ष कुण्डली में विंशोपक बल या विश्व बल की गणना का भी महत्व होता है। यह बल राहु/केतु को छोड़कर सात ग्रहों पर आधारित होता है। इस बल को हम गणितीय विधि से निकालते हैं। इस बल के अधिकतम अंक 20 होते हैं। जिस ग्रह के 15 से 20 के मध्य बल है वह बहुत बली हो जाता है। जो ग्रह 10 से 15 के मध्य बल पाता है वह बली होता है। जो 5 से 10 के मध्य बल पाता है वह ग्रह निर्बल होता है। 5 से नीचे बल प्राप्त करने वाला बहुत अधिक कमजोर होता है।\n\nउपरोक्त नियमों के आधार पर वर्ष वर्ष कुण्डली का निर्माण होता है। वर्ष फल कुण्डली का अपना स्वतंत्र रूप से कोई महत्व नहीं है। यदि व्यक्ति की जन्म कुण्डली में कोई अच्छा योग नहीं है और वर्ष कुण्डली उस वर्ष में अच्छे योग दिखा रही है तो वर्ष कुण्डली के अच्छे फलों का कोई महत्व नहीं होगा।\n\nआनलाइन वर्षफल\n", "id": "220798", "title": "वर्ष फल"}
{"url": "https://hi.wikipedia.org/wiki?curid=220800", "text": "अनुहरण\n\nअनुहरण (मिमिकरी / mimicry) उस बाहरी समानता को कहते हैं जो कुछ जीवों तथा अन्य जीवों या आसपास की प्राकृतिक वस्तुओं के बीच पाई जाती है, जिससे जीव को छिपने में सुगमता, सुरक्षा अथवा अन्य कोई लाभ प्राप्त होता है। ऐसा बहुधा पाया जाता है कि कोई जंतु किसी प्राकृतिक वस्तु के इतना सदृश होता है कि भ्रम से वह वही वस्तु समझ लिया जाता है। भ्रम के कारण उस जंतु की अपने शुत्रओं से रक्षा हो जाती है। इस प्रकार के रक्षक सादृश्य के अनेक उदाहरण मिलते हैं। इसमें मुख्य भाव निगोपन का होता है। एक जंतु अपने पर्यावरण (एनवायरनमेंट) के सदृश होने के कारण छिप जाता है। गुप्तपाषाण (क्रिष्टोलिथोड्स) जति का केकड़ा ऐसा चिकना, चमकीला, गोल तथा श्वेत होता है कि उसका प्रभेद समुद्र के किनारे के स्फटिक के रोड़ों से, जिनके बीच वह पाया जाता है, नहीं किया जा सकता। ज्यामितीय शलभ (जिऑमेट्रिकल माथ्स) इल्लियों (कैटरपिलरों) का रूपरंग उन पौधों की शाखाओं और पल्लवों के सदृश होता है, जिनपर वे रहते हैं। \n\nडंठल की आकृति की होने के कारण बहुधा इसके शत्रु धोखे में पड़े रहते हैं।\n\nयह सादृश्य इस सीमा तक पहुँच जाता है कि मनुष्य की आँखों को भी भ्रम हो जाता है। रक्षक सादृश्य छझिन नामक प्राणियों में प्रचुरता से पाया जाता है। ये इतने हरे और पर्णसदृश होते हैं कि पत्तियों के बीच वे पहचाने नहीं जा सकते। इसका एक सुंदर उदाहरण पत्रकीट (फ़िलियम, वाकिंग लीफ़) है। इसी प्रकार अनेक तितलियाँ भी पत्तों के सदृश होती हैं। पर्णचित्र पतंग (कैलिमा पैरालेक्टा) एक भारतीय तितली है। जब यह कहीं बैठती है और अपने परों को मोड़ लेती है, तो उसका एक सूखा पता जैसा मालूम होता है। इतना ही नहीं, प्रत्येक पर के ऊपर (तितली के बैठने पर परों की मुड़ी हुई अवस्था में) एक मुख्य शिरा (वेन) दिखाई पड़ती है जिससे कई एक पार्श्वीय लघु शिराएँ निकलती हैं। यह पतों की मध्यनाड़ी तथा पार्श्वीय लघुनाड़ियों के सदृश होते हैं। परों पर एक काला धब्बा भी होता है, जो किसी कृमि के खाने से बना हुआ छिद्र जान पड़ता है। कुछ भूरे रंग और भी धब्बे होते हैं जिनसे पत्ती के उपक्षय होता है।\n\nपत्ती की आकृति की होने के कारण इसकी जान बहुधा बच जाती है।\n\nउपरिलिखित उदाहरणों में निगोपन का उद्देश्य शत्रुओं से बचने अर्थात्‌ रक्षा का है। किंतु निगोपन का प्रयोजन आक्रमण भी होता है। ऐसे अभ्याक्रामी सादृश्य के उदाहरण मांसाहरी जंतुओं में मिलते हैं। कुछ मांसाहरी जंतु अपने पर्यावरण के सदृश होने के कारण पार्श्वभूमि में लुप्त हो जाते हैं और इस कारण आने भक्ष्य जंतुओं को दिखाई नहीं पड़ते। कई एक मकड़े ऐसे होते हैं जो फूलों पर रहते हैं और जिनके शरीर का रंग फूलों के रंग से इतना मिलता-जुलता हैं, कि वे उनके मध्य बड़ी सुगमता से लुप्त हो जाते हैं। वे कीट जो उन पुष्पों पर जाते हैं, इन मकड़ों को पहचान नहीं पाते और इनके भोज्य बन जाते हैं।\n\nप्राकृतिक वस्तुओं, जैसे जड़ों तथा पत्तों, से जंतुओं के सादृश्य को भी कुछ प्राणिविज्ञ अनुहरण ही समझते हैं, किंतु अधिकांश जीववैज्ञानिक अनुहरण को एक पृथक्‌ घटना समझते हैं। वे किसी जंतुजाति के कुछ सदस्यों के एक भिन्न जंतु जाति के सदृश होने को ही अनुहरण कहते हैं। कई एक ऐसे जंतु जो खाने में अरुचिकर अथवा विषैले होते हैं और छेड़ने पर हानिकारक हो सकते हैं, चटक रंग के होते हैं तथा उनके शरीर पर विशेष चिह्न रहते हैं। इसलिए उनके शत्रु उनको तुरंत पहचान लेते हैं और उन्हें नहीं छेड़ते। कुछ ऐसे जंतु, जिनके पास रक्षा का कोई विशेष साधन नहीं होता। इन हानिकारक और अभ्याक्रामी जंतुओं के समान ही चटक रंग के होते हैं तथा उनके शरीर पर भी वैसे ही चिह्न होते हैं और धोखे में उनसे भी शत्रु भागते हैं : उदाहरण:, कई एक अहानिकर जाति के सर्प प्रवालसर्पों (कोरल स्नेक्स) की भाँति रंजित तथा चिह्नित होते हैं; इसी प्रकार कुछ अहानिकर भृंग (बीटल) देखने में बुरे (ततैया, वास्प) के सदृश होते हैं और कुछ शलभ मधुमक्खी के सदृश होते हैं और इस प्रकार उनके शत्रु उन्हें नहीं पकड़ते।\n\nअरुचिकर और विषैले जंतुओं के शरीर पर के चिह्न तथा रंगों की शैली और उनके चटक रंग का उद्देश्य चेतावनी देना है। उनके शत्रु कुछ अनुभव के पश्चात्‌ उनपर आक्रमण करना छोड़ देते हैं। अन्य जातियों के सदस्य जो ऐसी हानिकर जातियों के रंग रूप की नकल करते हैं, हानिकर समझकर छोड़ दिए जाते हैं। इससे स्पष्ट है कि अनुहरण और रक्षक सादृश्य में आमूल भेद है। रक्षकसादृश्य किसी जंतु का किसी ऐसी प्राकृतिक वस्तु या फल अथवा पत्ते के सदृश होना है, जिनमें उनके शत्रुओं का किसी प्रकार का आकर्षण नहीं होता। इसका संबंध निगोपन से है। इसके होना है जो अपने हानिकर होने की चेतावनी अहपने अभिदृश्य चिह्नों द्वारा शत्रुओं को देती हैं। अनुहरण करनेवाले जंतु छिपते नहीं, प्रत्युत वे चेतावनीसूचक रंग रूप धारण कर लेते हैं।\n\nयद्यपि अनुहरण अनेक श्रेणी के जंतुओं में पाया जाता है, जैसे मत्स्य (पिसीज़); सरीसृप (रेप्टिलिआ); पक्षिवर्ग (एवीज़); स्तनधारी (मैमेलिया) इत्यादि में, तो भी इसका अनुसंधान अधिकतर कीटों में ही हुआ है।\n\nप्राणिविज्ञ बेट्स को अमेज़न नदी के प्रदेशों में शाकतितील वंश (पाइरिनी) की कुछ ऐसी तितलियाँ मिलीं जो इथामिइनीवंश की तितलियों के सदृश थीं। वालेस को पूर्वी प्रदेशों की कुछ तितलियों के संबंध में भी ऐसा ही अनुभव हुआ। पैपिलियो पौलिटैस तितली की मादाएँ तीन प्रकार की होती हैं। कुछ तो नर तितली के ही रंगरूप की होती हैं, कुछ पैपिलयो अरिस्टोलोकिआई के सदृश होती हैं और कुछ पैपलियो हैक्टर के सदृश होती हैं और उसी देश में पाई जानेवाली अनेक प्रकार की विभिन्न तितलियों से मिलती-जुलती हैं। इन घटनाओं से यह ज्ञात होता है कि वे तितलियाँ जो अपने हिंसकों के लिए अरुचिकर भोजन नहीं हैं (जैसे शाक-तितील-वंश की तितलियाँ, पैपिलियो पौलीटैस, पैपिलियो डारडैनस, इत्यादि), उन तितलियों का रंगरूप धारण कर लेती हैं जो अपने शत्रुओं को खाने में अरुचिकर ज्ञात होती हैं (जैसे इथोमिइनी वंश की तितलियाँ, पैपिलियो अरिस्टोलाकिआई, पैपिलियो हैक्टर, इत्यादि)।\n\nप्राणिविज्ञों का कहना है कि अरुचिकर तितलियों के पंखों का चटक रंग अभिदृश्य चिहृ तथा विशेष चित्रकारी उनके पित्रैकों (जीन्सं) पर प्राकृतिक चुनाव के प्रभाव के कारण विकसित हुई है। उनके चिह्न ऐसे हैं कि उनके शत्रु उनको सहज में ही पहचान लेते हैं और अनुभव के पश्चात्‌ इन तितलियों को अरुचिकर जानकर इन्हें मारना बंद कर देते हैं। जीवन संघर्ष में इन आकृतिओं का सदैव ही विशेष मूल्य रहा है, क्योंकि से इस संघर्ष में रक्षा के साधन थे। इसी कारण ये विकसित हुए। रुचिकर तितलियों के पंखों पर भी अरुचिकर तितलियों के पंखों के सदृश चिह्नों और चित्रकारी का विकास प्राकृतिक चुनाव के प्रभाव के कारण ही हुआ, क्योंकि रंग रूप की अनुकृति जीवन संघर्ष में उनकी रक्षा का साधन हो सकती थी। सारांश यह कि अनुहरण के विकास का कारण प्राकृतिक चुनाव है।\n\nतितलियों के कुछ अनुवंश ऐसे हैं जिनका अन्य वंश की तितलियाँ अनुहरण करती हैं। ये हैं राजतगानुवंश (डैमेआइनी) तथा ऐक्रिआइनी पुरानी दुनिया में और इथोमिइनी तथा हेलीकोनिनी नई दुनिया में। नई दुनिया में कुछ राजपतंगानुवंश की और अनेक ऐक्रिआइनी अनुवंश की तितलियाँ भी ऐसी ही हैं। फिलिपाइन टापुओं की तितली हैस्टिया लिडकोनो श्वेत और श्याम रंग की होती है और इसके पंख कागज के समान होते हैं। फिलिपाइन की एक दूसरी तितली पैलिलियों ईडियाइडीज़ इसका रूप धारण करती है। इसी प्रकार तितली ऊप्लीआज़ मिडैमस का अनुहरण पैपिलियो पैराडोक्सस करती है। अफ्रीका में राजपतंगानुवंश की तितलियाँ कम होती हैं, तब भी वे तितलियाँ, जिनका अन्य तितलियाँ अनुहरण करती हैं, इसी अनुवंश की हैं। ये ऐमोरिस प्रजाति की होती हैं। ये तितलियाँ काली होती हैं और काली पृष्ठभूमि पर श्वेत और पीले चिह्न होते हैं। डैनेअस प्लैक्सीप्पस का अनुहरण बैसिलार्किया आरकिप्पस करती हैं। डैनेअस प्लैक्सीप्पस और उसका अनुहरण करनेवाले उत्तरी अमरीका हैं और यहाँ से ही वे अफ्रीका और अमेरिका पहुँची हैं। इन प्र्व्रााजी तितलियों का रूप तथा आकार पूर्वी डैनेआइनी अनुवंश की तितलियों का सा होता है और उत्तरी अमरीका और अफ्रीका की तितलियों की कुछ जातियाँ उनका अनुहरण करती हैं।\n\nयह देखा गया है कि नर की अपेक्षा मादा अधिक अनुहरण करती है। जब नर और मादा दोनों ही अनुहरण करते हैं तो मादा नर की अपेक्षा अनुकृत के अधिक समान होती है (अनुकृत=वह जिसका अनुहरण किया जाए)। इस संबंध में यह स्मरण रखने योग्य बात है कि मादा तितली में नर की अपेक्षा परिर्वनशक्यता अधिक पाई जाती है। स्पष्ट है कि मादा में परिवर्तनशक्यता अधिक होने के कारण, प्राकृतिक चुनाव का कार्य अधिक सुगम हो जाता है और परिणाम अधि संतोषजनक होता है, अर्थात्‌ अनुकारी अधिक मात्रा में अनुकृत से समान होता है।\n\nउपरिलिखित उदाहरण बेट्सियन अनुहरण के हैं। यह नाम इसलिए पड़ा है कि इसे सर्पप्रथम बेट्सि ने ज्ञात किया था। परंतु इस वेषण के पश्चात्‌ इसी से संबंधित एक और विचित्र घटना का ज्ञान प्राणिविज्ञों को हुआ। यह देखा गया कि कुछ भिन्न-भिन्न, अरुचिकर तथा हानिकर जातियों की तितलियों के रंग, रूप, आकार भी एक समान हैं। यह स्पष्ट है कि जो जातियाँ स्वयं अरुचिकर और हानिकर हैं उन्हें किसी दूसरी हानिकर जाति की नकल करने की कोई आवश्यकता नहीं है। यह देखा गया कि इथोमिइनी और हेलिकोनिनी अनुवंश की तितलियाँ, जो दोनों ही अरुचिकर कहते हैं, क्योंकि इसकी संतोषजनक व्याख्या फ़िट्स मुलर ने की। मुलर ने बताया है कि इस प्रकार के अनुहरण में जितनी जातियों की तितलियाँ भाग लेती हैं उन सबको जीवनसघंर्ष में लाभ होता है। यह स्पष्ट है कि तितलियों के शुत्रओं द्वारा इस बात का अनुभव प्राप्त करने में कि अमुक रूप रंग की तितलियाँ हानिकर हैं, बहुत सी तितलियों की जान जाती हैं। जब कई एक अरुचिकर जाति की तितलियाँ एक समान रंग या रूप धारण कर लेती हैं तो शत्रुओं की शिक्षा के लिए अनिवार्य जीवनाश कई जातियों में बँट जाता है और किसी एक जाति के लिए जीवनहानि की मात्रा कम होती है।\n\nवालेस के अनुसार प्रत्येक अनुहरण में पाँच बातें होनी चाहिए। यह निम्नलिखित हैं:\n\n(१) अनुकरण करनेवाली जाति उसी क्षेत्र में और उसी स्थान पर पाई जाए जहाँ अनुकृत जाति पाई जाती है।\n\n(२) अनुकरण करनेवाले अनुकृत से अधिक असुरक्षित हों।\n\n(३) अनुकरण करनेवाले अनुकृत से संख्या में कम हों।\n\n(४) अनुकरण करनेवाले अपने निकट संबंधियों से भिन्न हों।\n\n(५) अनुकरण सदैव बाह्य हो। यह कभी आंतरिक संरचनाओं तक न पहुँचे।\n\nपहली बात की अधिकांश स्थितियों में पूर्ति हो जाती हैं, पंरतु सदैव नहीं। ऐरगिन्निस हाइपबिंयस नामक तितली डानाइस प्लैक्सिप्पस का रूप घारण करती है। दोनों ही लंका में मिलती हैं, किंतु भिन्न-भिन्न स्थानों पर। यह कहा जाता है कि इसका कारण यह है कि इनके शत्रु प्रव्राजी पक्षी हैं, जो एक स्थान दूसरे स्थान को जाते रहते हैं और एक जगह प्राप्त अनुभव का प्रयोग दूसरी जगह कर सकते हैं। इसी प्रकार हाइपोलिम्नस मिसिप्पस नामक तितली अफ्रीका, भारत ओर मलाया में मिलती है। इसके नर का अनुहरण अथाइमा पैकटेटा और लिमेनाइटिस ऐल्बोमैकुलटा करती हैं, किंतु ये दोनों जातियाँ चीन में पाई जाती हैं। इसकी व्याख्या भी इसी बात पर आश्रित है कि इनके शत्रु प्र्व्रााजी पक्षी हैं। दूसरे नियम की भी लगभग सभी स्थितियों में पूर्ति होती है।\n\nतीसरे नियम की पूर्ति कुछ स्थितियों में ही होती है, सदैव नहीं। पैपिलियों पौलीटैस अपने अनुकृत की दोनों जातियों की अपेक्षा संख्या में अधिक होती हैं। इसी प्रकार आरकोनिआस टेरिआस नामक तितली और स्थिति की व्याख्या इस आधार पर की जाती है कि ये घटनाएँ बेट्सियन अनुहरण की नहीं, मुलेरियन अनुहरण की हैं।\n\nअनुहरण करनेवाली तितलियों पर जनन संबंधी कुछ प्रयोग भी किए गए हैं। पैपिलियो पौलीटैस का अनुकारी रूप एक जोड़ा पित्रैक (जीन) के कारण विकसित होता है, जो साधारण पित्रैंको को दबा देता है। यह नर में भी वर्तमान रहता है, किंतु इसका प्रभाव नर में विद्यमान एक अन्य दमनकारी पित्रैक के कारण अनुहरण नहीं है। उनके मतानुसार ऐसा सादृश्य एक स्थान के रहनेवाले वंशों में पर्यावरण (एनवायरनमैंट) या लैंगिक चुनाव के प्रभाव से, अथवा मानसिक अनुभव के प्रतिचार (रेसपौंस) के कारण उत्पन्न हो जाता है। पर इन आधारों पर अंतर्वशीय सादृश्य की सब घटनाओं की व्याख्या नहीं की जा सकती।\n\n", "id": "220800", "title": "अनुहरण"}
{"url": "https://hi.wikipedia.org/wiki?curid=220802", "text": "अफई\n\nअफई (Echis carinatus) छोटा और विषैला साँप है जिसका सिर तिकोना और जिसकी सफेद रंग की भूरी पृष्ठभूमि पर एक तीर का निशान बना रहता है। शरीर धूसरपन लिए हुए भूरा और उसपर पीले चिह्नों की एक शृंखला होती है। उक्त शृंखला देह के ऊपर एक वक्र बनाती है। अफई की लंबाई ५५० मि.मि. तक पाई गई है। जंतु विज्ञान में इसका नाम एकिस कैरिनैटस है।\n\nइस साँप का आहार छोटे मेढक, छिपकलियाँ, साँप, बिच्छु तथा अनेक प्रकार के कीट हैं। इन्हे अक्सर खुली चट्टानों पर भी देखा गया है। राजस्थान के रेगिस्तानों में रात के समय इन्हें चलते पाया गया है। महाराष्ट्र के रत्नगिरि जिले में ये साँप बहुत संख्या में पकड़े गए हैं। देखने में ये बहुत सुंदर होते हैं। इनका रंग बाहरी वातावरण के रंग जैसा होता है इसलिए इन्हें देखने से पहले ही, अधिकांश लोग इसके शिकार हो जाते हैं। मृत्यु कई दिन बाद होती है।\n\n", "id": "220802", "title": "अफई"}
{"url": "https://hi.wikipedia.org/wiki?curid=220806", "text": "इथियोपियाई साहित्य\n\nइथिओपियाई साहित्य केवल धर्मग्रंथों का साहित्य है और बाइबिल के अनुवादों तक सीमित है। इसमें ४६ अनुवाद 'ओल्ड टेस्टामेंट' के और ३५ 'न्यू टेस्टामेंट' के हुए। सबसे पहले ईसा के जीवनचरित और उपदेशों के अनुवाद पश्चिमी आर्मीनियाई भाषा से सन्‌ ५०० ई. में हुए थे। इथिओपियाई भाषा को गीज़ कहते हैं। साहित्यिक अभिव्यक्ति के लिए गीज़ का प्रयोग अबिसीनिया में ईसाई धर्म के आगमन से कुछ ही पहले प्रारंभ हुआ। जनभाषा के रूप में इसका प्रयोग कब बंद हो गया, यह अज्ञात है।\n\nईसाई धर्म के आगमन से पूर्व इथिओपिया में प्रकृतिपूजा प्रचलित थी। प्राचीन इथियोपियाई धर्म और संस्कृति प्राचीन मिस्र से आई प्रतीत होती है। तीन प्राचीन शाही शिलालेख उपलब्ध हुए हैं। उनमें से दो डी.एच. म्यूलर द्वारा जे.टी. बेंट पुस्तक \"इथिओपियनों का पवित्र नगर' में सन्‌ १८८३ ई. में प्रकाशित किए गए और तीसरा, जो मतरा में प्राप्त हुआ था, सी.सी. रोज़िनी की पुस्तक \"रेंडीकोंटी अकाद् लिनसी' में सन्‌ १८९६ में प्रकाशित हुआ। ये शाही शिलालेख हाइरोग्निफ़िक लिपि (जो प्राचीन मिस्र की चित्रमय पवित्र लिपि) और मिस्री भाषा में उत्कीर्ण हैं। ईगामेनिस काल के आसपास एक जनबोली भी शिलालेखों में प्रयुक्त होने लगी। इसकी लिपि में २३ संकेतों की विशिष्ट वर्णमाला थी, हाइरोग्लिफिक चित्र संकेतों के समांतर धारावाहिक रूप में दाईं से बाईं ओर लिखी जाती थी, मिस्री पद्धति के विपरीत, जिसमें चित्रों के मुख की दिशा में लिखा जाता था। किंतु इन संकेतों के रूप और अर्थ अधिकांश में मिस्री भाषा के ही थे। इतना होते हुए भी यह भाषा न तो आज तक पढ़ी जा सकी है और न यही कहा जा सकता है कि किस भाषापरिवार से इसका नाता है।\n\nगीज़ भाषा में लिखित साहित्य को दो कालों में विभाजित किया जाता है : \n\nप्रथम काल में ग्रीक भाषा से अनुवाद हुए और दूसरे में अरबी भाषा से।\n\nगीज़ साहित्य की अब तक उपलब्ध पांडुलिपियों की संख्या लगभग १,२०० है जिनकी सूची रोज़िनी ने सन्‌ १८९९ ई. में प्रकाशित की। इनमें से अधिकांश पांडुलिपियाँ ब्रिटिश म्यूज़ियम, लंदन में और शेष यूरोप के प्रमुख संग्रहालयों में सुरक्षित हैं। अनेक पांडुलिपियाँ अबिसीनिया में और लोगों के निजी पुस्तकालयों में भी हैं। आर.ई. लिटमान ने अपनी पुस्तक \"जीत्शरिफ्ट फ्यूर असीरियोलॉजी' में कहा है कि दो बड़े संग्रह जेरूसलम में भी हैं, जिनमें से एक में २८३ पांडुलिपियाँ हैं। रोज़िनी के अनुसार ३५ हस्तलिखित ग्रंथ चेरेन के कैथोलिक मिशन में सुरक्षित हैं।\n\nबाइबिल के गीज़ भाषा में कुछ अंशों के अतिरक्त सन्‌ १८९३ ई. से अब तक ४० से अधिक इथिओपियाई साहित्य की पुस्तकें यूरोप में मुद्रित भी हो चुकी हैं (द्रष्तव्य : बिब्लियोथिका इथियोपिका; लेखक एल. गोल्डश्मिड्), किंतु प्रथम अथवा द्वितीय श्रेणी का एक भी साहित्यकार आज तक गीज़ भाषा ने उत्पन्न नहीं किया।\n\n", "id": "220806", "title": "इथियोपियाई साहित्य"}
{"url": "https://hi.wikipedia.org/wiki?curid=220809", "text": "नेपाल के राष्ट्रपति\n\n", "id": "220809", "title": "नेपाल के राष्ट्रपति"}
{"url": "https://hi.wikipedia.org/wiki?curid=220810", "text": "भानु प्रताप सिंह (पत्रकार)\n\nडॉ॰ भानु प्रताप सिंह 20 वर्षों से पत्रकारिता में हैं। वे एमबीए के बाद प्रबंधन विषय में हिंदी माध्यम से पीएचडी करने के लिये प्रसिद्ध हैं।\n\nवे हिंदुस्तान, आगरा और अलीगढ़ की लांचिंग कोर टीम के सदस्य रहे हैं। आगरा में वे दैनिक जागरण व अमर उजाला, दोनों अखबारों के साथ लंबी पारी खेल चुके हैं। राष्ट्रीय सहारा में भी काम कर चुके हैं। भानु की 3000 से अधिक बाईलाइन खबरें प्रकाशित हो चुकी हैं। भानु की लिखी चार किताबें जल्द ही प्रकाशित होने वाली हैं।\n\nthumbnail\n</gallery>\nभानु प्रताप सिंह \n1989-90 से पत्रकार हैं। उन्होंने पत्रकारिता की शुरुआत आगरा से प्रकाशित हिन्दी सांध्य दैनिक स्वराज्य टाइम्स से की। दैनिक जागरण, अमर उजाला, राष्ट्रीय सहारा दिल्ली, हिन्दुस्तान, राजस्थान पत्रिका के बाद आजकल आगरा से प्रकाशित हिन्दी दैनिक द सी एक्सप्रेस के समाचार सम्पादक हैं। विभिन्न अखबारों में 3000 से अधिक बाईलाइन खबरें प्रकाशित हो चुकी हैं। दैनिक जागरण, आगरा में शहरी समस्याओं को लेकर लगातार 40 दिन तक बाईलाइन खबरें प्रकाशित हुईं, जो पत्रकारिता के क्षेत्र में एक रिकॉर्ड है। हिन्दुस्तान, आगरा को लॉन्च करने वाली कोर टीम के सदस्य रहे। हिन्दुस्तान के अलीगढ़ संस्करण को लॉन्च कराया। आगरा में भारतीय पुरातत्व सर्वेक्षण (एएसआई) को महत्वपूर्ण बीट के रूप में स्थापित करने का श्रेय भानु प्रताप सिंह को ही है। \nजुलाई, 2001 में आगरा में हुई भारत-पाक शिखर वार्ता में िवदेश मंत्री जसवंत सिंह की लाइव प्रेसवार्ता में 400 पत्रकारों के बीच हिन्दी में प्रश्न पूछने का साहस करने वाले एकमात्र पत्रकार। तब वे अमर उजाला में थे। शिखर वार्ता के दौरान पाकिस्तान के पत्रकारों ने भारत की विदेश सचिव के साथ अभद्रता की थी। अमर उजाला में इसकी धमाकेदार रिपोर्टिंग की। बात इतनी बढ़ी कि बाद में पाकिस्तान सरकार को माफी मांगनी पड़ी। इसी घटना को आधार बनाकर इंडिया टुडे में श्री शशि शेखर ने एक आलेख लिखा, जिसमें पाकिस्तान के पत्रकारों को सांप बताया गया था। श्री शशि शेखर आजकल हिन्दुस्तान अखबार के प्रधान सम्पादक हैं।\nअमर उजाला में गपशप और खरी-खरी तथा दैनिक जागरण में शहरनामा के नाम से लोकप्रिय व्यंग्य कॉलम लिखे।\nश्री राम जन्मभूमि-बाबरी मस्जिद विवाद कवरेज के लिए अमर उजाला ने दिसम्बर, 1992 में अयोध्या भेजा। वहां से कई ब्रेकिंग न्यूज दीं।\nशहरी जनसमस्या, विकास, सामाजिक समस्याएं, पर्यटन, प्रशासन, पुरातत्व, स्वास्थ्य, शिक्षा, सामाजिक सद्भाव, महिला सशक्तीकरण पर अनेक न्यूज ब्रेक भी उनके नाम हैं।\nअखबारों में काव्यात्मक खबरें लिखने का प्रयोग पहली बार किया। अमर उजाला, हिन्दुस्तान और द सी एक्सप्रेस अखबारों में कई काव्यात्मक खबरें छपीं।\nआगरा आने वाले सभी राष्ट्राध्यक्षों के कार्यक्रमों का कवरेज।\nविशेष उपलिब्धः हिन्दी के प्रति समर्पित। एमबीए हिन्दी माध्यम से करने का संकल्प लिया। हिन्दी में उत्तर लिखने पर प्रथम सत्र में शून्य अंक मिले। अनुत्तीर्ण होने पर अंग्रेजी माध्यम से एमबीए किया। डॉ॰ भीमराव अम्बेडकर विश्वविद्यालय, आगरा (आगरा विवि) ने अप्रैल, 2008 में प्रबंधन विषय में विद्या वाचस्पति की उपाधि से सम्मानित किया। पीएचडी का विषयक्रम हिन्दी माध्यम में लिखा। शोध \nसमिति ने इसे उठाकर फेंक दिया था। बड़ी मुश्किल से विषय स्वीकृत हुआ। प्रबंधन में हिन्दी माध्यम से पीएचडी करके एक रिकॉर्ड बनाया। इसका मीडिया में व्यापक कवरेज हुआ। इसके लिए साहित्यमंडल, नाथद्वारा (राजस्थान) ने खासतौर पर सम्मानित किया। हिन्दुस्तान अखबार ने भानु प्रताप सिंह को अपनी अमूल्य निधि बताया। एक प्रमाणपत्र भी जारी किया। अनेक सामाजिक और सांस्कृतिक संस्थाओं द्वारा सम्मानित।\nसाहित्य की बातः शुरू से कविता लिखने का शौक। मेरा कविता संसार शीर्षक से काव्यसंग्रह शीघ्र प्रकाशित होगा। विद्यार्थी जीवन में निबंध, कविता, कहानी प्रतियोगिताएं कराईं। इससे अनेक लोगों का साहित्य से जुड़ाव हुआ। अनेक पत्र-पत्रिकाओं में लेख और कविताओं का प्रकाशन।\nजैन धर्म का प्रमुख केन्द्र थी फतेहपुरसीकरी.. पुस्तक से लोकप्रियता मिली। ताज साहित्य उत्सव में पुस्तक का विमोचन हुआ। इस पुस्तक में बताया गया है कि फतेहपुसीकरी एक हजार साल पहले जैन धर्म का प्रमुख केन्द्र थी। तब अकबर का कोई अता-पता नहीं था। इस पुस्तक का आगरा के जैन समाज\nपुस्तकेंः ताजमहल के गीत, ताजमहल में राम, तीरंदाज (व्यंग्य संग्रह), मेरे विचार, मेरा कविता संसार और अन्य ऐतिहासिक स्मारकों पर आधारित पुस्तकें शीघ्र प्रकाशित हो रही हैं।\nसंपर्कः डॉ॰ भानु प्रताप सिंह\nएमआईजी-ए-107, शास्त्रीपुरम, सिकंदरा-बोदला रोड, आगरा-282007\nमोबाइलः 09412652233\nईमेलः bhanuagra@gmail.com", "id": "220810", "title": "भानु प्रताप सिंह (पत्रकार)"}
{"url": "https://hi.wikipedia.org/wiki?curid=220811", "text": "वडमा\n\nवडमा अय्यर समुदाय का एक भाग है।\n", "id": "220811", "title": "वडमा"}
{"url": "https://hi.wikipedia.org/wiki?curid=220812", "text": "गोटहार्ड रेल सुरंग\n\nस्विटजरलैंड अब विश्व की सबसे लंबी रेल-सुरंग के लिये भी जाना जायेगा। यहां के इंजीनियरों ने दुनिया की सबसे लंबी सुरंग तैयार करने में सफलता हासिल कर ली है। 57 किलोमीटर लंबी इस सुरंग को बनाने में 17 साल का लंबा समय लगा। गोटहार्ड नाम की इस सुरंग को लाइव टेलीकास्ट के साथ दुनिया के सामने पेश किया गया।\n\nगोटहार्ड टनल की लंबाई 57 किलोमीटर है और इसमें वर्ष 2017 से रेल चलनी शुरू हो जाएगी। बताया जा रहा है कि इस सुरंग के शुरू होते ही इटली के शहर मिलान और स्विट्ज़रलैंड के ज्युरिख के बीच यात्रा में मात्र डेढ़ घंटे का समय कम लगेगा।\n\nगौरतलब है कि अब तक जापान की सेकिन रेल सुरंग दुनिया की सबसे लंबी यातायात सुरंग है जिसकी लंबाई 53 किलोमीटर है, दूसरे नंबर पर इंग्लैंड और फ्रांस को जोड़ने वाली सुरंग है जिसकी लंबाई लगभग 50 किलोमीटर है।\n\n", "id": "220812", "title": "गोटहार्ड रेल सुरंग"}
{"url": "https://hi.wikipedia.org/wiki?curid=220813", "text": "अंकोल\n\nअंकोल नामक पौधा अंकोट कुल का एक सदस्य है। वनस्पतिशास्त्र की भाषा में इसे एलैजियम सैल्बीफोलियम या एलैजियम लामार्की भी कहते हैं। वैसे विभिन्न भाषाओं में इसके विभिन्न नाम हैं जो निम्नलिखित हैं- \n\nयह बड़े क्षुप (shrub) या छोटे वृक्ष (3 से 6 मीटर लंबे) के रूप में पाया जाता है। इसके तने की मोटाई 2.5 फुट होती है। तथा यह भूरे रंग की छाल से ढका रहता है। पुराने वृक्षों के तने तीक्ष्णाग्र होने से काँटेदार या कंटकीभूत (Spina cent) होते हैं।\n\nइनकी पंक्तियाँ तीन से छह इंच लंबी अपलक, दीर्घवतया लंबगोल, नुकीली या हल्की नोंक वाली, आधार की तरफ पतली या विभिन्न गोलाई लिए हुए होती है। इनका ऊपरी तल चिकना एवं निचला तल मुलायम रोगों से युक्त होता है। मुख्य शिरा से पाँच से लेकर आठ की संख्या में छोटी शिराएँ निकलकर पूरे पत्र दल में फैल जाती हैं। ये पति्तयाँ एकांतर क्रम में लगभग आधे इंच लंबे पूर्णवृत (Petioda) द्वारा पौधे की शाखाओं से लगी रहती हैं।\n\nपुष्प श्वेत एवं मीठी गंध से युक्त होते हैं। फरवरी से अप्रैल तक इस पौधे में फूल लगते हैं। बाह्य दल रोमयुक्त एवं परस्पर एक-दूसरे से मिलकर एक नलिकाकार रचना बनाते हैं जिसका ऊपरी किनारा बहुत छोटे-छोटे भागों में कटा रहता है। इन्हें बाह्यदलपुंज दंत (Calyx teeth) कहते हैं।\n\nफल बेरी कहलाता है जो 5/8 इंच लंबा, 3/8 इंच चौड़ा काला अंडाकार तथा बाह्यदलपुंज के बढ़े हुए हिस्से से ढका रहता है। प्रारंभ में फल मुलायम रोमों से ढका रहता है परंतु रोगों के झड़ जाने के बाद चिकना हो जाता है। गुठली या अंतभिति्त (Endocarp) कठोर होती है। बीच का गूदा काली आभा लिए लाल रंग का होता है। बीज लंबोतरा या दीर्घवत् एवं भारी पदार्था से भरा रहता है। बीज पत्र सिकुड़े होते हैं।\n\nइस पौधे की जड़ में 0.8 प्रतिशत अंकोटीन नामक पदार्थ पाया जाता है। इसके तेल में भी 0.2 प्रतिशत यह पदार्थ पाया जाता है। अपने रोग नाशक गुणों के कारण यह पौधा चिकित्साशास्त्र में अपना महत्त्वपूर्ण स्थान रखता है। रक्तचाप को कम करने में इसका पूर्ण बहुत ही उपयोगी सिद्ध हुआ है।\n\nहिमालय की तराई, उत्तर प्रदेश, बिहार, बंगाल, राजस्थान, दक्षिण भारत एवं बर्मा आदि क्षेत्रों में यह पौधा सरलता से प्राप्य है।\n\n", "id": "220813", "title": "अंकोल"}
{"url": "https://hi.wikipedia.org/wiki?curid=220816", "text": "पृथ्वीनारायण\n\nपृथ्वीनारायन या पृथ्बीनारायन मध्य नेपाल में एक नगरपालिका है जो 1996 में मुख्य गोरखा शहर से अलग बनाया गया। इस नगर पालिका का नाम राजा पृथ्वीनारायण शाह के नाम पर रखा गया है, जो गोरखा जिला में जन्में थें जिन्होने नेपाल का एकिकरण किया और आधुनिक नेपाल को स्थापित किया।\n\nराजा का पुराना महल (गोरखा दरबार), गोरखनाथ और कालिका (काली भगवती का मन्दिर) यहाँ के मुख्य आकर्षण हैं। नीचला महल (तल्लो दरबार) और एक आधुनिक पार्क यहाँ का अन्य मुख्य आकर्षण है।\n\nयह जगह गणेश ट्रेकिंग रुट का भी शुरुआती जगह है। गोर्खा अस्पताल और आँप पिपल अस्पताल और द्रब्य शाह और गोर्खा मल्टिपल कैम्पस यहाँ के जनता के सेवा में विराजमान हैं।\n\nवर्ष 2009 पृथ्वीनारायण नगरपालिका का नाम बदल कर गोरखा नगरपालिका कर दिया गया।\n", "id": "220816", "title": "पृथ्वीनारायण"}
{"url": "https://hi.wikipedia.org/wiki?curid=220817", "text": "गोरखा एयरलाईन्स\n\nगोरखा एयरलाईन्स नेपाल के काठमाण्डौ पर आधारित एक वायुयान है। इसका घरेलु क्षेत्र में संचालन निर्धारित उड़ानें हैं और किराए पर उपलब्ध है, हिमालय क्षेत्र में इसका प्रतिदिन उडान सेवा है। इसका आधार स्थल त्रिभुवन अंतराष्ट्रिय हवाई स्थल है, Kathmandu.\n\nइस एयरलाईन का स्थापना 1996 में हुआ और उड़ान सेवा 8 जुलाई 1996 से देने लगा। दो Mi-17 हेलिकप्टरों के साथ इसने सेवा देना शुरु किया और फिक्सड-विंग एयरक्राफ्ट के साथ निर्धारित उड़ान में बदल दिया\n", "id": "220817", "title": "गोरखा एयरलाईन्स"}
{"url": "https://hi.wikipedia.org/wiki?curid=220819", "text": "नोवाया ज़ेमल्या\n\nनोवाया ज़ेमल्या (रूसी: Новая Земля; अंग्रेजी: Novaya Zemlya; नॉर्वेजियन: Gåselandet (हंस भूमि)), रूस के उत्तर और यूरोप के पूर्वोत्तर में आर्कटिक महासागर में स्थित एक द्वीपसमूह है, जिस पर स्थित झेलानिया अंतरीप यूरोप का सुदूरतम बिन्दु है। द्वीपसमूह का प्रशासन अर्खांगेल्स्क ओब्लास्ट के द्वारा नोवाया ज़ेमल्या द्वीप क्षेत्र के नाम से चलाया जाता है। इसका कुल क्षेत्रफल 90,650 किमी² है। नोवाया ज़ेमल्या दो प्रमुख द्वीपों सेवेर्नी (उत्तरी) और यूझनी (दक्षिणी) से मिलकर बना है जिन्हें संकीर्ण मटोच्किन जलडमरूमध्य पृथक करता है। नोवाया ज़ेमल्या कारा सागर को बेरिंट सागर से अलग करता हैं।\n\nद्वीपसमूह की जनसंख्या 2716 (2002 जनगणना) है, जिसमे से 2622 लोग, नोवाया ज़ेमल्या जिले के बेलुश्या गुबा नामक शहरी क्षेत्र में रहते हैं। यहाँ के मूल निवासी नेनेट लोग हैं जिनकी संख्या लगभग 100 है, जीवन निर्वाह के लिए मछली पकड़ने, जानवर पकड़ने, ध्रुवीय भालू और सील के शिकार जैसे व्यवसायों में लगे हैं।\n\nशीत युद्ध के वर्षों के दौरान नोवाया ज़ेमल्या एक संवेदनशील सैन्य क्षेत्र था, सोवियत वायु सेना ने द्वीप के दक्षिणी हिस्से में स्थित रोगाशेवो में अपना सैन्य अड्डा स्थापित किया था। इस अड्डे को मुख्य रूप से ना सिर्फ इंटरसेप्टर विमान प्रचालन के लिए इस्तेमाल किया जाता था बल्कि यह पास ही स्थित परमाणु परीक्षण क्षेत्र को सैन्य सहायता भी प्रदान करता था। यह आज तक के सबसे शक्तिशाली परमाणु विस्फोट ज़ार बोम्बा का भी परीक्षण स्थल था जिसका विस्फोट 1961 में किया गया था।\n", "id": "220819", "title": "नोवाया ज़ेमल्या"}
{"url": "https://hi.wikipedia.org/wiki?curid=220820", "text": "दार्जिलिंग गोर्खा पार्वत्य परिषद\n\nगोर्खा हिल काउन्सिल (जीएचसी), पहले दार्जीलिङ गोर्खा अटोनोमस हिल काउन्सिल (डिजीएएचसी) के नाम से जाना जाता था और मुख्य रूप से दार्जीलिङ गोर्खा हिल काउन्सिल (डिजीएचसी) एक स्वायत्त तंत्र है जो भारत के पश्चिम बंगाल के दार्जिलिंग जिले के प्रशासन को देखता है। जीएचसी के अधिकार में तीन सबडिवीजन हैं: दार्जिलिंग, कलिम्पोंग और कर्सियांग\n", "id": "220820", "title": "दार्जिलिंग गोर्खा पार्वत्य परिषद"}
{"url": "https://hi.wikipedia.org/wiki?curid=220821", "text": "बेलुश्या गुबा\n", "id": "220821", "title": "बेलुश्या गुबा"}
{"url": "https://hi.wikipedia.org/wiki?curid=220826", "text": "हनुमानबाहुक\n\nहनुमान बाहुक गोस्वामी तुलसीदास द्वारा रचित स्रोत है। जनश्रुति के अनुसार एकबार जब कलियुग के प्रकोप से उनकी भुजा में अत्यंत पीड़ा हुई तो उसके निवारण के लिये तुलसीदास जी ने इस स्रोत की रचना की। \n\nहनुमान बाहुक \n\nश्रीगणेशाय नमः\n\nश्रीजानकीवल्लभो विजयते\n\nश्रीमद्-गोस्वामि-तुलसीदास-कृत\n\nहनुमान बाहुक \n\nछप्पय\n\nसिंधु-तरन, सिय-सोच-हरन, रबि-बाल-बरन तनु।\n\nभुज बिसाल, मूरति कराल कालहुको काल जनु।।\n\nगहन-दहन-निरदहन लंक निःसंक, बंक-भुव।\n\nजातुधान-बलवान-मान-मद-दवन पवनसुव।।\n\nकह तुलसिदास सेवत सुलभ सेवक हित सन्तत निकट।\n\nगुन-गनत, नमत, सुमिरत, जपत समन सकल-संकट-विकट।। १।।\n\nभावार्थ - जिनके शरीर का रंग उदयकाल के सूर्य के समान है, जो समुद्र लाँघकर श्रीजानकीजी के शोक को हरने वाले, आजानु-बाहु, डरावनी सूरत वाले और मानो काल के भी काल हैं। लंका-रुपी गम्भीर वन को, जो जलाने योग्य नहीं था, उसे जिन्होंने निःसंक जलाया और जो टेढ़ी भौंहो वाले तथा बलवान् राक्षसों के मान और गर्व का नाश करने वाले हैं, तुलसीदास जी कहते हैं – वे श्रीपवनकुमार सेवा करने पर बड़ी सुगमता से प्राप्त होने वाले, अपने सेवकों की भलाई करने के लिये सदा समीप रहने वाले तथा गुण गाने, प्रणाम करने एवं स्मरण और नाम जपने से सब भयानक संकटों को नाश करने वाले हैं।। १।।\n\nस्वर्न-सैल-संकास कोटि-रबि-तरुन-तेज-घन।\n\nउर बिसाल भुज-दंड चंड नख-बज्र बज्र-तन।।\n\nपिंग नयन, भृकुटी कराल रसना दसनानन।\n\nकपिस केस, करकस लँगूर, खल-दल बल भानन।।\n\nकह तुलसिदास बस जासु उर मारुतसुत मूरति बिकट।\n\nसंताप पाप तेहि पुरुष पहिं सपनेहुँ नहिं आवत निकट।। २।।\n\nभावार्थ - वे सुवर्ण-पर्वत (सुमेरु) – के समान शरीरवाले, करोड़ों मध्याह्न के सूर्य के सदृश अनन्त तेजोराशि, विशाल-हृदय, अत्यन्त बलवान् भुजाओं वाले तथा वज्र के तुल्य नख और शरीरवाले हैं, भौंह, जीभ, दाँत और मुख विकराल हैं, बाल भूरे रंग के तथा पूँछ कठोर और दुष्टों के दल के बल का नाश करने वाली है। तुलसीदासजी कहते हैं – श्रीपवनकुमार की डरावनी मूर्ति जिसके हृदय में निवास करती है, उस पुरुष के समीप दुःख और पाप स्वप्न में भी नहीं आते।। २।।\n\nझूलना\nपञ्चमुख-छमुख-भृगु मुख्य भट असुर सुर, सर्व-सरि-समर समरत्थ सूरो।\n\nबाँकुरो बीर बिरुदैत बिरुदावली, बेद बंदी बदत पैजपूरो।।\n\nजासु गुनगाथ रघुनाथ कह, जासुबल, बिपुल-जल-भरित जग-जलधि झूरो।\n\nदुवन-दल-दमनको कौन तुलसीस है, पवन को पूत रजपूत रुरो।। ३।।\n\nभावार्थ - शिव, स्वामि-कार्तिक, परशुराम, दैत्य और देवता-वृन्द सबके युद्ध रुपी नदी से पार जाने में योग्य योद्धा हैं। वेदरुपी वन्दीजन कहते हैं – आप पूरी प्रतिज्ञा वाले चतुर योद्धा, बड़े कीर्तिमान् और यशस्वी हैं। जिनके गुणों की कथा को रघुनाथ जी ने श्रीमुख से कहा तथा जिनके अतिशय पराक्रम से अपार जल से भरा हुआ संसार-समुद्र सूख गया। तुलसी के स्वामी सुन्दर राजपूत (पवनकुमार) – के बिना राक्षसों के दल का नाश करने वाला दूसरा कौन है ? (कोई नहीं)।। ३।।\n\nघनाक्षरी\n\nभानुसों पढ़न हनुमान गये भानु मन-अनुमानि सिसु-केलि कियो फेरफार सो।\n\nपाछिले पगनि गम गगन मगन-मन, क्रम को न भ्रम, कपि बालक बिहार सो।।\n\nकौतुक बिलोकि लोकपाल हरि हर बिधि, लोचननि चकाचौंधी चित्तनि खभार सो।\n\nबल कैंधौं बीर-रस धीरज कै, साहस कै, तुलसी सरीर धरे सबनि को सार सो।। ४।।\n\nभावार्थ – सूर्य भगवान के समीप में हनुमान् जी विद्या पढ़ने के लिये गये, सूर्यदेव ने मन में बालकों का खेल समझकर बहाना किया (कि मैं स्थिर नहीं रह सकता और बिना आमने-सामने के पढ़ना-पढ़ाना असम्भव है)। हनुमान् जी ने भास्कर की ओर मुख करके पीठ की तरफ पैरों से प्रसन्न-मन आकाश-मार्ग में बालकों के खेल के समान गमन किया और उससे पाठ्यक्रम में किसी प्रकार का भ्रम नहीं हुआ। इस अचरज के खेल को देखकर इन्द्रादि लोकपाल, विष्णु, रुद्र और ब्रह्मा की आँखें चौंधिया गयीं तथा चित्त में खलबली-सी उत्पन्न हो गयी। तुलसीदासजी कहते हैं – सब सोचने लगे कि यह न जाने बल, न जाने वीररस, न जाने धैर्य, न जाने हिम्मत अथवा न जाने इन सबका सार ही शरीर धारण किये हैं।। ४।।\n\nभारत में पारथ के रथ केथू कपिराज, गाज्यो सुनि कुरुराज दल हल बल भो।\n\nकह्यो द्रोन भीषम समीर सुत महाबीर, बीर-रस-बारि-निधि जाको बल जल भो।।\n\nबानर सुभाय बाल केलि भूमि भानु लागि, फलँग फलाँग हूँतें घाटि नभतल भो।\n\nनाई-नाई माथ जोरि-जोरि हाथ जोधा जोहैं, हनुमान देखे जगजीवन को फल भो।। ५।।\n\nभावार्थ– महाभारत में अर्जुन के रथ की पताका पर कपिराज हनुमान् जी ने गर्जन किया, जिसको सुनकर दुर्योधन की सेना में घबराहट उत्पन्न हो गयी। द्रोणाचार्य और भीष्म-पितामह ने कहा कि ये महाबली पवनकुमार है। जिनका बल वीर-रस-रुपी समुद्र का जल हुआ है। इनके स्वाभाविक ही बालकों के खेल के समान धरती से सूर्य तक के कुदान ने आकाश-मण्डल को एक पग से भी कम कर दिया था। सब योद्धागण मस्तक नवा-नवाकर और हाथ जोड़-जोड़कर देखते हैं। इस प्रकार हनुमान् जी का दर्शन पाने से उन्हें संसार में जीने का फल मिल गया।। ५।।\n\nगो-पद पयोधि करि होलिका ज्यों लाई लंक, निपट निसंक परपुर गलबल भो।\n\nद्रोन-सो पहार लियो ख्याल ही उखारि कर, कंदुक-ज्यों कपि खेल बेल कैसो फल भो।।\n\nसंकट समाज असमंजस भो रामराज, काज जुग पूगनि को करतल पल भो।\n\nसाहसी समत्थ तुलसी को नाह जाकी बाँह, लोकपाल पालन को फिर थिर थल भो।। ६।।\n\nभावार्थ – समुद्र को गोखुर के समान करके निडर होकर लंका-जैसी (सुरक्षित नगरी को) होलिका के सदृश जला डाला, जिससे पराये (शत्रु के) पुर में गड़बड़ी मच गयी। द्रोण-जैसा भारी पर्वत खेल में ही उखाड़ गेंद की तरह उठा लिया, वह कपिराज के लिये बेल-फल के समान क्रीडा की सामग्री बन गया। राम-राज्य में अपार संकट (लक्ष्मण-शक्ति) -से असमंजस उत्पन्न हुआ (उस समय जिसके पराक्रम से) युग समूह में होने वाला काम पलभर में मुट्ठी में आ गया। तुलसी के स्वामी बड़े साहसी और सामर्थ्यवान् हैं, जिनकी भुजाएँ लोकपालों को पालन करने तथा उन्हें फिर से स्थिरता-पूर्वक बसाने का स्थान हुईं।। ६।।\n\nकमठ की पीठि जाके गोडनि की गाड़ैं मानो, नाप के भाजन भरि जल निधि जल भो।\n\nजातुधान-दावन परावन को दुर्ग भयो, महामीन बास तिमि तोमनि को थल भो।।\n\nकुम्भकरन-रावन पयोद-नाद-ईंधन को, तुलसी प्रताप जाको प्रबल अनल भो।\n\nभीषम कहत मेरे अनुमान हनुमान, सारिखो त्रिकाल न त्रिलोक महाबल भो।। ७।।\n\nभावार्थ– कच्छप की पीठ में जिनके पाँव के गड़हे समुद्र का जल भरने के लिये मानो नाप के पात्र (बर्तन) हुए। राक्षसों का नाश करते समय वह (समुद्र) ही उनके भागकर छिपने का गढ़ हुआ तथा वही बहुत-से बड़े-बड़े मत्स्यों के रहने का स्थान हुआ। तुलसीदासजी कहते हैं – रावण, कुम्भकर्ण और मेघनाद रुपी ईंधन को जलाने के निमित्त जिनका प्रताप प्रचण्ड अग्नि हुआ। भीष्मपितामह कहते हैं – मेरी समझ में हनुमान् जी के समान अत्यन्त बलवान् तीनों काल और तीनों लोक में कोई नहीं हुआ।। ७।।\n\nदूत रामराय को, सपूत पूत पौनको, तू अंजनी को नन्दन प्रताप भूरि भानु सो।\n\nसीय-सोच-समन, दुरित दोष दमन, सरन आये अवन, लखन प्रिय प्रान सो।।\n\nदसमुख दुसह दरिद्र दरिबे को भयो, प्रकट तिलोक ओक तुलसी निधान सो।\n\nज्ञान गुनवान बलवान सेवा सावधान, साहेब सुजान उर आनु हनुमान सो।। ८।।\n\nभावार्थ- आप राजा रामचन्द्रजी के दूत, पवनदेव के सुयोग्य पुत्र, अंजनीदेवी को आनन्द देने वाले, असंख्य सूर्यों के समान तेजस्वी, सीताजी के शोकनाशक, पाप तथा अवगुण के नष्ट करने वाले, शरणागतों की रक्षा करने वाले और लक्ष्मणजी को प्राणों के समान प्रिय हैं। तुलसीदासजी के दुस्सह दरिद्र-रुपी रावण का नाश करने के लिये आप तीनों लोकों में आश्रय रूप प्रकट हुए हैं। अरे लोगो ! तुम ज्ञानी, गुणवान्, बलवान् और सेवा (दूसरों को आराम पहुँचाने) – में सजग हनुमान् जी के समान चतुर स्वामी को अपने हृदय में बसाओ।। ८।।\n\nदवन-दुवन-दल भुवन-बिदित बल, बेद जस गावत बिबुध बंदीछोर को।\nपाप-ताप-तिमिर तुहिन-विघटन-पटु, सेवक-सरोरुह सुखद भानु भोर को।।\nलोक-परलोक तें बिसोक सपने न सोक, तुलसी के हिये है भरोसो एक ओर को।\nराम को दुलारो दास बामदेव को निवास, नाम कलि-कामतरु केसरी-किसोर को।। ९।।\n\nभावार्थ - दानवों की सेना को नष्ट करने में जिनका पराक्रम विश्व-विख्यात है, वेद यश-गान करते हैं कि देवताओं को कारागार से छुड़ाने वाला पवनकुमार के सिवा दूसरा कौन है ? आप पापान्धकार और कष्ट-रुपी पाले को घटाने में प्रवीण तथा सेवक रुपी कमल को प्रसन्न करने के लिये प्रातः-काल के सूर्य के समान हैं। तुलसी के हृदय में एकमात्र हनुमान् जी का भरोसा है, स्वप्न में भी लोक और परलोक की चिन्ता नहीं, शोकरहित हैं, रामचन्द्रजी के दुलारे शिव-स्वरुप (ग्यारह रुद्र में एक) केसरी-नन्दन का नाम कलिकाल में कल्प-वृक्ष के समान है।। ९।।\n\nमहाबल-सीम महाभीम महाबान इत, महाबीर बिदित बरायो रघुबीर को।\n\nकुलिस-कठोर तनु जोरपरै रोर रन, करुना-कलित मन धारमिक धीर को।।\n\nदुर्जन को कालसो कराल पाल सज्जन को, सुमिरे हरनहार तुलसी की पीर को।\n\nसीय-सुख-दायक दुलारो रघुनायक को, सेवक सहायक है साहसी समीर को।। १०।।\n\nभावार्थ - आप अत्यन्त पराक्रम की हद, अतिशय कराल, बड़े बहादुर और रघुनाथजी द्वारा चुने हुए महाबलवान् विख्यात योद्धा हैं। वज्र के समान कठोर शरीर वाले जिनके जोर पड़ने अर्थात् बल करने से रणस्थल में कोलाहल मच जाता है, सुन्दर करुणा एवं धैर्य के स्थान और मन से धर्माचरण करने वाले हैं। दुष्टों के लिये काल के समान भयावने, सज्जनों को पालने वाले और स्मरण करने से तुलसी के दुःख को हरने वाले हैं। सीताजी को सुख देने वाले, रघुनाथजी के दुलारे और सेवकों की सहायता करने में पवनकुमार बड़े ही साहसी हैं।। १०।।\n\nरचिबे को बिधि जैसे, पालिबे को हरि, हर मीच मारिबे को, ज्याईबे को सुधापान भो।\n\nधरिबे को धरनि, तरनि तम दलिबे को, सोखिबे कृसानु, पोषिबे को हिम-भानु भो।।\n\nखल-दुःख दोषिबे को, जन-परितोषिबे को, माँगिबो मलीनता को मोदक सुदान भो।\n\nआरत की आरति निवारिबे को तिहुँ पुर, तुलसी को साहेब हठीलो हनुमान भो।। ११।।\n\nभावार्थ - आप सृष्टि-रचना के लिये ब्रह्मा, पालन करने को विष्णु, मारने को रुद्र और जिलाने के लिये अमृत-पान के समान हुए; धारण करने में धरती, अन्धकार को नसाने में सूर्य, सुखाने में अग्नि, पोषण करने में चन्द्रमा और सूर्य हुए; खलों को दुःख देने और दूषित बनाने वाले, सेवकों को संतुष्ट करने वाले एवं माँगना-रुपी मैलेपन का विनाश करने में मोदक-दाता हुए। तीनों लोकों में दुःखियों के दुःख छुड़ाने के लिये तुलसी के स्वामी श्रीहनुमान् जी दृढ़-प्रतिज्ञ हुए हैं।। ११।।\n\nसेवक स्योकाई जानि जानकीस मानै कानि, सानुकूल सूलपानि नवै नाथ नाँक को।\n\nदेवी देव दानव दयावने ह्वै जोरैं हाथ, बापुरे बराक कहा और राजा राँक को।।\n\nजागत सोवत बैठे बागत बिनोद मोद, ताके जो अनर्थ सो समर्थ एक आँक को।\n\nसब दिन रुरो परै पूरो जहाँ-तहाँ ताहि, जाके है भरोसो हिये हनुमान हाँक को।। १२।।\n\nभावार्थ – सेवक हनुमान् जी की सेवा समझकर जानकीनाथ ने संकोच माना अर्थात् अहसान से दब गये, शिवजी पक्ष में रहते और स्वर्ग के स्वामी इन्द्र नवते हैं। देवी-देवता, दानव सब दया के पात्र बनकर हाथ जोड़ते हैं, फिर दूसरे बेचारे दरिद्र-दुःखिया राजा कौन चीज हैं। जागते, सोते, बैठते, डोलते, क्रीड़ा करते और आनन्द में मग्न (पवनकुमार के) सेवक का अनिष्ट चाहेगा ऐसा कौन सिद्धान्त का समर्थ है ? उसका जहाँ-तहाँ सब दिन श्रेष्ठ रीति से पूरा पड़ेगा, जिसके हृदय में अंजनीकुमार की हाँक का भरोसा है।। १२।।\n\nसानुग सगौरि सानुकूल सूलपानि ताहि, लोकपाल सकल लखन राम जानकी।\n\nलोक परलोक को बिसोक सो तिलोक ताहि, तुलसी तमाइ कहा काहू बीर आनकी।।\n\nकेसरी किसोर बन्दीछोर के नेवाजे सब, कीरति बिमल कपि करुनानिधान की।\n\nबालक-ज्यों पालिहैं कृपालु मुनि सिद्ध ताको, जाके हिये हुलसति हाँक हनुमान की।। १३।।\n\nभावार्थ – जिसके हृदय में हनुमान् जी की हाँक उल्लसित होती है, उसपर अपने सेवकों और पार्वतीजी के सहित शंकर भगवान्, समस्त लोकपाल, श्रीरामचन्द्र, जानकी और लक्ष्मणजी भी प्रसन्न रहते हैं। तुलसीदासजी कहते हैं फिर लोक और परलोक में शोकरहित हुए उस प्राणी को तीनों लोकों में किसी योद्धा के आश्रित होने की क्या लालसा होगी ? दया-निकेत केसरी-नन्दन निर्मल कीर्तिवाले हनुमान् जी के प्रसन्न होने से सम्पूर्ण सिद्ध-मुनि उस मनुष्य पर दयालु होकर बालक के समान पालन करते हैं, उन करुणानिधान कपीश्वर की कीर्ति ऐसी ही निर्मल है।। १३।।\n\nकरुनानिधान, बलबुद्धि के निधान मोद-महिमा निधान, गुन-ज्ञान के निधान हौ।\n\nबामदेव-रुप भूप राम के सनेही, नाम लेत-देत अर्थ धर्म काम निरबान हौ।।\n\nआपने प्रभाव सीताराम के सुभाव सील, लोक-बेद-बिधि के बिदूष हनुमान हौ।\n\nमन की बचन की करम की तिहूँ प्रकार, तुलसी तिहारो तुम साहेब सुजान हौ।। १४।।\n\nभावार्थ - तुम दया के स्थान, बुद्धि-बल के धाम, आनन्द महिमा के मन्दिर और गुण-ज्ञान के निकेतन हो; राजा रामचन्द्र के स्नेही, शंकरजी के रूप और नाम लेने से अर्थ, धर्म, काम, मोक्ष के देने वाले हो। हे हनुमान् जी ! आप अपनी शक्ति से श्रीरघुनाथजी के शील-स्वभाव, लोक-रीति और वेद-विधि के पण्डित हो !मन, वचन, कर्म तीनों प्रकार से तुलसी आपका दास है, आप चतुर स्वामी हैं अर्थात् भीतर-बाहर की सब जानते हैं।। १४।।\n\nमन को अगम, तन सुगम किये कपीस, काज महाराज के समाज साज साजे हैं।\n\nदेव-बंदी छोर रनरोर केसरी किसोर, जुग जुग जग तेरे बिरद बिराजे हैं।\n\nबीर बरजोर, घटि जोर तुलसी की ओर, सुनि सकुचाने साधु खल गन गाजे हैं।\n\nबिगरी सँवार अंजनी कुमार कीजे मोहिं, जैसे होत आये हनुमान के निवाजे हैं।। १५।।\n\nभावार्थ – हे कपिराज ! महाराज रामचन्द्रजी के कार्य के लिये सारा साज-समाज सजकर जो काम मन को दुर्गम था, उसको आपने शरीर से करके सुलभ कर दिया। हे केशरीकिशोर ! आप देवताओं को बन्दीखाने से मुक्त करने वाले, संग्राम-भूमि में कोलाहल मचाने वाले हैं और आपकी नामवरी युग-युग से संसार में विराजती है। हे जबरदस्त योद्धा ! आपका बल तुलसी के लिये क्यों घट गया, जिसको सुनकर साधु सकुचा गये हैं और दुष्टगण प्रसन्न हो रहे हैं, हे अंजनीकुमार ! मेरी बिगड़ी बात उसी तरह सुधारिये जिस प्रकार आपके प्रसन्न होने से होती (सुधरती) आयी है।। १५।।\n\nसवैया\nजान सिरोमनि हौ हनुमान सदा जन के मन बास तिहारो।\n\nढ़ारो बिगारो मैं काको कहा केहि कारन खीझत हौं तो तिहारो।।\n\nसाहेब सेवक नाते तो हातो कियो सो तहाँ तुलसी को न चारो।\n\nदोष सुनाये तें आगेहुँ को होशियार ह्वैं हों मन तौ हिय हारो।। १६।।\n\nभावार्थ - हे हनुमान् जी ! आप ज्ञान-शिरोमणी हैं और सेवकों के मन में आपका सदा निवास है। मैं किसी का क्या गिराता वा बिगाड़ता हूँ। हे स्वामी ! आपने मुझे सेवक के नाते से च्युत कर दिया, इसमें तुलसी का कोई वश नहीं है। यद्यपि मन हृदय में हार गया है तो भी मेरा अपराध सुना दीजिये, जिसमें आगे के लिये होशियार हो जाऊँ।। १६।।\n\nतेरे थपे उथपै न महेस, थपै थिरको कपि जे घर घाले।\n\nतेरे निवाजे गरीब निवाज बिराजत बैरिन के उर साले।।\n\nसंकट सोच सबै तुलसी लिये नाम फटै मकरी के से जाले।\n\nबूढ़ भये, बलि, मेरिहि बार, कि हारि परे बहुतै नत पाले।। १७।।\n\nभावार्थ - हे वानरराज ! आपके बसाये हुए को शंकर भगवान भी नहीं उजाड़ सकते और जिस घर को आपने नष्ट कर दिया उसको कौन बसा सकता है ? हे गरीबनिवाज ! आप जिस पर प्रसन्न हुए, वे शत्रुओं के हृदय में पीड़ा रूप होकर विराजते हैं। तुलसीदास जी कहते हैं, आपका नाम लेने से सम्पूर्ण संकट और सोच मकड़ी के जाले के समान फट जाते हैं। बलिहारी ! क्या आप मेरी ही बार बूढ़े हो गये अथवा बहुत-से गरीबों का पालन करते – करते अब थक गये हैं ? (इसी से मेरा संकट दूर करने में ढील कर रहे हैं)।। १७।।\n\nसिंधु तरे, बड़े बीर दले खल, जारे हैं लंक से बंक मवा से।\n\nतैं रनि-केहरि केहरि के बिदले अरि-कुंजर छैल छवा से।।\n\nतोसों समत्थ सुसाहेब सेई सहै तुलसी दुख दोष दवा से।\n\nबानर बाज ! बढ़े खल-खेचर, लीजत क्यों न लपेटि लवा-से।। १८।।\n\nभावार्थ – आपने समुद्र लाँघकर बड़े-बड़े दुष्ट राक्षसों का विनाश करके लंका -जैसे विकट गढ़ को जलाया। हे संग्राम-रुपी वन के सिंह ! राक्षस शत्रु बने-ठने हाथी के बच्चे के समान थे, आपने उनको सिंह की भाँति विनष्ट कर डाला। आपने बराबर समर्थ और अच्छे स्वामी की सेवा करते हुए तुलसी दोष और दुःख की आग को सहन करे (यह आश्चर्य की बात है)। हे वानर-रुपी बाज ! बहुत-से दुष्ट-जन-रुपी पक्षी बढ़ गये हैं, उनको आप बटेर के समान क्यों नहीं लपेट लेते ?।। १८।।\n\nअच्छ-विमर्दन कानन-भानि दसानन आनन भा न निहारो।\n\nबारिदनाद अकंपन कुंभकरन्न-से कुञ्जर केहरि-बारो।।\n\nराम-प्रताप-हुतासन, कच्छ, बिपच्छ, समीर समीर-दुलारो।\n\nपाप-तें साप-तें ताप तिहूँ-तें सदा तुलसी कहँ सो रखवारो।। १९।।\n\nभावार्थ – हे अक्षयकुमार को मारने वाले हनुमान् जी ! आपने अशोक-वाटिका को विध्वंस किया और रावण-जैसे प्रतापी योद्धा के मुख के तेज की ओर देखा तक नहीं अर्थात् उसकी कुछ भी परवाह नहीं की। आप मेघनाद, अकम्पन और कुम्भकर्ण -सरीखे हाथियों के मद को चूर्ण करने में किशोरावस्था के सिंह हैं। विपक्षरुप तिनकों के ढेर के लिये भगवान राम का प्रताप अग्नि-तुल्य है और पवनकुमार उसके लिये पवन-रुप हैं। वे पवननन्दन ही तुलसीदास को सर्वदा पाप, शाप और संताप – तीनों से बचाने वाले हैं।। १९।।\n\nघनाक्षरी\n\nजानत जहान हनुमान को निवाज्यौ जन, मन अनुमानि बलि, बोल न बिसारिये।\n\nसेवा-जोग तुलसी कबहुँ कहा चूक परी, साहेब सुभाव कपि साहिबी सँभारिये।।\n\nअपराधी जानि कीजै सासति सहस भाँति, मोदक मरै जो ताहि माहुर न मारिये।\n\nसाहसी समीर के दुलारे रघुबीर जू के, बाँह पीर महाबीर बेगि ही निवारिये।। २०।।\n\nभावार्थ - हे हनुमान् जी ! बलि जाता हूँ, अपनी प्रतिज्ञा को न भुलाइये, जिसको संसार जानता है, मन में विचारिये, आपका कृपा-पात्र जन बाधारहित और सदा प्रसन्न रहता है। हे स्वामी कपिराज ! तुलसी कभी सेवा के योग्य था ? क्या चूक हुई है, अपनी साहिबी को सँभालिये, मुझे अपराधी समझते हों तो सहस्त्रों भाँति की दुर्दशा कीजिये, किन्तु जो लड्डू देने से मरता हो उसको विष से न मारिये। हे महाबली, साहसी, पवन के दुलारे, रघुनाथजी के प्यारे ! भुजाओं की पीड़ा को शीघ्र दूर कीजिये।। २०।।\n\nबालक बिलोकि, बलि बारेतें आपनो कियो, दीनबन्धु दया कीन्हीं निरुपाधि न्यारिये।\n\nरावरो भरोसो तुलसी के, रावरोई बल, आस रावरीयै दास रावरो बिचारिये।।\n\nबड़ो बिकराल कलि, काको न बिहाल कियो, माथे पगु बलि को, निहारि सो निवारिये।\n\nकेसरी किसोर, रनरोर, बरजोर बीर, बाँहुपीर राहुमातु ज्यौं पछारि मारिये।। २१।।\n\nभावार्थ – हे दीनबन्धु ! बलि जाता हूँ, बालक को देखकर आपने लड़कपन से ही अपनाया और मायारहित अनोखी दया की। सोचिये तो सही, तुलसी आपका दास है, इसको आपका भरोसा, आपका ही बल और आपकी ही आशा है। अत्यन्त भयानक कलिकाल ने किसको बेचैन नहीं किया ? इस बलवान् का पैर मेरे मस्तक पर भी देखकर उसको हटाइये। हे केशरीकिशोर, बरजोर वीर ! आप रण में कोलाहल उत्पन्न करने वाले हैं, राहु की माता सिंहिका के समान बाहु की पीड़ा को पछाड़कर मार डालिये।। २१।।\n\nउथपे थपनथिर थपे उथपनहार, केसरी कुमार बल आपनो सँभारिये।\n\nराम के गुलामनि को कामतरु रामदूत, मोसे दीन दूबरे को तकिया तिहारिये।।\n\nसाहेब समर्थ तोसों तुलसी के माथे पर, सोऊ अपराध बिनु बीर, बाँधि मारिये।\n\nपोखरी बिसाल बाँहु, बलि, बारिचर पीर, मकरी ज्यौं पकरि कै बदन बिदारिये।। २२।।\n\nभावार्थ – हे केशरीकुमार ! आप उजड़े हुए (सुग्रीव-विभीषण) – को बसाने वाले और बसे हुए (रावणादि) – को उजाड़ने वाले हैं, अपने उस बल का स्मरण कीजिये। हे रामदूत ! रामचन्द्रजी के सेवकों के लिये आप कल्पवृक्ष हैं और मुझ-सरीखे दीन-दुर्बलों को आपका ही सहारा है। हे वीर ! तुलसी के माथे पर आपके समान समर्थ स्वामी विद्यमान रहते हुए भी वह बाँधकर मारा जाता है। बलि जाता हूँ, मेरी भुजा विशाल पोखरी के समान है और यह पीड़ा उसमें जलचर के सदृश है, सो आप मकरी के समान इस जलचरी को पकड़कर इसका मुख फाड़ डालिये।। २२।।\n\nराम को सनेह, राम साहस लखन सिय, राम की भगति, सोच संकट निवारिये।\n\nमुद-मरकट रोग-बारिनिधि हेरि हारे, जीव-जामवंत को भरोसो तेरो भारिये।।\n\nकूदिये कृपाल तुलसी सुप्रेम-पब्बयतें, सुथल सुबेल भालू बैठि कै बिचारिये।\n\nमहाबीर बाँकुरे बराकी बाँह-पीर क्यों न, लंकिनी ज्यों लात-घात ही मरोरि मारिये।। २३।।\n\nभावार्थ – मुझमें रामचन्द्रजी के प्रति स्नेह, रामचन्द्रजी की भक्ति, राम-लक्ष्मण और जानकीजी की कृपा से साहस (दृढ़ता-पूर्वक कठिनाइयों का सामना करने की हिम्मत) है, अतः मेरे शोक-संकट को दूर कीजिये। आनन्दरुपी बंदर रोग-रुपी अपार समुद्र को देखकर मन में हार गये हैं, जीवरुपी जाम्बवन्त को आपका बड़ा भरोसा है। हे कृपालु ! तुलसी के सुन्दर प्रेमरुपी पर्वत से कूदिये, श्रेष्ठ स्थान (हृदय) -रुपी सुबेलपर्वत पर बैठे हुए जीवरुपी जाम्बवन्त जी सोचते (प्रतीक्षा करते) हैं। हे महाबली बाँके योद्धा ! मेरे बाहु की पीड़ारुपिणी लंकिनी को लात की चोट से क्यों नहीं मरोड़कर मार डालते ?।। २३।।\n\nलोक-परलोकहुँ तिलोक न बिलोकियत, तोसे समरथ चष चारिहूँ निहारिये।\n\nकर्म, काल, लोकपाल, अग-जग जीवजाल, नाथ हाथ सब निज महिमा बिचारिये।।\n\nखास दास रावरो, निवास तेरो तासु उर, तुलसी सो देव दुखी देखियत भारिये।\n\nबात तरुमूल बाँहुसूल कपिकच्छु-बेलि, उपजी सकेलि कपिकेलि ही उखारिये।। २४।।\n\nभावार्थ – लोक, परलोक और तीनों लोकों में चारों नेत्रों से देखता हूँ, आपके समान योग्य कोई नहीं दिखायी देता। हे नाथ ! कर्म, काल, लोकपाल तथा सम्पूर्ण स्थावर-जंगम जीवसमूह आपके हू हाथ में हैं, अपनी महिमा को विचारिये। हे देव ! तुलसी आपका निजी सेवक है, उसके हृदय में आपका निवास है और वह भारी दुःखी दिखायी देता है। वात-व्याधि-जनित बाहु की पीड़ा केवाँच की लता के समान है, उसकी उत्पन्न हुई जड़ को बटोरकर वानरी खेल से उखाड़ डालिये।। २४।।\n\nकरम-कराल-कंस भूमिपाल के भरोसे, बकी बकभगिनी काहू तें कहा डरैगी।\n\nबड़ी बिकराल बाल घातिनी न जात कहि, बाँहूबल बालक छबीले छोटे छरैगी।।\n\nआई है बनाइ बेष आप ही बिचारि देख, पाप जाय सबको गुनी के पाले परैगी।\n\nपूतना पिसाचिनी ज्यौं कपिकान्ह तुलसी की, बाँहपीर महाबीर तेरे मारे मरैगी।। २५।।\n\nभावार्थ - कर्मरुपी भयंकर कंसराजा के भरोसे बकासुर की बहिन पूतना राक्षसी क्या किसी से डरेगी ? बालकों को मारने में बड़ी भयावनी, जिसकी लीला कही नहीं जाती है, वह अपने बाहुबल से छोटे छबिमान् शिशुओं को छलेगी। आप ही विचारकर देखिये, वह सुन्दर रूप बनाकर आयी है, यदि आप-सरीखे गुणी के पाले पड़ेगी तो सभी का पाप दूर हो जायेगा। हे महाबली कपिराज ! तुलसी की बाहु की पीड़ा पूतना पिशाचिनी के समान है और आप बालकृष्ण-रुप हैं, यह आपके ही मारने से मरेगी।। २५।।\n\nभालकी कि कालकी कि रोष की त्रिदोष की है, बेदन बिषम पाप ताप छल छाँह की।\n\nकरमन कूट की कि जन्त्र मन्त्र बूट की, पराहि जाहि पापिनी मलीन मन माँह की।।\n\nपैहहि सजाय, नत कहत बजाय तोहि, बाबरी न होहि बानि जानि कपि नाँह की।\n\nआन हनुमान की दुहाई बलवान की, सपथ महाबीर की जो रहै पीर बाँह की।। २६।।\n\nभावार्थ - यह कठिन पीड़ा कपाल की लिखावट है या समय, क्रोध अथवा त्रिदोष का या मेरे भयंकर पापों का परिणाम है, दुःख किंवा धोखे की छाया है। मारणादि प्रयोग अथवा यन्त्र-मन्त्र रुपी वृक्ष का फल है; अरी मन की मैली पापिनी पूतना ! भाग जा, नहीं तो मैं डंका पीटकर कहे देता हूँ कि कपिराज का स्वभाव जानकर तू पगली न बने। जो बाहु की पीड़ा रहे तो मैं महाबीर बलवान् हनुमान् जी की दोहाई और सौगन्ध करता हूँ अर्थात् अब वह नहीं रह सकेगी।। २६।।\n\nसिंहिका सँहारि बल, सुरसा सुधारि छल, लंकिनी पछारि मारि बाटिका उजारी है।\n\nलंक परजारि मकरी बिदारि बारबार, जातुधान धारि धूरिधानी करि डारी है।।\n\nतोरि जमकातरि मंदोदरी कढ़ोरि आनी, रावन की रानी मेघनाद महँतारी है।\n\nभीर बाँह पीर की निपट राखी महाबीर, कौन के सकोच तुलसी के सोच भारी है।। २७।।\n\nभावार्थ – सिंहिका के बल का संहार करके सुरसा के छल को सुधार कर लंकिनी को मार गिराया और अशोक-वाटिका को उजाड़ डाला। लंकापुरी को विनाश किया। यमराज का खड्ग अर्थात् परदा फाड़कर मेघनाद की माता और रावण की पटरानी को राजमहल से बाहर निकाल लाये। हे महाबली कपिराज ! तुलसी को बड़ा सोच है, किसके संकोच में पड़कर आपने केवल मेरे बाहु की पीड़ा के भय को छोड़ रखा है।। २७।।\n\nतेरो बालि केलि बीर सुनि सहमत धीर, भूलत सरीर सुधि सक्र-रबि-राहु की।\n\nतेरी बाँह बसत बिसोक लोकपाल सब, तेरो नाम लेत रहै आरति न काहु की।।\n\nसाम दान भेद बिधि बेदहू लबेद सिधि, हाथ कपिनाथ ही के चोटी चोर साहु की।\n\nआलस अनख परिहास कै सिखावन है, एते दिन रही पीर तुलसी के बाहु की।। २८।।\n\nभावार्थ - हे वीर ! आपके लड़कपन का खेल सुनकर धीरजवान् भी भयभीत हो जाते हैं और इन्द्र, सूर्य तथा राहु अपने शरीर की सुध भुला जाती है। आपके बाहुबाल से सब लोकपाल शोकरहित होकर बसते हैं और आपका नाम लेने से किसी का दुःख नहीं रह जाता। साम, दान और भेद-नीति का विधान तथा वेद-लवेद से भी सिद्ध है कि चोर-साहु की चोटी कपिनाथ के ही हाथ में रहती है। तुलसीदास के जो इतने दिन बाहु की पीड़ा रही है सो क्या आपका आलस्य है अथवा क्रोध, परिहास या शिक्षा है।। २८।।\n\nटूकनि को घर-घर डोलत कँगाल बोलि, बाल ज्यों कृपाल नतपाल पालि पोसो है।\n\nकीन्ही है सँभार सार अँजनी कुमार बीर, आपनो बिसारि हैं न मेरेहू भरोसो है।।\n\nइतनो परेखो सब भाँति समरथ आजु, कपिराज साँची कहौं को तिलोक तोसो है।\n\nसासति सहत दास कीजे पेखि परिहास, चीरी को मरन खेल बालकनि को सो है।। २९।।\n\nभावार्थ - हे गरीबों के पालन करने वाले कृपानिधान ! टुकड़े के लिये दरिद्रतावश घर-घर मैं डोलता-फिरता था, आपने बुलाकर बालक के समान मेरा पालन-पोषण किया है। हे वीर अंजनीकुमार ! मुख्यतः आपने ही मेरी रक्षा की है, अपने जन को आप न भुलायेंगे, इसका मुझे भी भरोसा है। हे कपिराज ! आज आप सब प्रकार समर्थ हैं, मैं सच कहता हूँ, आपके समान भला तीनों लोकों में कौन है ? किंतु मुझे इतना परेखा (पछतावा) है कि यह सेवक दुर्दशा सह रहा है, लड़कों के खेलवाड़ होने के समान चिड़िया की मृत्यु हो रही है और आप तमाशा देखते हैं।। २९।।\n\nआपने ही पाप तें त्रिपात तें कि साप तें, बढ़ी है बाँह बेदन कही न सहि जाति है।\n\nऔषध अनेक जन्त्र मन्त्र टोटकादि किये, बादि भये देवता मनाये अधिकाति है।।\n\nकरतार, भरतार, हरतार, कर्म काल, को है जगजाल जो न मानत इताति है।\n\nचेरो तेरो तुलसी तू मेरो कह्यो राम दूत, ढील तेरी बीर मोहि पीर तें पिराति है।। ३०।।\n\nभावार्थ – मेरे ही पाप वा तीनों ताप अथवा शाप से बाहु की पीड़ा बढ़ी है, वह न कही जाती और न सही जाती है। अनेक औषधि, यन्त्र-मन्त्र-टोटकादि किये, देवताओं को मनाया, पर सब व्यर्थ हुआ, पीड़ा बढ़ती ही जाती है। ब्रह्मा, विष्णु, महेश, कर्म, काल और संसार का समूह-जाल कौन ऐसा है जो आपकी आज्ञा को न मानता हो। हे रामदूत ! तुलसी आपका दास है और आपने इसको अपना सेवक कहा है। हे वीर ! आपकी यह ढील मुझे इस पीड़ा से भी अधिक पीड़ित कर रही है।। ३०।।\n\nदूत राम राय को, सपूत पूत बाय को, समत्व हाथ पाय को सहाय असहाय को।\n\nबाँकी बिरदावली बिदित बेद गाइयत, रावन सो भट भयो मुठिका के घाय को।।\n\nएते बड़े साहेब समर्थ को निवाजो आज, सीदत सुसेवक बचन मन काय को।\n\nथोरी बाँह पीर की बड़ी गलानि तुलसी को, कौन पाप कोप, लोप प्रकट प्रभाय को।। ३१।।\n\nभावार्थ – आप राजा रामचन्द्र के दूत, पवनदेव के सत्पुत्र, हाथ-पाँव के समर्थ और निराश्रितों के सहायक हैं। आपके सुन्दर यश की कथा विख्यात है, वेद गान करते हैं और रावण-जैसा त्रिलोक-विजयी योद्धा आपके घूँसे की चोट से घायल हो गया। इतने बड़े योग्य स्वामी के अनुग्रह करने पर भी आपका श्रेष्ठ सेवक आज तन-मन-वचन से दुःख पा रहा है। तुलसी को इस थोड़ी-सी बाहु-पीड़ा की बड़ी ग्लानि है, मेरे कौन-से पाप के कारण वा क्रोध से आपका प्रत्यक्ष प्रभाव लुप्त हो गया है ?।। ३१।।\n\nदेवी देव दनुज मनुज मुनि सिद्ध नाग, छोटे बड़े जीव जेते चेतन अचेत हैं।\n\nपूतना पिसाची जातुधानी जातुधान बाम, राम दूत की रजाइ माथे मानि लेत हैं।।\n\nघोर जन्त्र मन्त्र कूट कपट कुरोग जोग, हनुमान आन सुनि छाड़त निकेत हैं।\n\nक्रोध कीजे कर्म को प्रबोध कीजे तुलसी को, सोध कीजे तिनको जो दोष दुख देत हैं।। ३२।।\n\nभावार्थ – देवी, देवता, दैत्य, मनुष्य, मुनि, सिद्ध और नाग आदि छोटे-बड़े जितने जड़-चेतन जीव हैं तथा पूतना, पिशाचिनी, राक्षसी-राक्षस जितने कुटिल प्राणी हैं, वे सभी रामदूत पवनकुमार की आज्ञा शिरोधार्य करके मानते हैं। भीषण यन्त्र-मन्त्र, धोखाधारी, छलबाज और दुष्ट रोगों के आक्रमण हनुमान् जी की दोहाई सुनकर स्थान छोड़ देते हैं। मेरे खोटे कर्म पर क्रोध कीजिये, तुलसी को सुखावन दीजिये और जो दोष हमें दुःख देते हैं, उनका सुधार करिये।। ३२।।\n\nतेरे बल बानर जिताये रन रावन सों, तेरे घाले जातुधान भये घर-घर के।\n\nतेरे बल रामराज किये सब सुरकाज, सकल समाज साज साजे रघुबर के।।\n\nतेरो गुनगान सुनि गीरबान पुलकत, सजल बिलोचन बिरंचि हरि हर के।\n\nतुलसी के माथे पर हाथ फेरो कीसनाथ, देखिये न दास दुखी तोसो कनिगर के।। ३३।।\n\nभावार्थ - आपके बल ने युद्ध में वानरों को रावण से जिताया और आपके ही नष्ट करने से राक्षस घर-घर के (तीन-तेरह) हो गये। आपके ही बल से राजा रामचन्द्रजी ने देवताओं का सब काम पूरा किया और आपने ही रघुनाथजी के समाज का सम्पूर्ण साज सजाया। आपके गुणों का गान सुनकर देवता रोमांचित होते हैं और ब्रह्मा, विष्णु, महेश की आँखों में जल भर आता है। हे वानरों के स्वामी ! तुलसी के माथे पर हाथ फेरिये, आप-जैसे अपनी मर्यादा की लाज रखने वालों के दास कभी दुःखी नहीं देखे गये।। ३३।।\n\nपालो तेरे टूक को परेहू चूक मूकिये न, कूर कौड़ी दूको हौं आपनी ओर हेरिये।\n\nभोरानाथ भोरे ही सरोष होत थोरे दोष, पोषि तोषि थापि आपनी न अवडेरिये।।\n\nअँबु तू हौं अँबुचर, अँबु तू हौं डिंभ सो न, बूझिये बिलंब अवलंब मेरे तेरिये।\n\nबालक बिकल जानि पाहि प्रेम पहिचानि, तुलसी की बाँह पर लामी लूम फेरिये।। ३४।।\n\nभावार्थ – आपके टुकड़ों से पला हूँ, चूक पड़ने पर भी मौन न हो जाइये। मैं कुमार्गी दो कौड़ी का हूँ, पर आप अपनी ओर देखिये। हे भोलेनाथ ! अपने भोलेपन से ही आप थोड़े से रुष्ट हो जाते हैं, सन्तुष्ट होकर मेरा पालन करके मुझे बसाइये, अपना सेवक समझकर दुर्दशा न कीजिये। आप जल हैं तो मैं मछली हूँ, आप माता हैं तो मैं छोटा बालक हूँ, देरी न कीजिये, मुझको आपका ही सहारा है। बच्चे को व्याकुल जानकर प्रेम की पहचान करके रक्षा कीजिये, तुलसी की बाँह पर अपनी लम्बी पूँछ फेरिये (जिससे पीड़ा निर्मूल हो जावे)।। ३४।।\n\nघेरि लियो रोगनि, कुजोगनि, कुलोगनि ज्यौं, बासर जलद घन घटा धुकि धाई है।\n\nबरसत बारि पीर जारिये जवासे जस, रोष बिनु दोष धूम-मूल मलिनाई है।।\n\nकरुनानिधान हनुमान महा बलवान, हेरि हँसि हाँकि फूँकि फौजैं ते उड़ाई है।\n\nखाये हुतो तुलसी कुरोग राढ़ राकसनि, केसरी किसोर राखे बीर बरिआई है।। ३५।।\n\nभावार्थ - रोगों, बुरे योगों और दुष्ट लोगों ने मुझे इस प्रकार घेर लिया है जैसे दिन में बादलों का घना समूह झपटकर आकाश में दौड़ता है। पीड़ा-रुपी जल बरसाकर इन्होंने क्रोध करके बिना अपराध यशरुपी जवासे को अग्नि की तरह झुलसकर मूर्च्छित कर दिया है। हे दया-निधान महाबलवान् हनुमान् जी ! आप हँसकर निहारिये और ललकारकर विपक्ष की सेना को अपनी फूँक से उड़ा दीजिये। हे केशरीकिशोर वीर ! तुलसी को कुरोग-रुपी निर्दय राक्षस ने खा लिया था, आपने जोरावरी से मेरी रक्षा की है।। ३५।।\n\nसवैया\n\nराम गुलाम तु ही हनुमान गोसाँई सुसाँई सदा अनुकूलो।\n\nपाल्यो हौं बाल ज्यों आखर दू पितु मातु सों मंगल मोद समूलो।।\n\nबाँह की बेदन बाँह पगार पुकारत आरत आनँद भूलो।\n\nश्री रघुबीर निवारिये पीर रहौं दरबार परो लटि लूलो।। ३६।।\n\nभावार्थ - हे गोस्वामी हनुमान् जी ! आप श्रेष्ठ स्वामी और सदा श्रीरामचन्द्रजी के सेवकों के पक्ष में रहने वाले हैं। आनन्द-मंगल के मूल दोनों अक्षरों (राम-राम) – ने माता-पिता के समान मेरा पालन किया है। हे बाहुपगार (भुजाओं का आश्रय देने वाले)! बाहु की पीड़ा से मैं सारा आनन्द भुलाकर दुःखी होकर पुकार रहा हूँ। हे रघुकुल के वीर ! पीड़ा को दूर कीजिये, जिससे दुर्बल और पंगु होकर भी आपके दरबार में पड़ा रहूँ।। ३६।।\n\nघनाक्षरी\n\nकाल की करालता करम कठिनाई कीधौं, पाप के प्रभाव की सुभाय बाय बावरे।\n\nबेदन कुभाँति सो सही न जाति राति दिन, सोई बाँह गही जो गही समीर डाबरे।।\n\nलायो तरु तुलसी तिहारो सो निहारि बारि, सींचिये मलीन भो तयो है तिहुँ तावरे।\n\nभूतनि की आपनी पराये की कृपा निधान, जानियत सबही की रीति राम रावरे।। ३७।।\n\nभावार्थ – न जाने काल की भयानकता है कि कर्मों की कठीनता है, पाप का प्रभाव है अथवा स्वाभाविक बात की उन्मत्तता है। रात-दिन बुरी तरह की पीड़ा हो रही है, जो सही नहीं जाती और उसी बाँह को पकड़े हुए हैं जिसको पवनकुमार ने पकड़ा था। तुलसीरुपी वृक्ष आपका ही लगाया हुआ है। यह तीनों तापों की ज्वाला से झुलसकर मुरझा गया है, इसकी ओर निहारकर कृपारुपी जल से सींचिये। हे दयानिधान रामचन्द्रजी आप भूतों की, अपनी और विरानेकी सबकी रीति जानते हैं।। ३७।।\n\nपाँय पीर पेट पीर बाँह पीर मुँह पीर, जरजर सकल पीर मई है।\n\nदेव भूत पितर करम खल काल ग्रह, मोहि पर दवरि दमानक सी दई है।।\n\nहौं तो बिनु मोल के बिकानो बलि बारेही तें, ओट राम नाम की ललाट लिखि लई है।\n\nकुँभज के किंकर बिकल बूढ़े गोखुरनि, हाय राम राय ऐसी हाल कहूँ भई है।। ३८।।\n\nभावार्थ - पाँव की पीड़ा, पेट की पीड़ा, बाहु की पीड़ा और मुख की पीड़ा – सारा शरीर पीड़ामय होकर जीर्ण-शीर्ण हो गया है। देवता, प्रेत, पितर, कर्म, काल और दुष्टग्रह – सब साथ ही दौरा करके मुझ पर तोपों की बाड़-सी दे रहे हैं। बलि जाता हूँ। मैं तो लड़कपन से ही आपके हाथ बिना मोल बिका हुआ हूँ और अपने कपाल में रामनाम का आधार लिख लिया है। हाय राजा रामचन्द्रजी ! कहीं ऐसी दशा भी हुई है कि अगस्त्य मुनि का सेवक गाय के खुर में डूब गया हो।। ३८।।\n\nबाहुक-सुबाहु नीच लीचर-मरीच मिलि, मुँहपीर केतुजा कुरोग जातुधान हैं।\n\nराम नाम जगजाप कियो चहों सानुराग, काल कैसे दूत भूत कहा मेरे मान हैं।।\n\nसुमिरे सहाय राम लखन आखर दोऊ, जिनके समूह साके जागत जहान हैं।\n\nतुलसी सँभारि ताड़का सँहारि भारि भट, बेधे बरगद से बनाइ बानवान हैं।। ३९।।\n\nभावार्थ – बाहु की पीड़ा रूप नीच सुबाहु और देह की अशक्तिरुप मारीच राक्षस और ताड़कारुपिणी मुख की पीड़ा एवं अन्यान्य बुरे रोगरुप राक्षसों से मिले हुए हैं। मैं रामनाम का जपरुपी यज्ञ प्रेम के साथ करना चाहता हूँ, पर कालदूत के समान ये भूत क्या मेरे काबू के हैं ? (कदापि नहीं।) संसार में जिनकी बड़ी नामवरी हो रही है वे (रा और म) दोनों अक्षर स्मरण करने पर मेरी सहायता जरेंगे। हे तुलसी ! तु ताड़का का वध करने वाले भारी योद्धा का स्मरण के, वह इन्हें अपने बाण का निशाना बनाकर बड़ के फल के समान भेदन (स्थान-च्युत) कर देंगे।। ३९।।\n\nबालपने सूधे मन राम सनमुख भयो, राम नाम लेत माँगि खात टूकटाक हौं।\n\nपरयो लोक-रीति में पुनीत प्रीति राम राय, मोह बस बैठो तोरि तरकि तराक हौं।।\n\nखोटे-खोटे आचरन आचरत अपनायो, अंजनी कुमार सोध्यो रामपानि पाक हौं।\n\nतुलसी गुसाँई भयो भोंडे दिन भूल गयो, ताको फल पावत निदान परिपाक हौं।। ४०।।\n\nभावार्थ – मैं बाल्यावस्था से ही सीधे मन से श्रीरामचन्द्रजी के सम्मुख हुआ, मुँह से राम नाम लेता टुकड़ा-टुकड़ी माँगकर खाता था। (फिर युवावस्था में) लोकरीति में पड़कर अज्ञानवश राजा रामचन्द्रजी के चरणों की पवित्र प्रीति को चटपट (संसार में) कूदकर तोड़ बैठा। उस समय, खोटे-खोटे आचरणों को करते हुए मुझे अंजनीकुमार ने अपनाया और रामचन्द्रजी के पुनीत हाथों से मेरा सुधार करवाया। तुलसी गोसाईं हुआ, पिछले खराब दिन भुला दिये, आखिर उसी का फल आज अच्छी तरह पा रहा हूँ।। ४०।।\n\nअसन-बसन-हीन बिषम-बिषाद-लीन, देखि दीन दूबरो करै न हाय हाय को।\n\nतुलसी अनाथ सो सनाथ रघुनाथ कियो, दियो फल सील सिंधु आपने सुभाय को।।\n\nनीच यहि बीच पति पाइ भरु हाईगो, बिहाइ प्रभु भजन बचन मन काय को।\n\nता तें तनु पेषियत घोर बरतोर मिस, फूटि फूटि निकसत लोन राम राय को।। ४१।।\n\nभावार्थ - जिसे भोजन-वस्त्र से रहित भयंकर विषाद में डूबा हुआ और दीन-दुर्बल देखकर ऐसा कौन था जो हाय-हाय नहीं करता था, ऐसे अनाथ तुलसी को दयासागर स्वामी रघुनाथजी ने सनाथ करके अपने स्वभाव से उत्तम फल दिया। इस बीच में यह नीच जन प्रतिष्ठा पाकर फूल उठा (अपने को बड़ा समझने लगा) और तन-मन-वचन से रामजी का भजन छोड़ दिया, इसी से शरीर में से भयंकर बरतोर के बहाने रामचन्द्रजी का नमक फूट-फूटकर निकलता दिखायी दे रहा है।। ४१।।\n\nजीओं जग जानकी जीवन को कहाइ जन, मरिबे को बारानसी बारि सुरसरि को।\n\nतुलसी के दुहूँ हाथ मोदक हैं ऐसे ठाँउ, जाके जिये मुये सोच करिहैं न लरि को।।\n\nमोको झूटो साँचो लोग राम को कहत सब, मेरे मन मान है न हर को न हरि को।\n\nभारी पीर दुसह सरीर तें बिहाल होत, सोऊ रघुबीर बिनु सकै दूर करि को।। ४२।।\n\nभावार्थ - जानकी-जीवन रामचन्द्रजी का दास कहलाकर संसार में जीवित रहूँ और मरने के लिये काशी तथा गंगाजल अर्थात् सुरसरि तीर है। ऐसे स्थान में (जीवन-मरण से) तुलसी के दोनों हाथों में लड्डू है, जिसके जीने-मरने से लड़के भी सोच न करेंगे। सब लोग मुझको झूठा-सच्चा राम का ही दास कहते हैं और मेरे मन में भी इस बात का गर्व है कि मैं रामचन्द्रजी को छोड़कर न शिव का भक्त हूँ, न विष्णु का। शरीर की भारी पीड़ा से विकल हो रहा हूँ, उसको बिना रघुनाथजी के कौन दूर कर सकता है ?।। ४२।।\n\nसीतापति साहेब सहाय हनुमान नित, हित उपदेश को महेस मानो गुरु कै।\n\nमानस बचन काय सरन तिहारे पाँय, तुम्हरे भरोसे सुर मैं न जाने सुर कै।।\n\nब्याधि भूत जनित उपाधि काहु खल की, समाधि कीजे तुलसी को जानि जन फुर कै।\n\nकपिनाथ रघुनाथ भोलानाथ भूतनाथ, रोग सिंधु क्यों न डारियत गाय खुर कै।। ४३।।\n\nभावार्थ - हे हनुमान् जी ! स्वामी सीतानाथजी आपके नित्य ही सहायक हैं और हितोपदेश के लिये महेश मानो गुरु ही हैं। मुझे तो तन, मन, वचन से आपके चरणों की ही शरण है, आपके भरोसे मैंने देवताओं को देवता करके नहीं माना। रोग व प्रेत द्वारा उत्पन्न अथवा किसी दुष्ट के उपद्रव से हुई पीड़ा को दूर करके तुलसी को अपना सच्चा सेवक जानकर इसकी शान्ति कीजिये। हे कपिनाथ, रघुनाथ, भोलानाथ भूतनाथ ! रोगरुपी महासागर को गाय के खुर के समान क्यों नहीं कर डालते ?।। ४३।।\n\nकहों हनुमान सों सुजान राम राय सों, कृपानिधान संकर सों सावधान सुनिये।\n\nहरष विषाद राग रोष गुन दोष मई, बिरची बिरञ्ची सब देखियत दुनिये।।\n\nमाया जीव काल के करम के सुभाय के, करैया राम बेद कहैं साँची मन गुनिये।\n\nतुम्ह तें कहा न होय हा हा सो बुझैये मोहि, हौं हूँ रहों मौनही बयो सो जानि लुनिये।। ४४।।\n\nभावार्थ – मैं हनुमान् जी से, सुजान राजा राम से और कृपानिधान शंकरजी से कहता हूँ, उसे सावधान होकर सुनिये। देखा जाता है कि विधाता ने सारी दुनिया को हर्ष, विषाद, राग, रोष, गुण और दोषमय बनाया है। वेद कहते हैं कि माया, जीव, काल, कर्म और स्वभाव के करने वाले रामचन्द्रजी हैं। इस बात को मैंने चित्त में सत्य माना है। मैं विनती करता हूँ, मुझे यह समझा दीजिये कि आपसे क्या नहीं हो सकता। फिर मैं भी यह जानकर चुप रहूँगा कि जो बोया है वही काटता हूँ।। ४४।।\n\nसंवत् 1664 विक्रमाब्द के लगभग गोस्वामी तुलसीदासजी की बाहुओं में वात-व्याधि की गहरी पीड़ा उत्पन्न हुई थी और फोड़े-फुंसियों के कारण सारा शरीर वेदना का स्थान-सा बन गया था। औषध, यन्त्र, मन्त्र, त्रोटक आदि अनेक उपाय किये गये, किन्तु घटने के बदले रोग दिनोंदिन बढ़ता ही जाता था। असहनीय कष्टों से हताश होकर अन्त में उसकी निवृत्ति के लिये गोस्वामी तुलसीदास जी ने हनुमानजी की वन्दना आरम्भ की। अंजनीकुमार की कृपा से उनकी सारी व्यथा नष्ट हो गयी। वही 44 पद्यों का ‘हनुमानबाहुक’ नामक प्रसिद्ध स्तोत्र है। असंख्य हरिभक्त श्रीहनुमान जी के उपासक निरन्तर इसका पाठ करते हैं और अपने वांछित मनोरथ को प्राप्त करके प्रसन्न होते हैं। संकट के समय इस सद्यःफलदायक स्तोत्र का श्रद्धा-विश्वासपूर्वक पाठ करना रामभक्तों के लिये परमानन्ददायक सिद्ध हुआ है।\n\nपाँय पीर पेट पीर बाँह पीर मुँह पीर, जरजर सकल सरीर पीर मई है। \n\n", "id": "220826", "title": "हनुमानबाहुक"}
{"url": "https://hi.wikipedia.org/wiki?curid=220827", "text": "संस्करण\n\nसंस्करण संस्कृत की \"कृ\" धातु में (जिसका अर्थ है 'करना') सम् उपसर्ग मिलकर यह शब्द बनता है। संस्करोति, जिसका साधारण भाषा में अर्थ है 'भली प्रकार करना'। इसी से संस्कार या संस्करण बने जिनका अर्थ है भली प्रकार किया हुआ कार्य या परिष्कृत कार्य।\n\nप्रकाशन व्यवसाय के संबंध में संस्करण का अर्थ है मुद्रित वस्तु का एक बार प्रकाशन। वास्तव में प्रकाशन व्यवसाय के संदर्भ में भी संस्करण का परिष्कृत कार्यवाला अर्थ सटीक बैठता है। किसी भी पांडुलिपि को जब प्रकाशित किया जाता है तो मुद्रित पुस्तक का रूप पांडुलिपि के रूप से कहीं भिन्न होता है, अधिक सुंदर और आकर्षक तथा अपने समग्र रूप में अधिक परिष्कृत होता है। पांडुलिपि का संपादन होता है आवश्यकतानुसार चित्र बनते हैं, प्रेस में मुद्रण होता है, आकर्षक आवरण में भी ग्रंथ सज्जित किया जाता है, तब कहीं जाकर उसका प्रकाशन होता है। पुस्तक का \"संस्करण\" अपने अर्थ को सचमुच सार्थक करता है। संस्करण का प्रयोग कई अर्था में किया जाता है - जैसे, राज संकरण, सामान्य संस्करण और अब पाकेट बुक्स (या सस्ता) संस्करण। राज संस्करण में पुस्तक में कागज अच्छा लगाया जाता है, जिल्दबंदी ऊँचे किस्म की होती है और उसका मूल्य भी अधिक होता है सामान्य संस्करण, जैसा नाम से स्पष्ट है, सामान्य ही होता है और आम खरीदार को ध्यान में आमदनी को ध्यान में रखते हुए (क्योंकि मध्य वर्ग ही पुस्तकों का सबसे बड़ा पाठक है) अच्छी, महत्वपूर्ण और प्रसिद्ध पुस्तकों के सस्ते संस्करण प्रकाशित करने की प्रथा चल पड़ी है, जो समय के साथ साथ खूब फूली फली है। विदेशों में जिन पुस्तकों के सामान्य संस्करण की 3000-10000 प्रतियाँ बिकती हैं, उन्हीं के सस्ते संस्करण की 100000 से 200000 प्रतियाँ तक आसानी से बिक जाती हैं। लेखक और प्रकाशक दोनों को ही इससे अधिक लाभ होता है। हमारे देश में भी अब पाकेट बुक्स का प्रकाशन प्रारंभ हो गया है और द्रुत गति से आगे बढ़ रहा है। पुस्तकों का यह संस्करण सर्वाधिक उपयोगी है और पाठक जनता तक इसी की सर्वाधिक पहुँच है, इसीलिए बड़े से बड़े लेखक अपनी पुस्तकों के सस्ते संस्करण प्रकाशित कराने में आनंदित होते हैं।\n\nपहली बार प्रकाशित हो जाने के बाद जब किसी पुस्तक की सारी प्रतियाँ बिक जाती हैं तो कहा जाता है कि पुस्तक का एक संस्करण समाप्त हो गया। यदि पुस्तक की माँग हो तो उसे पुन: प्रकाशित किया जाता है। पुस्तक को यदि ज्यों का त्यों प्रकाशित कर दिया जाए तो उसे \"पुनर्मुद्रण\" कहते हैं, किंतु यदि उसे कुछ संशोधन, परिवर्तन, परिवर्धन के साथ प्रकाशित किया जाए तो उसे \"नवीन संस्करण\" कहा जाता है।\n\nदैनिक पत्रों के भी संस्करण होते हैं; जैसे, नगर संस्करण, पहला डाक संस्करण, दूसरा डाक संस्करण, सायं संस्करण आदि। प्रत्येक संस्करण में पत्र का रूप कुछ बदला हुआ रहता है। नगर संस्करण में राष्ट्रीय एवं अंतरराष्ट्रीय समाचारों, स्थायी स्तंभों, तथा अन्य प्रमुख समाचारों के साथ-साथ स्थानीय समाचारों को प्रमुखता दी जाती है। डाक संस्करण अलग अलग समय पर निकलते हैं और जिन नगरों या क्षेत्रों को भेजे जाने होते हैं उनसे संबंधित समाचारों पर उनमें जोर दिया जाता है। अनेक पत्रों के प्रात: और सायं संस्करण प्रकाशित होते हैं। पत्रों के संस्करणों में जो समाचार पुराने पड़ते जाते हैं वे पिछले पृष्ठों में क्रमश: डाल दिए जाते हैं और उनका स्थान नए प्रमुख समाचार लेते चले जाते हैं - यही क्रम चलता जाता है और चौबीस घंटे बाद वह समाचार अखबार से बाहर चला जाता है, बासी हो जाता है। उदाहरणत: यदि एक समाचार प्रात: संस्करण में दिया गया तो अगले दिन प्रात: से पहले के संस्करण तक में ही वह होगा, प्रात: संस्करण में नहीं। अनेक पत्रों के अंतरराष्ट्रीय संस्करण निकलते हैं। ये विशेष पतले कागज पर छापे जाते हैं और आजकल हवाई डाक से भेजे जाते हैं। अनेक दैनिक पत्रों के एक सप्ताह के प्रमुख समाचारों के सार संक्षेप में पुन: एक विशेष संस्करण में प्रकाशित करके विक्रीत होते हैं।\n", "id": "220827", "title": "संस्करण"}
{"url": "https://hi.wikipedia.org/wiki?curid=220829", "text": "नशीली दवा की अधिक मात्रा\n\nनशीली दवा की अधिक मात्रा शब्द (या बस दवा की अधिक मात्रा या ओ.डी.(OD)) वर्णन करता है की अत्यधिक मात्रा में एक दवा या अन्य पदार्थ का आवेदन घूस है। दवा की अधिक मात्रा खतरनाक है और व्यापक रूप से माना जाता हानिकारक के रूप में यह मौत में परिणाम कर सकते हैं।\n\nशब्द \"दवा की अधिक मात्रा\" से यह तात्पर्य है कि वहाँ आम साधारण के लिए दवा सुरक्षित उपयोग और खुराक है, इसलिए इस शब्द को आमतौर पर दवाओं के लिए आवेदन किया है, विष के लिए नहीं, यद्यपि कुछ जहर काफी हानिकारक हैं पर बहुत कम खुराक पर. नशीली दवा की अधिक मात्रा कभी-कभी आत्महत्या का कारण भी होता है या आत्म-नुकसान के रूप में, लेकिन कई दवा की अधिक मात्रा आकस्मिक रही हैं और आमतौर पर परिणाम निकला की या तो लापरवाह व्यवहार की वजह से या ग़लत व्याख्या उत्पाद लेबल की वजह से. नशीली दवा की अधिक मात्रा का परिणाम अक्सर काउंटर सहित कई दवाओं के साथ कई प्रयोग के रूप एक साथ (उदाहरण के लिए, अभिनेत्री / कुछ पर्चे दर्द और अम्फेटटेमीनेस (अम्फेतामिनेस) कोकीन/शराब.) अवैध दवाओं कि अप्रत्याशित पवित्रता का उपयोग बड़ी मात्रा में कर रहे हैं, या संयम की अवधि के बाद भी दवा की अधिक मात्रा में पैदा कर सकते हैं। कोकेन उपयोगकर्ता अकस्मात मार्जिन के बीच के रूप में एक इष्टतम फ़्लैश और एक दवा की छोटी अधिक मात्रा इंजेक्षन के द्वारा नसों में दवा की अधिक मात्रा कर सकते हैं\n\nआकस्मिक दवा की अधिक मात्रा विभिन्न कारणों के एक नंबर से बाहर समाप्त कर सकते हैं, ओवरप्रीसृपशन सहित, असफल करने के लिए एक दवा के सक्रिय संघटक पहचान है, या बच्चों से बेखबर घूस.युवा बच्चों में एक आम उनीनटेंनशनल दवा की अधिक मात्रा बहु - लौह युक्त विटामिन शामिल है। आयरन की के रक्त में हीमोग्लोबिन अणु का एक घटक है, जीवित कोशिकाओं को ऑक्सीजन परिवहन करने के लिए इस्तेमाल किया। जब छोटे मात्रा में लिया, तब आयरन शरीर को अनुमति देता है हीमोग्लोबिन को फिर से भरने के लिए, लेकिन बड़ी मात्रा में यह शरीर में pH असंतुलन का गंभीर कारण बनता है। अगर यह दवा की अधिक मात्रा कैलेशन चिकित्सा के साथ इलाज नहीं है, तो इससे मृत्यु या स्थायी कोमा हो सकता है।\n\nदवा की अधिक मात्रा लेने के संकेत और लक्षण दवा या विष जोखिम पर निर्भर करता है। लक्षण अक्सर भिन्न टौक्सीद्रोम्स में विभाजित कर सकते है। यह आपकी मदद कर सकते हैं की क्या एक निर्धारित दवा या विष के वर्ग मुश्किलें खड़ी कर रही है।\n\nटौक्सीड्रोम्स\nका सारांश: \nनशीली दवा या टोक्सिन जो अक्सर दवा की अधिक मात्रा और मृत्यु में शामिल होती है (ICD-10 के आधार पर सामूहीकृत):\n\n\n\n\n\n\n\nपदार्थ का निर्धारण जो अक्सर आसान लिया गया था जैसा आमतौर पर व्यक्ति जानता है कि उसने क्या लिया। हालांकि, अगर वे किसी कारण से चेतना का स्तर नहीं बदलेंगे या नहीं बदल कर इस जानकारी को घर की खोज प्रदान करना या दोस्तों और परिवार से पूछताछ करना सहायक हो सकता है। \n\nटौक्सीड्रोम के लिए परीक्षा, औषधि परीक्षण, या परीक्षण प्रयोगशाला सहायक हो सकता है। नैलोक्स़ोन नशीले पदार्थों के लिए मारक प्रशासित हो सकता है और अगर वे इसे सुधारे तो संकेत करता है कि यह शायद दवा की अधिक मात्रा का हिस्सा है।\n\nनकारात्मक दवा-दवा बातचीत कभी कभी गलतनिदान एक तीव्र नशीली दवा की अधिक मात्रा के रूप में, कभी कभी आत्महत्या की धारणा के लिए अग्रणी है।\n\nनैलोक्स़ोन का वितरण इंजेक्शन से नशा करने वालों के लिए दवा की अधिक मात्रा से मौत का खतरा कम हो जाता है।\n\nशराब, बार्बीटीयुरेट्स, बेन्जोडायपिंस और ओपियाएट्स जैसे मिश्रण अवसाद दवाओं से बचें.\n\nABCs का स्थिरीकरण की एक दवा की अधिक मात्रा की प्रारंभिक उपचार हैं। इसमें स्थिर एयरवे की स्थापना शामिल है, एक आवश्यक पहला कदम के रूप में सांस की दर और संचार प्रणाली है। वेंटीलेशन तब माना जाता है जब वहाँ एक कम श्वसन दर या जब रक्त गैसों दिखाती है की कब व्यक्ति को हाईपोक्सिक किया जाना है। इलाज के लिए अगला आवश्यक कदम है शॉक. जांच प्रयोगशालाओं में किए गए बाहर किया जाना चाहिए करने के लिए मदद का स्तर, स्तर और पेरासिटामोल सलिच्य्लाते है इलेक्ट्रोलाइट और यूरिया की पहचान दवा (ओं) पर हाथ जैसे ग्लूकोज. रोगी की निगरानी की संतृप्ति उपचार जारी रखना चाहिए और इससे पहले पूरे प्रक्रिया विशेष रूप से ध्यान के साथ, तापमान, नाड़ी, श्वसन दर, रक्तचाप, मूत्र उत्पादन, इलेक्ट्रोकार्डियोग्राफी (ECG) और ओ.2\n\nविशिष्ट एंटीडोट्स कुछ प्रेरणा का एजेंट के लिए उपलब्ध हैं। जरूरत से दवा की अधिक मात्रा एजेंट या विष विज्ञान प्रयोगशाला है इतिहास आमतौर पर निर्धारित या तो के माध्यम से.\n\nविष नियंत्रण केंद्र और मेडिकल टौक्सीकोलौजिस्ट्स जनता कई में उपलब्ध हैं सामान्य क्षेत्रों और चिकित्सकों दोनों प्रदान करने के लिए मार्गदर्शन में दवाओं की अधिक मात्रा के लिए.\n\nस्वास्थ्य सांख्यिकी के लिए राष्ट्रीय केन्द्र रिपोर्ट दी कि 2004 में अमेरिका में आकस्मिक विषाक्तता से 19,250 लोगों की मृत्यु हो गई (100,000 जनसंख्या में से 8 प्रतिशत लोगों की मृत्यु).\n\nएक सीनेट उपसमिति पहले 2008 गवाही में, चिकित्सा महामारी रोग नियंत्रण और रोकथाम के लिए केंद्र के डॉ॰लियोनार्ड जे. पॉलओज्ज़ी ने कहा कि 2005 (सबसे हाल ही में वर्ष जिसके लिए आंकड़े उपलब्ध था) 22,000 से अधिक अमेरिकी लोगों के जान की वजह से खो गए थे में दवा की अधिक मात्रा के लिए और संख्या तेजी से बढ़ रही है। डॉ॰पॉलओज्ज़ी ने भी गवाही दी कि सभी उपलब्ध साक्ष्य का सुझाव है कि युनिनटेंशनल ज्यादा मौतें पर्चे दवाओं के बढ़ते उपयोग से जुड़े हुए हैं, विशेष रूप से दर्द निवारक ओपीओइड\n\n\n", "id": "220829", "title": "नशीली दवा की अधिक मात्रा"}
{"url": "https://hi.wikipedia.org/wiki?curid=220830", "text": "ग्राफीन\n\nयह एक अणु की मुटाई वाली सामान्य कार्बन की एक पतली परत है जो विलक्षण गुण प्रदर्शित करती है। इसकी खोज आंद्रे जीम (51) और कोंसटांटिन नोवोसेलोव (36) ने की जिसके लिए उन्हें वर्ष 2010 का भौतिकी के नोबेल पुरस्कार से सम्मानित किया गया। \nगीम और नोवोसेलोव ने ग्राफीन को ग्रेफाइट के एक टुकड़े से निष्कर्षित किया है। ग्रेफाइट सामान्य पेंसिल में इस्तेमाल किया जाता है। ग्रेफाइट एक भङुर पदार्थ है। जिसे तोडने पर वह काच कि तरह टुट जाता है। और बिखर जाता है।\n\nयह सबसे पतला पदार्थ है किंतु यह अब तक के पदार्थों में सबसे मजबूत भी है। बिजली का संवाहक होने के साथ साथ इसमें तांबे के भी गुण हैं। उष्मा का संवाहक होने के अलावा यह इस गुण में अन्य पदार्थों में सबसे आगे हैं। यह लगभग पारदर्शी है, इसके बावजूद यह इतना घना है कि सबसे छोटा गैस का अणु हीलियम भी इससे होकर गुजर नहीं सकता।\n\n", "id": "220830", "title": "ग्राफीन"}
{"url": "https://hi.wikipedia.org/wiki?curid=220835", "text": "आंद्रे जीम\n\nरूस में जन्मे और ब्रिटेन के मैनचेस्टर विश्वविद्यालय में कार्यरत अणु-भौतिकी वैज्ञानिक जिन्हें 2010 का भौतिकी का नोबेल पुरस्कार प्रदान किया गया। उन्हें यह पुरस्कार ग्राफीन पर किए गए अनुसंधान के लिए कोंसटांटिन नोवोसेलोव के साथ संयुक्त रूप से प्रदान किया गया।\n\n", "id": "220835", "title": "आंद्रे जीम"}
{"url": "https://hi.wikipedia.org/wiki?curid=220837", "text": "सलेमपुर,रतनी प्रखण्ड (जहानाबाद)\n\nसलेमपुर रतनी प्रखंड के एक प्रमुख ग्राम मे से एक है। यह जहानाबाद जिले से करीब ६ कोस दूर है। इस ग्राम की कुल आबादी करीब १५०० है। यहा साक्षरता का प्रतिशत करीब 90 है। ग्राम मे हर मूलभूत सुविधा उपलब्ध है। स्वर्गीय कदरथन सिंह इस ग्राम के सबसे बड़े खेतिहर थे। गांव के अधिकांश लोगों के जीविका का साधन कृषि है। ग्रामिण परिवेश बहुत ही सुंदर है, इक आदर्श ग्राम की परिकल्पना यंहा आ कर की जा सकती है। 8वीं तक पढ़ाई की सुविधा गांव में ही उपलब्ध है। आवागमन के लिए ठीक ठाक सड़क है जो जीला मुख्यालय से जोङती है।", "id": "220837", "title": "सलेमपुर,रतनी प्रखण्ड (जहानाबाद)"}
{"url": "https://hi.wikipedia.org/wiki?curid=220839", "text": "दुधवा लाइव\n\nदुधवा लाइव () जैव विविधता तथा पर्यावरण संरक्षण को समर्पित पहली हिन्दी वेब पत्रिका है। इसका का आरंभ जनवरी २०१० में किया गया था। इस पत्रिका का मुख्य उद्देश्य, जैव विविधता का अध्ययन, सरंक्षण व संवर्धन है। जैव विविधता और संरक्षण से जुड़े समाचारों को जन जन तक पहुंचाने के उद्देश्य से आरंभ की गई इस ई-पत्रिका में जैव विविधता और संरक्षण से जुड़े हुए समसामयिक लेखों और अध्ययन की प्रमुखता होती है। दुधवा लाइव पत्रिका का सृजन उन कारणों की परिणित है, जिन्हे सरकारें व समाज़ के जिम्मेदार लोग नज़र्-ए-अन्दाज करते है। लखीमपुर खीरी जनपद के कृष्ण कुमार मिश्र द्वारा आरंभ किए गए इस वेब पहल को विभिन्न समाचार पत्रों और पत्रकारिता से जुड़े दूसरे संचार माध्यमों द्वारा पर्यावरणीय वास्तविकता की अभिव्यक्ति के एक सशक्त रूप में और जन जागरूकता के अस्त्र के तौर पर मान्यता भी मिली है। लखीम पुर खीरी के समीप ही दुधवा राष्ट्रीय उद्यान स्थित है जिसे अपने वन्य जीवन और विविधता के लिए जानते हैं।\n\nदुधवा लाइव में पर्यावरण और वन्य जीवन से जुड़े लगभग हर पहलू का स्पर्श है। मीडिया के बदलते परिप्रेक्ष्य में उन हर समाचारों को ध्यान में रखा जाता है जिन्हें सामान्यतौर पर व्यवसायिकता की दृष्टि से कम मूल्य का आंकते हैं। धरती की छिन्न-भिन्न होती दशा-व्यथा, वनों और उनके इतिहास, जैव-विविधता, प्राकृतिक संपदा और उससे जुड़ा पारंपरिक ज्ञान, जीवों पर हो रहे अत्याचार आदि महत्वपूर्ण मुद्दों की तस्वीर दुधवा लाइव के जरिए लोगों तक पहुंचती है। इस ई-पत्रिका की सामग्री को मुख्यतः चार मुख्य भागों में बांट सकते हैं।\nपहले पृष्ठ पर उपलब्ध जानकारियों में समसामयिक लेखों पर ध्यान दिया जाता है। दुधवा राष्ट्रीय उद्यान और दूसरे भागों में वन्य जीवन से संबंधित समसामयिक घटनाएं जो कि किसी भी पर्यावरण कार्यकर्ता के लिए विशेषतौर पर और सामान्य जन के लिए सामान्यतौर पर उपयोगी हो सकती है। उन घटनाओं की चित्रात्मक प्रस्तुति के लिए समसामयिक लेखों को स्थान देते हैं।\nदुधवा लाइव के वन्य जीव प्रभाग में वन्य जीवन से संबंधित समाचारों और दूसरे लेखों को प्रमुखता दी जाती है। वन्य जीव अधिकारों और वन्य जीवों पर हो रहे अत्याचारों से संबंधित सूचनाओं को यहां स्थान देते हैं। \nदुधवा लाइव का पर्यावरण प्रभाग मुख्यतः तेजी से बदलते पर्यावरण और उसके जैव विविधता और संरक्षण पर पड़ने वाले प्रभावों पर केन्द्रित होता है।\nइस प्रभाग में मुख्यतः वैश्विक घटनाओं को स्थान दिया जाता है। वैश्विक स्तर पर चल रहे विचार विमर्श और नीतिगत परिवर्तनों के बड़े दूरगामी परिणाम होते हैं। सामान्यतौर पर ग्रामीण और दूरस्थ पाठकों तक इसकी जानकारी नहीं पहुंच पाती है। दुधवा लाइव के इस प्रभाग में पाठकों को वैश्विक घटनाओं से परिचित कराया जाता है।\n\n\n\nदुधवा लाइव की और से पर्यावरण संरक्षण और जागरूकता हेतु विभिन्न स्तरों पर प्रयास किए गए हैं। विशेष तौर पर गौरैया को बचाने की मुहीम में दुधवा लाइव का अतुल्य योगदान है। विभिन्न संचार माध्यमों, रेडियो, इंटरनेट, पत्र और पत्रिकाओं के माध्यम से गौरैया के कम होती संख्या के प्रति जागरूकता का आंदोलन चलाया गया है। दुधवा लाइव के द्वारा प्रत्येक वर्ष के 20 मार्च को विश्व गौरैया दिवस मनाने की शुरुआत भी की गई है। \n\n", "id": "220839", "title": "दुधवा लाइव"}
{"url": "https://hi.wikipedia.org/wiki?curid=220841", "text": "विज्ञापन नारा\n\nनारा शब्द का प्रयोग उत्साहजनक पंक्तियों, ध्येय वाक्यों इत्यादि के लिए किया जाता है। किसी सभा के संबोधन में या किसी आंदोलन में उत्साहवर्धन के लिए सामान्यतौर पर नारा लगाते हैं।", "id": "220841", "title": "विज्ञापन नारा"}
{"url": "https://hi.wikipedia.org/wiki?curid=220843", "text": "आतिफ़ असलम\n\nआतिफ अस्लम या मोहम्मद आतिफ अस्लम १२ मार्च १९८३ को पाकिस्तान के वज़ीराबाद, गुजरानवाला इलाके में जन्में एक जाने-माने गायक हैं। अन्तर्राष्ट्रीय स्तर पर ये सामान्यत: हिन्दी-ऊर्दू गायक के रूप में जाने जाते हैं। इन्होंने हिन्दी गानों के गायन में ख्याति अर्जित करनी शुरू की। २००८ में पाकिस्तान सरकार द्वारा इन्हें \"तम्गा-ऐ-इम्तियाज़\" की उपाधि से पुरस्कृत किया गया।\n\n१४ साल की आयु में ही इन्होंने दसवीं कक्षा उत्तीर्ण की। ये हमेशा ही अपनी कक्षा के सबसे कम आयु के छात्र रहे। आतिफ़ असलम का जन्म पाकिस्तान के वजीराबाद में एक मुस्लीम परिवार में हुआ। उन्होनें अपनी पढ़ाई किम्बर्ली हाई स्कूल, लरकाना के किंडरगार्टन में शुरू की। 1991 में वे रावलपिंडी चले गए जहाँ वे सैटेलाईट टाउन, रावलपिंडी के संत पॉल्स कैंब्रीज स्कूल में पढ़ाई की। आतिफ़ 1995 में लाहोर लौट गए जहाँ उन्होनें अपनी आगे की पढ़ाई डिवीजनल पब्लिक स्कूल, लाहोर में की। वे पंजाब में अपनी FSC की पढ़ाई को पूरा किया जहाँ वे स्नातक में डीग्री हासिल की।\n\n", "id": "220843", "title": "आतिफ़ असलम"}
{"url": "https://hi.wikipedia.org/wiki?curid=220848", "text": "कोंसटांटिन नोवोसेलोव\n\nरूस में जन्मे और ब्रिटेन के मैनचेस्टर विश्वविद्यालय में कार्यरत अणु-भौतिकी वैज्ञानिक जिन्हें 2010 का भौतिकी का नोबेल पुरस्कार प्रदान किया गया। उन्हें यह पुरस्कार ग्राफीन पर किए गए अनुसंधान के लिए आंद्रे जीम के साथ संयुक्त रूप से प्रदान किया गया।\n", "id": "220848", "title": "कोंसटांटिन नोवोसेलोव"}
{"url": "https://hi.wikipedia.org/wiki?curid=220850", "text": "देवासुर संग्राम\n\nभारतीय शास्त्रों के अनुसार यह देवताओ तथा दानवो एवं दैत्यों का आपसी युद्ध है। स्वर्ग के राज्य की प्राप्ति के लिये दानव एवं दैत्य समय समय पर देवताओं पर आक्रमण करते है। इस युद्ध में कई बार दैत्यों और कई बार देवताओं की विजय होती रही है।देवासुर संग्राम देवराज इन्द्र और राजा बलि के मध्य हुआ था।\n", "id": "220850", "title": "देवासुर संग्राम"}
{"url": "https://hi.wikipedia.org/wiki?curid=220851", "text": "साढे़साती\n\nशनि ग्रह कुण्डली में एक भाव में ढा़ई साल तक रहता है। इस प्रकार शनि ग्रह को पूरी कुण्डली का एक चक्र पूरा करने में पूरे तीस वर्ष लग जाते हैं। इस चक्र के दौरान कुण्डली में चन्द्रमा जिस राशि में स्थित होता है उस राशि से या उस भाव से एक भाव पहले शनि का गोचर शनि की साढे़साती के शुरु होने का संदेश देता है। \n\nसाढे़साती का अर्थ है - साढे़ सात साल. चन्द्रमा जिस राशि में स्थित होता है उस राशि से एक राशि पहले शनि की साढे़साती का प्रथम चरण आरम्भ हो जाता है। उसमें शनि ढा़ई वर्ष तक रहता है। उसके बाद साढे़साती का द्वितीय चरण शुरु होता है जिसमें शनि का गोचर चन्द्रमा के ऊपर से होता है। यहाँ भी शनि ढा़ई वर्ष तक रहता है। इसके बाद शनि चन्द्रमा से अगली राशि में प्रवेश करता है और यह अंतिम व तृ्तीय चरण होता है। इसमें भी शनि ढा़ई वर्ष तक रहता है। इस प्रकार चन्द्रमा से एक राशि पहले और एक राशि बाद तक शनि का गोचर साढे़साती कहलाता है। \n\nअधिकतर विद्वान परम्परागत तरीके से शनि की साढे़साती का विश्लेषण उपरोक्त तरीके से करते हैं। परन्तु गणितीय विधि से हमारे प्राचीन ग्रंथों में इसका उल्लेख मिलता है। कुण्डली में चन्द्रमा जिस डिग्री पर स्थित होता है उस डिग्री से 45 डिग्री पहले और 45 डिग्री बाद तक शनि का गोचर ही शनि की साढे़साती कहलाता है। यह कुल 90 डिग्री का गोचर है। इस 90 डिग्री को पार करने में पूरे साढे़ सात वर्ष लग जाते हैं।\n\nशनि एक राशि में पूरे ढा़ई वर्ष तक रहता है। कुण्डली में चन्द्रमा जिस राशि में स्थित होता है उस राशि से चतुर्थ भाव और अष्टम भाव में जब शनि का गोचर होता है तब उसे शनि की ढ़ैय्या कहते हैं। एक राशि में ढा़ई वर्ष रहने के कारण इसे ढ़ैय्या का नाम दिया गया है। \n\nआनलाइन साढ़ेसाती परीक्षण\n", "id": "220851", "title": "साढे़साती"}
{"url": "https://hi.wikipedia.org/wiki?curid=220852", "text": "कण्टक शनि\n\nजब किसी व्यक्ति की कुण्डली में उसकी चन्द्रराशि से चतुर्थ भाव या अष्टम भाव में शनि का गोचर होता है तब उसे कण्टक शनि के नाम से जाना जाता है। कण्टक का अर्थ है कांटा. कई बार समय या दशा अनुकूल ना होने के कारण कण्टक शनि कांटे के समान चुभने का कार्य करता है। इस कारण शनि के इस गोचर को कण्टक शनि के नाम से पुकारा जाता है।\n", "id": "220852", "title": "कण्टक शनि"}
