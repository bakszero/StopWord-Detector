{"url": "https://hi.wikipedia.org/wiki?curid=12577", "text": "जुलियस सीसर\n\nसीज़र इतिहास प्रसिद्ध रोमन सैनिक एवं नीतिज्ञ गोयस जूलियस सीज़र (१०१-४४ ई. पू.) से लेकर सम्राट हैड्रियन (१३८ ई.) तक के सभी रोमन सम्राटों की उपाधि रही। गायस जूलियस सीज़र १०२ तथा १०० ई. पू. के मध्य में प्राचीन रोमन अभिजात कुल में उत्पन्न हुआ था। वह वीनस देवी का वंशज होने का दावा करता था। अपनी युवावस्था में उसको उन भीषण संघर्षों में भाग लेना पड़ा जो सेनेट विरोधी दल तथा अनुदार दल के बीच हुए। इस गृहयुद्ध (८१ ई. पू.) में अनुदार दल की विजय हुई जिसके परिणामस्वरूप सीज़र देश निष्कासन से बाल-बाल बच गया। उसके पश्चात्‌ कई वर्षों तक वह अधिकांशत: विदेशों में ही रहा और पश्चिमी एशिया माइनर में उत्तम सैनिक सेवाओं द्वारा प्रसिद्धि प्राप्त की। ७४ ई. पू. में वह इटली वापस आ गया ताकि सेनेट सदस्यों के अल्पतंत्र (Senatorial oligarchy) के विरुद्ध आंदोलन में भाग ले सके। उसको विभिन्न पदों पर कार्य करना पड़ा। जब त्यौहारों के आयुक्त के रूप में प्रचुर धन व्यय करके उसने नगर के जनसाधारण में लोकप्रियता प्राप्त कर ली। ६१ ई. पू. में दक्षिणी स्पेन के गवर्नर के रूप में सीज़र ने प्रथम सैनिक पद सुशोभित किया परंतु उसने शीघ्र ही इससे त्यागपत्र दे दिया ताकि पांपे (Popey) के अपनी विजयी सेना सहित लौटने पर रोम में उत्पन्न राजनीतिक स्थिति में भाग ले सकें। सीज़र ने क्रेसस (Crassus) तथा पांपे में राजनीतिक गठबंधन करा दिया और उससे मिलकर प्रथम शासक वर्ग (first triumvirate) तैयार किया। इन तीनों ने मुख्य प्रशासकीय समस्याओं का समाधान अपने हाथ में लिए जिनको नियमित \"सीनेटोरियल' शासन सुलझाने में असमर्थ था। इस प्रकार सीज़र कौंसल निर्वाचित हुआ और अपने पदाधिकारों का उपयोग करते हुए अपनी संयुक्त योजनाओं को कार्यान्वित करने लगा। स्वयं अपने लिए उसने सेना संचालन का उच्च पद प्राप्त कर लिया जो रोमन राजनीति में भीषण शक्ति का कार्य कर सकता था। वह सिसएलपाइन गॉल (Cisalpine gaul) का गवर्नर नियुक्त किया गया। बाद में ट्रांसएलपाइन गाल (Transalpine gaul) भी उसकी कमान में दे दिया गया। गॉल में सीज़र के अभियानों (५८-५० ई. म. पू.) का परिणाम यह हुआ कि संपूर्ण फ्रांस तथा राइन (Rhine) नदी तक के निचले प्रदेश, जो मूल तथा संस्कृति के स्रोत के विचार से इटली से कम महत्वपूर्ण नहीं थे, रोमन साम्राज्य के आधिपत्य में आ गए। जर्मनी तथा बेल्जियम के बहुत से कबीलों पर उसने कई विजय प्राप्त की और \"कॉल के रक्षक' का कार्यभार ग्रहण किया। अपने प्राँत की सीमा के पार के दूरस्थ स्थान भी उसकी कमान में आ गए। ५५ ई. पू. में उसने इंग्लैंड के दक्षिण पूर्व में पर्यवेक्षण के लिए अभियान किया। दूसरे वर्ष उसने यह अभियान और भी बड़े स्तर पर संचालित किया जिसके फलस्वरूप वह टेम्स नदी के बहाव की ओर के प्रदेशों तक में घुस गया और अधिकांश कबीलों के सरदारों ने औपचारिक रूप से उसकी अधीनता स्वीकार कर ली। यद्यपि वह भली प्रकार समझ गया था कि रोमन गॉल की सुरक्षा के लिए ब्रिटेन पर स्थायी अधिकार प्राप्त करना आवश्यक है, तथापि गॉल में विषम स्थिति उत्पन्न हो जाने के कारण वह ऐसा करने में असमर्थ रहा। गॉल के लोगों ने अपने विजेता के विरुद्ध विद्रोह कर दिया था किंतु ५० ई. पू. में ही सीज़र गॉल में पूर्ण रूप से शाँति स्थापित कर सका।\n\nस्वयं सीज़र के लिए गॉल के अभियानों में विगत वर्षों में दोहरा लाभ हुआ-उसने अपनी सेना भी तैयार कर ली और अपनी शक्ति का भी अनुमान लगा लिया। इसी बीच में रोम की राजनीतिक स्थिति विषमतर हो गई हो। रोमन उपनिवेशों को तीन बड़े कमानों में विभाजित किया जाना था जिनके अधिकारी नाममात्र की केंद्रीय सत्ता के वास्तविक नियंत्रण से परे थे। पांपे को स्पेन के दो प्रांतों का गवर्नर नियुक्त किया गया, क्रेसस को पूर्वी सीमांत प्रांत सीरिया का गवर्नर बनाया गया। गॉल सीज़र के ही कमान में रखा गया। पांपे ने अपने प्रांत स्पेन की कमान का संचालन अपने प्रतिनिधियों द्वारा किया और स्वयं रोम के निकट रहा ताकि केंद्र की राजनीतिकश् स्थितियों पर दृष्टि रखे। क्रैसस पारथिया के राज्य पर आक्रमण करते समय युद्ध में मारा गया। पांपे तथा सीज़र में एकच्छत्र सत्ता हथियाने के लिए तनाव तथा स्पर्धा के कारण युद्ध की स्थिति उत्पन्न हो गई। पांपे सीज़र से खिंचने लगा और \"सेनेटोरियल अल्पतंत्र दल' से समझौता करने की सोचने लगा। सेनेट ने आदेश दिया कि सीज़र द्वितीय कौंसल के रूप में निर्वाचित होने से पूर्व, जिसका उसको पहले आश्वासन दिया जा चुका था, अपनी गॉल की कमान से त्यागपत्र दे। किंतु पांपे, जिसे ५२ पूर्व में अवैधानिक रूप से तृतीय कौंसल का पद प्रदान कर दिया गया था, अपने स्पेन के प्रांतों तथा सेनाओं को अपने अधिकार में ही रखे रहा। फलत: सीज़र ने खिन्न होकर गृहयुद्ध छेड़ दिया और यह दावा किया कि वह यह कदम अपने अधिकारों, सम्मान और रोमन लोगों की स्वतंत्रता की रक्षा के लिए उठा रहा है। उसके विरोधियों का नेतृत्व पांपे कर रहा था।\n\nपांपे तथा रोमन सरकार के पास इटली में बहुत थोड़े से ही अनुभवी सैनिक थे इसलिए उन्होंने रोम खाली कर दिया और सीज़र ने राजधानी पर बिना किसी विरोध के अधिकार जमा लिया। सीज़र ने शासन सत्ता पूर्ण रूप से अपने हाथ में ले ली परंतु पांपे से उसे अब भी खतरा था। सीज़र ने पर्वतों को पार करके थेसाली (Thessaly) में प्रवेश किया और ४८ ई. पू. की ग्रीष्म ऋतु में फारसेलीस (Pharsalees) के निकट पांपे को बुरी तरह परास्त किया। पांपे मिस्र भाग गया जहाँ पहुँचते ही उसका वध कर दिया गया।\n\nसीज़र जब एक छोटी सी सेना लेकर उसका पीछा कर रहा था उसी समय एक नई समस्या में उलझ गया। मिस्र के सम्राट टौलेमी दसवें की मृत्यु के बाद उसकी संतानों में राज्य के लिए झगड़ा चल रहा था। सीज़र ने उसकी सबसे ज्येष्ठ संतान क्लिओपैट्रा (Cleopatra) का उसके भाई के विरुद्ध पक्ष लेने का निर्णय किया। परंतु मिस्र की सेना ने उस पर आक्रमण किया और ४८-४७ ई. पू. के शीतकाल में सिकंदरिया के राजप्रासाद में उसे (सीज़र को) घेर लिया। एशिया तथा सीरिया में भरती किए गए सैनिकों की सहायता से सीज़र यहाँ से निकल भागा और फिर क्लिओपैट्रा को राज्यासीन किया (क्लिओपैट्रा ने उससे एक पुत्र को भी थोड़े समय बाद जन्म दिया। सीज़र ने तत्पश्चात ट्यूनीशिया में पांपे की सेनाओं को पराजित किया। ४५ ई. पू. के शरद्काल में वह रोम लौट आया ताकि अपनी विजयों पर खुशियाँ मनाए और गणतंत्र के भावी प्रशासन के लिए योजनाएँ पूरी करें।\n\nयद्यपि सेनेट की बैठक रोम में होती रही होगी तथापि राज सत्ता का वास्तविक केंद्र सीज़र के मुख्यावास पर ही था। कई बार उसे तानाशाह की उपाधि भी दी जा चुकी थी, जो एक अस्थायी सत्ता होती थी और किसी विषम परिस्थिति का सामना करने के लिए होती थी। अब उसने इस उपाधि को आजीवन धारण कर लेने का निश्चय किया, जिसका अर्थ वास्तव में यही था कि वह राज्य के समस्त अधिकारियों तथा संस्थाओं पर सर्वाधिकार रखे और उनका राजा कहलाए।\n\nतानाशाह का रूप धारण करना ही सीज़र की मृत्यु का कारण हुआ। एकच्छत्र राज्य की घोषणा का अर्थ गणतंत्र का अंत था और गणतंत्र के अंत होने का अर्थ रिपब्लिकन संभ्रांत समुदाय के आधिपत्य का अंत। इसीलिए उन लोगों ने षड्यंत्र रचना आरंभ कर दिया। षड्यंत्रकारियों का नेता मार्कस बूट्स बना जो अपनी नि:स्वार्थ देशभक्ति के लिए प्रसिद्ध था। परंतु इसके अनुयायी अधिकांशत: व्यक्तिगत ईर्ष्या तथा द्वेष से प्रेरित थे। १५ मार्च ४४ ई. पू. को जब सीनेट की बैठक चल रही थी तब ये लोग सीज़र पर टूट पड़े और उसका वध कर दिया। इस मास का यह दिन उसके लिए अशुभ होगा, इसकी चेतावनी उसे दे दी गई थी।'\n\n- शेक्सपीयर के जूलियस सीज़र का अरविन्द गौड़ के निर्देशन में मंचन, काव्यानुवाद- अरविन्द कुमार, अस्मिता नाट्य संस्था ने अब तक जुलियस सीसर के कुल ४० प्रदर्शन किये हैं। अरविन्द कुमार के काव्यानुवाद शेक्सपीयर के जूलियस सीजर का मंचन राष्ट्रीय नाट्य विद्यालय के लिये इब्राहिम अल्काजी के निर्देशन में भी हुआ। 1998 में जूलियस सीज़र का मंचन अरविन्द गौड़ के निर्देशन में शेक्सपियर नाटक महोत्सव (असम) और पृथ्वी थिएटर महोत्सव, भारत पर्यावास केन्द्र (इंडिया हैबिटेट सेंटर), में अस्मिता नाट्य संस्था ने दोबारा किया। अरविंद कुमार ने सिंधु घाटी सभ्यता की पृष्ठभूमि में इसी नाटक का काव्य रूपान्तर भी किया है, जिसका नाम है - विक्रम सैंधव।\n", "id": "12577", "title": "जुलियस सीसर"}
{"url": "https://hi.wikipedia.org/wiki?curid=12578", "text": "एडवार्ड जेनर\n\nएडवर्ड जेनर (सन्‌ 1749-1823) अंग्रेज कायचिकित्सक तथा चेचक के टीके के आविष्कारक थे। जेनर को अक्सर \"इम्यूनोलॉजी का पिता\" कहा जाता है, और उनके काम को \"किसी अन्य मानव के काम से ज्यादा ज़िंदगी बचाने वाला\" कहा जाता है। वह रॉयल सोसायटी के सदस्य थे। वह कोयल के बच्चों की परजीवीता (ब्रूड परजीवी) का वर्णन करने वाले पहले व्यक्ति थे। 2002 में, जेनेर को बीबीसी की 100 महानतम ब्रिटन्स की सूची में नामित किया गया था।\n\nइनका जन्म 17 मई सन्‌ 1749 को बर्कले में हुआ। उट्टन में प्रारंभिक शिक्षा समाप्त करने के उपरांत ये सन्‌ 1770 में लंदन गए और सन्‌ 1792 में ऐंड्रय्‌ज कालेज से एमo डीदृ की उपाधि प्राप्त की।\n\nअपने अध्ययन काल में ही इन्होंने कैप्टेन कुक की समुद्री यात्रा से प्राप्त प्राणिशास्त्रीय नमूनों को व्यवस्थित किया। सन्‌ 1775 में इन्होंने सिद्ध किया कि गोमसूरी (cowpox) में दो विभिन्न प्रकार की बीमारियाँ सम्मिलित है, जिनमें से केवल एक चेचक से रक्षा करती है। इन्होंने यह भी निश्चित किया कि गोमसूरी, चेचक और घोड़े के पैर की ग्रीज़ (grease) नामक बीमारियाँ अनुषंगी हैं। सन्‌ 1798 में इन्होंने 'चेचक के टीके के कारणों और प्रभावों' पर एक निबंध प्रकाशित किया।\n\nसन्‌ 1803 में चेचक के टीके के प्रसार के लिये रॉयल जेनेरियन संस्था स्थापित हुई। इनके कार्यों के उलक्ष्य में आक्सफोर्ड विश्वविद्यालय ने इन्हें एमo डीo की सम्मानित उपाधि से विभूषित किया। सन्‌ 1822 में 'कुछ रोगों में कृत्रिम विस्फोटन का प्रभाव' पर निबंध प्रकाशित किया और दूसरे वर्ष रॉयल सोसाइटी में 'पक्षी प्रव्राजन' पर निबंध लिखा। 26 जनवरी 1823 को बर्कले में इनका देहावसान हो गया।\n", "id": "12578", "title": "एडवार्ड जेनर"}
{"url": "https://hi.wikipedia.org/wiki?curid=12579", "text": "एलेन ट्यूरिंग\n\nएलेन मैथिसन ट्यूरिंग (अंग्रेज़ी: \"Alan Mathison Turing\") (२३ जून १९१२ - ७ जून १९५४) एक अंग्रेज़ गणितज्ञ और कम्प्युटर वैज्ञानिक थे। वह डिजिटल कम्प्यूटरों पर काम करने वाले सर्वप्रथम लोगों में से थे। वह पहले ऐसे व्यक्ति थे जिन्होंने कम्प्यूटर के बहुप्रयोग की बात सोची। उन्होंने लोगों को बताया की कम्प्यूटर अलग-अलग प्रोग्रामों को चला सकता है। ट्युरिंग ने १९३६ में ट्युरिंग यंत्र का विचार प्रस्तुत किया। यह एक काल्पनिक यंत्र था जो अनुदेशों के समूह पर काम करता था।\n\nट्यूरिंग ने ट्यूरिंग परिणक्षण के बारे में भी विचार किया।\n\nदूसरे विश्व युद्ध के दौरान, ट्यूरिंग जर्मन गूढ़लेखों को तोड़ने के प्रयासों में महत्वपूर्ण भागीदार थे। कूटलेखन विश्लेषण (क्रिप्टैनालिसिस) के आधार पर उन्होंने दोनों ऐनिग्मा यंत्र और लॉरेज़ एस ज़ेड ४०/४२ (एक टेलीटाइप कूटलेखन संलग्न जिसे ब्रिटिशों द्वारा \"ट्यूनी\" (\"Tunny\") कूटनामित किया गया था) को तोड़ा और कुछ समय के लिए वे जर्मन नौसैनिक संकेत को पढ़ने वाले अनुभाग, हट ८ (\"Hut 8\") के प्रमुख भी रहे।\n\nएलेन ट्यूरिंग समलैंगिक थे। १९५२ में उन्होंने ये माना की उन्होंने एक पुरुष से यौन संबंध बनाए थे। उस समय इंग्लैड में समलैंगिकता अपराध था। एक ब्रिटिश न्यायालय में उनपर मुकदमा चलाया गया और इस अपराध का दोषी पाया गया और उनसे एक चुनाव करने के लिए कहा गया। उन्हें कारागृह में जाने या \"रासायनिक बधियापन\" (अपनी यौन उश्रृखंलता को कम करने के लिए एस्ट्रोजन जैसे महिला अंतःस्रावों का सेवन) में से किसी एक को चुनना था। उन्होंने अंतःस्रावों को चुना। पर इस कारण वे नपुंसक (यौनक्रिया करने में असमर्थ) हो गए और इस से उनके स्तन उग आए। इन दुष्प्रभावो को दो वर्षों तक झेलने के बाद, उन्होनें १९५४ में एक सायनाइड युक्त सेब खाकर आत्महत्या कर ली।\n\nइस प्रकार का उपचार अब बहुत अनुपयुक्त माना जाता है, जो चिकित्सा की नैतिकता और अंतर्राष्ट्रीय मानवाधिकारों के विरुद्ध माना जाता है और बहुत से चिकित्सकों द्वारा कदाचार माना जाता है।\n", "id": "12579", "title": "एलेन ट्यूरिंग"}
{"url": "https://hi.wikipedia.org/wiki?curid=12581", "text": "एमा गोल्डमन\n\nविख्यात विज्ञानिक।\n", "id": "12581", "title": "एमा गोल्डमन"}
{"url": "https://hi.wikipedia.org/wiki?curid=12582", "text": "ओवेन विलेन्स् रिचार्डसन\n\nविख्यात विज्ञानिक।\n\n", "id": "12582", "title": "ओवेन विलेन्स् रिचार्डसन"}
{"url": "https://hi.wikipedia.org/wiki?curid=12585", "text": "कासिमिर फुन्क\n\nकैसिमिर फुङ्क (Casmir Funk ; २३ फ़रवरी १८८४ - १९ नवम्बर १९६७) पोलैण्ड के जीवरसायनज्ञ (बायोकेमिस्ट) थे।\n\nइनका जन्म वारसा में २३ फरवरी, १८८४ ई. को हुआ। इन्होंने स्विट्जरलैंड के बर्न विश्वविद्यालय, पेरिस के पैस्टर इंस्टिट्यूट और बर्लिन विश्वविद्यालय में शिक्षा प्राप्त की। जीवरसायनज्ञ के रूप में इन्होंने अस्पतालों में कार्य किया। ये सन् १९१५ में अमरीका गए और इन्होंने वहाँ की कई अनुसंधानशाओं में विभिन्न पदों पर कार्य किया।\n\nविटामिन का अन्वेषण और उसकी उपयोगिता को सिद्ध करने के कारण इन्हें प्रसिद्धि मिली। इन्होंने प्रथम विश्वयुद्ध में ऐड्रैनेलिन यौगिक का व्यापारिक स्तर पर उत्पादन किया तथा मछली के तेल से व्यापारिक स्तर पर विटामिन निकालने की विधि निकाली। १९१७ से १९२३ ई. तक ये एच.ए. मेत्ज़ अनुसंधानशाला के निर्देशक और न्यूयार्क में कोलंबिया के काय-शल्य-चिकित्सा कॉलेज में प्रवक्ता रहे। १९३६ ई. में संयुक्त राज्य विटामिन कारपोरेशन के सलाहकार पद पर नियुक्त हुए। १९४७ ई. में इन्होंने न्यूयॉर्क में फुंक फाउंडेशन चिकित्सा अनुसंधान की स्थापना की। \n", "id": "12585", "title": "कासिमिर फुन्क"}
{"url": "https://hi.wikipedia.org/wiki?curid=12587", "text": "क्लिन्टन डविसन\n\nविख्यात विज्ञानिक।\n\n", "id": "12587", "title": "क्लिन्टन डविसन"}
{"url": "https://hi.wikipedia.org/wiki?curid=12589", "text": "गुल्येल्मो मार्कोनी\n\nगूल्येलमो मार्कोनी (Guglielmo Morconi ; २५ अप्रैल १८७४ - २० जुलाई १९३७) इटली का अन्वेषक था जिसने लम्बी दूरी तक रेडियो संचार (बिना तार के संकेत भेजना) के क्षेत्र में अग्रणी भूमिका निभायी। उसने एक नियम दिया जिसे 'मार्कोनी नियम' कहते हैं। उसने रेडियो टेलीग्राफ का विकास भी किया। \n\nमार्कोनी का जन्म इटली के बोलीन नगर में २५ अप्रैल १८७४ ईo को हुआ था। आपकी शिक्षा दीक्षा घर पर ही निजी तौर पर हुई थी। श् विद्यार्थी जीवन में ही आपने इस बात को भाँप लिया था कि हर्ट्स (Hertz) द्वारा उत्पन्न की गई विद्युतचुम्बकीय (electromagnetic) तंरगो की मदद से दूर तक संदेश भेजा जा सकता है। फिर तो मृत्यु पर्यंत आप इसी क्षेत्र में निरंतर अनुसंधान करते रहे। रेडियो टेलिग्राफी को व्यावहारिक रूप देने का श्रेय मार्कोनी को ही प्राप्त है। सन् १८९५ में मार्कोनी ने अपने घर के बगीचे में ही रेडियो टेलिग्राफी के प्रारंभिक प्रयोगो का सूत्रपात किया। शीघ्र ही बिना किसी तार आदि का सहारा लिए ही आप एक मील की दूरी तक रेडियो संकेत भेजने में सफल हुए। अगले वर्ष आप इंग्लैंड गये और वहाँ आपने रेडियो टेलिग्राफी का सर्वप्रथम पेटेंट प्राप्त किया। यहाँ एक प्रदर्शन में आपने ९ मील की दूरी पर रेडियो संकेत भेजा। सन् १८९९ मे आपने इंग्लिश चैनल के आर-पार ८५ मील के फासले पर रेडियो संकेत भेजा। आप रेडियो ट्रांसमीटर और ग्राहक यंत्र (रिसीवर) में सुधार कर १२ दिसंबर,१९०१ को ऐटलांटिक महासागर के आर-पार १,८०० मील की दूरी पर रेडियो संकेत भेजने में सफल हुए। आपकी खोजों के फलस्वरूप ही रेडियो यंत्र इतने जनापयोगी बन सके। इन आविष्कारों के उपलक्ष में आपको १९०९ में नोबेल पुरस्कार प्रदान किया गया। इंग्लैंड के बादशाह तथा रूस के ज़ार ने भी मार्कोनी को विशेष सम्मान प्रदान किए। मर्कोनी की मृत्यु १९३७ ईo में हुई।\n\n", "id": "12589", "title": "गुल्येल्मो मार्कोनी"}
{"url": "https://hi.wikipedia.org/wiki?curid=12590", "text": "गेरार्डस 'टी हूफ्ट\n\nविख्यात विज्ञानिक।\n\n", "id": "12590", "title": "गेरार्डस 'टी हूफ्ट"}
{"url": "https://hi.wikipedia.org/wiki?curid=12591", "text": "जे॰ जे॰ थॉमसन\n\nजोसेफ़ जॉन थॉमसन (१८ दिसम्बर १८५६ - ३० अगस्त १९४०)} अंग्रेज़ भौतिक विज्ञानी थे। वो रॉयल सोसायटी ऑफ़ लंदन के निर्वाचित सदस्य थे।\nएक विख्यात वैज्ञानिक थे। उन्हौंने इलेक्ट्रॉन की खोज की थी। \n\nथॉमसन गैसों में बिजली के चालन पर अपने काम के लिए भौतिकी में 1906 नोबेल पुरस्कार से सम्मानित किये गए। उनके सात छात्रों में उनके बेटे जॉर्ज पेजेट थॉमसन सहित सभी भौतिक विज्ञान में या तो रसायन शास्त्र में नोबेल पुरस्कार विजेता बने। उनका रिकॉर्ड केवल जर्मन भौतिकशास्त्री अर्नाल्ड सोम्मेरफील्ड के बराबर है। \n\nजोसफ जॉन थॉमसन का जन्म १८ दिसम्बर १८५६ को चीथम हिल, मानचेस्टर, लंकाशायर, इंग्लैण्ड में हुआ। इनकी माता, एमा स्विंडेल्स एक स्थानीय कपड़ा उद्योग से जुड़े परिवार से थीं। इनके पिता, जोसेफ जेम्स थॉमसन, पुरानी दुर्लभ किताबों की दुकान चलाते थे जिसकी स्थापना इनके परदादा ने की थी। जॉन थॉमसन के, इनसे दो साल छोटे एक भाई फ्रेडरिक वर्नॉन थॉमसन भी थे।\n\nइनकी शुरुआती शिक्षा एक छोटे से प्राइवेट स्कूल में हुई जहाँ इन्होने अद्भुत प्रतिभा और विज्ञान में रूचि का प्रदर्शन किया। १८७० में इनका एडमिशन ओवेन्स कॉलेज में हुआ जब इनकी उम्र मात्र १४ वर्ष थी, जो एक असाधारण बात थी। इनके पिता की योजना यह थी कि इन्हें शार्प-स्टीवर्ट एंड कं में, जो रेल इंजन बनाती थी, एक अप्रेंटिस इंजीनियर के रूप में दाखिला करा दिया जाय, लेकिन इस योजना का क्रियान्वयन नहीं हो पाया क्योंकि पिता का १८७३ में देहांत हो गया।\n\n१८७६ में वे ट्रिनिटी कॉलेज आ गए। १८८० में गणित में बी ए की उपाधि प्राप्त की। उन्होंने आवेदन किया और १८८१ में वे ट्रिनिटी कॉलेज के फेलो चुन लिए गए। १८८३ में इन्होने ऍमए की उपाधि (एडम्स पुरस्कार के साथ) प्राप्त की।\n\n१२ जून १८८४ को इन्हें रॉयल सोसाइटी का फेलो चुना गया। बाद में ये १९१५ से १९२० तक इसके अध्यक्ष भी रहे।\n\n२२ दिसम्बर १८८४ को इन्हें कैम्ब्रिज विश्वविद्यालय में कैवेंडिश प्रोफ़ेसर ऑफ फिजिक्स चुना गया। यह नियुक्ति काफी आश्चर्यजनक थी क्योंकि अन्य प्रतिस्पर्धी जैसे कि रिचार्ड ग्लेज़ब्रुक इनसे उम्र में भी बड़े थे और प्रयोगशाला कार्य में भी अधिक अनुभवी थे। थॉमसन को मुख्यतः इनके गणित में किये कार्यों के लिए जाना जाता था जहाँ इन्हें एक असाधारण प्रतिभा के रूप में पहचान मिली थी।\n\n१८९० में थॉमसन का विवाह रोस एलिजाबेथ पैगेट से हुआ जो सर जॉर्ज एडवर्ड पैगेट, केसीबी, एक चिकित्सक और चर्च ऑफ सेंट मेरी दि लेस में तत्कालीन रेज़ियस प्रोफ़ेसर ऑफ फिजिक्स ऑफ कैम्ब्रिज (चिकत्सा विज्ञान की एक प्रोफ़ेसरशिप) थे। एलिजाबेथ और थॉमसन का एक बेटा, जॉर्ज पेगेट थॉमसन और एक बेटी जोआन पेगेट थॉमसन हुईं।\n\nथॉमसन को १९०६ में नोबल पुरस्कार से सम्मानित किया गया, \"गैसों से होकर विद्युत प्रवाह के प्रयोगात्मक परीक्षणों और संबंधित सैद्धान्तिक कार्यों की उच्च गुणवत्ता को देखते हुए\"। इन्हें १९०८ में नाइटहुड प्राप्त हुई, १९१२ में ऑर्डर ऑफ मेरिट में नियुक्ति मिली और १९१४ में इन्होने \"परमाणविक सिद्धान्त\" (दि एटोमिक थ्योरी) पर ऑक्सफोर्ड में रोमान्सेस अभिभाषण दिया।\n१९१८ में ये कैम्ब्रिज में मास्टर ऑफ ट्रिनिटी कॉलेज बनाये गए और जीवनपर्यन्त इस पद पर रहे। जोसेफ़ जॉन थॉमसन का देहान्त ३० अगस्त १९४० को हुआ; इनकी अस्थियाँ वेस्टमिन्स्टर ऍबे में, सर आइजक न्यूटन और थॉमसन के अपने शिष्य अर्न्स्ट रदरफ़ोर्ड की कब्रों के पास दफनाई गयी हैं।\n\nआधुनिक विज्ञान के क्षेत्र में एक प्रतिभासंपन्न अध्यापक के रूप में दिए गए उनके योगदानों को अत्यंत महत्वपूर्ण स्वीकारा जाता है। इनके शिष्यों में से एक, अर्न्स्ट रदरफ़ोर्ड रहे जिन्होंने कैवेंडिश प्रोफ़ेसर के रूप में इनका उत्तराधिकार संभाला। खुद थॉमसन के अतिरिक्त इनके शोध सहायकों में से आठ लोग (फ्रान्सिस विलियम एस्टन, चार्ल्स ग्लोवर बर्कला, नील्स बोर, मैक्स बॉर्न, विलियम हेनरी ब्रैग , ओवेन्स विलान्स रिचर्डसन, एर्न्स्ट रदरफोर्ड, और चार्ल्स थॉमसन रीज विल्सन) और इनके पुत्र ने भौतिकी अथवा रसायनविज्ञान के क्षेत्र में नोबल पुरस्कार अर्जित किया। इनके बेटे को १९३७ में इलेक्ट्रानों के तरंगवत अभिलक्षणों को साबित करने के लिए नोबल पुरस्कार मिला।\n\nथॉमसन कैम्ब्रिज विश्वविद्यालय तथा रॉयल इंस्टीट्यूशन, लंदन में भौतिक विज्ञान के प्रोफेसर मानद प्रोफेसर रहे। परमाणु संरचना में थॉमसन की विशेष रुचि थी।मोशन ऑफ़ वोरटेक्स रिंग्स पर १९८४ में एडम्स पुरस्कार मिला।१८९६ में थॉमसन अपनी नवीन खोजों से सम्बंधित व्याख्यान देने के लिए अमेरिका गए। वर्ष १९०४ में पुनः विद्युत् पर येल विश्वविद्यालय में छह व्याख्यान देने के लिए अमेरिका गए। \n\nथॉमसन का पुरस्कार प्राप्त करने वाला कार्य वलय में चक्रण गति पर उनका कार्य (\"Treatise on the motion of vortex rings\") है जो उनके परमाणवीय सरंचना में उनकी रूची को प्रदर्शित करता है। इसमें, थॉमसन ने विलियम थॉमसन की भ्रमिल-परमाणु-सिद्धान्त की गति को गणितीय रूप से समझाया।\n\nथॉमसन ने विद्युत्-चुम्बकीकी पर प्रायोगिक और सैद्धान्तिक दोनों तरह के विभिन्न प्रपत्र प्रकाशित किये। उन्होंने जेम्स क्लर्क मैक्सवेल की प्रकाश के विद्युतचुम्बकीय सिद्धान्त का प्रायोगिक अध्ययन किया, उन्होंने आवेशित कणों के विद्युत्-चुम्बकीइय द्रव्यमान की अवधारणा को प्रतिपादित किया और सिद्ध किया कि गतिशील आवेशित पिण्ड अधिक द्रव्यमान प्रदर्शित करता है।\n\nउनका राशायनिक प्रक्रियाओं का गणितीय प्रतिरूपण में अधिकतर कार्य शुरूआती अभिकलनात्मक रसायन के रूप में देखा जा सकता है।\"ऍप्लिकेशन्स ऑफ़ डायनामिक्स टू फिजिक्स एंड केमिस्ट्री\" (२००८) (अनुवाद: गतिकी से भौतिकी और रसायन विज्ञान के अनुप्रयोग) के रूप में प्रकाशित आगे के कार्य में थॉमसन ने ऊर्जा के गणितीय और सैद्धान्तिक पदों में स्थानान्तरण को बताया जिसके अनुसार सभी तरह की ऊर्जा गतिज ऊर्जा हो सकती है। उनकी वर्ष १८९३ में प्रकाशित अगली पुस्तक \"नोट्स ऑन रिसेंट रिसर्चेस इन इलेक्ट्रिसिटी एंड मैग्नेटिज़्म\" (अनुवाद: वैद्युत् और चुम्बकत्व में हाल ही के शोध पर प्रलेख), मैक्सवैल की \"ट्रीटीज़ अपॉन इलेक्ट्रिसिटी एंड मैग्नेटिज़्म\" (अनुवाद: वैद्युत् और चुम्बकत्व पर ग्रन्थ) पर आधारित थी जिसे कई बार \"मैक्सवैल के तीसरे संस्करण\" के रूप में माना जाता है। इसमें थॉमसन ने प्रायोगिक विधियों और विस्तृत चित्रों एवं उपकरणों को शामिल करते हुये, गैसों से विद्युत पारण को समाहित करने को महत्त्व दिया। उनकी १८९५ में प्रकाशित तीसरी पुस्तक \"एलिमेंट्स ऑफ़ द मैथमेटिकल थ्योरी ऑफ़ इलेक्ट्रिसिटी एंड मैग्नेटिज़्म (अनुवाद: वैद्युत् और चुम्बकत्व के गणितीय सिद्धान्त के तत्व)\" विस्तार से विभिन्न विषयों के परिक्षय के रूप में पठनीय सामग्री प्रदान की और पाठ्यपुस्तकों के क्षेत्र में महत्त्वपूर्ण लोकप्रियता प्राप्त की।\n\nथॉमसन ने प्रिंसटन विश्वविद्यालय में वर्ष १८९६ में चार व्याख्यानों की शृंखला रखी जो वर्ष १८९७ में \"डिसचार्ज ऑफ़ इलेक्ट्रीसिटी थ्रो गैसेस\" (अनुवाद: गैसों में विद्युत् विसर्जन) के रूप में प्रकाशित हुई। थॉमसन ने वर्ष १९०४ में येल विश्वविद्यालय में छः व्याख्यानों की शृंखला प्रस्तुत की।\n\nविभिन्न वैज्ञानिकों, जैसे विलियम प्राउट और नॉर्मन लॉकयर ने यह सुझाव दिया कि परमाणु कुछ अन्य मूलभूत इकाइयों से मिलकर बना हुआ है, लेकिन उन्होंने इसे लघुतम आकार वाले परमाणु, हाइड्रोजन से मिलकर बना हुआ मानने लगे। थॉमसन ने वर्ष १८९७ में पहली बार सुझाव दिया कि इसकी मूलभूत इकाई परमाणु के १००० वें भाग से भी छोटी है। इस तरह उन्होंने अपरमाणुक कण का सुझाव दिया जिसे आज इलेक्ट्रॉन के नाम से जाना जाता है। थॉमसन ने यह कैथोड़ किरणों के गुणधर्मों पर अन्वेषण करते हुये पाया। थॉमसन ने ३० अप्रैल १८९७ को पहली अपनी खोज में पाया कि कैथोड़ किरणें (उस समय इन्हें लेनार्ड किरणों के नाम से जाना जाता था) हवा में परमाणु-आकार वाले कणों से कई गुणा अधिक तेजी से गति कर सकती हैं।\n\n\nवर्ष १९९१ में, उनके सम्मान में द्रव्यमान वर्णक्रममाप में द्रव्यमान-आवेश अनुपात के रूप में थॉमसन (प्रतीक: Th) प्रस्तावित किया गया।\n\nउनकी याद में कैम्ब्रिज विश्वविद्यालय परिसर में जे॰जे॰ थॉमसन अवेन्यू का नामकरण किया गया।\n\nनवम्बर १९२७ में, जे॰जे॰ थॉमसन ने अपने सम्मान में, लेज स्कूल, कैम्ब्रिज में थॉमसन इमारत खोली।\n\n", "id": "12591", "title": "जे॰ जे॰ थॉमसन"}
{"url": "https://hi.wikipedia.org/wiki?curid=12592", "text": "टैको ब्राहे\n\nविख्यात वैज्ञानिक।\n", "id": "12592", "title": "टैको ब्राहे"}
{"url": "https://hi.wikipedia.org/wiki?curid=12595", "text": "गाटफ्रीड लैबनिट्ज़\n\nगाटफ्रीड विलहेल्म लाइबनिज (Gottfried Wilhelm von Leibniz / १ जुलाई १६४६ - १४ नवम्बर १७१६) जर्मनी के दार्शनिक, वैज्ञानिक, गणितज्ञ, राजनयिक, भौतिकविद्, इतिहासकार, राजनेता, विधिकार थे। उनका पूरा नाम 'गोतफ्रीत विल्हेल्म फोन लाइब्नित्स' ([ˈɡɔtfʁiːt ˈvɪlhɛlm fɔn ˈlaɪbnɪts]) था। गणित के इतिहास तथा दर्शन के इतिहास में उनका प्रमुख स्थान है।\n\nलैबनीज का जन्म जर्मनी के लिपजिग नामक स्थान पर पहली जुलाई 1646 को हुआ था। उसके पिता मोरल फिलॉसफी के प्रोफेसर थे। सन् 1652 ई. में छ वर्ष की अवस्था में लाइबनिज को लिपजिग स्थित निकोलाई स्कूल में पढ़ने के लिये भेजा गया। परन्तु दुर्भाग्यवश उसी वर्ष उसके पिता की मृत्यु हो गयी। इसके कारण उसकी पढ़ाई में काफी व्यवधान आने लगा। वह कभी स्कूल जाता था तो कभी नहीं जा पाता था। अब वह प्राय स्वाध्याय द्वारा विद्या-अर्जन करने लगा। अपने पिता से उसने इतिहास संबंधी काफी जानकारी प्राप्त की थी। इसके कारण उसकी अभिरुचि इतिहास के अध्ययन में काफी बढ़ गयी थी। इसके अलावा विभिन्न भाषाओं को सीखने में उसकी काफी अभिरुचि थी। आठ वर्ष की अवस्था में उसने लैटिन भाषा सीख ली। बारह वर्ष की अवस्था में उसने ग्रीक भाषा सीख ली। लैटिन में उसने कवितायें भी लिखनी शुरू कर दीं।\n\n15 वर्ष की अवस्था में लाइबनिज ने लिपजिग विश्वविद्यालय में कानून के एक विद्यार्थी के रूप में प्रवेश पाया। इस विश्वविद्यालय में प्रथम दो वर्ष उसने जैकौब योमासियस के निर्देशन में दर्शनशास्त्र के गहन अध्ययन में व्यतीत किये। इसी दौरान उसे उन प्राचीन विचारकों के बारे में जानकारी प्राप्त हुई जिन्होंने विज्ञान तथा दर्शन के विकास में क्रान्ति लाने का काम किया। इन महान विचारकों में शामिल थे फ्रैंसिस बैकन, केप्लर, कैम्पानेला तथा गैलीलियो इत्यादि।\n\nअब लाइबनिज की अभिरुचि गणित के अध्ययन की ओर मुड़ गयी। इस उद्देश्य से उसने जेना निवासी इरहार्ड वीगेल से सम्पर्क किया। वीगेल उस काल का एक महान गणितज्ञ माना जाता था। कुछ समय तक वीगेल के अधीन गणित का अध्ययन करने के बाद उसने अगले तीन वर्षों तक कानून का अध्ययन किया। उसके बाद उसने डॉक्टर ऑफ लॉ की डिग्री हेतु आवेदन पत्र जमा किया। परन्तु उम्र कम होने के कारण लिपजिग विश्वविद्यालय ने उसे इसकी अनुमति प्रदान नहीं की। अत उसने लिपजिग विश्वविद्यालय छोड़ दिया तथा अल्ट डौर्फ विश्वविद्यालय में डॉक्टर ऑफ लॉ की डिग्री हेतु आवेदन जमा किया। यहाँ उसका आवेदन स्वीकार कर लिया गया तथा सन् 1666 ई. के नवम्बर में उसे डॉक्टर ऑफ लॉ की डिग्री प्रदान की गयी।\n\nहालाँकि लाइबनिज मूलत कानून का विद्यार्थी रह चुका था परन्तु उसकी अभिरुचि विज्ञान के विभिन्न विषयों (विशेषकर गणित) में काफी अधिक थी। सन् 1669 ई. में उसने जैकौब थोमासियस को एक पत्र लिखा जिसमें बताया कि अरस्तू द्वारा प्रतिपादित भौतिकी के सिद्धांत प्राकृतिक क्रियाकलापों की व्यवस्था संतोजाजनक ढंग से करते हैं। परन्तु इन सिद्धांतों में अभी संशोधन की आवश्यकता है। सन् 1671 ई. में लाइबनिज ने `हाइपोथेसिस फिजिका नौवा' नामक शीर्षक से अपना एक शोधपत्र प्रकाशित किया जिसमें उसने विचार व्यक्त किया कि सभी खगोलीय क्रियाकलापों में ईथर की महत्वपूर्ण भूमिका होती है।\n\nसन् 1671 में ही वह अपने शोधों के सिलसिले में पेरिस जाकर एंटोइन आर्नौल्ड, निकोलस मैलेब्रांके तथा क्रिश्चियन हॉयजन जैसे प्रमुख वैज्ञानिकों से मिला। उसने गणित, यंत्र शास्त्र, ऑप्टिक्स, हाइड्रोस्टैटिक्स, न्युमैटिक्स तथा नौटिकल साइंस जैसे विषयों से संबंधित अनेक शोध पत्र प्रकाशित किये। इन शोधों में सबसे प्रमुख था `'कैलकुलेटिंग मशीन' का आविष्कार। इस यंत्र के द्वारा अनेक प्रकार की गणनायें की जा सकती थीं। इस मशीन को लाइबनिज ने पेरिस में `एकेडमी डेस साइंसेज' तथा लन्दन की `'रॉयल सोसायटी' के समक्ष प्रस्तुत किया। इसके फलस्वरूप लाइबनिज को सन् 1673 में रॉयल सोसायटी का सदस्य मनोनीत किया गया। इसी प्रकार सन् 1700 में उसे `एकेडमी प्रेस साइंसेज' का विदेशी सदस्य भी नियुक्त किया गया।\n\nलाइबनिज वैज्ञानिक शोध के प्रति स्वयं तो पूरी तरह समर्पित था ही, उसने अन्य लोगों को भी इसके लिए प्रेरित किया। इसी उद्देश्य को ध्यान में रख कर उसने 11 जुलाई 1700 ई. को 'बर्लिन एकेडमी' की स्थापना की। इस एकेडमी का वह प्रथम अध्यक्ष चुना गया। इस एकेडमी का कार्यकलाप तथा इसके सदस्यों की संख्या दिन दूनी-रात चौगुनी बढ़ती गयी।\n\nगणित के क्षेत्र में लाइबनिज द्वारा किये गये शोध काफी महत्वपूर्ण रहे हैं। उसने कैलकुलस के विकास में महत्वपूर्ण योगदान दिया। हालांकि कैलकुलस की शुरुआत काफी पहले ही यूनानी गणितज्ञों द्वारा वृत्त के क्षेत्रफल तथा बेलन, शंकु एवं गोलों के आयतन की गणना हेतु की जा चुकी थी, परन्तु वह कैलकुलस बिल्कुल प्रारम्भिक स्तर का था। लाइबनिज द्वारा कैलकुलस के विकास की दिशा में जो शोध किये गये वे मील के पत्थर साबित हुए। उसने अवकलन (डिफरेंशियशन) तथा समाकलन (इंटेग्रेशन) संबंधी जो संकेत शुरु किये उनका उपयोग आज तक किया जा रहा है।\n\nसिर्फ विज्ञान के क्षेत्र में ही नहीं, अपितु अध्यात्म तथा दर्शन के क्षेत्र में भी लाइबनिज का योगदान काफी महत्वपूर्ण था। इस दिशा में उसके द्वारा अधिकांश कार्य सन् 1685 से सन् 1716 ई. के बीच किये गये। उसने दर्शन संबंधी अपने सिद्धांतों के लेखन का कार्य सन् 1686 ई. में ही पूरा कर लिया था जब उसने 'डिस्कोर्स मेटाफिजिक' नामक पांडुलिपि का लेखन कार्य पूरा किया। परन्तु दुर्भाग्यवश उसके द्वारा लिखित इस पांडुलिपि का प्रकाशन उसकी मृत्यु के लगभग 130 वर्षों के बाद सन् 1846 में किया जा सका। उसके जीवन काल में उसकी सिर्फ एक ही कृति प्रकाशित हो पायी थी जिसका नाम था 'एस्सेज डि थियोडिसी सुरला बोंटे डि डिउला लिबर्टी डि एल हिम्मे'। यह पुस्तक सन् 1710 ई. में दो खंडों में प्रकाशित हुई थी। हालांकि लाइबनिज द्वारा लिखित पुस्तकें अधिक प्रकाशित नहीं हुईं, परन्तु उसके द्वारा लिखे गये शोध पत्र समय-समय पर कई प्रमुख पत्रिकाओं में प्रकाशित होते रहे। जिन पत्रिकाओं में उसके शेध पत्र प्राय प्रकाशित होते थे, उनमें प्रमुख थीं- लिपजिग से प्रकाशित होने वाला 'ऐक्टा इरुडिटोरम' तथा पेरिस से प्रकाशित होने वाला 'जर्नल डि सावन्त्स'। इन प्रमुख पत्रिकाओं में प्रकाशित उसके शोध पत्रों ने उसे वैज्ञानिक जगत में काफी अच्छी ख्याति दिलायी।\n\nलाइबनिज ने अपने समकालीन दार्शनिकों तथा वैज्ञानिकों को जो पत्र लिखे थे वे भी शोध स्तर के थे। उदाहरणार्थ उसने सैम्युएल क्लार्क को जो पत्र लिखे थे उनमें ईश्वर, आत्मा, काल एवं स्थान इत्यादि के संबंध में प्रतिपादित उसके सिद्धांतों की विस्तृत चर्चा की गयी थी। इन पत्रों में उसके द्वारा जो विचार व्यक्त किये गये थे वे सब के सब उच्च स्तर के दर्शन से संबंधित मालूम पड़ते हैं।\n\nलाइबनिज की अधिकांश कृतियाँ उसके निधन के बाद ही प्रकाशित की जा सकीं। उदाहरणार्थ सन् 1765 ई. में लिपजिग से 'बाउविओक्स एस्से सुर एल इंटेडमेंट ह्युमेन' नामक पुस्तक प्रकाशित हुई। सन् 1718 में 'प्रिंसिपेस डिला नेचर एट डेला ग्रेस फौंड्स इन राइसन' नामक ग्रंथ प्रकाशित किया गया।\n\nलाइबनिज के जीवन का अन्तिम कुछ समय बहुत ही दयनीय एवं दुखद स्थिति में गुजरा। सन् 1692 से 1716 ई. तक वह प्रायः रोगग्रस्त ही रहा। अन्त काल में उसकी सुध लेने वाला या सेवा-सुश्रुषा करने वाला कोई नहीं था। अन्त में उसकी मृत्यु 14 नवम्बर सन् 1716 ई. को हैनोवर नामक स्थान पर हो गयी। उसके अन्तिम संस्कार में बहुत ही कम लोग शामिल हुए थे। मृत्यु के समय उसकी अवस्था 70 वर्ष थी।\n", "id": "12595", "title": "गाटफ्रीड लैबनिट्ज़"}
{"url": "https://hi.wikipedia.org/wiki?curid=12596", "text": "जॉर्ज पेजेट थॉमसन\n\nविख्यात वैज्ञानिक।\n\n", "id": "12596", "title": "जॉर्ज पेजेट थॉमसन"}
{"url": "https://hi.wikipedia.org/wiki?curid=12597", "text": "माक्स वान लो\n\n(1879-1960) विख्यात वैज्ञानिक।\n\n", "id": "12597", "title": "माक्स वान लो"}
{"url": "https://hi.wikipedia.org/wiki?curid=12598", "text": "ओसामा बिन लादेन\n\nright|thumb|ओसामा बिन लादेन की तस्वीर\nओसामा बिन लादेन (१० मार्च १९५७ - २ मई २०११) अल कायदा नामक आतंकी संगठन का प्रमुख थे। यह संगठन ११ सितंबर २००१ को अमरीका के न्यूयार्क शहर के वर्ल्ड ट्रेड सेंटर पर हुए हमले के साथ विश्व के कई देशों में आतंक फैलाने और आतंकी गतिविधियां संचालित करने का दोषी है। २ मई २०११ को पाकिस्तान में अमरीकी सेना ने एक हमले में उन्हे मार डाला।\n\nसऊदी अरब के एक धनी परिवार में १० मार्च १९५७ में पैदा हुए ओसामा बिन लादेन, अमरीका पर ९/११ के हमलों के बाद दुनिया भर में चर्चा में आए। यह् मोहम्मद बिन लादेन के 52 बच्चों में से 17वा थे। मोहम्मद बिन लादेन सऊदी अरब के अरबपति बिल्डर थे जिनकी कंपनी ने देश की लगभग 80 फ़ीसदी सड़कों का निर्माण किया था।\n\nजब ओसामा के पिता की 1968 में एक हेलिकॉप्टर दुर्घटना में मृत्यु हुई तब वो युवावस्था में ही करोड़पति बन गए। सऊदी अरब के शाह अब्दुल्ला अज़ीज़ विश्वविद्यालय में सिविल इंज़ीनियरिंग की पढ़ाई के दौरान वे कट्टरपंथी इस्लामी शिक्षकों और छात्रों के संपर्क में आए।\n\nअनेक बहसों और अध्ययन के बाद वे पश्चिमी देशों में मूल्यों के पतन के ख़िलाफ़ और इस्लाम के कट्टरपंथी गुटों के समर्थन में खड़े हो गए। इससे पहले अपने परिवार के साथ युरोप में मनाई गई छुट्टियों की तस्वीरों में ओसामा को फैशनेबल कपड़ों में भी देखा जा सकता हैं।\n\nकुछ समाचार पत्रों के अनुसार ओसामा बिन लादेन अभी तक ज़िंदा है और वो वर्तमान में अमेरिका में रह रहा है। यह सब अमेरिका की सीआईए के पूर्व कर्मचारी एडवर्ड स्नोडन ने दावा किया है।\n\nदिसंबर १९७८ में जब सोवियत संघ ने अफगानिस्तान पर हमला किया तो ओसामा ने आरामपरस्त ज़िदंगी को छोड़ मुजाहिदीन के साथ हाथ मिलाया और शस्त्र उठा लिए।\n\nअफ़ग़ानिस्तान में उन्होंने मक्तब-अल-ख़िदमत की स्थापना की जिसमें दुनिया भर से लोगों की भर्ती की गई और सोवियत फ़ौजों से लड़ने के लिए उपकरणों का आयात किया गया। अफ़ग़ानिस्तान में अरब लोगों के साथ मिलकर अभियान करते वक्त ही उन्होने अल कायदा के मूल संगठन की स्थापना कर ली थी। अफ़ग़ानिस्तान में मुजाहिदीन का साथ देने के बाद जब वो वापस साऊदी अरब पहुँचे तो उन्होंने साऊदी अरब के शासकों का विरोध किया। ओसामा का मानना था कि साऊदी अरब के शासकों ने ही अमरीकी सेना को साऊदी ज़मीन पर आने के लिए आमंत्रित किया था। मध्य पूर्व में अमरीकी सेना की मौज़ूदगी से नाराज़ ओसामा बिन लादेन ने १९९८ में अमरीका के खिलाफ़ युद्ध की घोषणा कर दी थी।\n\nवर्ष १९९४ में अमरीकी दबाव के कारण सऊदी अरब में उनकी नागरिकता ख़त्म कर दी थी और उसके बाद वे सूडान और फिर जनवरी १९९६ में दोबारा अफ़ग़ानिस्तान में पहुँच गए। ग़ौरतलब है कि वर्ष १९९८ में ही कीनिया और तंज़ानिया में अमरीकी दूतावासों में हुए दो बम धमाकों में 224 लोग मारे गए और 5000 घायल हुए। अमरीका ने ओसामा और उनके 16 सहयोगियों को प्रमुख संदिग्ध बताया।\n\nइसके बाद अमरीका ओसामा को दुश्मन के रूप में देखने लगा और ख़ुफ़िया एजेंसी एफ़बीआई की मोस्ट वाँटिड लिस्ट में उन्हें पकड़ने या मारने के लिए २.५ करोड़ डॉलर के पुरस्कार की घोषणा की गई।\n\nअफ़्रीका में बम घटनाओं के साथ-साथ अमरीका ने उन्हें 2001 के वर्ल्ड ट्रेड सेंटर में बम धमाके, 1995 में रियाद में कार बम धमाके, सऊदी अरब में ट्रक बम हमले का दोषी पाया।\n\nपाकिस्तान के ऐबटाबाद शहर में हुए अमरीकी सेना के अभियान में २ मई २०११ को उसे मार डाला गया। ओसामा बिन लादेन की मौत के 12 घंटे के बाद अमरीका के विमान वाहक पोत यूएसएस कार्ल विन्सन पर शव को एक सफ़ेद चादर में लपेट कर एक बड़े थैले में रखा गया और फिर अरब सागर में उतार दिया गया। अमरीकी अधिकारी के मुताबिक, सऊदी अरब ने शव लेने से इनकार कर दिया था।\n\nउसके मारे जाने के बाद अमरीकी राष्ट्रपति बराक ओबामा ने अपने पूर्व राष्ट्रपति जॉर्ज बुश को याद करते हुये कहा कि जैसा बुश ने कहा था हमारी जंग इस्लाम के खिलाफ नहीं है। लादेन को पाकिस्तान में इस्लामाबाद के एक कंपाउंड में मारा गया। एक हफ्ते पहले हमारे पास लादेन के बारे में पुख्ता जानकारियां मिल गई थीं। उसके बाद ही कंपाउंड को घेरकर एक छोटे ऑपरेशन में लादेन को मार गिराया गया।\n\nबराक ओबामा ने कहा कि लादेन ने पाक के खिलाफ भी जंग छेड़ी थी। हमारे अधिकारियों ने वहां के अधिकारियों से बात कि और वह भी इसे एक ऐतिहासिक दिन मान रहे हैं। यह 10 साल की शहादत की उपलबधि है। हमने कभी भी सुरक्षा से समझौता नहीं किया। अल कायदा से पीड़ित लोगों से मैं कहूंगा कि न्याय मिल चुका है।\n\n\n", "id": "12598", "title": "ओसामा बिन लादेन"}
{"url": "https://hi.wikipedia.org/wiki?curid=12599", "text": "एवा पेरोन\n\nएवा पेरोन (1919-1952) अर्जन्टीना के अधिनायक हुआन डोमिन्गो पेरान कि पत्नी थी।\n", "id": "12599", "title": "एवा पेरोन"}
{"url": "https://hi.wikipedia.org/wiki?curid=12601", "text": "स्कॉट्लैण्ड\n\nस्काटलैंड यूनाइटेड किंगडम का एक देश है। यह ग्रेट ब्रिटेन का उत्तरी भाग है। यह पहाड़ी देश है जिसका क्षेत्रफल ७८,८५० वर्ग किमी है। यह इंगलैंड के उत्तर में स्थित है। यहां की राजधानी एडिनबरा है। ग्लासगो यहाँ का सबसे बड़ा शहर है।\n\nस्कॉटलैण्ड की सीमा दक्षिण में इंग्लैंड से सटी है। इसके पूरब में उत्तरी सागर तथा दक्षिण-पश्चिम में नॉर्थ चैनेल और आयरिश सागर हैं। मुख्य भूमि के अलावा स्कॉटलैण्ड के अन्तर्गत ७९० से भी अधिक द्वीप हैं।\n\nयूँ तो स्कॉटलैंड यूनाइटेड किंगडम के अधीन एक राज्य है लेकिन यहाँ का अपना मंत्रिमंडल है। यहाँ की मुद्रा का रंग और उस पर बने चित्र भी लंदन के पौंड से कुछ अलग है। लेकिन उनकी मान्यता और मूल्य दोनों ही पौंड के समान है। यहाँ घूमने और लोगों से बात करने पर पता चलता है कि यहाँ के लोग इंग्लैंड सरकार से थोड़े से खफा रहते हैं।\n\nभौगोलिक दृष्टि से स्कॉटलैंड को तीन प्राकृतिक भागों में विभाजित कर सकते हैं - \n\nक्रिस्टली चट्टानों से निर्मित यह पहाड़ी भाग दो बड़े निचले भागों द्वारा, ग्लीनमोर तथा मिंच की घाटियों द्वारा तीन भागों में विभाजित हो जाता है। ग्लीनमोर का पतला निचला भाग प्राचीन चट्टानी भागों के विभंजन (Fracture) से निर्मित हुआ है, इसमें अब भी भूचाल आते हैं। यह उत्तरी पश्चिमी पहाड़ी भाग को मध्य के पहाड़ी भागों से अलग करता है। मिंच धसान घाटी है जो २४ किमी की लंबाई तथा ४८ किमी की चौड़ाई में, पतले चैनेल' के रूप में, स्कॉटलैंड के स्थलखंड को ह्व्रेााइड द्वीपसमूह से अलग करती है। पहाड़ी भाग की औसत ऊँचाई करीब ९१५ मी है यद्यपि कुछ चोटियाँ १२२० मी से ऊपर उठती हैं।\n\nपहाड़ी भाग के पश्चिमी किनारे पर द्वीपों तथा प्रायद्वीपों की एक पतली कतार मिलती है। दक्षिण की ओर बूटे, अरान, मुल ऑव केटियर, जुरा और इसले; फिर द्वीपों की एक पंक्ति, स्लीट, इग, कोल, टिरि और स्केरी वोर राक, मिलती है। समुद्रतट के निकट इनर ह्व्रेााइड्स तथा मिंच के उस पार आउटर ह्व्रेााइड्स के द्वीप मिलते हैं। अंत में पेंटलैंड की खाड़ी के उस पार आर्केनी तथा शेटलैंड के द्वीप मिलते हैं। उत्तरी ह्व्रेााइड द्वीपसमूह आपस में इतने अधिक संबद्ध हैं कि उसे 'लाग आइलैंड' की संज्ञा दी जाती है।\n\nइस क्षेत्र में स्थल तथा समुद्र एक दूसरे से इतने संलग्न तथा मिश्रित दीख पड़ते हैं कि 'ग्रीकी' के शब्दों में इस स्थल पर चट्टान, पानी तथा 'पीट' ही देखने को मिलते हैं। आर्केनी द्वीपसमूह में २८ बसे हुए तथा २९ 'बेचिरागी' द्वीप सम्मिलित हैं।\n\nपरंतु पूर्वी भाग में न तो इतनी झीलें मिलती हैं और न ऐसी चट्टानीश् भूमि, बल्कि समुद्रतट पर कुछ चौड़े मैदान भी मिलते हैं। द्वीप भी नहीं मिलते। नदियाँ ज्वारमुहानें बनाती हैं।\n\nइस पर्वतीय भाग में, ऊबड़ खाबड़ धरातल, मिट्टी के छिछले जमाव तथा समुद्र के धरातल से अधिक ऊँचाई के कारण खेती की सुविधा नहीं है। कृषि योग्य भूमि केवल नदियों की घाटी तथा समुद्रतट तक ही सीमित है। २७५ मीटर की ऊँचाई कृषिक्षेत्रों की ऊपरी सीमा निर्धारित करती है। अधिकतर भाग की भूमि बेकार है। मिट्टी अधिकतर रेतीली, कंकरीली, पथरीली तथा छिद्रयुक्त होने के कारण कम उपजाऊ होती है। परंतु पूर्वी भाग में गर्मी की ऋतु में ताप पश्चिम की अपेक्षा अधिक होता है और उत्तर में रास तथा पश्चिम में क्लाइड की खाड़ी तक गेहूँ की खेती होती है। एबर्डीनशायर में ४८८ मी की ऊँचाई तक जई की खेती होती है।\n\nजई स्कॉटलैंड का मुख्य खाद्यान्न है। कृषिक्षेत्र के २० प्रतिशत भाग में जई, ४-५ प्रतिशत भाग में आलू की तथा ४ प्रतिशत में जौ की खेती होती है।\n\nयहाँ का मुख्य व्यवसाय पशुपालन है। पहाड़ी भाग में भेड़ पालने का व्यवसाय बहुत पुराना है। कुछ भागों में अधिक भेड़ें पाली जाती हैं और कुछ भाग में अधिक गाएँ पाली जाती हैं। घासवाले क्षेत्रों में शिकार करने की भी प्रथा प्रचलित है। क्षेत्र का सबसे बड़ा नगर एबर्डीन है।\n\nस्कॉटलैंड का यह भाग सदैव अन्य भागों से पृथक् रहा है। १८वीं शताब्दी तक 'हाईलैंडर' लोगों ने अपनी पोशाक, रीति रिवाज और लड़ाई झगड़े की प्रवृत्ति कायम रखी थी। वे लोग गैलिक भाषा बोलते थे। भेड़ पालने के तौर-तरीकों में पीछे सुधार हुआ और रेलों तथा सड़कों के बनने से उनमें नया जीवन आया।\n\nमोरे की खाड़ी के निकट वाले पूर्वी समुद्रतटीय मैदान में और ही दृश्य देखने को मिलता है। कृषि तथा मछली पकड़ना यहाँ का मुख्य उद्यम है। इस उपजाऊ भाग में इस विभाग के लोग निवास करते हैं। वलाटर, गैनटाउन, डारनोच और इवरनेस मुख्य व्यापारी नगर हैं। मत्स्य व्यवसाय के कारण समुद्रतट पर छोटे-छोटे मत्स्यनगर (fishing towns) बस गए हैं।\n\nउत्तर के प्राचीन पहाड़ी भाग तथा दक्षिण के पठारी भाग के बीच दक्षिण पश्चिम से उत्तर पूर्व की दिशा में फैला हुआ एक ऊँचा नीचा मैदान है। बीच बीच में नदियों के बड़े-बड़े ज्वारमुहानों के घुस जाने के फलस्वरूप मैदान सँकरा हो गया है और उसका क्षेत्रफल पूरे स्कॉटलैंड के क्षेत्रफल का केवल एक चौथाई है। यह भूमिखंड, जो मध्य की घाटी के नाम से प्रसिद्ध है, यहाँ की अधिक उपजाऊ भूमि समुद्र से संबद्ध होने, आवागमन के साधनों की सुगमता तथा खनिज पदार्थों की उपलब्धि के कारण शताब्दियों से स्कॉटलैंड के आर्थिक एवं सांस्कृतिक जीवन का मुख्य केंद्र रहा है। यहाँ पर स्कॉटलैंड के दो तिहाई लोग निवास करते हैं। ग्रेट ब्रिटेन का दूसरा बड़ा नगर ग्लासगो, इसी भाग में स्थित है।\n\nमध्य की घाटी धँसान की घाटी है जिसके उत्तर तथा दक्षिण की ओर भ्रंष (jault) की पक्तियाँ मिलती हैं। निचले भाग में डिवोनी तथा कार्बोनीफेरस युग की चट्टानें लाल पत्थर, शेल, कोयला, मृत्तिका, और चूनापत्थर आदि मिलते हैं। घाटी का पूर्वी भाग अपनी उपजाऊ भूमि के लिए प्रसिद्ध है, यहाँ गेहूँ, जई, जौ, आल, क्लवर, लूसर्न, और सलगम की अच्छी उपज होती है। भेड़ तथा गोपालन आर्थिक दृष्टि से अच्छा उद्यम माना जाता है। बगीचों में फल उगाए जाते हैं।\n\nकुछ नगर उपजाऊ मैदान में स्थित हैं और वहाँ कृषि मंडियाँ (Agricultural towns) हैं। कुछ नगर, जैसे स्टिरलिंग और पर्थ, अपनी भौगोलिक स्थितियों के कारण बड़े नगर हो गए हैं। फोर्थ नदी के ज्वारमुहाने पर खदानें मिलती हैं। इसके दक्षिणी तट पर लोथियन की कोयले की खदानें विस्तृत हैं जिसकी ४६ तहों की कुल मोटाई ४० मी है। फिफीशिर तथा क्लाकयन कोयले की अन्य खदानें हैं। इसके फलस्वरूप यहाँ लोहे के कई कारखानें हैं। यहाँ लिनलिथगो तथा मिडलोथियन में खनिज तेल की प्रमुख खानें हैं।\n\nटे के ज्वार मुहाने पर जूट, मोटे कपड़े तथा लिनेन (Linen) तैयार करने के उद्योग बहुत पहले से केंद्रित हैं। इन उद्योगों से संबंधित नगर समुद्रतट पर डंडी से फोर्थ तक बिखरे हुए हैं। कपड़े की सफाई तथा रंगाई पर्थ में होेती है परंतु जूट तथा लिनेन का मुख्य केंद्र डंडी है। प्रारंभ में यह मत्स्यकेंद्र था जहाँ ह्वेल पकड़ने का विशेष कार्य होता था। जहाजनिर्माण का भी कार्य यहाँ होता था, परंतु अब यह मुख्यतया लिनेन, सन (हेंप) तथा जूट का ही काम करता है। यहाँ के कारखाने बोरे, टाट तथा जूट के कपड़े तथा चद्दरें (sheets) तैयार करते हैं। सन् १८८० तक डंडी के मुकाबिले में जूट के कारखाने स्थापित हो जाने से इसका एकाधिकार समाप्त हो गया। आसपास में फल उत्पन्न होने के कारण यहाँ जैम उद्योग स्थापित हो गया है। अत: बाहर से आयात होनेवाली वस्तुओं में चीनी की मात्रा अधिक रहती है। उद्योग धंधों के विकास के साथ जनसंख्या का विकास भी हुआ है।\n\nस्कॉटलैंड की राजधानी एडिनबर्ग फोर्थ की खाड़ी पर उस ऐतिहासिक मार्ग पर स्थित है जो फर्थ, इस्टलिंग, डनफर्मलिन को संबद्ध करता है। नगर ज्वालामुखी पहाड़ियों पर स्थित है। प्रारंभ में नगर कैसिल राक तथा काल्टन हिल पर बसा था, धीरे-धीरे पूर्व में आर्थर्स सीट, पश्चिम में कास्टरफिन हिल और दक्षिण में ब्लैकफोर्ड हिल तक नगर का विकास हो गया। 'राक' के पश्चिमी मार्ग में प्राचीन दुर्ग तथा पूर्वी भाग में होली रुड अबे तथा राजमहल स्थित हैं। अबे तथा दुर्ग को हाईस्ट्रीट तथा कैनन गेट मार्गों द्वारा संबद्ध किया गया है। नगर के इस भाग में मकान बहुत करीब करीब हैं तथा इमारतें कई तल्ले ऊँची उठती हैं। १८वीं शताब्दी में ग्रेट ब्रिटेन की आर्थिक उन्नति के साथ नगर के उत्तर की ओर एक नए नगर की स्थापना हुई जो प्राचीन भाग से एक लंबे खंड द्वारा अलग होता है। इस नए नगर में सड़कें चौड़ी, सीधी तथा इमारतें खुली हुई हैं। प्रिंसेज स्ट्रीट यहाँ का मुख्य जनपथ है जो खड्ड के समांतर जाती है। खड्ड में उसकी तलहटी तक सुंदर फूलों के बाग लगे हुए हैं। लीथ इस नगर का मुख्य बंदरगाह है।\n\nमध्य की घाटी में पश्चिमी तट पर संसार का एक प्रसिद्ध औद्योगिक केंद्र ग्लास्गो स्थित है। यह अपेक्षाकृत नवविकसित नगर है।\n\nजहाज-निर्माण-उद्योग, जो क्लाइड के तट पर स्थापित हैं, सस्ते कोयले तथा लोहे की उपलब्धि के कारण केंद्रित तथा विकसित हो गए हैं। ग्लासगो से ग्रीनाक तक जलयानप्रांगण की दो कतारें पैट्रिक, क्लाइड बैंक, किल पैट्रिक, वाउलिंग और डनवर्टन आदि स्थलों पर मिलती हैं। जलयानप्रांगणों ने पोतनिर्माण संबंधी विशेष प्रकार के कार्य में विशेषता भी प्राप्त कर ली है - कहीं माल ढोनेवाली नावें तैयार होती हैं, कहीं, लाइनर्स, कहीं युद्धक जहाज, कही बड़े बड़े जहाज, कहीं जहाज संबंधी मशीनें आदि तैयार होती हैं। संसार के दो प्रसिद्ध जहाजों 'क्वीन मैरी' तथा 'क्वीन एलिजाबेथ' का निर्माण यहीं हुआ। सन् १८७१ ई. तक ग्रेट ब्रिटेन के ५० प्रतिशत जहाज (भार के रूप में) यहीं निर्मित होते थे। उसके पश्चात् इसमें ह्रास हुआ और १९२३ ई. में यह संख्या २८ प्रतिशत तक पहुँच गई।\n\nकपड़े बुनने का काम लनार्कशिर, आयरशिर और रेनफ्रीशिर में अधिक विकसित हुआ है। वेसले कपड़ा की सिलाई के लिए संसार का सबसे बड़ा केंद्र है। किलमरनाक में पर्दे तथा फीते बनाने का कार्य होता है। डनवर्टन में रँगाई का काम होता है। लवार्कशिर में रेशमी कपड़े तैयार होते हैं।\n\nइन सब उद्योगों के विकास के फलस्वरूप नगर का विस्तार नदी के दोनों किनारों पर बड़ी दूर तक चला गया है जिससे इसकी जनसंख्या में उत्तरोत्तर वृद्धि होती गई।\n\nइस विशाल नगर का प्रभाव आसपास के क्षेत्रों पर भी अधिक पड़ा है। इसके फलस्वरूप इसपर आश्रित अनेक औद्योगिक नगर स्थापित हो गए हैं। ग्लास्गो का प्रभाव फोर्थ तक विस्तृत है जहाँ ग्रग माउथ एक नदी पर स्थिति एक बंदरगाह है। क्लाइड नदी के निचले भाग में स्थित नगरों में जहाज बनाने का काम बहुत पहले से होता आया है।\n\nस्काटलैंड के तीसरे भाग के अंतर्गत एक पठारी भाग की पेटी पड़ती है जो मध्य की घाटी तथा साल्वे की खाड़ी के बीच विस्तृत है। यह भाग उत्तर पूर्व से दक्षिण पश्चिम की दिशा में फैला हुआ है। ऐतिहासिक दृष्टि से इस भाग में इंग्लैंड तथा स्काटलैंड की राजनीतिक सीमा उत्तर से दक्षिण की ओर खिसकती रही है।\n\nपठारी भाग की आधारशिला सिलूरियनयुग की शेल (Shale) हैं जिसमें अधिक मोड़ होने के फलस्वरूप एक चौड़े पठार का निर्माण हुआ है। इसका वर्तमान धरातल छोटे छोटे पेड़ों, झाड़ियों तथा घास के मैदानों से ढका हुआ है। पठारी भाग का कुछ स्थल ६०० मी से अधिक ऊँचा है। बीच बीच में चौड़ी घाटियाँ मिलती हैं। पश्चिम की ओर एत्रन, निथ, डी और क्री नदियाँ उत्तर पश्चिम से दक्षिण पूर्व को पठार के ढाल के अनुसार बहती हैं और साल्वे की खाड़ी में गिरती हैं। पूर्व की ओर ट्वीड की बड़ी घाटी द्वारा इस पठारी भाग के दो भाग हो जाते हैं - लमरप्यूर और चेवियट की पहाड़ियाँ। लमरम्यूर का धरातल अधिक समतल है जहाँ के घास के मैदानों में भेड़ पालने का कार्य होता है। ट्वीड के दक्षिण चेवियट की पहाड़ी दक्षिण पश्चिम से उत्तर पूर्व की दिशा में फैली हुई है। यह भाग प्राचीन शिस्ट (schist), लाल पत्थर, ग्रैनाइट और लावा आदि चट्टानों से निर्मित है। कुछ भाग घासों तथा झाड़ियों तथा पीट (Peat) से ढँका हुओ है परंतु पश्चिमी उत्तरी भाग में अधिक जंगल तथा हरियाली मिलती है। ट्वीड की घाटी की भूमि अधिक उपजाऊ है जहाँ पर इस भाग का अधिकांश जनसमूह निवास करता है।\n\nदक्षिणी पठार का पश्चिमी भाग क्लाइड तथा सोलवे की खाड़ी के बीच प्रायद्वीप के रूप में है। यहाँ वर्षा की अधिकता और धूप की कमी के कारण खेती करने का कम अवसर है। अत: पशुपालन मुख्य धंधा है। मांस तथा दूध का उत्पादन अधिक होता है। १८० मी की ऊँचाई के ऊपर अधिकतर घास के मैदान ही मिलते हैं जहाँ भेड़ अधिक संख्या में चराई जाती हैं।\n\nपठार का पूर्वी भाग जो उत्तरी सागर के तट पर पड़ता है, नीचा उपजाऊ भाग है। यहाँ धूप अपेक्षाकृत अधिक होती है। यहाँ कृषियोग्य भूमि तथा चरागाह मिलते हैं, जहाँ गेहूँ, जई, जौ, आलू इत्यादि फसलें उगाई जाती हैं। ऊँचे भागों में भेड़ पालना मुख्य पेशा है। चेवियट की भेड़ें अपने ऊन के लिए जगत्प्रसिद्ध हैं।\n\nइस उन्नत तथा धनी प्रदेश के लिए इंग्लैंड तथा स्कॉटलैंड में अक्सर युद्ध होता रहा है। अत: सभी मुख्य नगर कभी न कभी युद्धस्थल रह चुके हैं जहाँ पुराने किले के भग्नावशेष अब भी मिलते हैं। इसी भाग से होकर इंग्लैंड तथा स्कॉटलैंड के बीच के प्रमुख स्थलमार्ग, रेल तथा सड़कें जाते हैं।\n\nस्कॉटलैंड खूबसूरत कासल्स (किलो) का देश। ऐसा देश जिसे इतिहास बेहतरीन योद्धाओं, बैगपाइपर के अनोखे संगीत और स्कर्ट पहनने वाले पुरुषों के नाम से जानता है। लेकिन स्कॉटलैंड की पहचान सिर्फ यहीं तक सीमित नहीं है।\n\nइस जगह की खास बात यह है कि यहाँ के सैंडी बीच अभी तक लोगों की नजरों से बचे हुए हैं। इसलिए यहाँ की प्राकृतिक सुंदरता को आधुनिकता का ग्रहण नहीं लगा है। इस बात को लेकर स्काटिश सरकार खासी सचेत भी है।\nयहाँ की खूबसूरत वादियों के चप्पे-चप्पे पर नए पुराने किलों का अनूठा संगम दिखाई देता है। लेकिन प्रकृति भी इस जगह पर कम मेहरबान नहीं है। यदि आप भीड़-भाड़ से दूर एंकात में प्रकृति की अनुपम छटा को निहारना चाहते हैं तो स्कॉटलैंड के पास आपको देने के लिए काफी कुछ है।\n\nग्लासगो- विश्व प्रसिद्ध कवि राबर्ट बर्न की जन्मस्थली है। ग्लासगो स्कॉटलैंड की राजधानी भी है। खूबसूरत किलों के इस शहर में बेहद खूबसूरत घास के मैदान हैं। जिन्हें दुनिया के बेहतरीन गोल्फ मैदानों में बदल दिया गया है। गोल्फ प्रेमियों के लिए जन्नत कहलाने वाले ग्लासगो में दुनिया के बेहतरीन 40 गोल्फ कोर्ट हैं। यहाँ गोल्फ खिलाया ही नहीं जाता बल्कि सिखाया भी जाता है। यदि आप भी सफेद गेंद और स्टिक पर हाथ आजमाना चाहते हैं तो ग्लासगो का चक्कर जरूर लगाइएगा।\n\nगोल्फ के अलावा साइकलिंग, पैदल चलने, घूमने-फिरने, मछली पकड़ने के लिए भी यह बेहतरीन जगह है। यदि आप स्कॉटलैंड के व्यापार-व्यवसाय को समझना-जानना चाहते हैं, यहाँ की संस्कृति, रहन-सहन को जानना चाहते हैं तो यहाँ के बाजारों में जरूर जाएँ। हो सकता है आपकी जेब कुछ हल्की हो जाए लेकिन स्कॉटलैंड को पास से जानने का सुनहरा मौका भी मिलेगा।\n\nइनवरनेस- इनवरनेस खूबसूरत लैंडस्कैप के बीच समुद्र को अपनी बांहों में समेटे बेहद खूबसूरत जगह है। जहाँ के सैंडी बीचों पर आप घंटों चहलकदमी कर सकते हैं। स्कॉटलैंड के ग्रामीण क्षेत्रों में यह सबसे खूबसूरत है। यदि आप रोमांचक छुट्टी बिताने के मूड में हैं तो इनवरनेस आपको बुला रहा है। माउंटेनिंग, क्लाइबिंग और ऑफ रोड बाइक चलाने के शौकीन लोगों के लिए यहाँ खास सुविधाएँ हैं।\n\nवैसे यहाँ का समुद्र भी कई रहस्यों को खुद में समेटे हुए है। कहा जाता है कि यहाँ के समुद्र में डायनासोर के कुछ वशंज आज भी रहते हैं। तीस-चालीस के दशक में कई लोगों ने विचित्र जलचर देखने का दावा किया था। जिस पर आधारित कई किस्से यहाँ प्रचलित हैं। इन किस्सों के आधार पर यहाँ एक पार्क बना है जिसमें किस्सों के नायक नन्हें डायनासौर को नैसी नाम दिया गया है। इनवरनेस से लौटते समय आप नैसी नामक इस प्यारे से डायनासौर के क्रिएचर याद के रूप में अपने साथ ले जा सकते हैं।\n\nएडिनबर्ग- यदि आप स्कॉटलैंड के खूनी इतिहास से रूबरू होना चाहते हैं।...यहाँ के वीर योद्धाओं के बारे में जानना चाहते हैं।...महसूस करना चाहते हैं कि स्कॉटिश पुलिस दुनिया में सबसे बेहतरीन क्यों मानी जाती है तो आपको एडिनबर्ग आना होगा।\n\nएडिनबर्ग ऐसा शहर हैं जहाँ स्कॉटलैंड की सीमा समाप्त होती है। सीमा पर होने के कारण यह शहर हमेशा दुश्मनों से लोहा लेता रहा हैं। यहाँ अतीत के भयावह मंजरों को अपने सीने में समाएं कई किले भग्नावशेष के रूप में आज भी खड़े हैं। कहते हैं यह शहर हमेशा से इंग्लैंड के ताज की रक्षा करता रहा है। यहाँ के संग्रहालयों में आप अतीत के कई रहस्यों से रूबरू हो सकते हैं।\n\nलेकिन घूमने के लिए यहाँ केवल एतिहासिक चिन्ह ही नहीं बल्कि काफी कुछ और भी है। नदियों, पहाड़ियों, वादियों के इस शहर की नैसर्गिक खूबसूरती देखते ही बनती है।\n\nस्टरलिंग- यदि आप स्कॉटलैंड से सही मायनो में रूबरू होना चाहते हैं तो आपको स्टरलिंग आना होगा। स्टरलिंग को स्कॉटलैंड की जन्मभूमी कहा जाता है। यहीं से ईसाई धर्म ने स्कॉटलैंड में प्रवेश किया था। यहाँ पर आप खूबसूरत आइसलैंड हैबरडैन का नजारा ले सकते हैं। जिसकी खूबसूरती विश्वविख्यात है। यहाँ ऊँचे पहाड़ों और नीचे मैदानों का अद्भुत संगम है। इस शहर में आप जहाँ भी नजरें दौड़ाएंगें आपको दूर-दूर तक फैली हरितिमा नजर आएगी।\n\nखूबसूरती के साथ ही आप यहाँ स्कॉटलैंड़ के खूबसूरत वन्य जीवन से छोटी मुलाकात भी कर सकते हैं। यहाँ ईगल, जंगली बिल्लियों से लेकर डॉलफिन और वेल जैसी दुर्लभ मछलियाँ अच्छी तादात में पाई जाती हैं। यदि वक्त और जगह सही हो तो आप इन्हें आराम से अपने कैमरे में कैद कर सकते हैं।\n\nएबरडीन- यदि आप खूबसूरत सीनरियों के शौकीन हैं तो यह शहर आपको बेहद पसंद आएगा। यहाँ की पहाड़ियों से उगते और ढ़लते सूरज को निहारना अलग ही अनुभव देता है। इस शहर को देख कर लगता है कि प्रकृति के कुशल चितेरे ने हर तरफ एक नया रंग भरा है। यह शहर प्राचीनता और नवीनता का अनूठा संगम है।\n\nयदि आप खूबसूरत सीनरियों के शौकीन हैं तो यह शहर आपको बेहद पसंद आएगा। यहाँ की पहाड़ियों से उगते और ढ़लते सूरज को निहारना अलग ही अनुभव देता है। इस शहर को देख कर लगता है कि प्रकृति के कुशल चितेरे ने हर तरफ एक नया रंग भरा है।\nयदि आप ओल्ड टाऊन निकल जाए तो पुराने स्कॉटलैंड के नजारे नजर आएंगे। और यदि नए टाऊन में कदम रखें तो बेहतरीन रेस्त्रां, खूबसूरत नाइटक्लब आपकी बाट जोहते दिखाई देंगे। यहाँ आप स्क़ॉटलैंड के पारंपरिक भोजन का स्वाद ले सकते हैं। यदि आप मांसहारी है तो यह जगह आपके लिए जन्नत से कम नहीं।\n\nगरमी और वसंत का मौसम इस बेहद खूबसूरत प्रांत को निहारने का सही वक्त है। यदि आप अक्टूबर-नवंबर में यहाँ आने की सोच रहे हैं तो भूल जाइए। यहाँ इतनी ज्यादा ठंड पड़ती है कि आप कमरे से बाहर कदम रखने से पहले दस बार सोचेंगे जरूर।\n\nइसी के साथ यहाँ ठहरने के लिए होटल का कमरा बुक करने से अच्छा है बेड एंड ब्रेकफास्ट पेइंग गेस्ट हाऊस में ठहरा जाएं। य़ह होटल की तुलना में बेहद सस्ते और आरामदायक तो होते ही हैं, साथ ही नाश्ते में आप स्कॉटिश चीज, बटर के साथ ही पारंपरिक भोजन का लुफ्त उठा सकते हैं। कुल मिलाकर स्कॉटलैंड में आप एक ऐसी दुनियाँ से साक्षात्कार करेंगे जिसके बारे में आपने न पहले कभी सुना होगा न देखा\nहोगा।\n\n", "id": "12601", "title": "स्कॉट्लैण्ड"}
{"url": "https://hi.wikipedia.org/wiki?curid=12603", "text": "वेल्स\n\nवेल्ज़ संयुक्त राजशाही (U.K.) का प्रान्त है। यहां कि राजधानी कार्डिफ है। अन्य मुख्य नगर हैं बांगोर, स्वान्ज़ी, न्यूपोर्ट।\n\n", "id": "12603", "title": "वेल्स"}
{"url": "https://hi.wikipedia.org/wiki?curid=12604", "text": "उत्तरी आयर्लैण्ड\n\nउत्तरी आयरलैंड (अंग्रेज़ी: Northern Ireland उच्चारणः \"नॉर्द़र्न् आयर्लैंड\"; आयरिश: Tuaisceart Éireann) संयुक्त राजशाही का एक संघटक देश है।\n", "id": "12604", "title": "उत्तरी आयर्लैण्ड"}
{"url": "https://hi.wikipedia.org/wiki?curid=12606", "text": "हुआन डोमिन्गो पेरान\n\nहुआन डोमिन्गो पेरान (1895-1974) अर्जन्टीना के अधिनायक\n", "id": "12606", "title": "हुआन डोमिन्गो पेरान"}
{"url": "https://hi.wikipedia.org/wiki?curid=12608", "text": "कार्डिफ़\n\nवेल्ज़ का मुख्य नगर\n", "id": "12608", "title": "कार्डिफ़"}
{"url": "https://hi.wikipedia.org/wiki?curid=12610", "text": "स्वान्ज़ी\n\nस्वान्ज़ी वेल्ज़ का मुख्य नगर है। यह कार्डिफ़ के बाद वेल्स का दूसरा सबसे बड़ा शहर है। स्वानसी ऐतिहासिक काउंटी ग्लेमोर्गनशायर की सीमाओं के भीतर स्थित है। इसकी स्थानीय परिषद के मुताबिक, 2014 में शहर और स्वांसिया की काउंटी की 241,300 की आबादी थी।\n", "id": "12610", "title": "स्वान्ज़ी"}
{"url": "https://hi.wikipedia.org/wiki?curid=12611", "text": "न्यूपोर्ट\n\nवेल्ज़ का मुख्य नगर\n", "id": "12611", "title": "न्यूपोर्ट"}
{"url": "https://hi.wikipedia.org/wiki?curid=12612", "text": "ग्लासगो\n\nस्काटलैंड का सब से बड़ा शहर ग्लासगो है।\n", "id": "12612", "title": "ग्लासगो"}
{"url": "https://hi.wikipedia.org/wiki?curid=12613", "text": "एडिनबर्ग\n\nएडिनबर्ग या एडिनबर (,अंग्रेजी उच्चारण: / \"ए॑डिन्बर\" / \"डुन एडिऽन्न\"), स्कॉटलैंड की राजधानी, एवं ग्लासगो के बाद, स्कॉटलैंड का दूसरा सबसे बड़ा शहर है। यह स्काॅटलैन्ड के लोथियन क्षेत्र में फ़ाॅर्थ के नदमुख के दक्षिणी तट पर स्थित है। वर्ष 2013 के हिसाब से,इस शहर की आबादी 5,00,000 के करीब है। \n15वीं सदी से ही यह ऐतिहासिक शहर स्कॉटलैंड की राजधानी है। शुरुआत से ही स्काॅटियाई राजशाही के सारे महत्वपूर्ण प्रशासनिक भवन इसी शहर में ही स्थित हुआ करते थे, परंतू 1603 और 1707 के बीच, इंग्लैंड से विलय के पश्चात इस शहर की काफ़ी राजनैतिक ताकत लंदन चली गई। 1999 में स्कॉटिश संसद को स्वायत्त रूप से शाही धोषणा द्वारा स्थापित किया गया तब से यह शहर स्काॅटलैंड की संसद व स्काॅटलैंड में राजगद्दी का आसन है। स्कॉटलैंड का राष्ट्रीय संग्रहालय, स्कॉटलैंड का राष्ट्रीय पुस्तकालय और स्कॉटलैंड की अन्य महत्वपूर्ण सांस्कृतिक संस्थाओं के मुख्यालय व नेशनल गैलरी यहीं एडिनबर्ग में स्थित हैं। आर्थिक रूप से, यह यूके में लंदन के बाहर का सबसे बड़ा वित्तीय केंद्र है।\nएडिनबर्ग का इतिहास काफ़ी लम्बा है, एवं यहां कई ऐतिहासिक इमारतों को भी अच्छी तरह से संरक्षित देखे जा सकते हैं। एडिनबर्ग कासल, हाॅलीरूड पैलेस, सेंट जाइल्स कैथेड्रल और कई अन्य महत्वपूर्ण ऐतिहासिक इमारतें यहां स्थित हैं। एडिनबर्ग का ओल्ड टाउन और न्यू टाउन, यूनेस्को विश्व धरोहर स्थल हैं। 2004 में, एडिनबर्ग विश्व साहित्य में पहला शहर बन गया। साथी यह ऐतिहासिक रूप से शिक्षा का भी एक विकसित केन्द्र रहा है, यहाँ स्थित, एडिनबर्ग विश्वविद्यालय, ब्रिटेन के सबसे पुराने विश्वविद्यालयों में से एक है, एवं यह अब भी दुनिया के शीर्ष सिक्षा संस्थानों में शामिल है। इसके अलावा एडिनबर्ग अंतर्राष्ट्रीय फिल्म महोत्सव और यहां आयोजित किये गए अन्य सांस्कृतिक कार्यक्रम भी विश्वविख्यात समारोहों में से एक है। लंडन के बाद ब्रिटेन में, एडिनबर्ग दूसरा सबसे बड़ा पर्यटन केन्द्र है।\n\nएडिनबर्ग के नाम का मूल शब्द-एडिन (\"Èdin\") कदाचित ब्रिटनिक-केल्टीय भाषाई मूल की है, और काफ़ी संभव है की यह कम्ब्रिक भीषा या उस क्षेत्र के सबसे पुरातन, ज्ञात, स्थानिय लोगों द्वारा बोले जाने वाली, कम्ब्रिक भाषा के किसी अन्य, स्थानीय बोली के मूल की है। लौह युग के दौरान उस क्षेत्र में बसने वाली जनजातियों को रोमन लोग \"वोतादिनी\" (\"Votadini\") कह करते थे, जिन्हें बाद में \"गोदौद्दिन्\"(\"Gododdin\") कहा जाने लगा। ऐसा प्रतीत होता है की इसका नाम \"इड्यिन\" (\"Eidyn\") नामक उस जगह से पड़ा है, जिसका ज़िक्र पुरानी वेल्श भाषा की कविता, \"यी गोडौडिन\" (\"Y Gododdin\") में मिलता है।\nइस कविता में \"डिन इड्यिन\" (या \"डिन एइड्यिन\"; \"Din Eidyn\") नामक एक पहाड़ी किले का संबोधन देखा जा सकता है(जहाँ \"डिन\" का अर्थ होता है डन; जो एक छोटे मध्यकालीन कबाइली किला को कहा जाता है) जो की गोडोड्डिन के इलाक़े भें पड़ता था। इस नाम का \"डिन इड्यिन\" से \"एडिनबर्ग\" में परिवर्तित होना, स्थानिय भाषा का कम्ब्रिक से ऐंग्लो-सैक्सन(पुरानी अंग्रेज़ी) के पक्षमें परिवर्तन को दर्षाता है। जो की उत्तर-मध्यकालीन बर्नीसिया रजवाड़े की भाषा थी। इस कारण, इस नाम के केल्टिक अंश डिन को पुरानी अंग्रेजी के बर्क्स(\"burh\"; किला) से बदल दिया गया।\nइस मध्यकालीन \"बर्ग\" का पहला दस्तावेज़ी प्रमाण, राजा डेविड (प्रथम) की शाही धोशणा(1124-1127) में मिलता है।\n\nइस शहर को कभी कभी स्थानिय लोगों द्वारा \"ऑल्ड रीकी\" (स्काॅट्स:Auld Reekie; मतलब \"पुरानी धुँवेंदार\" या \"बूढ़ी बदबुदार\" या \"पुरानी खटारा\") भी कहा जाता है, ओल्ड टाउन की खुली नालियों के कारण आने वाली बदबू की वजह से। और इस वजह से भी, पहले, ओल्ड टाउन के महलों, \"हवेलियों\", और आन्य भवनों को गर्म करने के लिये कोयला और लकड़ी को जलाया जाता था। \n\nसाथ ही, स्काॅटिश प्रबुद्धता के आंदोलनों मे इसकी अतीमहत्वपूर्ण, बौद्धिक योगदान के चलते इसे \"\"उत्तर का ऐक्रोपौलिस\"\" एवं \"\"ऑल्ड ग्रीकी\"\"(Auld Greekie) भी कहा जाता है(अपने ऐतिहासिक महत्व के कारण, ग्रीस को युरोपिय सभ्यता का शस्त्रीय व बौधिक केन्द्र माना जाता है, जैसे भारत में नालंदा या वाराणसी)। इसके स्थलाकृती(टोपोग्राफ़ी) को अक़सर एथेन्स के ऐक्रोपौलिस से जोड़ कर देखा जाता है, और शायद इसी लिये कैल्टन पहाड़ी पर स्थित स्काॅटलैंड के राष्ट्रीय स्मारक को पार्थेनॅन की आकृती का बनाने की योजना थी।\n\nएडिनबर्ग को \"डुनेडिन\"(Dunedin) भी कहा जाता है, यह नाम इसके पुराने स्काॅटिश नाम \"डुन एडिन\" से आता है। न्यू ज़ीलैंड के डनेडिन शहर को पहले \"\"न्यू एडिनबर्ग\"\" कहा जाता था, और आज भी इसे \"\"दक्षिण का एडिनबर्ग\"\" कहा जाता है। साथ ही कई साहित्यों में \"\"ब्रिटेन की दूसरी आँख\"\" और \"\"उत्तर की मलिक़ा\"\" भी कहा गया है।\n\nस्कॉटलैंड के अधिकांश भागों की तरह, एडिनबर्ग भी हल्के समशीतोष्ण जलवायु से संबंधित है। सर्दियों में औसत तापमान, अमूमन, शून्य से नीचे दिन है, लेकिन मास्को, न्यूफाउंडलैंड गर्म का एक ही अक्षांश से कम है। हल्के गर्मियों में जलवायु औसत तापमान शायद ही कभी 22 डिग्री सेल्सियस (72 ° F) से अधिक होता है। जो सबसे अधिकतम दर्ज किया गया तापमान है, वह, टर्नहाउस हवाई अड्डे में, 4 अगस्त 1975 को, 31.4 डिग्री सेल्सियस (88.5 ° F) था। एवं 14.6 डिग्री सेल्सियस (5.7 ° F) दिसंबर 2010 को, गोगारबैंक मोसम स्टेशन में, अबतक दर्ज, यहां का सबसे कम तापमान है।\nतटियता के कारण हल्के जलवायु और अपतटीय के कारण है, लेकिन हमारी निकटता की वजह से पहाड़ी क्षेत्रों के लिए और अक्सर तूफानी, \"हवा सिटी\" प्रतिष्ठा यद्यपि। उत्तर अटलांटिक वर्तमान बारिश और कोहरे में लाया गया है, लेकिन इस तरह के ग्लासगो वर्षा और जैसे जैसे पश्चिम के अन्य शहरों, के रूप में के रूप में ज्यादा नहीं है। औसत वार्षिक वर्षा स्थिर है। प्रति वर्ष अक्टूबर के बीच मई को यूरोपीय तूफान से अगले वर्ष।\nइस शहर की अपतटियता, मौसम व तपमान में किसी भी प्रकार के बड़े बदलाव होने की संभावना को काफी कम कर देती है। समुद्र और पहाड़ियों से धिरा होने के कारण, एडिनबर्ग को हवादार शहर होने की ख्यती प्राप्त है। प्रचलित हवा दक्षिण पश्चिम की ओर से आती है, जोकी उत्तरी अटलान्टिक धारा की गर्म अस्थार हवाओं से संबंधित है, जो वर्षा उत्पन्न कर्ती है, हालांकी यह ग्लासगो जैसी पश्चिम स्थित शहरों से काफ़ी कम रहता है। औसत वार्षिक वर्षा स्थिर है। प्रति वर्ष अक्टूबर और मई के बीच यूरोपीय तूफानों का असर एडिनबर्ग पर पड़ सकता है।\n\n१९९६ में स्थानीय प्रशासनिक पुनर्संगठन के पश्चात, एडिनबर्ग, स्काॅटलैंड के ३२ प्रशासनिक, पराषद क्षेत्रों में से एक को गठित करता है। स्काॅटलैंड के किसी भी अन्य प्रशासनिक इकाईओं की तरह ही, एडिनबर्ग में भी नगर के परिषद(\"काउंसिल\") के पास ही सर्वाधिक शक्ती व प्रभार है, जिनमें: आवास, योजना, स्थानीय परिवाहन, उद्यान, अर्थिक विकास व नवनिर्माण शामिल हैं। एडिनबर्ग के पराषद में ५८ निर्वाचित पार्षद हैं, जोकी शहर के १७ बहू-सदस्यीय वार्डों से चुन कर आते हैं। हर वार्ड से 3 या 4 पार्षदों को चार वर्षों की अवधी के लिये चुना जाता है। प्रशासनिक तंत्र के अनुसार, जिस राजनैतिक दल के सबसे अधिक पार्षद होते हैं, परिषद की कार्यपालिका पर उसी का नियंत्रण होता है। इस परिषद की अध्यक्षता, एडिनबर्ग के लाॅर्ड प्रोवोस्ट के हाथ में होती है, जिन्हें परिषद में से ही चुना जाता है। वर्ष 2010 की स्थितीनुसार, एडिनबर्ग की परिषद की क्र्यपालिका में तकरीबन १६,३४१ कर्मचारी काम करते थे।\nशहर का कुल चिन्ह सन १७३२ में लाॅर्ड ल्याॅन किंग ऑफ़ आर्मस द्वारा दर्ज की गई थी।\n\nहालांकी एडिनबर्ग का शहरी क्षेत्र अब काफ़ी बड़े विस्तार में फ़ैल चुका है, परंतू ऐतिहासिक रूप से, असल पारंपरिक एडिनबर्ग शहर, मौजूदा एडिनबर्ग का केन्द्रीय इलाका है, जोकी एडिनबर्ग का सबसे पुराना एवं ऐतिहासिक क्षेत्र है। यह मुख्यतः दो हिस्सो में \"प्रिन्सेस् स्ट्रीट गार्डेनस्\" द्वारा विभाजित है, जिसके दक्षिणी छोर पर ओल्ड टाउन है, जिसपर एडिनबर्ग कासल प्रत्याभूत है, एवं उत्तर के तरफ़ न्यू टाउन स्थित है। इन दोनों के बीच स्थित हरित क्षेत्र(या मैदान) को 1816 में नाॅर लाॅच(; उत्तरी झील) नामक झील के सूखने से बने दलदली भूमी को भरने से बनाया गया था। कासल से पश्चिमी की ओर बिलकुल बगल में ही है एडिनबर्ग का मुख्य वित्तीय क्षेत्र एवं बैंकिंग और बीमा संबंधित भवनें। इस क्षेत्र के सबसे प्रमुख इमारतों में \"एडिनबर्ग इंटर्नैशनल काॅन्फ़रेंस सेंटर\" भी है।\n\nएडिनबर्ग का ओल्ड टिउन(; पुराना शहर) प्रचलित तौर पर एडिनबर्ग के सबसे पुरातन क्षेत्र को कहा जाता है। इस मध्यकालीन शहर ने आज भी अपनी प्राथमिक मध्यकालीन आभा व नक़शे को बर्करार रखा है। यहां कई मध्यकालीन एवं रीफ़ाॅरमेशन-कालीन(धर्मसुधार कालीन) इमारतों को बेहद अच्छी हालत में संरक्षि देखा जा सकता है। इसका एक सिरा ऊंचाई पर स्थित, मध्यकालीन एडिनबर्ग कासल पर बंद होता है, जहां से शहर की मुख्य धमनी, \"राॅयल माइल\"(शाही सड़क) नीचे उतरती है। इस मुख्य सड़क से कई छोटी सड़कें, जिन्हें व़िंड(wynd) या क्लोज़ेज़्(closes) कहा जाता है, सड़क के दोनो पक्षों से चट्टानी दीवारों के बराबर निकलती हैं। इसमें कई बड़े चौराहें स्थित हैं जो बज़ारों के स्थानों को चिह्नित करते हैं, या महत्वपूर्ण भवन इन चौराहों के सामने स्थित देखे जा सकते हैं जैसे की: सेऽन्ट ग्लीऽस् कैथेड्रल और विधी न्यायालयें। यहां स्थित महत्वपूर्ण भवनों में स्काॅटलैंड का शाही संग्रहालय, सर्जन्स्एज़ हाॅल और मैकईवन हाॅल भी शामिल हैं। रास्तों का अभिन्यास किसी ठेठ मध्यकालीन उत्तरी युरोपीय शहर का है, जहाँ शहर का मुख्य दुर्ग(कासल) किसी पहाड़ी या चट्टान के ऊपर हुआ करता था और उसपर से मुख्य सड़क(राॅयल माइल) नीचे आती थी, जिसके किनारे पूरा शहर बसा होता था।\nपहाड़ी पर बसे इस शहर में उपलब्ध सीमित जगह के बावजूद इसकी बड़ी आबादी कुछ सबसे पुरानी, ऊंची महुमंजिला रिहाइशी इमारतों में रहती थी। ऐसी आवासीय भवनें, जिन्हें \"काउंट्री\"(\"country\") कहा जाता था, 16वीं सदी से यहां काफी आम हो गई थीं। ऐसी एनेकों इमारतें अभी भी यहाँ संरक्षित, देखी जा सकती हैं। यह आम तौर पर दस या ग्यारह मंजिला हुआ करती थीं, परंतू एक ऐसी भी है जोकी चौदह मंजिला है। इनके अलावा, \"ओल्ड टाउन\" की एक विशेश वस्तु हैं, गलियों और सड़कों के ऊपर बने अनेक मेहराब, जिनमें कभी लोग रहा करते थें। औद्योगिक क्रांति के दौरान यहां मुख्यरूप से आइरिश अप्रवासी बसा करते थे। यहां कई तहख़ाने भी अभी तक संरक्षित हें, जिन्हें आज भी एडिनबर्ग का भूमिगत शहर बुलाया जा सकता है। न्यू टाउन के साथ एडिनबर्ग का यह क्षेत्र युनेस्को के विष्व धरोहर स्थलों की सूची में शामिल है।\n\nएडिनबर्ग के न्यू टाउन को 18 वीं सदी में ओल्ड टाउन में बढ़ती जनसंख्या के समाधान के तौर पर बनाया गया था। बढ़ती जनसंख्या के कारण शहर में आवास की असुविधाएं बढ़ गई थीं। इस नए शहर के नक़्शे को तईयार करने के लिए सन 1766 में, एक वास्तुप्रतियोगिता का आयोजन किया गया, जिसे जेम्स क्रैग नामक एक 22 साल के वास्तुकार ने जीता था। इसे पूरे शहर को 1767 से 1850 के बीच के चरणों में बनाया गया था। हालांकी प्राथमिक चरण को जेम्स क्रैग नहीं बनवाया था परंतु इस शहर के, बाद के चरणों को बनाने में अन्य कई प्रमुख स्कॉट वास्तुकारों ने अपना योगदान दिया है। इस शहर के नक्शे एवं इमारतों को नव-शास्त्रीय(नियो-क्लासिकल) व ज्याॅर्जियन वास्तुशैली में बनाया गया था जिन्हें आज भी अच्छी तरह संरक्षित देखा जा सकता हैं। इसे अक्सर विश्व में ज्याॅर्जियन शैली में नगर निर्माण के सबसे बढिया नमूने के रूप में देखा जाता है।\nयोजना अनुसार इस शहर मैं सड़कों का अभिन्यास, ग्रेड के आकार का था, जिनहे सड़को और गलियों के योग से, इस तरह तैयार किया गया था कि वे शहर के रिहाइशी इलाके को कई वर्गाकार टुकड़ों में बाटेंगे। इस परियोजना के अनुसार शहर की मुख्य सड़क जॉर्ज स्ट्रीट थी जोकि ढलान के बराबर, पूर्व ओर से पश्चिम की ओर जाती थी इस के समानांतर प्रिंसेस स्ट्रीट और क्वीन स्ट्रीट को निर्मित किया गया था इन मुख्य लंबी सड़कों को कई छोटी समकोणीया सड़कों से जोड़ा गया था। जो मिल कर एक ग्रेड रूपीस समझना निर्मित करते हैं। इस के बनने के बाद से ही प्रिंसेस स्ट्रीट एडिनबर्ग का मुख्य बाजार व खरीदारी साड़क बन गया, जो वह आज भी है। पूर्वी और पश्चिमी छोर पर सेंट ऐन्ड्र्यूज़ स्क्वैर(\"Saint Andrews Square\"; संत ऐन्ड्रू चौक) और शार्लाॅट स्क्वैर(\"Charlotte Square\"; शार्लौट चौक) स्थित है। शार्लाॅट स्क्वैर को रॉबर्ट ऐडम ने बनाया था और इसे अक्सर ज्याॅर्जियन शैली मैं चौक निर्माण के सबसे बेहतरीन नमूने के रूप में देखा जाता है। ब्यूट हाउस स्कॉटलैंड के प्रथम मंत्री का आधिकारिक निवास इसी के उत्तर में स्थित है।\n\nओल्ड टाउन और न्यू टाउन के बीच, किसी सेमय, नाॅर लाॅच नामक एक झील हुआ करती थी, जिसे मूल रूप से शहर की सुरक्षा के लिए निर्मित किया गया था परंतु बाद में उसे नागरिकों द्वारा अपशिष्ट विक्रय के लिए भी उपयोग किया जाने लगा। 1820 के समय, यह झील सूख गई। कुछ परियोजनाओं एवं दस्तावेजों के अनुसार यहां पर, उसके स्थान सौनदर्य-निखार के लिये, एक नहर बनाने की योजना भी प्रस्तावित की गई थी। परंतु किसी वजह से ऐसा नहीं किया गया, और इसके बजाए प्रिंसेस स्ट्रीट गार्डन को बनाया गया। न्यू टाउन के निर्माण के लिए खनन से प्राप्त की गई अतिरिक्त मिट्टी को झील के गड्ढे में ही डाल दिया गया, जो की सूख कर दल-दल बन चुकी थी, इस अतिरिक्त मिट्टी से बने टीले को आजकल द माउंड के नाम से जाना जाता है| मध्य 19वीं सदी में स्कॉटलैंड की राष्ट्रीय प्रदर्शनी और राॅयल स्कॉटिश अकैडमी बिल्डिंग को द माउंड पर निर्मित किया गया और वेवर्ली स्टेशन को भी बनाया गया।\nन्यू टाउन की परियोजना इतनी सफल रही थी की इसका कई बार विस्तार भी किया गया। हालांकि, आगे के निर्माण कार्यों में प्राथमिक दृढ़ ग्रेड रचना को थोड़ा ढीला छोड़ दिया गया और पूरी तरह अनुरक्षित नहीं रखा गया था। आज इस शहरी निर्माण को जॉर्जियन शैली में नगर निर्माण का सबसे बेहतरीन नमूना माना जाता है।\n\nवेस्ट एंड यानी पश्चिमी छोर, एडिनबर्ग के न्यू टाउन के पश्चिमी छोड़ के हिस्से को कहा जाता है। यहां की विशिष्टता यहां स्थित अनेक ज्याॅर्जियन शैली की इमारतें हैं। इसकी शहरी बनावट का अभिन्न अंग, यहां की चौड़ी सड़कें, बड़े चौक और ज्याॅर्जियन शैली में बनी इमारतें हैं। यह क्षेत्र एडिनबर्ग के नगरकेंद्र से लीथ नदी के बीच फैला हुआ है। यहां स्थित प्रसिद्ध स्थानों मैं स्कॉटलैंड की आधुनिक कला की राष्ट्रीय प्रदर्शनी(\"स्कॉटिश नेशनल गैलरी ऑफ मॉडर्न आर्ट\"), डीन गैलरी, ज्याॅर्जियन हाउस, चर्च ऑफ सेंट जॉन, सेऽन्ट मेरीज कैथेड्रल और वेस्ट रजिस्टर हाउस(स्काॅटियाई ग्रंथागार) शामिल हैं।\n\nएडिनबर्ग का ईस्ट एंड(पूर्वी छोर), प्रिंसेस स्ट्रीट के पूर्वी छोर पर स्थित उस क्षेत्र को कहा जाता है जो कैल्टन पहाड़ी और हॉलीरूड पार्क के बीच स्थित है। इस क्षेत्र में कैल्टन पहाड़ी और पोर्टोबेलो(\"Portobello\") क्षेत्र आते हैं, जो की आर्थर्स् सीट के दक्षिणी ढलानों पर स्थित है। पोर्टोबेलो और कैल्टन गांव किसी समय एक छोटा सा गांव हुआ करता था इसका ज्ञात इतिहास वर्ष 1750 तक जाना जाता है। वर्ष 1896 में यह क्षेत्र एडिनबर्ग से जुड़ गया और देखते ही देखते एक प्रचलित पर्यटन स्थल में परिवर्तित भी हो गया। इसी क्षेत्र के पास में स्कॉटलैंड का शाही महल हॉलीरूड पैलेस और स्कॉटिश संसद भवन भी स्थित हैं। इसके अलावा, कैल्टन पहाड़ी पर स्थित अनेक स्मारकों में स्कॉटलैंड का राष्ट्रीय स्मारक, नेल्सन स्मारक(जिसे होराशियो नेलसन के सम्मान में खड़ा किया गया था), डुगल स्टीवर्ट स्मारक एवं अन्य स्मारक यहां के प्रसिद्ध दर्शनीय स्थलों में शामिल हैं। सिटी ऑब्ज़र्वेटरी भी यहीं स्थित है।\n\nलीऽथ उपनगर(\"Lieth\") एडिनबर्ग के शहरी क्षेत्र के छोर किनारे पर स्थित है। यह ऐतिहासिक तौर पर एडिनबर्ग का मुख्य बंदरगाह रहा है। एडिनबर्ग के शहरी क्षेत्र के अंतर्गत होने के बावजूद इस उपनगर ने अपनी स्वयं की भिन्न पहचान बनाई रखी है, जो नौपरिवहन पर आधारित है। पारंपरिक रूप से यहां की स्थानीय अर्थव्यवस्था नौपरिवहन, आयात-निर्यात, पोत निर्माण जैसे अन्य बंदरगाह संबंधित व्यवसायों पर आधारित थी। 1920 तक यह क्षेत्र एडिनबर्ग से स्वतंत्र एक भिन्न नगर हुआ करता था। एडिनबर्ग के विस्तार के साथ ही लीथ का शहरी इलाक़ा एडिनबर्ग के शहरी विस्तार से मिल गया। आज भी एडिनबर्ग की उत्तरी संसदीय सीट को \"\"एडिनबर्ग ऐंड लीथ\"\" के नाम से जाना जाता है। लीथ से सम्मीलन के बाद एडिनबर्ग के राजस्व में काफी बढ़ोतरी आई थी परंतु पारंपरिक बंदरगाह संबंधित व्यापार के खत्म होने से यहां की अर्थव्यवस्था एवं वित्तीय स्थिति पर बुरा असर पड़ा था \"एडिनबर्ग वाॅटरफ़्रंट डेवलपमेंट\" परियोजना ने लीथ के बंदरगाह से सटे इलाकों को आवासीय क्षेत्रों में परिवर्तित कर दिया, सरकार द्वारा किए गए कई नवविकास परियोजनाओं के बाद बंदरगाह की स्थिति में सुधार आया और अब यहां से क्रुज़ लाइनर कंपनियों का व्यापार बढ़ गया है सहाँ से क्रूज़ जहाजें स्वीडन, नॉर्वे, डेनमार्क, जर्मनी, एवं नीदरलैंड तक जाती हैं। लीऽश उपनगर \"\"रॉयल याच ब्रिटेनिया\"\"(\"Royal Yatch Britannia\") का स्थानीय निकाय भी है। साथ ही यह हाईबर्नियन एफ़सी(\"Hibernian FC\") फुटबॉल क्लब का गृह मैदान भी है।\nएडिनबर्ग का साउथ साइड (दक्षिण तरफ़) शहर का एक जाना माना रिहाईशी इलाका है इसमें: सेंट लियोनार्डस्, मार्चमाॅन्ट, नीविंगटन(\"Newington\"), स्कीन्नस्(\"Scienns\"), ग्रेंज(\"Grange\") और ब्लैकफ़ोर्ड इलाके आते हैं। मूल रूप से, ओल्ड टाउन से दक्षिण की ओर स्थित इलाकों को साउथ साइड के नाम से जाना जाता है। यहां पर आवास का प्रचलन 1780 के दशक में साउथ ब्रिज के खुलने के बाद हुआ था। इस क्षेत्र में सरकारी एवं निजी स्कूलों की व्यापक संख्या देखी जा सकती है। साथ ही साथ ही यहां एडिनबर्ग और नेपियर विश्वविद्यालयों के भी परिसर स्थित हैं, इसीलिए यह क्षेत्र नौकरी पेशा लोगों के लिए एवं परिवारों व छात्रों के बीच भी प्रचलित है। इस क्षेत्र में होटलों की व्यापक संख्या एवं अस्थाई आवास की सुविधाएं उपलब्ध है एडिनबर्ग पर आधारित कई साहित्यिक रचनाओं में भी हमें इस क्षेत्र का ज़िक्र मिलता है।\n\nआंकड़े बताते हैं कि 2007 में एडिनबर्ग के निवासियों की जनसंख्या 468 070 थी। 2001 में यह आंकड़ा 448 624 हो गया, जिसमें से 354 053 लोग स्कॉट्स चमड़ी के थे और 51 407 लोगों अन्य श्वेत ब्रिटिश जातीयता के थे। इस के अलावा, शहर में, छोटी संख्या में आयरिश , पाकिस्तानियों , चीनी , भारतीयों और अन्य सफेद और गैर-श्वेत जातीय समूह के लोग निवास करते हैं।\n\nनिम्न तालिका सन 1755 से जनसंख्या के आकार में परिवर्तन को दर्शाती है (मान हजार की संख्या में मान्य हैं):\n\nएडिनबर्ग की जन्म के समय जीवन प्रत्याशा, 78.7 वर्ष है, जिसमें से महिलाओं के लिये 81 और पुरुषों के लिए 76.2 है, जो स्कॉटलैंड, जन्म के समय औसत जीवन प्रत्याशा में रहने वाले लोगों को रोकने के लिए है।\n\n2001 की जनगणना के अनुसार, स्कॉटलैंड के नागरिकों में 67% लोगों नें किसी-न-किसी चर्च के सदस्यों के रूप में खुद की पहचान की। जनसंख्या में 65% है ईसाई , ज्यादातर प्रेस्बीस्टेरियन, स्कॉटिश चर्च के सदस्यों और आबादी में केवल 16% रोमन कैथोलिक होने का दावा करते हैं। \nगैर ईसाई लोगों की कुल जनसंख्या 2% है, जिनमें: मुसलमानों (45 %), के बाद बौद्ध (7%), सिख (7%), यहूदियों (7%), हिंदुओं (6%) और अन्य धर्मों (28%) शामिल हैं। [52]\nएडिनबर्ग विभिन्न चर्चों और धार्मिक समुदायों की आध्यात्मिक भागिदारी के लिये \"एडिनबर्ग इंटर फेथ एसोसिएशन\" समूहों को एक साथ ईसाई, यहूदी, मुस्लिम, हिंदू, सिख, बौद्ध, और अन्य छोटे समुदायों के संघ की सदस्यता भी शामिल किए गए हैं।\n\nयूके में, लंडन के बाद, सबसे मज़बूत अर्थव्यवस्था एडिनबर्ग की ही है। साथ ही पेशेवरों की संख्या के मामले में भी एडिनबर्ग सबसे आगे है, यहाँ की 45% आबादी के पास डिग्री-स्तर या पेशेवर-स्तर की योग्यता है। \"सेंटर फ़ाॅर इंटरनेशनल काॅम्पेटिटिवनेस\"(अंतरराष्ट्रीय प्रतिस्पर्धी केंद्र) के आँकड़ों के अनुसार यह आर्थिक तोमर पर सबसे प्रतिस्पर्धी शहर भी है। यहाँ, प्रति कर्मचारी, सकल मूल्य वर्धित(Gross value added) का आँकड़ा भी, युनाइटेड किंग्डम में, लंडन के बीद सबसे ज़यादा है। जोकी वर्ष 2010 की स्थतीनुसार, £57,594 के बराबर है। 2012-13 के फ़ाइनैन्शियल टाइम्स एफ़डीआई मैगज़ीन पुरस्कारों में इसे यूरोप का \"भविष्य में प्रत्यक्ष विदेशी निवेश हेतु सर्वोत्तम बड़ा शहर\" एवं \"सर्वोत्तम बड़ा शहर, प्रत्यक्ष विदेशी निवेश की रणनीति हेतु\" के नामों से नवाज़ा गया था। 19वीं शताब्दी में आर्थिक तौर पर एडिनबर्ग को बैंकिंग, प्रकाशन और मदिरा उत्पादन के लिया जाना जाता था, परंतु आजकल इसकी अर्थव्यवस्था वित्तीय सेवाएँ, वैज्ञानिक शोध, उच्चशिक्षा और पर्यटन पर आधारित है। मार्च 2010 में यहाँ बेरोजगारी दरें, औसतन स्काॅटिश दर, 4.5% से काफी कम, 3, 6% पर था, और आभा भी है। लंडन के बाद यह संयुक्त राजशाही का दूसरा सबसे ज़यादा यात्रा किया गया शहर है। बैंकिंग, पिछले करीब 300 वर्षों से ही, एडिनबर्ग का मुख्याधार रहा है, जब से 1695 में बैंक ऑफ़ स्काॅटलैंड की स्थापना, स्काॅटिश संसद के अधिनियम द्वारा। आज, यहाँ का मजबूत वित्तीय क्षेत्र, इसकी विशेष रूप से मजबूत बीमा सेवाओं और निवेश के क्षेत्र के साथ, स्काॅटिश विडोऽ और स्टैंडर्ड लिईफ़ जैसी एडिनबर्ग-आधारित कंपनियों पर टिकी है। यही कारण है कि एडिनबर्ग लंदन के बाद ब्रिटेन का दूसरा सबसे बड़ा वित्तीय केंद्र है, एवं इक्विटी संपत्ति के मामले में, यूरोप का चौथा सबसे बड़ा वत्तीय केंद्र है। राॅयल बैंक ऑफ़ स्काॅटलैंड ने शहर के पश्चिम में गाॅगरबऱ्न में आपना नया वैश्विक मुख्यालय खोला है, तथा, बैंक ऑफ़ स्काॅटलैंड, सेन्स्बरीज़ बैंक, टेस्को बैंक, टीएसबी बैंक और वर्जिन मनी जैसी वैश्विक वित्तीय कंपनियों के मुख्यालय भी यहीं स्थतीनुसार हैं।\n\nऐतिहासिक शहर होने के कारण, पर्यटन यहाँ की अर्थव्यवस्था का एक महत्वपूर्ण तत्व है। विश्व धरोहर स्थल होने के कारण, यहाँ अनेक पर्यटक सालभर आते रहते हैं। प्रमुख पर्यटन स्थलों में एडिनबर्ग कासल, हाॅलीरूड पैलस, एवं ओल्ड टाउन और न्यू टाउन के विश्व धरोहर स्थल शामिल हैं। यह, यहाँ की स्थानीय अर्थव्यवस्था के लिए अतिरिक्त £100 मिलियन(£10 करोड़) से अधिक अर्थ उत्पन्न करता है। स्कॉटलैंड की सरकार और कानूनी प्रणाली का केंद्र होने के कारण, सार्वजनिक क्षेत्र(पब्लिक सेक्टर), एडिनबर्ग की अर्थव्यवस्था में एक केंद्रीय भूमिका निभाता है। स्कॉटिश सरकार के कई विभागों के कार्यालय शहर में हीं स्थित हैं। अन्य प्रमुख नियोक्ताओं में, एनएचएस स्कॉटलैंड और स्थानीय सरकारी प्रशासन शामिल हैं।\n\nएडिनबर्ग हवाई आड्डा, स्काटलैंड का सबसे बड़ा और व्यस्त हवाई आड्डा एवं स्काॅटलैंड की राजधानी का प्रमुख प्रवेशद्वार है। यह प्रतिवर्ष करीब 1 करोड़ यात्रियों की आवाजाही संभालती है। 2015 में यह आँकड़ा 11 मिलियन (1.1करोड़) हो गया था। इस बढ़ते हुए यात्रियों की संख्या के मद्देनज़र हवाई आड्डा चालक कंपनी(बीबए लिमिटेड) ने हवाई आड्डे के विस्तार की योजना बनाई है।\n\nएडिनबर्ग में यातायात प्रमुखतः बसों द्वारा की जाता है। लोथियन बस सेवाएँ, एडिनबर्ग की सर्वाधिक बस सेवाएँ, शहर के केंद्र से बाहरी इलाक़ों तक, संचालित करते हैं, जिनमें ज़यादा तर रूट प्रिंसेस स्ट्रीट से हो कर गुज़रती हैं। इसकी आलावा अन्य बस सेवाएँ, जैसे: स्टेजकोच, स्काॅटिश सिटीवाॅक, नैशनल एक्सप्रेस कोचेज़ और फ़र्स्ट स्काॅटलैंड ईस्ट, सेन्ट ऐन्ड्र्यूज़ स्क्वायर के आगे स्थिति एडिनबर्ग बस स्टेशन से हवाई आड्डे तक अपनी सेवाएँ संचालित करती हैं। एडिनबर्ग नगर निगम परिवहन विभाग के उत्तराधिकारी होने के नाते लोथियन बस, शहर की सारी टूरिस्ट बस सेवाएँ और निईट बस सेवाएँ भी संचालित करती है। वर्ष 2010 में लोथियन बस सेवाओं ने 10.9 करोड़ यात्री दर्ज किया।\n\nएडिनबर्ग वेवर्ली रेलवे स्टेशन, स्काॅटलैंड का दूसरा सबसे बड़ा रेलवे स्टेशन है। अप्रैल 2010 और मार्च 2011 के बीच यात्रियों के प्रवेश और निष्कासन के आँकड़ओं के आधारपर यह लंदन के बाहर पाँचवाँ सबसे व्यस्त स्टेशन है, एवं प्लेटफार्मों की संख्या के आधारपर यह यूके का दूसरा सबसे बड़ा स्टेशन है। यहाँ से लंडन जानेवाली कई ट्रेनें रवना होती हैं, जो ऐबेलियो स्काॅटरेल द्वारा संचालित की जाती हैं। इसके अलावा एडिनबर्ग पार्क रेलवे स्टेशन और हेऽमार्क रेलवे स्टेशन भी शहर में स्थित हैं। एडिनबर्ग क्राॅसरेल इन दोनो स्टेशनों को जोडती है। इसके अलावा यह ब्रन्स्टेन रेलवे स्टेशन और न्यक्रेग्हाॅल जैसे उपनगरीय स्टेशनों को भी जोड़ती है। इनके अलावा भी शहर के अन्य उपनगरों को जोड़नेवाली अन्य और यात्री लाइनें हैं।\n\n31 मई 2014 से एडिनबर्ग ट्राम चालनयोग्य हो गईं। जिसके कारण 16 नवंबर 1956 में बंद होने के पश्चात ट्राम सेवाएँ पुनःआरंभ हुईं। इस योजना को 2007 में सांसदीय स्वीकृति प्राप्त होगई थी, और प्रथम चरण पर निर्माण 2008 में शुरू किया गया था।\n\nएडिनबर्ग हमेशा से ही कई विख्यात राजनीतिज्ञ, साहित्यकार, गीतकार, संगीतकार, आविष्कारक, वैज्ञानिक, मनोरंजक समेत अन्य मैदानों में ख्याति प्राप्त कर चुके, कई विख्यात लोगों का घर रह चुका है एवं अन्य कई विश्व प्रसिद्ध लोगों का गहरा संबंध भी इस शहर से है। साहित्य के क्षेत्र में शेरलाॅक होम्स के रचयिता सर आर्थर कोनन डाॅयल, इंस्पेक्टर रीबस के निर्माता ईयन रैंकिन एवं हैरी पॉटर की लेखक जे॰ के॰ रोलिंग, जिन्होंने अपनी पहली किताब एडिनबर्ग की ही एक \"कॉफी शॉप\" में लिखी थी, जैसे लोग शामिल हैं। इसके अलावा अर्थशास्त्री एडम स्मिथ जोकी वेल्थ ऑफ नेशन्स के लेखक हैं, का जन्म भी एडिनबर्ग के पास ही हुआ था।\n\nएडिनबर्ग, सर शाॅन कॉनरी, जोकि जेम्स बांड का किरदार अदा करने वाले पहले व्यक्ति थे, राॅन्नी कॉर्बेट एक हास्य कलाकार एवम् अभिनेता, आयरिश \"कॉमेडियन\" डायलन मोरन, विख्यात कलाकार एवं चित्रकार सर हेनरी रैबर्न, सर डेविड विल्की और ऐलन रैम्सेऽ जैसे लोगों का घर रह चुका है। इसके अलावा, इतिहासकार डगलस जॉनसन और आर्थर मार्विक के भी जड़ इस शहर में हैं।\n\nहाल में ही अत्यंत सफलता पा चुके संगीतकारों का भी यह शहर घर रहा है इनमें ईयन एंडरसन, जेथ्रो टल्ल बैंड के फ्रेंटमैन; वाॅटी बचन(\"Wattie Buchan\"), \"द एक्स्प्लाॅइटेड\" नमक बैंड के गायक; शर्ली मैन्सन, \"गारबेज\" बैंड की लीड सिंगर एवं अन्य विख्यात बैंड भी एडिनबर्ग से ही निकले हैं।\n\nराजनीतिज्ञों में, युनाइटेड किंगडम के पूर्व प्रधानमंत्री, टोनी ब्लेयर भी यहीं के थे। वे \"फ़ेट्टेस कॉलेज\" के छात्र भी थे। रॉबिन हार्पर जो स्कॉटिश ग्रीन पार्टी के सदस्य हैं और जॉन विदरस्पून, जो \"यूनाइटेड स्टेट्स डिक्लेरेशन ऑफ इंडिपेंडेंस\"(संयुक्त राज्य की स्वतंत्रता का धोशणापत्र) पर हस्ताक्षर करने वाले इकलौते पादरी थे, एडिनबर्ग के ही रहने वाले थे। \n\nशोध और विज्ञान में स्काॅटलैंड का एक बहुत सराहनीय इतिहास रहा है इस संदर्भ में एडिनबर्ग कभी अति महत्वपूर्ण योगदान रहा है। जानेमाने विज्ञानिकों कौर आविष्कारों में जेम्स क्लर्क मैक्सवेल, आधुनिक विद्युतचुंबकीय(\"इलेक्ट्रोमैगनेटिज़म\") के सिद्धांतों के जनक का जन्म भी यहीं हुआ था, एवं वे एडिनबर्ग अकैडमी के छात्र रह चुके हैं। इसके अलावा टेलीफ़ोन(दूरभाष) के आविष्कारक ऐलेक्ज़ैंडर ग्राहम बेल भी यहीं के थे। जैविकशास्त्री चार्ल्स डार्विन जिन्होंने प्राकृतिक चयन और क्रम विकास के सिद्धांतों की खोज की थी; एवं तर्कशास्त्री इतिहासकार और अर्थशास्त्री ने डेविड ह्यूम भी यहीं के थे। साथ ही, भूविज्ञान के पिता माने जाने वाले जीम्स हटन और लघुगणक(लाॅगारिदम) के निर्माता जाॅन नेपियर भी यही के थे। इसके अलावा, कीथ कैम्पबेल और ईयन विल्मट द्वारा, डॉली भेंड़ की क्लोनिंग भी एडिनबर्ग में ही हुई थी।\n\nएडिनबर्ग नगर 14 अंतरराष्ट्रीय जुड़वाकरण व्यवस्थाओं में 1954 संचालित संमग्न है। इनमें से ज़्यादातर व्यवस्थाओं का प्रमाचार 'जुड़ाव शहर' के रूप का है, परंतु क्राकोव के साथ का समझौता 'भागिदार शहर' का है और क्योटो प्रीफ़ेक्चर के साथ समझौते का प्रमाचार 'मैत्री कड़ी' के रूप में है।\n\n\n", "id": "12613", "title": "एडिनबर्ग"}
{"url": "https://hi.wikipedia.org/wiki?curid=12631", "text": "कार्ल मार्क्स\n\nकार्ल हेनरिख मार्क्स (1818 - 1883) जर्मन दार्शनिक, अर्थशास्त्री और वैज्ञानिक समाजवाद का प्रणेता थे। इनका जन्म 5 मई 1818 को त्रेवेस (प्रशा) के एक यहूदी परिवार में हुआ। 1824 में इनके परिवार ने ईसाई धर्म स्वीकार कर लिया। 17 वर्ष की अवस्था में मार्क्स ने कानून का अध्ययन करने के लिए बॉन विश्वविद्यालय में प्रवेश लिया। तत्पश्चात्‌ उन्होंने बर्लिन और जेना विश्वविद्यालयों में साहित्य, इतिहास और दर्शन का अध्ययन किया। इसी काल में वह हीगेल के दर्शन से बहुत प्रभावित हुए। 1839-41 में उन्होंने दिमॉक्रितस और एपीक्यूरस के प्राकृतिक दर्शन पर शोध-प्रबंध लिखकर डॉक्टरेट की उपाधि प्राप्त की।\n\nशिक्षा समाप्त करने के पश्चात्‌ 1842 में मार्क्स उसी वर्ष कोलोन से प्रकाशित 'राइनिशे जीतुंग' पत्र में पहले लेखक और तत्पश्चात्‌ संपादक के रूप में सम्मिलित हुआ किंतु सर्वहारा क्रांति के विचारों के प्रतिपादन और प्रसार करने के कारण 15 महीने बाद ही 1843 में उस पत्र का प्रकाशन बंद करवा दिया गया। मार्क्स पेरिस चला गया, वहाँ उसने 'द्यूस फ्रांजोसिश' जारबूशर पत्र में हीगेल के नैतिक दर्शन पर अनेक लेख लिखे। 1845 में वह फ्रांस से निष्कासित होकर ब्रूसेल्स चला गया और वहीं उसने जर्मनी के मजदूर सगंठन और 'कम्युनिस्ट लीग' के निर्माण में सक्रिय योग दिया। 1847 में एजेंल्स के साथ 'अंतराष्ट्रीय समाजवाद' का प्रथम घोषणापत्र (कम्युनिस्ट मॉनिफेस्टो) प्रकाशित किया\n\n1848 में मार्क्स ने पुन: कोलोन में 'नेवे राइनिशे जीतुंग' का संपादन प्रारंभ किया और उसके माध्यम से जर्मनी को समाजवादी क्रांति का संदेश देना आरंभ किया। 1849 में इसी अपराघ में वह प्रशा से निष्कासित हुआ। वह पेरिस होते हुए लंदन चला गया जीवन पर्यंत वहीं रहा। लंदन में सबसे पहले उसने 'कम्युनिस्ट लीग' की स्थापना का प्रयास किया, किंतु उसमें फूट पड़ गई। अंत में मार्क्स को उसे भंग कर देना पड़ा। उसका 'नेवे राइनिश जीतुंग' भी केवल छह अंको में निकल कर बंद हो गया।\n\n1859 में मार्क्स ने अपने अर्थशास्त्रीय अध्ययन के निष्कर्ष 'जुर क्रिटिक दर पोलिटिशेन एकानामी' नामक पुस्तक में प्रकाशित किये। यह पुस्तक मार्क्स की उस बृहत्तर योजना का एक भाग थी, जो उसने संपुर्ण राजनीतिक अर्थशास्त्र पर लिखने के लिए बनाई थी। किंतु कुछ ही दिनो में उसे लगा कि उपलब्ध साम्रगी उसकी योजना में पूर्ण रूपेण सहायक नहीं हो सकती। अत: उसने अपनी योजना में परिवर्तन करके नए सिरे से लिखना आंरभ किया और उसका प्रथम भाग 1867 में दास कैपिटल (द कैपिटल, हिंदी में \"पूंजी\" शीर्षक से प्रगति प्रकाशन मास्‍को से चार भागों में) के नाम से प्रकाशित किया। 'द कैपिटल' के शेष भाग मार्क्स की मृत्यु के बाद एंजेल्स ने संपादित करके प्रकाशित किए। 'वर्गसंघर्ष' का सिद्धांत मार्क्स के 'वैज्ञानिक समाजवाद' का मेरूदंड है। इसका विस्तार करते हुए उसने इतिहास की भौतिकवादी व्याख्या और बेशी मूल्य (सरप्लस वैल्यू) के सिद्धांत की स्थापनाएँ कीं। मार्क्स के सारे आर्थिक और राजनीतिक निष्कर्ष इन्हीं स्थापनाओं पर आधारित हैं।\n\n1864 में लंदन में 'अंतरराष्ट्रीय मजदूर संघ' की स्थापना में मार्क्स ने बहुत महत्वपूर्ण भूमिका निभाई। संघ की सभी घोषणाएँ, नीतिश् और कार्यक्रम मार्क्स द्वारा ही तैयार किये जाते थे। कोई एक वर्ष तक संघ का कार्य सुचारू रूप से चलता रहा, किंतु बाकुनिन के अराजकतावादी आंदोलन, फ्रांसीसी जर्मन युद्ध और पेरिस कम्यूनों के चलते 'अंतरराष्ट्रीय मजदूर संघ' भंग हो गया। किंतु उसकी प्रवृति और चेतना अनेक देशों में समाजवादी और श्रमिक पार्टियों के अस्तित्व के कारण कायम रही।\n\n'अंतरराष्ट्रीय मजदूर संघ' भंग हो जाने पर मार्क्स ने पुन: लेखनी उठाई। किंतु निरंतर अस्वस्थता के कारण उसके शोधकार्य में अनेक बाधाएँ आईं। मार्च 14, 1883 को मार्क्स के तूफानी जीवन की कहानी समाप्त हो गई। मार्क्स का प्राय: सारा जीवन भयानक आर्थिक संकटों के बीच व्यतीत हुआ। उसकी छह संतानो में तीन कन्याएँ ही जीवित रहीं।\n\nमेहनतकशों की तहरीक में एक नए तूफ़ान की पेशबीनी करते हुए मार्क्स ने कोशिश की कि अपनी अर्थशास्त्रीय रचनाएँ करने की रफ़्तार तेज़ कर दे। अठारह माह की ताख़ीर के बाद जब उस ने अपने अर्थशास्त्रीय अध्ययन का फिर से आग़ाज़ किया तो उस ने इस रचना को अज नए सिरे से तर्तीब देने का फ़ैसला किया। और उस को 1859 में प्रकाशित \"जुर क्रिटिक दर पोलिटिशेन एकानामी\" में हिस्से के रूप में ना छापा जाये, बल्कि ये एक अलग किताब हो। 1862 में उस ने ईल कजलमीन को मतला किया कि इस का नाम \"द कैपिटल\" और तहती नाम \"राजनीतिक अर्थव्यवस्था की आलोचना\" होगा। द कैपिटल इंतिहाई मुश्किल हालात में लिखी गई। अमरीकी ख़ानाजंगी की वजह से मार्क्स अपनी आमदनी का बड़ा ज़रीया खो चुका था। अब वो न्यूयार्क के रोज़नामा द ट्रिब्यून के लिए नहीं लिख सकता था। उस के बाल बच्चों के लिए इंतिहाई मुश्किलों का ज़माना फिर आ गया। ऐसी सूरत-ए-हाल में अगर एंगलज़ की तरफ़ से मुतवातिर और बेग़रज़ माली इमदाद ना मिलती तो मार्क्स कैपिटल की तकमील ना कर सकता।\nकैपिटल में कार्ल मार्क्स का प्रस्ताव है कि पूंजीवाद के प्रेरित बल श्रम, जिसका काम अवैतनिक लाभ और अधिशेष मूल्य के परम स्रोत के शोषण करने में है।\n", "id": "12631", "title": "कार्ल मार्क्स"}
{"url": "https://hi.wikipedia.org/wiki?curid=12634", "text": "सन्त हेलेना\n\nसेंट हेलेना सेंट हेलेना ऑफ कान्सन्टपोल के नाम पर रखा गया दक्षिण अटलांटिक महासागर में ज्वालामुखी के माध्यम से विकसित हुआ एक द्वीप है। यह ब्रिटिश प्रवासी क्षेत्र सेंट हेलेना, एसेन्शन और त्रिस्तान द कुन्हा का एक हिस्सा है। इसकी राजधानी जेम्सटाउन है तथा यहां की आधिकारिक भाषा अंग्रेजी है। इस द्वीप का इतिहास महज 500 साल पुराना है, जब 1502 में पुर्तगालियों ने इस निर्जन द्वीप की खोज की थी। बरमूडा के बाद ब्रिटेन की बची हुई दूसरी सबसे पुरानी कालोनी सेंट हेलेना दुनिया का सबसे दुर्गम क्षेत्र है, जिसका यूरोप से एशिया और दक्षिण अफ्रीका जाने वाले जहाजों के लिए काफी सामरिक महत्व हुआ करता था। कई सदियों तक इस द्वीप का इस्तेमाल ब्रिटेन द्वारा निर्वासितों को रखने के लिए किया गया, जिसमें नेपोलियन बोनापार्ट जैसे व्यक्ति भी शामिल हैं।\n", "id": "12634", "title": "सन्त हेलेना"}
{"url": "https://hi.wikipedia.org/wiki?curid=12636", "text": "शैर्बूर\n\nफ्रान्स का एक प्रमुख नगर।\n", "id": "12636", "title": "शैर्बूर"}
{"url": "https://hi.wikipedia.org/wiki?curid=12637", "text": "लील\n\nलील (Lille) उत्तरी फ़्रांस का एक प्रमुख नगर।\n\n", "id": "12637", "title": "लील"}
{"url": "https://hi.wikipedia.org/wiki?curid=12638", "text": "दैंकर्क\n\nफ्रान्स का एक प्रमुख नगर।\n", "id": "12638", "title": "दैंकर्क"}
{"url": "https://hi.wikipedia.org/wiki?curid=12639", "text": "रुआं\n\nफ्रान्स का एक प्रमुख नगर।\n", "id": "12639", "title": "रुआं"}
{"url": "https://hi.wikipedia.org/wiki?curid=12640", "text": "ब्रैस्त\n\nफ्रान्स का एक प्रमुख नगर।\n", "id": "12640", "title": "ब्रैस्त"}
{"url": "https://hi.wikipedia.org/wiki?curid=12641", "text": "नांत\n\nनांत ( ब्रतान्य में नोनेड) पश्चिम सीमा में स्थित फ्रांस का एक शहर है, जो की लोवा नदी के तट बस स्थित है और इसकी दुरी अटलांटिक समुद्र सीमा से मात्र ५० कि॰मी॰ है। नांत फ्रांस का छटवां सबसे बड़ा शहर है, जिसकी जनसंख्या ९ लाख लोगों की है।\n\nइतिहास में नांत के पोर्ट का इस्तेमाल दासों को अमरीका और कैरिबियाई द्वीप समूह में भेजने के लिए किया जाता था और आज नांत शहर ने दास प्रथा के उन्मूलन और दासता प्रथा के सम्मुख एक सवाल खड़ा करते हुए यहाँ पर एक बड़े मेमोरियल का निर्माण किया है। \n\nफ्रांस का जनसँख्या डेटा \n\nदासता उन्मूलन मेमोरियल नांत ", "id": "12641", "title": "नांत"}
{"url": "https://hi.wikipedia.org/wiki?curid=12642", "text": "बोर्दो\n\nफ्रान्स का एक प्रमुख नगर।\n", "id": "12642", "title": "बोर्दो"}
{"url": "https://hi.wikipedia.org/wiki?curid=12643", "text": "तुलूज़\n\nटूलूज़ (Toulouse) फ्रान्स का एक प्रमुख नगर। फ्रांस के एक्वीटेन बेसिन में गारॉन प्रदेश का यह प्रशासकीय नगर है जो पेरिस से ७०९ किलोमीटर दक्षिण-पूर्व में स्थित है। नगर के उत्थान में इसकी स्थिति का विशेष हाथ रहा है। नगर का विस्तार अब नदी के बाएँ तट पर भी हो गया है, यद्यपि बायाँ तटवर्ती क्षेत्र १३ मीटर नीचा है और प्राय: बाढ़ पीड़ित रहता है। बाएँ तट पर नगर का एक चौथाई भाग ही है। नगर की १/५ जनसंख्या मात्र १४२ हेक्टर पर निवास करती है जो प्राचीन नगर का केंद्र है। इसी क्षेत्र में प्रमुख व्यापारिक और दूसरी संस्थाओं के कार्यालय भी हैं।\n\nउल्लेखनीय इमारतों में गौथिक चर्च (१३वीं शताब्दी), रोमन गिरजाघर तथा अजायबघर आदि मुख्य हैं। अजायबघर में मध्यकालीन वास्तुकला एवं शिल्पकला के नमूने सुरक्षित हैं।\n\nनगर में विश्वविद्यालय, चिकित्सा महाविद्यालय आदि शिक्षण संस्थाएँ तथा अनेक औद्योगिक संस्थान हैं। नगर समुद्र से दूर है पर रेलमार्गों और वायुमार्गों द्वारा पैरिस, वॉर्डो, मार्सेई, मिलान आदि मुख्य मुख्य नगरों से संबद्ध है। औद्योगिक उत्पादनों में नाइट्रोजन उर्वरक, वायुयान, कारतूस, आदि प्रमुख हैं। इनके अतिरिक्त बुने हुए सामान, जूते, आटा, कागज आदि भी निर्मित होते हैं। अंडे, दूध आदि मुख्य निर्यात वस्तुएँ हैं। \n\n", "id": "12643", "title": "तुलूज़"}
{"url": "https://hi.wikipedia.org/wiki?curid=12644", "text": "वलांस\n\nफ्रान्स का एक प्रमुख नगर।\n", "id": "12644", "title": "वलांस"}
{"url": "https://hi.wikipedia.org/wiki?curid=12645", "text": "नीस\n\nनीस भूमध्य सागर के तट पर स्थित दक्षिणी फ्रान्स का एक प्रमुख नगर है। २००६ की जनगणना के अनुसार इसकी जनसंख्या ३,७४,०६० है। यह एक ऐतिहासिक नगर है जहाँ ४ लाख वर्ष पुराने, मानव के निवास के प्रमाण मिले हैं। यहाँ वर्ष भर आरामदायक भूमध्यसागरीय जलवायु पाई जाती है।\n", "id": "12645", "title": "नीस"}
{"url": "https://hi.wikipedia.org/wiki?curid=12646", "text": "मार्सैय\n\nमार्सैय (फ्रांसीसी: \"Marseille\") फ्रांस का दूसरा सबसे बड़ा नगर है। इस नगर की जनसंख्या ८ लाख है और वृहद्तर मार्सेय की जनसंख्या १५ लाख है।\n\nफिनिसियन इस क्षेत्र में बसने वाले प्रथम लोग थे और उन्होंने इस क्षेत्र को मासिलिया कहा। वे ईसा से ६०० वर्ष पूर्व यहाँ बसे थे। उन्होंने सफलतापूर्वक इस नगर को बसाया। फिनिसियन लोग बहुत सफल लोग थे और उनके समय में यह नगर एक प्रमुख व्यापारिक केन्द्र बना। वे ही प्रथम लोग थे जिन्होंने पश्विमी यूरोप में प्रथम सीवर प्रणाली विकसित की थी।\n\n१२१८ में इस नगर को स्वायत्ता प्रदान हुई। १३४७ में फ्रांस में प्लेग नामक बीमारी आई जो इस क्षेत्र में भी फैली।\n\nद्वितीय विश्व युद्ध के दौरान नवंबर १९४२ से अगस्त १९४४ तक जर्मनों ने इस नगर पर आधिपत्य कर लिया और बहुत से बन्दरगाह नष्ट कर दिए। बाद में हुई खुदाईयों से क्वै दु पोर्ट और रु कैसेर नामक बन्दरगाहों के अवशेष मिले।\n\nओलम्पीक मार्सेय नगर की फुटबॉल टीम है। यह क्लब फ़्रांसीसी फुटबॉल में एतिहासिक रूप से सबसे बड़े क्लबों में से एक रहा है। ओलम्पीक मार्सेय प्रथम लीग में है और इसकी स्थापना १८९९ में की गई थी। यह क्लब घरेलू मैच वेलोद्रोम स्टेडियम (\"Stade Vélodrome\") में खेलता है जिसकी दर्शक क्षमता ६०,०३१ की है।\n\nएयर फ्रांस की उड़ाने इस नगर को पैरिस से होते हुए कोपनहेगन से जोडती हैं।\n\n", "id": "12646", "title": "मार्सैय"}
{"url": "https://hi.wikipedia.org/wiki?curid=12647", "text": "तुलों\n\nतुलाँ (Toulon) फ्रान्स का एक प्रमुख नगर है। यह फ्रांस के वार डिपार्टमेंट का नगर, प्रमुख पत्तन एवं नौसैनिक अड्डा है। यह मार्सेल्ज से ६७.२ किलोमीटर पूर्व दक्षिण-पूर्व में भूमध्य सागर के किनारे जलयातायात विभाग का केंद्र है। नगर के उत्तर-पश्चिम में उच्च पर्वतश्रेणियाँ हैं। दक्षिण में केप सीसी (Cape Sicie) प्रायद्वीप इसे प्राकृतिक बंदरगाह बनाता है। नगर में कई छोटे छोटे किले हैं जो विभिन्न राजमार्गों पर स्थित हैं।\n\nनगर का आधुनिक प्रसार प्राचीन क्षेत्र के उत्तर में हुआ है। नगर की प्रसिद्ध इमारतें सो मेरी माजेरे का प्राचीन गिरजा, सेंट लूई का गिरजा, सैनिक चिकित्सालय, हाइड्रोग्राफी स्कूल आदि हैं। औद्यागिक संस्थानों में पोतनिर्माण प्रमुख है। इसके अतिरिक्त मछलियाँ भी प्रचुर मात्रा में पकड़ी जाती हैं। नमक, अंजीर, किशमिश, बादाम, नारंगी, कपड़े, बॉक्साइट, कार्क, साबुन, तथा तैल आदि निर्यात की वस्तुएँ हैं तथा मोटे अन्न, लकड़ी, कोयला, सन (Hemp) आदि का आयात होता है।\n", "id": "12647", "title": "तुलों"}
{"url": "https://hi.wikipedia.org/wiki?curid=12648", "text": "ल्यों\n\nल्यों, या लीऔं (Lyon / Lyons) फ्रान्स का एक प्रमुख शहर है जो देश के दक्षिण-पूरब हिस्से में और रोन नदी और सोन नदी (Saone) के संगम पर स्थित है तथा इन नदियों के संगम पर बसा होने के कारण प्रसिद्ध व्यापारिक केंद्र बन गया है। रोन ज़िले और रोन-आल्प्स (फ़्रान्सीसी:Rhône-Alpes) प्रदेश का मुख्य शहर और प्रशासनिक केंद्र है। \n\nभौगोलिक चौराहे पर बना हुआ, ल्यों यूरोप के दो प्रमुख पर्वत श्रेणियों, पूरब में ऐल्प्स और पश्चिम में मासिफ़ सेंट्रल (फ़्रान्सीसी:Massif central), के बीच स्थित है। इसी के कारण, यूरोप के उत्तर-दक्षिण मार्गों में ल्यों की अहम भौगोलिक स्थिति है। \n\nल्यों, पैरिस से ४७० कि.मी., जिनेवा से १६० कि.म,टोरीनो से २८० कि॰मी॰ और बार्सिलोना से ६३० कि॰मी॰ से दूर है। \n\nल्यों शहर की जनसंख्या ४ ८३१८१ है, जिससे वह, आबादी को देखते हुऐ, फ़्रांस का तीसरा शहर है। अगर ल्यों और उसके उप-नगरों को जोड़े तो पूरी जनसंख्या २१ १८१३२ तक आती है ।\n\nयहाँ भूमध्य सागरीय जलवायु पाई जाती है। रोन तथा सोन की घाटी में शहतूत के वृक्ष अधिक होते हैं, जिनकी पत्तियों पर रेशम के कीड़े खूब पाले जाते हैं। अत: यह नगर रेशम बनाने तथा रेशमी कपड़े तैयार करने एवं रँगने के उद्योग के लिए जगतप्रसिद्ध है। इतना होते हुए भी यहाँ के उद्योग के लिए और रेशम चीन, जापान तथा इटली से मँगाया जाता है। यहाँ रेशमी वस्त्र घरों में तथा छोटे छोटे कारखानों में तैयार किए जाते हैं। लीआैं के आस पास कृत्रिम रेशम के भी कारखाने हैं। यह नगर देश के अन्य भागों से रेल तथा सड़कों द्वारा जुड़ा हुआ है।\n", "id": "12648", "title": "ल्यों"}
{"url": "https://hi.wikipedia.org/wiki?curid=12649", "text": "दीजों\n\nदीजों (Dijon) पूर्वी फ्रांस में कोट दौर (Côte-d'Or) प्रशासनिक विभाग को राजधानी है। पहले यह बरगंडी की राजधानी था। इसका सामरिक महत्व भी है, क्योंकि यह रेलमार्गो तथा सड़कों का केंद्र है और राइन की ओर से आक्रमण रोक सकता है। यह धार्मिक तथा शैक्षणिक केंद्र है। यहाँ की शराब प्रसिद्ध है। मशीन, मोटरगाड़ी, बाइसिकिल, साबुन, बिस्कुट, जूते, होजरी आदि के कारखाने भी यहाँ अन्न तथा ऊन का काफी व्यापार होता है।\n\nदीजों, पैरिस-लियाँ रेलवे पर पेरिस से ३०० किमी दक्षिण-पूर्व में स्थित है।\n", "id": "12649", "title": "दीजों"}
{"url": "https://hi.wikipedia.org/wiki?curid=12650", "text": "स्ट्रासबर्ग\n\nफ्रान्स का एक प्रमुख नगर।\n", "id": "12650", "title": "स्ट्रासबर्ग"}
{"url": "https://hi.wikipedia.org/wiki?curid=12651", "text": "नांसी\n\nफ्रान्स का एक प्रमुख नगर।\n\nOffice de tourisme de Nancy\n", "id": "12651", "title": "नांसी"}
{"url": "https://hi.wikipedia.org/wiki?curid=12652", "text": "ग्रेनोब्ल\n\nफ्रान्स का एक प्रमुख नगर।\n\nग्रेनोब्ल फ्रान्स के दक्षिण-पूर्व मे रोन-आल्प्स क्षेत्र में स्थित एक मध्यम आकर का, सुन्दर सा शहर है। यह तीन पर्वतों के बीच घाटी में बसा हुआ है, अत्यंत समतल शहर है। यहाँ कई जानी-मानी वैज्ञानिक प्रयोगशालायें (मिनाटेक, सी.इ.ए, सी.एन.आर.एस. इत्यादि), कम्पनियां (एस टी, श्निडर, इत्यादि) एवं कई सारी विश्वविद्यालय हैं। शहर की जनसंख्या का एक बड़ा हिस्सा फ्रेंच एवं अन्तराष्ट्रीय छात्र-छात्राओं का है।\n", "id": "12652", "title": "ग्रेनोब्ल"}
{"url": "https://hi.wikipedia.org/wiki?curid=12653", "text": "लिमोज\n\nफ्रान्स का एक प्रमुख नगर।\n", "id": "12653", "title": "लिमोज"}
{"url": "https://hi.wikipedia.org/wiki?curid=12654", "text": "पेर्पिञां\n\nफ्रान्स का एक प्रमुख नगर।\n", "id": "12654", "title": "पेर्पिञां"}
{"url": "https://hi.wikipedia.org/wiki?curid=12656", "text": "अनूप शुक्ला\n\nअनूप शुक्ला एक भारतीय फिल्म अभिनेता हैं। यह कई अंग्रेज़ी फिल्मों में अपनी आवाज दे चुके हैं। यह स्पाइडरमेन, ट्रांसफोरमर, पिराना 3डी आदि फिल्मों के डबिंग में कार्य कर चुके हैं। इसके अलावा यह फरेब, एक दस्तक और फॉक्स में अभिनय भी किया है।\n", "id": "12656", "title": "अनूप शुक्ला"}
{"url": "https://hi.wikipedia.org/wiki?curid=12666", "text": "पतञ्जलि\n\nपतञ्जलि योगसूत्र के रचनाकार है जो हिन्दुओं के छः दर्शनों (न्याय, वैशेषिक, सांख्य, योग, मीमांसा, वेदान्त) में से एक है। भारतीय साहित्य में पतञ्जलि के लिखे हुए ३ मुख्य ग्रन्थ मिलते हैः योगसूत्र, अष्टाध्यायी पर भाष्य और आयुर्वेद पर ग्रन्थ। कुछ विद्वानों का मत है कि ये तीनों ग्रन्थ एक ही व्यक्ति ने लिखे; अन्य की धारणा है कि ये विभिन्न व्यक्तियों की कृतियाँ हैं। पतञ्जलि ने पाणिनि के अष्टाध्यायी पर अपनी टीका लिखी जिसे महाभाष्य का नाम दिया (महा+भाष्य (समीक्षा, टिप्पणी, विवेचना, आलोचना))। इनका काल कोई २०० ई पू माना जाता है।\n\nपतञ्जलि काशी में ईसा पूर्व दूसरी शताब्दी में विद्यमान थे। इनका जन्म गोनारद्य (गोनिया) में हुआ था पर ये काशी में \"नागकूप\" पर बस गये थे। ये व्याकरणाचार्य पाणिनी के शिष्य थे। काशीवासी आज भी श्रावण कृष्ण ५, नागपंचमी को \"छोटे गुरु का, बड़े गुरु का नाग लो भाई नाग लो\" कहकर नाग के चित्र बाँटते हैं क्योंकि पतञ्जलि को शेषनाग का अवतार माना जाता है।\n\nपतञ्जलि महान चिकित्सक थे और इन्हें ही 'चरक संहिता' का प्रणेता माना जाता है। 'योगसूत्र' पतञ्जलि का महान अवदान है। पतञ्जलि रसायन विद्या के विशिष्ट आचार्य थे - अभ्रक विंदास, अनेक धातुयोग और लौहशास्त्र इनकी देन है। पतञ्जलि संभवत: पुष्यमित्र शुंग (१९५-१४२ ई.पू.) के शासनकाल में थे। राजा भोज ने इन्हें तन के साथ मन का भी चिकित्सक कहा है।\n\nई.पू. द्वितीय शताब्दी में 'महाभाष्य' के रचयिता पतञ्जलि काशी-मण्डल के ही निवासी थे। मुनित्रय की परंपरा में वे अंतिम मुनि थे। पाणिनी के पश्चात् पतञ्जलि सर्वश्रेष्ठ स्थान के अधिकारी पुरुष हैं। उन्होंने पाणिनी व्याकरण के महाभाष्य की रचना कर उसे स्थिरता प्रदान की। वे अलौकिक प्रतिभा के धनी थे। व्याकरण के अतिरिक्त अन्य शास्त्रों पर भी इनका समान रूप से अधिकार था। व्याकरण शास्त्र में उनकी बात को अंतिम प्रमाण समझा जाता है। उन्होंने अपने समय के जनजीवन का पर्याप्त निरीक्षण किया था। अत: महाभाष्य व्याकरण का ग्रंथ होने के साथ-साथ तत्कालीन समाज का विश्वकोश भी है। यह तो सभी जानते हैं कि पतञ्जलि शेषनाग के अवतार थे। द्रविड़ देश के सुकवि रामचन्द्र दीक्षित ने अपने 'पतञ्जलि चरित' नामक काव्य ग्रंथ में उनके चरित्र के संबंध में कुछ नये तथ्यों की संभावनाओं को व्यक्त किया है। उनके अनुसार आदि शंकराचार्य के दादागुरु आचार्य गौड़पाद पतञ्जलि के शिष्य थे किंतु तथ्यों से यह बात पुष्ट नहीं होती है।\n\nप्राचीन विद्यारण्य स्वामी ने अपने ग्रंथ 'शंकर दिग्विजय' में आदि शंकराचार्य में गुरु गोविंद पादाचार्य को पतञ्जलि का रुपांतर माना है। इस प्रकार उनका संबंध अद्वैत वेदांत के साथ जुड़ गया।\n\nपतञ्जलि के समय निर्धारण के संबंध में पुष्यमित्र कण्व वंश के संस्थापक ब्राह्मण राजा के अश्वमेध यज्ञों की घटना को लिया जा सकता है। यह घटना ई.पू. द्वितीय शताब्दी की है। इसके अनुसार महाभाष्य की रचना का काल ई.पू. द्वितीय शताब्दी का मध्यकाल अथवा १५० ई.पूर्व माना जा सकता है। पतञ्जलि की एकमात्र रचना महाभाष्य है जो उनकी कीर्ति को अमर बनाने के लिये पर्याप्त है। दर्शन शास्त्र में शंकराचार्य को जो स्थान 'शारीरिक भाष्य' के कारण प्राप्त है, वही स्थान पतञ्जलि को महाभाष्य के कारण व्याकरण शास्त्र में प्राप्त है। पतञ्जलि ने इस ग्रंथ की रचना कर पाणिनी के व्याकरण की प्रामाणिकता पर अंतिम मुहर लगा दी है।\n\n\n", "id": "12666", "title": "पतञ्जलि"}
{"url": "https://hi.wikipedia.org/wiki?curid=12672", "text": "इलेक्‍ट्रोत्रिदोषग्राम (ई.टी.जी.)\n\nइलेक्‍ट्रो-त्रिदोष-ग्राफ मशीन का आविष्‍कार करके इसकी सहायता लेकर ‘इलेक्‍ट्रो-त्रिदोष-ग्राम’ प्राप्त करने की तकनीक का अविष्‍कार किया गया है। इस तकनीक द्वारा नाडी परीक्षण के समस्‍त ज्ञान को कागज की पट्टी पर अंकित कर‍के साक्ष्‍य रूप में प्रस्‍तुत करने का सफल प्रयास किया गया है। इस तकनीक के आविष्‍कारक, एक भारतीय आयुर्वेदिक चिकित्‍सक, कानपुर शहर, उत्‍तर प्रदेश राज्‍य के डॉ॰ देश बन्‍धु बाजपेई (जन्‍म 20 नवम्‍बर 1945) नें 14 वर्षों के अथक प्रयासों के पश्‍चात प्राप्‍त किया है। वर्तमान में भी शोध, परीक्षण और विकास कार्य अनवरत जारी है।\n\nआयुर्वेद लगभग पांच हजार वर्ष प्रचीन चिकित्‍सा विज्ञान है। सम्‍पूर्ण आयुर्वेद त्रिदोष सिद्धान्‍त, “सप्‍त धातुओं” तथा “मल” यानी दोष-दूष्य-मल के आधार पर व्यवस्थित है।\n\nत्रिदोषो का शरीर में मौजूदगी का क्या आकलन है, क्या स्तर है, यह ज्ञात करने के लिये अभी तक परम्‍परागत तौर तरीकों में नाडी परीक्षण ही एकमात्र उपाय है। नाड़ी परीक्षण द्वारा त्रिदोषों के विषय में प्राप्त जानकारी अकेले आयुर्वेद के चिकित्सक के नाड़ी ज्ञान पर आधारित होता है। इस नाड़ी परीक्षण की प्रक्रिया और नाड़ी-परीक्षण के परिणामों को केवल मस्तिष्क द्वारा ही अनुभव किया जा सकता है, लेकिन भौतिक रूप से देखा नही जा सकता है।\n\nआयुर्वेद चिकित्सक त्रिदोष, त्रिदोष के प्रत्येक के पांच भेद, सप्त धातु, मल इत्यादि को मानसिक रूप से स्वयं किस स्तर पर स्वीकार करते हैं अथवा किस प्रकार अपने विवेक का उपयोग करके दोष-दूष्‍य-मल का निर्धारण करते हैं और इन सब बिन्‍दुओं को किस प्रकार से और कैसे व्‍यक्‍त किया जायेगा यह सब भौतिक रूप में साक्ष्‍य अथवा सबूत के रूप में संभव नहीं है। जैसे कि आजकल वर्तमान में इवीडेन्‍स-बेस्‍ड-मेडिसिन [Evidence based medicine] \"प्रत्‍यक्ष प्रमाण आधारित चिकित्‍सा\" की बात की जाती है। उदाहरण के लिये एक्‍स-रे चित्र, सीटी स्‍कैन, एमआरआई, ईसीजी, पै‍थालाजी रिपोर्ट इत्‍यादि तकनीकें रोगों के निदान के लिये साक्ष्‍य अथवा सबूत के लिये प्रत्‍यक्षदर्शी है।\n\nआयुर्वेद के इतिहास में संभवत: ऐसा पहली बार हुआ है कि इलेक्‍ट्रो-त्रिदोष-ग्राफ मशीन का आविष्‍कार करके इसकी सहायता लेकर ‘इलेक्‍ट्रो-त्रिदोष-ग्राम’ तकनीक का अविष्‍कार किया गया है। इस तकनीक द्वारा नाडी परीक्षण के समस्‍त ज्ञान को कागज की पट्टी पर अंकित कर‍के साक्ष्‍य रूप में प्रस्‍तुत करने का सफल प्रयास किया गया है। इस तकनीक के आविष्‍कारक, एक भारतीय आयुर्वेदिक चिकित्‍सक, कानपुर शहर, उत्‍तर प्रदेश राज्‍य के डॉ॰ देश बन्‍धु बाजपेई (जन्‍म 20 नवम्‍बर 1945) नें 14 वर्षों के अथक प्रयासों के पश्‍चात प्राप्‍त किया है। वर्तमान में भी शोध, परीक्षण और विकास कार्य अनवरत जारी है।\n\nऐसा विश्‍वास है कि इस तकनीक से आयुर्वेद यानी भारतीय चिकित्‍सा पद्धति की वैज्ञानिकता सिद्ध होगी, वैज्ञानिक द्रष्टिकोण की उन्‍नति होगी और आयुर्वेद चिकित्‍सा, आयुर्वेद दर्शन, मौलिक सिद्धान्‍त आदि में अनुसंधान के नये द्वा‍र, अनुसंधान के विषय, नये आयाम एवं नव वैज्ञानिक दृष्टिकोण की वृद्धि होगी।\n\nवर्तमान में त्रिदोष, त्रिदोषों के प्रत्‍येक पांच भेदों, सप्‍तधातुयें और मल यानी दोष-दूष्‍य-मल का निर्धारण मानव शरीर में कितनी विद्यमान है और इनमें सामान्‍य अथवा असमान्‍य स्‍तर किस प्रका‍र का है, यह सब कागज पट्टी पर अंकित होकर नेत्रों के सामने साक्ष्‍य रूप में भौतिक दृष्टि से ई0टी0जी0 तकनीक द्वारा प्रस्‍तुत किये जा सकते हैं। \n\nआयुर्वेदिक औषधियों के मानव शरीर पर प्रभाव के अध्‍ययन, चिकित्‍सा प्रारम्‍भ करने के पहले और चिकित्‍सा पूर्ण करने के पश्‍चात् आरोग्‍य की जांच करने हेतु मानिटरिंग, वातादि सात दोषों की स्थितियां, इन वातादि दोषों के प्रत्‍येक के पांच पांच भेद यानि कुल 15 भेद, सात धातुयें, तीन मल यथा पुरीष, मूत्र और स्‍वेद का ‘स्‍टेटस क्‍वान्‍टीफाई’ करने के साथ-साथ शरीर में व्‍याप्‍त बीमारियों के निदान, पंचकर्म के पहले और पंचकर्म के पश्‍चात् शरीर में आरोग्‍यता प्राप्‍त करने की स्थिति का आंकलन इत्‍यादि इलेक्‍ट्रो-त्रिदोष-ग्राम तकनीक से सफलतापूर्वक किये जा सकते हैं।\n\nअब आयुर्वेद के पास एक तकनीक और वैज्ञानिक आधार है। इस तकनीक में संयुक्‍त रूप से कई तकनीकों यथा Basic and advance level Electrophysiology, Action potential, Signal transduction, Membrane potential, Electrolytes, Bio-medical engineering etc. को मिलाकर एक सम्‍पूर्ण हाई-टेक का निर्माण किया गया है। आधुनिक काल की इस उच्‍च तकनीक से आयुर्वेद चिकित्‍सा विज्ञान एक नये अनुसंधान क्षेत्र में प्रवेश करेगा जहां आयुर्वेद की विभिन्‍न शाखाओं मे अनुसंधान करनें के लिये असीम क्षेत्र और अनंत सम्‍भावनायें तथा भविष्‍य में आयुर्वेद के विकास के लिये अगणित पथ हैं, जिसे आयुर्वेद के इतिहास में पहले कभी भी अनुसन्‍धानित नहीं किया गया होगा। \nयह एक हाई-टेक्‍नोलॉजी है जो शरीर को इक्‍कीस सेक्‍टर में बांटकर इन हिस्‍सों का ई0 टी0 जी0 मशीन की सहायता से स्‍कैन करती है। स्‍कैन की गयी ट्रेसिंग को कम्‍प्‍यूटर द्वारा विश्लेषित और संश्लेषित करके रिपोर्ट के रूप में प्रस्‍तुत कर दिया जाता है। \n\nइस प्रकार से प्राप्‍त डाटा को अघ्‍ययन करके निम्‍न बातों का पता चल जाता है: \n\n\n1- यह तकनीक समस्‍त शरीर का इलेक्ट्किल परीक्षण करती है और इससे प्राप्‍त संकेतों का अघ्‍ययन करनें के पश्‍चात यह पता लग जाता है कि मानव शरीर का कौन सा अंग कैसा कार्य कर रहा है। यह परीक्षण विधि अन्‍य दूसरे परीक्षणों के मुकाबले ज्‍यादा सस्‍ती है और बहुत कम खर्च आता है। \n\n2- बहुत सी बीमारियों का पता रक्‍त परीक्षण, अल्‍ट्रासाउन्‍ड, एक्‍स-रे और अन्‍य दूसरे परीक्षण करानें के पश्‍चात भी सही सही निदान नहीं हो पाता है। ई0 टी0 जी0 तकनीक द्वारा बीमार अंगों का पता उनके कार्य करनें के प्रतिशत में निदान हो जाता है। \n\n3- आयुर्वेद के चिकित्‍सा विज्ञानियों के लिये मानव शरीर में दवाओं के प्रभाव शरीर में किन किन स्‍थानों में होते हैं, किन दोषों को शांत करती है, किन किन दोष-भेंदों पर प्रभावी है, सप्‍त धातुओं का शरीर में कितना असर है, मलों की क्‍या स्थिति है, ओज और अग्निबल आदि किस स्थिति में हैं आदि आदि सभी विषयों पर, इस तकनीक की सहायता लेकर शोधकार्य करनें की अनन्‍त संभावनायें हैं। \n\n4- आयुर्वेद चिकित्‍सक ई0टी0जी0 की रिपोर्ट तैयार करके स्‍वयं आर्थिक लाभ उठाकर चिकित्‍सा कार्य को सुगम, प्रभावशाली, सटीक, विश्‍वसनीय, साक्ष्‍य आधारित बनाते हुये रोगी और आयुर्वेदिक चिकित्‍सक की चिकित्‍सा कार्य में सहायता कर सकते हैं। \n\n5- असाध्‍य, कष्‍टसाध्‍य, पूरे जीवन चलनें वाले रोगियों की स्‍वास्‍थ्‍य दशा की मानीटरिंग और अस्‍पताल या रूग्‍णालय में भर्ती मरीजों की हर सेकेन्‍ड की स्‍वास्‍थ्‍य दशा की देखरेख इस तकनीक के द्वारा की जा सकती है।\n\n6- यह तकनीक सभी चिकित्‍सा पद्धतियों के डाक्‍टरों के लिये समान रूप से उपयोगी है। सस्‍ती, सर्वसुलभ होनें के कारण इसके द्वारा डाक्‍टर अपनें दवाखानें में, अस्‍पताल में या मरीज के घर में और कहीं पर, किसी भी स्‍‍थान में परीक्षण कार्य कर सकते हैं। इसमें किसी दवा का आंतरिक अथवा बाहरी प्रयोग नहीं होता है। रोग निदान की यह तकनीक बहुत सरल और तमाम झंझटों से मुक्‍त है।\n\n\n\n\n\n\n\n\n", "id": "12672", "title": "इलेक्‍ट्रोत्रिदोषग्राम (ई.टी.जी.)"}
{"url": "https://hi.wikipedia.org/wiki?curid=12674", "text": "टोरीनो\n\nयह इटली का एक प्रमुख नगर है।\n", "id": "12674", "title": "टोरीनो"}
{"url": "https://hi.wikipedia.org/wiki?curid=12675", "text": "बेर्गमो\n\nयह इटली का एक प्रमुख नगर है।\n", "id": "12675", "title": "बेर्गमो"}
{"url": "https://hi.wikipedia.org/wiki?curid=12676", "text": "वेनिस\n\nयह इटली का एक प्रमुख नगर है।\nसुदूर देशों में स्थित इटली में एक छोटा सा शहर हैं वैनिस, मान्यता है कि इसकी प्राकृतिक खूबसूरती एक कलाचित्र के समान दिखाई देती है, यह शहर सांस्कृतिक एवं व्यापारिक केंद्र है।\n\nनहर पर गॉनडोला नाव में सवार होकर सैलानी घूमते हैं। हर साल वैनिस में 120 रैगाटा आयोजित किए जाते हैं। रोमांचित कर देने वाला रैगाटा खेल वैनिस में पर्यटकों के बीच बेहद लोकप्रिय है। हजारों लोग इस खेल में भाग लेते हैं। इस दौरान दर्शकों में उत्साह एवं तालियों की गूँज दूर तक सुनाई देती है। \n\nवैनिस के इतिहास एवं संस्कृति से परिपूर्ण कार्निवाल के भिन्न-भिन्न प्रकार के रंग इस पर्व में उभर कर आते हैं जहाँ पर सैलानियों एवं दर्शकों के मनोरंजन के लिए विभिन्न प्रकार के कार्यक्रमों को आयोजित किया जाता हैं एवं यह त्योहार सेंट मार्क स्क्वेयर में प्रतिवर्ष मनाया जाता है। देश-विदेश से पर्यटक इस स्थान पर आते हैं और इस त्योहार का आनंद लेते हैं।\n\nकार्निवाल का प्रारम्भ 5 अक्टूबर से होता है और क्रिसमस तक चलता है। इस त्योहार को विशेष रूप से मनाया जाता है। यहाँ पर रंग बिरंगे मास्क पहनते हैं। रंगमंच पर नाटक में कलाकार मास्क पहने रहते हैं।\n\nसेनसा का पर्व रेनडेनटोर के पर्व यहाँ पर मनाए जाते हैं। इन पर्वों में यहाँ की संस्कृति, धर्म, मान्यता बुनी हुई है। अप्रैल से लेकर सितम्बर तक यहाँ पर नौकाओं आदि का भी आनंद उठा सकते हैं।\n\nयदि पयर्टक यहाँ के अन्य प्रसिद्ध स्थलों का भ्रमण करना चाहते हैं तो वे अकादमिया गैलरी में सजाए गए छायाचित्रों को देख सकते हैं। यह गैलरी वैनिस के प्रसिद्ध संग्रहालयों में से एक है। वैनिस के अठारहवीं शताब्दी के कलाचित्र यहाँ पर प्रदर्शित किए गए हैं। सैलानी भ्रमण के दौरान रीयाल्टो पुल पर शहर नजर आता है। यह पुल ग्रैंड कनाल पर बनाया गया है जिससे यात्रियों को सफर करने में आसानी हो।\n\nस्थानीय लोग ईसाई धर्म को मानते हैं एवं गिरजाघरों में भगवान की आराधना करते हैं। धार्मिक पर्वों के दौरान गिरजाघरों में श्रद्धालुओं की भीड़ लगी रहती है। मार्बल गिरजाघर या सेंटा मारिया वैनिस में स्थित है। शिल्पकारों ने इसे बहुत सुंदर प्रकार से इसे सुसज्जित किया है।\n\nक्रिसमस त्योहार के समय इस भव्य गिरजाघर को सजाया जाता है एवं एकत्रित व्यक्ति शांति की कामना करते हैं। वैनिस लोगों की शादियाँ यहाँ पर धूमधाम से मनाई जाती हैं। रंगमंच पर नाट्य कार्यक्रम हर साल रंगमंच प्रेमियों के लिए आयोजित किए जाते हैं। पर्यटक स्काला कॉट्रावीनी बोवोलो महल के विशेषता को देखने के लिए आते हैं जहाँ पर अनगिनत वृत्तखण्ड एवं सीढ़ियों को देखने के लिए यहाँ पर दर्शक आते हैं।\n\nवैनिस के प्रसिद्ध बंदरगाहों में से एक हैं वेनीशियन आर्सनल। प्राचीनकाल से यह जलसेना का केंद्र था।\n\nमनपसंद व्यंजनों में से मुख्य पिज्ज़ा एवं पास्ता यहाँ मिलते हैं। मांसाहारी व्यंजन के विभिन्न प्रकार के भोजन एवं सूप मिलते हैं। यदि यहाँ के स्थानीय व्यंजन को ढूँढ रहे हैं तब शहर के प्रसिद्ध मार्गों पर स्थित दुकानों पर सजाए गए लुभावने व्यंजनों का आनंद उठा सकते हैं।\nबोली जाने वाली प्रमुख भाषा हैं वेनीशीयन एवं स्पेनिश। नवंबर से लेकर जनवरी तक यहाँ का मौसम सामान्य रहता है एवं भ्रमण करने के सिए उपयुक्त हैं।\n\nएम्बैसी ऑफ इटली, नई दिल्ली\n50 ई, चंद्रा गुप्ता मार्ग, चाणक्यपुरी, नई दिल्ली - 110021 (भारत)\n\npurva ka venish udipur ko khate hai jo bharat ke rajasthan mai hai.\n", "id": "12676", "title": "वेनिस"}
{"url": "https://hi.wikipedia.org/wiki?curid=12678", "text": "बारी\n\nयह इटली का एक प्रमुख नगर है।\n", "id": "12678", "title": "बारी"}
{"url": "https://hi.wikipedia.org/wiki?curid=12679", "text": "सियेना\n\nसियेना इटली का एक प्राचीन नगर है। सियेना के ऐतिहासिक स्थलों को विश्व धरोहर स्थल घोषित किया जा चुका है। ५०,००० से कुछ अधिक आबादी वाला यह शहर सियेना प्रांत की राजधानी भी है।\n", "id": "12679", "title": "सियेना"}
{"url": "https://hi.wikipedia.org/wiki?curid=12681", "text": "फ़्लोरेन्स\n\nयह इटली का एक प्रमुख नगर है।\n", "id": "12681", "title": "फ़्लोरेन्स"}
{"url": "https://hi.wikipedia.org/wiki?curid=12682", "text": "पीसा\n\nयह इटली का एक प्रमुख नगर है। यह टस्कनी प्रदेश की राजधानी है। मध्य ऐतिहासिक काल तक यह नगर समुद्रतट पर स्थित था, परंतु आरनी नदी द्वारा मुहाने पर अवसादों के निरंतर संचय से समुद्र पीछे हट गया है। यह महत्वपूर्ण औद्योगिक केंद्र है। यहाँ के मुख्य उद्योग धंधे हैं रेल का सामान, मोटरसाइकिल, बाईसिकिल, सूती वस्त्र, काँच तथा मिट्टी के बरतन, औषधियाँ, मकरोनी तथा दियासलाई बनाना। यह नगर संगमरमर की मूर्तियों के निर्माण के लिए प्रसिद्ध है तथा यहाँ रोमन एवं गोथिक वास्तुकला की सुंदर कृतियाँ मिलती हैं। महान गणितज्ञ तथा वैज्ञानिक गैलीलिओ का यह जन्मस्थान है। यहाँ विश्वप्रसिद्ध लीनिंग टावर ऑव पीज़ा अर्थात् पीज़ा की झुकी मीनार है, जो 179 फुट ऊँची है तथा लंब से लगभग 4 डिग्री झुकी हुई है। मीनार में आठ मंजिलें हैं।\n\nपीज़ा प्रांत : यह मध्य इटली के टस्कनी क्षेत्र का प्रदेश है। इसका क्षेत्रफल 1,419 वर्ग किलोमीटर है।\n", "id": "12682", "title": "पीसा"}
{"url": "https://hi.wikipedia.org/wiki?curid=12683", "text": "नापोलि\n\nनेपोलि (ग्रीक: \"नेपोलिस\", अंग्रेज़ी: नेपल्स) इटली का तीसरा सबसे बड़ा नगर है और दक्षिण-पश्चिमी तट पर बसा है। ऐतिहासिक रूप से यह एक यूनानी उपनिवेश हुआ करता था जो ईसापूर्व चौथी सदी में रोमन साम्राज्य का अंग बन गया। रोमनों के पतन के बाद जर्मन और जर्मानी और इसके बाद सोलहवीं सदी में स्पेन शासनाधीन रहा।\n", "id": "12683", "title": "नापोलि"}
