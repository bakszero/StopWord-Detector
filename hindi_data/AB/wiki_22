{"url": "https://hi.wikipedia.org/wiki?curid=10685", "text": "ऐन्डीज़ पर्वत शृंखला\n\nऐन्डीज़ (स्पेनी व अंग्रेज़ी: ) दुनिया की सबसे लम्बी पर्वतमाला है जो दक्षिण अमेरिका के पश्चिमी तट पर स्थित है। कुल मिलाकर यह पर्वतमाला ७,००० किमी तक चलती है और लगभग २०० किमी की औसत चौड़ाई रखती है। इस पर्वतमाला की औसत ऊँचाई ४,००० मीटर (१३,००० फ़ुट) है। ऐन्डीज़ दक्षिण अमेरिका के सात देशों - अर्जेन्टीना, चिली, बोलिविया, पेरू, ईक्वाडोर और वेनेज़ुएला - से गुज़रती है, लेकिन चिली में इसका विस्तार सबसे अधिक है। \n\nऐन्डीज़ पर्वतों में कई उपश्रंखलाएँ शामिल हैं, जिनके बीच में निचले इलाक़े स्थित हैं। इस क्षेत्र में कई ऊँचे पठार भी मौजूद हैं और यहाँ के कई मुख्य शहर - जैसे कि कीतो, बोगोता, आरेकीपा, मेदेयीन, ला पास, सूक्रे और मेरिदा - इन्हीं पठारों पर स्थित हैं। आल्टिप्लानो का पठार नामक पठार तिब्बत के पठार के बाद विश्व का दूसरा सबसे ऊँचा पठार है। टिटिकाका झील जैसी कई पर्वतीय झीलें भी ऐन्डीज़ श्रंखला में स्थित हैं। इतिहास में ऐन्डीज़ में इंका जैसी कई मूल अमेरिकी संस्कृतियाँ भी पनपी थीं। चिली और अर्जेन्टीना की अंतरराष्ट्रीय सरहद पर खड़ा (जिसका शिखर अर्जेन्टीना की तरफ़ है) ६,९६०.८ मीटर (२२,८३७ फ़ुट) ऊँचा अकोंकागुआ पर्वत () इस श्रंखला का सबसे बुलन्द पहाड़ है और यह एशिया से बाहर विश्व का सबसे ऊँचा पर्वत है।\n\n", "id": "10685", "title": "ऐन्डीज़ पर्वत शृंखला"}
{"url": "https://hi.wikipedia.org/wiki?curid=10687", "text": "ऐल्प्स पर्वतमाला\n\nऐल्प्स या आल्प्स मध्य यूरोप की सबसे बड़ी पर्वतमाला है। दक्षिण-पश्चिम से पूर्वोत्तर की ओर चलने वाली यह पर्वतों की श्रेणी लगभग १,२०० किमी लम्बी है और आठ यूरोपीय देशों से निकलती है। हालाँकि कॉकस पर्वत इस से अधिक ऊँचे हैं और यूराल पर्वत श्रेणी इस से अधिक दूरी तक चलती है, लेकिन वे दोनों यूरोप और एशिया के बीच हैं। इस कारणवश ऐल्प्स यूरोप के सबसे महान पहाड़ माने जाते हैं।\n\n", "id": "10687", "title": "ऐल्प्स पर्वतमाला"}
{"url": "https://hi.wikipedia.org/wiki?curid=10688", "text": "रॉकी पर्वत शृंखला\n\nरॉकी उत्तर अमेरिका की एक पर्वत श्रृंखला है।\n", "id": "10688", "title": "रॉकी पर्वत शृंखला"}
{"url": "https://hi.wikipedia.org/wiki?curid=10689", "text": "रॉकी\n", "id": "10689", "title": "रॉकी"}
{"url": "https://hi.wikipedia.org/wiki?curid=10690", "text": "यूराल पर्वत\n\nयूराल (The Ural Mountains ; रूसी Ура́льские го́ры, = Uralskiye gory; IPA: [ʊˈralʲskʲɪjə ˈgorɨ]; Bashkir: Урал тауҙары), पश्चिमी रूस की एक पर्वत श्रृंखला है जो उत्तर से दक्षिण की ओर तक विस्तृत है। यह भौगोलिक रूप से एशिया और यूरोप को अलग करती है। इससे कई नदियाँ निकलती है। प्रमुख नदी कामा कैस्पियन सागर में अपना जल विसर्जित करती है।\n\nयह पर्वत शृंखला उत्तर में आर्कटिक महासागर से दक्षिण में कैस्पियन सागर तक फैली हुई है, और यूरोप को एशिया महाद्वीप से अलग करती है। इस पर्वत शृंखला का उत्थान कई युगों में हुआ है। शृंखलाओं का विस्तार उत्तर से पश्चिम तथा उत्तर से पूर्व की ओर है और सर्वाधिक ऊँचाई दक्षिणी भाग में पाई जाती है। इस पर्वत की संयुक्त बनावट इसकी भौमिकी दशाओं से स्पष्ट परिलक्षित होती है। \n\nयूराल पर्वत शृंखला को तीन भागों में बाँटा जाता है:\n\nयह कारा की खाड़ी से प्रारंभ होकर दक्षिण-पश्चिम में ६४ अंश उत्तरी अक्षांश तक फैली है। इसमें कई स्पष्ट श्रंखलाएँ पाई जाती हैं। यह पर्वतक्षेत्र दक्षिण-पूर्व की ओर चट्टानी, ऊबड़-खाबड़ तथा अधिक ढलुवाँ है तथा यूरोपीय रूस के दलदलों की ओर कम ढालू है। इसकी सर्वोच्च चोटियाँ खर्द यवेस ३,७१५ फुट तथा पाईयेर ४,७६४ फुट ऊँची हैं। मुख्य शृंखला के पश्चिमी भाग में परतदार चट्टानें पाई जाती हैं। दक्षिणी भाग में यूराल की सर्वोच्च चोटियाँ सबलिया ५,४०२, फुट तथा मुराई चख्ल, ५,५४५ फुट हैं। पर्वतीय ढालों पर घने जंगल पाए जाते हैं। दक्षिणी भाग में २४०० फुट की ऊँचाई तक वनस्पति पाई जाती है लेकिन उत्तरी भाग में आर्कटिक वृत्त के पास पर्वत के पाद प्रवेश तक ही वनस्पति सीमित है। ६५ अंश उत्तरी अक्षांश के लगभग वनीय वनस्पति लुप्त हो जाती है। ६४ अंश उत्तरी अक्षांश से ४१ अंश उत्तरी अक्षांश के मध्य एक पठारी क्षेत्र है, जहाँ जल विभाजक उत्तर-पश्चिमी दिशा में फैला है। यहाँ विस्तृत, सम तथा दलदली घाटियाँ हैं। चोटियों की औसत ऊँचाई ३,००० फुट है। युंग तुम्प शिखर ४,१७० फुट ऊँचा है। इसश् क्षेत्र में बस्तियों का अभाव है।\n\nइसकी चौड़ाई लगभग १२५ किमी है। यहाँ लोहे, ताँबे और सोने की खाने हैं। मध्य यूराल की सीमा उत्तर में डेनेजकिन कामेन (४,९०८ फुट) से निर्धारित होती है। निम्न पठारी भाग से साइबेरिया के लिये सड़क जाती है। जलविभाजक १२४५ फुट की ऊँचाई पर पाया जाता है। मध्य यूरैल घने जंगलों से आच्छादित है। घाटियों में तथा निम्न ढालों पर उपजाऊ मिट्टी एवं घनी ग्रामीण बस्ती पाई जाती है।\n\nयह उत्तर-पूर्व तथा दक्षिण-पश्चिम में विस्तृत तीन समांतर शृंखलाओं में विभक्त है। मुख्य यूरैल पर्वत की शृंखला २,२०० फुट से २,८०० फुट ऊँची है। मंद ढालों पर अधिकतर जंगल हैं तथा निम्न भागों में चरागाह पाए जाते हैं। दक्षिण की ओर लगभग १,५०० फुट ऊँचा पठारी क्षेत्र है जिसमें नदियों की गहरी घाटियाँ पाई जाती हैं। यह क्षेत्र बोल्गा तक फैला है। यूराल पर्वत एक मोड़दार पर्वत है जिसमें तृतीय युग की चट्टानें पाई जाती हैं। यह पश्चिम में सिल्यूरियन, डिवोनी, कार्वोनी, परमियन तथा ट्रियासिक कल्प की परतों द्वारा ढँका हुआ है। इसमें कई समांतर मोड़ पाए जाते हैं।\n", "id": "10690", "title": "यूराल पर्वत"}
{"url": "https://hi.wikipedia.org/wiki?curid=10692", "text": "हिन्दु कुश\n\n \n\nहिन्दु कुश उत्तरी पाकिस्तान से मध्य अफ़्ग़ानिस्तान तक विस्तृत एक ८०० किमी चलने वाली पर्वत शृंखला है। इसका सबसे ऊँचा पहाड़ पाकिस्तान के ख़ैबर-पख़्तूनख़्वा प्रान्त के चित्राल ज़िले में स्थित ७,७०८ मीटर (२५,२८९ फ़ुट) लम्बा तिरिच मीर पर्वत है। हिन्दु कुश पामीर पर्वतों से जाकर जुड़ते हैं और हिमालय की एक उपशाखा माने जाते हैं। हिन्दु कुश का दूसरा सबसे ऊँचा पहाड़ नोशक पर्वत और तीसरा इस्तोर-ओ-नल है। हिन्दु कुश पहाड़ों की अत्याधिक ऊँचाई के बावजूद इस शृंखला में बहुत से दर्रे हैं जिनसे इस शृंखला से लोगों का आना-जाना सदियों से बना हुआ है।\n\nहिन्दु कुश पर्वतों को संस्कृत में 'पारियात्र पर्वत' बुलाया जाता था। जब इस इलाक़े में सिकंदर महान की जीत हुई तो इन पर्वतों को यूनानी भाषा में 'कौकासोश इन्दिकौश' (Καύκασος Ινδικός, Caucasus Indicus) यानि 'भारतीय पर्वत' बुलाया जाने लगा। बाद में इनका नाम 'हिन्दु कुश', 'हिन्दु कुह' और 'कुह-ए-हिन्दु' पड़ा। 'कुह' या 'कोह' का मतलब तो फ़ारसी में 'पहाड़' होता है लेकिन 'कुश' के मतलब को लेकर विवाद है। सन् १३३३ ईसवी में इब्न बतूता के अनुसार इसका मतलब 'मारने वाला' था। इसका तात्पर्य यह निकाला गया कि उत्तरी भारतीय उपमहाद्वीप पर अरबों-तुर्कों के क़ब्ज़े के बाद हिन्दुओं को ग़ुलाम बनाकर इन पर्वतों से ले जाया जाता था और उनमें से बहुत यहाँ बर्फ़ में मर जाया करते थे। इसके विपरीत कुछ विद्वानों के अनुसार 'कुश' केवल 'कुह' का एक और रूप है, या फिर 'हिन्दु कश' या 'हिन्दु केश' का बिगड़ा रूप है, जिसका मतलब 'भारत की सीमा' निकलता है। यह भी हो सकता है कि यह 'कौकासोश इन्दिकौश' वाले यूनानी नाम का दो हज़ार वर्षों के बाद का बिगड़ा हुआ रूप हो। ध्यान दें कि हिन्दु कुश और कराकोरम पर्वतों के बीच एक हिन्दु राज नामक पर्वत शृंखला भी है।\n\n", "id": "10692", "title": "हिन्दु कुश"}
{"url": "https://hi.wikipedia.org/wiki?curid=10693", "text": "नील\n\n\"नील के अधिक विकल्पों के लिए यहां जाएं - नील (बहुविकल्पी)\"\n\nनील (Indigo) एक रंजक है। यह सूती कपड़ो में पीलेपन से निज़ात पाने के लिए प्रयुक्त एक उपादान है। यह चूर्ण (पाउडर) तथा तरल दोनो रूपों में प्रयुक्त होता है। यह पादपों से तैयार किया जाता है किन्तु इसे कृत्रिम रूप से भी तैयार किया जाता है।\n\nभारत में नील की खेती बहुत प्राचीन काल से होती आई है। इसके अलावा नील रंजक का भी सबसे पहले से भारत में ही निर्माण एवं उपयोग किया गया। \n\nनील का पौधा दो-तीन हाथ ऊँचा होता है। पत्तियाँ चमेली की तरह टहनी के दोनों ओर पंक्ति में लगती हैं पर छोटी छोटी होती हैं। फूल मंजरियों में लगते हैं। लंबी लंबी बबूल की तरह फलियाँ लगती हैं। \n\nनील के पौधे की ३०० के लगभग जातियाँ होती हैं। पर जिनसे यहाँ रंग निकाला जाता है वे पौधे भारतवर्ष कै हैं और अरब मिस्र तथा अमेरिकां में भी बोए जाते हैं। भारतवर्ष हो नील का आदिस्थान हे और यहीं सबसे पहले रंग निकाला जाता था। ८० ईसवी में सिंध के किनारे के एक नगर से नील का बाहर भेजा जाना एक प्राचीन यूनानी लेखक्र ने लिखा है। पीछे के बहुत से विदेशियों ने यहाँ नील के बोए जाने का उल्लेख किया है। ईसा की पद्रहवीं शताब्दी में जब यहाँ से नील योरप के देशों में जाने लगा तब से वहाँ के निवासियों का ध्यान नील की और गया। सबसे पहले हालैंडवालों ने नील का काम शुरू किया और कुछ दिनों तक वे नील की रंगाई के लिये योरप भर में निपुण समझे जाते थे। नील के कारण जब वहाँ कई वस्तुओं के वाणिज्य को धक्का पहुचने लगा तब फ्रांस, जर्मनी आदि कानून द्वारा नील की आमद बद करने पर विवश हुए। कुछ दिनो तक (सन् १६६० तक) इगलैंड में भी लोग नील को विष कहते रहे जिससे इसका वहाँ जाना बद रहा। पीछे बेलजियम से नील का रंग बनानेवाले बुलाए गए जिन्होंने नील का काम सिखाया। पहले पहल गुजरात और उसके आस पास के देशों में से नील योरप जाता था; बिहार, बंगाल आदि से नहीं। ईस्ट इंडिय कंपनी ने जब नील के काम की और ध्यान दिया तब बंगाल बिहार में नील की बहुत सी कोठियाँ खुल गईं और नील की खेती में बहुत उन्नति हुई। \n\nभिन्न भिन्न स्थानों में नील की खेती भिन्न भिन्न ऋतुओं में और भिन्न भिन्न रीति से होती है। कहीं तो फसल तीन ही महीने तक खेत में रहते हैं और कहीं अठारह महीने तक। जहाँ पौधे बहुत दिनों तक खेत में रहते हैं वहाँ उनसे कई बार काटकर पत्तियाँ आदि ली जाती हैं। पर अब फसल को बहुत दिनों तक खेत में रखने की चाल उठती जाती है। बिहार में नील फागुन चैत के महीने में बोया जाता है। गरमी में तो फसल की बाढ़ रुकी रहती है पर पानी पड़ते ही जोर के साथ टहनियाँ और पत्तियाँ निकलती और बढ़ती है। अतः आषाढ़ में पहला कलम हो जाता है और टहनियाँ आदि कारखाने भेज दी जाती हैं। खेत में केवल खूँटियाँ ही रह जाती हैं। कलम के पीछे फिर खेत जोत दिया जाता है जिससे वह बरसात का पानी अच्छी तरह सोखता है और खूँटियाँ फिर बढ़कर पोधों के रूप में हो जाती हैं। दूसरी कटाई फिर कुवार में होती है। \n\nनील से रंग दो प्रकार से निकाल जाता है—हरे पौधे से और सूखे पोधे से। कटे हुए हरे पौधों को गड़ी हुई नाँदों में दबाकर रख देते हैं और ऊपर से पानी भर देते हैं। बारह चौदह घंटे पानी में पड़े रहने से उसका रस पानी में उतर आता है और पानी का रंग धानी हो जाता है। इसके पीछे पानी दूसरी नाँद में जाता है जहाँ डेढ़ दो घंटे तक लकड़ी से हिलाया और मथा जाता है। मथने का यह काम मशीन के चक्कर से भी होता है। मथने के पीछे पानी थिराने के लिये छोड़ दिया जाता है जिससे कुछ देर में माल नीचे बैठ जाता है। फिर नीचे बैठा हुआ यह नील साफ पानी में मिलाकर उबाला जाता है। उबल जाने पर यह बाँस की फट्टियों के सहारे तानकर फैलाए हुए मोटे कपड़े (या कनवस) की चाँदनी पर ढाल दिया जाता है। यह चाँदनी छनने का काम करती है। पानी तो निथर कर बह जाता है और साफ नील लेई के रूप में लगा रह जाता है। यह गीला नील छोटे छोटे छिद्रों से युक्त एक संदूक में, जिसमें गीला कपड़ा मढ़ा रहता हे, रखकर खूब दबाया जाता है जिससे उसके सात आठ अंगुल मोटी तह जमकर हो जाती है। इसकै कतरे काटकर घोरे धीरे सूखने के लिये रख दिए जाते हैं। सूखने पर इन कतरों पर एक पपड़ी सी जम जाती है जिसे साफ कर देते हैं। ये ही कतरे नील के नाम से बिकते हैं। \n\n", "id": "10693", "title": "नील"}
{"url": "https://hi.wikipedia.org/wiki?curid=10694", "text": "नील (बहुविकल्पी)\n\nनील के कई अर्थ हो सकते हैं :-\n\n\n\n\n\n\n", "id": "10694", "title": "नील (बहुविकल्पी)"}
{"url": "https://hi.wikipedia.org/wiki?curid=10695", "text": "नील नदी\n\nसंसार की सबसे लम्बी नदी नील है जो अफ्रीका की सबसे बड़ी झील विक्टोरिया से निकलकर विस्तृत सहारा मरुस्थल के पूर्वी भाग को पार करती हुई उत्तर में भूमध्यसागर में उतर पड़ती है। यह भूमध्य रेखा के निकट भारी वर्षा वाले क्षेत्रों से निकलकर दक्षिण से उत्तर क्रमशः युगाण्डा, इथियोपिया, सूडान एवं मिस्र से होकर बहते हुए काफी लंबी घाटी बनाती है जिसके दोनों ओर की भूमि पतली पट्टी के रूप में शस्यश्यामला दिखती है। यह पट्टी संसार का सबसे बड़ा मरूद्यान है। नील नदी की घाटी एक सँकरी पट्टी सी है जिसके अधिकांश भाग की चौड़ाई १६ किलोमीटर से अधिक नहीं है, कहीं-कहीं तो इसकी चौड़ाई २०० मीटर से भी कम है। इसकी कई सहायक नदियाँ हैं जिनमें श्वेत नील एवं नीली नील मुख्य हैं। अपने मुहाने पर यह १६० किलोमीटर लम्बा तथा २४० किलोमीटर चौड़ा विशाल डेल्टा बनाती है। घाटी का सामान्य ढाल दक्षिण से उत्तर की ओर है। मिस्र की प्राचीन सभ्यता का विकास इसी नदी की घाटी में हुआ है। इसी नदी पर मिस्र देश का प्रसिद्ध अस्वान बाँध बनाया गया है।\n\nनील नदी की घाटी का दक्षिणी भाग भूमध्य रेखा के समीप स्थित है, अतः वहाँ भूमध्यरेखीय जलवायु पायी जाती है। यहाँ वर्ष भर ऊँचा तापमान रहता है तथा वर्षा भी वर्ष भर होती है। वार्षिक वर्षा का औसत २१२ से. मी. है। उच्च तापक्रम तथा अधिक वर्षा के कारण यहाँ भूमध्यरेखीय सदाबहार के वन पाये जाते हैं। नील नदी के मध्यवर्ती भाग में सवाना तुल्य जलवायु पायी जाती है जो उष्ण परन्तु कुछ विषम है एवं वर्षा की मात्रा अपेक्षाकृत कम है। इस प्रदेश में सवाना नामक उष्ण कटिबन्धीय घास का मैदान पाया जाता है। यहाँ पाये जाने वाले गोंद देने वाले पेड़ो के कारण सूडान विश्व का सबसे बड़ा गोंद उत्पादक देश है। उत्तरी भाग में वर्षा के अभाव में खजूर, कँटीली झाड़ीयाँ एवं बबूल आदि मरुस्थलीय वृक्ष मिलते हैं। उत्तर के डेल्टा क्षेत्र में भूमध्यसागरीय जलवायु पायी जाती है जहाँ वर्षा मुख्यतः जाड़े में होती है।\n\n'मिस्र ही नील है और नील ही मिस्र है' (\"Egypt is Nile and Nile is Egypt\")- हेरोडोटस \n", "id": "10695", "title": "नील नदी"}
{"url": "https://hi.wikipedia.org/wiki?curid=10699", "text": "फेथ एण्ड कम्पैशन\n\nफेथ एण्ड कम्पैशन एक किताब है। इसके लेखक नवीन चावला है। यह किताब नोबेल पुरस्कार विजेता मदर टेरेसा के बारे में है।\n", "id": "10699", "title": "फेथ एण्ड कम्पैशन"}
{"url": "https://hi.wikipedia.org/wiki?curid=10700", "text": "विश्व की नदियां\n\nविश्व के नदियों की सूची महाद्वीप के आधार पर इस प्रकार हैं -\n\n", "id": "10700", "title": "विश्व की नदियां"}
{"url": "https://hi.wikipedia.org/wiki?curid=10701", "text": "काउंटडाउन\n\nकाउंटडाउन एक किताब है। इसके लेखक अमिताव घोष है।\n", "id": "10701", "title": "काउंटडाउन"}
{"url": "https://hi.wikipedia.org/wiki?curid=10702", "text": "लिसिनिंग नाउ\n\nलिसिनिंग नाउ एक किताब है। इसके लेखिका अंजना अप्पचना है।\n", "id": "10702", "title": "लिसिनिंग नाउ"}
{"url": "https://hi.wikipedia.org/wiki?curid=10703", "text": "पण्डैया\n\nपण्डैया प्राचीनकाल की दक्षिण भारत के पाण्ड्य राज्य की शासिका थी।\n", "id": "10703", "title": "पण्डैया"}
{"url": "https://hi.wikipedia.org/wiki?curid=10704", "text": "ओवइयार\n\nओवइयार प्राचीनकाल में संगम युग की प्रसिद्व और सुविख्यात तमिल कवयित्री थी।\n", "id": "10704", "title": "ओवइयार"}
{"url": "https://hi.wikipedia.org/wiki?curid=10705", "text": "शीलमहादेवी\n\nशीलमहादेवी पल्लवराजा विष्णुवधॅन चतुथॅ की पुत्री थी।\n", "id": "10705", "title": "शीलमहादेवी"}
{"url": "https://hi.wikipedia.org/wiki?curid=10706", "text": "शेम्बियन महादेवी\n\nशेम्बियन महादेवी चोल राजा परान्तक के पुत्र गंदरादित्य की पत्नी थी।\n", "id": "10706", "title": "शेम्बियन महादेवी"}
{"url": "https://hi.wikipedia.org/wiki?curid=10707", "text": "मृणालवती\n\nमृणालवती चालुक्य राजा तैल द्वितीय की बहन थी।\n", "id": "10707", "title": "मृणालवती"}
{"url": "https://hi.wikipedia.org/wiki?curid=10708", "text": "विश्व की झीलें\n\nविश्व की झीलों की सूची इस प्रकार है -\n\n", "id": "10708", "title": "विश्व की झीलें"}
{"url": "https://hi.wikipedia.org/wiki?curid=10710", "text": "मानचित्रावली\n\nमानचित्रों के संग्रह को मानचित्रावली या एटलस (Atlas) कहते हैं। मानचित्रावली में विश्व की भौगोलिक और राजनैतिक सूचनाएँ होती हैं किन्तु विश्व के विभिन्न भागों की सामाजिक, धार्मिक और आर्थिक, भाषाई जानकारियों वाले एटलस भी बनाए जाते हैं। अब तो धरती के अलावा अन्य ग्रहों के एटलस भी बनने लगे हैं। पहले एटलस केवल कागज पर आलेखित सूचना के रूप में होते थे किन्तु अब एलेक्ट्रॉनिक एवं अन्य स्वरूपों में भी एटलस उपलब्ध हैं।\n\n", "id": "10710", "title": "मानचित्रावली"}
{"url": "https://hi.wikipedia.org/wiki?curid=10712", "text": "कृत्रिम बुद्धि\n\nकृत्रिम बुद्धि (प्रज्ञाकल्प, कृत्रिमप्रज्ञा, कृतकधी) का अर् संगणक में अर्पित बुद्धि है। मानव सोचने-विश्लेषण करने व याद रखने का काम भी अपने दिमाग के स्थान पर यन्त्र कम्प्यूटरसे कराना चाहता है।\n\nकृत्रिम बुद्धि, कंप्यूटर विज्ञान का एक शाखा है जो मशीनों और सॉफ्टवेयर को खुफिया के साथ विकसित करता है। 1955 में जॉन मकार्ति ने इसको कृत्रिम बुद्धि का नाम दिया और उसके बारे मे \"यह विज्ञान और इंजीनियरिंग के बुद्धिमान मशीनों बनाने के\" के रूप परिभाषित किया। कृत्रिम बुद्धि अनुसंधान के लक्ष्यों में तर्क, ज्ञान की योजना बना, सीखने, धारणा और वस्तुओं में हेरफेर करने की क्षमता, आदि शामिल हैं। वर्तमान में, इस लक्ष्य तक पहुंचने के लिए सांख्यिकीय विधियों, कम्प्यूटेशनल बुद्धि और पारंपरिक खुफिया शामिल हैं। कृत्रिम बुद्धि का दावा इतना है कि मानव की बुद्धि का एक केंद्रीय संपत्ति एक मशीन द्वारा अनुकरण कर सकता है। वहाँ दार्शनिक मुद्दों के प्राणी बनाने की नैतिकता के बारे में प्रश्न् उठाए गए थे। लेकिन आज, यह प्रौद्योगिकी उद्योग का सबसे महत्वपूर्ण और अनिवार्य हिस्सा बन गया है।\n\nपहले, कृत्रिम बुद्धि शोधकर्ताओं ने एसा एल्गोरिदम विकसित किया जो मनुष्य को हल करते समय उपयोग या तार्किक निर्णय लेने के लिए उपयोग करते थे। वे अनिश्चित या अधूरी जानकारी के साथ \nसंभावना का संकल्पना निपटते है।\n\nसमस्याओं का हल करते समय, मशीनों को दुनिया के बारे में व्यापक ज्ञान की आवश्यकता होगी। कृत्रिम बुद्धि को प्रतिनिधित्व करने के लिए जरूरत कि चीजों है: वस्तुओं, गुण, श्रेणियों, समाधान, घटनाओं, समय, कारण और प्रभाव के बीच संबंधों और आदि।\n\nमशीनों को प्राकृतिक भाषा संसाधन के सहायता से इंसानों की भाषा को पढ़ने और समझने की क्षमता होगी। एक पर्याप्त शक्तिशाली प्राकृतिक भाषा संसाधन सीधे इंटरनेट ग्रंथों से मानव लिखा स्रोतों से ज्ञान प्राप्त कर सकते हैं। अनुप्रयोगों के कुछ शामिल हैं सूचना पुनःप्राप्ति और मशीन अनुवाद।\n\nतर्क, मुख्य रूप से ज्ञान प्रतिनिधित्व और समस्या को हल करने के लिए उपयोग किया जाता है। लेकिन यह अन्य समस्याओं के लिए भी किया जा सकता है। तर्क के कई अलग अलग रूपों एस कृत्रिम बुद्धि अनुसंधान मे किया जाता है। तर्क के सहायता से हमको निर्णय कर सकते हैं कि क्या सही है या क्या गलत है।\n\nसमस्याओं के अधिकांश यहाँ अनिश्चित और अधूरी जानकारी है। कृत्रिम बुद्धि शोधकर्ताओं संभाव्यता सिद्धांत और अर्थशास्त्र से विधियों का उपयोग कर इन समस्याओं को हल करने के लिए शक्तिशाली उपकरण की एक संख्या तैयार कर लिया है। संभाव्यता एल्गोरिदम को छानने और डेटा की भविष्यवाणी के लिए इस्तेमाल किया जा सकता।\n\nसंभावित अनुप्रयोगों के कृत्रिम बुद्धि के प्रचुर मात्रा में हैं। वे मनोरंजन उद्योग के लिए, कंप्यूटर खेलों और रोबोट पालतू जानवर। बड़ा प्रतिष्ठानों जैसे अस्पतालों, बैंकों और बीमा, जो ऐ ग्राहक व्यवहार की भविष्यवाणी और रुझानों का पता लगाने के लिए उपयोग कर सकते हैं। \n\nकृत्रिम बुद्धि की एक उप-क्षेत्र के सैद्धांतिक रूप से (एक दार्शनिक और मनोवैज्ञानिक नजरिए से) रचनात्मकता दोनों पता लगाता है और व्यावहारिक रूप से (द्वारा उत्पन्न उत्पादन रचनात्मक माना जा सकता है कि सिस्टम, या सिस्टम है कि पहचानने और रचनात्मकता का आकलन के implementations विशिष्ट)। कम्प्यूटेशनल रिसर्च के संबंधित क्षेत्रों कृत्रिम अंतर्ज्ञान और कृत्रिम सोच रहे हैं। \n\nसबसे शोधकर्ताओं उनके काम अंततः एक मशीन में सामान्य बुद्धि के साथ (मजबूत एअर इंडिया के रूप में जाना जाता है), शामिल किया जाएगा कि लगता है सब से ऊपर कौशल और मानवीय क्षमताओं में सबसे अधिक से अधिक के या उन सभी के संयोजन। कुछ विश्वास है कि कृत्रिम चेतना या एक कृत्रिम मस्तिष्क की तरह मानवाकृतीय सुविधाएँ ऐसी एक परियोजना के लिए आवश्यकता हो सकती।\nउपरोक्त समस्याओं के कई विचार किया जा करने के लिए सामान्य बुद्धि की आवश्यकता हो सकता हल हो। उदाहरण के लिए, यहां तक कि मशीनी अनुवाद की तरह एक सीधा, विशिष्ट कार्य मशीन पढ़ा और (एनएलपी) दोनों भाषाओं में लिखने, लेखक का तर्क (कारण) का पालन करें, पता है क्या (ज्ञान) के बारे में बात की जा रही है कि और सच्चाई से लेखक का इरादा (सामाजिक बुद्धि) को पुन: उत्पन्न की आवश्यकता है। मशीनी अनुवाद की तरह एक समस्या \"ऐ-पूर्ण\" माना जाता है। इस विशेष समस्या को हल करने के लिए, आप सभी समस्याओं को हल करना चाहिए।\nकृत्रिम बुद्धि का अर् संगणक में अर्पित बुद्धि है। मानव सोचने-विश्लेषण करने व याद रखने का काम भी अपने दिमाग के स्थान पर यन्त्र कम्प्यूटरसे कराना चाहता है।\n\nकृत्रिम बुद्धि, कंप्यूटर विज्ञान का एक शाखा है जो मशीनों और सॉफ्टवेयर को खुफिया के साथ विकसित करता है। 1955 में जॉन मकार्ति ने इसको कृत्रिम बुद्धि का नाम दिया और उसके बारे मे \"यह विज्ञान और इंजीनियरिंग के बुद्धिमान मशीनों बनाने के\" के रूप परिभाषित किया। कृत्रिम बुद्धि अनुसंधान के लक्ष्यों में तर्क, ज्ञान की योजना बना, सीखने, धारणा और वस्तुओं में हेरफेर करने की क्षमता, आदि शामिल हैं। वर्तमान में, इस लक्ष्य तक पहुंचने के लिए सांख्यिकीय विधियों, कम्प्यूटेशनल बुद्धि और पारंपरिक खुफिया शामिल हैं। कृत्रिम बुद्धि का दावा इतना है कि मानव की बुद्धि का एक केंद्रीय संपत्ति एक मशीन द्वारा अनुकरण कर सकता है। वहाँ दार्शनिक मुद्दों के प्राणी बनाने की नैतिकता के बारे में प्रश्न् उठाए गए थे। लेकिन आज, यह प्रौद्योगिकी उद्योग का सबसे महत्वपूर्ण और अनिवार्य हिस्सा बन गया है। ==\n\n", "id": "10712", "title": "कृत्रिम बुद्धि"}
{"url": "https://hi.wikipedia.org/wiki?curid=10713", "text": "महाभूत\n\nमहाभूत वह तत्त्व है जिससे यथार्थ (reality) बना हुआ है।\nपांच महाभूत हैं: सत्वगुण, रजगुण, कर्म, काल, स्वभाव \nजब ये पांच महाभूतों ने तामस अहंकार में विकार उत्पन्न किया तो शब्द, फिर शब्द में इन्ही पांच महाभूतों ने विकार उत्पन्न करके आकाश, आकाश में पांच महाभूतों ने विकार उत्पन्न करके वायु, वायु में पांच महाभूतों ने विकार उत्पन्न करके तेज, तेज में पांच महाभूतों ने विकार उत्पन्न करके जल और क्रमशः जल में पांच महाभूतों ने विकार उत्पन्न करके पृथिवी या मिट्टी इन तत्वों का निर्माण किया | \nइन्ही पांच तत्वों को आकाश, वायु, तेज़, जल, पृथिवी या पञ्च तत्व कहते हैं | \nपांच तत्व हैं: पृथिवी, जल, अग्नि, वायु, आकाश\n\n", "id": "10713", "title": "महाभूत"}
{"url": "https://hi.wikipedia.org/wiki?curid=10715", "text": "वायु\n\nवायु पंचमहाभूतों मे एक हैं| अन्य है पृथिवी, जल, अग्नि व आकाश \nवायु वस्तुत: गैसो का मिश्रण है, जिसमे अनेक प्रकार की गैस जैसे जारक, प्रांगार द्विजारेय, नाट्रोजन, उदजन ईत्यादि शामिल है।", "id": "10715", "title": "वायु"}
{"url": "https://hi.wikipedia.org/wiki?curid=10718", "text": "शैव दर्शन\n\nशैव दर्शन के अनुसार ३६ तत्त्व हैं।\n\nवसुगुप्त को कश्मीर शैव दर्शन की परम्परा का प्रणेता माना जाता है। उन्होने 9वीं शताब्दी के उतरार्द्ध में कश्मीरी शैव सम्प्रदाय का गठन किया। इनके कल्लट और सोमानन्द दो प्रसिद्ध शिष्य थे। इनका दार्शनिक मत ईश्वराद्वयवाद था। सोमानन्द ने \"प्रत्यभिज्ञा मत\" का प्रतिपादन किया। प्रतिभिज्ञा शब्द का तात्पर्य है कि साधक अपनी पूर्वज्ञात वस्तु को पुन: जान ले। इस अवस्था में साधक को अनिवर्चनीय आनन्दानुभूति होती है। वे अद्वैतभाव में द्वैतभाव और निर्गुण में भी सगुण की कल्पना कर लेते थे। उन्होने मोक्ष प्राप्ति के लिए कोरे ज्ञान और निरीभक्ति को असमर्थ बतलाया। दोनों का समन्वय से ही मोक्ष प्राप्ति करा सकता है। यद्यपि शुद्ध भक्ति बिना द्वैतभाव के संभव नहीं है और द्वैतभाव अज्ञान मूलक है किन्तु ज्ञान प्राप्त कर लेने पर जब द्वैत मूलक भाव की कल्पना कर ली जाती है तब उससे किसी प्रकार की हानि की संभावना नहीं रहती। इस प्रकार इस सम्प्रदाय में कतिपय ऐसे भी साधक थे जो योग-क्रिया द्वारा रहस्य का वास्तविक पता पाना चाहते थे क्योंकि उनकी धारणा थी कि योग-क्रिया से हम माया के आवरण को समाप्त कर सकते है और इस दशा में ही मोक्ष की सिद्ध सम्भव है।\n\nवीरशैव वह परम्परा है जिसमें भक्त शिव परम्परा से बंधा हो। यह दक्षिण भारत में बहुत लोकप्रिय हुई। ये वेदों पर आधारित धर्म है और भारत का तीसरा सबसे बड़ा शैव मत है। इसके अधिकांश उपासक कर्नाटक में हैं और भारत का दक्षिण राज्यों महाराष्ट्र, आन्ध्र प्रदेश, केरल, और तमिलनाडु में वीरशैव उपासक अधिकतम हैं। यह एकेश्वरवादी धर्म है। तमिल में इस धर्म को शिवाद्वैत धर्म अथवा लिंगायत धर्म भी कहते हैं। उत्तर भारत में इस धर्म का औपचारिक नाम शैवागम है। वीरशैव की सभ्यता को द्राविड सभ्यता कहते हैं।\n\nइतिहासकारों के अनुसार लगभग 1700 ईसापूर्व में वीरशैव अफगानिस्तान, कश्मीर, पंजाब और हरियाणा में बस गये। तभी से वो लोग (उनके विद्वान आचार्य ) अपने भगवान शिव को प्रसन्न करने के लिये वैदिक संस्कृत में मन्त्र रचने लगे। पहले चार वेद में शिव भगवान को परमब्रह्म प्रतिपादन को प्रमाण किया श्रीकर भाष्य ने, जिनमें ऋग्वेद प्रथम था। उसके बाद जगद्गुरु श्री वागिश पंडितारध्य शिवाचार्य उपनिषद जैसे ग्रन्थ को प्रस्थान त्रय ग्रन्थ में शिवोत्तम का प्रतिपाद्य किया गया। १२वीं शताब्दी में बसवेश्वर जी ने जन भाष्य में सरल शिवतत्व का दर्शन दिया \nशक्ति को विशिष्ट रूप से उपासन करने की कई पंथ हैं, जिसमें से शक्ति वुशिष्टाद्वैत प्रमुख है। इसके अनुसार त्रिगुणात्मक माया तथा विशिष्टाद्वैत के अंशी – भाव दोनों मिलके शक्ति विशिष्टाद्वैत कहलाती है, ऐसे वीरशैव मत के दार्शनिक प्रतिपादन है। वीरशैव दर्शन के प्रकार २८ शैवागम हैं, जिसमे से एक है ‘ वीरागम ‘। इसमें ” सर्व वेदेषुयत द्रष्टन्तत सर्वन्तु शिवागमे।। ” मतलब सर्व वेद तथा वेदोचित सिद्धांतो को ‘ शिवागम ‘ सम्मत करती है, यह तात्पर्य है। इस वाक्य के अनुसार ‘ वीरशैव ‘ दर्शन भी वेदानुसारी है, यह ध्वनि निकलती है। पारमेश्वर तंत्र में वीरशैव दर्शन को बाकी वैदिक मतों से जोड़ा गया है।\n\nपाणिनि के सूत्रानुसार ‘ वी ‘ नामक धातु को ‘ गमन ‘ अर्थ है और उसके लक्षनार्थ ‘ ज्ञान ‘ कहा जाता है। ‘ र ‘ मतलब ‘ रमना ‘ – इस प्रकार वीरशैव का मतलब ज्ञान में रमनेवाले ( ‘ संतुष्ट होनेवाले ‘ ) शिव-भक्त, ऐसे वीरशैव दर्शन कहता है।वीरशैव दर्शन में “ आशब्धिम स्पर्शरूपं अव्ययं अस्तूलम अनन्वहृस्वदीर्घमलोहितं ” यह उपनिषत प्रमाण और ” तदैक्षत बहूस्यामप्रजायेय ” श्रुति वाक्य को प्रमाण देकर वेद-प्रामाण्य को सम्मति दी है। वीरशैव दर्शन में 'शक्ति' को प्राधानता रहने की कारण, इसे 'शक्ति विशिष्टाद्वैत' कहा गया है। 'शक्ति' को ही सत्व, रजस, तम नामक त्रिगुण माया, ऐसे दर्शाया है। इस तरह शक्ति के २ रूप है, एक है सद-चित-आनंद रूप। दूसरा, गुण-त्रयों से मिला हुआ ‘मायारूप ‘। इन दो रूपों की मिलन को वीरशैव दर्शन पराशक्ति ‘ नाम से पुकारती है।\n\nकापालिक-सम्प्रदाय महाव्रत -सम्प्रदाय कापालिक -सम्प्रदाय का ही नामान्तर प्रतीत होता है। यामुन मुनि के आगम प्रामाण्य, शिवपुराण तथा आगमपुराण में विभिन्न तान्त्रिक सम्प्रदायों के भेद दिखाय गये हैं। वाचस्पति मिश्र ने चार माहेश्वर सम्प्रदायों के नाम लिये हैं। यह प्रतीत होता है कि श्रीहर्ष ने नैषध (१०, ८८ ) में समसिद्धान्त नाम से जिसका उल्लिखित है, वह कापालिक सम्प्रदाय ही है।\n\nकपालिक नाम के उदय का कारण नर -कपाल धारण करना बताय जाता है। वस्तुतः यह भी बहिरंग मत ही है। इसका अन्तरंग रहस्य प्रबोध -चन्द्रोदय की प्रकाश नाम की टीका में प्रकट किया गया है। तदनुसार इस सम्प्रदाय के साधक कपालस्थ अर्थात् ‍ ब्रह्मारन्ध्र उपलक्षित नरकपालस्थ अमृत या चान्द्रीपान करते थे। इस प्रकार के नामकरण का यही रहस्य है। इन लोगों की धारणा के अनुसार यह अमृतपान है, इसी से लोग महाव्रत की समाप्ति करते थे, यही व्रतपारणा थी। बौद्ध आचार्य हरिवर्मा और असंग के समय में भी कापालिकों के सम्प्रदाय विद्यमान थे। सरबरतन्त्र में १२ कापालिक गुरुओं और उनके १२ शिष्यों के नाम सहित वर्णन मिलते हैं। गुरुओं के नाम हैं — आदिनाथ, अनादि, काल, अमिताभ, कराल, विकराल आदि। शिष्यों के नाम हैं –नागार्जुन, जडभरत, हरिश्चन्द्र, चर्पट आदि। ये सब शिष्य तन्त्र के प्रवर्तक रहे हैं। पुराणादि में कापालिक मत के प्रवर्तक धनद या कुबेर का उल्लेख है।\n\nवैदिक लकुलीश लिंग, रुद्राक्ष और भस्म धारण करते थे, तांत्रिक पाशुपत लिंगतप्त चिह्न और शूल धारण करते थे तथा मिश्र पाशुपत समान भावों से पंचदेवों की उपासना करते थे। मध्यकाल के पूर्वार्द्ध में ( 6-10 शती) लकुलीश के पाशुपत मत और कापालिक संप्रदायों का पता चलता है। गुजरात में लकुलीश मत का बहुत पहले ही प्रादुर्भाव हो चुका था। पर पंडितों का मत है कि उसके तत्वज्ञान का विकास विक्रम की सातवीं आठवीं शताब्दी में हुआ होगा। कालांतर में यह मत दक्षिण और मध्य भारत में फैला।\n\nलकुलीश सम्प्रदाय या ‘नकुलीश सम्प्रदाय’ के प्रवर्तक ‘लकुलीश’ माने जाते हैं। लकुलीश को स्वयं भगवान शिव का अवतार माना गया है। लकुलीश सिद्धांत पाशुपतों का ही एक विशिष्ट मत है। इसका उदय गुजरात में हुआ था। वहाँ इसके दार्शनिक साहित्य का सातवीं शताब्दी के प्रारम्भ के पहले ही विकास हो चुका था। इसलिए उन लोगों ने शैव आगमों की नयी शिक्षाओं को नहीं माना।\nयह सम्प्रदाय छठी से नवीं शताब्दी के बीच मैसूर और राजस्थान में भी फैल चुका था।\n\nशिव के अवतारों की सूची, जो वायुपुराण से लिंगपुराण और कूर्मपुराण में उद्धृत है, लकुलीश का उल्लेख करती है।\nलकुलीश की मूर्ति का भी उल्लेख किया गया है, जो गुजरात के ‘झरपतन’ नामक स्थान में है।\nलकुलीश की यह मूर्ति सातवीं शताब्दी की बनी हुई प्रतीत होती है\nलिंगपुराण में लकुलीश के मुख्य चार शिष्यों के नाम ‘कुशिक’, ‘गर्ग’, ‘मित्र’ और ‘कौरुष्य’ मिलते हैं।\nप्राचीन काल में इस सम्प्रदाय के अनुयायी बहुत थे, जिनमें मुख्य साधु होते थे।\nइस संप्रदाय का विशेष वृत्तांत शिलालेखों तथा विष्णुपुराण, लिंगपुराण आदि में मिलता है।\nइसके अनुयायी लकुलीश को शिव का अवतार मानते और उनका उत्पत्ति-स्थान ‘कायावरोहण’ बतलाते थे।\n\nवारंगल, 12वीं सदी में उत्कर्ष पर रहे आन्ध्र प्रदेश के काकतीयों की प्राचीन राजधानी था। वर्तमान शहर के दक्षिण–पूर्व में स्थित वारंगल दुर्ग कभी दो दीवारों से घिरा हुआ था। जिनमें भीतरी दीवार के पत्थर के द्वार (संचार) और बाहरी दीवार के अवशेष मौजूद हैं। 1162 में निर्मित 1000 स्तम्भों वाला शिव मन्दिर शहर के भीतर ही स्थित है। कालमुख य अरध्य शैव के कवियों ने तेलुगु भाषाओं की अभूतपूर्व उन्नति कियी। शैव मत के अंतर्गत कालमुख सम्प्रदाय का यह उत्कर्षकाल था।\n\nवारंगल के संस्ककृत कवियों में सर्वशास्त्र विशारद का लेखक वीरभल्लातदेशिक, और नलकीर्तिकामुदी के रचयिता अगस्त्य के नाम उल्लेखनीय हें। कहा जाता है कि अलंकारशास्त्र के प्रसिद्ध ग्रन्थ प्रतापरुद्रभूषण का लेखक विद्यनाथ यही अगस्त्य था। गणपति का हस्तिसेनापति जयप, नृत्यरत्नावली का रचयिता था। संस्कृत कवि शाकल्यमल्ल भी इसी का समकालीन था। तेलगु के कवियों में रंगनाथ रामायणुम का लेखक पलकुरिकी सोमनाथ मुख्य हैं। इसी समय भास्कर रामायणुम भी लिखी गई। वारंगल नरेश प्रतापरुद्र स्वयं भी तेलगु का अच्छे कवि थे।\nआज के प्रसिद्ध तिरुपति मंदिर में जो मूर्ति है (बालाजी य वेंकटेश्वर ) वह मूर्ति वीरभद्र स्वामी का है। कहा जाता है कि कृष्ण देवराय के काल में रामानुज आचार्य ने इस मंदिर को वैष्णवीकरण किया है और वीरभद्र के मूर्ति को बालाजी का नाम दिया गया।\n\nछठी से नवीं शताब्दी के मध्य तमिल देश में उल्लेखनीय शैव भक्तों का जन्म हुआ, जो कवि भी थे। सन्त तिरुमूलर शिवभक्त तथा प्रसिद्ध तमिल ग्रंथ तिरुमन्त्रम् के रचयिता थे। तमिल शैव सिद्धान्त यह एक महत्वपूर्ण दक्षिण भारतीय अनेकान्त यथार्थवादी समूह था। इसके अनुसार विश्व वास्तविक तथा आत्माएं अनेक है। यह आंदोलन अंशत: आदि शैव संतों की कविताओं तथा अंशतः नयनारों (७वीं से १०वी सदी के बीच ) की उत्तम भक्ति पूर्ण कविताओं से विकसित हुआ। इस पंथ के मान्य ग्रंथों के चार वर्गों में २ वेद, २८ आगम, १२ तिमुरई तथा १४ शैव सिद्धान्त शास्त्र शामिल हैं, यद्यपि वेदों का उच्च स्थान है। पर एक्यं शिव द्वारा अपने भक्तो के लिए वर्णित गोपनीय आगमों को अधिक महत्त्व दिया गया है। १३वीं तथा १४वीं सदी के आरम्भ में ६ आचार्य ( अधिकांश अब्राह्मण तथा निम्न उत्पति वाले ) द्वारा सिद्धान्त शास्त्र रचे गए थे। तमिल शैव ग्रंथो तथा कविताओं में तीन महान शैव आचार्यों अप्पर तिरुज्ञान, संबंध, एवं सुन्दरमूर्ति की रचनाएँ शामिल हैं। अघोर शिवाचार्य जी को संस्थापक माना जाता है।\n\n", "id": "10718", "title": "शैव दर्शन"}
{"url": "https://hi.wikipedia.org/wiki?curid=10719", "text": "वसुगुप्त\n\nवसुगुप्त (860-925) को कश्मीर शैव दर्शन (प्रत्यभिज्ञा दर्शन) की परम्परा का प्रणेता माना जाता है। उन्होंने शिवसूत्र की रचना की थी।\n\n", "id": "10719", "title": "वसुगुप्त"}
{"url": "https://hi.wikipedia.org/wiki?curid=10720", "text": "शिवसूत्र\n\nशिवसूत्र उन ७७ सूत्रों के समूह को कहते हैं जो काश्मीरी शैव दर्शन के आधार हैं। इनके रचयिता वसुगुप्त माने जाते हैं जिनका समय ९वीं शताब्दी है।\n\n\n", "id": "10720", "title": "शिवसूत्र"}
{"url": "https://hi.wikipedia.org/wiki?curid=10721", "text": "शैव\n\nशिव कि उपसना करने वाला सम्प्रदाय शैव कहलाते हैं। यह एक ऐसी परम्परा है जिसमें भक्त शिव परम्परा से बंधा हो। यह प्राचीन काल में दक्षिण भारत में बहुत लोकप्रिय हुई थी।\n\nऋग्वेद मे शिव के लिए रूदर् नामक देवता का उल्लेख हैं। तथा अथर्ववेद मे भव,शर्व,पशुपति एवं भूपति कहा गया हैं।== इन्हें भी देखें ==\n", "id": "10721", "title": "शैव"}
{"url": "https://hi.wikipedia.org/wiki?curid=10724", "text": "पूजा\n\nपूजा अथवा पूजन (Worshipping) किसी भगवान को प्रसन्न करने हेतु हमारे द्वारा उनका अभिवादन होता है। पूजा दैनिक जीवन का शांतिपूर्ण तथा महत्वपूर्ण कार्य है। यहाँ भगवान को पुष्प आदि समर्पित किये जाते हैं जिनके लिये कई पुराणों से छाँटे गए श्लोकों का उपयोग किया जाता है। वैदिक श्लोकों का उपयोग किसी बड़े कार्य जैसे यज्ञ आदि की पूजा में ब्राह्मण द्वारा होता है। सर्वप्रथम प्रथमपूज्यनीय गणेश की पूजा की जाती है।\n\nपूजन के मुख्य छ: प्रकार है--\n\nस्नान - सर्वप्रथम स्वयं स्वच्छ जल से स्नान करें तथा एक काँस के पात्र में जल लावें \"ध्यान रहे बिना स्नान किये व्यक्तियों से स्पर्श न हो तथा पानी लाते समय चप्पल आदि न पहनें। और उसे भगवान के समक्ष रख दें।\n\nपूजा की थाल - आचमनी पंचपात्र आदि एक थाली थाली काँस अथवा ताँबे की हो। में रखें तथा साँथ में पुष्प, अक्षत, बिल्वपत्र, धूप, दीप, नैवेद्य, चंदन आदि पूजा में उपयोगी वस्तुएँ रखें। इसे पूजा की थाल कहते हैं।\n\nपवित्रीकरण - आसन में बैठ कर पवित्रीकरण करें, अपने तथा पूजन के थाल पर जल सिंचन करें तथा पवित्रीकरण श्लोक बोलें।\n\nध्यान - भगवान का ध्यान करें। गीताप्रेस गोरखपुर का नित्यकर्म पूजाप्रकाश नामक पुस्तक अति उपयोगी है।\n\nदैनिक पूजा उपक्रम - क्रम निम्नांकित हैं--\n\nध्यान\n\nआवहन\n\nआसन\n\nपाद्य\n\nअर्घ्य\n\nआचमनी\n\nस्नान जल, दुग्ध, घृत, शर्करा, मधु, दधि, उष्ण जल।\n\nपंचामृत स्नान दुग्ध, दधि, घृत (घी), मधु, शर्करा को एक साँथ मिलाकर उससे स्नान करावें।\n\nशुद्धोदकस्नान शुद्ध जल से स्नान।\n\nवस्त्र\n\nचंदन\n\nयज्ञोपवीत (जनेऊ)\n\nपुष्प\n\nदुर्वा गणेश जी में दूबी अर्पित करें।\n\nतुलसी विष्णु में तुलसी।\n\nशमी शमीपत्र।\n\nअक्षत शिव में श्वेत अक्षत, देवी में रक्त (लाल) अक्षत, अन्य में पीत (पीला) अक्षत।\n\nसुगंधिद्रव्य इत्र।\n\nधूप\n\nदीप\n\nनैवेद्य प्रसाद।\n\nताम्बूल पान।\n\nपुष्पाञ्जलि मंत्रपुष्पांजलि।\n\nप्रार्थना\n\n", "id": "10724", "title": "पूजा"}
{"url": "https://hi.wikipedia.org/wiki?curid=10725", "text": "यज्ञ\n\nयज्ञ, योग की विधि है जो परमात्मा द्वारा ही हृदय में सम्पन्न होती है। जीव के अपने सत्य परिचय जो परमात्मा का अभिन्न ज्ञान और अनुभव है, यज्ञ की पूर्णता है। यह शुद्ध होने की क्रिया है। इसका संबंध अग्नि से प्रतीक रूप में किया जाता है। यज्ञ का अर्थ जबकि योग है किन्तु इसकी शिक्षा व्यवस्था में अग्नि और घी के प्रतीकात्मक प्रयोग में पारंपरिक रूचि का कारण अग्नि के भोजन बनाने में, या आयुर्वेद और औषधीय विज्ञान द्वारा वायु शोधन इस अग्नि से होने वाले धुओं के गुण को यज्ञ समझ इस 'यज्ञ' शब्द के प्रचार प्रसार में बहुत सहायक रहे।\n<poem>\nअधियज्ञोअहमेवात्र देहे देहभृताम वर ॥ 4/8 भगवत गीता \n</poem>\nशरीर या देह के दासत्व को छोड़ देने का वरण या निश्चय करने वालों में, यज्ञ अर्थात जीव और आत्मा के योग की क्रिया या जीव का आत्मा में विलय, मुझ परमात्मा का कार्य है। \n<poem>\nअनाश्रित: कर्म फलम कार्यम कर्म करोति य:\nस संन्यासी च योगी च न निरग्निर्न चाक्रिय: ॥ 1/6 भगवत गीता \n</poem>\nयज्ञ शब्द के तीन अर्थ हैं- १- देवपूजा, २-दान, ३-संगतिकरण। संगतिकरण का अर्थ है-संगठन। यज्ञ का एक प्रमुख उद्देश्य धार्मिक प्रवृत्ति के लोगों को सत्प्रयोजन के लिए संगठित करना भी है। इस युग में संघ शक्ति ही सबसे प्रमुख है। परास्त देवताओं को पुनः विजयी बनाने के लिए प्रजापति ने उसकी पृथक्-पृथक् शक्तियों का एकीकरण करके संघ-शक्ति के रूप में दुर्गा शक्ति का प्रादुर्भाव किया था। उस माध्यम से उसके दिन फिरे और संकट दूर हुए। मानवजाति की समस्या का हल सामूहिक शक्ति एवं संघबद्धता पर निर्भर है, एकाकी-व्यक्तिवादी-असंगठित लोग दुर्बल और स्वार्थी माने जाते हैं। गायत्री यज्ञों का वास्तविक लाभ सार्वजनिक रूप से, जन सहयोग से सम्पन्न कराने पर ही उपलब्ध होता है।\n\nयज्ञ का तात्पर्य है- त्याग, बलिदान, शुभ कर्म। अपने प्रिय खाद्य पदार्थों एवं मूल्यवान् सुगंधित पौष्टिक द्रव्यों को अग्नि एवं वायु के माध्यम से समस्त संसार के कल्याण के लिए यज्ञ द्वारा वितरित किया जाता है। वायु शोधन से सबको आरोग्यवर्धक साँस लेने का अवसर मिलता है। हवन हुए पदार्थ् वायुभूत होकर प्राणिमात्र को प्राप्त होते हैं और उनके स्वास्थ्यवर्धन, रोग निवारण में सहायक होते हैं। यज्ञ काल में उच्चरित वेद मंत्रों की पुनीत शब्द ध्वनि आकाश में व्याप्त होकर लोगों के अंतःकरण को सात्विक एवं शुद्ध बनाती है। इस प्रकार थोड़े ही खर्च एवं प्रयतन से यज्ञकर्ताओं द्वारा संसार की बड़ी सेवा बन पड़ती है। \n\nl\nवैयक्तिक उन्नति और सामाजिक प्रगति का सारा आधार सहकारिता, त्याग, परोपकार आदि प्रवृत्तियों पर निर्भर है। यदि माता अपने रक्त-मांस में से एक भाग नये शिशु का निर्माण करने के लिए न त्यागे, प्रसव की वेदना न सहे, अपना शरीर निचोड़कर उसे दूध न पिलाए, पालन-पोषण में कष्ट न उठाए और यह सब कुछ नितान्त निःस्वार्थ भाव से न करे, तो फिर मनुष्य का जीवन-धारण कर सकना भी संभव न हो। इसलिए कहा जाता है कि मनुष्य का जन्म यज्ञ भावना के द्वारा या उसके कारण ही संभव होता है। गीताकार ने इसी तथ्य को इस प्रकार कहा है कि प्रजापति ने यज्ञ को मनुष्य के साथ जुड़वा भाई की तरह पैदा किया और यह व्यवस्था की, कि एक दूसरे का अभिवर्धन करते हुए दोनों फलें-फूलें।\n\nअग्नि को पावक कहते हैं क्योंकि यह अशुद्धि को दूर करती है। लोहे के अयस्क को उच्च ताप देने पर लोहा पिघल कर निकलता है। यह क्रिया भी लोहे का यज्ञ है। \nपारंपरिक विधि में यज्ञ की इस विधि को प्रतीकों से समझाया जाता रहा है। कुछ लोग उस अग्नि क्रिया को गलती से यज्ञ मान लेते हैं।\n\nअग्नि में दूध के छींटे पडने से अग्नि बुझने लगती है। अग्नि और दूध के जल का यह प्रतीकात्मक प्रयोग सिर्फ यह ज्ञान देता है कि मनुष्य के अनियंत्रित विचार या अनुभव, संसार में अर्थहीन हैं और वह प्राकृतिक सिद्धांतों द्वारा नहीं फैल सकता। कोई भी अनुभव सर्व व्यापी नहीं होता। कोई व्यक्ति जो दुखी है वह अपने दुख के अनुभव को कैसे व्यक्त कर सकता है? और यदि वह अपनी बात कहता भी है या रोता बिलखता है, तो भी कोई दूसरा व्यक्ति उस दुख को नहीं समझ सकता।\n\nदूध को मथने से उसका जल और घी अलग अलग हो जाते हैं। अब उसी अग्नि में घी डाला जाता है, जिस से अग्नि उसे प्रकाश में परिवर्तित कर देती है।। अग्नि और घी का यह प्रतीकात्मक प्रयोग सिर्फ यह ज्ञान देता है कि जब ज्ञान को उसी अग्नि रूपी सत्य में डाल दिया जाता है तब इस कर्म का प्रभाव अलग हो जाता है और अग्नि उस ज्ञान को संसार में प्रकाशित हो अंधकार को दूर करती है।\n\nमुदिता मथइ, विचार मथानी। दम आधार, रज्जु सत्य सुबानी। \nतब मथ काढ़ि, लेइ नवनीता। बिमल बिराग सुभग सुपुनीता ॥ 116.8 उत्तरकाण्ड\n\nबिमल ज्ञान जल जब सो नहाई। तब रह राम भगति उर छायी ॥ 121.6 उत्तरकांड\n\nप्रसन्नता के साथ, सांसरिक विचारों को मथ कर उसे शुद्ध करने की क्रिया, इंद्रियों के संयम को खंबे की तरह खड़ा कर, सत्य और वाणी के रस्सी द्वारा की जाती है। दूध अर्थात संसार के विचार के इसी तरह मथने से घी निकाला जाता है, जिसमें मल अर्थात अशुद्धि नहीं होती और उसमें उत्सर्ग या वैराग्य होता है और वह सुंदर और पवित्र है। जो भी उस निर्मल या मल रहित, ज्ञान से स्नान करता है, उसके हृदय में श्री राम की भक्ति, अपने आप परिछायी की तरह आ जाती है।\n\nदूध, घी और अग्नि और प्रकाश, क्रमशः अनुभव और ज्ञान और विवेक और सत्य हैं और यज्ञ उनका एक सामंजस्य है।\n\nयदि यज्ञ भावना के साथ मनुष्य ने अपने को जोड़ा न होता, तो अपनी शारीरिक असमर्थता और दुर्बलता के कारण अन्य पशुओं की प्रतियोगिता में यह कब का अपना अस्तित्व खो बैठा होता। यह जितना भी अब तक बढ़ा है, उसमें उसकी यज्ञ भावना ही एक मात्र माध्यम है। आगे भी यदि प्रगति करनी हो, तो उसका आधार यही भावना होगी।\n\nप्रकृति का स्वभाव यज्ञ परंपरा के अनुरूप है। समुद्र बादलों को उदारतापूर्वक जल देता है, बादल एक स्थान से दूसरे स्थान तक उसे ढोकर ले जाने और बरसाने का श्रम वहन करते हैं। नदी, नाले प्रवाहित होकर भूमि को सींचते और प्राणियों की प्यास बुझाते हैं। वृक्ष एवं वनस्पतियाँ अपने अस्तित्व का लाभ दूसरों को ही देते हैं। पुष्प और फल दूसरे के लिए ही जीते हैं। सूर्य, चन्द्र, नक्षत्र, वायु आदि की क्रियाशीलता उनके अपने लाभ के लिए नहीं, वरन् दूसरों के लिए ही है। शरीर का प्रत्येक अवयव अपने निज के लिए नहीं, वरन् समस्त शरीर के लाभ के लिए ही अनवरत गति से कार्यरत रहता है। इस प्रकार जिधर भी दृष्टिपात किया जाए, यही प्रकट होता है कि इस संसार में जो कुछ स्थिर व्यवस्था है, वह यज्ञ वृत्ति पर ही अवलम्बित है। यदि इसे हटा दिया जाए, तो सारी सुन्दरता, कुरूपता में और सारी प्रगति, विनाश में परिणत हो जायेगी। ऋषियों ने कहा है- यज्ञ ही इस संसार चक्र का धुरा है। धुरा टूट जाने पर गाड़ी का आगे बढ़ सकना कठिन है।\n\nमन्त्रों में अनेक शक्ति के स्रोत दबे हैं। जिस प्रकार अमुक स्वर-विन्यास ये युक्त शब्दों की रचना करने से अनेक राग-रागनियाँ बजती हैं और उनका प्रभाव सुनने वालों पर विभिन्न प्रकार का होता है, उसी प्रकार मंत्रोच्चारण से भी एक विशिष्ट प्रकार की ध्वनि तरंगें निकलती हैं और उनका भारी प्रभाव विश्वव्यापी प्रकृति पर, सूक्ष्म जगत् पर तथा प्राणियों के स्थूल तथा सूक्ष्म शरीरों पर पड़ता है।\n\nयज्ञ के द्वारा जो शक्तिशाली तत्त्व वायुमण्डल में फैलाये जाते हैं, उनसे हवा में घूमते असंख्यों रोग कीटाणु सहज ही नष्ट होते हैं। डी.डी.टी., फिनायल आदि छिड़कने, बीमारियों से बचाव करने वाली दवाएँ या सुइयाँ लेने से भी कहीं अधिक कारगर उपाय यज्ञ करना है। साधारण रोगों एवं महामारियों से बचने का यज्ञ एक सामूहिक उपाय है। दवाओं में सीमित स्थान एवं सीमित व्यक्तियों को ही बीमारियों से बचाने की शक्ति है; पर यज्ञ की वायु तो सर्वत्र ही पहुँचती है और प्रयतन न करने वाले प्राणियों की भी सुरक्षा करती है। मनुष्य की ही नहीं, पशु-पक्षियों, कीटाणुओं एवं वृक्ष-वनस्पतियों के आरोग्य की भी यज्ञ से रक्षा होती है।\n\nयज्ञ की ऊष्मा मनुष्य के अंतःकरण पर देवत्व की छाप डालती है। जहाँ यज्ञ होते हैं, वह भूमि एवं प्रदेश सुसंस्कारों की छाप अपने अन्दर धारण कर लेता है और वहाँ जाने वालों पर दीर्घकाल तक प्रभाव डालता रहता है। प्राचीनकाल में तीर्थ वहीं बने हैं, जहाँ बड़े-बड़े यज्ञ हुए थे। जिन घरों में, जिन स्थानों में यज्ञ होते हैं, वह भी एक प्रकार का तीर्थ बन जाता है और वहाँ जिनका आगमन रहता है, उनकी मनोभूमि उच्च, सुविकसित एवं सुसंस्कृत बनती हैं। महिलाएँ, छोटे बालक एवं गर्भस्थ बालक विशेष रूप से यज्ञ शक्ति से अनुप्राणित होते हैं। उन्हें सुसंस्कारी बनाने के लिए यज्ञीय वातावरण की समीपता बड़ी उपयोगी सिद्ध होती है।\n\nकुबुद्धि, कुविचार, दुर्गुण एवं दुष्कर्मों से विकृत मनोभूमि में यज्ञ से भारी सुधार होता है। इसलिए यज्ञ को पापनाशक कहा गया है। यज्ञीय प्रभाव से सुसंस्कृत हुई विवेकपूर्ण मनोभूमि का प्रतिफल जीवन के प्रत्येक क्षण को स्वर्ग जैसे आनन्द से भर देता है, इसलिए यज्ञ को स्वर्ग देने वाला कहा गया है।\n\nयज्ञीय धर्म प्रक्रियाओं में भाग लेने से आत्मा पर चढ़े हुए मल-विक्षेप दूर होते हैं। फलस्वरूप तेजी से उसमें ईश्वरीय प्रकाश जगता है। यज्ञ से आत्मा में ब्राह्मण तत्त्व, ऋषि तत्त्व की वृद्धि दिनानु-दिन होती है और आत्मा को परमात्मा से मिलाने का परम लक्ष्य बहुत सरल हो जाता है। आत्मा और परमात्मा को जोड़ देने का, बाँध देने का कार्य यज्ञाग्नि द्वारा ऐसे ही होता है, जैसे लोहे के टूटे हुए टुकड़ों को बैल्डिंग की अग्नि जोड़ देती है। ब्राह्मणत्व यज्ञ के द्वारा प्राप्त होता है। इसलिए ब्राह्मणत्व प्राप्त करने के लिए एक तिहाई जीवन यज्ञ कर्म के लिए अर्पित करना पड़ता है। लोगों के अंतःकरण में अन्त्यज वृत्ति घटे-ब्राह्मण वृत्ति बढ़े, इसके लिए वातावरण में यज्ञीय प्रभाव की शक्ति भरना आवश्यक है।\n\nविधिवत् किये गये यज्ञ इतने प्रभावशाली होते हैं, जिसके द्वारा मानसिक दोषों-र्दुगुणों का निष्कासन एवं सद्भावों का अभिवर्धन नितान्त संभव है। काम, क्रोध, लोभ, मोह, मद, मत्सर, ईष्र्या, द्वेष, कायरता, कामुकता, आलस्य, आवेश, संशय आदि मानसिक उद्वेगों की चिकित्सा के लिए यज्ञ एक विश्वस्त पद्धति है। शरीर के असाध्य रोगों तक का निवारण उससे हो सकता है।\n\nअग्निहोत्र के भौतिक लाभ भी हैं। वायु को हम मल, मूत्र, श्वास तथा कल-कारखानों के धुआँ आदि से गन्दा करते हैं। गन्दी वायु रोगों का कारण बनती है। वायु को जितना गन्दा करें, उतना ही उसे शुद्ध भी करना चाहिए। यज्ञों से वायु शुद्ध होती है। इस प्रकार सार्वजनिक स्वास्थ्य की सुरक्षा का एक बड़ा प्रयोजन सिद्ध होता है।\n\nयज्ञ का धूम्र आकाश में-बादलों में जाकर खाद बनकर मिल जाता है। वर्षा के जल के साथ जब वह पृथ्वी पर आता है, तो उससे परिपुष्ट अन्न, घास तथा वनस्पतियाँ उत्पन्न होती हैं, जिनके सेवन से मनुष्य तथा पशु-पक्षी सभी परिपुष्ट होते हैं। यज्ञागि्न के माध्यम से शक्तिशाली बने मन्त्रोच्चार के ध्वनि कम्पन, सुदूर क्षेत्र में बिखरकर लोगों का मानसिक परिष्कार करते हैं, फलस्वरूप शरीरों की तरह मानसिक स्वास्थ्य भी बढ़ता है।\n\nअनेक प्रयोजनों के लिए-अनेक कामनाओं की पूर्ति के लिए, अनेक विधानों के साथ, अनेक विशिष्ट यज्ञ भी किये जा सकते हैं। दशरथ ने पुत्रेष्टि यज्ञ करके चार उत्कृष्ट सन्तानें प्राप्त की थीं, अग्निपुराण में तथा उपनिषदों में वर्णित पंचाग्नि विद्या में ये रहस्य बहुत विस्तारपूर्वक बताये गये हैं। विश्वामित्र आदि ऋषि प्राचीनकाल में असुरता निवारण के लिए बड़े-बड़े यज्ञ करते थे। राम-लक्ष्मण को ऐसे ही एक यज्ञ की रक्षा के लिए स्वयं जाना पड़ा था। लंका युद्ध के बाद राम ने दस अश्वमेध यज्ञ किये थे। महाभारत के पश्चात् कृष्ण ने भी पाण्डवों से एक महायज्ञ कराया था, उनका उद्देश्य युद्धजन्य विक्षोभ से क्षुब्ध वातावरण की असुरता का समाधान करना ही था। जब कभी आकाश के वातावरण में असुरता की मात्रा बढ़ जाए, तो उसका उपचार यज्ञ प्रयोजनों से बढ़कर और कुछ हो नहीं सकता। आज पिछले दो महायुद्धों के कारण जनसाधारण में स्वार्थपरता की मात्रा अधिक बढ़ जाने से वातावरण में वैसा ही विक्षोभ फिर उत्पन्न हो गया है। उसके समाधान के लिए यज्ञीय प्रक्रिया को पुनर्जीवित करना आज की स्थिति में और भी अधिक आवश्यक हो गया है।\n\nयज्ञ आयोजनों के पीछे जहाँ संसार की लौकिक सुख-समृद्धि को बढ़ाने की विज्ञान सम्मत परंपरा सन्निहित है-जहाँ देव शक्तियों के आवाहन-पूजन का मंगलमय समावेश है, वहाँ लोकशिक्षण की भी प्रचुर सामग्री भरी पड़ी है। जिस प्रकार 'बाल फ्रेम' में लगी हुई रंगीन लकड़ी की गोलियाँ दिखाकर छोटे विद्यार्थियों को गिनती सिखाई जाती है, उसी प्रकार यज्ञ का दृश्य दिखाकर लोगों को यह भी समझाया जाता है कि हमारे जीवन की प्रधान नीति 'यज्ञ' भाव से परिपूर्ण होनी चाहिए। हम यज्ञ आयोजनों में लगें-परमार्थ परायण बनें और जीवन को यज्ञ परंपरा में ढालें। हमारा जीवन यज्ञ के समान पवित्र, प्रखर और प्रकाशवान् हो। गंगा स्नान से जिस प्रकार पवित्रता, शान्ति, शीतलता, आदरता को हृदयंगम करने की प्रेरणा ली जाती है, उसी प्रकार यज्ञ से तेजस्विता, प्रखरता, परमार्थ-परायणता एवं उत्कृष्टता का प्रशिक्षण मिलता है। यज्ञ वह पवित्र प्रक्रिया है जिसके द्वारा अपावन एवं पावन के बीच सम्पर्क स्थापित किया जाता है। यज्ञ की प्रक्रिया को जीवन यज्ञ का एक रिहर्सल कहा जा सकता है। अपने घी, शक्कर, मेवा, औषधियाँ आदि बहुमूल्य वस्तुएँ जिस प्र्रकार हम परमार्थ प्रयोजनों में होम करते हैं, उसी तरह अपनी प्रतिभा, विद्या, बुद्धि, समृद्धि, सार्मथ्य आदि को भी विश्व मानव के चरणों में समर्पित करना चाहिए। इस नीति को अपनाने वाले व्यक्ति न केवल समाज का, बल्कि अपना भी सच्चा कल्याण करते हैं। संसार में जितने भी महापुरुष, देवमानव हुए हैं, उन सभी को यही नीति अपनानी पड़ी है। जो उदारता, त्याग, सेवा और परोपकार के लिए कदम नहीं बढ़ा सकता, उसे जीवन की सार्थकता का श्रेय और आनन्द भी नहीं मिल सकता।\n\nयज्ञीय प्रेरणाओं का महत्त्व समझाते हुए ऋग्वेद में यज्ञाग्नि को पुरोहित कहा गया है। उसकी शिक्षाओं पर चलकर लोक-परलोक दोनों सुधारे जा सकते हैं। वे शिक्षाएँ इस प्रकार हैं-\n\n\nअपनी थोड़ी-सी वस्तु को वायुरूप में बनाकर उन्हें समस्त जड़-चेतन प्राणियों को बिना किसी अपने-पराये, मित्र-शत्रु का भेद किये साँस द्वारा इस प्रकार गुप्तदान के रूप में खिला देना कि उन्हें पता भी न चले कि किस दानी ने हमें इतना पौष्टिक तत्त्व खिला दिया, सचमुच एक श्रेष्ठ ब्रह्मभोज का पुण्य प्राप्त करना है, कम खर्च में बहुत अधिक पुण्य प्राप्त करने का यज्ञ एक सर्वोत्तम उपाय है।\n\nयज्ञ सामूहिकता का प्रतीक है। अन्य उपासनाएँ या धर्म-प्रक्रियाएँ ऐसी हैं, जिन्हें कोई अकेला कर या करा सकता है; पर यज्ञ ऐसा कार्य है, जिसमें अधिक लोगों के सहयोग की आवश्यकता है। होली आदि पर्वों पर किये जाने वाले यज्ञ तो सदा सामूहिक ही होते हैं। यज्ञ आयोजनों से सामूहिकता, सहकारिता और एकता की भावनाएँ विकसित होती हैं।\n\nप्रत्येक शुभ कार्य, प्रत्येक पर्व-त्यौहार, संस्कार यज्ञ के साथ सम्पन्न होता है। यज्ञ भारतीय संस्कृति का पिता है। यज्ञ भारत की एक मान्य एवं प्राचीनतम वैदिक उपासना है। धार्मिक एकता एवं भावनात्मक एकता को लाने के लिए ऐसे आयोजनों की सर्वमान्य साधना का आश्रय लेना सब प्रकार दूरदर्शितापूर्ण है।\n\nगायत्री सद्बुद्धि की देवी और यज्ञ सत्कर्मों का पिता है। सद्भावनाओं एवं सत्प्रवृत्तियों के अभिवर्धन के लिए गायत्री माता और यज्ञ पिता का युग्म हर दृष्टि से सफल एवं समर्थ सिद्ध हो सकता है। गायत्री यज्ञों की विधि-व्यवस्था बहुत ही सरल, लोकप्रिय एवं आकर्षक भी है। जगत् के दुर्बुद्धिग्रस्त जनमानस का संशोधन करने के लिए सद्बुद्धि की देवी गायत्री महामन्त्र की शक्ति एवं सार्मथ्य अद्भुत भी है और अद्वितीय भी।\n\nनगर, ग्राम अथवा क्षेत्र की जनता को धर्म प्रयोजनों के लिए एकत्रित करने के लिए जगह-जगह पर गायत्री यज्ञों के आयोजन करने चाहिए। गलत ढंग से करने पर वे महँगे भी होते हैं और शक्ति की बरबादी भी बहुत करते हैं। यदि उन्हें विवेक-बुद्धि से किया जाए, तो कम खर्च में अधिक आकर्षक भी बन सकते हैं और उपयोगी भी बहुत हो सकते हैं।\n\nअपने सभी कर्मकाण्डों, धर्मानुष्ठानों, संस्कारों, पर्वों में यज्ञ आयोजन मुख्य है। उसका विधि-विधान जान लेने एवं उनका प्रयोजन समझ लेने से उन सभी धर्म आयोजनों की अधिकांश आवश्यकता पूरी हो जाती है।\n\nलोकमंगल के लिए, जन-जागरण के लिए, वातावरण के परिशोधन के लिए स्वतंत्र रूप से भी यज्ञ आयोजन सम्पन्न किये जाते हैं। संस्कारों और पर्व-आयोजनों में भी उसी की प्रधानता है।\n\nप्रत्येक भारतीय धर्मानुयायी को यज्ञ प्रक्रिया से परिचित होना ही चाहिए।\nभगवद्गीता के अनुसार यज्ञ'\nभगवद्गीता के अनुसार परमात्मा के निमित्त किया कोई भी कार्य यज्ञ कहा जाता है। परमात्मा के निमित्त किये कार्य से संस्कार पैदा नहीं होते न कर्म बंधन होता है। भगवदगीता के चौथे अध्याय में भगवान श्री कृष्ण द्वारा अर्जुन को उपदेश देते हुए विस्तार पूर्वक विभिन्न प्रकार के यज्ञों को बताया गया है।\nश्री भगवन कहते हैं, अर्पण ही ब्रह्म है, हवि ब्रह्म है, अग्नि ब्रह्म है, आहुति ब्रह्म है, कर्म रूपी समाधि भी ब्रह्म है और जिसे प्राप्त किया जाना है वह भी ब्रह्म ही है। यज्ञ परब्रह्म स्वरूप माना गया है। इस सृष्टि से हमें जो भी प्राप्त है, जिसे अर्पण किया जा रहा है, जिसके द्वारा हो रहा है, वह सब ब्रह्म स्वरूप है अर्थात सृष्टि का कण कण, प्रत्येक क्रिया में जो ब्रह्म भाव रखता है वह ब्रह्म को ही पाता है अर्थात ब्रह्म स्वरूप हो जाता है।\nकर्म योगी देव यज्ञ का अनुष्ठान करते हैं तथा अन्य ज्ञान योगी ब्रह्म अग्नि में यज्ञ द्वारा यज्ञ का हवन करते हैं। देव पूजन उसे कहते हैं जिसमें योग द्वारा अधिदैव अर्थात जीवात्मा को जानने का प्रयास किया जाता है। कई योगी ब्रह्म अग्नि में आत्मा को आत्मा में हवन करते हैं अर्थात अधियज्ञ (परमात्मा) का पूजन करते हैं।\nकई योगी इन्द्रियों के विषयों को रोककर अर्थात इन्द्रियों को संयमित कर हवन करते हैं, अन्य योगी शब्दादि विषयों को इन्द्रिय रूप अग्नि में हवन करते है अर्थात मन से इन्द्रिय विषयों को रोकते हैं\nअन्य कई योगी सभी इन्द्रियों की क्रियाओं एवं प्राण क्रियाओं को एक करते हैं अर्थात इन्द्रियों और प्राण को वश में करते हैं, उन्हें निष्क्रिय करते हैं। \nइन सभी वृत्तियों को करने से ज्ञान प्रकट होता है ज्ञान के द्वारा आत्म संयम योगाग्नि प्रज्वलित कर सम्पूर्ण विषयों की आहुति देते हुए आत्म यज्ञ करते हैं।\nइस प्रकार भिन्न भिन्न योगी द्रव्य यज्ञ तप यज्ञ तथा दूसरे योग यज्ञ करने वाले है और कई तीक्ष्णव्रती होकर योग करते हैं यह स्वाध्याय यज्ञ करने वाले पुरुष शब्द में शब्द का हवन करते है। इस प्रकार यह सभी कुशल और यत्नशील योगाभ्यासी पुरुष जीव बुद्धि का आत्म स्वरूप में हवन करते हैं।\nद्रव्य यज्ञ- इस सृष्टि से जो कुछ भी हमें प्राप्त है उसे ईश्वर को अर्पित कर ग्रहण करना।\nतप यज्ञ- जप कहाँ से हो रहा है इसे देखना तप यज्ञ है। स्वर एवं हठ योग क्रियाओं को भी तप यज्ञ जाना जाता है। \nयोग यज्ञ- प्रत्येक कर्म को ईश्वर के लिया कर्म समझ निपुणता से करना योग यज्ञ है। \nतीक्ष्ण वृती- यम नियम संयम आदि कठोर शारीरिक और मानसिक क्रियाओं द्वारा मन को निग्रह करने का प्रयास. शम, दम, उपरति, तितीक्षा, समाधान, श्रद्धा।\nमन को संसार से रोकना शम है।\nबाह्य इन्द्रियों को रोकना दम है।\nनिवृत्त की गयी इन्द्रियों भटकने न देना उपरति है।\nसर्दी-गर्मी, सुख-दुःख, हानि-लाभ, मान अपमान को शरीर धर्म मानकरसरलता से सह लेना तितीक्षा है।\nरोके हुए मन को आत्म चिन्तन में लगाना समाधान है।\nकई योगी अपान वायु में प्राण वायु का हवन करते हैं जैसे अनुलोम विलोम से सम्बंधित श्वास क्रिया तथा कई प्राण वायु में अपान वायु का हवन करते हैं जैसे गुदा संकुचन अथवा सिद्धासन। कई दोनों प्रकार की वायु, प्राण और अपान को रोककर प्राणों को प्राण में हवन करते हैं जैसे रेचक और कुम्भक प्राणायाम।\nकई सब प्रकार के आहार को जीतकर अर्थात नियमित आहार करने वाले प्राण वायु में प्राण वायु का हवन करते हैं अर्थात प्राण को पुष्ट करते हैं। इस प्रकार यज्ञों द्वारा काम क्रोध एवं अज्ञान रूपी पाप का नाश करने वाले सभी; यज्ञ को जानने वाले हैं अर्थात ज्ञान से परमात्मा को जान लेते हैं।\nयज्ञ से बचे हुए अमृत का अनुभव करने वाले पर ब्रह्म परमात्मा को प्राप्त होते हैं अर्थात यज्ञ क्रिया के परिणाम स्वरूप जो बचता है वह ज्ञान ब्रह्म स्वरूप है। इस ज्ञान रूपी अमृत को पीकर वह योगी तृप्त और आत्म स्थित हो जाते हैं परन्तु जो मनुष्य यज्ञाचरण नहीं करते उनको न इस लोक में कुछ हाथ लगता है न परलोक में।\nइस प्रकार बहुत प्रकार की यज्ञ विधियां वेद में बताई गयी हैं। यह यज्ञ विधियां कर्म से ही उत्पन्न होती हैं। इस बात को जानकर कर्म की बाधा से जीव मुक्त हो जाता है।\nद्रव्यमय यज्ञ की अपेक्षा ज्ञान यज्ञ अत्यन्त श्रेष्ठ है। द्रव्यमय यज्ञ सकाम यज्ञ हैं और अधिक से अधिक स्वर्ग को देने वाले हैं परन्तु ज्ञान यज्ञ द्वारा योगी कर्म बन्धन से छुटकारा पा जाता है और परम गति को प्राप्त होता है। सभी कर्म ज्ञान में समाप्त हो जाते हैं। ज्ञान से ही आत्म तृप्ति होती है और कोई कर्म अवशेष नहीं रहता।\nप्रज्ज्वलित अग्नि सभी काष्ठ को भस्म कर देती है उसी प्रकार ज्ञानाग्नि सभी कर्म फलों को; उनकी आसक्ति को भस्म कर देती है।\nइस संसार में ज्ञान के समान पवित्र करने वाला वास्तव में कुछ भी नहीं है क्योंकि जल, अग्नि आदि से यदि किसी मनुष्य अथवा वस्तु को पवित्र किया जाय तो वह शुद्धता और पवित्रता थोड़े समय के लिए ही होती है, जबकि ज्ञान से जो मनुष्य पवित्र हो जाय वह पवित्रता सदैव के लिए हो जाती है। ज्ञान ही अमृत है और इस ज्ञान को लम्बे समय तक योगाभ्यासी पुरुष अपने आप अपनी आत्मा में प्राप्त करता है क्योंकि आत्मा ही अक्षय ज्ञान का श्रोत है।\nजिसने अपनी इन्द्रियों का वश में कर लिया है तथा निरन्तर उन्हें वशमें रखता है, जो निरन्तर आत्म ज्ञान में तथा उसके उपायों में श्रद्धा रखता है जैसे गुरू, शास्त्र, संत आदि में। ऐसा मनुष्य उस अक्षय ज्ञान को प्राप्त होता है तथा ज्ञान को प्राप्त होते ही परम शान्ति को प्राप्त होता है। ज्ञान प्राप्त होने के बाद उसका मन नहीं भटकता, इन्द्रियों के विषय उसे आकर्षित नहीं करते, लोभ मोह से वह दूर हो जाता है तथा निरन्तर ज्ञान की पूर्णता में रमता हुआ आनन्द को प्राप्त होता है।\n", "id": "10725", "title": "यज्ञ"}
{"url": "https://hi.wikipedia.org/wiki?curid=10726", "text": "कर्म\n\nसाधारण बोलचाल की भाषा में कर्म का अर्थ होता है 'क्रिया'। व्याकरण में क्रिया से निष्पाद्यमान फल के आश्रय को कर्म कहते हैं। \"राम घर जाता है' इस उदाहरण में \"घर\" गमन क्रिया के फल का आश्रय होने के नाते \"जाना क्रिया' का कर्म है।\n\nदर्शन में कर्म एक विशेष अर्थ में प्रयुक्त होता है। जो कुछ मनुष्य करता है उससे कोई फल उत्पन्न होता है। यह फल शुभ, अशुभ अथवा दोनों से भिन्न होता है। फल का यह रूप क्रिया के द्वारा स्थिर होता है। दान शुभ कर्म है पर हिंसा अशुभ कर्म है। यहाँ कर्म शब्द क्रिया और फल दोनों के लिए प्रयुक्त हुआ है। यह बात इस भावना पर आधारित है कि क्रिया सर्वदा फल के साथ संलग्न होती है। क्रिया से फल अवश्य उत्पन्न होता है। यहाँ ध्यान रखना चाहिए कि शरीर की स्वाभाविक क्रियाओं का इसमें समावेश नहीं है। आँख की पलकों का उठना, गिरना भी क्रिया है, परंतु इससे फल नहीं उत्पन्न होता। दर्शन की सीमा में इस प्रकार की क्रिया का कोई महत्व इसलिए नहीं है कि वह क्रिया मन:प्रेरित नहीं होती। उक्त सामान्य नियम मन:प्रेरित क्रियाओं में ही लागू होता है। जान बूझकर किसी को दान देना अथवा किसी का वध करना ही सार्थक है। परंतु अनजाने में किसी का उपकार देना अथवा किसी को हानि पहुँचाना क्या कर्म की उक्तपरिधि में नहीं आता? कानून में कहा जाता है कि नियम का अज्ञान मनुष्य को क्रिया के फल से नहीं बचा सकता। गीता भी कहती है कि कर्म के शुभ अशुभ फल को अवश्य भोगना पड़ता है, उससे छुटकारा नहीं मिलता। इस स्थिति में जाने-अनजाने में की गई क्रियाओं का शुभ-अशुभ फल होता ही है। अनजाने में की गई क्रियाओं के बारे में केवल इतना ही कहा जाता है कि अज्ञान कर्ता का दोष है और उस दोष के लिए कर्ता ही उत्तरदायी है। कर्ता को क्रिया में प्रवृत्त होने के पहले क्रिया से संबंधित सभी बातों का पता लगा लेना चाहिए। स्वाभाविक क्रियाओं से अज्ञान में की कई क्रियाओं का भेद केवल इस बात में है कि स्वाभाविक क्रियाएँ बिना मन की सहायता के अपने आप होती हैं पर अज्ञानप्रेरित क्रियाएँ अपने आप नहीं होतीं-उनमें मन का हाथ होता है। न चाहते हुए भी आँख की पलकें गिरेंगी, पर न चाहते हुए अज्ञान में कोई क्रिया नहीं की जा सकती है। क्रिया का परिणाम क्रिया के उद्देश्य से भिन्न हो, फिर भी यह आवश्यक नहीं कि क्रिया की जाए। अत: कर्म की परिधि में वे क्रियाएँ और फल आते हैं जो स्वाभाविक क्रियाओं से भिन्न हैं।\n\nक्रिया और फल का संबंध कार्य-कारण-भाव के अटूट नियम पर आधारित है। यदि कारण विद्यमान है तो कार्य अवश्य होगा। यह प्राकृतिक नियम आचरण के क्षेत्र में भी सत्य है। अत: कहा जाता है कि क्रिया का कर्ता फल का अवश्य भोक्ता होता है। बौद्धों ने कर्ता को क्षणिक माना है परंतु इस नियम को चरितार्थ करने के लिए वे क्षणसंतान में एक प्रकार की एकरूपता मानते हुए कहते हैं कि एक व्यक्ति की संतान दूसरे व्यक्ति की संतान से भिन्न है। क्षणभेद होने से भी व्यक्तित्व में भेद नहीं होता; अत: व्यक्ति पूर्वनिष्पादित क्रिया का उत्तर काल में भोग करता ही है। यिद हम यह न मानें तो कहना पड़ेगा कि किसी दूसरे के द्वारा की गई क्रिया का फल का कोई दूसरा भोगता है जो तर्क विरुद्ध है। यदि इस नियम पर पूर्ण आस्था हो तो तर्क हमें इसके एक अन्य निष्कर्ष को भी स्वीकार करने के लिए बाध्य करता है। यदि सभी क्रियाओं का फल भोगना पड़ता है तो उन क्रियाओं का क्या होगा जिनका फल भोगने के पहले ही कर्ता मर जाता है? या तो हमें कर्म के सिद्धांत को छोड़ना होगा या फिर, मानना होगा कि कर्ता नहीं मरता, वह केवल शरीर को बदल देता है। भारतीय विचारकों ने एक स्वर से दूसरा पक्ष ही स्वीकार किया है। वे कहते हैं कि मरना शरीर का स्वाभाविक कर्म है, परंतु भोग के लिए यह आवश्यक नहीं है कि वही शरीर भोगे जिसने क्रिया की है। भोक्ता अलग है और वह कर्मफल का भोग करने के लिए दूसरा शरीर धारण करता है। इसी को पुनर्जन्मवाद कहते हैं। मृत्यु शरीर की आनुषंगिक स्वाभाविक क्रिया है जिसका कर्म पर कोई प्रभाव नहीं होता। अत: कर्म के सिद्धांत को पुनर्जन्म से अलग करके नहीं रखा जा सकता।\n\nइतना ही नहीं, जब क्रिया का संबंध फलभोग के साथ माना जाता है तब यह भी मानना पड़ेगा कि भोग-जो शुभ अशुभ कर्मों के अनुसार सुखमय या दु:खमय होता है-अवश्यंभावी है। उससे बचा नहीं जा सकता, न तो उसको बदला जा सकता है। फल के क्षय का एकमात्र उपाय है उसको भोग लेना। इस जन्म में प्राणी जैसा है उसके पूर्व जन्मों की क्रियाओं का फल मात्र है। फल एक शक्ति है जो जीवन की स्थिति को नियंत्रित करती है। इस शक्ति का पुंज भी कर्म कहा जाता है और कुछ लोग इसे भाग्य या नियति भी कहते हैं। नियतिवाद में माना गया है कि प्राणी नियति से नियंत्रित अत: परवश है। वह स्वयं कुछ नहीं करता। परंतु पूर्वजन्मों की क्रिया का फल भोगने के अलावा वह इस जन्म में स्वतंत्र कर्ता भी है, अत: पूर्व कर्मों को भोगने के साथ ही वह भविष्य के लिए कर्म करता है। इसी में उसका स्वातंत््रय है। आचार के लिए स्वतंत्रता परमावश्यक है और प्राय: सभी भारतीय दार्शनिक इसे मानते हैं। क्रिया, क्रियाफल तथा क्रियाफल का समूह, जिसे अदृष्ट भी कहते हैं, भारतीय दर्शन में कर्म शब्द से अभिहित होता है।\n\nपहले कहा गया है कि मन:प्रेरणा कर्म का आवश्यक उपकरण है। मन:-प्रेरणा के शुभ या अशुभ होने से ही कर्म शुभ या अशुभ हाता है। डाक्टर रोगी की भलाई के लिए उसकी चीरफाड़ करता है। यदि इस चीरफाड़ से रोगी को कष्ट होता है तो डाक्टर उसका उत्तरदायी नहीं है। डाक्टर शुभ कर्म कर रहा है। अत: दु:ख, जो अशुभ मन:प्ररेणा से की गई क्रिया का फल है, तभी दूर हो सकता है जब मन को अशुभ प्रभावों से बचाया जाए। सर्वदा शुभ कर्म करना सर्वदा शुभ सोचने से ही हो सकता है। कष्ट के बचने का यही एक उपाय है। परंतु शुभ कर्म करनेवाले व्यक्ति को फलभोग के लिए जन्म लेना ही होगा, चाहे स्वर्ग में, चाहे पृथ्वी पर। जन्म लेना अपने आपमें महान्‌ कष्ट है क्योंकि जन्म का संबंध मृत्यु से है। मृत्यु का कष्ट दु:सह कष्ट माना गया है। अत: यदि इस कष्ट से भी छुटकारा पाना है तो जन्म की परंपरा को भी समाप्त करना होगा। इसके लिए शुभ कर्मों का भी परित्याग आवश्यक है क्योंकि बिना उसके जन्म से मुक्ति नहीं है। अत: शुभाशुभ परित्यागी ही वास्तविक दु:खमुक्त हो सकता है।\n\nक्या शुभाशुभ परित्याग संभव है? शरीर रहते यह संभव नहीं मालूम होता। पर एक उपाय है। मन के शोधन से यह सिद्ध हो सकता है। यदि मन में किसी फल की आकांक्षा के बिना, पलक उठने गिरने की तरह, सारी क्रियाएँ स्वाभाविक रूप से की जाएँ तो उनसे शुभ अशुभ फल उत्पन्न नहीं होंगे और जन्म मृत्यु से भी छुटकारा मिल जाएगा। निष्काम कर्म का यही आदर्श है। इसके विपरीत सारे कर्म-जो शुभ अशुभ होते हैं-सकाम कर्म हैं और वे बंधन के कारण हैं।\n\nकर्म के इस सिद्धांत के साथ स्वर्ग-नरक की कल्पनाएँ भी जुड़ी हैं। शुभ कर्मों के परिणामस्वरूप सकल सुखों से पूर्ण स्वर्ग की प्राप्ति होती है। इसके विपरीत नरक की प्राप्ति होती है। स्वर्ग नरक में भी शुभ अशुभ कर्म की मात्रा के अनुसार अनेक स्तर माने गए हैं, जैसे पृथ्वी पर अनेक स्तर हैं। कर्म के सिद्धांत को मानने पर स्वर्ग नरक की कल्पना को भी मानना आवश्यक हो जा\nजिन्हें हम शुभ कर्म कहते हैं वे पुण्य तथ अशुर्भ कर्म पाप कहलाते हैं। पुण्य और पाप मुख्यत: क्रिया के फल का बोध कराते हैं। ये कर्म तीन प्रकार के हाते हैं। नित्यकर्म वे हैं जो न करने पर पाप उत्पन्न करते हैं, किंतु करने पर कुछ भी नहीं उत्पन्न करते। नैमित्तिक कर्म करने से पुण्य तथा न करने से पाप होता है। काम्य कर्म कामना से किए जाते हैं अत: उनके करने से फल की सिद्धि होती है। न करने से कुछ भी नहीं होता। चूँकि तीनों कर्मों में यह उद्देश्य छिपा है कि पुण्य अर्जित किया जाए, पाप से दूर रहा जाए, अत: ये सभी कर्म मन:प्रेरित हैं। जन्म से छुटकारा पाने के लिए नित्य, नैमित्तिक और काम्य कर्मों का परित्याग अत्यंत आवश्यक माना गया है।\n\nजैन दर्शन में कर्म के मुख्य आठ भेद बताए गए है -\n\n", "id": "10726", "title": "कर्म"}
{"url": "https://hi.wikipedia.org/wiki?curid=10727", "text": "योगी\n\nयोग को जानने वाला या योग का अभ्यास करने वाला योगी कहलाता है।\n\n", "id": "10727", "title": "योगी"}
{"url": "https://hi.wikipedia.org/wiki?curid=10728", "text": "मुनि\n\nराग-द्वेष-रहित संतों, साधुओं और ऋषियों को मुनि कहा गया है। मुनियों को यति, तपस्वी, भिक्षु और श्रमण भी कहा जाता है। भगवद्गीता में कहा है कि जिनका चित्त दु:ख से उद्विग्न नहीं होता, जो सुख की इच्छा नहीं करते और जो राग, भय और क्रोध से रहित हैं, ऐसे निश्चल बुद्धिवाले मुनि कहे जाते हैं। वैदिक ऋषि जंगल के कंदमूल खाकर जीवन निर्वाह करते थे। \n\nजैन ग्रंथों में उन निग्रंथ महर्षियों को मुनि कहा गया है जिनकी आत्मा संयम में स्थिर है, सांसारिक वासनाओं से जो रहित हैं और जीवों की जो रक्षा करते हैं। जैन मुनि 28 मूल गणों का पालन करते हैं। वे अहिंसा, सत्य, अचौर्य, ब्रह्मचर्य और अपरिग्रह इन पाँच व्रतों तथा ईर्या (गमन में सावधानी), भाषा, एषणा (भोजन शुद्धि), आदाननिक्षेप (धार्मिक उपकरण उठाने रखने में सावधानी) और प्रतिष्ठापना (मल मूत्र के त्याग में सावधानी), इन पाँच समितियों का पालन करते हैं। वे पाँच इंद्रियों का निग्रह करते हैं, तथा सामायिक, चतुविंशतिस्तव, वंदन, प्रतिक्रमण, प्रत्याख्यान (त्याग) और कायोत्सर्ग (देह में ममत्व का त्याग) इन छह आवश्यकों को पालते हैं। वे केशलोंच करते हैं, नग्न रहते हैं, स्नान और दातौन नहीं करते, पृथ्वी पर सोते हैं, त्रिशुद्ध आहार ग्रहण करते हैं और दिन में केवल एक बार भोजन करते हैं। ये सब मिलाकर 28 मूल गुण होते हैं।\n\n\n", "id": "10728", "title": "मुनि"}
{"url": "https://hi.wikipedia.org/wiki?curid=10730", "text": "गणेश\n\nगणेश शिवजी और पार्वती के पुत्र हैं। उनका वाहन मूषक है। गणों के स्वामी होने के कारण उनका एक नाम गणपति भी है। ज्योतिष में इनको केतु का देवता माना जाता है और जो भी संसार के साधन हैं, उनके स्वामी श्री गणेशजी हैं। हाथी जैसा सिर होने के कारण उन्हें गजानन भी कहते हैं। गणेश जी का नाम हिन्दू शास्त्रो के अनुसार किसी भी कार्य के लिये पहले पूज्य है। इसलिए इन्हें \"आदिपूज्य\" भी कहते है। गणेश कि उपसना करने वाला सम्प्रदाय गाणपतेय कहलाते है।\n\nगणपति आदिदेव हैं जिन्होंने हर युग में अलग अवतार लिया। उनकी शारीरिक संरचना में भी विशिष्ट व गहरा अर्थ निहित है। शिवमानस पूजा में श्री गणेश को प्रणव (ॐ) कहा गया है। इस एकाक्षर ब्रह्म में ऊपर वाला भाग गणेश का मस्तक, नीचे का भाग उदर, चंद्रबिंदु लड्डू और मात्रा सूँड है।\n\nचारों दिशाओं में सर्वव्यापकता की प्रतीक उनकी चार भुजाएँ हैं। वे \"लंबोदर\" हैं क्योंकि समस्त चराचर सृष्टि उनके उदर में विचरती है। बड़े कान अधिक ग्राह्यशक्ति व छोटी-पैनी आँखें सूक्ष्म-तीक्ष्ण दृष्टि की सूचक हैं। उनकी लंबी नाक (सूंड) महाबुद्धित्व का प्रतीक है।\n\nप्राचीन समय में सुमेरू पर्वत पर सौभरि ऋषि का अत्यंत मनोरम आश्रम था। उनकी अत्यंत रूपवती और पतिव्रता पत्नी का नाम मनोमयी था। एक दिन ऋषि लकड़ी लेने के लिए वन में गए और मनोमयी गृह-कार्य में लग गई। उसी समय एक दुष्ट कौंच नामक गंधर्व वहाँ आया और उसने अनुपम लावण्यवती मनोमयी को देखा तो व्याकुल हो गया।\n\nकौंच ने ऋषि-पत्नी का हाथ पकड़ लिया। रोती और काँपती हुई ऋषि पत्नी उससे दया की भीख माँगने लगी। उसी समय सौभरि ऋषि आ गए। उन्होंने गंधर्व को श्राप देते हुए कहा 'तूने चोर की तरह मेरी सहधर्मिणी का हाथ पकड़ा है, इस कारण तू मूषक होकर धरती के नीचे और चोरी करके अपना पेट भरेगा।\n\nकाँपते हुए गंधर्व ने मुनि से प्रार्थना की-'दयालु मुनि, अविवेक के कारण मैंने आपकी पत्नी के हाथ का स्पर्श किया था। मुझे क्षमा कर दें। ऋषि ने कहा मेरा श्राप व्यर्थ नहीं होगा, तथापि द्वापर में महर्षि पराशर के यहाँ गणपति देव गजमुख पुत्र रूप में प्रकट होंगे (हर युग में गणेशजी ने अलग-अलग अवतार लिए) तब तू उनका वाहन बन जाएगा, जिससे देवगण भी तुम्हारा सम्मान करने लगेंगे।\n\nगणेश को जन्म न देते हुए माता पार्वती ने उनके शरीर की रचना की। उस समय उनका मुख सामान्य था। माता पार्वती के स्नानागार मे गणेश की रचना के बाद माता ने उनको घर की पहरेदारी करने का आदेश दिया। माता ने कहा कि जब तक वह स्नान कर रही हैं तब तक के लिये गणेश किसी को भी घर में प्रवेश न करने दे। तभी द्वार पर भगवान शंकर आए और बोले \"पुत्र यह मेरा घर है मुझे प्रवेश करने दो।\" गणेश के रोकने पर प्रभु ने गणेश का सर धड़ से अलग कर दिया। \nगणेश को भूमि में निर्जीव पड़ा देख माता पार्वती व्याकुल हो उठीं। तब शिव को उनकी त्रुटि का बोध हुआ और उन्होंने गणेश के धड़ पर गज का सर लगा दिया।\nउनको प्रथम पूज्य का वरदान मिला इसीलिए सर्वप्रथम गणेश की पूजा होती है।\n\nगणेशजी के अनेक नाम हैं लेकिन ये 12 नाम प्रमुख हैं-\nसुमुख, एकदंत, कपिल, गजकर्णक, लंबोदर, विकट, विघ्न-नाश,विनायक, धूम्रकेतु, गणाध्यक्ष, भालचंद्र, गजानन। \nउप्रोक्त द्वादश नाम नारद पुरान मे पहली बार गणेश के द्वादश नामवलि मे आया है| विद्यारम्भ तथ विवाह के पूजन के प्रथम मे इन नामो से गणपति के अराधना का विधान है|\n\n\n\nज्योतिष्शास्त्र के अनुसार गणेशजी को केतु के रूप मे जाना जाता है, केतु एक छाया ग्रह है, जो राहु नामक छाया ग्रह से हमेशा विरोध मे रहता है, बिना विरोध के ज्ञान नही आता है और बिना ज्ञान के मुक्ति नही है, गणेशजी को मानने वालों का मुख्य प्रयोजन उनको सर्वत्र देखना है, गणेश अगर साधन है तो संसार के प्रत्येक कण मे वह विद्यमान है। उदाहरण के लिये तो जो साधन है वही गणेश है, जीवन को चलाने के लिये अनाज की आवश्यकता होती है, जीवन को चलाने का साधन अनाज है, तो अनाज गणेश है, अनाज को पैदा करने के लिये किसान की आवश्यकता होती है, तो किसान गणेश है, किसान को अनाज बोने और निकालने के लिये बैलों की आवश्यक्ता होती है तो बैल भी गणेश है, अनाज बोने के लिये खेत की आवश्यक्ता होती है, तो खेत गणेश है, अनाज को रखने के लिये भण्डारण स्थान की आवश्यक्ता होती है तो भण्डारण का स्थान भी गणेश है, अनाज के घर मे आने के बाद उसे पीस कर चक्की की आवश्यक्ता होती है तो चक्की भी गणेश है, चक्की से निकालकर रोटी बनाने के लिये तवे, चीमटे और रोटी बनाने वाले की आवश्यक्ता होती है, तो यह सभी गणेश है, खाने के लिये हाथों की आवश्यक्ता होती है, तो हाथ भी गणेश है, मुँह मे खाने के लिये दाँतों की आवश्यक्ता होती है, तो दाँत भी गणेश है, कहने के लिये जो भी साधन जीवन मे प्रयोग किये जाते वे सभी गणेश है, अकेले शंकर पार्वते के पुत्र और देवता ही नही।\n\n\n", "id": "10730", "title": "गणेश"}
{"url": "https://hi.wikipedia.org/wiki?curid=10732", "text": "रुद्र\n\nवैदिक धर्म के देवतगण अनेक हैं, उनमें एक रुद्रदेवता भी हैं। ऋग्वेद में रुद्र की स्तुति 'बलिष्टों में बलिष्ट' कहकर की गयी है। यजुर्वेद का श्रीरुद्रम् मंत्र, रुद्र देवता को समर्पित है। यह मंत्र शैव सम्प्रदाय में बहुत महत्वपूर्ण है। अनेक गुणों में शिव और रुद्र में समानता है।\n\nवेदों में रुद्र नाम परमात्मा, जीवात्मा, तथा शूरवीर के लिए प्रयुक्त हुआ है। यजुर्वेद के रुद्राध्याय में रुद्र के अनंत रूप वर्णन किए हैं। इस वर्णन से पता चलता है कि यह संपूर्ण विश्व इन रुद्रों से भरा हुआ है।\n\nयास्काचार्य ने इस रुद्र देवता का परिचय इस प्रकार दिया है - \n\nशब्द करना, यह रुद्र का लक्षण है। रुद्रों की संख्या के विषय में निरुक्त में कहा है-\n\nइसी तरह रुद्र के एकत्व के विषय में और भी कहा है - रुद्रमेंकत्वमाहु: शाश्वैतं वै पुराणम्। (अथर्वशिर उप. ५) अर्थात् 'रुद्र एक है और वह शाश्वत और प्राचीन है।'\n\n'जो रुद्र अग्नि में, जलों में औषधिवनस्पतियों में प्रविष्ट होकर रहा है, जो रुद्र इन सब भुवनों को बनाता है, उस अद्वितीय तेजस्वी रुद्र के लिए मेरा प्रणाम है।' (अथर्वशिर उप. ६)\n\nजगत् का पिता रुद्र - संपूर्ण जगत् का पिता रुद्र है, इस विषय में ऋग्वेद का मंत्र देखिए-\n\nयहाँ रुद्र को 'भुवनस्य पिता' त्रिभुवनों का पिता अर्थात् उत्पन्नकर्ता और रक्षक कहा है। रुद्र ही सबसे अधिक बलवान् है, इसलिए वही अपने विशेष सामर्थ्य से इन संपूर्ण विश्व का संरक्षण करता है। वह परमेश्वर का गुहानिवासी रुद्र के रूप में वर्णन भी वेद में है-\n\n\n\n\n'रुद्र' पद के ये अर्थ स्पष्ट रूप से बता रहे हैं कि यह रुद्र सर्वव्यापक परमात्मा ही है। यही भाव इस वेदमंत्र में है-'अंतरिच्छन्ति तं जने रुद्रं परो मनीषया। (ऋ.८.७२.३)\n\n'ज्ञानी जन (तं रुद्रं) उस रुद्र को (जने पर: अन्त:) मनुष्य के अत्यंत बीच के अंत:करण में (मनीषया) बुद्धि के द्वारा जानने की (इच्छन्ति) इच्छा करते हैं।' ज्ञानी लोग उस रुद्र को मनुष्य के अंत:करण में ढूँढते हैं। अर्थात् यह रुद्र सबसे अंत:करण में विराजमान परमात्मा ही है। यही वर्णन अन्य वेदमंत्रों में है-\n\nअनेक रुद्रों में व्यापक एक रुद्र - इस विषय का प्रतिपादन करने वाले ये मंत्र हैं-\n\n\n\n\nअर्थात्\n\nइससे स्पष्ट हो जाता है कि अनेक छोटे रुद्र अनेक जीवात्मा हैं और उन सब में व्यापनेवाला महान् रुद्र सर्वव्यापक परमात्मा ही है। इस विषय में यजुर्वेद का मंत्र (वा. यजु. १६.५४) भी दृष्टव्य है।\n\nरसायनाचार्य का मत - रुद्र पद के ये अर्थ अपने भाष्य में उन्होंने किए हैं-\n\nश्री उवटाचार्य का मत -\n\nश्री महीधराचार्य का मत -\n\nस्वामी दयानंद सरस्वती का मत -\n", "id": "10732", "title": "रुद्र"}
{"url": "https://hi.wikipedia.org/wiki?curid=10736", "text": "अन्तरिक्ष\n\nअन्तरिक्ष (स्पेस) असीम, तीन-आयामी विस्तार है जिसमें वस्तुएं और घटनाएं होती है और उनकी सापेक्ष स्थिति और दिशा होती है। भौतिक अन्तरिक्ष अक्सर तीन रैखिक आयाम की तरह समझा जाता है, हालांकि आधुनिक भौतिकविद आमतौर पर इसे, समय के साथ, असीम चार-आयामी सातत्यक जिसे स्पेस टाइम कहते है, का एक भाग समझते हैं। गणित में 'अन्तरिक्ष' को विभिन्न आधारभूत संरचनाओं और आयामों की विभिन्न संख्या के साथ समझा जाता है। भौतिक ब्रह्मांड को समझने के लिए अन्तरिक्ष की अवधारणा को बहुत महत्त्वपूर्ण माना जाता है हालांकि दार्शनिकों के मध्य इस तथ्य को लेकर असहमति जारी है कि यह स्वयं एक इकाई है, या इकाइयों के मध्य एक सम्बन्ध है, या वैचारिक ढांचे का एक हिस्सा है।\n\nपारम्परिक यांत्रिकी के प्रारंभिक विकास के दौरान, 17 वीं शताब्दी में कई दार्शनिक प्रश्न उजागर हुए थे। इसाक न्यूटन के अनुसार, अन्तरिक्ष निरपेक्ष था - अर्थात् यह स्थायी रूप से अस्तित्व में है और इस बात पर निर्भर नहीं करता है कि क्या अन्तरिक्ष में कोई विषयवस्तु थी या नहीं. अन्य प्राकृतिक दार्शनिक, विशेष रूप से गोटफ्राइड लेबनिज़, ने इसके बजाय सोचा कि अन्तरिक्ष वस्तुओं के बीच संबंधों का एक संग्रह था, जो एक दूसरे से उनकी दूरी और दिशा के द्वारा दिया जाता है। 18वीं सदी में, इम्मानुएल काण्ट ने अन्तरिक्ष और समय को संरचनात्मक ढांचे के तत्वों के रूप में वर्णित किया है जिसको मनुष्य अपने अनुभव के निर्माण हेतु उपयोग करते है।\n\n19वीं और 20वीं सदी में गणितज्ञों ने गैर इयूक्लिडियन रेखागणित का परीक्षण करना शुरू कर दिया था जिसमें अन्तरिक्ष को \"समतल\" के बजाय \"वक्रित\" कह सकते है। अल्बर्ट आइंस्टाइन का सामान्य सापेक्षता सिद्धांत के अनुसार गुरुत्वाकर्षण क्षेत्र के आसपास का अन्तरिक्ष इयूक्लिडियन अन्तरिक्ष से विसामान्य होता है। सामान्य सापेक्षता के प्रायोगिक परीक्षण ने यह पुष्टि की है कि गैर इयूक्लिडियन अन्तरिक्ष प्रकाशिकी और यांत्रिकी के और मौजूदा सिद्धांतो की व्याख्या हेतु एक बेहतर मॉडल उपलब्ध कराता है।\n\nसत्रहवी शताब्दी में, अन्तरिक्ष और समय का तत्व-ज्ञान ज्ञानमीमांसा और तत्वमीमांसा के एक केंद्रीय विषय के रूप में उभरा था। गोटफ्राइड लेबनिज़, जर्मन दार्शनिक-गणितज्ञ और इसाक न्यूटन, अंग्रेज़ी भौतिकविज्ञानी-गणितज्ञ, ने अपने दिलों में अन्तरिक्ष के सन्दर्भ में दो विरोधी सिद्धांतों को गठन कर लिया था। एक ऐसी इकाई के बजाय जो स्वतंत्र रूप से अन्य विषयवस्तु के ऊपर मौजूद है, लेबनिज़ ने कहा कि अन्तरिक्ष विश्व में वस्तुओं के बीच संबंधों के स्थानिक संग्रह से अधिक कुछ भी नहीं है: \"अन्तरिक्ष एक ऐसा स्थान है जो कि एक साथ इकट्ठे किये गए स्थानों का परिणाम है\". अनधिकृत स्थान वो स्थान है जिनमें वस्तुओं को रखा जा \"सकता\" हैं और इस तरह अन्य क्षेत्रों के साथ स्थानिक संबंध हो सकते हैं। लेबनिज़ के लिए, फिर अन्तरिक्ष विशेष वस्तुओं या संभव स्थानों के बीच संबंधों का आदर्श अमूर्तीकरण था तथा इसलिए निरंतर नहीं हो सकता है, लेकिन असतत होना चाहिए। \nअन्तरिक्ष को परिवार के सदस्यों के बीच संबंधों के समान सोचा जा सकता है। हालांकि परिवार के लोग एक दूसरे से संबंधित है फिर भी संबंधो का अस्तित्व लोगों पर निर्भर होता है।\nलेबनिज़ का तर्क है कि अन्तरिक्ष का विश्व में वस्तुओं के बिना कोई अस्तित्व नहीं हो सकता क्योंकि अर्थ होगा कि प्रत्येक ब्रह्मांड में सामग्री विश्व के स्थान को छोड़कर दो बिल्कुल एक जैसे ब्रह्मांडों के मध्य अंतर हो जाएगा. लेकिन चूंकि इन ब्रह्मांडों को अलग कहने का कोई अवलोकित तरीका नहीं होगा इसलिए अबोधगम्य पहचान के अनुसार उन दोनों के बीच कोई वास्तविक अंतर होगा। पर्याप्त कारण के सिद्धांत के अनुसार, अन्तरिक्ष का कोई भी सिद्धांत जिसमें यह अंतर्निहित है कि ये दो ब्रह्मांड हो सकते है, गलत होना चाहिए। \n\nप्रयोग और प्रेक्षण पर अपनी स्थिति के आधार पर न्यूटन ने अन्तरिक्ष को पदार्थीय वस्तुओं के बीच संबंध से कहीं अधिक समझा. एक रिलेशनिस्ट के लिए ऐसी जड़त्वीय गति के बीच कोई वास्तविक अंतर नहीं हो सकता है जहां वस्तु निरंतर वेग और गैर-जड़त्वीय गति के साथ चलती है, जिसमें वेग समय के साथ परिवर्तित होता है क्योंकि स्थानिक माप अन्य वस्तुओं और उनकी गति से परस्पर सम्बन्धित है। लेकिन न्यूटन ने तर्क दिया कि चूंकि गैर जड़त्वीय गति ताकत उत्पन्न करती है, इसलिए यह पूर्ण किया जाना चाहिए। उसने अपने तर्क को प्रमाणित करने के लिए एक कताई बाल्टी में पानी के उदाहरण का उपयोग किया है। एक बाल्टी पानी में एक रस्सी से लटकी हुई है और स्पिन हेतु सेट है, यह एक समतल सतह के साथ शुरू होता है। थोड़ी देर के बाद, जैसे जैसे बाल्टी स्पिन करती रहती है, पानी की सतह अवतल हो जाती है। अगर बाल्टी की कताई को बंद कर दिया जाता है तो पानी की सतह अवतल ही बनी रहती है क्योंकि यह स्पिन करती रहती है। इसलिए अवतल सतह पानी और बाल्टी के बीच सापेक्ष गति का जाहिरा तौर पर परिणाम नहीं है। इसके बजाय न्यूटन ने तर्क दिया यह अन्तरिक्ष से परस्पर सम्बन्धित गैर जड़त्वीय गति का एक परिणाम होना चाहिए। कई सदियों के लिए बाल्टी तर्क इस मामले में निर्णायक था कि अन्तरिक्ष का अस्तित्व विषयवस्तु से स्वतंत्र होना चाहिए।\n\nअठारहवी शताब्दी में जर्मन दार्शनिक इम्मानुएल काण्ट ज्ञान का एक सिद्धांत विकसित किया जिसमें अन्तरिक्ष के बारे में ज्ञान \"प्राथमिक\" और \"सिंथेटिक\" दोनों हो सकता है। काण्ट के अनुसार, अन्तरिक्ष के बारे में ज्ञान \"सिंथेटिक\" होता है, इसमें अन्तरिक्ष के बारे में कहे गए कथन, कथन में शब्दों के अर्थ के आधार पर सही नहीं होते हैं। अपनी कृति में, काण्ट ने इस राय को अस्वीकार कर दिया कि अन्तरिक्ष या तो एक पदार्थ या संबंध होना चाहिए। इसके बजाय उसने यह निष्कर्ष निकाला कि अन्तरिक्ष और समय मानव द्वारा विश्व की विषयाश्रित विशेषताएं की तरह विकसित नहीं किये गए थे वरन हमारे अनुभवो को व्यवस्थित करने के लिए एक अपरिहार्य सुनियोजित संरचना का एक हिस्सा हैं।\n\nयूक्लिड के \"तत्वों\" में पांच निर्विवाद तत्व निहित है जो इयूक्लिडियन ज्यामिति का आधार है। इनमें से एक, समानांतर निर्विवाद तत्व कई सदियों तक गणितज्ञों के बीच बहस का विषय रहा है। यह निर्धारित करता है कि किसी समतल जिसमें एक सीधी पंक्ति है और एक बिंदु \"P\" है जो पर नहीं है, उस समतल पर केवल एक सीधी पंक्ति होती है जो बिंदु \"P\" से होकर गुजरती है और सीधी पंक्ति के समानांतर है। 19वीं शताब्दी तक, कुछ लोगो को निर्विवाद तत्व की सच्चाई पर शक था, इसके बजाए बहस इस बात पर केंद्रित थी कि क्या यह एक सूक्ति की तरह आवश्यक है, या क्या यह एक सिद्धांत है जो अन्य सूक्तियो से प्राप्त किया जा सकता है। हालांकि 1830 के आसपास, हंगेरियन जनोस बोल्याई और रूसी निकोलाई इवानोविच लोबाचेव्स्की ने ज्यामिति के एक प्रकार पर अलग ग्रंथ प्रकाशित किया जिसमें समानांतर निर्विवाद तत्व, जिसे अतिपरवलयिक ज्यामिति कहते है, को सम्मिलित नहीं किया था। इस ज्यामिति में, अनंत समानांतर लाइन होती है जो \"P\" बिंदु से होकर गुजरती है। नतीजतन एक त्रिकोण में कोण का जोड़ 180 से कम होता है तथा वृत्त की परिधि और इसके व्यास का अनुपात pi से अधिक होता है। 1850s में, बर्न्हार्ड रिमन्न ने दीर्घवृत्ताकार ज्यामिति का एक समकक्ष सिद्धांत विकसित किया है, जिसमें ऐसी कोई समानांतर लाइन नहीं है जो \"P\" से होकर गुजरती है। इस ज्यामिति में, त्रिकोण 180 से अधिक है और वृत्त में परिधि और व्यास का अनुपात pi से कम होता है।\n\nयद्यपि उस समय वहां एक कान्तियन आम सहमति प्रचलित थी, जब गैर इयूक्लिडियन ज्यामिति को औपचारिक रूप दिया गया, तो कुछ लोगो को आश्चर्य होने लगा कि भौतिक अन्तरिक्ष घुमावदार है या नहीं है। कार्ल फ्रेडरिक गॉस, जर्मन गणितज्ञ, अन्तरिक्ष की ज्यामितीय संरचना की अनुभवजन्य जांच पर विचार करने पहले व्यक्ति थे। उन्होंने विशाल तारकीय त्रिकोण के कोणों के योग का परीक्षण करने के बारे में सोचा तथा ऐसी रिपोर्ट हैं जो यह सिद्ध करती है कि वास्तव में उन्होंने जर्मनी में पहाड़ में सबसे ऊपर त्रिकोणमिति की सहायता से नापकर एक छोटे पैमाने पर यह परीक्षण किया है।\n\nहेनरी पोंइनकरे, 19वीं सदी का एक फ्रांसीसी गणितज्ञ और भौतिकशास्त्री, ने एक महत्त्वपूर्ण अंतर्दृष्टि को प्रस्तुत किया था जो ऐसे प्रयोग द्वारा खोज करके किसी भी प्रयास की निरर्थकता के प्रदर्शन हेतु प्रयासरत है जो ज्यामिति अन्तरिक्ष पर लागू करती है। उन्होंने ऐसी अवस्था पर विचार किया जो वैज्ञानिको के सामने तब आएगी अगर वे विशिष्ट गुणों वाले एक काल्पनिक बड़े क्षेत्र की सतह, जिसे क्षेत्र-विश्व कहते है, पर सीमित हो जाते हैं। इस विश्व में, तापमान इस तरह भिन्न होता है कि सभी वस्तु क्षेत्र में अलग अलग स्थानों में समान अनुपात में बढती तथा सिकुड़ती है। तापमान उपयुक्त गिरावट के साथ, अगर वैज्ञानिक त्रिकोण के कोणों का योग निर्धारित करने के लिए मापक राड्स का उपयोग करने की कोशिश करते हैं, तो वे धोखे से ये सोच सकते हैं कि वे गोलाकार सतह के बजाय समतल सतह में हैं। वास्तव में, वैज्ञानिकों सिद्धांत रूप में ये निर्धारित नहीं कर सकते कि वे एक समतल स्थान पर है या गोलाकार स्थान पर निवास करते हैं और पोंइनकरे का कहना है कि यही बात उस बहस हेतु भी सच है कि वास्तविक अन्तरिक्ष इयूक्लिडियन है या नहीं हैं। उनके लिए यह समझौते की बात थी कि कौन सी ज्यामिति अन्तरिक्ष का वर्णन करने के लिए उपयोग होती थी। चूंकि इयूक्लिडियन ज्यामिति गैर इयूक्लिडियन ज्यामिति की तुलना में आसान है इसलिए उन्होंने ऐसा अनुमान लगाया कि पूर्व विश्व की सही ज्यामिति वर्णित करने लिए उपयोग होगी। \n\n1905 में, अल्बर्ट आइंस्टाइन ने सापेक्षता के सिद्धांत पर एक विशेष लेख प्रकाशित किया, जिसमें उन्होंने प्रस्ताव दिया कि अन्तरिक्ष और समय को एकल रूप \"स्पेसटाइम\" में संयुक्त कर देना चाहिए। इस सिद्धांत में, सभी प्रेक्षकों के लिए निर्वात में प्रकाश की गति एक ही है - जिसका परिणाम है कि दो घटना जो एक विशेष पर्यवेक्षक को समकालिक प्रतीत होती है वे घटना दूसरे पर्यवेक्षकों को समकालिक नहीं प्रतीत होगी अगर पर्यवेक्षक एक दूसरे के अनुसार चल रहे है। इसके अलावा, एक पर्यवेक्षक एक चलती घड़ी का मूल्याकन करेगा जिससे वह उस पर्यवेक्षक की तुलना में और ज्यादा धीरे से टिक कर सके जो उसके अनुसार स्थिर है, तथा वस्तु उस दिशा में छोटा करने के लिए मापी जाती है जिस दिशा में वे पर्यवेक्षक के अनुसार बढ़ रहे हैं।\n\nदस साल तक आइंस्टाइन ने सापेक्षता के सामान्य सिद्धांत पर कार्य किया जो एक ऐसा सिद्धांत है जो ये बताता है कि स्पेसटाइम गुरुत्व एक दूसरे को कैसे प्रभावित करते है। गुरुत्व को स्पेसटाइम में क्रियाशील क्षेत्र बल के रूप में देखने के बजाय, आइंस्टाइन ने सुझाव दिया कि वह खुद स्पेसटाइम की ज्यामितीय संरचना को परिवर्तित करती है। सामान्य सिद्धांत के अनुसार, समय उन स्थानों पर धीरे धीरे चलता है जिनकी गुरुत्वाकर्षण क्षमता कम होती है तथा प्रकाश की किरणें गुरुत्वाकर्षण क्षेत्र की उपस्थिति में नई दिशा में मुड़ जाती है। वैज्ञानिकों ने बाइनरी पल्सर्स के व्यवहार का अध्ययन किया है और आइंस्टाइन के सिद्धांतों की भविष्यवाणियों की पुष्टि की है और गैर इयूक्लिडियन ज्यामिति आमतौर पर स्पेसटाइम का वर्णन करने के लिए उप्योह होती है।\n\nआधुनिक गणित में अन्तरिक्ष को कुछ अतिरिक्त संरचना के साथ सेट्स के रूप में परिभाषित करते है। इन्हें अक्सर विभिन्न प्रकार के प्रतिलिपियों के रूप में वर्णित करते है जो ऐसे अन्तरिक्ष है जो इयूक्लिडियन अन्तरिक्ष के लिए स्थानीय अनुमानित है तथा जहां विशेषताए बड़े पैमाने पर ऐसे बिन्दुओ के स्थायी सम्बन्ध के रूप में परिभाषित होती है जो प्रतिलिपि पर है। तथापि वहां कई विभिन्न गणितीय वस्तु है जिन्हें अन्तरिक्ष कहा जाता है। उदाहरण के लिए, सामान्य रूप में फक्शन अन्तरिक्ष का इयूक्लिडियन अन्तरिक्ष से कोई करीबी रिश्ता नहीं है।\n\nअन्तरिक्ष भौतिकी की कुछ मौलिक भागों में से एक है जिसका अर्थ है कि यह अन्य भागों के माध्यम से परिभाषित नहीं किया जा सकता है क्योंकि वर्तमान में इससे ज्यादा मौलिक तथ्य के बारे में जानकारी नहीं है। दूसरी ओर यह अन्य मौलिक भाग से संबंधित हो सकता है। इस प्रकार, अन्य मौलिक भागो (जैसे समय और समूह) की तरह अन्तरिक्ष के बारे में प्रयोग और माप के माध्यम से पता लगाया जा सकता है।\n\nखगोल विज्ञान ऐसा विज्ञान है जो बाहरी अन्तरिक्ष में वस्तुओं के अवलोकन, विवरण और मापने से संबंधित है।\n\nआइंस्टाइन के सापेक्षता भौतिकी पर कार्य करने से पहले, समय और अन्तरिक्ष स्वच्छंद आयाम की तरह समझे जाते हैं। आइंस्टाइन की खोजों से पता चलता है कि सापेक्षता की गति हमारे अन्तरिक्ष और समय को गणितीय रूप से एक वस्तु- स्पेसटाइम में संयुक्त कर सकती है। इससे यह पता चला है कि पृथक रूप से अन्तरिक्ष या समय में दूरी लोरेंत्ज़ समन्वय परिवर्तनों के अनुसार अपरिवर्तनीय नहीं हैं बल्कि स्पेसटाइम अंतराल के साथ मिंकोवस्की स्पेसटाइम है - जो नाम के अनुसार उपयुक्त है।\n\nइसके अलावा, समय और अन्तरिक्ष आयाम को बिल्कुल मिंकोवस्की स्पेसटाइम के समान रूप में नहीं देखना चाहिए। आप अन्तरिक्ष में स्वतंत्र रूप से घूम सकते हैं लेकिन समय में ऐसा नहीं हो सकता. इस प्रकार, समय और अन्तरिक्ष निर्देशांक को विशेष सापेक्षता (जहां समय को कभी कभी काल्पनिक निर्देशांक समझा जाता है) और सामान्य सापेक्षता (जहां स्पेसटाइम मीट्रिक के समय और अन्तरिक्ष घटकों के लिए विभिन्न संकेत निर्धारित किये जाते हैं) दोनों में भिन्न तरीके से संसाधित किया जाता है।\n\nइसके अलावा, आइंस्टाइन के सापेक्षता के सामान्य सिद्धांत में यह माना गया है कि स्पेसटाइम ज्यामितीय रूप से विकृत-\"वक्रित\" है जो ज्यामितीय रूप से महत्त्वपूर्ण समूह के करीब है।\n\nप्रत्यक्ष रूप से गुरुत्वाकर्षण लहरों को मापने का प्रयास करने के लिए प्रयोग किये जा रहे हैं। यह अनिवार्य रूप से सामान्य सापेक्षता की समीकरणों के लिए समाधान है जो स्पेसटाइम के गतिमान तरंगो का वर्णन करता है। हुल्स-टेलर बाइनरी सिस्टम की गति में इसके लिए अप्रत्यक्ष सबूत पाए गए हैं।\n\nसापेक्षता सिद्धांत ने ब्रह्माण्ड संबंधी सवाल को उजागर किया कि ब्रह्मांड का आकार क्या होता है और अंतरिक्ष कहां से आया था। ऐसा प्रतीत होता है कि अंतरिक्ष बिग बैंग (महाविस्फोट) में निर्मित हुआ था और तब से इसका विस्तार हो रहा है। अंतरिक्ष का समग्र आकार ज्ञात नहीं है लेकिन इसका विस्तार बहुत तेजी से हो रहा है जो अंतरिक्षीय मुद्रा स्फीति के कारण स्पष्ट है। एलन गुथ, जो अपने मुद्रा स्फीति सिद्धांत के लिए जाना जाता है, ने 23 जनवरी 1980 को स्टैनफोर्ड त्वरक रैखिक केंद्र में एक संगोष्ठी में पहली बार अपना विचार प्रस्तुत किया।\n\n\"भौतिक अन्तरिक्ष\" का माप बहुत समय से महत्त्वपूर्ण रहा है। हालांकि पहले संस्थाओं ने मापक प्रणाली इंटरनैशनल सिस्टम्स ऑफ़ यूनिट्स (SI) विकसित की थी, जो अब अन्तरिक्ष मापने के लिए उपयोग होने वाली इकाइयों की सबसे आम प्रणाली है और सार्वभौमिक रूप से लगभग विज्ञान में प्रयोग किया जाता है।\n\nवर्तमान में, मानक अन्तरिक्ष अंतराल, जिसे मानक मीटर या बस मीटर कहा जाता है, वास्तव में इसे 1/299,792,458 सेकण्ड के समय अंतराल के दौरान वैक्यूम में प्रकाश के द्वारा तय होने वाली दूरी के रूप में परिभाषित किया जाता है। सेकण्ड की वर्तमान परिभाषा के साथ युग्मित यह परिभाषा सापेक्षता के विशेष सिद्धांत पर आधारित है जिसमें प्रकाश की गति प्रकृति के मौलिक स्थिरांक की भूमिका निभाता है।\n\nभूगोल विज्ञान की वह शाखा है जो पृथ्वी के वर्णन और पहचान के साथ संबंधित है, जो स्थानिक जागरूकता का उपयोग यह समझने के लिए करती है कि वस्तुएं विशिष्ट स्थानों में क्यों मौजूद हैं। मानचित्रकारी अन्तरिक्षों का प्रतिचित्रण है जो दृश्य प्रयोजनों के लिए और स्थानीय उपकरण की तरह कार्य करने हेतु बेहतर नेविगेशन करने की अनुमति देता है। भूसांख्यिकी संयमित स्थानिक डेटा पर सांख्यिकीय अवधारणाओं को लागू करता है जिससे अलक्षित घटना के लिए अनुमान लगाया जा सके। \n\nभौगोलिक अन्तरिक्ष को अक्सर भूमि की तरह समझा जाता है और स्वामित्व उपयोग हेतु संबंध हो सकता है (जिसमें अन्तरिक्ष को क्षेत्र या संपत्ति के रूप में देखा जा सकता है)। जबकि कुछ संस्कृतिया स्वामित्व संदर्भ में व्यक्ति के अधिकारों पर जोर देती है, अन्य संस्कृति भूमि स्वामित्व की सांप्रदायिक पद्धति के साथ पहचान करेगी, जबकि अन्य संस्कृति जैसे ऑस्ट्रेलियाई आदिवासी, बलपूर्वक जमीन का स्वामित्व अधिकार देने के बजाय, रिश्तों को विपरीत कर देती है और ऐसा मान लेती है कि वास्तव में वे भूमि के स्वामित्व में हैं। स्थानिक योजना, भूमि-स्तर पर अन्तरिक्ष के उपयोग को नियंत्रित करने की एक विधि है जिसके निर्णय क्षेत्रीय, राष्ट्रीय और अंतरराष्ट्रीय स्तरो पर लिए जाते है। संरचनाओं में एक महत्त्वपूर्ण कारक होते हुए अन्तरिक्ष मानव और सांस्कृतिक व्यवहार पर भी प्रभाव डाल सकता है, जहां यह इमारतों और संरचनाओं के डिजाइन और खेती पर प्रभाव डालेगा.\n\nअन्तरिक्ष का स्वामित्व भूमि तक सीमित नहीं है। हवाई क्षेत्र और पानी का स्वामित्व अंतरराष्ट्रीय स्तर पर निश्चित होता है। स्वामित्व के अन्य रूपों को हाल ही में अन्य स्थानों - उदाहरण के लिए विद्युत चुम्बकीय स्पेक्ट्रम या साइबरस्पेस के रेडियो बैंड के लिए, के लिए निश्चित किया गया है।\n\nसार्वजनिक अन्तरिक्ष एक ऐसी शब्दावली है जिसे समुदाय द्वारा सामूहिक रूप से अधिकृत भूमि के क्षेत्रों के रूप में परिभाषित करने के लिए प्रयोग करते है और यह भूमि प्रत्यायुक्त संस्था के नाम से प्रबंधित होती है और इस तरह के अन्तरिक्ष सभी के लिए खुले होते हैं। जबकि निजी सम्पत्ति एक ऐसी भूमि है जो अपने खुद के उपयोग और आनंद हेतु एक व्यक्ति या कंपनी द्वारा सांस्कृतिक रूप से स्वामित्व में है।\n\nसार अन्तरिक्ष भूगोल में उपयोग होने वाली एक शब्दावली है जिसका आशय पूर्ण समरूपता की विशेषता रखने वाले एक काल्पनिक अन्तरिक्ष से है। गतिविधि या व्यवहार की मॉडलिंग करते समय, यह एक वैचारिक उपकरण है जो असंगत चर जैसे भूभाग को सीमित करने के लिए प्रयोग किया जाता है।\n\nजिस तरह अन्तरिक्ष को समझा जाता है वह एक ऐसा क्षेत्र है जिसे मनोवैज्ञानिको ने पहले 19वी शताब्दी के मध्य में अध्ययन करना शुरू कर दिया था और वे लोग जो इस अध्ययन से संबंधित है अब इसे मनोविज्ञान की एक विशिष्ट शाखा समझते है। अन्तरिक्ष की धारणा का विश्लेषण करने वाले मनोवैज्ञानिक इस बात से संबंधित है कि कैसे एक वस्तु की शारीरिक उपस्थिति या इसकी बातचीत की मान्यता का अनुभव किया जा रहा हैं।\n\nअन्य, अधिक विशिष्ट विषयों के अध्ययन में एमोदल धारणा और वस्तु स्थायित्व निहित है। आसपास की धारणा अवशेष की आवश्यक प्रासंगिकता, विशेष रूप से शिकार और आत्म संरक्षण तथा साथ ही निजी अन्तरिक्ष के विचार के कारण महत्त्वपूर्ण है। \n\nअन्तरिक्ष से संबंधित कई भय को पहचाना गया है जिसमें ऐगरफोबीया (खुली जगह का भय), ऐस्तरोंफोबीया (आकाशीय अंतरिक्ष का भय) और क्लौस्ट्रफ़ोबिया (संलग्न अन्तरिक्ष का डर)। \n\n", "id": "10736", "title": "अन्तरिक्ष"}
{"url": "https://hi.wikipedia.org/wiki?curid=10737", "text": "वैदिक परम्परा\n\nवैदिक परम्परा वेद धर्म अथवा हिन्दू धर्म का दूसरा नाम है।\n\nइस के अनुसार इस परम्परा का गूढ रहस्य चेतना अथवा आत्मज्ञान विज्ञान है।\n", "id": "10737", "title": "वैदिक परम्परा"}
{"url": "https://hi.wikipedia.org/wiki?curid=10738", "text": "आत्मज्ञान\n\nआत्मज्ञान मन के भीतर की जागरूपता है। भारतीय दर्शन में इसका प्रतीक शिव, विष्णु अथवा शक्ति हैं। इसका वर्णन बहुत वेद और उपनिषद में मिलता है।\n\nवैदिक परम्परा के अनुसार इस परम्परा का गूढ रहस्य चेतना अथवा आत्मज्ञान विज्ञान है।\n", "id": "10738", "title": "आत्मज्ञान"}
{"url": "https://hi.wikipedia.org/wiki?curid=10739", "text": "बृहदारण्यक उपनिषद\n\nबृहदारण्यक उपनिषत् शुक्ल यजुर्वेद से जुड़ा एक उपनिषद है। यह अति प्राचीन है और इसमें जीव, ब्रह्मांड और ब्राह्मण (ईश्वर) के बारे में कई बाते कहीं गईं है। दार्शनिक रूप से महत्वपूर्ण इस उपनिषद पर आदि शंकराचार्य ने भी टीका लिखी थी। यह शतपथ ब्राह्मण ग्रंथ का एक खंड है और इसको शतपथ ब्राह्मण के पाठ में सम्मिलित किया जाता है। \n\nयजुर्वेद के प्रसिद्ध पुरुष सूक्त के अतिरिक्त इसमें अश्वमेध, \"असतो मा सदगमय\", \"नेति नेति\" जैसे विषय हैं। इसमें ऋषि याज्ञवल्क्य और मैत्रेयी का संवाद है जो अत्यन्त क्रमबद्ध और युक्तिपूर्ण है।\n\nइसके नाम का अर्थ 'बीहड़ ज्ञान वाला' या 'घने जंगलों में लिखा गया' उपनिषद है। इसमें तत्त्वज्ञान और तदुपयोगी कर्म तथा उपासनाओं का बड़ा ही सुन्दर वर्णन है।\n\nबृहदारण्यक उपनिषद् अद्वैत वेदांत और संन्यासनिष्ठा का प्रतिपादक है। उपनिषदों में सर्वाधिक बृहदाकार इसके ३ काण्ड (मधुकाण्ड, मुनिकाण्ड, खिलकाण्ड), ६ अध्याय, ४७ ब्राह्मण और प्रलंबित ४३५ पदों का शांति पाठ 'ऊँ पूर्णमद:' इत्यादि है और ब्रह्मा इसकी संप्रदाय पंरपरा के प्रवर्तक हैं।\n\nइस उपनिषद् का ब्रह्मनिरूपणात्मक अधिकांश उन व्याख्याओं का समुचच्य है जिनसे अजातशत्रु ने गार्ग्य बालाकि की, जैवलि प्रवाहण ने श्वेतकेतु की, याज्ञवल्क्य ने मैत्रेयी और जनक की तथा जनक के यज्ञ में समवेत गार्गी और जारत्कारव आर्तभाग इत्यादि आठ मनीषियों की ब्रह्मजिज्ञासा निवृत्त की थी।\n\nइस उपनिषद् के अनुसार सृष्टि के पहले केवल ब्रह्म था। वह अव्याकृत था। उसने अहंकार किया जिससे उसने व्याकृत सृष्टि उत्पन्न की; दो पैरवाले, चार पैरवाले, पुर उसने बनाए और उनमें पक्षी बनकर पैठ गया। उसने अपनी माया से बहुत रूप धारण किए और इस प्रकार नाना रूप से भासमान ब्रह्माण्ड की रचना करके उसमें नखाग्र से शिक्षा तक अनुप्रविष्ट हो गया। शरीर में जो आत्मा है वही ब्रह्मांड में व्याप्त है और हमें जो नाना प्रकार का भान होता है वह ब्रह्म रूप है। पृथ्वी, जल, और अग्नि उसी के मूर्त एवं वायु तथा आकाश अमूर्त रूप हैं।\n\nस्त्री, संतान अथवा जिस किसी से मनुष्य प्रेम करता है वह वस्तुत: अपने लिए करता है। अस्तु, यह आत्मा क्या है, इसे ढूँढना चाहिए, ज्ञानियों से इसके विषय में सुनना, इसका मनन करना और समाधि में साक्षात्कार करना ही परम पुरुषार्थ है।\n\n'चक्षुर्वै सत्यम्' अर्थात् आँख देखी बात सत्य मानने की लोकधारणा के विचार से जगत् सत्य है, परंतु वह प्रत्यक्षत: अनित्य और परिवर्तनशील है और निश्चय ही उसके मूल में स्थित तत्व नित्य और अविकारी है। अतएव मूल तत्व को 'सत्य का सत्य' अथवा अमृत कहते हैं। नाशवान् 'सत्य' से अमृत ढँका हुआ है।\n\nअज्ञान अर्थात् आत्मस्वरूप को न जानने के कारण मनुष्य संसार के नाना प्रकार के व्यापारों में लिपटा हुआ सांसारिक वित्त आदि नाशवान पदार्थों से अक्षय सुख की व्यर्थ आशा करता है। कामनामय होने से जिस उद्देश्य की वह कामना करता है तद्रूप हो जाता हैं; पुण्य कर्मों से पुण्यवान् और पाप कर्मों से पापी होता और मृत्यु काल में उसके प्राण उत्क्रमण करके कर्मानुसार मृत्युलोक, पितृलोक अथवा देवलोक प्राप्त करते हैं। जिस देवता की वह उपासना करता है मानो उसी का पशु हो जाता है। यह अज्ञान आत्मा की 'महती विनष्टि' (सब से बड़ी क्षति) है।\n\nआत्मा और ब्रह्म एक हैं। ब्रह्म के अतिरिक्त कुछ नहीं है। जिसे नानात्व दिखता है वह मृत्यु से मृत्यु की ओर बढ़ता है। आत्मा महान्, अनंत, अपार, अविनाशी, अनुच्छित्तिधर्मा और विज्ञानधन है। नमक की डली पानी में घुल जाने पर एकरस हो जाने से जैसे नमक और पानी का अभेद हो जाता है, ब्रह्मात्मैक्य तद्रूप अभेदात्मक है। जिसे समय साधक हो यह अपरोक्षानुभूति हो जाती है कि मैं ब्रह्म हूँ और भूतात्माएँ और मैं एक हूँ उसके द्रष्टा और दृष्टि, ज्ञाता और ज्ञेय इत्यादि भेद विलीन हो जाते हैं, और वह 'ब्रह्म भवतिय एवं वेद' - ब्रह्मभूत हो जाता है। उसके प्राण उत्क्रमण नहीं करते, वह यहीं जीवन्मुक्त हो जाता है। वह विधि निषेध के परे है। उसे संन्यास लेकर भैक्ष्यचर्या करनी चाहिए। यह ज्ञान की परमावधि, आत्मा की परम गति और परमानंद है जिसका अंश प्राणियों का जीवनस्त्रोत है।\n\nयह शोक-मोह-रहित, विज्वर और विलक्षण आनंद की स्थिति है जिससे ब्रह्म को 'विज्ञानमानंदंब्रह्म' कहा गया है। यह स्वरूप मन और इंद्रियों के अगोचर और केवल समाधि में प्रत्यक्षानुभूति का विषय एवं नामरूप से परे होने के कारण, ब्रह्म का 'नेति नेति' शब्दों द्वारा अंतिम निर्देश है।\n\nआत्मसाक्षात्कार के लिए वेदानुबंधन, यज्ञ, दान और तपोपवासादि से चित्तशुद्धि करके सूर्य, चंद्र, विद्युत्, आकाश, वायु, जल इत्यादि अथवा प्राणरूप से ब्रह्म की उपासना का निर्देश करते हुए आत्मचिंतन सर्वश्रेष्ठ उपासना बतलाई गई है।\n\nइस उपनिषद का शान्तिपाठ निम्न है:\n\nइस उपनिषद् का प्रसिद्ध श्लोक निम्नलिखित है - \n\nनिम्नलिखित श्लोक वृहदारण्यक उपनिषद के आरम्भ और अन्त में आता है-\n\n\n", "id": "10739", "title": "बृहदारण्यक उपनिषद"}
{"url": "https://hi.wikipedia.org/wiki?curid=10740", "text": "याज्ञवल्क्य\n\nयाज्ञवल्क्य (ईसापूर्व ७वीं शताब्दी), भारत के वैदिक काल के एक ऋषि तथा दार्शनिक थे। वे वैदिक साहित्य में शुक्ल यजुर्वेद की वाजसनेयी शाखा के द्रष्टा हैं। इनको अपने काल का सर्वोपरि वैदिक ज्ञाता माना जाता है।\n\nयाज्ञवल्क्य का दूसरा महत्वपूर्ण कार्य शतपथ ब्राह्मण की रचना है - बृहदारण्यक उपनिषद जो बहुत महत्वपूर्ण उपनिषद है, इसी का भाग है। इनका काल लगभग १८००-७०० ई पू के बीच माना जाता है। इन ग्रंथों में इनको राजा जनक के दरबार में हुए शास्त्रार्थ के लिए जाना जाता है। शास्त्रार्थ और दर्शन की परंपरा में भी इनसे पहले किसी ऋषि का नाम नहीं लिया जा सकता। इनको नेति नेति (यह नहीं, यह भी नहीं) के व्यवहार का प्रवर्तक भी कहा जाता है। \n\nअनेक संस्कृत प्रंथों से कई याज्ञवल्क्यों का विवरण मिलता है -\n\nसबसे संरंक्षित जो विवरण मिलता है वो शतपथ ब्राह्मण से मिलता है। ये उद्दालक आरुणि नामक आचार्य के शिष्य थे। यहाँ पर उनको वाजसनेय भी कहा गया है। \nइस संहिता में 40 अध्यायों के अन्‍तर्गत 1975 कण्‍डि‍का जि‍न्‍हे प्रचलि‍त स्‍वरूप में मन्‍त्र के रूप में जाना जाता है। गद्यात्‍मको मन्‍त्रं यजु: एवं शेषे यजु: शब्‍द: इस प्रकार के इसके लक्षण प्राय: देखने में आते हैं। इसके प्रतिपाद्य विषय क्रमश: ये हैं- दर्शपौर्णमास इष्टि (1-2 अ0); अग्न्याधान (3 अ0); सोमयज्ञ (4-8 अ0); वाजपेय (9 अ.); राजसूय (9-10 अ.); अग्निचयन (11-18 अ.) सौत्रामणी (19-21 अ.); अश्वमेघ (22-29 अ.); सर्वमेध (32-33 अ.); शिवसंकल्प उपनिषद् (34 अ.); पितृयज्ञ (35 अ.); प्रवग्र्य यज्ञ या धर्मयज्ञ (36-39 अ.); ईशोपनिषत् (40 अ.)। इस प्रकार यज्ञीय कर्मकांड का संपूर्ण विषय यजुर्वेद के अंतर्गत आता है।\n\nअब तक इसकी दो शाखायें प्राप्‍त होती है जो कि‍ पूर्व में 15 हुआ करती थी। प्राप्‍त शाखाआें में प्रथम है माध्‍यन्‍दि‍न तथा द्वि‍तीय है काण्‍व।\n\nइस शाखा का प्रचार प्रसार सम्‍प्रति‍ उत्‍तर भारत में प्रायश: सर्वत्र देखने में आता है। इस शाखा की संहि‍ता पर आचार्य महीधर, आचार्य उव्‍वट, स्‍वामी दयानन्‍द सरस्‍वती, पूज्‍यपाद श्री करपात्र स्‍वामी तथा श्रीपाददामोदर सातवलेकर की व्‍याख्‍या महत्‍वपूर्ण है। \nकिंतु याज्ञवल्क्य का दूसरा महत्वपूर्ण कार्य शतपथ ब्राह्मण की रचना है। इस ग्रंथ में 100 अध्याय हैं जो 14 कांडों में बँटे हैं। पहले दो कांडों में दर्श और पौर्णमास इष्टियों का वर्णन है। कांड 3, 4, 5 में पशुबंध और सोमयज्ञों का वर्णन है। कांड 6, 9, 8, 9 का संबंध अग्निचयन से है। इन 9 कांडों के 60 अध्याय किसी समय षटि पथ के नाम से प्रसिद्ध थे। दशम कांड अग्निरहस्य कहलाता है जिसमें अग्निचयन वाले 4 अध्यायों का रहस्य निरूपण है। कांड 6 से 10 तक में शांडिल्य को विशेष रूप से प्रमाण माना गया है। ग्यारहवें कांड का नाम संग्रह है जिसमें पूर्वर्दिष्ट कर्मकांड का संग्रह है। कांड 12, 13, 14 परिशिष्ट कहलाते हैं और उनमें फुटकर विषय हैं। सोलहवें कांड में वे अनेक आध्यात्म विषय हैं जिनके केंद्र में ब्रह्मवादी याज्ञवल्क्य का महान व्यक्तित्व प्रतिष्ठित है। उससे ज्ञात होता है कि याज्ञवल्क्य अअपने युग के दार्शनिकों में सबसे तेजस्वी थे। मिथिला के राजा जनक उनको अपना गुरु मानते थे। वहाँ जो ब्रह्मविद्या की परिषद बुलाई गई जिसमें कुरु, पांचाल देश के विद्वान भी सम्मिलित हुए उसमें याज्ञवल्क्य का स्थान सर्वोपरि रहा। \n\nबृहदारणयकोपनिषद में याज्ञवल्क्य का यह सिद्धांत प्रतिपादित है कि ब्रह्म ही सर्वोपरि तत्व है और अमृत्व उस अक्षर ब्रह्म का स्वरूप है। इस विद्या का उपदेश याज्ञवल्क्य ने अपनी मैत्रेयी नामक प्रज्ञाशालिनी पत्नी को दिया था। शरीर त्यागने पर आत्मा की गति की व्याख्या याज्ञवल्क्य ने जनक से की। यह भी वृहदारझयकोपनिषद का विषय है। जनक के उस बहुदक्षिण यज्ञ में एक सहस्र गौओं की दक्षिणा नियत थी जो ब्रह्मनिष्ठ याज्ञवल्क्य ने प्राप्त की। शांतिपर्व के मोक्षधर्म पर्व में याज्ञवल्क्य और जनक (इनका नाम दैवराति है) का अव्यय अक्षर ब्रह्तत्व के विषय में एक महत्वपूर्ण संवाद सुरक्षित है (अ. 198-306, पूना संस्करण)। उसमें नित्य अभयात्मक गुह्य अक्षरतत्व था वेदप्रतिपाद्य ब्रह्मतत्व का अत्यंत स्पष्ट और सुदर विवेचन है। उसके अंत में याज्ञवल्क्य ने जनक से कहा-हे राजन्, क्षेत्रज्ञ को जानकर तुम इस ज्ञान की उपासना करोगे तो तुम भी ऋर्षि हो जाओगे। कर्मपरक यज्ञों की अपेक्षा ज्ञान ही श्रेष्ठ है (ज्ञानं विशिष्टं न तथाहि यज्ञा:, ज्ञानेन दुर्ग तरते न यज्ञै:, शांति. 306। 105)।\n\nयाज्ञवल्क्य के गुरु आचार्य वैशंपायन थे जिनसे वैदिक विषय में उनका भारी मतभेद हो गया था। भागवत और विष्णु पुराण के अनुसार याज्ञवल्क्य ने सूर्य की उपासना की थी और सूर्यऋयी विद्या एवं प्रणावत्मक अक्षर तत्व इन दोनों की एकता यही उनके दर्शन का मूल सूत्र था। विराट् विश्व में जो सहस्रात्मक सूर्य है उसी महान आदित्य की एक कला या अक्षर प्रणव रूप से मानव के कंद्र की संचालक गतिशक्ति है। याज्ञवल्क्य का यह अध्यात्म दर्शन अति महत्वपूर्ण है। एक व्यक्तित्व का पाजुष यज्ञ सदा विराट यज्ञ के साथ मिला रहता है। इससे मानव भी अमृत का ही एक अंश है। यही याज्ञवल्क्य का अयातयाम अर्थात् कभी बासी न पड़नेवाला ज्ञान है। भागवत के अनुसार याज्ञवल्क्य ने शुक्ल यजुर्वेद की 15 शाखाओं को जन्म दिया, जो वाजसनेय शाखा के नाम से प्रसिद्ध हुई। वे ही उनके शिष्यों द्वारा काणव, माध्यंदिनीय आदि शखाओं के रूप में पसिद्ध हुई (भा. 12. 6. 93-74)। \n\nयाज्ञवल्क्य ब्रह्मणकालीन प्राचीन आचार्य थे जो वैशंपायन, शाकटायन आदि की परंपरा में हुए और कात्यायन ने एक वार्तिक में उन ऋर्षियों को तुल्यकाल या समकालीन कहा है। (सूत्र 4. 3. 105 पर वार्तिक)। \nएक दृष्टि से याज्ञवल्क्य स्मृति प्रसिद्ध है। इस स्मृति में 1003 श्लोक हैं। इसपर विश्वरूप कृत बालक्रीड़ा (800-825), अपरार्क कृत याज्ञवल्कीय धर्मशास्त्र निबंध (12वीं शती) और विज्ञानेश्वर कृत मिताक्ष्रा (1070-1100) टीकाएँ प्रसिद्ध हैं। कारणे का मत है कि इसकी रचना लगभग विक्रम पूर्व पहली शती से लेकर तीसरी शती के बीच में हुई। स्मृति के अंत:साक्ष्य इसमें प्रमाण है। इस स्मृति का संबंध शुक्ल यजुर्वेद की परंपरा से ही था। जैसे मानव धर्मशास्त्र की रचना प्राचीन धर्मसूत्र युग की सामगीं से हुई, ऐसे ही याज्ञवल्क्य स्मृति में भी प्राचीन सामग्री का उपयोग करते हुए सामग्री को भी स्थान दिया गया। कौटिल्य अर्थशास्त्र की सामग्री से भी याक्ज्ञवल्क्य के अर्थशास्त्र का विशेष साम्य पया जाता है। इसमें तीन कांड हैं आचार, व्यवहार और प्रायश्चित। इसकी विषय-निरूपण-पद्धति अत्यंत सुग्रथित है। इसपर विरचित मिताक्षरा टीका हिंदू धर्मशास्त्र के विषय में भारतीय न्यायालयों में प्रमाण मानी जाती रही है।\n\n", "id": "10740", "title": "याज्ञवल्क्य"}
{"url": "https://hi.wikipedia.org/wiki?curid=10744", "text": "सुपीरियर झील\n\nसुपीरियर झील कनाडा-संराअमेरिका की सीमा पर स्थित एक झील है। यह विशाल झीलों में से एक है। \n\nसुपीरियर झील के उत्तर में कनाडा का ओण्टारियो प्रान्त और संराअमेरिका का मिनेसोटा राज्य हैं और दक्षिण में विस्कॉन्सिन और मिशिगन राज्य हैं। विशाल झीलो में यह क्षेत्रफल और आयतन दोनों ही में सबसे विशाल झील है। यह आकार की दृष्टि से विश्व की तीसरी और ताज़े पानी की सबसे बड़ी झील है। \n", "id": "10744", "title": "सुपीरियर झील"}
{"url": "https://hi.wikipedia.org/wiki?curid=10745", "text": "ईरी झील\n\nईरी झील (Lake Erie), उत्तरी अमरीका की पाँच बड़ी झीलों में से चौथी सबसे बड़ी झील है। विश्व में यह दसवीं सबसे बड़ी झिल है। उत्तरी अमेरिका की झीलों में यह सबसे दक्षिणावली है तथा ह्यूरन तथा ओंटेरियो झीलों के मध्य स्थित है। इसके उत्तरी किनारे पर कनाड़ा की सीमा, दक्षिण-पूर्व में न्यूयार्क, पेनसिलवेनिया तथा ओहायो, पश्चिम में मिचिगन तथा ओहायो राज्यों की सीमा पड़ती है। इसकी अधिकतम लंबाई उत्तर-पूर्व से दक्षिण-पश्चिम तक २४५ मील, औसत चौड़ाई ५० मील (२८ से ५८ मील तक) तथा क्षेत्रफल ९,६०० वर्ग मील है। यह झील समुद्र की सतह से ५७३ फुट की उँचाई पर तथा ह्यूरन झील की सतह से ८ फुट नीचे है। इसके जल की अधिकतम गहराई २१० फुट, औसत गहराई १०० फुट है। इसमें डिट्रॉयट नदी मिलती है तथा ओंटेरियो झील को छोड़कर अन्य सभी बड़ी झीलों का जल इसमें आता है। इसके सिवाय उत्तर से ग्रैंड नदी, पश्चिम से मॉमी, संडस्की एवं ह्यूरन तथा दक्षिण से कुयाहोगा नदियाँ मिलती हैं। ईरी के जल का निकास नायागरा नदी के द्वारा होता है जो ओंटेरियो झील में गिरती है। ईरो झील बड़ी झीलों में से सबसे छिछली और यातायात के लिए भयावह है क्योंकि नायागरा जलप्रपात दिन प्रति पीछे की ओर हटता जा रहा है।\n\nइस झील का व्यापारिक महत्व नहरों के निकल जाने से बहुत बढ़ गया है, जो पूर्व से पश्चिम जाने का मुख्य साधन हैं। नायागरा जलप्रपात के पास अटलांटिक सागर से सीधे आने में जलप्रपात के कारण जो असुविधा थी उसको वेलंड नहर दूर कर देती है। ईरी के तट पर सुंदर बंदरगाहों में बफैलो, ईरी, क्लीवलैंड, संडस्की तथा टोलेडो प्रमुख हैं, परंतु बड़े जहाजों के लिए उपयुक्त नहीं है।\n", "id": "10745", "title": "ईरी झील"}
{"url": "https://hi.wikipedia.org/wiki?curid=10746", "text": "ओण्टारियो\n\n\"अधिक विकल्पों के लिए यहां जाएं - ओण्टारियो (बहुविकल्पी)\"\n\nओण्टारियो कनाडा के दस प्रान्तों में सबसे अधिक क्षेत्रफल और जनसंख्या वाला राज्य है।\n", "id": "10746", "title": "ओण्टारियो"}
{"url": "https://hi.wikipedia.org/wiki?curid=10747", "text": "मिशिगन झील\n\nलेक मिशिगन अमरीका की सबसे बड़ी झीलों में से एक है। इसकी सीमाएँ अमरीका के चार प्रांतों इलिनाय, इंडियाना, विस्कांसिन एवं मिशिगन से लगती हैं। मिशिगन शब्द आरंभ में इसी झील के लिए किया जाता था जो ओजीबे भाषा का शब्द है जिसका मतलब होता है 'बहुत सारा पानी'। यह झील क्रोएशिया देश की भौगोलिक क्षेत्र से थोड़ा बड़ा है। \n\nलेक मिशिगन (43°30'ऊतर, 87°30'पश्चिम) बड़ी झीलों में से एक मात्र ऐसी झील है जो पूरी तरह अमरीकी सीमा के अंदर स्थित है बाकी दूसरी झीलों की सीमाएँ कनाडा से भी लगती हैं। इसका सतही क्षेत्रफल लगभग 22,400 वर्गमील है, जो इसे अमरीका की गैर खारे पानी की सबसे बड़ी झीलों में शुमार कराती है और दुनिया की पाँचवी सबसे बड़ी। यह झील 307 मील (494 किलोमीटर) लंबी और 118 मील (190 किलोमीटर) चौड़ी है और इसकी तटरेखा लगभग 1,640 मील (2,633 किलोमीटर) लंबी है। झील की औसत गहराई लगभग 279 फुट (85 मीटर) है जबकि अधिकतम गहराई 923 फुट है। \n\nकोई बारह मिलियन लोग इस झील के किनारे बसे हुए हैं। उत्तरी मिशिगन के कई छोटे शहर इस झील के किनारे बसे हैं और उनकी अर्थव्यवस्था पूरी तरह झील और उससे जुड़े पर्यटन पर टिका हुआ है। झील के किनारे तीस हजार से ज्यादा की आबादी वाले शहरों की सूची इस तरह है: \n\nमोटर वाहन चलाने वाले लेक मिशिगन को उसमें चलने वाले स्टीमर फेरी द्वारा पार कर सकते हैं। यहाँ मुख्य रूप से दो फेरियाँ चलती हैं जिनमें एसएस बैजर्स प्रमुख है जो मेंटवोक, विस्कांसिन से लुडिंग्टन, मिशिगन तक चलती है तथा दूसरी फेरी लेक एक्सप्रेस के नाम से जानी जाती है जो 2004 में शुरु हुई थी और मिलवाकी, विस्कांसिन से मस्केगोन, मिशिगन तक चलती है।\n\n\n", "id": "10747", "title": "मिशिगन झील"}
{"url": "https://hi.wikipedia.org/wiki?curid=10748", "text": "कैस्पियन सागर\n\nकैस्पियन सागर (फ़ारसी: , दरया-ए-माज़ंदरान), एशिया की एक झील है जिसे अपने वृहत आकार के कारण सागर कहा जाता है। मध्य एशिया में स्थित यह झील क्षेत्रफल के हिसाब से विश्व की सबसे बड़ी झील है। इसका क्षेत्रफल ४,३०,००० वर्ग किलोमीटर तथा आयतन ७८,२०० घन किलोमीटर है। इसका कोई बाह्यगमन नहीं है और पानी सिर्फ़ वाष्पीकरण के द्वारा बाहर जाता है। ऐतिहासिक रूप से यह काला सागर के द्वारा बोस्फ़ोरस, ईजियन सागर और इस तरह भूमध्य सागर से जुड़ा हुआ माना जाता है जिसके कारण इसे ज्यरचना के आधार पर इसे झील कहना उचित नहीं है। इसका खारापन १.२ प्रतिशत है जो विश्व के सभी समुद्रों के कुल खारेपन का एक-तिहाई है।\n\nहालांकि इसपर कुछ विवाद है, बहुत से इतिहासकार मानते हैं कि कैस्पियन सागर का नाम इसके किनारे बसने वाली प्राचीन कास्पी जाति के ऊपर पड़ा था।\n\nकैस्पियन सागर विश्व में विश्व के सभी झीलों के कुल जल का ४०-४४ % जल है। तुर्कमेनिस्तान, कज़ाख़स्तान, रूस, अजरबैजान, ईरान इसके तटवर्ती देश हैं। इसका उत्तरी भाग बहुत छिछला है जहाँ इसकी गहराई ५- ६ मीटर है, जबकि दक्षिणी भाग की औसत गहराई १००० मीटर के आसपास है। कैस्पियन सागर को प्राचीन मानचित्रों में क़ाज़्विन भी कहा गया है। इसके अलावा इसे ईरान में दरया-ए-माज़ंदरान भी कहते हैं। काले सागर की ही भांति यह भी ऐतिहासिक व विलुप्त पैरा टिथाइस सागर का अवशेष है जो लगभग ५५ लाख वर्षों पूर्व पृथ्वी की विवर्तनिक (टेक्टोनिक) पर्तों की गतिविधियों के कारण भूमि-बंध हो गया था। यूरोप से आती वोल्गा नदी जो यूरोप के २०% भूमि क्षेत्र को सींचती है, कैस्पियन सागर के ८०% जल का स्रोत है। इसके अलावा अन्य मुख्य स्रोत युराल नदी है। इस सागर में बहुत से द्वीप हैं, जिनमें ऑगुर्जा आडा सबसे बड़ा द्वीप है जिसकी लंबाई ४७ कि.मी है।\n\n", "id": "10748", "title": "कैस्पियन सागर"}
{"url": "https://hi.wikipedia.org/wiki?curid=10749", "text": "अरल सागर\n\nअरल सागर या अराल सागर () मध्य एशिया में स्थित एक झील है जिसके बड़े आकार के कारण इसे सागर कहा जाता है, पर अब दिनोदिन इसका आकार घटता जा रहा है। स्थानीय भाषाओं में इसका शाब्दिक अर्थ है 'द्वीपों की झील', जो इस झील में एक समय पर दिखने वाले लगभग १५०० टापुओं के आधार पर नामांकित थी। सन् १९६० में सोवियत प्रशासन ने इसमें विसर्जित होने वाली दो नदियों - आमू दरिया और सिर दरिया को मरुभूमि सिंचाई के लिए विमार्गित करने का निर्णय लिया, जिसके बाद से अरल सागर घटा और तीन अलग-अलग भागों में बंट गया। इसके फलस्वरूप आने वाले ४० सालों में अराल सागर का ९० प्रतिशत जल खत्म हो गया तथा ७४ प्रतिशत से अधिक सतह सिकुड़ गई और इसका आकार १९६० के इसके आकार का सिर्फ १० प्रतिशत ही रह गया है।\n\nएक समय इसका क्षेत्रफल लगभग ६८,००० वर्ग किलोमीटर था। इसके बाद सन् २००७ तक यह अपने मूल आकार के १० प्रतिशत पर आ गया है। पानी की लवणता में वृद्धि हो रही है और मछलियों का जीवन असंभव हो गया है। १९६० के बाद के दशकों में सूखे के कारण और पानी मोड़ने के लिए बनाई गई नहरों के कुप्रबंधन के चलते अराल सागर की तट रेखा में भी काफी कमी देखी गई, जहाँ बड़ी नौकाएँ चलती थीं, वहाँ रेगिस्तान नजर आने लगा था। लेकिन इस सबके एवज़ में उज़बेकिस्तान दुनिया के प्रमुख कपास निर्यातकों में गिना जाने लगा है, जो एक समय सोवियत संघ की योजना थी।\n\n", "id": "10749", "title": "अरल सागर"}
{"url": "https://hi.wikipedia.org/wiki?curid=10750", "text": "मानसरोवर\n\n\"अधिक विकल्पों के लिए यहां जाएं - मानसरोवर (बहुविकल्पी)\"\n\nमानसरोवर तिब्बत में स्थित एक झील है। हिन्दू तथा बौद्ध धर्म में इसे पवित्र माना गया है।\n\nयह झील लगभग 320 वर्ग किलोमाटर के क्षेत्र में फैला हुआ है। इसके उत्तर में कैलाश पर्वत तथा पश्चिम में राक्षसताल है। यह समुद्रतल से लगभग 4556 मीटर की ऊंचाई पर स्थित है। इसकी परिमिति लगभग 88 किलोमीटर है और औसत गहराई 90 मीटर।\n\nहिन्दू धर्म में इसे पवित्र माना गया है। इसके दर्शन के लिए हज़ारों लोग प्रतिवर्ष कैलाश मानसरोवर यात्रा में भाग लेते है। हिन्दू विचारधारा के अनुसार यह झील सर्वप्रथम भगवान ब्रह्मा के मन में उत्पन्न हुआ था। संस्कृत शब्द मानसरोवर, मानस तथा सरोवर को मिल कर बना है जिसका शाब्दिक अर्थ होता है - \"मन का सरोवर\"।\nयहां देवी सती के शरीर का दांया हाथ गिरा था। इसलिए यहां एक पाषाण शिला को उसका रूप मानकर पूजा जाता है। यहां शक्तिपीठ है।\n\nबौद्ध धर्म में भी इसे पवित्र माना गया है। एसा कहा जाता है कि रानी माया को भगवान बुद्ध की पहचान यहीं हुई थी।\n\nजैन धर्म तथा तिब्बत के स्थानीय बोनपा लोग भी इसे पवित्र मानते हैं।\n\nइस झील के तट पर कई मठ भी हैं।\n\n", "id": "10750", "title": "मानसरोवर"}
{"url": "https://hi.wikipedia.org/wiki?curid=10751", "text": "ह्यूरॉन झील\n\nह्यूरन झील संयुक्त राज्य अमेरीका की एक झील है। यूएसए की बड़ी झीलों में इसका सुपीरियर झील के बाद दूसरा स्थान है। मिचिगन और एरी झीलों के बीच स्थित यह ४०० किलोमीटर लंबी एवं २४८ किमी चौड़ी है। इसका क्षेत्रफल ५८,८८० वर्ग किमी है। इस झील का ३४,००८ वर्ग किमी भाग कनाडा में पड़ता है। ह्यूरन झील का सबसे गहरा भाग २२७ मी. है। सुपीरियर एवं मिचिगन झीलों से पानी ह्यूरन झील में आता है तथा सैंट क्लेयर नदी, सेंट क्लेयर झील एवं डिट्रायट नदी में से होकर इसका पानी ईरी झील में चला जाता है। ह्यूरन झील में अप्रैल से लेकर दिसंबर तक जलयान चला करते हैं। ईरी, सुपीरियर एवं मिचिगन झीलों के बंदरगाहों से व्यापार होता है। व्यापार की मुख्य वस्तुएँ लौहखनिज, अनाज, चूनापत्थर एवं कोयला हैं। राकपोर्ट एवं रोजर्स सिटी पश्चिमी तट पर मुख्य बंदरगाह हैं जहाँ बड़े-बड़े जलयान चले आते हैं। इसका पानी बहुत स्वच्छ है और अनेक प्रकार की मछलियाँ इस पानी में पाई जाती हैं। झील के उत्तरी भाग में कुछ छोटे छोटे द्वीप भी हैं।\n", "id": "10751", "title": "ह्यूरॉन झील"}
{"url": "https://hi.wikipedia.org/wiki?curid=10753", "text": "मानसरोवर (बहुविकल्पी)\n\nमानसरोवर के कई अर्थ हैं - ", "id": "10753", "title": "मानसरोवर (बहुविकल्पी)"}
{"url": "https://hi.wikipedia.org/wiki?curid=10757", "text": "पशुपतिनाथ\n\nपशुपतिनाथ से इनका उल्लेख होता हैं:\n\n", "id": "10757", "title": "पशुपतिनाथ"}
{"url": "https://hi.wikipedia.org/wiki?curid=10758", "text": "गङ्गाधर\n\n(१) शिवजी का एक नाम है क्योंकि वह (गङ्गा) उनकी जटा से निकलती है। भगीरथ की प्रार्थना पर शिव ने गंगा को अपने मस्तक पर धारण किया था अत: उनका एक नाम।\n\n(२) विभिन्न समयों में हुए अनेक प्रसिद्ध पंडितों, टीकाकारों और ग्रंथकारों के नाम। इनमें से एक प्राचीन कोशकार और कात्यायन सूत्र की टका, आधानपद्धति, संस्कारपद्धति आदि संस्कृत ग्रंथों के रचयिता माध्यंदिन शाखाध्यायी प्राचीन स्मार्त पंडित थे देवतार्चनविधि, निर्णयमंजरी, योगरत्नावली, रसपद्माकर (अलंकार ग्रंथ) आदि ग्रंथों के विविध प्रणेता इसी नाम के विविध व्यक्ति थे। तर्कदीपिका, सूर्यशतक और संगीतरत्नाकर के गंगाधर नामधारी टीकाकार भी एक दूसरे से भिन्न बनाए गए हैं। संस्कृत के एक अन्य प्रसिद्ध ग्रंथकार भी इसी नाम से विख्यात हैं। जिन्होंने गंगास्तोत्र, तर्कचंद्रिका, तीर्थकाशिका प्रपंचसारविवेक आदि अनेक ग्रंथों की रचना की है। न्यायकुतूहल और न्यायचंद्रिका के प्रणेता तथा इनसे भिन्न एक प्रसिद्ध वैयाकरण और एक नैयायिक पंडित भी इसी नाम के व्यक्ति हैं।\n", "id": "10758", "title": "गङ्गाधर"}
{"url": "https://hi.wikipedia.org/wiki?curid=10760", "text": "ओण्टारियो (बहुविकल्पी)\n\nओन्टारियो के कई अर्थ हो सकते हैं -\n", "id": "10760", "title": "ओण्टारियो (बहुविकल्पी)"}
{"url": "https://hi.wikipedia.org/wiki?curid=10761", "text": "ओण्टारियो झील\n\nओण्टारियो झील एक झील है। यह झील कनाडा-संराअमेरिका की सीमा पर स्थित विशाल झीलों में से एक है।\n\nइस झील के उत्तर में कनाडा का ओण्टारियो प्रान्त है और दक्षिण में ओण्टरियो का नियाग्रा प्रायद्वीप और संराअमेरिका का न्यूयॉर्क राज्य। सभी विशाल झीलों में से इस झील का क्षेत्रफल सबसे कम है और यह एकमात्र झील है जो मिशिगन की सीमा से नहीं लगती।\n", "id": "10761", "title": "ओण्टारियो झील"}
