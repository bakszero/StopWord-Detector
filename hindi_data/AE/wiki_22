{"url": "https://hi.wikipedia.org/wiki?curid=97537", "text": "गंगा के पौराणिक प्रसंग\n\nएक अन्य कथा के अनुसार राजा सगर ने जादुई रूप से साठ हजार पुत्रों की प्राप्ति की। एक दिन राजा सगर ने देवलोक पर विजय प्राप्त करने के लिये एक यज्ञ किया। यज्ञ के लिये घोड़ा आवश्यक था जो ईर्ष्यालु इंद्र ने चुरा लिया था। सगर ने अपने सारे पुत्रों को घोड़े की खोज में भेज दिया अंत में उन्हें घोड़ा पाताल लोक में मिला जो एक ऋषि के समीप बँधा था। सगर के पुत्रों ने यह सोच कर कि ॠषि ही घोड़े के गायब होने की वजह हैं उन्होंने ऋषि का अपमान किया। तपस्या में लीन ॠषि ने हजारों वर्ष बाद अपनी आँखें खोली और उनके क्रोध से सगर के सभी साठ हजार पुत्र जल कर वहीं भस्म हो गये। सगर के पुत्रो की आत्माएँ भूत बनकर विचरने लगे क्योंकि उनका अंतिम संस्कार नहीं किया गया था। सगर के पुत्र अंशुमान ने आत्माओं की मुक्ति का असफल प्रयास किया और बाद में अंशुमान के पुत्र दिलीप ने भी। भगीरथ राजा दिलीप की दूसरी पत्नी के पुत्र थे। उन्होंने अपने पूर्वजों का अंतिम संस्कार किया। उन्होंने गंगा को पृथ्वी पर लाने का प्रण किया जिससे उनके संस्कार की राख गंगाजल में प्रवाह कर भटकती आत्माएं स्वर्ग में जा सके। भगीरथ ने ब्रह्मा की घोर तपस्या की ताकि गंगा को पृथ्वी पर लाया जा सके। ब्रह्मा प्रसन्न हुये और गंगा को पृथ्वी पर भेजने के लिये तैयार हुये और गंगा को पृथ्वी पर और उसके बाद पाताल में जाने का आदेश दिया ताकि सगर के पुत्रों के आत्माओं की मुक्ति संभव हो सके। तब गंगा ने कहा कि मैं इतनी ऊंचाई से जब पृथ्वी पर गिरूंगी, तो पृथ्वी इतना वेग कैसे सह पाएगी? तब भगीरथ ने भगवान शिव से निवेदन किया और उन्होंने अपनी खुली जटाओं में गंगा के वेग को रोक कर, एक लट खोल दी, जिससे गंगा की अविरल धारा पृथ्वी पर प्रवाहित हुई। वह धारा भगीरथ के पीछे पीछे गंगा सागर संगम तक गई, जहां सगर-पुत्रों का उद्धार हुआ। शिव के स्पर्श से गंगा और भी पावन हो गयी और पृथ्वी वासियों के लिये बहुत ही श्रद्धा का केन्द्र बन गयीं। पुराणों के अनुसार स्वर्ग में गंगा को मन्दाकिनी और पाताल में भागीरथी कहते हैं।\nभरतवंश में शान्तनु नामक बड़े प्रतापी राजा थे। एक दिन गंगा तट पर आखेट खेलते समय उनहें गंगा देवी दिखाई पड़ी। शान्तनु ने उससे विवाह करना चाहा। गंगा ने इसे इस शर्त पर स्वीकार कर लिया कि वे जो कुछ भी करेंगी उस विषय में राजा कोई प्रश्न नहीं करेंगे। शान्तनु से गंगा को एक के बाद एक सात पुत्र हुए। परन्तु गंगा देवी ने उन सभी को नदी में फेंक दिया। राजा ने इस विषय में उनसे कोई प्रश्न नहीं किया। बाद में जब उन्हें आठवाँ पुत्र उत्पन्न हुआ तो उसे नदी में फेंकने के विरुद्ध शान्तनु ने आपत्ति की। इस प्रकार गंगा को दिया गया उनका वचन टूट गया और गंगा ने अपना विवाह रद्द कर स्वर्ग चली गयीं। जाते जाते उन्होंने शांतनु को वचन दिया कि वह स्वयं बच्चे का पालन-पोषण कर बड़ा कर शान्तनु को लौटा देंगी।\n\nएक प्रफुल्लित सुंदरी युवती का जन्म ब्रह्मदेव के कमंडल से हुआ। इस खास जन्म के बारे में दो विचार हैं। एक की मान्यता है कि वामन रूप में राक्षस बलि से संसार को मुक्त कराने के बाद ब्रह्मदेव ने भगवान विष्णु का चरण धोया और इस जल को अपने कमंडल में भर लिया। दूसरे का संबंध भगवान शिव से है जिन्होंने संगीत के दुरूपयोग से पीड़ित राग-रागिनी का उद्धार किया। जब भगवान शिव ने नारद मुनि ब्रह्मदेव तथा भगवान विष्णु के समक्ष गाना गाया तो इस संगीत के प्रभाव से भगवान विष्णु का पसीना बहकर निकलने लगा जो ब्रह्मा ने उसे अपने कमंडल में भर लिया। इसी कमंडल के जल से गंगा का जन्म हुआ और वह ब्रह्मा के संरक्षण में स्वर्ग में रहने लगी।\n\nगंगा, एक नदी ही नहीं, भारतीय संस्‍कृति की एक गौरवशाली सरिता है। देवनदी, जाह्नवी, विष्‍णुपदा, शिवशीशधारिणी जैसे कोई 108 नाम इस नदी के हैं। ‘महाभागवत’ में ‘गंगा अष्‍टोत्‍तरशत नामावली’ मिलती है। यह इस नदी के पुण्‍य का ही प्रभाव है कि पातकी से पातकी तक इस नदी में निमज्‍जन से पुण्‍यश्‍लोकी हुआ है। यह ऐसी नदी है जिसका जिक्र ऋग्‍वेद से लेकर वर्तमान साहित्‍य तक में मिल जाता है।\nराजा भागीरथ के तप के प्रभाव से यह अलकनंदा से भगीरथी होकर भारत के कलिकलुष को धोती हई समुद्रगामी हुई। गंगा दशहरा या गंगादशमी का पर्व 10वीं सदी पूर्व से ही मनाया जाता रहा है। भोजराज ने ‘राजमार्तण्‍ड’ में दशपापों के निवारण के पर्व के रूप में इस दिवस का स्‍मरण किया है। जो दस पाप हरे, वह यह पर्व है। इन पापों का जिक्र सर्वप्रथम मनु ने अपनी स्‍मृति में किया है, जिनको यथारूप ‘स्‍कंदपुराणकार’ सहित अन्‍य पुराण, उपपुराणकारों ने भी उद्धृत किया है।\nमूर्तिकला में गंगा की अभिव्‍यक्ति नई नहीं है। गुप्‍तकाल से ही स्‍त्री रूप में यह नदी कलशधारिणी नायिका के रूप में उत्‍कीर्ण की जाने लगी। विशेषकर द्वारशाखा के नीचे मूर्तिमय रूप में गंगा का न्‍यास मिलता है। अनेक रूपों और अनेक भावों में यह नदी रूप देवालय के दर्शनार्थियों को अपनी उपस्थिति से पापमुक्ति, कलुषहारिणी का संकेत देती है। एक ओर यमुना, दूसरी ओर गंगा। इन का समन्‍वय पश्चिम और पूर्वी संस्‍कृतियों का संगम भी माना जाता है। कोई भी भाषा, धर्म-विचार हो, यहां अंतत: एकता का दर्शन होता है। इसलिए भारत की संस्‍कृति को गंगा-जमनी भी कहा जाता है।\n", "id": "97537", "title": "गंगा के पौराणिक प्रसंग"}
{"url": "https://hi.wikipedia.org/wiki?curid=97548", "text": "चकसिकन्दर\n\nमोटे अक्षरराष्ट्रीय राजमार्ग 103 पर स्थित यह कस्बा बिहार प्रांत के वैशाली जिले में पड़ता है। राघोपुर विधान सभा क्षेत्र के सीमा पर स्थित इस गाँव की आबादी २००१ की जनगणना के अनुसार 1902 है जिसमें 963 पुरूष और 939 स्त्रियाँ हैं। गोविन्दपुर झखराहा, दोबरकोठी, चकजैनब और श्यामपुर उर्फ मंसूरपुर इसके पड़ोसी गाँव हैं। चकसिकन्दर बाजार अपने और पास के गाँव के निवासियों का स्थानीय बाजार भी है। गाँव को विद्युतीकृत किया जा चुका है लेकिन बिजली के लिए अक्सर उपभोक्ताओं को निजी साघनों पर निर्भर होना पड़ता है। शिक्षा के लिए चकसिकन्दर में प्राथमिक, मध्य विद्यालय तथा उच्च विद्यालय के अतिरिक्त मदरसा भी है।\n\nजिला तथा अनुमंडल मुख्यालय हाजीपुर तथा प्रखंड मुख्यालय बिदुपुर के अतिरिक्त जन्दाहा होते हुए समस्तीपुर जाने के लिए दैनिक सवारी यहाँ से उपलब्ध है। चकसिकन्दर पूर्व मध्य रेलवे के हाजीपुर-बरौनी रेलखंड पर स्थित रेलवे स्टेशन है। यहाँ पाँच जोड़ी सवारी गाड़ियों का ठहराव होता है। रेलवे स्टेशन के पास स्थित गाँव चकजैनब, कल्याणपुर (दूरी 1 किलोमीटर), दोबर कोठी (दूरी 1 किलोमीटर), गंगाजल (दूरी 1.5 किलोमीटर), गोविन्दपुर झखराहा (दूरी 1.5 किलोमीटर) आदि है जहाँ से आकर यात्री नियमित आवागमन करते हैं। चकसिकन्दर आने-जाने वाली गाड़ियों की जानकारी इंडियारेलइन्फो डॉट काम पर मिल सकती है। दूरभाष संचार के लिए बीएसएनएल का मोबाईल तथा लैंडलाइन सेवा के अतिरिक्त एयरटेल, रिलाएंस तथा एयरसेल का अच्छा मोबाईल नेटवर्क मौजूद है। डाक सेवाओं के लिए चकसिकन्दर बाजार में अवर डाकघर (पिन कोड- ८४४११५) है, जहाँ डाक बचत योजनाएं एवं बैंकिंग सेवाएँ मिल जाती है। बैंकिंग सेवाओं के लिए वैशाली क्षेत्रीय ग्रामीण बैंक है जो सेंट्रल बैंक ऑफ इंडिया के अधीन कार्यरत है।\n", "id": "97548", "title": "चकसिकन्दर"}
{"url": "https://hi.wikipedia.org/wiki?curid=97552", "text": "केन्द्रीय माध्यमिक शिक्षा बोर्ड\n\nकेन्द्रीय माध्यमिक शिक्षा बोर्ड (अंग्रेज़ी:\"Central Board of Secondary Education\" या CBSE) भारत की स्कूली शिक्षा का एक प्रमुख बोर्ड है। भारत के अन्दर और बाहर के बहुत से निजी विद्यालय इससे सम्बद्ध हैं। इसके प्रमुख उद्देश्य हैं - शिक्षा संस्थानों को अधिक प्रभावशाली ढंग से लाभ पहुंचाना, उन विद्यार्थियों की शैक्षिक आवश्यकताओं के प्रति उत्तरदायी होना जिनके माता-पिता केन्द्रीय सरकार के कर्मचारी हैं और निरंतर स्थानान्तरणीय पदों पर कार्यरत हों। केन्द्रीय माध्यमिक शिक्षा बोर्ड में शिक्षा का माध्यम हिन्दी या अंग्रेजी हो सकता है। इसमें कुल ८९७ केन्द्रीय विद्यालय, १७६१ सरकारी विद्यालय, ५८२७ स्वतंत्र विद्यालय, ४८० जवाहर नवोदय विद्यालय और १४ केन्द्रीय तिब्बती विद्यालय सम्मिलित हैं। इसका ध्येय वाक्य है - असतो मा सद्गमय (हे प्रभु ! हमे असत्य से सत्य की ओर ले चलो।)\n\nयह पहली कक्षा से लेकर १२वीं कक्षा तक के लिये पाठ्यक्रम तैयार करता है एवं वर्ष में दो मुख्य परीक्षाएं संचालित करता है - १०वीं कक्षा के लिये अखिल भारतीय सेकेण्डरी स्कूल परीक्षा (AISSE) एवं १२वीं कक्षा के लिये अखिल भारतीय सिनीयर स्कूल सर्टिफिकेट परीक्षा (AISSCE)। इसके अतिरिक्त अखिल भारतीय इंजिनीयरिंग प्रवेश परीक्षा (AIEEE) तथा अखिल भारतीय प्री-मेडिकल परीक्षा (AIPMT) का भी संचालन करता है।\n\nभारत में सबसे पहले \"उत्तर प्रदेश बोर्ड ऑफ हाई स्कूल एण्ड इंटरमीडिएट एजुकेशन पहला बोर्ड\" की स्थापना सन् १९२१ में हुई थी। राजपुताना, मध्य भारत तथा ग्वालियर इसके अधिकार क्षेत्र में आते थे और संयुक्त प्रांतों की सरकार द्वारा किए गए अभ्यावेदन के उत्तर में तत्कालीन भारत सरकार ने सभी क्षेत्रों के लिए वर्ष १९२९ में एक संयुक्त बोर्ड स्थापित करने का सुझाव दिया जिसका नाम \"बोर्ड ऑफ हाई स्कूल एण्ड इंटरमीडिएट एजुकेशन राजपूताना\" रखा गया। इसमें अजमेर, मारवाड, मध्य भारत और ग्वालियर शामिल थे।\n\nबोर्ड द्वारा माध्यमिक शिक्षा स्तर पर तीव्र विकास और विस्तार करने के फलस्वरूप इसके संस्थानों में शिक्षा के स्तर एवं गुणता में सुधार आया। परन्तु के विभिन्न भागों में राज्य विश्वविद्यालयों और राज्य बोर्डों के स्थापित हो जाने से केवल अजमेर, भोपाल और तत्पश्चात्‌ विंय प्रदेश ही इसके अधिकार क्षेत्र में रह गए। इसके परिणामस्वरूप वर्ष १९५२ में बोर्ड का संविधान संशोधित किया गया जिससे इसका क्षेत्राधिकार भाग-ग और भाग-घ के क्षेत्रों तक बढ़ा दिया गया और बोर्ड को इसका वर्तमान नाम केन्द्रीय माध्यमिक शिक्षा बोर्ड दिया गया। अंततः १९६२ में बोर्ड का पुनर्गठन किया गया।\n\nकेन्द्रीय माध्यमिक शिक्षा बोर्ड की स्थापना कतिपय परस्पर संबंधित उद्देश्यों की पूर्ति के लिए की गई थीः\n\nबोर्ड का अधिकार क्षेत्र व्यापक है और राष्ट्र की भौगोलिक सीमाओं से बाहर भी फैला हुआ है। पुनर्गठन के फलस्वरूप दिल्ली माध्यमिक शिक्षा बोर्ड का केन्द्रीय बोर्ड में विलय कर दिया गया और इस प्रकार दिल्ली बोर्ड द्वारा मान्यता प्राप्त सभी शैक्षिक संस्थाएं भी केन्द्रीय बोर्ड का अंग बन गई। तदनन्तर संघ शासित प्रदेश, चण्डीगढ़, अरूणाचल प्रदेश, अण्डमान और निकोबार द्वीप समूह, सिक्किम राज्य और अब झारखण्ड, उत्तरांचल एवं छत्तीसगढ़ के सभी स्कूलों ने भी बोर्ड के साथ सम्बद्धता प्राप्त कर ली है। वर्ष १९६२ में मात्र ३०९ विद्यालयों से ३१-०३-२००७ तक ८९७९ विद्यालय बोर्ड से सम्बद्ध है जिनमें २१ अन्य देशों में चल रहे १४१ विद्यालय भी शामिल हैं। इसमें कुल ८९७ केन्द्रीय विद्यालय, १७६१ सरकारी विद्यालय, ५८२७ स्वतंत्र विद्यालय, ४८० जवाहर नवोदय विद्यालय और १४ केन्द्रीय तिब्बती विद्यालय सम्मिलित हैं।\n\nअपने कार्यो को अधिकाधिक प्रभावशाली ढंग से निष्पादित करने और सम्बद्ध विद्यालयों के प्रति अधिक प्रतिसंवेदी होने के उद्देश्य से बोर्ड द्वारा देश के विभिन्न भागों में क्षेत्रीय कार्यालय स्थापित किए गए हैं। बोर्ड के क्षेत्रीय कार्यालय अजमेर, चेन्नई, इलाहाबाद, गुवाहाटी, पंचकुला और दिल्ली में भी स्थित हैं। देश के बाहर स्थित विद्यालय, क्षेत्रीय कार्यालय दिल्ली के अंतर्गत आते हैं। मुख्यालय, क्षेत्रीय कार्यालयों के कार्यकलापों पर नजर रखता है यद्यपि क्षेत्रीय कार्यालयों को भी पर्याप्त अधिकार दिए गए हैं तथापि नीतिगत मामले मुख्यालय को भेजे जाते हैं। प्रशासन संबंधी दिन प्रतिदिन के मामले, विद्यालयों से सम्पर्क, परीक्षा पूर्व और परीक्षा उपरान्त की व्यवस्था आदि सभी मामलों की देख-रेख क्षेत्रीय कार्यालयों द्वारा की जाती है।\n\n", "id": "97552", "title": "केन्द्रीय माध्यमिक शिक्षा बोर्ड"}
{"url": "https://hi.wikipedia.org/wiki?curid=97553", "text": "गोविन्दपुर झखराहा\n\nगोविन्दपुर झखराहा भारत में बिहार राज्य के ऐतिहासिक वैशाली जिलान्तर्गत एक छोटा गाँव है। निकटस्थ शहर एवं जिला मुख्यालय हाजीपुर से यह गाँव १३ किलोमीटर पूर्व राष्ट्रीय राजमार्ग पर अवस्थित है। सघन आबादी वाले इस कृषिप्रधान गाँव में बज्जिका बोली जाती है लेकिन शिक्षा का माध्यम हिंदी और उर्दू है। लगभग १ वर्ग किलोमीटर क्षेत्र वाले इस छोटे से गाँव की वर्तमान जनसंख्या लगभग 1800 है।\n\n\n\n\n\n\n\nगंगा के अपवाह क्षेत्र में स्थित होने से यहाँ की जमीन उपजाऊ है जिसमें धान, गेहूँ, मक्का के अतिरिक्त अन्य खाद्यान्न एवं दलहन तथा तिलहन का अच्छा उत्पादन होता है। सघन जनसंख्या एवं खेतों का आकार छोटा होने से कृषि का व्यवसायिक रूप नहीं दिखाई देता लेकिन तम्बाकू, मिर्च, सब्जी आदि उगाकर कुछ लोग आर्थिक मदद प्राप्त कर लेते हैं। सिंचाई के लिए निजी नलकूप या इंद्रदेव की कृपा पर लोग निर्भर हैं। गाँव के पूर्वी सीमा से गुजरने वाली नहर का उद्धार कर कृषि में खुशियाली लाई जा सकती है। निजी क्षेत्रों में वागबानी तथा वानिकी का अच्छा विकास हुआ है और गाँव में पर्याप्त हरियाली है। आम, लीची, पाकड़, सीसम के अलावे ताड़ और केले सर्वत्र दिखाई देते हैं। अधिकांश लोगों ने कृषि को व्यवसाय रूप में अपना रखा है लेकिन भूमिहीन लोगों के लिए मजदूरी, दुकानदारी या छोटा व्यवसाय ही जीविका का साधन है। सरकारी नौकरी करना गौरव की बात समझा जाता है इसलिए शिक्षा प्राप्त कर प्रतियोगिता परीक्षा की तैयारी में लग जाना आम बात है।\n\n\n\n\n\n\n", "id": "97553", "title": "गोविन्दपुर झखराहा"}
{"url": "https://hi.wikipedia.org/wiki?curid=97554", "text": "कर्म (हिन्दू धर्म)\n\nकर्म समन्वय है सम्बद्ध्ता का जो कि बनी है स्रश्ति नियन्ता के उपक्रम से।\nकर्म महज कार्य को नहीं दर्शाता अपितु बताता है परिश्रम को।\n", "id": "97554", "title": "कर्म (हिन्दू धर्म)"}
{"url": "https://hi.wikipedia.org/wiki?curid=97557", "text": "द ओरिजन ऑफ स्पीसीज़ (प्रजातिओं की उत्पत्ति)\n\n24 नवम्बर 1859 को प्रकाशित चार्ल्स डार्विन की On the Origin of Species (ऑन द ओरिजन ऑफ स्पीसीज़) (हिन्दी अनुवाद: प्रजातियों की उत्पत्ति पर) को विज्ञान में, एक मौलिक वैज्ञानिक साहित्य और क्रम-विकास संबंधी जीव विज्ञान की नींव के रूप में माना जाता है। 1872 के छठे संस्करण का नाम छोटा करके द ओरिजन ऑफ स्पीसीज़ कर दिया गया था।", "id": "97557", "title": "द ओरिजन ऑफ स्पीसीज़ (प्रजातिओं की उत्पत्ति)"}
{"url": "https://hi.wikipedia.org/wiki?curid=97560", "text": "गंगा घाटी के जीव-जन्तु और वनस्पति\n\nगंगा नदी अपनी यात्रा में जितना बड़ा भू भाग पार करती है उसमें पहाड़ी और मैदानी जलवायु का एक बड़ा हिस्सा आता है। घने वन, खुले मैदान और ऊँचे पहाड़ों के साथ चलती यह नदी अनेक प्रकार के पशु पक्षी और वनस्तपतियों को आश्रय देती हैं। इसमें मछलियों की १४० प्रजातियाँ, ३५ सरीसृप तथा इसके तट पर ४२ स्तनधारी प्रजातियाँ पाई जाती हैं। इस क्षेत्र में पाये जाने वाले सामान्य जीव-जंतुओं में हैं लंगूर, लाल बंदर, भूरे भालू, सामान्य लोमड़ी, चीते, बर्फीले चीते, भौंकने वाले हिरण, सांभर, कस्तूरी मृग, सेरो, बरड़ मृग, साही, तहर आदि। विभिन्न रंगों की तितलियां तथा कीटें भी यहां पायी जाती हैं। हिमालयी सीटी बजाती सारिकाएं, स्वणिर्म किरीटधारी, पाश्चात्य रंग-विरंगे हैसोड़, साखिएं मोनाल एवं कोकल तीतर, चकवे आदि यहाँ के प्रमुख पक्षी हैं।\n\nइस क्षेत्र में वनस्पतियों की विशाल प्रजातियां है। हिमालय का बलूत सर्वाधिक प्रमुख है। अन्य में शामिल हैं बुरांस, सफेद सरो (एवीज पींड्रो), स्वच्छ पेड़ (पाईसिया स्मिल बियाना), सदाबहार पेड़ (साईप्रेसस तरूलोस) तथा नीले देवदार आदि हैं। जब बलूत के पेड़ विलीन हो रहे होते है तो पैंगर (एसक्युलस ईडिका), कबासी (कोरिलस जैकुमोंटी), कंजुला (एसर कैसियम) तथा रींगाल (जानसेरेसिंस) इसकी जगह आ जाते हैं। परर्णांग, विसर्पी पौधे तथा शैवाक की यहां बहुतायत है। \n", "id": "97560", "title": "गंगा घाटी के जीव-जन्तु और वनस्पति"}
{"url": "https://hi.wikipedia.org/wiki?curid=97569", "text": "द्वीपसमूह\n\nद्वीपसमूह किसी सागर, महासागर या झील में स्थित द्वीपों की शृंखला को कहते हैं। भारत के अण्डमान, निकोबार और लक्षद्वीप द्वीपसमूहों के उदहारण हैं।\n\nभौगोलिक दृष्टि से द्वीपसमूह दो जगहों पर स्थित हो सकतें हैं -\n\n\nअधिकतर द्वीपसमूहों के द्वीप दो प्रकार के हो सकते हैं-\n\n", "id": "97569", "title": "द्वीपसमूह"}
{"url": "https://hi.wikipedia.org/wiki?curid=97570", "text": "एनएचपीसी लिमिटेड\n\nएनएचपीसी लिमिटेड (पूर्वनाम नैशनल हाइड्रोइलैक्ट्रिक पावर कारपोरेशन लिमिटेड) वर्ष 1975 में स्थापित भारत सरकार का एक सार्वजनिक उपक्रम है। इसका उद्देश्य सभी रूपों में हाइड्रोइलैक्ट्रिक पावर के समेकित एवं दक्ष विकास की योजना बनाना तथा पर्यावरण संतुलन को ध्यान मे रखते हुए इसे विकसित और संगठित करना है। लगभग ३१७०० करोड़ रुपए से अधिक के निवेश आधार वाली एनएचपीसी लिमिटेड भारत की सर्वोपरि दस कम्पनी में से एक है। वर्तमान में जलविद्युत विकास के क्षेत्र में यह सबसे बड़ा संगठन है। एनएचपीसी लिमिटेड जलविद्युत परियोजनाओं का संकल्पना से संचालन तक सभी कार्यों को करने में सक्षम है।\n\nएनएचपीसी लिमिटेड की स्थापना वर्ष 1975 में 200 करोड़ रुपए की प्राधिकृत पूँजी के साथ किया गया। इस समय एनएचपीसी लिमिटेड भारत सरकार का अनुसूची उधम है जिसकी प्राधिकृत शेयर पूँजी 15000 करोड़ रुपए है। मूलरुप से जलविद्युत का दोहन करने की नीति का अनुपालन करनेवाली एनएचपीसी लिमिटेड ने अपने ध्येयों को विस्तृत कर अपने उद्देश्यों में भूतापीय. ज्वारीय एवं पवन जैसे ऊर्जा के अन्य स्त्रोतों को भी सम्मिलित कर लिया। कंपनी ने जलविद्युत एवं विविध व्यावसायिक क्षेत्रों मे अन्तराष्ट्रीय स्तर की उत्कृष्ट प्राप्त करना अपना लक्ष्य रखा है।\n\nवर्तमान में एनएचपीसी की कुल संस्थापित क्षमता 5702 मेगावाट है। अधिकांश परियोजनाएँ हिमालयी क्षेत्रों में है जबकि कुछ मध्य भारत में। विभिन्न परियोजनाओं की संस्थापित क्षमता तथा अन्य विवरण इस प्रकार है:\n\nतारांकित परियोजनाएँ नर्मदा हाइड्रोडेवेलॉपमेंट कॉरपोरेशन के साथ संयुक्त उपक्रम के अंतर्गत है।\n\nइस समय एनएचपीसी लिमिटेड 4095 मेगावाट की संस्थापित क्षमता वाली 07 परियोजनाओं के निर्माण में लगी है। भारत के विभिन्न राज्यों में एनएचपीसी के निर्माणाधीन परियोजनाओं की सूची इस प्रकार है:\n\nतारांकित परियोजना भारत में स्थापित की जानेवाली सबसे बड़ी जलविद्युत परियोजना है।\n\nइसके अतिरिक्त 8801 मेगावाट क्षमता की 10 परियोजनायें भारत सरकार द्वारा मंजूरी/स्वीकृती की प्रतीक्षा में है तथा 1530 मेगावाट क्षमता की 03 परियोजनाओं पर सर्वेक्षण एवं अन्वेषण का कार्य चल रहा है।\n\nएनएचपीसी ने वित्तीय वर्ष २००८-२००९ में अब तक का सर्वाधिक बिक्री कारोबार 2672 करोड़ रुपए (पिछले वर्ष 2244 करोड़ रुपए) तथा अब तक का सर्वाधिक लाभ 1075 करोड़ रुपए (पिछले वर्ष 1004 करोड़ रुपए) प्राप्त किया है। वर्ष २००८ के विद्युत उत्‍पादन 14813 मिलियन यूनिट की तुलना में वर्ष २००९ में 16690 मिलियन यूनिट विद्युत उत्‍पादन कर 12.69 प्रतिशत की वृद्धि दर्ज की गई है। अच्छे कार्य निष्पादन हेतु एनएचपीसी को भारत सरकार द्वारा वर्ष २००८ में ‘मिनी रत्‍न’ की उपाधि प्रदान की गई है। स्‍वदेशी ऋण के लिए मैसर्स फिच से सर्वोच्‍च रेटिंग ‘एएए’ प्राप्‍त हुई है तथा विदेशी ऋण के लिए भी मैसर्स फिच एवं मैसर्स एस एंड पी से ‘बीबीबी-’ रेटिंग प्राप्‍त हुई है जो सोवरिन रेटिंग के समतुल्‍य है।\n\n", "id": "97570", "title": "एनएचपीसी लिमिटेड"}
{"url": "https://hi.wikipedia.org/wiki?curid=97574", "text": "गंगा की सहायक नदियाँ\n\nगंगा नदी भारत की एक प्रमुख नदी है। इसका उप द्रोणी क्षेत्र भागीरथी और अलकनंदा में हैं, जो देवप्रयाग में मिलकर गंगा बन जाती है। यह उत्‍तरांचल, उत्तर प्रदेश, बिहार और पश्चिम बंगाल से होकर बहती है। राजमहल की पहाडियों के नीचे भागीरथी नदी, जो पुराने समय में मुख्‍य नदी हुआ करती थी, निकलती है जबकि पद्मा पूरब की ओर बहती है और बांग्लादेश में प्रवेश करती है। यमुना, रामगंगा, घाघरा, गंडक, कोसी, महानदी और सोन गंगा की महत्त्वपूर्ण सहायक नदियाँ है।\nचंबल और बेतवा महत्‍वपूर्ण उप सहायक नदियाँ हैं जो गंगा से मिलने से पहले यमुना में मिल जाती हैं। पद्मा और ब्रह्मपुत्र बांग्‍लादेश में मिलती है और पद्मा अथवा गंगा के रूप में बहती रहती है।\n\nगंगा में उत्तर की ओर से आकर मिलने वाली प्रमुख सहायक नदियाँ यमुना, रामगंगा, करनाली (घाघरा), ताप्ती, गंडक, कोसी और काक्षी हैं तथा दक्षिण के पठार से आकर इसमें मिलने वाली प्रमुख नदियाँ चंबल, सोन, बेतवा, केन, दक्षिणी टोस आदि हैं। यमुना गंगा की सबसे प्रमुख सहायक नदी है जो हिमालय की बन्दरपूँछ चोटी के आधार पर यमुनोत्री हिमखण्ड से निकली है। हिमालय के ऊपरी भाग में इसमें टोंस तथा बाद में लघु हिमालय में आने पर इसमें गिरि और आसन नदियाँ मिलती हैं। इनके अलावा चम्बल, बेतवा, शारदा और केन यमुना की अन्य सहायक नदियाँ हैं। चम्बल इटावा के पास तथा बेतवा हमीरपुर के पास यमुना में मिलती हैं। यमुना इलाहाबाद के निकट बायीँ ओर से गंगा नदी में जा मिलती है। रामगंगा मुख्य हिमालय के दक्षिणी भाग नैनीताल के निकट से निकलकर बिजनौर जिले से बहती हुई कन्नौज के पास गंगा में जा मिलती है। \n\nकरनाली मप्सातुंग नामक हिमनद से निकलकर अयोध्या, फैजाबाद होती हुई बलिया जिले के सीमा के पास गंगा में मिल जाती है। इस नदी को पर्वतीय भाग में कौरियाला तथा मैदानी भाग में घाघरा कहा जाता है। गंडक हिमालय से निकलकर नेपाल में शालीग्राम नाम से बहती हुई मैदानी भाग में नारायणी नदी का नाम पाती है। यह काली गंडक और त्रिशूल नदियों का जल लेकर प्रवाहित होती हुई सोनपुर के पास गंगा में मिल जाती है। कोसी की मुख्यधारा अरुण है जो गोसाई धाम के उत्तर से निकलती है। ब्रह्मपुत्र के बेसिन के दक्षिण से सर्पाकार रूप में अरुण नदी बहती है जहाँ यारू नामक नदी इससे मिलती है। इसके बाद एवरेस्ट कंचनजंघा शिखरों के बीच से बहती हुई अरूण नदी दक्षिण की ओर ९० किलोमीटर बहती है जहाँ इसमें पश्चिम से सूनकोसी तथा पूरब से तामूर कोसी नामक नदियाँ इसमें मिलती हैं। इसके बाद कोसी नदी के नाम से यह शिवालिक को पार करके मैदान में उतरती है तथा बिहार राज्य से बहती हुई गंगा में मिल जाती है। अमरकंटक पहाड़ी से निकलकर सोन नदी पटना के पास गंगा में मिलती है।\n\nमध्य प्रदेश के मऊ के निकट जनायाब पर्वत से निकलकर चम्बल नदी इटावा से ३८ किलोमीटर की दूरी पर यमुना नदी में मिलती है। काली सिंध, बनास और पार्वती इसकी सहायक नदियाँ हैं। बेतवा नदी मध्य प्रदेश में भोपाल से निकलकर उत्तर-पूर्वी दिशा में बहती हुई भोपाल, विदिशा, झाँसी, जालौन आदि जिलों में होकर बहती है। इसके ऊपरी भाग में कई झरने मिलते हैं किन्तु झाँसी के निकट यह काँप के मैदान में धीमे-धीमें बहती है। इसकी सम्पूर्ण लम्बाई ४८० किलोमीटर है। यह हमीरपुर के निकट यमुना में मिल जाती है। इसे प्राचीन काल में वत्रावटी के नाम से जाना जाता था। भागीरथी नदी के दायें किनारे से मिलने वाली अनेक नदियों में बाँसलई, द्वारका, मयूराक्षी, रूपनारायण, कंसावती और रसूलपुर नदियाँ प्रमुख हैं। जलांगी और माथा भाँगा या चूनीं बायें किनारे से मिलती हैं जो अतीत काल में गंगा या पद्मा की शाखा नदियाँ थीं। किन्तु ये वर्तमान समय में गंगा से पृथक होकर वर्षाकालीन नदियाँ बन गई हैं।\n", "id": "97574", "title": "गंगा की सहायक नदियाँ"}
{"url": "https://hi.wikipedia.org/wiki?curid=97578", "text": "जलविद्युत ऊर्जा\n\nगिरते हुए या बहते हुए जल की उर्जा से जो विद्युत उत्पन्न की जाती है उसे जलविद्युत (Hydroelectricity) कहते हैं। सन् २००५ में विश्व भर में लगभग ८१६ GWe (जिगावाट एलेक्ट्रिकल) जलविद्युत उत्पन्न की जाती थी जो कि विश्व की सम्पूर्ण विद्युत उर्जा का लगभग २०% है। यह बिजली प्रदूषण रहित है । एवं यह पर्यावरण के अनुकूल है । \n\n\nभारत में विद्यमान आर्थिक रूप से दोहन योग्य तथा अर्थक्षम जल संभाव्यता 66 प्रतिशत भार कारक पर 84,000 मेगावाट आंकलित की गई है (1,48,701 मेगावाट स्थापित क्षमता)। इसके अतिरिक्त, छोटे, लघु तथा सूक्ष्म जल विद्युत योजनाओं से स्थापित क्षमता के 6780 मेगावाट का आंकलन किया गया है। 94,000 मेगावाट की संचित स्थापित क्षमता के साथ पम्प की गई भण्डारण योजनाओं हेतु 56 स्थलों की भी पहचान की गई है। तथापि, अभी तक इस संभाव्यता के केवल 19.9 प्रतशित का ही दोहन किया जा सका है।\n\nविद्युत्, जल से उत्पन्न (Hydroelectric) जल से प्राप्त की गई विद्युतशक्ति को जलविद्युत् कहते हैं। विद्युत् शक्ति के जनन की विधियों में जलविद्युत् बहुत महत्वपूर्ण हैं। विश्व की संपूर्ण विद्युत् शक्ति का एक तिहाई भाग जलविद्युत् के रूप में प्राप्त होता है।\n\nयों तो किसी भी रूप में उपलब्ध ऊर्जा को विद्युतशक्ति के जनन के लिए प्रयुक्त किया जा सकता है। जलप्रपात में गिरते हुए पानी में निहित ऊर्जा का उपयोग प्राचीन काल से ही पनचक्की को चलाने में किया जाता रहा है, परंतु इस ऊर्जा का विद्युतशक्ति के लिए उपयोग बीसवीं शताब्दी की ही देन है।\n\nन केवल गिरते हुए जल में निहित ऊर्जा का उपयोग शक्ति जनन के लिए किया जा सकता है, वरन् बहते हुए पानी में निहित गतिज ऊर्जा (kinetic energy) का उपयोग भी शक्ति जनन के लिए किया जा सकता है। इसके लिए सबसे पहले ऐसे स्थान का चुनाव करना होता है, जहाँ बाँध बाँधकर प्रचुर मात्रा में पानी जमा किया जा सके और उसमें निहित शक्ति को विद्युत् शक्ति के जनन के लिए जल को आवश्यकतानुसार नलों अथवा खुली नहर के द्वारा बिजलीघरों में प्रयुक्त किया जा सके। उपयुक्त स्थान की तलाश के लिए वर्षा तथा जमीन दोनों का अध्ययन करना होता है। बाँध ऐसी जगह बनाया जाता है जहाँ न्यूनतम मूल्य में बना बाँध अधिकतम पानी जमा कर सके। इसके लिए स्थान की प्राकृतिक दशा ऐसी होनी चाहिए कि कोई नदी घाटी में होती हुई पहाड़ों के बीच सँकरे मार्ग से गुजरती हो, जिससे सकरे स्थान पर बाँध बनाकर नदी के ऊपरी भाग को एक बड़े जलाशय में परिवर्तित किया जा सके। बाँध के ऊपर एक और अग्रताल (forebay) बनाया जाता है, जहाँ से पानी खुली नहर अथवा नलों द्वारा बिजलीघर तक ले जाया जाता है। यह पानी बिजलीघर में स्थित बड़े बड़े टरबाइनों को चलाता है, जिनसे योजित जनित्रों में विद्युत् शक्ति का जनन होता है। टरबाइन, सीमेंट कंक्रीट के बने ड्राफ़्टट्यूब (draft tube) के मुख पर अवस्थित होता है। पानी गाइड वेन (guide vanes) में होता हुआ टरबाइन के ब्लेडों (blades) को घुमाता है और इस प्रकार अपने निहित ऊर्जा का टरबाइन के चलाने में उपयोग करता है। चलते हुए टरबाइन की यांत्रिक ऊर्जा विद्युत् ऊर्जा में रूपांतरित कर दी जाती है और इस प्रकार जल में निहित ऊर्जा जलविद्युत् का रूप ले लेती है। टरबाइन में इस प्रकार पानी में निहित शक्ति का उपयोग हो जाने के पश्चात्, पानी ड्राफ़्ट-ट्यूब में से होता हुआ विसर्जनी कुल्या (tail race) में जाता है, जहाँ से वह फिर नदी में जा मिलता है। ड्राफ़्ट-ट्यूब की बनावट ऐसी होती है कि पानी की शेष ऊर्जा धीरे धीरे समाप्त हो जाए, जिससे बाहर आने पर नदी के किनारों को क्षतिग्रस्त न करे। पानी में निहित ऊर्जा, उसके आयतन तथा शीर्ष (head) पर निर्भर करती है। शीर्ष के अनुरूप जलविद्युत् योजनाओं को तीन भागों में बाँटा जा सकता है :\n\n1. उच्च शीर्ष योजना (High Head Scheme) - लगभग 200 मीटर से अधिक।\n\n2. मध्यम शीर्ष योजना (Medium Head Scheme) - 50 मीटर से 200 मीटर तक।\n\n3. निम्न शीर्ष योजना (Low Head Scheme) - 50 मीटर से कम।\n\nयोजना का आकार एवं प्ररूप दोनों ही शीर्ष के ऊपर निर्भर करता है और उसी के अनुसार उसके टरबाइनों का प्ररूप भी। इस प्रकार उच्च शीर्ष के लिए फ्रांसिस (Francis) टरबाइन एवं पेस्टन चक्र (Pelton wheel) उपयुक्त होते हैं। मध्यम शीर्ष के लिए श्रावक प्रवाहवाले (inward flow) दाब टरबाइन प्रयुक्त किए जाते हैं। निम्न शीर्ष के लिए नोदक (Propellor) प्ररूप का टरबाइन अधिक उपयुक्त होता है।\n\nउच्च शीर्षवाली योजनाओं में, साधारणतया, पानी का आयतन अधिक नहीं होता। इसलिए पानी को नलों द्वारा ले जाकर टरबाइन के तुंड (nozzle) से रनर (runner) की वाल्टियों पर छोड़ा जाता है, जिससे पानी में निहित ऊर्जा रनर को चलाने में समर्थ होती है। तुंड द्वारा पानी के पवाह और गति का नियंत्रण करने से तथा बाल्टियों पर छोड़े जानेवाले पानी के कोण का विचरण करने से टरबाइन के निर्गत (output) का नियंत्रण किया जा सकता है और इस तरह जनित होनेवाली विद्युतशक्ति का भी नियंत्रण हो सकता है। बाल्टियों के कोण का विचरण करना भी संभव है और दोनों नियंत्रणों को स्वत: चालित (automatic) रूप से भी किया जा सकता है।\n\nनोदक प्ररूप के टरबाइन के रनर में केवल तीन या चार पंख ही होते हैं। ये भारी इस्पात के बने होते हैं। कम शीर्षवाली योजनाओं में बहुधा पानी का आयतन बहुत अधिक होता है (जिससे विद्युत्शक्ति की जनन व्यावहारिक हो सके)। अत: इनमें पानी को नलों में ले जाना संभव नहीं होता और खुली नाली का उपयोग करना होता है। भार के अनुरूप निर्गत प्राप्त करने के लिए टरबाइन में जानेवाले पानी की मात्रा का विचरण करना आवश्यक होता है, जो द्वार खुलाई (gate opening) द्वारा संपादित किया जाता है। ये द्वार गाइड पिच्छफलक की भाँति होते हैं और इनकी स्थिति पानी का नियंत्रण करती है। भारी होने के कारण ये द्वार द्रवचालित दाब (hydraulic pressure) द्वारा प्रवर्तित किए जाते हैं। जिस प्रकार पेल्टन चक्र के गाइड पिच्छफलक, अथवा बाल्टियों, के कोण का विचरण किया जाता है, उसी प्रकार इन्हें भी स्वत: चालित रूप से प्रवर्तित किया जा सकता है। स्वत: चालित विचरण सर्वो मोटर (servo motor) द्वारा किया जाता है। यह छोटा सा मोटर होता है, जो द्रवचालित दाबक का विचरण करता है। इसका निवेश (input) टरबाइन के निर्गत का ही एक अंश होता है, अत: उसके अनुसार विचरण करता है। इस प्रकार इस मोटर द्वारा किया गया कार्य टरबाइन के निर्गत पर, जो उसके ऊपर भार के अनुरूप होता है, निर्भर करता है और स्वत: चालित रूप से द्रवचालित दाबक को घटा बढ़ाकर उसी के अनुसार गाइड पिच्छफलक (vane), अथवा द्वारा खुलाई, का नियंत्रण कर देता है, अथवा बाल्टियों के कोण का व्यवस्थापन कर देता है।\n\nनोदक प्ररूप की टरबाइन में कैप्लेन (Kaplan) प्ररूप का टरबाइन मुख्य है। इसकी विशेषता इसकी मजबूत और उच्च दक्षता है। इसकी दूसरी विशेषता यह है कि भार विचरण से दक्षता पर बहुत कम प्रभाव होता है, जिसके कारण विचरणशील भार के लिए यह टरबाइन बहुत ही उपयुक्त होता है।\n\nमध्यम शीर्ष योजनाओं में, सामान्यत:, मिश्रित प्रवाहवाला (mixed flow) टरबाइन अधिक प्रयुक्त होता है, परंतु शीर्ष के अनुरूप ही उसका चयन अधिक निर्भर करता है। पानी को टरबाइन में ले जाने के लिए स्थिर गाइड लेन (pivoted guide vanes) का प्रयोग किया जाता है। इसके निर्गत का विचरण उनके कोण के विचरण से किया जाता है।\n\nकम शीर्षवाला टरबाइन, साधारणतया, खुले शशैफ्ट के ऊपर स्थित होता है। ये सर्पिल (spiral) प्ररूप के आवरण (casing) से घिरे होते हैं, जिससे पानी को एक समान रूप से गाइड पिच्छफलक द्वारा ले जाया जा सके। उच्च शीर्षवाले टरबाइन में यह आवरण धातु (सामान्यत: लोहे) का बना होता है। टरबाइन क्षैतिज एवं ऊर्ध्वाधर दोनों प्रकार के हो सकते हैं। परंतु सामान्यत:, ऊर्ध्वाधर ही अधिक प्रयोग में आता है। इनमें बेयरिंग (bearing) विशिष्ट प्रकार का होता है, जिसे मशीन पर प्रतिष्ठित पार्श्व आघात (side thrust) भी वहन करना होता है। इसलिए इन्हें आघात वेयरिंग (Thrust Bearing) कहते हैं।\n\nवेयरिंग तथा दूसरे गतिमान् भागों का स्नेहन (lubrication) भी अपने-आप में एक कठिन समस्या होती है। इसके लिए दाब स्नेहन (Pressure Lubrication) विधि का उपयोग किया जाता है। इसमें स्नेहक तैल को दबाकर स्नेहन किए जानेवाले स्थानों में भेजा जाता है। तेल पंप (oil pump) द्वारा दाब उत्पन्न की जाती है। दाब घट जाने पर, मशीन के अपने आप बंद हो जाने की व्यवस्था भी होती है, जिससे ऐसी परिस्थिति में उसे क्षति न पहुँचे। स्नेहक तैल को साफ करने के लिए एक तेल फ़िल्टर होता है और स्नेहन के पश्चात् गरम हो जानेवाले तेल का ठंढा करने के लिए तेल शीतक की भी व्यवस्था रहती है।\n\nजलविद्युत् योजनाओं में सबसे अधिक महत्व उनकी स्थिति का है। इनकी स्थिति, मुख्यत:, प्राकृतिक एवं भौतिक कारणों पर निर्भर करती है। मोटे तौर पर किसी जलविद्युत् योजना से 1,000 घन फुट प्रति सेकंड के प्रवाह से 150 फुट का शीर्ष उपलब्ध होने पर लगभग 10 मेगावाट की शक्ति उपलब्ध होगी। जलाशय का अनुमान भी इस आधार पर लगाया जा सकता है, कि 1.13 वर्ग मील के क्षेत्रफल में 1 फुट पानी केवल 1 घन फुट प्रति सेकंड का प्रवाह उत्पन्न करता है। अत: 1,000 घन फुट प्रति सेकंड का प्रवाह पाने के लिए जलाशय में 113 वर्ग मील के क्षेत्रफल में औसत से 10 फुट गहरा पानी होना चाहिए। किसी भी जलविद्युत् योजना को व्यावहारिक होने के लिए वह आवश्यक है कि अधिक से अधिक शीर्ष एवं प्रवाह हो। कम शीर्षवाली योजनाएँ तभी व्यावहारिक हो सकती हैं, जब पानी का प्रवाह पर्याप्त हो। उच्च शीर्षवाली योजनाएँ कम प्रवाह पर भी व्यावहारिक हो सकती है।\n\nबिजलीघर की स्थिति बाँध के निकट होना अनिवार्य नहीं है। जलाशय पहाड़ पर हो सकता है और अधिक शीर्ष पाने के लिए बिजलीघर पहाड़ की तलहटी में बनाया जा सकता है। ऐसी दशा में पानी की बड़ी बड़ी नलिकाओं द्वारा बिजलीघर तक पहुँचाया जाता है। उच्च शीर्ष वाली योजनाएँ सामान्यत: इसी प्ररूप की होती हैं।\n\nबहुत से स्थानों पर पहाड़ी को काटकर सुरंग के द्वारा पानी को पहाड़ी के दूसरी और बिजलीघर तक पहुँचाया जाता है। बिजलीघर का पृथ्वीतल पर होना भी अनिवार्य नहीं। बहुत से बिजलीघर पृथ्वी के अंदर भी होते हैं और उस तक लिफ़्ट (lift) द्वारा ही पहुँचा जा सकता है। मैथन में भी ऐसा ही भूमिगत बिजलीघर (underground power station) बनाया गया है। ऐसे बिजली घर स्वचालित प्ररूप के हाते हैं और दूरस्थ नियंत्रण द्वारा पृथ्वीतल से चालित होते हैं। यद्यपि ये बिजलीघर मुख्यत: प्राकृतिक कारणों से ही पृथ्वी के अंदर बनाए जाते हैं, तथापि ये सामरिक दृष्टिकोण से सुरक्षित होने के कारण बहुत महत्वपूर्ण होते हैं।\n\nकम शीर्षवाली योजनाएँ हमारे देश में बहुत हैं। गंगा एवं शारदा नहरों के ऊपर बहुत से बिजलीघर बनाए गए हैं, जिनमें केवल 20 से 30 फुट के शीर्ष का ही उपयोग किया गया है। ये योजनाएँ पानी का प्रवाह अधिक होने के कारण (कहीं-कहीं 10,000 घन फुट प्रति सेकंड भी) व्यावहारिक हो सकी हैं।\n\nजलविद्युत् योजनाएँ, मुख्यत:, नॉर्वे, स्वीडन, स्विट्सरलैंड, जर्मनी, फ्रांस, कैनाडा, रूस एवं अमरीका में हैं। भारत भी जलविद्युत् योजनाओं में बहुत पीछे नहीं है और यहाँ की कुछ योजनाएँ विश्व की महानतम योजनाओं में गिनी जाती हैं, जैसे, भाखरा-नंगल, दामोदर घाटी, रिहंद, हिराकुंड, नागार्जुन सागर, कोयना, शिवसमुद्रम, पेरियार आदि।\n\nबहुत सी जलविद्युत् योजनाएँ बहूद्देशीय भी होती हैं। मुख्यत: इनके साथ सिंचाई एवं बाढ़ रोधक योजनाएँ भी शामिल रहती हैं, जिससे क्षेत्र का सर्वांगीण विकास किया जा सके। अमरीका में टेनेसी घाटी निगम के आधार पर भारत में भी दामोदर घाटी निगम की स्थापना की गई। पिछले बीस वर्षों में बहुत सी महत्वपूर्ण जलविद्युत् योजनाएँ बनी हैं और सभी जगह जलविद्युत् संभावनाओं का अध्ययन कर योजनाएँ बनाई जा रही हैं।\n\nजलविद्युत् योजना में, यद्यपि, आरंभ में बहुत अधिक व्यय होता है, तथापि तब भी परिचालन व्यय (operating expense) कम होने के कारण अधिकांश योजनाएँ आर्थिक दृष्टिकोण से सफल होती हैं। इनके संयत्र (plant) का जीवन भी अपेक्षाकृत बहुत अधिक होता है। इनका मुख्य दोष वास्तव में इनकी उपभोक्ता स्थानों से दूरी है। ये योजनाएँ जहाँ चाहें वहाँ के लिए नहीं बनाई जा सकतीं। उदाहरणार्थ, यदि शक्ति की माँग कलकत्ते में है, तो वहाँ जलविद्युत् योजना कार्यान्वित करना संभव नहीं। हिमालय से निकलनेवाली नदियों में अपार जलशक्ति निहित है, परंतु वहाँ शक्ति की माँग नहीं है। इस प्रकार जलविद्युत् योजना द्वारा जनित विद्युत् शक्ति को बहुधा बहुत दूरी तक प्रेषित (transmit) करना होता है। अत:, जलविद्युत् योजना का सापेक्ष रूप से अध्ययन करने के लिए प्रेषणतंत्र का व्यय भी लगाना आवश्यक है। तब भी अधिकांशत: जलविद्युत् ही सस्ती पड़ती है।\n\n\n\n", "id": "97578", "title": "जलविद्युत ऊर्जा"}
{"url": "https://hi.wikipedia.org/wiki?curid=97579", "text": "मृदंग\n\nमृदंग (, , , ) दक्षिण भारत का एक थाप यंत्र है। यह कर्नाटक संगीत में प्राथमिक ताल यंत्र होता है। इसे मृदंग खोल, मृदंगम आदि भी कहा जाता है। गांवों में लोग मृदंग बजाकर कीर्तन गीत गाते है। इसका एक सिरा काफी छोटा और दूसरा सिरा काफी बड़ा (लगभग दस इंच) होता है। मृदंग एक बहुत से प्राचीन वाद्य है। इनको पहले मिट्टी से ही बनाया जाता था लेकिन आजकल मिट्टी जल्दी फूट जने और जल्दी खराब होने के कारण लकड़ी का खोल बनाने लग गये है। इनको उपयोग, ये ढोलक ही जैसे होते है। बकरे के खाल से दोनों तरफ छाया जाता है इनको, दोनों तरफ स्याही लगाया जाता है। हाथ से आघात करके इनको भी बजाया जाता है। छत्तीसगढ़ में नवरात्रि के समय देवी पूजा होती है, उसमें एक जस गीत गाये जाते हैं। उसमें इनका उपयोग होता है।\n\n\n", "id": "97579", "title": "मृदंग"}
{"url": "https://hi.wikipedia.org/wiki?curid=97580", "text": "कांची कामकोटि पीठ\n\nकांची मठ कांचीपुरम में स्थापित एक हिन्दू मठ है। यह पांच पंचभूतस्थलों में से एक है। यहां के मठाधीश्वर को शंकराचार्य कहते हैं। आज यह दक्षिण भारत के महत्त्वपूर्ण धार्मिक स्थलों में से एक है।\n\n\n", "id": "97580", "title": "कांची कामकोटि पीठ"}
{"url": "https://hi.wikipedia.org/wiki?curid=97583", "text": "जगनिक\n\nजगनिक कालिंजर के चन्देल राजा परमार्दिदेव (परमाल ११६५-१२०३ई.) के आश्रयी कवि (भाट) थे। इन्होने परमाल के सामंत और सहायक महोबा के आल्हा-ऊदल को नायक मानकर आल्हखण्ड नामक ग्रंथ की रचना की जिसे लोक में 'आल्हा' नाम से प्रसिध्दि मिली। इसे जनता ने इतना अपनाया और उत्तर भारत में इसका इतना प्रचार हुआ कि धीरे-धीरे मूल काव्य संभवत: लुप्त हो गया। विभिन्न बोलियों में इसके भिन्न-भिन्न स्वरूप मिलते हैं। अनुमान है कि मूलग्रंथ बहुत बड़ा रहा होगा। १८६५ ई. में फर्रूखाबाद के कलक्टर सर चार्ल्स इलियट ने 'आल्ह खण्ड' नाम से इसका संग्रह कराया जिसमें कन्नौजी भाषा की बहुलता है। आल्ह खण्ड जन समूह की निधि है। रचना काल से लेकर आज तक इसने भारतीयों के हृदय में साहस और त्याग का मंत्र फूँका है।\n\n", "id": "97583", "title": "जगनिक"}
{"url": "https://hi.wikipedia.org/wiki?curid=97584", "text": "वीसलदेव रास\n\nबीसलदेव रासो पुरानी पश्चमी राजस्थानी की एक सुप्रसिद्ध रचना है। इसके रचनाकार नरपति नाल्ह हैं। इस रचना में उन्होंने कहीं पर स्वयं को \"नरपति\" कहा है और कहीं पर \"नाल्ह\"। सम्भव है कि नरपति उनकी उपाधि रही हो और \"नाल्ह\" उनका नाम हो। बीसलदेव रासो\" की रचना चौदहवीं शती विक्रमी की मानी जाती है। बीसलदेव एक प्रतापशाली राजा एवं संस्कृत के अच्छे कवि थे। उन्होंने अपना ‘हरकेलिविजय’ नाटक शिलापट्टों पर खुदवाया तथा राजकवि सोमदेव ने ललित विग्रह नामक नाटक भी लिखा।\n\nबीसलदेव रासो के चार खण्ड है-\n\n\n\n\nलेकिन यहाँ ऐतिहासिक दृष्टि से असंगति दिखती है क्योंकि भोज एवं बीसलदेव में लगभग 100 वर्षों का अंतर है। \n\n\n", "id": "97584", "title": "वीसलदेव रास"}
{"url": "https://hi.wikipedia.org/wiki?curid=97585", "text": "परमाल रासो\n\nपरमाल रासो आदिकालीन हिंदी साहित्य का प्रसिद्ध वीरगाथात्मक रासोकाव्य है। वर्तमान समय में इसका केवल आल्ह खंड उपलब्ध है जो वीरगाथात्मक लोकगाथा के रूप में उत्तर भारत में बेहद लोकप्रिय रहा है। इसके रचयिता जगनिक हैं। वे कालिंजर तथा महोबा के शासक परमाल (परमर्दिदेव) के दरबारी कवि थे। आल्ह खंड में महोबा के दो प्रसिद्ध वीरों आल्हा और ऊदल के वीर चरित का विस्तृत वर्णन किया गया था। \n\nआल्हखण्ड की जगनिक द्वारा लिखी गई कोई भी प्रति अभी तक उपलब्ध नहीं हुई है। अभी इसकी संकलित की गई प्रति ही उपलब्ध है जिसका संकलन विभिन्न विद्वानों ने अनेक क्षेत्रों में गाये जाने वाले आल्हा गीतों के आधार पर किया है। इसलिए इसके विभिन्न संकलनों में पाठांतर मिलता है और कोइ भी प्रति पूर्णतः प्रमाणिक नहीं मानी गई है। इस काव्य का प्रचार-प्रसार समस्त उत्तर भारत में है। उसके आधार पर प्रचलित गाथा हिन्दी भाषा भाषी प्रान्तों के गाँव-गाँव में सुनी जा सकती है। आल्हा लोकगाथा वर्षा ऋतु में विशेष रूप से गाई जाती है।\n\nउत्तर प्रदेश के फर्रुखाबाद में १८६५ ई० में वहाँ के तत्कालीन कलेक्टर सर चार्ल्स इलियट ने अनेक भाटों की सहायता से इसे लिखवाया था। सर जार्ज ग्रियर्सन ने बिहार में (इण्डियन) एण्टीक्वेरी, भाग १४, पृष्ठ २०९, २२५ और विसेंट स्मिथ ने बुन्देलखण्ड लिंग्विस्टिक सर्वे आव इण्डिया, भाग ९, १, पृ० ५०२ में भी आल्हखण्ड के कुछ भागों का संग्रह किया था। इलियट के अनुरोध पर डब्ल्यू० वाटरफील्ड ने उनके द्वारा संग्रहीत आल्हखण्ड का अंग्रेजी अनुवाद किया था, जिसका सम्पादन ग्रियर्सन ने १९२३ ई० में किया। वाटरफील्डकृत अनुवाद \"दि नाइन लाख चेन\" अथवा \"दि मेरी फ्यूड\" के नाम से कलकत्ता-रिव्यू में सन १८७५-७६ ई० में प्रकाशित हुआ था। इस रचना के आल्हखण्ड नाम से ऐसा आभास होता है कि आल्हा सम्बंधित ये वीरगीत जगनिककृत उस बड़े काव्य के एक खण्ड के अन्तर्गत थे जो चन्देलों की वीरता के वर्णन में लिखा गया था।\n\nसाहित्य के रूप में न रहने पर भी जनता के कण्ठ में जगनिक के संगीत की वीर दर्पपूर्ण ध्वनि अनेक बल खाती हुई अब तक चली आ रही है। इतने लम्बे अन्तराल में देश और काल के अनुसार आल्हखण्ड के कथानक और भाषा में बहुत कुछ परिवर्तन हो गया है। आल्हा में अब तक अनेक नए हथियारों, देशों व जातियों के नाम भी सम्मिलित हो गए हैं जो जगनिक के समय अस्तित्त्व में ही नहीं थे। आल्हा में पुनरुक्ति की भरमार है। विभिन्न युद्धों में एक ही तरह के वर्णन मिलते हैं। अनेक स्थलों पर कथा में शैथिल्य और अत्युक्तिपूर्ण वर्णनों की अधिकता है।\n\nआल्हखण्ड पृथ्वीराज रासो के महोबा-खण्ड की कथा से समानता रखते हुए भी एक स्वतंत्र रचना है। मौखिक परंपरा के कारण इसमें दोषों तथा परिवर्तनों का समावेश हो गया है। आल्हखण्ड में वीरत्व की मनोरम गाथा है जिसमें उत्साह और गौरव की मर्यादा सुन्दर रूप से निबाही गई है। इसने जनता की सुप्त भावनाओं को सदैव गौरव के गर्व से सजीव रखा है। आल्हखण्ड जनसमूह की निधि है।\n\n\n", "id": "97585", "title": "परमाल रासो"}
{"url": "https://hi.wikipedia.org/wiki?curid=97592", "text": "पद्मावत\n\nपद्मावत हिन्दी साहित्य के अन्तर्गत सूफी परम्परा का प्रसिद्ध महाकाव्य है। इसके रचनाकार मलिक मोहम्मद जायसी हैं। दोहा और चौपाई छन्द में लिखे गए इस महाकाव्य की भाषा अवधी है।\n\nपद्मावत यह रचना मलिक मुहम्मद जायसी की है। यह हिन्दी की अवधी बोली में है और चौपाई, दोहों में लिखी गई है। चौपाई की प्रत्येक सात अर्धालियों के बाद दोहा आता है और इस प्रकार आए हुए दोहों की संख्या 653 है।\n\nइसकी रचना सन् 947 हिजरी. (संवत् 1597) में हुई थी। इसकी कुछ प्रतियों में रचनातिथि 927 हि. मिलती है, किंतु वह असंभव है। अन्य कारणों के अतिरिक्त इस असंभावना का सबसे बड़ा कारण यह है कि मलिक साहब का जन्म ही 900 या 906 हिजरी में हुआ था। ग्रंथ के प्रारंभ में शाहेवक्त के रूप में शेरशाह की प्रशंसा है, यह तथ्य भी 947 हि. को ही रचनातिथि प्रमाणित करता है। 927 हि. में शेरशाह का इतिहास में कोई स्थान नहीं था।\n\nजायसी सूफी संत थे और इस रचना में उन्होंने नायक रतनसेन और नायिका पद्मिनी की प्रेमकथा को विस्तारपूर्वक कहते हुए प्रेम की साधना का संदेश दिया है। रतनसेन ऐतिहासिक व्यक्ति है, वह चित्तौड़ का राजा है, पदमावती उसकी वह रानी है जिसके सौंदर्य की प्रशंसा सुनकर तत्कालीन सुल्तान अलाउद्दीन उसे प्राप्त करने के लिये चित्तौड़ पर आक्रमण करता है और यद्यपि युद्ध में विजय प्राप्त करता है तथापि पदमावती के जल मरने के कारण उसे नहीं प्राप्त कर पाता है। इसी ऐतिहासिक अर्ध ऐतिहासिक कथा के पूर्व रतनसेन द्वारा पदमावती के प्राप्त किए जाने की व्यवस्था जोड़ी गई है, जिसका आधार अवधी क्षेत्र में प्रचलित हीरामन सुग्गे की एक लोककथा है। कथा संक्षेप में इस प्रकार है :\n\nरतनसिंह राजपूत पहले से भी विवाहित था और उसकी उस विवाहिता रानी का नाम नागमती था। रतनसेन के विरह में उसने बारह महीने कष्ट झेल कर किसी प्रकार एक पक्षी के द्वारा अपनी विरहगाथा रतनसिंह राजपूत के पास भिजवाई और इस विरहगाथा से द्रवित होकर रतनसिंह पदमावती को लेकर चित्तौड़ लौट आया।\n\nयहाँ, उसकी सभा में राघव नाम का एक पंडित था, जो असत्य भाषण के कारण रतनसिंह द्वारा निष्कासित होकर तत्कालीन सुल्तान अलाउद्दीन की सेवा में जा पहुँचा और जिसने उससे पदमावती के सौंदर्य की बड़ी प्रशंसा की। अलाउद्दीन पदमावती के अद्भुत सौंदर्य का वर्णन सुनकर उसको प्राप्त करने के लिये लालायित हो उठा और उसने इसी उद्देश्य से चित्तौड़ पर आक्रमण कर दिया। दीर्घ काल तक उसने चित्तौड़ पर घेरा डाल रखा, किंतु कोई सफलता होती उसे न दिखाई पड़ी, इसलिये उसने धोखे से रतनसिंह राजपूत को बंदी करने का उपाय किया। उसने उसके पास संधि का संदेश भेजा, जिसे रतन सिंह राजपूत ने स्वीकार कर अलाउद्दीन को विदा करने के लिये गढ़ के बाहर निकला, अलाउद्दीन ने उसे बंदी कर दिल्ली की ओर प्रस्थान कर दिया।\n\nचित्तौड़ में पदमावती अत्यंत दु:खी हुई और अपने पति को मुक्त कराने के लिये वह अपने सामंतों गोरा तथा बादल के घर गई। गोरा बादल ने रतनसिह राजपूत को मुक्त कराने का बीड़ा लिया। उन्होंने सोलह सौ डोलियाँ सजाईं जिनके भीतर राजपूत सैनिकों को रखा और दिल्ली की ओर चल पड़े। वहाँ पहुँचकर उन्होंने यह कहलाया कि पद्मावती अपनी चेरियों के साथ सुल्तान की सेवा में आई है और अंतिम बार अपने पति रतनसेन से मिलने के लिय आज्ञा चाहती है। सुल्तान ने आज्ञा दे दी। डोलियों में बैठे हुए राजपूतों ने रतनसिंह राजपूत को बेड़ियों से मुक्त किया और वे उसे लेकर निकल भागे। सुल्तानी सेना ने उनका पीछा किया, किंतु रतन सिंह राजपूत सुरक्षित रूप में चित्तौड़ पहुँच ही गया।\n\nजिस समय वह दिल्ली में बंदी था, कुंभलनेर के राजा देवपाल ने पदमावती के पास एक दूत भेजकर उससे प्रेमप्रस्ताव किया था। रतन सिंह राजपूत से मिलने पर जब पदमावती ने उसे यह घटना सुनाई, वह चित्तौड़ से निकल पड़ा और कुंभलनेर जा पहुँचा। वहाँ उसने देवपाल को द्वंद्व युद्ध के लिए ललकारा। उस युद्ध में वह देवपाल की सेल से बुरी तरह आहत हुआ और यद्यपि वह उसको मारकर चित्तौड़ लौटा किंतु देवपाल की सेल के घाव से घर पहुँचते ही मृत्यु को प्राप्त हुआ। पदमावती और नागमती ने उसके शव के साथ चितारोहण किया। अलाउद्दीन भी रतनसिंह राजपूत का पीछा करता हुआ चित्तौड़ पहुँचा, किंतु उसे पदमावती न मिलकर उसकी चिता की राख ही मिली।\n\nइस कथा में जायसी ने इतिहास और कल्पना, लौकिक और अलौकिक का ऐसा सुंदर सम्मिश्रण किया है कि हिंदी साहित्य में दूसरी कथा इन गुणों में \"पदमावत\" की ऊँचाई तक नहीं पहुँच सकी है। प्राय: यह विवाद रहा है कि इसमें कवि ने किसी रूपक को भी निभाने का यत्न किया है। रचना के कुछ संस्करणों में एक छंद भी आता है, जिसमें संपूर्ण कथा को एक आध्यात्मिक रूपक बताया गया है और कहा गया है कि चित्तौड़ मानव का शरीर है, राजा उसका मन है, सिंहल उसका हृदय है, पदमिनी उसकी बुद्धि है, सुग्गा उसका गुरु है, नागमती उसका लौकिक जीवन है, राघव शैतान है और अलाउद्दीन माया है; इस प्रकार कथा का अर्थ समझना चाहिए। किंतु यह छंद रचना की कुछ ही प्रतियों में मिलता है और वे प्रतियाँ भी ऐसी ही हैं जो रचना की पाठपरंपरा में बहुत नीचे आती है। इसके अतिरिक्त यह कुंजी रचना भर में हर जगह काम भी नहीं देती है : उदाहरणार्थ गुरु-चेला-संबंध सुग्गे और रतनसेन में ही नहीं है, वह रचना के भिन्न भिन्न प्रसंगों में रतनसेन-पदमावती, पदमावती-रतनसेन और रतनसेन तथा उसके साथ के उन कुमारों के बीच भी कहा गया है जो उसके साथ सिंहल जाते हैं। वस्तुत: इसी से नहीं, इस प्रकार की किसी कुंजी के द्वारा भी कठिनाई हल नहीं होती है और उसका कारण यही है कि किसी रूपक के निर्वाह का पूरी रचना में यत्न किया ही नहीं गया है। जायसी का अभीष्ट केवल प्रेम का निरूपण करना ज्ञात होता है। वे स्थूल रूप में प्रेम के दो चित्र प्रस्तुत-करते हैं : एक तो वह जो आध्यात्मिक साधन के रूप में आता है, जिसके लिये प्राणों का उत्सर्ग भी हँसते हँसते किया जा सकता है; रतनसेन और पदमावती का प्रेम इसी प्रकार का है : रतनसेन पदमावती को पाने के लिये सिंहलगढ़ में प्रवेश करता है और शूली पर चढ़ने के लिये हँसते हँसते आगे बढ़ता है; पदमावती रतनसेन के शव के साथ हँसते हँसते चितारोहण करती है और अलाउद्दीन जैसे महान सुल्तान की प्रेयसी बनने का लोभ भी अस्वीकार कर देती है। दूसरा प्रेम वह है जो अलाउद्दीन पदमावती से करता है। दूसरे की विवाहितापत्नी को वह अपने भौतिक बल से प्राप्त करना चाहता है। किंतु जायसी प्रथम प्रकार के प्रेम की विजय और दूसरे प्रकार के प्रेम की पराजय दिखाते हैं। दूसरा उनकी दृष्टि में हेय और केवल वासना है; प्रेम पहला ही है। जायसी इस प्रेम को दिव्य कहते हैं।\n\n\n", "id": "97592", "title": "पद्मावत"}
{"url": "https://hi.wikipedia.org/wiki?curid=97593", "text": "कवित्त रत्नाकर\n\nकवित्त रत्नाकर रीतिकालीन कवि सेनापति द्वारा लिखा गया प्रसिद्ध ग्रंथ है।", "id": "97593", "title": "कवित्त रत्नाकर"}
{"url": "https://hi.wikipedia.org/wiki?curid=97594", "text": "बॉलहम स्टेशन\n\nबॉलहम स्टेशन लंदन अंडरग्राउंड और नैश्नल रेल स्टेशनों के उन स्टेशनों को कहते हैं जो दक्षिण लंदन, इंग्लैंड के बॉलहम क्षेत्र में स्थित हैं। यह स्टेशन वैंड्स्वर्थ के लंदन बरो में ए२४ बॉलहम हाई रोड पर स्थित है। यह ट्रैवलकार्ड अंचल ३ में है। स्टेशन १९२६ में खोला गया था\n", "id": "97594", "title": "बॉलहम स्टेशन"}
{"url": "https://hi.wikipedia.org/wiki?curid=97596", "text": "नरपति नाल्ह\n\nनरपति नाल्ह पुरानी पश्चमी राजस्थानी की सुप्रसिद्ध रचना \"वीसलदेव रासो\" के कवि हैं। इस रचना में उन्होंने स्वयं को कहीं \"नरपति\" लिखा है और कहीं \"नाल्ह\"। सम्भव है कि नरपति उनकी उपाधि रही हो और \"नाल्ह\" उनका नाम हो। उनके जीवन से जुड़ी अधिकांश बातें जैसे कि उनका समय कब का है और वे कहाँ के निवासी थे, आदि अज्ञात हैं। \"बीसलदेव रासो\" की रचना चौदहवीं शती विक्रमीय की मानी जाती है। इसलिए नरपति नाल्ह का समय भी इसी के आस-पास का माना जा सकता है।\n", "id": "97596", "title": "नरपति नाल्ह"}
{"url": "https://hi.wikipedia.org/wiki?curid=97597", "text": "साधारण चिकित्सक\n\n\"यह शब्द चिकित्सा में काफी प्रयुक्त होता है, यदि आप इसका सटीक अर्थ जानते है तो पृष्ठ को संपादित करने में संकोच ना करें (याद रखें - पृष्ठ को संपादित करने के लिये रजिस्टर करना आवश्यक नहीं है)। दिया गया प्रारूप सिर्फ दिशा निर्देशन के लिये हैं, आप इसमें अपने अनुसार फेर-बदल कर सकते हैं।\"\n", "id": "97597", "title": "साधारण चिकित्सक"}
{"url": "https://hi.wikipedia.org/wiki?curid=97598", "text": "नैश्नल रेल\n\nनैश्नल रेल रेलगाड़ी संचालन समवाय संघ (\"एसोसिएशन ऑफ़ ट्रेन ऑपरेटिंग कंपनीस (एटीओसी)\") के लिए प्रयुक्त किया जाने वाला शीर्षक है। एटीओसी एक अनिगमित संघ है जिसकी सदस्यता में ग्रेट ब्रिटेन की वे कंपनियां हैं जो अब यात्री रेल सेवाओं का संचालन करते हैं जो पहले \"ब्रिटिश रेलवे बोर्ड (बीआरबी)\" द्वारा संचालित था (१९६५ के बाद से बोर्ड ने \"ब्रिटिश रेल\" शीर्षक का उपयोग किया)। बीआरबी एक वैधानिक निगम है जो यातायात अधिनियम (\"ट्रांसपोर्ट एक्ट\") १९६२ के अंतर्गत बनाया गया। तबसे इसे बीआर रेसिडुअरी लि. पुनर्नामित किया जा चुका है जिसे अभी तक समाप्य किया जाना बाकी है।\n\n</br></br>\n", "id": "97598", "title": "नैश्नल रेल"}
{"url": "https://hi.wikipedia.org/wiki?curid=97600", "text": "आन्तरिक चिकित्सा\n\n\"यह शब्द चिकित्सा में काफी प्रयुक्त होता है, यदि आप इसका सटीक अर्थ जानते है तो पृष्ठ को संपादित करने में संकोच ना करें (याद रखें - पृष्ठ को संपादित करने के लिये रजिस्टर करना आवश्यक नहीं है)। दिया गया प्रारूप सिर्फ दिशा निर्देशन के लिये हैं, आप इसमें अपने अनुसार फेर-बदल कर सकते हैं।\"\n", "id": "97600", "title": "आन्तरिक चिकित्सा"}
{"url": "https://hi.wikipedia.org/wiki?curid=97603", "text": "स्नायुशास्त्र\n\nतंत्रिकाविज्ञान या स्नायुशास्त्र (Neurology) तंत्रिका तंत्र के रोगों से सम्बन्धित चिकित्सकीय विशेषज्ञा का क्षेत्र है। इसके संगत शल्यक्रिया का क्षेत्र स्नायुशल्यक्रिया (neurosurgery) कहलाती है। \n\nस्नायु (नसें या तंत्रिकाएं) सिर्फ शरीर की संवेदनाओं की वाहक नहीं होतीं वरन मस्तिष्क का महत्त्वपूर्ण भाग भी होती हैं। नसों के रोगियों की संख्या बढ़ती ही जा रही है। अत्यधिक कामुकता के कारण जहाँ जवानी में भी स्नायु दौर्बल्य जैसे रोग हो सकते हैं, वहीं चोंट लगने से ब्रेन हैमरेज व अचेतावस्था भी आ सकती है। मिरगी, सिरदर्द व सायिटिका दर्द आदि रोग स्नायु (नसों) के रोग ही हैं। \n\n\n", "id": "97603", "title": "स्नायुशास्त्र"}
{"url": "https://hi.wikipedia.org/wiki?curid=97610", "text": "रोगशास्त्र\n\n\"यह शब्द चिकित्सा में काफी प्रयुक्त होता है, यदि आप इसका सटीक अर्थ जानते है तो पृष्ठ को संपादित करने में संकोच ना करें (याद रखें - पृष्ठ को संपादित करने के लिये रजिस्टर करना आवश्यक नहीं है)। दिया गया प्रारूप सिर्फ दिशा निर्देशन के लिये है, आप इसमें अपने अनुसार फेर-बदल कर सकते हैं।\"\n", "id": "97610", "title": "रोगशास्त्र"}
{"url": "https://hi.wikipedia.org/wiki?curid=97611", "text": "भौतिक चिकित्सा और पुनर्स्थापना\n\n\"यह शब्द चिकित्सा में काफी प्रयुक्त होता है, यदि आप इसका सटीक अर्थ जानते है तो पृष्ठ को संपादित करने में संकोच ना करें (याद रखें - पृष्ठ को संपादित करने के लिये रजिस्टर करना आवश्यक नहीं है)। दिया गया प्रारूप सिर्फ दिशा निर्देशन के लिये है, आप इसमें अपने अनुसार फेर-बदल कर सकते हैं।\"\n", "id": "97611", "title": "भौतिक चिकित्सा और पुनर्स्थापना"}
{"url": "https://hi.wikipedia.org/wiki?curid=97612", "text": "सामाजिक स्वास्थ्य\n\n\"यह शब्द चिकित्सा में काफी प्रयुक्त होता है, यदि आप इसका सटीक अर्थ जानते है तो पृष्ठ को संपादित करने में संकोच ना करें (याद रखें - पृष्ठ को संपादित करने के लिये रजिस्टर करना आवश्यक नहीं है)। दिया गया प्रारूप सिर्फ दिशा निर्देशन के लिये है, आप इसमें अपने अनुसार फेर-बदल कर सकते हैं।\"\n", "id": "97612", "title": "सामाजिक स्वास्थ्य"}
{"url": "https://hi.wikipedia.org/wiki?curid=97613", "text": "चिकित्सा विकिरणशास्त्र\n\n\"यह शब्द चिकित्सा में काफी प्रयुक्त होता है, यदि आप इसका सटीक अर्थ जानते है तो पृष्ठ को संपादित करने में संकोच ना करें (याद रखें - पृष्ठ को संपादित करने के लिये रजिस्टर करना आवश्यक नहीं है)। दिया गया प्रारूप सिर्फ दिशा निर्देशन के लिये है, आप इसमें अपने अनुसार फेर-बदल कर सकते हैं।\"\n", "id": "97613", "title": "चिकित्सा विकिरणशास्त्र"}
{"url": "https://hi.wikipedia.org/wiki?curid=97614", "text": "हृदयशास्त्र\n\n\"यह शब्द चिकित्सा में काफी प्रयुक्त होता है, यदि आप इसका सटीक अर्थ जानते है तो पृष्ठ को संपादित करने में संकोच ना करें (याद रखें - पृष्ठ को संपादित करने के लिये रजिस्टर करना आवश्यक नहीं है)। दिया गया प्रारूप सिर्फ दिशा निर्देशन के लिये हैं, आप इसमें अपने अनुसार फेर-बदल कर सकते हैं।\"\n", "id": "97614", "title": "हृदयशास्त्र"}
{"url": "https://hi.wikipedia.org/wiki?curid=97615", "text": "ग्रन्थिशास्त्र\n\n\"यह शब्द चिकित्सा में काफी प्रयुक्त होता है, यदि आप इसका सटीक अर्थ जानते है तो पृष्ठ को संपादित करने में संकोच ना करें (याद रखें - पृष्ठ को संपादित करने के लिये रजिस्टर करना आवश्यक नहीं है)। दिया गया प्रारूप सिर्फ दिशा निर्देशन के लिये है, आप इसमें अपने अनुसार फेर-बदल कर सकते हैं।\"\n", "id": "97615", "title": "ग्रन्थिशास्त्र"}
{"url": "https://hi.wikipedia.org/wiki?curid=97616", "text": "जठरांत्ररोगविज्ञान\n\nजठरांत्ररोगविज्ञान (Gastroenterology) चिकित्सा शास्त्र का वह विभाग है जो पाचन तंत्र तथा उससे सम्बन्धित रोगों पर केंद्रित है। इस शब्द की उत्पत्ति प्राचीन ग्रीक शब्द gastros (उदर), enteron (आँत) एवं logos (शास्त्र) से हुई है। \n\nजठरांत्ररोगविज्ञान पोषण नाल (alimentary canal) से सम्बन्धित मुख से गुदाद्वार तक के सारे अंगों और उनके रोगों पर केन्द्रित है। इससे सम्बन्धित चिकित्सक जठरांत्ररोगविज्ञानी (gastroenterologists) कहलाते हैं।\n\nपाचकतंत्र बृहत्‌ तंत्र है, जो मुँह से लेकर गुहा तक फैला हुआ है। इसमें कितने ही भाग हैं और प्रत्येक भाग में कई प्रकार के रोग हो सकते हैं। यहाँ उन सभी का वर्णन संभव नहीं है। केवल मुख्य रोगों का संक्षेप में उल्लेख नीचे किया जा रहा है।\n\nप्राय: दाँत में खुड़रा (caries), मसूड़ों में पायरिया, नासाविवरों का शोथ (inflammation of nasal sinuses), टौंसिल शोथ (tonsillitis), ज्वर तथा रोगों की विषमयता (toxaemias), फुप्फुस की विद्रधि, आमाशय तथा आंत्रशोथ हो जाने अथवा दुर्गंधयुक्त पदार्थों (प्याज, लहसुन) के खाने से मुँह से दुर्गंधित श्वास (helitosis) आता है। वास्तविक कारण को ढूँढकर उसे दूर करना इसकी चिकित्सा है।\n\nजीवाणु संक्रमण (bacterial infection), वाइरस तथा फफूँद संक्रमण, विटामिन न्यूनता, कुछ रक्तरोग तथा रासायनिक पदार्थों (अम्ल, क्षार आदि) के कारण जिह्वाशोथ तथा कपोलों के भीतर शोथ तथा व्रण (stomatitis) हो सकते हैं। जिह्वा और कपोलों की श्लेष्मिक कला पर व्रणों का बनना विशेष लक्षण है। कारणों के अनुसार चिकित्सा अभीष्ट है। साधारण नमक जल में मिलाकर, हाइड्रोजन परऑक्साइड (0.5% विलयन), या पोटैसियम परमैंगनेट विलयन से कुल्ले करवाना विशेष लाभदायक है।\n\nहृद्दाह (heart burn / हृदय दाह) का कारण प्राय: अपच तथा ग्रासनाल के निम्न भाग, आभाशय तथा यकृत संबंधी कुछ रोग हो सकते हैं। जी मिचलाना और वमन (nausea and vomitting) प्राय: संक्रामक रोगों तथा ज्वर में होते हैं। वमन केवल तंत्रिकातंत्र के कारण भी होते हैं और बहुत समय तक होते रहते हैं। कारण को ढूंढ़कर दूर करना आवश्यक है। शामक औषधियाँ इस दशा में लाभ करती हैं। हिचकी (hiccup) भी ऐसा ही रोग है जो अधिकतर तंत्रिकातंत्र के कारण उत्पन्न होता है। रोगों में वह विषम दशा का सूचक है। कब्ज (constipation), मलत्याग का पूर्ण न होना है। जिनको सदा कब्ज रहता है, वे आहार और व्यायाम द्वारा इस दशा को दूर कर सकते हैं। उग्र दशा में, जो प्राय: ज्वरों में हो जाती है, विरेचक औषधियों द्वारा इसको दूर किया जाता है।\n\nग्रासनाल (oesophagus) में अन्य रोगों की अपेक्षा कैंसर (cancer) अर्बुद अधिक होता है। निगलने में कष्ट इसका प्रथम लक्षण है। प्राय: लक्षण तब प्रकट होते हैं जब रोग बढ़ चुकता है। शल्य क्रिया द्वारा ग्रासनाल का छेदन उन्हीं रोगियों में संभव है जिनमें अर्बुद का दूसरे अंगों में प्रसार (metstasis) न हुआ हो। गहन रेडियम चिकित्सा (deep radium therapy) ऐसी दशा में अपेक्षित है।\n\nकुछ तंत्रिकाविकारों के कारण ग्रासनाल के सिरे में आकर्ष या ऐंठन (cardiospasm) होने लगती है, जिसके मुख्य लक्षण निगलने में कठिनाई, खाए हुए आहार का वमन द्वारा अपचित दशा में बाहर निकल जाना और उदर के ऊर्ध्व भाग में पीड़ा है।\n\nआमाशय में व्रणोत्पत्ति (Peptic ulcer in stomach) - यह बड़ा दुष्ट और कष्टसाध्य रोग है। इसके दो रूप हैं। एक उग्र व्रण (acute ulcer) और दूसरा जीर्ण व्रण (chronic ulcer) हैं। उग्र व्रण छोटे किंतु गहरे होते हैं, जा श्लैष्मिक कला से मांस स्तर में पहुँच जाते हैं। ये त्रिकोणाकर गहरे होते हैं, जिनका शिखर बाहर मांसस्तर पर और आधार श्लेष्मल कला पर होता है। जीर्ण व्रण अधिक विस्तृत होते हैं। इनमें श्लैष्मिक कला के विस्तृत भाग गलकर पृथक्‌ हो जाते हैं ऐसे व्रणों से रक्तस्त्राव भी अधिक होता है, जो वमन द्वारा बाहर आ जाता है, किंतु बहुतेरे रोगियों में रक्त नहीं आता। कुछ में वमन द्वारा न निकलकर केवल मल में आता है और केवल सूक्ष्मदर्शी द्वारा परीक्षा करने पर दिखाई देता है। ग्रहणी (duodenum) में भी ऐसे ही व्रण बन जाते हैं।\n\nपीड़ा इन व्रणों का मुख्य लक्षण है। भोजन के साथ इसका विशेष संबध है। आमाशय में व्रण की स्थिति के अनुसार भोजन करने के उपरांत पीड़ा तुरंत ही, या कुछ विलंब से, प्रारंभ होती है। ग्रहणी के व्रण में पीड़ा भोजन के डेढ़ दो घंटे पश्चात्‌ आरंभ होती है जब आमाशय बहुत कुछ खाली हो जाता है। फिर से कुछ भोजन करने पर वह शांत हो जाती है। उदर पर अँगुली से दबाकर पीड़ा की स्थिति से व्रण की स्थिति का अनुमान किया जाता है।\n\nएक्स किरण द्वारा परीक्षा से भी रोग को पहचानने में बहुत सहायता मिलती है। जाँचआहार (test meal) परीक्षा भी आवश्यक है। अम्ल का बाहुल्य (hyperacidity) सदा पाया जाता है। यह भली भाँति प्रमाणित हो चुका है कि मानसिक उद्वेग इस दशा की उत्पत्ति के विशेष कारण होते हैं।\n\nचिकित्सा कष्टसाध्य होती है। मानसिक उपचार (psychotherapy) चिकित्सा का आवश्यक अंग है। आहार का विशेष महत्व है। उदासीन क्रियावाले पदार्थों का आहार में प्रयोग होना चाहिए, जैसे दूध, क्रीम, मक्खन, अंडा। तीन आैंस आधा दूध आधा क्रीम मिलाकर, प्रात: 7 बजे से रात के 7 बजे तक, प्रत्येक घंटे घंटे पर दिया जाना चाहिए। आगे चलकर इसमें गेहूँ की सूजी, या मैदा, या पिसा हुआ चावल मिलाकर इसको गाढ़ा कर देना चाहिए। दशा के और सुधरने पर अंडा और शाक तथा मांस भी दिया जा सकता है, किंतु इनमें मसाले बहुत कम होने चाहिए। आहार स्निग्ध, एकरस और कणों से मुक्त हो। इसमें प्रोटीन की मात्रा अधिक हो। प्रोटीन हाइड्रोलाइसेट के कितने ही योग औषधियों के रूप में बाजार में बिकते हैं। इनको आहार में मिलाकर आहार की पोषकशक्ति बढ़ाई जा सकती है।\n\nऔषधियों में अम्ल के निराकरण करनवले प्रत्यम्लों (antacids) का सदा प्रचुर मात्रा में प्रयोग करवाया जाता है। कैलसियम, बिस्मथ, मैग्नीशियम के कारबोनेट लवण ऐसे पदार्थ हैं। ऐल्यूमिनियम हाइड्रॉक्साइड जेल (gel) की टिकियाँ तथा मैग्निशियम ट्राइसिलिकेट का मिश्रण बनाकर, दशा के अनुसार दो दो या चार चार घंटे पर दिया जाता है। शामक ओषधियों की भी आवश्यकता होती है।\n\nउपद्रव - रक्तस्त्राव (haemorrhage) और छिद्रण (perforation) विशेष उपद्रव हैं, जिनकी तुरंत चिकित्सा अवश्यक है। आमाशय व्रण पर कैंसर की उत्पत्ति का बहुत भय रहता है।\n\nकैंसर या कर्कटार्बुद - 40 वर्ष के अधिक आयुवालों में यदि अपच के लक्षण हों, जो साधारण चिकित्सा से न ठीक होते हों, तो कैंसर का संदेह करना चाहिए, जब तक परीक्षाओं से कैंसर न होने के संतोषजनक प्रमाण न मिल जाएँ। कैंसर घातक अबुंद है और एक्स किरण, रासायनिक तथा अन्य प्रकार की परीक्षाओं द्वारा प्रारंभ ही में इसका निदान कर लेने से रोगी की रक्षा संभव है। इसके लक्षण, पीड़ा तथा वमन में रक्त आदि, जब तक प्रकट होते हैं तब तक रोग अन्य अंगों में फैल चुकता और असाध्य हो जाता है।\n\nआमाशय शोथ (gastritis) के लक्षण बहुत कुछ व्रण के समान होते हैं।\n\nक्षुद्रांत्र तथा बृहदांत्र दोनों के शोथ (enteritis तथा colitis) से अतिसार (diarrhoea) के लक्षण होते हैं। जीवाणु संक्रमण से प्रवाहिका (dysentery) हो सकती है, जिसमें रक्त और श्लेष्मा भी आते हैं। बृहदांत्र का व्रणयुक्त शोथ (ulcerative colitis) प्राय: जीर्ण रूप ले लेता है और उसकी पुनरावृत्ति (relapse) होती रहती है। कब्ज भी हो सकता है। प्राय: प्रवाहिका के लक्षण दस्तों में रक्त और श्लेष्मा होते हैं। ज्वर, अरुचि, शरीर भार का ्ह्रास, दुर्बलता तथा रक्ताल्पता (anaemia) भी होते हैं। रोग कष्टसाध्य होता है। प्रवाहिका (पेचिश) का अन्यत्र वर्णन किया गया है। आहारजन्य विषाक्तता (food poisonnig) आहार पदार्थों को बनाने, डिब्बों में बंद करने, उनको कुछ काल तक रखने या वितरण करने में किसी त्रुटि से उत्पन्न हुए विषों के कारण उग्र विषाक्तता की दशा है। भोजन करने के कुछ समय पश्चात्‌ यदि खानेवाले व्यक्तियों को अकस्मात्‌ वमन, दस्त आना, ऐंठन, आदि आरंभ हो जाए तो आहार विषाक्तता समझनी चाहिए। तुरंत उपयुक्त चिकित्सा अपेक्षित है। अर्श (haemorrhoids) बहुत सामान्य रोग है, जिससे अनेक व्यक्ति ग्रस्त होते हैं। इस रोग का विशेष लक्षण मल के साथ रक्त आना है। अर्श दो प्रकार के होते हैं। एक में रक्त आता है, दूसरे में मलाशय के अंत पर शिराओं के अंतिम भाग फूलकर गाँठों के समान बन जाते हैं। इनसे रक्तस्त्राव नहीं होता। शल्यकर्म द्वारा इनका उच्छेदन (excision) उचित चिकित्सा है। बृहदांत्र तथा मलाशय दोनों में कैंसर उत्पन्न हो सकता है, जिसका पूर्ण अन्वेषण करके निदान करना आवश्यक है। कभी कभी तब तक कोई लक्षण स्पष्ट नहीं होता जब तक अर्बुद बढ़कर प्रतीत नहीं होने लगता। साधारणतया कोष्ठबद्धता और उसके पश्चात्‌ अतिसार के आक्रमण होते रहते हैं। मल में रक्त आने पर 40 वर्ष तक की आयुवालों में (कभी कभी इससे भी पहिले) कैंसर का संदेह होना आवश्यक है। प्रारंभ ही में रोग को पहचानने पर शस्त्रकर्म और गहन एक्सकिरण चिकित्सा से रोगमुक्ति की आशा की जा सकती है।\n\nबद्धांत्र (intestinal obstruction) तथा हर्निया (hernia) और उंड्डकार्ति (appendicitis) पाचकनाल के विशेष रोग हैं। यकृत और पित्ताशय के रोग भी इसी तंत्र में गिने जाते हैं। इनका वर्णन अन्यत्र किया गया है।\n\nभगंदर (fistula in anus) एक अत्यंत साधारण रोग है, जिससे बहुतेरे व्यक्ति ग्रस्त होते हैं। इसको साधारणतया नासूर कहा जाता है। यह गुदा के बाहर, चारों ओर किसी भी स्थान पर, विद्रधि (absess) बनने से हो जाता है। विद्रधि की पूय (pus) अपना मार्ग बनाकर गुदाद्वार (anus) के चारों ओर कहीं भी त्वचा में छेद करके निकलने लगती है। यह बाह्य भगंदर (external fistula) कहलाता है। गुदा के ही विद्रधि के फूट जाने से अंत: भंगदर (internal fistula) बनता है। उपयुक्त चिकित्सा न होने से इसके कई मुँह बन जाते हैं। शस्त्रचिकित्सा ही इस रोग का एकमात्र उपाय है।\n\nगुदभ्रंश (Prolapse of rectum) को काँच निकलना कहा जाता है। मलत्याग के लिए बैठने पर गुदा और तब आमाशय की सारी नलिका तक गुदाद्वार के बाहर आ जाती हैं। यह रोग बच्चों में अधिक होता है एवं पुरुषों की अपेक्षा स्त्रियाँ इससे अधिक आक्रांत होती हैं। कोष्ठबद्धता (constipation), अर्श, अतिसार, कृमि, कुकुरखाँसी, दमा, बहुप्रसव आदि दशाओं से, जिनमें उदर के भीतर दाब बढ़ जाता है, इस रोग की प्रवृत्ति उत्पन्न होती है।\n\nउग्र दशा (acute) में रोग से बहुत पीड़ा होती है। संचरणी (sphincter) के संकोच के कारण बाहर निकला हुआ भाग भीतर नहीं जाता और फँसे हुए अंत्र (हर्निया) की सी दशा हो जाती है।\n\nरोग की उग्र दशा में शामक चिकित्सा की जाती है। रोग से स्थायी मुक्ति शस्त्रक्रिया द्वारा ही होती है।\n\n", "id": "97616", "title": "जठरांत्ररोगविज्ञान"}
{"url": "https://hi.wikipedia.org/wiki?curid=97617", "text": "रक्तशास्त्र\n\n\"यह शब्द चिकित्सा में काफी प्रयुक्त होता है, यदि आप इसका सटीक अर्थ जानते है तो पृष्ठ को संपादित करने में संकोच ना करें (याद रखें - पृष्ठ को संपादित करने के लिये रजिस्टर करना आवश्यक नहीं है)। दिया गया प्रारूप सिर्फ दिशा निर्देशन के लिये हैं, आप इसमें अपने अनुसार फेर-बदल कर सकते हैं।\"\n", "id": "97617", "title": "रक्तशास्त्र"}
{"url": "https://hi.wikipedia.org/wiki?curid=97618", "text": "कम्युनिकेबल रोग चिकित्सा\n\n\"यह शब्द चिकित्सा में काफी प्रयुक्त होता है, यदि आप इसका सटीक अर्थ जानते है तो पृष्ठ को संपादित करने में संकोच ना करें (याद रखें - पृष्ठ को संपादित करने के लिये रजिस्टर करना आवश्यक नहीं है)। दिया गया प्रारूप सिर्फ दिशा निर्देशन के लिये हैं, आप इसमें अपने अनुसार फेर-बदल कर सकते हैं।\"\n", "id": "97618", "title": "कम्युनिकेबल रोग चिकित्सा"}
{"url": "https://hi.wikipedia.org/wiki?curid=97619", "text": "ईन्टेन्सिभ केयर चिकित्सा\n\n\"यह शब्द चिकित्सा में काफी प्रयुक्त होता है, यदि आप इसका सटीक अर्थ जानते है तो पृष्ठ को संपादित करने में संकोच ना करें (याद रखें - पृष्ठ को संपादित करने के लिये रजिस्टर करना आवश्यक नहीं है)। दिया गया प्रारूप सिर्फ दिशा निर्देशन के लिये हैं, आप इसमें अपने अनुसार फेर-बदल कर सकते हैं।\"\n", "id": "97619", "title": "ईन्टेन्सिभ केयर चिकित्सा"}
{"url": "https://hi.wikipedia.org/wiki?curid=97620", "text": "मृगौलाशास्त्र\n\n\"यह शब्द चिकित्सा में काफी प्रयुक्त होता है, यदि आप इसका सटीक अर्थ जानते है तो पृष्ठ को संपादित करने में संकोच ना करें (याद रखें - पृष्ठ को संपादित करने के लिये रजिस्टर करना आवश्यक नहीं है)। दिया गया प्रारूप सिर्फ दिशा निर्देशन के लिये हैं, आप इसमें अपने अनुसार फेर-बदल कर सकते हैं।\"\n", "id": "97620", "title": "मृगौलाशास्त्र"}
{"url": "https://hi.wikipedia.org/wiki?curid=97621", "text": "अर्बुदविज्ञान\n\nअर्बुदविज्ञान (Oncology) आयुर्विज्ञान की वह शाखा है जो कैंसर से संबंधित है।\n\nअर्बुदविज्ञान में -\n\n\n", "id": "97621", "title": "अर्बुदविज्ञान"}
{"url": "https://hi.wikipedia.org/wiki?curid=97622", "text": "फोक्सोशास्त्र\n\n\"यह शब्द चिकित्सा में काफी प्रयुक्त होता है, यदि आप इसका सटीक अर्थ जानते है तो पृष्ठ को संपादित करने में संकोच ना करें (याद रखें - पृष्ठ को संपादित करने के लिये रजिस्टर करना आवश्यक नहीं है)। दिया गया प्रारूप सिर्फ दिशा निर्देशन के लिये है, आप इसमें अपने अनुसार फेर-बदल कर सकते हैं।\"\n", "id": "97622", "title": "फोक्सोशास्त्र"}
{"url": "https://hi.wikipedia.org/wiki?curid=97623", "text": "रिउम्याटोलोजी\n\n\"यह शब्द चिकित्सा में काफी प्रयुक्त होता है, यदि आप इसका सटीक अर्थ जानते है तो पृष्ठ को संपादित करने में संकोच ना करें (याद रखें - पृष्ठ को संपादित करने के लिये रजिस्टर करना आवश्यक नहीं है)। दिया गया प्रारूप सिर्फ दिशा निर्देशन के लिये है, आप इसमें अपने अनुसार फेर-बदल कर सकते हैं।\"\n", "id": "97623", "title": "रिउम्याटोलोजी"}
{"url": "https://hi.wikipedia.org/wiki?curid=97624", "text": "चार्मिक शल्यचिकित्सा\n\n\"यह शब्द चिकित्सा में काफी प्रयुक्त होता है, यदि आप इसका सटीक अर्थ जानते है तो पृष्ठ को संपादित करने में संकोच ना करें (याद रखें - पृष्ठ को संपादित करने के लिये रजिस्टर करना आवश्यक नहीं है)। दिया गया प्रारूप सिर्फ दिशा निर्देशन के लिये है, आप इसमें अपने अनुसार फेर-बदल कर सकते हैं।\"\n", "id": "97624", "title": "चार्मिक शल्यचिकित्सा"}
{"url": "https://hi.wikipedia.org/wiki?curid=97625", "text": "साधारण शल्यचिकित्सा\n\n\"यह शब्द चिकित्सा में काफी प्रयुक्त होता है, यदि आप इसका सटीक अर्थ जानते है तो पृष्ठ को संपादित करने में संकोच ना करें (याद रखें - पृष्ठ को संपादित करने के लिये रजिस्टर करना आवश्यक नहीं है)। दिया गया प्रारूप सिर्फ दिशा निर्देशन के लिये हैं, आप इसमें अपने अनुसार फेर-बदल कर सकते हैं।\"\n", "id": "97625", "title": "साधारण शल्यचिकित्सा"}
{"url": "https://hi.wikipedia.org/wiki?curid=97626", "text": "महिला शल्यचिकित्सा\n\n\"यह शब्द चिकित्सा में काफी प्रयुक्त होता है, यदि आप इसका सटीक अर्थ जानते है तो पृष्ठ को संपादित करने में संकोच ना करें (याद रखें - पृष्ठ को संपादित करने के लिये रजिस्टर करना आवश्यक नहीं है)। दिया गया प्रारूप सिर्फ दिशा निर्देशन के लिये है, आप इसमें अपने अनुसार फेर-बदल कर सकते हैं।\"\n", "id": "97626", "title": "महिला शल्यचिकित्सा"}
{"url": "https://hi.wikipedia.org/wiki?curid=97627", "text": "नेत्रशल्यचिकित्सा\n\n\"यह शब्द चिकित्सा में काफी प्रयुक्त होता है, यदि आप इसका सटीक अर्थ जानते है तो पृष्ठ को संपादित करने में संकोच ना करें (याद रखें - पृष्ठ को संपादित करने के लिये रजिस्टर करना आवश्यक नहीं है)। दिया गया प्रारूप सिर्फ दिशा निर्देशन के लिये है, आप इसमें अपने अनुसार फेर-बदल कर सकते हैं।\"\n", "id": "97627", "title": "नेत्रशल्यचिकित्सा"}
{"url": "https://hi.wikipedia.org/wiki?curid=97628", "text": "मूह तथा चेहेरा शल्यचिकित्सा\n\n\"यह शब्द चिकित्सा में काफी प्रयुक्त होता है, यदि आप इसका सटीक अर्थ जानते है तो पृष्ठ को संपादित करने में संकोच ना करें (याद रखें - पृष्ठ को संपादित करने के लिये रजिस्टर करना आवश्यक नहीं है)। दिया गया प्रारूप सिर्फ दिशा निर्देशन के लिये है, आप इसमें अपने अनुसार फेर-बदल कर सकते हैं।\"\n", "id": "97628", "title": "मूह तथा चेहेरा शल्यचिकित्सा"}
{"url": "https://hi.wikipedia.org/wiki?curid=97629", "text": "हाडजोर्नी शल्यचिकित्सा\n\n\"यह शब्द चिकित्सा में काफी प्रयुक्त होता है, यदि आप इसका सटीक अर्थ जानते है तो पृष्ठ को संपादित करने में संकोच ना करें (याद रखें - पृष्ठ को संपादित करने के लिये रजिस्टर करना आवश्यक नहीं है)। दिया गया प्रारूप सिर्फ दिशा निर्देशन के लिये हैं, आप इसमें अपने अनुसार फेर-बदल कर सकते हैं।\"\n", "id": "97629", "title": "हाडजोर्नी शल्यचिकित्सा"}
{"url": "https://hi.wikipedia.org/wiki?curid=97630", "text": "ओटोल्यारिंजियोलोजी\n\n\"यह शब्द चिकित्सा में काफी प्रयुक्त होता है, यदि आप इसका सटीक अर्थ जानते है तो पृष्ठ को संपादित करने में संकोच ना करें (याद रखें - पृष्ठ को संपादित करने के लिये रजिस्टर करना आवश्यक नहीं है)। दिया गया प्रारूप सिर्फ दिशा निर्देशन के लिये हैं, आप इसमें अपने अनुसार फेर-बदल कर सकते हैं।\"\n", "id": "97630", "title": "ओटोल्यारिंजियोलोजी"}
{"url": "https://hi.wikipedia.org/wiki?curid=97632", "text": "अंधा कानून\n\nयह धर्, विर भर्ति द्वार लिख गया उपन्यास हे जिसका प्रातिपाद्य विश्य प्रेम हे\n", "id": "97632", "title": "अंधा कानून"}
{"url": "https://hi.wikipedia.org/wiki?curid=97638", "text": "गोपाल भट्ट गोस्वामी\n\nगोपाल भट्ट गोस्वामी (1503–1578) चैतन्य महाप्रभु सबसे प्रमुख शिष्यों में से एक थे। वे वृन्दावन के प्रसिद्ध छः गोस्वामियों में से एक थे।\n\nगोपाल भट्ट गोस्वामी का जन्म संवत् १५५३ विक्रमी में कावेरी नदी के तट पर श्रीरंग के पास बेलगुंडी ग्राम में हुआ था। सं. १५६८ में जब श्रीगौरांग दक्षिण यात्रा करते हुए श्रीरंग आए, वेंकट भट्ट के यहाँ चातुर्मास व्यतीत किया था। गोपाल भट्ट की सेवा से प्रसन्न हो इन्हें दीक्षा दी तथा जाते समय विवाह न करने पर अध्ययन एवं माता-पिता की सेवा करने का उपदेश दिया। माता पिता की मृत्यु पर सं. १५८८ में वृंदावन आए। श्रीगौरांग के अप्रकट होने पर वृद्ध गोस्वामियों के विशेष आग्रह पर यह आसन पर बैठे। उत्तरी तथा पश्चिमी भारत के बहुत से लोग इनके शिष्य हुए। इसके अनंतर यह यात्रा को निकले। देववन में गोपीनाथ को शिष्य बनाया तथा गंडकी नदी से एक शालिग्राम शिला ले आए, जिसकी निरंतर पूजा करते। सं. १५९९ में इनकी अभिलाषा के कारण शिला से राधारमण की मूर्ति का प्राकट्य हुआ। महारासस्थली का स्थान निश्चित कर कुटी बनाई और उसी में सेवा पूजा करने लगे। सं. १६४२ में भट्ट जी का तिरोधान हुआ। कृष्णतत्व तथा अवतारवाद पर कई स्फुट संदर्भ लिखकर जीव गोस्वामी को सुशृंखलित करने को दिया और उन्होंने षट् संदर्भ पूरा किया। इनका हरिभक्तिविलास बृहत् ग्रंथ है, जो वैष्णव स्मृति रूप में विख्यात है।\n\nश्री गोपाल भट्ट वृंदावन में श्री वनचन्द्र महाप्रभु द्वारा साथ में लाये लोगो मैं से एक थे। ये बहुत कम आयु में ही आए थे। वृंदावन में श्री सालेग्राम जी की सेवा की व बाद मैं श्री हरीराम व्यास के वचन सुन कर श्री सालेग्राम जी की उपासना की तब उनमै से श्री राधा रमण जी प्रकट हुऐ। श्री प्रबोधानंद सरस्वती जी से श्री गोपाल भट्ट जी ने दीक्षा ली थी। श्री प्रबोधानंद सरस्वती जी गोस्वमी श्री हित हरिवन्श महाप्रभु जी के शिश्य थे।\n\nश्री हित वृन्दावन धाम प्राकट्य कर्ता, प्रेम उपासना प्रवर्तक, वंशी अवतार गोस्वामी श्री हित हरिवंश महाप्रभु के शिष्य और श्री गोपाल भट्ट जी के गुरु श्री प्रबोधानंद सरस्वती जी कृत श्री हितहरिवंश अष्टक\n\nभावार्थ -- श्यामचंद्र के वंश में श्री हित हरिवंश नाम वाले आप ही हो। परम रस रुपी शब्दों से आपने सम्पूर्ण विश्व मोह लिया है अनुपम गुण रत्नों से निर्माण किये गए हैं। द्विजेन्द्र ! मेरे ह्रदय में आपकी कथा चित्र जैसी संलग्न रहे॥१॥\n\nभावार्थ -- विप्र कुमुद कुल की चन्द्रमा जैसा आनंद देने वाले मतवारे भ्रमर कुल को रति रस से लुभाने वाले अतुलनीय रस धारा की वर्षा करने वाले अर्जुन के अस्त्र के समान मेरी बाधाओं को दूर करो॥ २॥\n\nभावार्थ -- श्री राधिका जी की अत्यंत रसवती सखियों की चरण कमल की गली में निकुंज वन के राज हंस, उनकी ललित लीला के गान में विद्वानों के द्वारा प्रशंशा से युक्त हैं जो ऐसे श्री हित हरिवंश जी की जय हो॥ ३॥\n\nभावार्थ -- अतुल गुण की राशि, प्रेम माधुरी के कहने वाले, शरणागत को आनंद देने वाले, अखिल भुवन में शुद्ध आनंदसिन्धु का प्रकाश करने वाले ऐसे श्री हरिवंश चन्द्र की जय हो॥ ४॥\n\nभावार्थ -- जिनने गुणों के समूहों से अर्थात जिन्होंने अपने गुणों से श्री कृष्ण वश किये हैं, निश्चय ही अपनी अमृत वाणी से उद्धार करने वाले हैं, जो श्री हरिवंश जी निरवधि प्रकाश करने वाले हैं और श्री राधा-कृष्ण में भक्ति कराने वाले मेरा उद्धार करो॥ ५॥\n\nभावार्थ -- श्री कृष्ण प्रिया के ध्यान से ह्रदय रुपी आकाश शुद्ध करने वाले, चरण नख चन्द्र प्रकाश करने वाले, प्रिया-प्रियतम की अत्यंत आनंद कुञ्ज में भावयुक्त हित सजनी (हित अली), श्री व्यास वंश के दीपक श्री हरिवंश चन्द्र की जय हो॥ ६॥\n\nभावार्थ -- जिनके चरण कमल की रेणु (रज) संसार रुपी समुद्र को पार करने का पुल है, विलासिता के गर्व से गर्वीले पुरुषों को तुच्छ करने वाले, श्री राधिका जी को ह्रदय में धारण करने वाले श्री हित हरिवंश महाप्रभु की जय हो॥ ७॥\n\nभावार्थ -- रमण के नृत्य उद्भ्राम के शब्द से परिपूर्ण श्रोत्र (कान) हैं जिनके, प्रिया प्रियतम की ललित कुञ्ज को अपनी आज्ञा से पहुँचाने वाले, मनोहर भजन से मनुष्यों को प्रिया प्रियतम की समक्षता को प्राप्त हुऐ और कराने वाले श्री हित हरिवंश महाप्रभु जी की जय जयकार हो॥ ८॥\n\n", "id": "97638", "title": "गोपाल भट्ट गोस्वामी"}
{"url": "https://hi.wikipedia.org/wiki?curid=97640", "text": "रघुनाथ भट्ट गोस्वामी\n\nश्री रघुनाथ भट्ट गोस्वामी, वृंदावन में चैतन्य महाप्रभु द्वारा भेजे गए छः षण्गोस्वामी में से एक थे। ये सदा हरे कृष्ण का अन्वरत जाप करते रहते थे और श्रीमद भागवत का पाठ नियम से करते थे। राधा कुण्ड के तट पर निवास करते हुए, प्रतिदिन भागवत का मीठा पाठ स्थानीय लोगों को सुनाते थे और इतने भावविभोर हो जाते थे, कि उनके प्रेमाश्रुओं से भागवत के पन्ने भी भीग जाते थे। इन्होंने कभी किसी की आलोचना नहीं की। इनका मानना था, कि सभी वैष्णव अपनी ओर से श्री कृष्ण की सेवा में लगे हैं, अतएव हमें उनकी गलतियों को ना देखकर अपनी भूलों का सुधार करना चाहिए। इनकी प्रेरणा से एक धनी भक्त ने वृंदावन में राधा-गोविंद का मंदिर निर्माण करवाया था। \n\n", "id": "97640", "title": "रघुनाथ भट्ट गोस्वामी"}
{"url": "https://hi.wikipedia.org/wiki?curid=97643", "text": "रूप गोस्वामी\n\nश्री रूप गोस्वामी (१४९३ – १५६४), वृंदावन में चैतन्य महाप्रभु द्वारा भेजे गए छः षण्गोस्वामी में से एक थे। वे कवि, गुरु और दार्शनिक थे। वे सनातन गोस्वामी के भाई थे। \n\nइनका जन्म १४९३ ई (तदनुसार १४१५ शक.सं.) को हुआ था। इन्होंने २२ वर्ष की आयु में गृहस्थाश्रम त्याग कर दिया था। बाद के ५१ वर्ष ये ब्रज में ही रहे। इन्होंने श्री सनातन गोस्वामी से दीक्षा ली थी। इन्हें शुद्ध भक्ति सेवा में महारत प्राप्त थी, अतएव इन्हें भक्ति-रसाचार्य कहा जाता है। ये गौरांग के अति प्रेमी थे। ये अपने अग्रज श्री सनातन गोस्वामी सहित नवाब हुसैन शाह के दरबार के उच्च पदों का त्याग कर गौरांग के भक्ति संकीर्तन में हो लिए थे। इन्हीं के द्वारा चैतन्य ने अपनी भक्ति-शिक्षा तथा सभी ग्रन्थों के आवश्यक सार का प्रचार-प्रसार किया। महाप्रभु के भक्तों में से इन दोनों भाइयों को उनके प्रधान कहा जाता था। सन १५६४ ई (तदा० १४८६ शक. की शुक्ल द्वादशी) को ७३ वर्ष की आयु में इन्होंने परम धाम को प्रस्थान किया।\n\nश्री रूप गोस्वामी समस्त गोस्वामियों के नायक थे। उन्होंने भक्तिकार्यकलापों का निर्देश करने के लिए हमे उपदेशामृत प्रदान किया जिससे भक्तगण उसका पाल कर सकें। जिस प्रकार श्रीचैतन्य महाप्रभु अपने पीछे शिक्षाष्टक नामक आठ श्लोक छोड़ गये थे उसी प्रकार श्री रूप गोस्वामी भी श्रीउपदेशामृत प्रदान किया जिससे हम शुद्ध भक्त बन सकें समस्त आध्यात्मिक कार्यों में मनुष्य का पहला कर्तव्य अपने मन तथा इंद्रियों को वश में करना है। मन तथा इन्द्रियों को वश में किये बिना कोई भी व्यक्ति आध्यात्मिक जीवन में प्रगति नहीं कर सकता। प्रत्येक व्यक्ति इस भौतिक जगत में रजो तथा तमो गुणों में निमग्न है। उसे श्री रूपगोस्वामी के उपदेशों पर चलते हुए अपने आपको शुद्ध सत्व गुण के पद तक उठना चाहिये। तभी आगे की उन्नति सम्बधि प्रत्येक आध्यात्मिक रहस्य प्रकट हो जायेगा\n\n\n", "id": "97643", "title": "रूप गोस्वामी"}
{"url": "https://hi.wikipedia.org/wiki?curid=97644", "text": "जीव गोस्वामी\n\nश्री जीव गोस्वामी (१५१३-१५९८), वृंदावन में चैतन्य महाप्रभु द्वारा भेजे गए छः षण्गोस्वामी में से एक थे। उनकी गणना गौड़ीय सम्प्रदाय के सबसे महान दार्शनिकों एवं सन्तों में होती है। उन्होने भक्ति योग, वैष्णव वेदान्त आदि पर अनेकों ग्रंथों की रचना की। वे दो महान सन्तों रूप गोस्वामी एवं सनातन गोस्वामी के भतीजे थे। \n\nइनका जन्म श्री वल्लभ अनुपम के यहां १५३३ ई० (तद.१४५५ शक. भाद्रपद शुक्ल द्वादशी को हुआ था। श्री सनातन गोस्वामी, श्री रूप गोस्वामी तथा श्री वल्लभ, ये तीनों भाई नवाब हुसैन शाह के दरबार में उच्च पदासीन थे। इन तीनों में से एक के ही संतान थी, श्री जीव गोस्वामी। बादशाह की सेवाओं के बदले इन लोगों को अच्छा भुगतान होता था, जिसके कारण इनका जीवन अत्यंत सुखमय था। और इनके एकमात्र पुत्र के लिए किसी वस्तु की कमी न थी। श्री जीव के चेहरे पर सुवर्ण आभा थी, इनकी आंखें कमल के समान थीं, व इनके अंग-प्रत्यंग में चमक निकलती थी।\n\nश्री गौर सुदर्शन के रामकेली आने पर श्री जीव को उनके दर्शन हुए, जबकि तब जीव एक छोटे बालक ही थे। तब महाप्रभु ने इनके बारे में भविष्यवाणी की कि यह बालक भविष्य में गौड़ीय संप्रदाय का प्रचारक व गुरु बनेगा। बाद में इनके पिता व चाचाओं ने महाप्रभु के सेवार्थ इनको परिवार में छोड़कर प्रस्थान किया। \n\nइन्हें जब भी उनकी या गौरांग के चरणों की स्मृति होती थी, ये मूर्छित हो जाते थे। बाद में लोगों के सुझाव पर ये नवद्वीप में मायापुर पहुंचे व श्रीनिवास पंडित के यहां, नित्यानंद प्रभु से भेंट की। फिर वे दोनों शची माता से भी मिले। फिर नित्य जी के आदेशानुसार इन्होंने काशी को प्रस्थान किया। वहां श्री रूप गोस्वामी ने इन्हें श्रीमद्भाग्वत का पाठ कराया। और अन्ततः ये वृंदावन पहुंचे। वहां इन्होंने एक मंदिर भी बनवाया।\n\n१५४० शक शुक्ल तृतीया को ८५ वर्ष की आयु में इन्होंने देह त्यागी।\n\n\n", "id": "97644", "title": "जीव गोस्वामी"}
{"url": "https://hi.wikipedia.org/wiki?curid=97657", "text": "रघुनाथ दास गोस्वामी\n\nश्री रघुनाथ दास गोस्वामी, वृंदावन में चैतन्य महाप्रभु द्वारा भेजे गए छः षण्गोस्वामी में से एक थे। इन्होंने युवा आयु में ही गृहस्थी का त्याग किया और गौरांग के साथ हो लिए थे। ये चैतन्य के सचिव स्वरूप दामोदर के निजी सहायक रहे। उनके संग ही इन्होंने गौरांग के पृथ्वी पर अंतिम दिनों में दर्शन भी किये। गौरांग के देहत्याग उपरांत ये वृंदावन चले आए, व सनातन गोस्वामी व रूप गोस्वामी के साथ अत्यंत सादगी के साथ भग्वन्नाम का जाप करते रहे, व चैतन्य की शिक्षाओं का प्रचार किया। इनके दीक्षा गुरु थे यदुनंदन आचार्य।\n\n", "id": "97657", "title": "रघुनाथ दास गोस्वामी"}
{"url": "https://hi.wikipedia.org/wiki?curid=97658", "text": "षण्गोस्वामी\n\nवृंदावन में चैतन्य महाप्रभु द्वारा भेजे गए छः शिष्य थे। इन्हें ही षण्गोस्वामी कहा गया। ये इस प्रकार हैं।\n\nश्री गोपाल भट्ट गोस्वामी, बहुत कम आयु में ही गौरांग की कृपा से यहां आ गए थे। दक्षिण भारत का भ्रमण करते हुए गौरांग चार माह इनके घर पर ठहरे थे। बाद में इन्होंने गौरांग के नाम संकीर्तन में प्रवेश किया। इन्होने स्वयं को वैष्णव नियमों के पालन में श्रेष्ठ सिद्ध किया, कई वैष्णव ग्रन्थ लिखे, व वृंदावन में श्री राधा रमण मंदिर का निर्माण कराया। इनके चाचा श्री प्रबोधानंद सरस्वती थे। उन्हीं से भट्ट जी ने दीक्षा ली थी।\n\nसनातन गोस्वामी (सन् 1488 - 1558 ई), चैतन्य महाप्रभु के प्रमुख शिष्य थे। उन्होने गौड़ीय वैष्णव भक्ति सम्प्रदाय की अनेकों ग्रन्थोंकी रचना की। अपने भाई रूप गोस्वामी सहित वृन्दावन के छ: प्रभावशाली गोस्वामियों में वे सबसे ज्येष्ठ थे।\n\nश्री रघुनाथ भट्ट गोस्वामी, सदा हरे कृष्ण का अन्वरत जाप करते रहते थे और श्रीमद भागवत का पाठ नियम से करते थे। राधा कुण्ड के तट पर निवास करते हुए, प्रतिदिन भागवत का मीठा पाठ स्थानीय लोगों को सुनाते थे और इतने भावविभोर हो जाते थे, कि उनके प्रेमाश्रुओं से भागवत के पन्ने भी भीग जाते थे। इन्होंने कभी किसी की आलोचना नहीं की। इनका मानना था, कि सभी वैष्णव अपनी ओर से श्री कृष्ण की सेवा में लगे हैं, अतएव हमें उनकी गलतियों को ना देखकर अपनी भूलों का सुधार करना चाहिए। इनकी प्रेरणा से एक धनी भक्त ने वृंदावन में राधा-गोविंद का मंदिर निर्माण करवाया था। \n\nश्री रूप गोस्वामी (१४९३ – १५६४), का जन्म १४९३ ई (तदनुसार १४१५ शक.सं.) को हुआ था। इन्होंने २२ वर्ष की आयु में गृहस्थाश्रम त्याग कर दिया था। बाद के ५१ वर्ष ये ब्रज में ही रहे। इन्होंने श्री सनातन गोस्वामी से दीक्षा ली थी। इन्हें शुद्ध भक्ति सेवा में महारत प्राप्त थी, अतएव इन्हें भक्ति-रसाचार्य कहा जाता है। ये गौरांग के अति प्रेमी थे। ये अपने अग्रज श्री सनातन गोस्वामी सहित नवाब हुसैन शाह के दरबार के उच्च पदों का त्याग कर गौरांग के भक्ति संकीर्तन में हो लिए थे। इन्हीं के द्वारा चैतन्य ने अपनी भक्ति-शिक्षा तथा सभी ग्रन्थों के आवश्यक सार का प्रचार-प्रसार किया। महाप्रभु के भक्तों में से इन दोनों भाइयों को उनके प्रधान कहा जाता था। सन १५६४ ई (तदा० १४८६ शक. की शुक्ल द्वादशी) को ७३ वर्ष की आयु में इन्होंने परम धाम को प्रस्थान किया।\n\nश्री जीव गोस्वामी(१५३३-१५४०), का जन्म श्री वल्लभ अनुपम के यहां १५३३ ई०(तद.१४५५ शक. भाद्रपद शुक्ल द्वादशी को हुआ था। श्री सनातन गोस्वामी, श्री रूप गोस्वामी तथा श्री वल्लभ, ये तीनों भाई नवाब हुसैन शाह के दरबार में उच्च पदासीन थे। इन तीनों में से एक के ही संतान थी, श्री जीव गोस्वामी। बादशाह की सेवाओं के बदले इन लोगों को अच्छा भुगतान होता था, जिसके कारण इनका जीवन अत्यंत सुखमय था। और इनके एकमात्र पुत्र के लिए किसी वस्तु की कमी न थी। श्री जीव के चेहरे पर सुवर्ण आभा थी, इनकी आंखें कमल के समान थीं, व इनके अंग-प्रत्यंग में चमक निकलती थी। \nश्री गौर सुदर्शन के रामकेली आने पर श्री जीव को उनके दर्शन हुए, जबकि तब जीव एक छोटे बालक ही थे। तब महाप्रभु ने इनके बारे में भविष्यवाणी की कि यह बालक भविष्य में गौड़ीय संप्रदाय का प्रचारक व गुरु बनेगा। बाद में इनके पिता व चाचाओं ने महाप्रभु के सेवार्थ इनको परिवार में छोड़कर प्रस्थान किया। \nइन्हें जब भी उनकी या गौरांग के चरणों की स्मृति होती थी, ये मूर्छित हो जाते थे। बाद में लोगों के सुझाव पर ये नवद्वीप में मायापुर पहुंचे व श्रीनिवास पंडित के यहां, नित्यानंद प्रभु से भेंट की। फिर वे दोनों शची माता से भी मिले। फिर नित्य जी के आदेशानुसार इन्होंने काशी को प्रस्थान किया। वहां श्री रूप गोस्वामी ने इन्हें श्रीमद्भाग्वत का पाठ कराया। और अन्ततः ये वृंदावन पहुंचे। वहां इन्होंने एक मंदिर भी बनवाया। १५४० शक शुक्ल तृतीया को ८५ वर्ष की आयु में इन्होंने देह त्यागी।\n\nश्री रघुनाथ दास गोस्वामी, ने युवा आयु में ही गृहस्थी का त्याग किया और गौरांग के साथ हो लिए थे। ये चैतन्य के सचिव स्वरूप दामोदर के निजी सहायक रहे। उनके संग ही इन्होंने गौरांग के पृथ्वी पर अंतिम दिनों में दर्शन भी किये। गौरांग के देहत्याग उपरांत ये वृंदावन चले आए, व सनातन गोस्वामी व रूप गोस्वामी के साथ अत्यंत सादगी के साथ भग्वन्नाम का जाप करते रहे, व चैतन्य की शिक्षाओं का प्रचार किया। इनके दीक्षा गुरु थे यदुनंदन आचार्य।\n\n", "id": "97658", "title": "षण्गोस्वामी"}
{"url": "https://hi.wikipedia.org/wiki?curid=97659", "text": "राधा दामोदर मंदिर\n\nप्राचीन श्रीराधा दामोदर मंदिर वृंदावन में स्थित है। इसकी चार परिक्रमाएँ करने से गिरिराज गोवर्धन की परिक्रमा का फल मिलता है। साढ़े चार सौ वर्ष पुराने इस मंदिर की परिक्रमा करने से उसमें विराजमान गिरिराज शिला की स्वतः परिक्रमा हो जाती है। इसकी एक किलोमीटर से भी कम की चार परिक्रमाएँ करने से श्रृद्धालु गिरिराज गोवर्धन की सात कोस (25 किलोमीटर) लम्बी परिक्रमा का पुण्य अर्जित कर लेता है।\n\nसंवत 1599 सन 1543 की माघ शुक्ल दशमी के दिन श्रीरूप गोस्वामी ने यहाँ राधा दामोदर जी के विग्रहों की स्थापना करके उनकी सेवा का भार जीव गोस्वामी को सौंपा।\n\nकिवदंती है कि सनातन गोस्वामी नित्य गिरिराज की परिक्रमा करते थे। वृद्धावस्था में उनकी असमर्थता को देखकर भगवान ने बालक रूप में प्रकट होकर उन्हें डेढ़ हाथ लंबी वट पत्राकार श्याम रंग की गिरिराज शिला दी। उस पर भगवान के चरण चिन्ह के साथ ही गाय के खुर का भी चिन्ह है। भगवान ने गोस्वामीजी को आदेश दिया कि अब वह वृद्धावस्था में गिरिराज पर्वत की बजाय इसी शिला की परिक्रमा कर लिया करें। उनके शरीर त्यागने के बाद शिला इसी मंदिर में स्थापित कर दी गई और तब से श्रद्धालुओं द्वारा मंदिर की चार परिक्रमाएं लगाए जाने की परंपरा चल पड़ी।\n\nयहाँ रूप गोस्वामी तथा जीव गोस्वामी के अलावा अंतर्राष्ट्रीय श्रीकृष्ण भावनामृत संघ (इस्कान) के संस्थापक स्वनामधन्य ए.सी. भक्ति वेदांत प्रभुपादजी की सजीव मूर्तियों के दर्शन करके श्रृद्धालुओं की भक्ति सरिता में एक नया प्रवाह निकलने लगता है। प्रभुपाद ने इस स्थान पर भजन-साधना की थी।\n\nउत्तर प्रदेश पर्यटन विभाग ने इस मंदिर के बाहर लगाए गए प्रस्तर पट्ट में निम्नलिखित जानकारी दी है। रूप गोस्वामी पाद द्वारा प्रदत्त जीव गोस्वामी पाद के सेव्य श्रीराधा दामोदरजी की प्रतिष्ठा संवत 1599 विक्रमी सन् 1543 माघ शुक्ल दशमी में की गई। इस मंदिर में श्रीकृष्णदास कविराज गोस्वामी द्वारा सेवित श्रीराधा छैल चिकनियांजी के श्रीविग्रह भी विराजमान हैं।\n\nसनातन गोस्वामीजी को उनके इष्ट श्रीमदनमोहनजी ने अपने चरण चिन्ह गाय के चरण चिन्ह वंशी एवं लकुटिया के चिन्हों से अंकित गोवर्धन शिला दी थी। यह भी यहाँ दर्शनीय है। भगवान श्रीकृष्णजी के श्रीमुख के आदेशानुसार इस मंदिर की चार परिक्रमा लगने से गोवर्धन परिक्रमा का फल प्राप्त होता है।\n\nयहाँ सर्वश्री रूप गोस्वामी, जीव गोस्वामी तथा कृष्णदास कविराज गोस्वामी कुटी एवं इस्कान के संस्थापक श्रीभक्तिवेदांत प्रभुपादजी की प्राचीन भजन कुटी भी इसी परिसर में हैं। यहाँ कार्तिक मास, पुरुषोत्तम मास, श्रीरूप गोस्वामी एवं श्रीजीव गोस्वामी तिरोभाव उत्सव, श्रीकृष्ण जन्माष्टमी, श्रीराधाष्टमी गोवर्धन पूजा आदि बड़े धूमधाम से मनाए जाते हैं।\n", "id": "97659", "title": "राधा दामोदर मंदिर"}
{"url": "https://hi.wikipedia.org/wiki?curid=97660", "text": "हर की पौड़ी\n\nहर की पौड़ी या हरि की पौड़ी भारत के उत्तराखण्ड राज्य की एक धार्मिक नगरी हरिद्वार का एक पवित्र और सबसे महत्वपूर्ण धार्मिक स्थल है। इसका भावार्थ है \"हरि यानी नारायण के चरण\"। हिन्दू धार्मिक मान्यताओं के अनुसार समुद्र मन्थन के बाद जब विश्वकर्माजी अमृत के लिए झगड़ रहे देव-दानवों से बचाकर अमृत ले जा रहे थे तो पृथ्वी पर अमृत की कुछ बूँदें गिर गई और वे स्थान धार्मिक महत्व वाले स्थान बन गए। अमृत की बूँदे हरिद्वार में भी गिरी और जहाँ पर वे गिरी थीं वह स्थान हर की पौड़ी था। यहाँ पर स्नान करना हरिद्वार आए हर श्रद्धालु की सबसे प्रबल इच्छा होती है क्योंकि यह माना जाता है कि यहाँ पर स्नान से मोक्ष की प्राप्ति होती है। \n\nहर की पौड़ी या ब्रह्मकुण्ड पवित्र नगरी हरिद्वार का मुख्य घाट है। ये माना गया है कि यही वह स्थान है जहाँ से गंगा नदी पहाड़ों को छोड़ मैदानी क्षेत्रों की दिशा पकड़ती है। इस स्थान पर नदी में पापों को धो डालने की शक्ति है और यहाँ एक पत्थर में श्रीहरि के पदचिह्न इस बात का समर्थन करते हैं। यह घाट गंगा नदी की नहर के पश्चिमी तट पर है जहाँ से नदी उत्तर दिशा की ओर मुड़ जाती है। हर शाम सूर्यास्त के समय साधु संन्यासी गंगा आरती करते हैं, उस समय नदी का नीचे की ओर बहता जल पूरी तरह से रोशनी में नहाया होता है और याजक अनुष्ठानों में संलग्न होते हैं।\n\nइस मुख्य घाट के अतिरिक्त यहाँ पर नहर के किनारे ही छोटे-छोटे अनेक घाट हैं। थोड़े-थोड़े अन्तराल पर ही सन्तरी व सफेद रंग के जीवन रक्षक टावर लगे हुए हैं जो ये निगरानी रखते हैं कि कहीं कोई श्रद्धालु बह न जाए।\n\n", "id": "97660", "title": "हर की पौड़ी"}
{"url": "https://hi.wikipedia.org/wiki?curid=97663", "text": "राधा वल्लभ मंदिर\n\nराधावल्लभ मन्दिर, वृन्दावन में स्थित श्री राधावल्ल्भलाल का प्राचीन मन्दिर है। यह मन्दिर श्री हरिवंश महाप्रभु ने स्थापित किया था।\n\nवृंदावन के मंदिरों में से एक मात्र श्री राधा वल्लभ मंदिर में नित्य रात्रि को अति सुंदर मधुर समाज गान की परंपरा शुरू से ही चल रही है। सवा चार सौ वर्ष पहले निर्मित मूल मंदिर को मुगल बादशाह औरंगजेबके शासनकाल में क्षतिग्रस्त कर दिया गया था। तब श्री राधा वल्लभ जी के श्रीविग्रहको सुरक्षा के लिए राजस्थान से भरतपुरजिले के कामांमें ले जाकर वहां के मंदिर में स्थापित किया गया और पूरे 123वर्ष वहां रहने के बाद उन्हें फिर से यहां लाया गया।\n\nइधर वृंदावन के क्षतिग्रस्त मंदिर के स्थान पर अन्य नए मंदिर का निर्माण किया गया। निर्माण कार्य सं. 1881/सन्1824/में पूरा हुआ। इस मंदिर में गोस्वामी श्रीहितहरिवंश जी के उपास्थश्री राधा वल्लभजीसेवित हैं जो उन्हें चड्यावलगांव के एक ब्राह्मणसे प्राप्त हुए थे। मंदिर के आचार्य श्रीहितमोहित मराल गोस्वामी/युवराज/के अनुसार मुगल बादशाह अकबर ने वृंदावन के सात प्राचीन मंदिरों को उनके महत्व के अनुरूप 180बीघा जमीन आवंटित की थी जिसमें से 120बीघा अकेले राधा वल्लभ मंदिर को मिली थी। यह मंदिर श्री राधा वल्लभ संप्रदायी वैष्णवों का मुख्य श्रद्धा केन्द्र है। यहां की भोग राग, सेवा-पूजा श्री हरिवंश गोस्वामी जी के वंशज करते हैं।\n\nउत्तर प्रदेश पर्यटन विभाग ने इस मंदिर के बाहर लगाए गए प्रस्तर पट्ट में इसके बारे में निम्नलिखित जानकारी लिखी है। श्री हित हरिवंश गोस्वामी जी के सेव्य श्री राधा वल्लभ लाल के गोस्वामियोंद्वारा इस मंदिर का निर्माण सन् 1584में देवबंद निवासी श्री सुंदर दास खजांची द्वारा करवाया गया था। इनको आज्ञा दी श्री हित व्रजचन्दमहाप्रभु ने। यह वृंदावन का प्राचीन एवं अति प्रसिद्ध मंदिर है। श्री राधा वल्लभ जी अन्यत्र जाने तक इसमें विराजमान रहे। पुन:वृंदावन लौटने पर वे नए मंदिर में सन 1842से प्रतिष्ठित हुए। इसमें श्री हित हरिवंश जी के चित्रपट की सेवा है।\n\n", "id": "97663", "title": "राधा वल्लभ मंदिर"}
{"url": "https://hi.wikipedia.org/wiki?curid=97667", "text": "गोविंददेव मंदिर\n\nगोविन्द देव जी का मंदिर वृंदावन में स्थित वैष्णव संप्रदाय का मंदिर है। इसका निर्माण १५९० ई. (तद. १६४७ वि॰सं॰) में हुआ था। इस मंदिर के शिला लेख से यह जानकारी पूरी तरह सुनिश्चित हो जाती है कि इस भव्य देवालय को आमेर के राजा भगवान दास के पुत्र राजा मानसिंह ने बनवाया था। रूप गोस्वामी एवं सनातन गोस्वामी नामक दो वैष्णव गुरूऔं की देखरेख में मंदिर के निर्माण होने का उल्लेख भी मिलता है। जेम्स फर्गूसन, प्रसिद्ध इतिहासकार ने लिखा है कि यह मन्दिर भारत के मन्दिरों में बड़ा शानदार है। मंदिर की भव्यता का अनुमान इस उद्धरण से लगाया जा सकता है 'औरंगज़ेब ने शाम को टहलते हुए, दक्षिण-पूर्व में दूर से दिखने वाली रौशनी के बारे जब पूछा तो पता चला कि यह चमक वृन्दावन के वैभवशाली मंदिरों की है। औरंगज़ेब, मंदिर की चमक से परेशान था, समाधान के लिए उसने तुरंत कार्यवाही के रूप में सेना भेजी। मंदिर, जितना तोड़ा जा सकता था उतना तोड़ा गया और शेष पर मस्जिद की दीवार, गुम्बद आदि बनवा दिए। कहते हैं औरंगज़ेब ने यहाँ नमाज़ में हिस्सा लिया।\n\nमंदिर का निर्माण में 5५ से १० वर्ष लगे और लगभग एक करोड़ रुपया ख़र्चा बताया गया है। सम्राट अकबर ने निर्माण के लिए लाल पत्थर दिया। श्री ग्राउस के विचार से, अकबरी दरबार के ईसाई पादरियों ने, जो यूरोप के देशों से आये थे, इस निर्माण में स्पष्ट भूमिका निभाई जिससे यूनानी क्रूस और यूरोपीय चर्च की झलक दिखती है। इस मंदिर की निर्माण शैली - हिन्दू (उत्तर-दक्षिण भारत), जयपुरी, मुग़ल, यूनानी और गोथिक का मिश्रण है। इसका लागत मूल्य- एक करोड़ रुपया (लगभग)। यह मंदिर ५-१० वर्षों में बनकर तैयार हुआ था। इसका माप- 105 x 117 फुट (200 x 120 फुट बाहर से) व ऊंचाई - 110 फुट (सात मंज़िल थीं आज केवल चार ही मौजूद हैं)\n१८७३ में श्री ग्राउस (तत्कालीन ज़िलाधीश मथुरा) ने मंदिर की मरम्मत का कार्य शुरू करवाया जिसमें ३८,३६५ रूपये का ख़र्च आया। जिसमें ५००० रूपये महाराजा जयपुर ने दिया और शेष सरकार ने। मरम्मत और रख रखाव आज भी जारी है लेकिन मंदिर की शोचनीय दशा को देखते हुए यह सब कुछ नगण्य है।\nगोस्वामियों ने वृन्दावन आकर पहला काम यह किया कि वृन्दा देवी के नाम पर एक \"वृन्दा मन्दिर\" का निर्माण कराया। इसका अब कोई चिन्ह विद्यमान नहीं रहा। कुछ का कथन है कि यह सेवाकुंज में था। इस समय यह दीवार से घिरा हुआ एक उद्यान भर है। इसमें एक सरोवर है। यह रास मण्डल के समीप स्थित है। इसकी ख्याति इतनी शीघ्र चारों ओर फैली कि सन् 1573 ई० में अकबर सम्राट यहाँ आँखों पर पट्टी बाँधकर पावन निधिवन में आया था। यहाँ उसे ऐसे विस्मयकारी दर्शन हुए कि इस स्थल को वास्तव में धार्मिक भूमि की मान्यता उसे देनी पड़ी। उसने अपने साथ आये राजाओं को अपना हार्दिक समर्थन दिया कि इस पावन भूमि में स्थानीय देवता महनीयता के अनुरूप मन्दिरों की एक शृंखला खड़ी की जाए।\n\nगोविंददेव, गोपीनाथ, जुगल किशोर और मदनमोहन जी के नाम से बनाये गये चार मन्दिरों की शृंखला, उसी स्मरणीय घटना के स्मृति स्वरुप अस्तित्व में आई। वे अब भी हैं किन्तु नितान्त उपेक्षित और भग्नावस्था में विद्यमान हैं। गोविंददेव का मन्दिर इनमें से सर्वोत्तम तो था ही, हिन्दू शिल्पकला का उत्तरी भारत में यह अकेला ही आदर्श था। इसकी लम्बाई चौड़ाई 100-100 फीट है। बीच में भव्य गुम्बद है। चारों भुजायें नुकीलें महराबों से ढ़की हैं। दीवारों की औसत मोटाई दस फीट है। ऊपर और नीचे का भाग हिन्दू शिल्पकला का आदर्श है और बीच का मुस्लिम शिल्प का। कहा जाता है कि मन्दिर के शिल्पकार की सहायता अकबर के प्रभाव के कुछ ईसाई पादरियों ने की थी।\n\nयह मिश्रित शिल्पकला का उत्तरी भारत में अपनी किस्म का एक ही नमूना है। खजुराहों के मन्दिर भी इसी शिल्प के हैं। मूलभूत योजनानुसार पाँच मीनारें बनवाई गयीं थीं, एक केन्द्रीय गुम्बद पर और चार अन्य गर्भगृह आदि, पर गर्भगृह पूरा गिरा दिया गया है। दूसरी मीनार कभी पूरी बन ही नहीं पायी। यह सामान्य विश्वास है कि औरंगज़ेब बादशाह ने इन मीनारों को गिरवा दिया था। नाभि के पश्चिम की एक ताख के नीचे एक पत्थर लगा हुआ है जिस पर संस्कृत में लम्बी इबारत लिखी हुई है। इसका लेख बहुत बिगड़ा हुआ है। फिर भी इसका निर्माण संवत् 1647 वि० पढ़ा जा सकता है और यह भी कि रूप और सनातन के निर्देशन में बना था। भूमि से दस फीट ऊँचा लिखा है- [संदर्भ देखें] राजा पृथिवी सिंह जयपुर के महाराजा के पूर्वज थे। उसके सत्रह बेटे थे। उनमें से बारह को जागीरें दी गयीं थी। यह अम्बेर (आमेर-जयपुर) की बारह कोठरी कहलाती हैं। मन्दिर का संस्थापक राजा मानसिंह राव पृथिवीसिंह का पौत्र था।\n\nऔरंगजेब के राज से 1873 ई तक मन्दिर के र्जीणोध्दार का कोई प्रयास नहीं किया गया है। मंदिर को आसपास रहने वालों की दया पर छोड़ दिया गया था। वे इसमें से तोड़ फोड़ कर भवन का सामान भी ले जाते रहे। दीवारों पर बड़े-बड़े झाड़ उग आये। सर विलियम मूर की उपस्थिति में मथुरा के कलक्टर एफ० एस० ग्राउस ने मन्दिर को सुरक्षार्थ पुरात्तव विभाग को देना चाहा किन्तु उसने कोई अनुदान नहीं दिया। इसकी मरम्मत के लिए इसके संस्थापक जयपुर नरेश को लिखा गया। नरेश ने इंजीनियरों की कूत के अनुसार रू० 5000 स्वीकार कर लिये।\n\n1873 ई० में इसकी मरम्मत का काम आरम्भ हुआ। औरंगजेब द्वारा बनवाई गई दीवार तुड़वा दी गई और मलवा उठवा दिया गया, जो मन्दिर की दीवारों के सहारे-सहारे लगभग आठ-आठ फीट की ऊँचाई तक जमा हो गया और प्लिन्थ (कुर्सी) की सुन्दरता को नष्ट कर रहा था। अनेक मकान मन्दिर की दीवारों के सहारे मन्दिर के आँगन में बन गये थे, वे गिरा दिये गये। इस प्रकार पूर्व और दक्षिण भाग के दो चौड़े विशाल रास्ते खोल दिये गये। पहले मन्दिर में प्रवेश के लिए संकरी और टेड़ी मेढ़ी गली ही थी, जहाँ से पूरे मन्दिर को देखा जा सकता था। नाभिस्थल के उत्तरी भाग में एक टूटे लिंटर को संभालने के लिये एक ईटों का खम्भा बनवा दिया गया था। वह भी गिरा दिया गया। टूटे हुए पत्थर के लिंटर को लोहे के तीन वोल्टों से कसकर साध दिया गया। दक्षिण दिशा में गुम्बद और मीनार वाली एक सुन्दर छतरी थी, जो मन्दिर के चालीस वर्ष बाद बनाई गयी थी। इसके बाद इस सूबे के शासक सर जॉन स्ट्रेची हुए। शासन ने सरकारी कोष से मन्दिर को कुछ अनुदान बाँध दिया था। इससे मन्दिर की पूरी छत की मरम्मत हो सकी। पूर्व का ऊपर का भाग बिल्कुल खस्ता हाल में था। वह उतार कर पुन: पूरा बनवाया गया। उत्तर के और दक्षिण के भागों को भी पुन: बनवाया गया। जगमोहन का भी जीर्णोध्दार कराया गया। स्ट्रेची के बाद आये सर जॉर्ज काउपर ने सन् 1877 ई० के मार्च माह तक मन्दिर को नया रूप दिया। इसमें कुल लागत रू० 38365 आई।\nइन्हें भी देखें:गोविंद देवजी का मंदिर, जयपुर\n", "id": "97667", "title": "गोविंददेव मंदिर"}
{"url": "https://hi.wikipedia.org/wiki?curid=97676", "text": "सन्त पियर और मिकलान\n\nसंत पियर एवं मिकलान उत्तरी अटलांटिक महासागर में स्थित फ़्रांस अधिनस्थ द्वीपों का एक समूह है। यह कनाडा के न्यू फ़ाउंडलैंड और लैब्राडोर के दक्षिण में स्थित है। यह द्वीप समूह न्यू फ़ाउंडलैंड से २५ किमी की दूरी पर है।\n\nयह द्वीपसमूह भूतपूर्व फ़्रांसीसी साम्राज्य का अवशेष मात्र है जो अभी भी फ़्रांसीसी शासन के अधिनस्थ है।", "id": "97676", "title": "सन्त पियर और मिकलान"}
{"url": "https://hi.wikipedia.org/wiki?curid=97680", "text": "भारतीय कम्युनिस्ट पार्टी (माओवादी)\n\nभारतीय कम्युनिस्ट पार्टी (माओवादी) या भाकपा माओवादी भारत का प्रमुख भूमिगत नक्सली संगठन है। इसकी स्थापना दो खूंखार नक्सली संगठनों के आपसी विलय के बाद हुई. माओइस्ट कम्युनिस्ट सेंटर यानी एमसीसी और भाकपा माले, पीपुल्सवार ने साल 2004 में 21 सितम्बर को आपस में विलय कर लिया। वैसे विलय की आधिकारिक घोषणा उसी साल 14 अक्टूबर को की गयी। विलय के बाद तदर्थ केन्द्रीय कमेटी बनी जिसका महासचिव पीपुल्स वार नेता गणपति को बनाया गया। उनका सही नाम मुप्पला लक्ष्मणा राव है। 22 जून,2009 को भारत सरकार ने भाकपा माओवादी को आतंकवादी संगठन घोषित करते हुए इसे प्रतिबंधित कर दिया। अब भाकपा माओवादी के कार्यकर्ताओं पर यूएपीए के तहत कार्रवाई हो सकेगी. आंध्रप्रदेश, बिहार, छत्तीसगढ़, झारखंड, उड़ीसा जैसे राज्यों में पहले से हीं संगठन पर प्रतिबंध लागू है। देशव्यापी प्रतिबंध लगने के बाद रैलियों, आमसभा और दूसरे सार्वजनिक कार्यक्रमों पर रोक रहेगी साथ ही उनके कार्यालय और बैंक अकाउंट भी जब्त हो जाएंगे. गृह मंत्रालय में उच्चस्तरीय बैठक के बाद माओवादियों को प्रतिबंधित करने का फैसला लिया गया। सरकार ने ये फैसला ऐसे समय में लिया है जब पश्चिम बंगाल के लालगढ़ में सुरक्षा बल के जवान माओवादियों से लोहा ले रहे हैं।\n", "id": "97680", "title": "भारतीय कम्युनिस्ट पार्टी (माओवादी)"}
{"url": "https://hi.wikipedia.org/wiki?curid=97690", "text": "पंचविश ब्राह्मण\n\nपंचविश ब्राह्मण एक ब्राह्मणग्रन्थ है।\n", "id": "97690", "title": "पंचविश ब्राह्मण"}
{"url": "https://hi.wikipedia.org/wiki?curid=97691", "text": "गौपथ ब्राह्मण\n\nगौपथ ब्राह्मण एक ब्राह्मणग्रन्थ है।\n", "id": "97691", "title": "गौपथ ब्राह्मण"}
{"url": "https://hi.wikipedia.org/wiki?curid=97692", "text": "कौशितकी आरण्यक\n\nकौशितकीय आरण्यक एक आरण्यक ग्रन्थ है।\n", "id": "97692", "title": "कौशितकी आरण्यक"}
{"url": "https://hi.wikipedia.org/wiki?curid=97693", "text": "सांख्यायन आरण्यक\n\nसांख्यायन आरण्यक एक आरण्यक ग्रन्थ है।\n", "id": "97693", "title": "सांख्यायन आरण्यक"}
{"url": "https://hi.wikipedia.org/wiki?curid=97694", "text": "वाजसनेयी संहिता\n\nवाजसनेयी संहिता एक संहिता ग्रंथ है।\n", "id": "97694", "title": "वाजसनेयी संहिता"}
{"url": "https://hi.wikipedia.org/wiki?curid=97714", "text": "मदन मोहन मन्दिर, वृंदावन\n\nमदन मोहन जी का मंदिर वृंदावन में स्थित एक वैष्णव संप्रदाय का मंदिर है। इसका निर्माण संभवतः १५९० से १६२७ के बीच में मुल्तान निवासी श्री रामदास खत्री एवं कपूरी द्वारा करवाया गया था। पुरातनता में यह मंदिर गोविन्द देव जी के मंदिर के बाद आता है। निमार्ण के समय और शिल्पियों के संबन्ध में कुछ जानकारी नहीं है। प्रचलित कथाओं में आता है कि राम दास खत्री (कपूरी नाम से प्रचलित) व्यापारी की व्यापारिक सामान से लदी नाव यहाँ यमुना में फंस गयी थी। जो मदन मोहन जी के दर्शन और प्रार्थना के बाद निकल गयी। \n\nवापसी में राम दास ने मंदिर बनवाया श्रीकृष्ण भगवान के अनेक नामों में से एक प्रिय नाम मदनमोहन भी है। इसी नाम से एक मंदिर कालीदह घाट के समीप शहर के दूसरी ओर ऊँचे टीले पर विद्यमान है। यहां विशालकायिक नाग के फन पर भगवान चरणाघात कर रहे हैं। लक्ष्मणदास के भक्त-सिन्धु में इसकी कथा दी गयी है। यह भक्त-माल का आधुनिक संस्करण है। गोस्वामीपाद रूप और सनातन को गोविन्द जी की मूर्ति नन्दगाँव से प्राप्त हुई थी। यहाँ एक गोखिरख में से खोदकर इसे निकाला गया था, इससे इसका नाम गोविन्द हुआ। वहाँ से लाकर गोविन्द जी को ब्रहृकुण्ड के वर्तमान मंदिर की जगह पर पधराया गया। वृन्दावन उन दिनों बसा हुआ नहीं था। वे समीपर्वती गाँवों में तथा मथुरा भी भिक्षाटन हेतु जाते थे। एक दिन मथुरा के एक व्यक्ति ने उन्हें मदनमोहन की मूर्ति प्रदान की जिसे उन्होंने लाकर दु:शासन पहाड़ी पर कालीदह के पास पधार दिया। वहीं उन्होंने अपने रहने के लिये एक झोंपड़ी भी बना ली और उस जगह का नाम पशुकन्दन घाट रख दिया। क्योंकि मार्ग इतना ऊँचा-नीचा और खराब था कि कोई पशु भी नहीं जा सकता था। \n\n'निचाऊ-ऊँचाऊ देखी विशेषन पशुकन्दन वह घाट कहाई, तहाँ बैठी मनसुख लहाई।'\n\nएक दिन पंजाब में मुल्तान का रामदास खत्री - जो कपूरी नाम से अधिक जाना जाता था, आगरा जाता हुआ व्यापार के माल से भरी नाव लेकर जमुना में आया किन्तु कालीदह घाट के पास रेतीले तट पर नाव अटक गयी। तीन दिनों तक निकालने के असफल प्रयासों के बाद वह स्थानीय देवता को खोजने और सहायता माँगने लगा। वह किनारे पर आकर पहाड़ी पर चढ़ा। वहाँ उसे सनातन मिले। सनातन ने व्यापारी से मदनमोहन से प्रार्थना करने का आदेश दिया। उसने ऐसा ही किया और तत्काल नाव तैरने लग गई। जब वह आगरे से माल बेचकर लौटा तो उसने सारा पैसा सनातन को अर्पण कर दिया और उससे वहाँ मंदिर बनाने की विनती की। मंदिर बन गया और लाल पत्थर का घाट भी बना।\n", "id": "97714", "title": "मदन मोहन मन्दिर, वृंदावन"}
{"url": "https://hi.wikipedia.org/wiki?curid=97716", "text": "गोपीनाथ मंदिर, वृंदावन\n\nगोपी नाथ जी मन्दिर वृंदावन में स्थित एक वैष्णव संप्रदाय का मंदिर है। इसकी निर्माण तिथि अज्ञात है। इसका मूल निर्माण कछवाहा ठाकुरों की शेखावत शाखा के संस्थापक के पौत्र रायसिल ने करवाया था। बाद में १८२१ में नन्दकुमार घोष नामक एक बंगाली कायस्थ ने नया मन्दिर बनवाया। इस मंदिर की निर्माण शैली मदनमोहन मन्दिर से शिल्प में मिलती जुलती है।\n", "id": "97716", "title": "गोपीनाथ मंदिर, वृंदावन"}
{"url": "https://hi.wikipedia.org/wiki?curid=97720", "text": "गोकुलानंद मंदिर\n\nगोकुलानंद मंदिर वृंदावन में स्थित वैष्णव संप्रदाय का एक मंदिर है। इसकी स्थापना चैतन्य महाप्रभु के भेजे छः षण्गोस्वामियों में से एक ने की थी।\n", "id": "97720", "title": "गोकुलानंद मंदिर"}
{"url": "https://hi.wikipedia.org/wiki?curid=97721", "text": "राधा रमण मंदिर\n\nराधा रमण मंदिर वृंदावन में स्थित वैष्णव संप्रदाय का एक मंदिर है। इसकी स्थापना चैतन्य महाप्रभु के भेजे छः षण्गोस्वामियों में से एक ने की थी।\n", "id": "97721", "title": "राधा रमण मंदिर"}
{"url": "https://hi.wikipedia.org/wiki?curid=97722", "text": "चैतन्य शतक\n\nपंडित सार्वभौम भट्टाचार्य ने गौरांग की शत-श्लोकी स्तुति रची जिसे आज चैतन्य शतक नाम से जाना जाता है।\n", "id": "97722", "title": "चैतन्य शतक"}
{"url": "https://hi.wikipedia.org/wiki?curid=97723", "text": "सार्वभौम भट्टाचार्य\n\nपंडित सार्वभौम भट्टाचार्य ने गौरांक की शत-श्लोकी स्तुति रची जिसे आज चैतन्य शतक नाम से जाना जाता है।\n\nसन्यास लेने के बाद जब गौरांग पहली बार जगन्नाथ मंदिर पहुंचे, तब भगवान की मूर्ति देखाकर ये इतने भाव-विभोर हो गए, कि उन्मत्त होकर नृत्य करने लगे, व मूर्छित हो गए। तब वहां उपस्थित प्रकाण्ड पण्डित सार्वभौम भट्टाचार्य महाप्रभु की प्रेम-भक्ति से प्रभावित होकर उन्हें अपने घर ले गए। घर पर शास्त्र-चर्चा आरंभ हुई, जिसमें सार्वभौम अपने पाण्डित्य का प्रदर्शन करने लगे, तब श्रीगौरांग ने भक्ति का महत्त्व ज्ञान से कहीं ऊपर सिद्ध किया व उन्हें अपने षड्भुजरूप का दर्शन कराया। सार्वभौम तभी से गौरांग महाप्रभु के शिष्य हो गए और वह अन्त समय तक उनके साथ रहे।\n", "id": "97723", "title": "सार्वभौम भट्टाचार्य"}
{"url": "https://hi.wikipedia.org/wiki?curid=97725", "text": "पेरिस हिल्टन\n\nपेरिस व्हिटनी हिल्टन (जन्म:17 फ़रवरी 1981) एक अमेरिकी टेलीविजन कलाकार, व्यवसायी, फैशन डिजाइनर, मॉडल, अभिनेत्री, निर्माता, डीजे, लेखक और गायिका हैं। वह हिल्टन होटल के संस्थापक कोनराड हिल्टन के पोते की बेटी हैं।", "id": "97725", "title": "पेरिस हिल्टन"}
{"url": "https://hi.wikipedia.org/wiki?curid=97726", "text": "शिक्षाष्टक\n\nचैतन्य महाप्रभु ने संस्कृत में आठ श्लोकों की रचना की जिन्हें शिक्षाष्टक कहा जाता है। इनमें से एक श्लोक में वे कहते हैं:- भगवान श्री कृष्ण के पावन नाम और गुणों का संकीर्तन सर्वोपरि है, उसकी तुलना में और कोई साधन नहीं ठहर सकता है। ...\n\n", "id": "97726", "title": "शिक्षाष्टक"}
{"url": "https://hi.wikipedia.org/wiki?curid=97728", "text": "शुद्धोधन\n\nराजा शुद्धोधन, सिद्धार्थ गौतम के पिता थे, जिन्हें बाद में गौतम बुद्ध के नाम से जाना गया। वह दक्षिण नेपाल में रहने वाले शाक्य लोगों के नेता थे। शाक्यों मे एक पत्नी रखने की प्रथा थी, लेकिन जब शुद्धोदन ने अपने पिता के विरुद्ध एक लडा़ई जीती तो उसने दो राजकुमारियों मायादेवी और प्रजापति से विवाह करने की आज्ञा मांगी\n", "id": "97728", "title": "शुद्धोधन"}
{"url": "https://hi.wikipedia.org/wiki?curid=97733", "text": "चैतन्य चरितामृत\n\nचैतन्य महाप्रभु पर भी उनके चरित्र को प्रकाश में लाने वाले जीवनी के सूत्रों पर सधे ग्रंथ ब्रजभाषा में लिखे गए। ऐसा एक महत्वपूर्ण ग्रंथ श्री चैतन्य चरितामृत है। यह कविराज श्री कृष्णदास के इसी नाम के प्रसिद्ध ग्रंथ का सुकल श्याम अथवा बेनीकृष्ण कृत \"ब्रजभाषा\" रुपांतर है। यह १७७५ के लगभग प्रणीत हुआ।\n\n", "id": "97733", "title": "चैतन्य चरितामृत"}
{"url": "https://hi.wikipedia.org/wiki?curid=97734", "text": "चैतन्य भागवत\n\nश्री चैतन्य भागवत चैतन्य महाप्रभु के उपदेशों पर लिखा एक ग्रन्थ है। चैतन्य भागवत में यह वर्णन है कि ईश्वरपुरी के निकट दीक्षा ग्रहण करने के पश्चात श्री चैतन्य महाप्रभु गयासे नवद्वीप धाम जाते समय यहां प्रथम बार भगवान श्रीकृष्ण का दर्शन किये तथा उससे आलिंगनबद्ध हुए। इस कारण से इस स्थान का नाम कालंातर में कन्हैयास्थान पड़ा। उक्त कन्हाई नाटयशाला में राधाकृष्ण एवं चैतन्य महाप्रभु के पदचिह्न आज भी मौजूद है।\n", "id": "97734", "title": "चैतन्य भागवत"}
{"url": "https://hi.wikipedia.org/wiki?curid=97735", "text": "चैतन्य मंगल\n\nचैतन्य मंगल श्री चैतन्य महाप्रभु पर एवं उनकी शिक्षाओं पर लिखित एक महान ग्रन्थ है।\n", "id": "97735", "title": "चैतन्य मंगल"}
{"url": "https://hi.wikipedia.org/wiki?curid=97736", "text": "अमिय निमाइ चरित\n\nअमिय निमाइ श्री चैतन्य महाप्रभु पर एवं उनकी शिक्षाओं पर लिखित एक महान ग्रन्थ है।\n", "id": "97736", "title": "अमिय निमाइ चरित"}
{"url": "https://hi.wikipedia.org/wiki?curid=97737", "text": "राष्ट्रीय तापविद्युत निगम लिमिटेड\n\nएनटीपीसी लिमिटेड (पूर्व नाम - राष्ट्रीय तापविद्युत निगम) भारत की सबसे बड़ी विद्युत उत्पादक कम्पनी है। सन् 2016 में के लिए विश्‍व की 2000 सबसे बड़ी कंपनियों में एनटीपीसी का 400 वां स्‍थान है। मई, 2010 को एनटीपीसी यह प्रतिष्ठा प्राप्त करने वाली सम्मानित चार कंपनियों में से, एक महारत्न कंपनी बन गई । यह भारत की सार्वजनिक क्षेत्र की कम्पनी है जो मुम्बई स्टॉक विनिमय (Bombay Stock Exchange) में पंजीकृत है। इसमें वर्तमान में भारत सरकार का हिस्सा ८९.५% है। इसकी स्थापना ०७ नवम्बर १९७५ को हुई थी।\n\nकंपनी की कुल संस्‍थापित क्षमता 50,750 मेगावॉट (संयुक्‍त उद्यम सहित) है जिसमें पूरे भारत में स्थित 19 कोयला आधारित और 7 गैस आधारित स्‍टेशन शामिल हैं। संयुक्‍त उद्यम के तहत 9 स्‍टेशन कोयला आधारित हैं तथा 11 अक्षय ऊर्जा परियोजनाएं भी हैं। कंपनी ने वर्ष 2032 तक 1,28,000 मेगावाट की स्थापित विद्युत् क्षमता पैदा करने का लक्ष्य रखा है। इस क्षमता में विविध मिश्रित ईंधन होंगे जिसमे 56% कोयला, 16% गैस, 11% परमाणु ऊर्जा, और हाइड्रो सहित 17% नवीकरणीय ऊर्जा स्रोत होंगे। वर्ष 2032 तक, गैर जीवाश्म ईंधन आधारित उत्पादन क्षमता एनटीपीसी की पोर्टफोलियो का लगभग 30% होगी।\n\nकंपनी में कुल राष्‍ट्रीय क्षमता की 17.73 प्रतिशत हिस्‍सेदारी है, यह उच्‍च दक्षता पर अपना ध्‍यान केन्द्रित करने के कारण कुल विद्युत उत्‍पादन में 25.91 प्रतिशत का योगदान देता है।\n\nएनटीपीसी का मुख्य काम तापविद्युत संयंत्रों का प्रौद्योगिकी, निर्माण एवं संचालन है। यह भारत एवं विदेश की विद्युत उत्पादक कम्पनियों को तकनीकी सलाह भी देती है।\n\nएनटीपीसी का जब उत्तर प्रदेश में सिंगरौली में पहला पिटहैड सुपर थर्मल पावर प्रोजेक्ट का निर्माण शुरू हुआ उस दिन से आज तक एनटीपीसी ने एक लंबी दूरी तय की है।\n\n१५ कोयला आधारित विद्युत संयंत्रों के साथ एनटीपीसी देश में सबसे बड़ी तापीय विद्युत उत्पा‍दन कंपनी है। कंपनी में कोयला आधारित संस्थापित क्षमता २५,८७५ मेगावॉट है।\n\nएनटीपीसी की संयुक्त गैस आधारित कमीशन क्षमता ३९५५ मेगावॉट है।\nएनटीपीसी ने एक संतुलित संविभाग के लिए हाइड्रो आधारित विद्युत परियोजना के विकास पर दीर्घकालिक स्थिरता के लिए जोर दिया हैं| इस दिशा में पहला कदम कोलडैम हाइड्रो आधारित विद्युत परियोजना पर हिमाचल प्रदेश के बिलासपुर जिले में सतलुज नदी पर निवेश करके लिया गया था| अन्य निर्माणाधीन हाइड्रो आधारित विद्युत परियोजना तपोवन विष्नुगाड है| इन सभी परियोजनाओं की निर्माणाधीन गतिविधियाँ पूरे जोरों पर हैं|\n\nएनटीपीसी का जब उत्तर प्रदेश में सिंगरौली में पहला पिटहैड सुपर थर्मल पावर प्रोजेक्ट का निर्माण शुरू हुआ उस दिन से आज तक एनटीपीसी ने एक लंबी दूरी तय की है।\n\n१९७५\n७ नवम्बर को एनटीपीसी का निगमीकरण किया गया।\n\nकंपनी की प्राधिकृत शेयर पूँजी १२५ करोड़ थी।\n\nकोरबा और रामागुंडम परियोजनाओं का क्रियान्वन हुआ।\n\n\nप्राधिकृत शेयर पूँजी ३०० करोड़ से बढकर ८०० करोड़ हो गई।\n\nविद्युत् प्रबंधन संस्थान, दिल्ली नामक शिक्षा केंद्र की शुरुआत हुई।\n\n\nऋण बाज़ार में बांड जारी करने के लिए प्रथम सार्वजनिक उपक्रमों में से एक बना।\n\nअंता, राजस्थान में प्रथम गैस आधारित संयंत्र का प्रचालन शुरू हुआ।\n\nसंस्थापित क्षमता १५००० मेगावाट से अधिक हो गयी।\n\n\nनवरत्न सार्वजनिक उपक्रमों में से एक उपक्रम घोषित हुआ।\n\nहिमाचल प्रदेश में ४०० मेगावाट क्षमता की पहली जल विद्युत् परियोजना का निर्माण शुरू हुआ।\n\n\nसंस्थापित क्षमता २०००० मेगावाट से अधिक हुई।\n\n\nएनटीपीसी सूचीबद्ध कंपनी बना।\n\nविंध्यांचल संयंत्र ३२६० मेगावाट की संस्थापित क्षमता के साथ देश में सबसे बड़ा विद्युत संयंत्र बना।\n\n21 अगस्‍त, 2002 को इस कंपनी का गठन किया गाय था। यह विद्युत ऊर्जा के वितरण और आपूर्ति के व्‍यापार में कदम रखने के उद्देश्‍य से गठित एनटीपीसी लिमिटेड की पूर्ण स्‍वामित्‍व वाली एक सहायक कंपनी है जो विद्युत क्षेत्र में आरंभ किए गए सुधारों की अगली कड़ी है।\n\nयह कंपनी 1 नवम्‍बर 2002 को एनटीपीसी लिमिटेड की पूर्ण स्‍वामित्‍व वाली सहायक कंपनी के रूप में गठित की गई थी। कंपनी का उद्देश्‍य विद्युत पावर की बिक्री और खरीद करना, संस्‍थापित क्षमता का प्रभावी रूप से उपयोग करना और इस प्रकार बिजली की लागत में कमी लाना है।\n\nइस कंपनी का निर्माण 12 दिसम्‍बर 2002 को एनटीपीसी लिमिटेड की पूर्ण स्‍वामित्‍व वाली एक सहायक कंपनी के रूप में 250 मेगावॉट तक की छोटी और मध्‍यम जल विद्युत विद्युत परियोजनाओं के विकास के उद्देश्‍य से किया गया था।\n\nएनटीपीसी लिमिटेड, गुजरात पावर कॉर्पोरेशन लि. (जीपीसीएल) और गुजरत विद्युत मंडल (जीईबी) के बीच वर्ष 2004 में 50 : 50 इक्विटी भागीदारी के साथ एनटीपीसी और जीपीसीएल के बीच एक नई संयुक्‍त उद्यम कंपनी के निर्माण द्वारा गुजरात के पीपावाव में 1000 मेगावॉट ताप विद्युत परियोजना के विकास हेतु समझौता ज्ञापन पर हस्‍ताक्षर किए गए थे। गुजरात सरकार के निर्णय का पालन करते हुए एनटीपीसी लिमिटेड ने स्‍वयं को इस कंपनी से अलग कर लिया है। पीपीडीसीएल भी इसका समापन कर रही है।\n\nमुजफ्फरपुर थर्मल पावर स्‍टेशन (2*110 मेगावॉट) को लेने के लिए, एक सहायक कंपनी 'वैशाली पावर जनरेटिंग कंपनी लि. (वीपीजीसीएल) का निगमन 6 सितम्‍बर 2006 को एनटीपीसी की 51 प्रतिशत इक्विटी के साथ किया गया और शेष इक्विटी का योगदान बिहार राज्‍य विद्युत मंडल ने दिया। यह कंपनी मौजूदा इकाई को नया रूप देने और संयंत्र को चलाने के लिए गठित की गई थी। दूसरी इकाई को 17 अक्‍तूबर 2007 को चार वर्ष शांत रहने के बाद पुन: सक्रिय बनाया गया है। पहली इकाई को नया रूप देने और आधुनिकीकरण का कार्य प्रगति पर है। इस कंपनी को 10 अप्रैल 2008 को एक नया नाम 'कांटी बिजली उत्‍पादन निगम लि.' दिया गया है।\n\n'भारतीय रेल बिजली कंपनी लिमिटेड ' के नाम से एनटीपीसी लिमिटेड की एक सहायक कंपनी का निगमन 22 नवम्‍बर 2007 को एनटीपीसी तथा रेल मंत्रालय, भारत सरकार की ओर से 74 : 26 इक्विटी योगदान के साथ नबी नगर, बिहार में स्थित कोयला आधारित विद्युत संयंत्र की 250 मेगावॉट की 4 इकाइयों के गठन हेतु किया गया था। परियोजना के निवेश अनुमोदन जनवरी 2008 में प्रदान किए गए थे।\n\n\n", "id": "97737", "title": "राष्ट्रीय तापविद्युत निगम लिमिटेड"}
{"url": "https://hi.wikipedia.org/wiki?curid=97740", "text": "मूर का नियम\n\nमूर का नियम (Moore's law) दीर्घ अवधि में संगणन के हार्डवेयर में विकास की गति (ट्रेंड) की एक भविष्यवाणी है। सन् १९५८ में एकीकृत परिपथ के आविष्कार के बाद से किसी आईसी पर निर्मित किये जा सकने वाले ट्रांजिस्टरों की संख्या बड़ी तेजी से बढ़ी है। यह संख्या प्राय: हर दो वर्ष में दुगूनी होती चली गयी है। इन्टेल के सह-संस्थापक गार्डन मूर ने सबसे पहले इस ट्रेंड का बारीकी से अध्ययन करने के बाद सन् १९६५ में एक शोधपत्र में प्रकाशित किया था। यद्यपि पहले उसने कहा था कि आईसी पर निर्मित होने वाले ट्रांजिस्टरों की संख्या प्रति एक वर्ष में दुगूनी होती जायेगी किन्तु बाद में इसे संशोधित करके उन्होने कहा कि यह संख्या प्रति दो वर्ष में दुगूनी होती चली जायेगी।\n\nमूर की यह भविष्यवाणी लगभग आधी शताब्दी तक (सन् २००५ में) सत्य साबित हुई है और ऐसा विश्वास है कि कम से कम एक और दशक तक यह क्रम जारी रहेगा।\n\n\n\n", "id": "97740", "title": "मूर का नियम"}
{"url": "https://hi.wikipedia.org/wiki?curid=97744", "text": "स्वरूप दामोदर\n\nस्वरूप दामोदर गोस्वामी चैतन्य महाप्रभु के सहाध्यायी और परम मित्र थे।\n\nइनके पिता पद्मगर्भाचार्य थे। इनका जन्म नवद्वीप में सं. 1541 में हुआ और नाम पुरुषोत्तम रखा गया। यही संन्यास लेने पर स्वरूप दामोदर नाम से विख्यात हुए। यह श्रीगौरांग के सहाध्यायी तथा परम मित्र थे और उनपर बड़ी श्रद्धा रखते थे। श्रीगौरांग के अंतिम बारह वर्ष राधाभाव की महाविरहावस्था में बीते थे और इस काल में श्री स्वरूपदामोदर तथा राय रामानंद ही उन्हें सँभालते। इनके सुमधुर गायन से वह परम तृप्त होते थे। श्रीगौर के अप्रकट होने पर यह भी शीघ्र ही नित्यलीला में पधारे। इन्होंने गौरलीला पर एक काव्य लिखा था पर वह अप्राप्य है। कुछ श्लोक चैतन्य चरितामृत में उद्धृत हैं। \n", "id": "97744", "title": "स्वरूप दामोदर"}
{"url": "https://hi.wikipedia.org/wiki?curid=97756", "text": "सौंफ\n\nसौंफ एक मसाला है।\n", "id": "97756", "title": "सौंफ"}
