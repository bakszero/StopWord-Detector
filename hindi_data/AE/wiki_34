{"url": "https://hi.wikipedia.org/wiki?curid=100391", "text": "रोशडेल पायनियर्स\n\nइटली की एक कहावत है—जो धीरे चलते हैं, वे दूर तक जाते हैं। इस कहावत को सच कर दिखाया था, रोशडेल पायनियर्स ने. पूंजीवाद से उत्पीड़ित गरीब बुनकरों ने, जो संख्या में केवल अठाइस थे। उनका सपना था, मुक्ति का. उनका सपना था, अपनी राह अपने आप चुनने का. अपनी आधी से अधिक जिंदगी यूरोपीय पूंजीवाद को भेंट कर देने के बाद उनका सपना था, बाकी की जिंदगी में स्वाभिमान को बचाए रखने का. वे कोई बुद्धिजीवी नहीं थे, लेकिन अनुभव से तपे-तपाए थे। वे पूंजीपति भी नहीं थे, लेकिन ईमानदारी और समर्पण जैसी अमूल्य निधियां उनमें से हरेक के पास थीं। वे निर्धन थे, परंतु संकल्प के धनी थे। वे भविष्यदृष्टा नहीं थे, किंतु अपनी मेहनत और संकल्प के सुफल को देख लेने की दूरदृष्टि उनके पास थी। उन्हें संगठन चलाने का भी कोई अनुभव नहीं था, लेकिन दूसरों की सुनना और अपनी बात सलीके से रखना उन्हें अच्छी तरह से आता था। \nपूंजीवाद ने उन्हें सताया, उनके पूर्वजों को घर से बेघर किया, लेकिन पूंजी से उन्हें कोई वैर नहीं था। उन्हें वैर था पूंजीवाद से, जो सुरसा के मुंह के समान लगातार फैलता ही जा रहा था, जो मनुष्य की अस्मिता, उसके संस्कार, सभ्यता, संस्कृति और यहां तक कि उसकी पहचान को भी लीलता जा रहा था। भेड़िये के समान जिसके खूनी पंजे इंसानियत को दबोचने को आतुर थे। वे समझ चुके थे कि उनमें से किसी भी एकल शक्ति उस दानव का मुकाबला करने लायक नहीं है। हां, वे मिलकर कोई न कोई हल जरूर खोज लेंगे. इसलिए उन्होंने सहकार को चुना. उसके द्वारा वे चाहते थे—\nवे चाहते थे पूंजीवाद का हृदय-परिवर्तन. चाहते थे कि वह खुद को बदले, नख-दंत त्यागकर मनुष्य-मात्र की अस्मिता का सम्मान करे...सबके कल्याण की सोचे।..धन को तिजोरियों में बंद करने के बजाय जन-जन के काम लाए, इंसानियत निभाए. वे पूंजीवाद का आदर्श विकल्प दुनिया के सामने रखना चाहते थे, जिसमें धन-वैभव, सुख और समृद्धि हो, किंतु पूंजीवाद की एक भी बुराई न हो. न हो दर्प, न ऊंच-नीच का बोध, न धन-संपदा का कोरा अभिमान. आत्मनिर्भर बनना बनना उनका लक्ष्य था, शायद वैसी मजबूरी भी रही हो, इसलिए अपनी समस्याओं से खुद ही जूझने का संकल्प साध बैठे थे। लगभग उन्हीं दिनों ने राबर्ट पील का कहा था, ‘अपनी जिम्मेदारी स्वयं उठाओ’2 वही उन्हें प्रेरित कर रहा था। उनमें से हर एक न केवल अपनी, बल्कि पूरे समूह की जिम्मेदारी उठाने को संकल्पबद्ध था या अपनी जिम्मेदारियों से मुक्त होने के दिए दूसरों की जिम्मेदारियों में सहभागी बनना चाहता था। \nउद्यम की शुरुआत के पूंजी अनिवार्य थी। लेकिन वह आए कहां से? गरीब मजदूरों को कर्ज भी कौन देता? देता भी तो कौन उसका ब्याज चुकाता? उसपर असफलता की संभावना भी डराती थी। आखिर इसका हल भी उन्होंने सोच लिया। वह भी सहकार की भावना के शत-प्रतिशत अनुकूल. गोया उस समय उनकी यह धारणा रही हो कि सहकार की शुरुआत ही करनी है तो वह पहले ही कदम से हो. संकल्प पहली ही सांस के साथ साधा जाए. जैसा हल उन्होंने सोचा था, वह दर्शाता था कि वह दूसरों से जैसे नहीं...अलग हैं सबसे. नियमानुसार उनमें से प्रत्येक प्रति सप्ताह एक-एक पैंस बचाता. वह रकम सुरक्षित रख ली जाती थी। मानो वह कोई यज्ञ था, जिसके लिए हर कोई अपनी ओर से समिधा डालने की तैयारी कर रहा था। हां, वह यज्ञ ही तो था। आत्मसम्मान, समानता, आत्मनिर्भरता, आर्थिक स्वावलंबन और सामाजिकता की सुरक्षा के लिए किया जाने वाला सबसे महत्त्वपूर्ण एवं पवित्र यज्ञ. \nहर एक की ओर से एक पाउंड, यानी कुल अठाइस पाउंड रकम जुटाने में दो महीने से भी ज्यादा गुजर गए। बीच में मुश्किलें भी आईं, निराशा और हताशा भी. कई बार लगा कि उनका सपना बीच ही मैं बिखर जाएगा. जो संकल्प वे साधना चाहते हैं, उनकी क्षमता से परे है। पर रास्ते निकलते रहे. उसी मामूली कही जा सकने वाली रकम से उन्होंने एक उपभोक्ता स्टोर की शुरुआत की थी। उस समय उन्होंने सोचा भी न होगा कि उनका मामूली-सा प्रयास, जिसकी कामयाबी में उनमें से अधिकांश को अंदेशा ही रहा होगा, एक दिन पूरे विश्व के लिए प्रेरणादायक सिद्ध होगा और इतना विस्तार लेगा कि कोई भी दूसरा आर्थिक आंदोलन उसका मुकाबला कर पाने में असमर्थ सिद्ध हो. \nहम जान लें कि रोशडेल पायनियर्स पहली सहकारी संस्था नहीं थी। रोशडेल पायनियर्स से पहले डा॓. विलियम किंग, राबर्ट ओवेन आदि कई लोग सहकारी समितियों का गठन कर चुके थे। लेकिन वे सभी प्रयास नाकाम रहे थे। रोशडेल पायनियर्स में से एक चार्ल्स हावर्थ स्वयं भी एक सहकारी समिति का गठन कर चुका था, जो असफल सिद्ध हुई थी। उन्हीं अनुभवों से सबक लेते हुए रोशडेल पायनियर्स ने, पिछली कमियों को दूर करते हुए एक सहकारी समिति का गठन किया था। इस बार कठिन अनुशासन और ईमानदारी के कारण उन्हें कामयाबी भी प्राप्त हुई. कामयाबी भी ऐसी कि वर्षों तक रोशडेल पायनियर्स दुनिया-भर में सहकारिता आंदोलन का पर्याय बना रहा. उस समिति की सफलताएं दूसरी समितियों के लिए प्रेरणाएं बनीं. उनके द्वारा बनाए गए नियमों पर आगे चलकर यह आंदोलन आगे बढ़ा और इतनी तेजी से आगे बढ़ा कि पूरी दुनिया में वैकल्पिक अर्थनीति का प्रतीक बन गया। \n\nइंग्लेंड के सीमावर्ती प्रांत स्का॓टलेंड से एक पठार-शृंखला आरंभ होती है, जो पूरे देश को बीचों-बीच दो हिस्सों में बांट देती है। इस सुदीर्घ पठार-शृंखला का नाम है— पेनी (Pennines). इसकी भौगोलिक स्थिति के कारण इंग्लेंडवासी इसे कभी-कभी ‘इंग्लेंड की रीढ़’ भी कहते हैं। इसी पठार-शृंखला से रोश (Rosh) नामक नदी निकलती है। रोश नदी के किनारे बसे होने के कारण ही उस कस्बे का नाम रोशडेल पड़ा था। वर्षों तक वह कस्बा ईसाइयों के प्राचीन धर्मस्थान के रूप में विख्यात रहा. प्राचीन रोशडेल महज एक गांव था, जहां पर किसान खेती किया करते थे। बाद में कोयले की खानों की खोज हुई तो बाहर से मजदूर वहां आने लगे, जिससे उसकी आबादी भी बढ़ने लगी.\nरोशडेल के कायाकल्प की वास्तविक शुरुआत अठारहवीं शताब्दी से हुई, जब मशीनीकरण का लाभ उठाते हुए पूंजीपतियों ने वहां बड़ी-बड़ी कपड़ा मिलें लगानी प्रारंभ कर दीं. रोश नदी के किनारे-किनारे कपड़ा बुनने के कई कारखाने लगाए गए, जिससे वह कस्बा कुछ ही समय में कपड़ा उद्योग के केंद्रीय स्थान के रूप में विख्यात हो गया। बावजूद इसके उनीसवीं शताब्दी के पांचवे दशक तक रोशडेल इंग्लैंड का एक मामूली कस्बा बना रहा. 1840 की जनगणना के अनुसार रोशडेल की आबादी थी मात्र 24423; और वहां का प्रमुख उद्योग था—वस्त्र निर्माण! \nमशीनीकरण से पहले रोशडेल में बेहतरीन बुनकर थे। एक से बढ़कर एक, हुनरमंद और बेमिसाल. कारीगर हाथ से महीन मलमल बुनते थे, जिसकी दूर-दूर तक मांग थी। जिंदगी ठीक-ठाक चल रही थी। मशीनें आईं तो सब चौपट होने लगा. वर्षों पुराने जमे-जमाए उद्योग उद्योग उजड़ने लगे. उनमें लगे कारीगर बेरोजगार होते चले गए। हाथ की दस्तकारी मशीनों की गुलाम बनने लगी. बेरोजगारी बढ़ी तो जीने की मुश्किलें भी पांव पसारने लगीं. यहां तक कि जीवन जीना कठिन हो गया। जब पेट भरने को ही कुछ न हो तो तन ढकने को कहां से आए! दूसरों के लिए कपड़ा बुनने वाले, उनका नंगापन ढकने वाले बुनकर स्वयं नंगे रहने लगे. मशीनें अपने मालिक की मनमानी भी साथ लाई थीं। जो अभी भी अपने धंधे को चलाने का संघर्ष कर रहे थे उनका हाल भी कम बुरा नहीं था। चारों ओर से मिलने वाली रिपोर्ट बताती थीं कि— \n\n‘उनके (बुनकरों के) घर का सारा साज-सामान, फर्नीचर आदि बिक चुका था। पहनने को केवल चिथड़े नसीब होते थे। प्रतिदिन सोलह-सोलह घंटे लगातार मेहनत करने वाले कारीगरों का इतना बुरा हाल था कि उन्हें आलू, प्याज, शकरकंद, दलिया, शीरे जैसी चीजों के सहारे पेट भरना पड़ता था। 3 \n\nमजदूर और कारीगर छोटे-छोटे गंदे और दड़बेनुमा घरों में रहते थे। उनकी बस्तियों में रहन-सहन बहुत शोचनीय था। सफाई व्यवस्था के अभाव में वे अनगिनत बीमारियों का ठिकाना बन चुकी थीं। गरीबी की मार, कारखाना मालिक उनसे दिन में सोलह से अठारह घंटे तक काम लेते थे— \n\n‘कारखानों में न्यूनतम वेतन की कोई अवधारणा ही नहीं थी। इतने घंटे काम करने के बदले में उन्हें जो मजदूरी मिलती थी, उसे आज के हिसाब से देखा जाए तो प्रति सप्ताह मात्र दस पैंस.’4 \n\nदस पेंस में अठारह घंटे कार्य. कमरतोड़ परिश्रम. बिना किसी सुविधा, मान-सम्मान के. इतनी राशि उनके भोजन के लिए भी अपर्याप्त सिद्ध होती थी। ऊपर से कारखानों में गंदगी इतनी अधिक थी कि मजदूरों को कोई न कोई रोग हर समय लगा रहता था। सफाई का न तो कोई इंतजाम था, न कारखाना मालिकों का उसकी ओर ध्यान ही जाता था। उनका जोर तो इस बात पर था कि कैसे ज्यादा से ज्यादा बचत करके मुनाफे को बढ़ाया जाए. उल्टे इस प्रकार के सवाल उठाने वालों को नौकरी से बेदखल कर दिया जाता था। इसके लिए मजदूरों का खुलेआम शोषण होता था। \n\nअधिकांश फैक्ट्रियां बच्चों को काम में लगाए रखती थीं, जिन्हें बिना आराम के सोलह-सतरह घंटे लगातार काम करना पड़ता था। बीच-बीच में उन्हें मालिक की ओर से अक्सर चाय और सस्ते बिस्कुट मिलते. इसलिए नहीं कि भूख के कारण भोजन के रूप में वे उनकी जरूरत थे। महज इसलिए कि उन्हें खाकर उनकी कार्यक्षमता को किसी तरह बनाए रखा जाए. विशेष अवसरों पर जब काम की अधिकता होती तो मजदूरों को बिना आराम और अतिरिक्त मजदूरी के बीस-इकीस घंटे तक लगातार काम करना पड़ता था। और कभी-कभी तो रात-दिन काम में ही गुजार दिए जाते थे। कारखानों का वातावरण स्वास्थ्य के एकदम प्रतिकूल था, इस कारण मजदूरों को कोई न कोई रोग हमेशा घेरे रहता था। कई बार बिना उपचार के ही मजदूरों को जान से हाथ धोना पड़ता था—\n\n‘ऊपर से प्रदूषण का बुरा हाल था। वह लगातार बढ़ता ही जा रहा था। सार्वजनिक सफाई व्यवस्था बेहद लचर थी। 1848 में रोशडेल की मजदूर बस्तियों में औसत आयु मात्र इकीस वर्ष थी, जो ब्रिटेन के उस समय के राष्ट्रीय औसत से छह वर्ष कम थी। 5 \nयह कपड़ा मिलों में काम करने वाले उन मजदूरों का दुर्दशा थी, जिनके कारणा रोशडेल की मिलें पूरी दुनिया में अपनी उत्पादकता और अपने मालिकों के लाभ के लिए जानी जाती थीं। जिनके कारण पूरी दुनिया में इंग्लेंड की औद्योगिक प्रगति का डंका पिट रहा था। रोशडेल में स्त्रियों की अवस्था तो और भी दयनीय थी। पूरे मौसम उन्हें मात्र एक जोड़ी कपड़ों में रहना पड़ता था। कभी-कभी तो वे भी चिथड़े बनकर लटकने लगते. उनसे बदबू आती थी। खाली वक्त में स्त्रियां कपड़ों की जुएं बीनती या फिर चिथड़ों सींती रहतीं. विकट गरीबी के कारण अनेक औरतों को अधनंगे बदन ही रहना पड़ता था। हालत उस समय और भी दयनीय हो जाती थी, जब कोई स्त्री बच्चे को जन्म देती थी। उस समय—\n‘अपने एकमात्र वस्त्रों को गंदगी से बचाने के लिए औरतें, बच्चे को जन्म देते समय अपने दोनों हाथ ऊपर उठा, दो अन्य औरतों के कंधों का सहारा लेकर खड़ी हो जाती थीं। उसी अवस्था में वे बच्चे को जन्म देती थीं। वे बुनकर जो अपनी बेमिसाल कारीगरी के पूरी दुनिया में जाने जाते थे, जो अपना पूरा जीवन पूरे संसार के लिए कपड़ा और बिस्तर आदि बुनने में लगा देते थे, उनके अपने शरीर पर फटे चिथड़े और बिस्तर पर गंदे तौलिये पड़े होते थे।’6 \n\nवे एक-दूसरे से सटाकर बनाए गए, छोटे-छोटे झोपड़ीनुमा कमरों में रहते. ऐसे संकरे कि वहां हवा और धूप मुश्किल से जा पाती थीं। खुली नालियों में कीड़े गिजबिजाते रहते. मारे बदबू के वहां से गुजरना कठिन होता. ऐसी अवस्था में बचपन से ही रोग पाल लेना एकदम आम था। औरतों में जनन-संबंधी बीमारियां अक्सर रहतीं. प्रसूति के दौरान स्त्री का चल बसना साधारण बात थी। जन्म के समय बच्चे की जीवन संभाव्यता बहुत ही कम होती. अधिकांश जन्म लेते ही मर जाते. भरपाई के लिए स्त्रियां नए भ्रूण को गर्भ में ले आतीं. एक और मजदूर वर्ग की यह स्थिति थी, तो दूसरी ओर इंग्लैंड का सभ्रांत वर्ग अत्याधुनिक जीवनशैली का अभ्यस्त होता जा रहा था। उस वर्ग में विलासिता के प्रतीक, नए-नए शौक पनप रहे थे। \n\nऐसी अवस्था में यह संभव ही था कि लोगों में अपनी स्थिति के प्रति आक्रोश पैदा हो, वे उससे उबरने के बारे में विचार करें. ध्यातव्य है कि पूंजीवादी शोषण से उबरने की छटपटाहट और आक्रोश की निकृष्ट अवस्था उन्हें अपराध की दुनिया में भी ढकेल सकती थी। लेकिन टूटन और घोर अभावों से भरी जिंदगी में ऐसे अवसर कम ही आते थे, जब मन में पल रहा आक्रोश विद्रोही बनकर ललकारने लगता था। उनमें से अधिकांश ईमानदार, दिल के भले, स्वावालंबी, कानून और न्याय-व्यवस्था में विश्वास रखनेवाले लोग थे। यही बात उनके पक्ष में सर्वाधिक जाती थी। परिस्थितियां उनके विपरीत थीं। उनके पास हस्तशिल्प की समृद्ध परंपरा, संबंधों की गरमाहट, घनी सामाजिकता तथा सकारात्मक सोच था। वे अपनी स्वतंत्रता के प्रति सजग थे; दूसरों की आधिकारिता का सम्मान करना उनका स्वभाव बन चुका था। अपनी परंपराओं तथा सामाजिक तालमेल को बनाए रखने के लिए उनमें ईमानदार चाहत थी। \n\nअपनी एकता तथा संगठन शक्ति के बल पर वे सहकारी समिति के गठन के बजाय कुछ और प्रयास भी कर सकते थे, जैसे कि राजनीतिक शक्तियों के साथ तालमेल करके अपनी स्थिति में बदलाव के लिए कारखाना मालिकों पर दबाव बनाना. या फिर संसदीय ला॓बी बनाकर सरकार और प्रशासन को बाध्य करना कि वे कंपनी कानूनों में आवश्यक बदलाव लाकर श्रमिक-कल्याण के कार्यक्रमों को लागू करें. उनके लिए यह भी आसान था कि धार्मिक नेताओं, संघों अथवा चर्च की शरण में जाकर अपने पक्ष में माहौल बनाएं, ताकि सरकार और फैक्ट्री मालिक मजदूरों के हितों की ओर ध्यान दें. सरकार श्रमिक अधिकारों के पक्ष में आवश्यक कानून बनाए. मालिक अपने मुनाफे का एक हिस्सा श्रमकल्याण कार्यक्रमों पर खर्च करें. वे चाहते तो श्रमिकों के असंतोष का लाभ उठाते हुए उन्हें लंबी हड़ताल के लिए भी तैयार कर सकते थे; और इस बात की भी पूरी-पूरी संभावना थी कि उन्हें अपने लक्ष्य में सफलता ही मिलती. लेकिन उन्होंने इनमें से किसी भी रास्ते पर चलना स्वीकार नहीं किया। बल्कि अपनी परंपरा और ठोस इरादों के आधार पर ठोस कार्य करने के लिए स्वयं को तैयार कर लिया। \n\nइसका एक कारण यह भी है कि बदलाव के बाकी सभी उपायों को समय-समय पर आजमाया जा चुका था। शायद अठारहवीं शताब्दी की यह विशेषता भी थी वह जीवन के प्रत्येक क्षेत्र में नएपन और मौलिकता को आमंत्रित कर रही थी। ज्ञान के क्षेत्र में नए दर्शन का दर्शनों का उदय. विज्ञान के क्षेत्र में अधुनातन आविष्कार और प्रौद्योगिकी के क्षेत्र में नित-नए चमत्कार मानव सभ्यता को उस शताब्दी के ही उपहार थे। तर्काधारित सोच ने मनुष्य के पूरे जीवन-दर्शन को प्रभावित किया था। विलियम किंग, राबर्ट ओवेन, चार्ल्स फ्यूरियर उस विचारधारा को नई जमीन दे रहे थे। हालांकि उनके द्वारा प्रारंभ किए गए सहकारिता के सभी प्रयास असफल रहे थे। किंतु सहकार के सामार्थ्य और उसकी उपयोगिता पर उन सबका अखंड विश्वास बना हुआ था, बावजूद इसके कि उसको पूरी तरह आजमाया जाना बाकी था। समय उसकी रूपरेखा तैयार कर चुका था। उसके लिए जिस विवेक, धैर्य, समर्पण, दूरदर्शिता तथा आचारसंहिता की आवश्यकता थी, उसकी रही-सही भूमिका गढ़ी जानी बाकी थी। समय इन सबको एक बार फिर अपनी कसौटी पर परखने की तैयारी कर चुका था।\n\nउन दिनों इंग्लैंड में संस्थाओं के पंजीकरण के लिए ‘फ्रैंड्स सोसाइटीज रजिस्ट्रेशन एक्ट-1829’ नामक अधिनियम प्रभाव में था, जिसमें सन 1834 में संशोधन भी हो चुका था। अधिनियम के अंतर्गत म्युचुअल फंड्स की स्थापना के लिए संस्था गठित करने का प्रावधान था। उस अधिनियम की घोषणा के समय इंग्लेंड सरकार ने अपनी पीठ थपथपाई थी। क्योंकि सरकार की निगाह में सहयोगी संगठनों को बढ़ावा देने के लिए वह एक आदर्श व्यवस्था थी, जिसमें पहले से चले आ रहे प्रावधानों, परिवर्तनों तथा कानूनी सुधारों को भी सम्मिलित किया गया था। अठारह सौ उनतीस में जब वह अधिनियम मूल रूप में लागू हुआ था, उस समय तक समितियों का गठन प्रायः आर्थिक कार्यकलापों—यथा रकम उधार देने, जीवन बीमा, चिकित्सा बीमा आदि सामान्य कार्यों के लिए किया जाता था। उन दिनों लाभ का आशय केवल वित्तीय एवं मौद्रिक अर्जन तक सीमित था। सामाजिक लाभ जैसी कोई अवधारणा ही नहीं बन पाई थी। अतएव सामाजिक और रचनात्मक क्षेत्र में भी सहकारी समितियां उपयोगी सिद्ध हो सकती हैं, इस प्रकार की कोई अभिकल्पना उस समय तक विद्वानों तथा प्रशासन के मानस में नहीं बन पाई थी। \n\nसरकार पर बदलाव के लिए चौतरफा दबाव बना हुआ था। डा॓. विलियम किंग के समाचारपत्र ‘दि को-आ॓पेरटर’ का जनता पर प्रभाव बढ़ता ही जा रहा था। इस समाचारपत्र का पहला अंक 1 मई 1828 को निकला था और उसके बाद से लगातार यह लोगों में सहकारिता के प्रति चेतना जगाने का काम कर रहा था। उसी की प्रेरणा से इंग्लेंड में पहली सहकारी समिति की स्थापना हुई, सन 1830 में, नाम था—रोशडेल फ्रेंडली को-आ॓परेटिव सोसाइटी. चूंकि मजदूरों को वेतन मासिक या साप्ताहिक आधार पर मिलता था। अतएव समिति में सदस्यों को उनके दैनिक उपयोग की वस्तुएं उधार बेची जातीं थीं। नियम यह बनाया गया था कि वेतन मिलते ही मजदूर समिति का उधार लौटा कुछ दिनों तक तो सबकुछ ठीक-ठाक चलता रहा. मगर वक्त के साथ सबकुछ गड़बड़ाने लगा. कुछ मजबूरी के कारण तो कभी जानबूझकर, सदस्य लिया गया उधार लौटाने से आनाकानी करने लगे. आखिर भारी घाटे के कारण वह समिति बंद कर देनी पड़ी. \n\nअठारह सौ चौंतीस में पहली बार व्यवस्था के स्तर पर क्रांतिकारी सुधार देखने में आया। यद्यपि उन सुधारों का पूरी तरह से लाभ उठाने के लिए जनमानस पूरी तरह सक्षम नहीं हो पाया था। इस कारण नए सुधारों की उपयोगिता का पूर्णतः मूल्यांकन शायद उन दिनों संभव नहीं था। उन दिनों सरकार ने समिति पंजीकरण अधिनियम में एक और संशोधन किया था, जिसके आधार पर लाभ (Benefits) की परिभाषा को किसी भी प्रकार के अनुलाभों तक विस्तृत कर दिया गया था। नए अधिनियम के अंतर्गत किसी भी विधिमान्य लाभ की प्राप्ति के लिए समिति का गठन किया जा सकता था। 7 अधिनियम में हुए कानूनी सुधार ने भी रोशडेल पायनियर्स को एक बार पुनः संगठित होकर उस अधिनियम का लाभ उठाने की प्रेरणा दी थी, जिसमें उन्हें आशातीत सफलता प्राप्त हुई. \n\nसबसे पहले जो लोग समिति के रूप में आगे आए उनकी कुल संख्या अठाइस थी। वे सभी रोशडेल में काम करने वाले बुनकर परिवारों से संबद्ध साधारण मजदूर थे। उससे पहले भी मिल मजदूरों की स्थिति में सुधार के लिए आंदोलन कर चुके थे। उनमें उत्पे्ररक शक्ति की भूमिका निभाने वालों में प्रमुख थे—चार्ल्स हावर्थ, अब्राहम ग्रीनवुड, जा॓न हिल्टन, डेविड ब्रूक तथा विलियम कूपर. \n\nमिल्स असवर्थ को समिति का पहला अध्यक्ष बनाया गया, परंतु, समिति के गठन में चार्ल्स हावर्थ का योगदान अविस्मणरीय था। समिति के नियमों की अभिकल्पना में उसकी भूमिका मुख्य थी। उन सब के सम्मिलित प्रयासों से दि ‘रोशडेल इक्वीटेविल पायनियर्स सोसाइटी’ (Rochdale Equitable Pioneers Society) की नींव रखी गई, जिसने आगे चलकर उपभोक्ता सहकारी आंदोलन के क्षेत्र में अनेक कीर्तिमान हासिल किए और सहकारी आंदोलन की मुख्य प्रेरक बनी. समिति के संस्थापक सदस्यों को आगे चलकर ‘ख्यातिलब्ध अठाइस’ (Famous twenty-eight) कहकर उनकी सहकार भावना का सम्मान किया जाता है।\n\nचार्ल्स हावर्थ ‘दि रोशडेल इक्वीटेविल पायनियर्स सोसाइटी’ के विधान का प्रमुख वास्तुकार था। उसी ने समिति के विधान की रूपरेखा गढ़ी थी। अतएव उसको हम टोडलेन में स्थापित पहली सहकारी समिति का प्रमुख नीतिकार, अभिकल्पक, विचारक, उत्प्रेरक आदि मान सकते हैं। पेशे से साधारण मजदूर हावर्थ कपड़ा बुनने के कारखाने में धागा डालने (Warper) का कार्य करता था। उसकी आस्था समाजवादी विचारों में थी। हावर्थ, राबर्ट ओवेन के विचारों से भी प्रभावित था। उसको विश्वास था कि ओवेन के विचारों पर चलकर एक नए समानता पर आधारित समाज का गठन संभव है। मजदूरों की स्थिति सुधारने के लिए चार्ल्स ने कई आंदोलनों में सहभागिता की थी।\n\nउस समय तक कार्य के घंटे तय नहीं थे। कारखाना मालिक एक ही दिन में सोलह से अठारह घंटे तक काम लेते थे। हावर्थ ने इस मुद्दे पर सक्रियता दिखाते हुए दैनिक कार्यघंटों को दस घंटे तक सीमित करने के लिए लाए गए ‘दस घंटा अधिनियम’ के पक्ष में कई सभाएं कीं. हालांकि उस समय बहुत से मिल मजदूर इस संशोधन विधेयक के पक्ष में नहीं थे और इसे मालिकों तथा कामगारों के बीच का मुद्दा मानते हुए किसी भी प्रकार के हस्तक्षेप के विरुद्ध थे। बावजूद इसके हावर्थ उस बिल के पक्ष में माहौल बनाने के लिए लंदन भी गया था तथा हाउस ऑफ कामॅन में बिल पर चल रही बहस के दौरान उपस्थित भी रहा. उसका प्रशासन और सरकार पर असर पड़ा. ‘रोशडेल इक्वीटेविल पायनियर्स सोसाइटी’ उसका पहला प्रयास नहीं था। ओवेन से प्रभावित होकर हावर्थ ने सन 1830 ईस्वी में एक समूह का गठन किया था, जिसका नेता वह स्वयं था। \n\nहावर्थ का सपना था कि संगठित शक्ति के द्वारा सामूहिक लक्ष्यों की प्राप्ति की जाए, जिससे लोगों की आर्थिक स्थिति में सुधार की संभावना बढ़े. अपने सपने को सच में परिणित करने के लिए हावर्थ ने रोशडेल के टोड लेन नामक स्थान पर किराये की दुकान का प्रबंध किया था। वस्तुतः वह पुराना गोदाम था, जो वर्षों से खाली पड़ा था। उसका पता था—टोड लेन, रोशडेल. दुकान का किराया 10 पाउंड वार्षिक तय किया गया। दुकान को उन्होंने ‘को-आ॓परेटिव शा॓प’ का नाम दिया था। सहकारी समिति के लाभ को लगाई गई पूंजी के अनुपात में सदस्यों के बीच बंटवाने का विचार सहकारिता को उसी की देन है। व्यवसाय को ढंग से चलाने के लिए हावर्थ ने कुछ नियम भी बनाए थे। उनके अनुसार सदस्य उस दुकान से उधार माल खरीद सकते थे। उधार का भुगतान एक सप्ताह के बीच किया जाना तय था। प्रारंभ में सदस्यों का उपने उस सहयोगी उपक्रम के प्रति विश्वास और उत्साह बने रहे. लेकिन धीरे-धीरे उस व्यवस्था की कमजोरियां सामने आने लगीं. क्योंकि बहुत से सदस्य निर्धारित तिथि पर भुगतान नहीं कर पाते थे। और इस तरह उधार धीरे-धीरे बढ़कर एक विशाल रकम का रूप ले चुका था। उसमें से बहुत-सी राशि डूबती भी जा रही थी। उस दौरान हावर्थ को अपनी एक और भूल का भी अनुभव हुआ। उसके द्वारा उस दुकान के लिए बनाए गए नियम मौखिक थे, उनका लिखित प्रारूप न होने के कारण समिति का उधार न चुकाने वाले सदस्यों को अदालत के जरिये चुनौती नहीं दी जा सकती थी। फिर जैसा की तय था, हावर्थ को उस प्रयास में भारी नुकसान का सामना करना पड़ा. पहली का-आ॓परेटिव शा॓प बामुश्किल दो वर्ष ही चल पाई. भारी घाटे के कारण उसे बंद कर देना पड़ा. \n\nयोजना असफल हो जाने के कारण लोगों ने हावर्थ का खूब मजाक बनाया था। दुकानदारों का कर्ज लौटाने में उसको काफी नुकसान भी हुआ था। ऐसे में कोई और होता तो उस प्रयास को दोहराने का शायद फिर कभी प्रयास ही न करता. भूलकर भी संगठन और सहकार का नाम न लेता. लेकिन हावर्थ तो संकल्प का धनी था। समाज को बदलने के लिए कृतसंकल्प! पहली का-आ॓पेरिटव शा॓प बंद हो जाने का उसे दुःख था; और गहरा क्षोभ भी. उधर रोजमर्रा की वस्तुओं में भारी मिलावटी से मजदूरों में अनेक बीमारियां बढ़ती जा रही थीं। सरकार पूंजीपतियों की समर्थक थी, इस कारण उससे किसी प्रकार की उम्मीद करना भी व्यर्थ था। ऐसे में एक ऐसे उपभोक्ता भंडार की अत्यंत आवश्यकता थी, जहां पर मजदूरों को खाने-पीने की वस्तुएं शुद्ध एवं उपयुक्त मूल्य पर प्राप्त हो सकें. उसका पिछला प्रयोग असफल हो चुका था। नई शुरुआत कैसे की जाए, वह रात-दिन इसी सोच में रहता. दुबारा घाटा सहने के लिए न तो वह तैयार था, न कोई उस अवस्था में साथ देने वाला था। मित्रगण भी तब तक साथ देने से बचते, जब तक लाभ की सुनिश्चितता न हो. \n\nवह सोचता था कि ऐसी व्यवस्था बनाई जाए जिससे सदस्यों को उनके द्वारा खर्च किए गए धन के अनुपात में लाभ मिलता रहे. उसने यह भी फैसला किया कि पिछली गलतियों को दोहराने से बचेगा. लेकिन वह राह कैसी हो, दुबारा गलतियां न हों, इसके लिए कौन से उपाय किए जाएं, यह समस्या उसको रात-दिन मथती रहती थी। और फिर सचमुच स्वप्नदृष्टा हावर्थ को एक रात सपने से ही राह मिली. एक रात हावर्थ देर तक जागा. चिंता के कारण उसको नींद आ ही नहीं रही थी। वह सहकारी प्रयासों को आगे बढ़ाना चाहता था। ‘दस घंटा अधिनियम’ के विरुद्ध आंदोलन करते समय कुछ नए साथी बने थे। वे उसका साथ देने को तैयार थे, किंतु दुबारा नुकसान की संभावना से ही वह व्यग्र हो जाता था। लाभ की सुनिश्चितता को बढ़ाने की कोई भी युक्ति उसकी समझ में नहीं आ रही थी। मगर उस रात जैसे कमाल हुआ। वह अचानक उठ कर बैठ गया। पत्नी बराबर में ही सो रही थी। उससे लगभग बेखबर, अपने ही एक पुरखे आर्कीमिडीज की भांति नए विचार के स्वागत में हावर्थ चिल्लाया—\n\n‘मैंने ढूंढ लिया।..मैंने हल ढूंढ लिया।’8 \n\nहावर्थ के सपने में उसके अठाइस साथी और सम्मिलित हो गए। प्रत्येक ने निर्णय लिया कि वे प्रति सप्ताह कम से कम दो पैंस की रकम जमा करेंगे. उन सभी का जीवन संघर्षशील था। इसलिए प्रति सप्ताह दो पैंस जुटा पाना भी उनके लिए आसान नहीं था। कुछ साथियों को उसकी पिछली असफलता याद थी। उन्हें लगता था कि यदि नया प्रयास भी असफल हुआ तो इससे उनकी मामूली जमापूंजी का नुकसान संभव है। इसीलिए हावर्थ को उनके प्रारंभिक विरोध और असहयोग का सामना करना पड़ा. ऐसे समय पर हावर्थ ने चतुराई और राजनीति का सहारा लिया। उसने दो पैंस प्रति सप्ताह अग्रिम राशि देने के लिए प्रबंधकों पर दबाव डालना प्रारंभ कर दिया, जिसके पूरा न होने पर उसने हड़ताल और काम छोड़कर जाने की धमकी देना शुरू कर दिया. दो पेंस एडवांस मामूली रकम थी। उसके लिए कारखाना मालिक हड़ताल को न्योता नहीं देना चाहते थे। परिणाम यह हुआ कि कई कारखाने कामगारों के समर्थन में आ गए। कहते हैं कि जहां चाह वहां राह. जहां संकल्प वहां सफलता. कुछ की दिनों में सामूहिक जमाराशि अठाइस पाउंड तक पहुंच गई। रकम बहुत ज्यादा नहीं थी। मगर इतनी थी कि उससे वे अपने एक और सपने में रंग भरने का प्रयास कर सकें. \n\nचार्ल्स हावर्थ को अपने पिछले अनुभव की याद थी। साथ में पिछले सिस्टम की कमजोरियां भी. उसके अनुभव को देखते हुए सदस्यों की ओर से नई समिति की नियमावली तैयार करने की जिम्मेदारी उसी को सौंपी गई थी। हावर्थ ने उस दायित्व का भली-भांति निर्वहन किया। पिछले संगठन की कोई लिखित नियमावली न होने के कारण, सदस्यों को नियमों के पालन के लिए बाध्य कर पाना कठिन था। इस बार हावर्थ ने समिति के गठन से पूर्व ही एक विस्तृत नियमावली तैयार की थी, जिसको 24 अक्टूबर 1944 को पंजीयक फ्रैंडली को-आ॓परेटिव सोसाइटी के कार्यालय से पंजीकृत भी करा लिया गया। नई समिति का नाम रखा गया—‘रोशडेल इक्वीटेविल पायनियर्स सोसाइटी’. \n\nपिछले अनुभवों के सबक लेते हुए हावर्थ ने समिति के उपभोक्ता भंडार से की गई खरीद के अनुपात में सदस्यों को नकद लाभांश देने का प्रावधान किया था, जिसे बाद में बनने वाली सभी सहकारी समितियों में एक आधारसिद्धांत के रूप में मान्यता मिली. उसके द्वारा समिति के विधान में की गई नई व्यवस्थाएं आगे चलकर सहकारिता आंदोलन की रीढ़ बनीं. हावर्थ के निकट सहयोगी, मित्र और समिति के महत्त्वपूर्ण सदस्य, विलियम कूपर ने भी माना कि सदस्यों के बीच लाभ के विभाजन का विचार हावर्थ की ही देन था। उसका जन्म सन 1814 में हुआ था। उसके मित्र प्यार से उसको ‘दि ला॓यर’ कहा करते थे। वह होलसेल कंज्यूमर सोसाइटी का आजन्म सदस्य भी था। उसकी सेवाओं को देखते हुए बाद में उसे इस समिति का अध्यक्ष भी बनाया गया। जो भी हो, हावर्थ का परिश्रम सफल रहा और रोशडेल पायनियर्स का काम चल निकला. 25 जून 1868 को जब उसकी मृत्यु हुई, सहकारिता आंदोलन पूरे यूरोप में छाने लगा था। उसे हेवुड (Heywood) नामक स्थान पर दफनाया गया। हावर्थ की मृत्यु पर उसको श्रद्धांजलि देते हुए विलियम कूपर ने कहा था—\n\n‘अपने जीवन में वह दूसरों के सदैव काम आनेवाला अतिसंवेदनशील नागरिक, धर्म के मामले में सर्वथा मुक्त विचारक, सामाजिक तथा राजनीतिक सरोकारों के समय सतत प्रगतिशील तथा लोककल्याण के लिए लगातार काम करने वाला एक महान समाज सुधारक था। वह एक अच्छा पति और पिता, सच्चा तथा हितैषी मित्र था।’9\n\nजेम्स स्टेंड्रिंग (James Standring) भी मलमल के कारखाने में बुनाई का कार्य करता था। वह प्रगतिशील विचारों को मानने वाला, एक सक्रिय सामाजिक कार्यकर्ता था। मजदूरों की आर्थिक सामाजिक दशा में सुधार के लिए वह सदैव समर्पित रहता था। राबर्ट ओवेन के कार्यों के प्रशंसक जेम्स का मानना था कि उसकी तरह दूसरे उद्यमियों को भी श्रमिक-कल्याण के कार्यों के लिए खुलकर सामने आना चाहिए. उसमें नेतृत्व की क्षमता थी और वह श्रमिकों को अपने अधिकार के लिए संघर्ष करने के लिए सतत प्रेरित करता रहता था। रोशडेल में जब कारखानों में दैनिक कार्यघंटों में कमी लाने के लिए ‘दस घंटा अधिनियम’ के पक्ष में मजदूरों ने आंदोलन की शुरुआत की तो जेम्स ने न केवल उस आंदोलन का खुलकर समर्थन किया, बल्कि बल्कि सचिव के पद पर रहकर उसके आंदोलनकारियों के नेतृत्व में जोर-शोर से हिस्सा भी लिया। 1843-44 के बीच श्रमिकों ने अग्रिम वेतन के भुगतान के पक्ष में हड़ताल की तो वह एक बार फिर उनके समर्थन में उतर आया, हालांकि इस बार वह हड़ताल लगभग असफल सिद्ध हुई थी।\nइसी बीच जेम्स को सोसाइटी पंजीकरण अधिनियम में सरकार द्वारा किए गए संशोधन की जानकारी मिली. उसने तत्काल फ्रैंडली सोसाइटी अधिनियम की प्रति मंगाकर उसका अध्ययन किया। उसको लगा कि मजदूरों को संगठित करने, उनके अधिकारों की रक्षा तथा उनके लिए कल्याण-कार्यक्रम प्रारंभ करने की दिशा में वह अधिनियम उपयोगी हो सकता है। रोशडेल इक्वीटे्वल पायनियर्स सोसाइटी के गठन के लिए मजदूरों को प्रेरित करने वालों में जेम्स स्टेंड्रिग सबसे आगे था। समिति का गठन हुआ तो जेम्स का नाम भी अठाइस संस्थापक सदस्यों में सम्मिलित था।\n\nसमिति के संस्थापक सदस्यों में से एक विलियम कूपर का जन्म सन 1822 में हुआ था। समिति द्वारा उपभोक्ता भंडार प्रारंभ किया गया तो उसका खंजाची विलियम कूपर को ही बनाया गया। इसके अतिरिक्त उसका कार्य समिति के रिकार्ड की देखभाल करना था। समिति से जुड़ने से पहले वह हैंडलूम के कारखाने में बुनकर का काम करता था। समिति के सदस्य के रूप में उसको एकाउंटस तैयार करनेकी जिम्मेदारी सौंपी गई। जिसको उसने अच्छी तरह से निभाया. इसका उसको लाभ मिला. आगे चलकर जब कोआ॓परेटिव होलसेल सोसाइटी आरंभ की गई तो कूपर को ही उसका अध्यक्ष चुना गया। कोआ॓परेटिव होलसेल सोसाइटी का कार्य सहकारी स्तर पर चल रहे उपभोक्ता भंडारों को सामान उपलब्ध कराना था। यह समितियां सीधे उत्पादक से वस्तुएं खरीदकर उन्हें सहकारी उपभोक्ता भंडारों तक पहुंचाने का कार्य करती थीं। इससे जहां उत्पादकों को अपने उत्पादों के लिए बाजार के लिए भटकना नहीं पड़ता था, वहीं समिति के भंडारों को भी अपेक्षाकृत सस्ती दरों पर माल उपलब्ध हो जाता था।\n\nराबर्ट ओवेन तथा विलियम किंग के विचारों से प्रभावित कूपर की सहकार के विचारों में बहुत आस्था थी। ग्रीनवुड की भांति कूपर की भी महत्त्वाकांक्षाएं थीं। वह भी मेहनती तथा अद्वितीय प्रतिभा का धनी था। सहकारिता और समाजवाद से जुड़े विचारों के प्रसार के लिए उसने कई स्तर पर काम किए. को-आ॓परेटिव होलसेल सोसाइटी के गठन के पीछे कूपर की काफी प्रेरणाएं थीं। उसके इस प्रयास से सहकारी समितियों के कार्य को संगठित करने की दिशा में मदद मिली. क्योंकि स्थान-स्थान पर तेजी से खुलते जा रहे उपभोक्ता भंडारों के लिए संभव न था कि वे सीधे उत्पादकों से माल मंगवा सकें. उनके इस कार्य को कोआ॓परेटिव होलसेल समितियां सुलभ बना देती थीं। इससे उत्पादकों में सहकारी संस्थाओं के प्रति आकर्षण पैदा हुआ। दूसरे बाजार की समस्या कम होने से उन छोटे उत्पादकों को भी आगे बढ़ने का अवसर मिला जो अभी तक बड़े उत्पादकों के सामने बाजार में टिक नहीं पा रहे थे। दूसरे उत्पादित माल की खपत की सुनिश्चितता होने के पश्चात लोग सहकारी समूहों के माध्यम से उत्पादकता के क्षेत्र में भी आगे आने लगे थे, जो उससे पहले कदापि संभव नहीं हो पा रहा था। इसके अतिरिक्त कूपर ने सहकारी बीमा समिति के गठन में भी बढ़-चढ़कर हिस्सा लिया। साथ ही आगे चलकर सहकारी कामगार समिति (Co-operative Workers Society) की स्थापना में भी उसका बहुमूल्य योगदान रहा. \n\nकूपर को सहकारिता के सैद्धांतिक पक्ष का भी पर्याप्त ज्ञान था। इस विषय पर अपनी पकड़ तथा अपने अनुभव का प्रदर्शन करते हुए उसने एक पुस्तक की रचना भी की. उस पुस्तक का शीर्षक है—हिस्ट्री आ॓फ दि रोशडेल डिस्ट्रिक्ट कोर्न मिल’. यह पुस्तक तत्कालीन इंग्लैंड के कारखानों में कामगारों की स्थिति को समझने का एक आदर्श माध्यम है। उससे यह भी पता चलता है कि औद्योगिकीकरण का वह दौर कितना अव्यवस्थित एवं श्रमिक-विरोधी था। विलियम कूपर का निधन 31 मार्च 1868 को हुआ, उस समय उसकी आयु मात्र छियालिस वर्ष थी। विलियम कूपर को ऋद्धांजलि देते हुए सहकारिता के मुख्य समाचारपत्र ‘दि को-आ॓परेटर’ ने लिखा कि—\n\n‘जैसी दिखाई देती थी, वह उसकी मौत नहीं थी। बल्कि वह पवित्र जीवन की ओर बहा ले जाने वाली दिव्य श्वांस थी। वह एक इंसान द्वारा देवताओं की महान नगरी में अपनी स्वतंत्र पहचान बनाने की कोशिश है, भले ही हम जैसे साधारण लोग उसको मौत का नाम देते रहते हैं।’10 \n\nछोटे से जीवन में बड़े कार्य कर जाने वाले दुनिया में जो गिने-चुने इंसान जन्में हैं, विलियम कूपर का उन्हीं आदरणीयों में से एक है। मिल्स एश्वर्थ व्यवसाय से बुनकर मिल्स एश्वर्थ (Miles Ashworth) की ओवेन एवं लुईस ब्लेंक के विचारों में पूरी आस्था थी। लेकिन राजनीतिक रूप से वह एक चार्टिस्ट था तथा संगठन के कार्य में उसको प्रवीणता प्राप्त थी। रोशडेल इक्वीटेविल पायनियर्स सोसाइटी का सदस्य बनने से पहले उसने कुछ दिनों तक एक कारखाने में चैकीदार की नौकरी भी की थी। समिति के गठन के लिए लोगों को प्रोत्साहित करने वालों में वह सबसे आगे था। इसलिए समिति के गठन के समय पहला अध्यक्ष मिल्स एश्वर्थ को ही बनाया गया। उसने अपने दायित्व का विधिवत निर्वाह किया। समिति का ही एक और सदस्य सेमुअल एश्वर्थ, मिल्स का ही बेटा था। मिल्स एश्वर्थ की मृत्यु 13 अप्रैल 1868 को हुई, उस समय उसकी आयु 76 वर्ष थी। मिल्स को रोशडेल पायनियर्स के कब्रिस्तान में दफनाया गया था। सहकारी क्षेत्र उसके योगदान को भुला पाना संभव नहीं है।\n\nअपने साथियों की भांति जेम्स स्मिथ भी ऊन छांटने के कारखाने में नौकरी करता था। वह एक समाजवादी विचारक था, जिसकी आंखों में रात-दिन आमूल परिवर्तन का सपना कौंधता रहता था। बहुमुखी प्रतिभा का धनी स्मिथ मेहनती भी खूब था। रोशडेल पायनियर्स के गठन के दौरान सदस्यों को उससे जोड़ने, उनके दिमाग में साहचर्य के प्रति अनुराग पैदा करने वालों में स्मिथ सर्वोपरि था। इसलिए समिति के गठन के समय से ही उसको महत्त्वपूर्ण भूमिकाएं सौंपी जाती रहीं. वह समिति के कार्य में रात-दिन जुटा रहता था। उसकी सेवाओं को देखते हुए उसको निदेशक, अध्यक्ष, महासचिव, ट्रस्टी जैसे महत्त्वपूर्ण पदों की जिम्मेदारी सौंपी जाती रही, जिसका उसने भली-भांति निर्वाह किया। सदस्यों के बीच सहकार की भावना जगाने और शांति एवं सौहार्द कायम करने के लिए सतत कार्यशील रहने वाले जेम्स स्मिथ की मृत्यु मात्र 50 वर्ष की अवस्था में, 27 मई 1869 को हुई. उसको रोशडेल के कर्बिस्तान में दफनाया गया। रोशडेल के उपभोक्ता भंडार को अपनी स्थापना के प्रारंभिक वर्षों में ही मिली अप्रत्याशित सफलता के पीछे जेम्स स्मिथ के परिश्रम का बहुत बड़ा योगदान था। विडंबना यह है कि जिस आंदोलन की नींव जमाने में स्मिथ का हाथ था, उसकी सफलता के बहुत कम आयाम वह अपने छोटे-से जीवन में देख सका. बावजूद इसके प्रारंभिक रोशडेल पायनियर्स के संस्थापक सदस्यों में उसका योगदान अविस्मरणीय था।\n\nस्क्राक्रा॓फ्ट बहुत मामूली व्यक्ति था। फेरी लगाकर माल बेचने वाला. गरीब और सीधा-सादा. राजनीति में उसकी जरा भी रुचि नहीं थी। बावजूद इसके वह कुशल वक्ता था तथा लोगों को प्रभावित करने का गुर उसको आता था। उसका ज्ञान बहुआयामी था। लोग अक्सर उससे मिलने के लिए आते रहते थे। उस समय वे उससे स्थानीय मसलों के अलावा धर्म, राजनीति तथा सामाजिक मुद्दों पर चर्चा करते थे। वह देर रात तक उनके बीच बैठकर बात-चीत करता रहता था। उसकी बतकही का जादू कि लोग अपनी भूख-प्यास सबकुछ भुला देते थे। एक मंजे हुए विद्वान की भांति स्क्राक्रा॓फ्ट अपने सानिध्य में बैठे लोगों की प्रत्येक जिज्ञासा का समाधान करने की कोशिश करता. कभी-कभी बात बहस तक भी पहुंच जाती थी। कई बार धार्मिक मान्यताओं पर चर्चा प्रारंभ हो जाती थी। स्क्राक्रा॓फ्ट के पास गंभीर आलोचकीय दृष्टि थी, जो धार्मिक चर्चाओं के दौरान अक्सर मुखर हो जाती थी। वह धर्म में आडंबरवाद का घोर विरोधी था। अतएव धार्मिक चर्चाओं के दौरान अक्सर वह चर्च के आडंबरवाद की बखिया उधेड़ने लगता था। उस समय वहां पर उपस्थित धार्मिक रूप से आस्थावान व्यक्ति लंबी-लंबी बहसों पर भी उतर आते थे। लेकिन स्क्राक्रा॓फ्ट का धर्म संबंधी ज्ञान दार्शनिकता से लबरेज था। वह अपने आलोचकों की हर बात का तार्किक उत्तर देने का प्रयास करता. इस तरह की बहसों में उसको हरा पाना असंभव था। वस्तुतः मानववादी होने के नाते स्क्राक्रा॓फ्ट की धर्म-संबंधी व्याख्याएं जनसामान्य के पक्ष में जाती थीं। जिन लोगों के बीच वह रह रहा था, उन्हें इसी प्रकार के जादुई नेतृत्व की आवश्यकता थी। वास्तव में उसकी विचारधारा मानवीयता के अनुकूल थी। इसलिए वह पास आए लोगों के साथ देर तक बहस कर सकता था।\n\nप्रथम अठाइस के बीच जा॓न का॓लियर शायद सर्वाधिक सुशिक्षित सदस्य था। वह समाजवादी विचारधारा में आस्था रखने वाला एक प्रशिक्षित इंजीनियर था। का॓लियर के दादा, जा॓न का॓लियर (टिम बाबिन) स्वयं बहुत अच्छे लेखक थे। वे रोशडेल के निकटवर्ती स्थान मिलनरो के रहने वाला, लगभग बातूनी व्यक्ति थे। गद्य और पद्य दोनों ही विधाओं में उनका अच्छा दखल था। 1744 तथा 1750 के बीच उन्होंने कई पुस्तकों की रचना की थी। उनकी शैली व्यंग्यात्मक थी। जिसका असर लंबा होता था। लोग उनकी ओर खिंचे चले आते थेµस्त्री और पुरुष दोनों. 1786 में उनकी मृत्यु हुई थी। उनके मजाकिया स्वभाव का अनुमान इस कविता से लगाया जा सकता है, जो उन्होंने अपनी मृत्यु के मात्र दस मिनट पहले लिखी थी। उनकी मृत्यु के उस कविता को उनके समाधिलेख के रूप में उनकी कब्र पर खुदवा दिया. कविता का आशय है— \n‘यहां जा॓न अपनी नन्ही कविता के साथ लेटा हुआ है। उसके साथ गाल से गाल सटाए हुए. चैंकिए मत कि उनके बीच गहरा समझौता हो चुका है। अब न जा॓न को किसी शरबत की आवश्यकता है, न उसकी प्रेमिका को चाय की.’11 \nजा॓न का॓लियर पर अपने दादा की विचारधारा का असर पड़ा था। समाजवाद के प्रति अपनी आस्था के ही कारण वह रोशडेल पायनियर्स के संपर्क में आया। दादा की भांति जा॓न का॓लियर भी अद्भुत वक्तव्य कला का धनी था। रोशडेल पायनियर्स द्वारा उपभोक्ता भंडार की स्थापना से लेकर उसके आगे के प्रगति अभियानों में जा॓न का॓लियर का योगदान अत्यंत बहुमूल्य था। उसकी मृत्यु 24 नवम्बर 1883 को हुई. उस समय उसकी आयु 75 वर्ष थी। उसको रोशडेल की कब्रगाह में ही दफनाया गया। \n\nडेविड ब्रूक पेशे से ब्ला॓क पेंटर तथा विचारधारा से चार्टिस्ट था। यहां हम बता दें कि इंग्लेंड में 1830 से लेकर 1840 के बीच राजनीतिक कार्यकर्ताओं का एक संगठन आंदोलनरत था। संगठन से जुड़े कार्यकर्ताओं की मांग आधुनिक लोकतांत्रिक सिद्धांतों के अनुरूप थीं। वे सत्ता में सभी की साझेदारी की मांग कर रहे थे। उनकी सबसे पहली मांग थी कि प्रत्येक नागरिक को वैद्य मतदान के आधार पर संसद में जाने का अधिकार होना चाहिए. प्रारंभ में सराकार को यह मांग बहुत नागवार गुजरी थी। परिणामस्वरूप अनेक चार्टिस्ट को सजा काटने के लिए आस्ट्रेलिया भेज दिया गया था। ‘चार्टिस्टस’ आंदोलनकारियों की मांग को आगे चलकर जान स्टुअर्ट मिल आदि व्यक्ति स्वातंत्रय के समर्थक विचारकों का समर्थन मिला, जिससे वह आंदोलन नए सिरे और नए नाम से आगे बढ़ सका.\n\nडेविड ब्रूक ईमानदार तथा उत्साही कार्यकर्ता था। उसकी मेहनत एवं लगन को देखते हुए उसको समिति के उपभोक्ता भंडार के लिए सामान की खरीद का दायित्व सौंपा गया था। वह एक जिम्मेदारी का काम था। खासकर उन प्रारंभिक दिनों में जब उपभोक्ता भंडार को ‘बुनकरों की दुकान’ कहकर उससे जुड़े लोगों का मजाक उड़ाया जाता था। माल की खरीद के लिए ब्रूक को जगह-जगह जाना पड़ता था। वहां दुकानदार और उत्पादक आदि मिलकर बू्रक का मजाक उड़ाते, उसको हतोत्साहित करने का प्रयास करते थे। ब्रूक बिना आपा खोये धैर्यपूर्वक अपने काम में लगा रहता था। ब्रूक की आस्था समाजवादी विचारधारा में थी और वह चाहता था कि मजदूर वर्ग स्वावलंबी हो और बिना किसी की कृपा के, सिर्फ अपनी मेहनत द्वारा विकास करें.\n\nवह अपनी ठीक-ठाक नौकरी छोड़कर समिति के साथ जुड़ा था और कहीं भी सात से आठ शिलिंग प्रतिदिन बहुत आसानी से कमा सकता था। लेकिन रोशडेल पायनियर्स का कार्य उसने केवल अपनी आत्मतुष्टि के लिए, यह कहकर स्वीकारा था कि जब तक समिति अपने प्रत्येक सदस्य को कम से कम तीन पेनी प्रतिघंटे की दर से वेतन देने में समर्थ नहीं हो जाती, तब तक वह बिना किसी मौद्रिक लाभ के अपनी सेवाएं प्रदान करता रहेगा. उसने कई वर्ष तक समिति की सेवा की. पांच वर्ष तक वह रोशडेल पायनियर्स के उपभोक्त भंडार में खरीद विभाग का कार्यालय अध्यक्ष बना रहा. उसने अपना सारा जीवन भीषण आर्थिक अभाव के बीच बिताया था। ब्रूक का निधन 79 वर्ष की अवस्था में, 24 नवम्बर 1882 को हुआ। लेकिन उन सुंदर, सजीले और महकीले फूलों की भांति जो गुमनामी के अंधियारे में खो जाने को अभिशप्त होते हैं, ब्रूक द्वारा समिति की कामयाबी तथा सदस्यों के बीच आपसी सौहार्द एवं सामाजिकता बनाए रखने के लिए किए गए कार्य को लगभग विस्मृत कर दिया गया। 12\n\nचार्ल्स हावर्थ की भांति अब्राहम ग्रीनवुड (Abraham Greenwood) भी बुनकर परिवार से संबद्ध था। उसका जन्म 1824 में हुआ था। पिता कंबल बनाने का कार्य करते थे। स्वयं ग्रीनवुड ने भी छबीस वर्षों तक ऊन की छंटाई का कार्य किया था। वह कई वर्षों तक चार्टर एसोसिएशन का सचिव रह चुका था। 1848 में रोशडेल पायनियर्स से जुड़ने से पहले वह ‘पीपुल्स इंस्टीट्यूट’ में पुस्कालयाध्यक्ष था। वह विलियम किंग तथा राबर्ट ओवेन के कार्य से प्रभावित था। उन्हीं के संपर्क में आने से सहकारी आंदोलन में उसकी आस्था जगी थी। इसलिए रोशडेल पायनियर्स से जुड़ने के साथ ही उसने सहकारिता के विस्तार के लिए पूरे मनोयोग से कार्य किया था। ग्रीनवुड की अध्यापन में रुचि थी, इसीलिए समिति द्वारा प्रदत्त दायित्वों के अतिरिक्त वह बाकी सदस्यों को पढ़ाने में भी रुचि लेता था। सप्ताह के अंत में एक दिन वह समिति के सदस्यों को पढ़ाने का काम करता था। राजनीति अर्थशास्त्र से उसका विशेष लगाव था। \n\nअब्राहम ग्रीनवुड की मेधा एवं सहकार के प्रति उसके सक्रिय लगाव के कारण ही उसको रोशडेल सोसाइटी ऑफ इक्युटेविल पायनियर्स (Rochdale Society of Equitable Pioneers) के संस्थापक सदस्यों में शामिल किया गया था। समिति के सदस्य के रूप में ग्रीनवुड ने सौंपे गए दायित्वों का निर्वाह पूरी लग्न एवं ईमानदारी से किया। उसके माध्यम से समिति ने अपनी कई विस्तार योजनाओं को कामयाबी के साथ पूरा किया। इसलिए आगे चलकर जब कंज्युमर होलसेल सोसाइटी की स्थापना की गई तो उसकी अध्यक्षता के लिए ग्रीनवुड को ही चुना गया। वह रोशडेल कार्न मिल का संस्थापक और अध्यक्ष भी रहा. सन 1874 से 1898 के बीच उसने रोशडेल होलसेल सोसाइटी के कैशियर और प्रबंधक जैसे दायित्वों का भी वहन किया। इन सारी जिम्मेदारियों को संभालकर ग्रीनवुड ने सहकारिता के विचारों के प्रति निष्ठा के साथ अपनी प्रबंधन क्षमता का भी परिचय दिया था। इसीलिए समिति के भीतर उसको एक से बढ़कर एक, महत्त्वपूर्ण जिम्मेदारियां सौंपी जाती रहीं. आगे चलकर रोशडेल पायनियर्स ने जब बीमा व्यवसाय के क्षेत्र में प्रवेश किया तो सर्वसम्मिति से ग्रीनवुड को ही बीमा कंपनी की बागडोर सौंपी गई। उसको नवगठित बीमा कंपनी का अध्यक्ष बनाया गया। \n\nसहकारिता के प्रचार-प्रसार उसके विचार एवं सिद्धांतों को आमजन तक ले जाने तथा लोगों को उसके प्रति प्रेरित करने के लिए उसने सहकारी समाचार नामक संचार सेवा की शुरुआत की थी। उसने को-आ॓परेटिव न्यूज सेवा के अध्यक्ष का दायित्व भी संभाला. वह पचीस वर्षों तक न्यूज पेपर सोसाइटी का अध्यक्ष भी रहा. उस पद पर रहते हुए भी उसने सहकारिता आंदोलन को आगे ले जाने का कार्य किया। ग्रीनवुड की समाजवादी विचारधारा में आस्था थी। लोककल्याण एवं समाजसेवा से जुड़े कार्यों में उसका मन लगता था। उसकी मृत्यु सन 1911 में हुई. सहकारिता आंदोलन विश्वपटल पर अगर अपनी पहचान बना पाया तो उसके पीछे ग्रीनवुड जैसे समर्पित को-आ॓परेटरों का भी भारी योगदान रहा है।\n\nजा॓न हिल्टन, विलियम कूपर की भांति हालांकि रोशडेल पायनियर्स के संस्थापक सदस्यों में से नहीं था। परंतु समाजवादी-सुखवादी विचारधारा को लोकप्रिय बनाने वालों में उसका योगदान अविस्मरणीय है। उसका जन्म सन 1824 ईस्वी में हुआ था। वह एक प्रतिबद्ध विचारक तथा समाज में आमूल परिवर्तन का पक्षधर आंदोलनकर्मी था। मजदूरों पर उसका प्रभाव था। उनकी समस्याओं के निदान के लिए वह सतत प्रयासरत रहता था। इसीलिए 1864 में जब रोशडेल होलसेल को-आ॓परेटिव सोसाइटी प्रारंभ की गई तो जा॓न हिल्टन को उसकी सदस्यता के लिए आमंत्रित किया गया। जा॓न हिल्टन ने अपने दायित्व को खुशी-खुशी निभाया. वह मेडिल्टन एवं टांग सोसाइटी का भी संस्थापक सदस्य रहा. वह एक सफल लेखक था। वह पूंजीवाद के बढ़ते वर्चस्व को सामान्यजन के हितों के प्रतिकूल मानता था। विशेषकर उसकी पूंजीवाद की वह विचारधारा जिसके आधार पर वह मनुष्य को महज एक कामोडिटी मानकर आचरण करती है, जिसकी उपयोगिता दूसरी कामोडिटीज के सेवन की मात्र से तय होती है। अपने लेखों में हिल्टन इस पूंजीवादी प्रवृत्ति का जमकर विरोध किया था। उसकी विचारधारा मार्क्सवादियों से मेल खाती थी। 1899 में जब उसकी मृत्यु हुई तब तक सहकारिता का विचार बहुत आगे बढ़ चुका था। \n\nसतरहवीं शताब्दी तक इंग्लेंड में पूंजीवाद अपनी जड़ जमा चुका था। उसके कारण वहां की अर्थव्यवस्था में तेज उछाल आया था। मगर साथ ही अनेक समस्याएं भी उत्पन्न होने लगी थीं। उनमें एक तो बेरोजगारी की समस्या थी। मशीनों ने गुणवंत शिल्पकारों से काम छीनकर उन्हें दर-दर भटकने को विवश कर दिया था। दूसरी बड़ी समस्या थी मजूदरों के शोषण की. मालिक लोग कम से कम मजदूरी के बदले जीतोड़ मेहनत कराना चाहते थे। उसके सभी कानूनों का एक ही मंतव्य था—शोषण, शोषण और शोषण, जनसामान्य का ज्यादा से ज्यादा शोषण. पूंजीवाद के दुष्प्रभावों से चिंतित डा॓. विलियम किंग ने उसको एक सामाजिक बुराई मानते हुए लिखा था— \n\n‘इस व्याधि से बचा जा सकता है, उपचार हमारे हाथों में है और वह उपचार है—सहकारिता.13 \n\nजब शोषण और अनाचार था तो उसके विरुद्ध प्रतिक्रिया भी स्वाभाविक थी। विरोध के स्वर 1830 से उठने प्रारंभ हुए थे, किंतु पूंजीवाद का पहला संगठित विरोध चार्टिस्ट आंदोलनकारियों की ओर से हुआ। चार्टिस्ट आंदोलनकारी वस्तुतः शिक्षित और नौकरीपेशा वर्ग से थे, जो तत्कालीन व्यवस्था में स्वयं को आहत एवं उपेक्षित अनुभव कर रहे थे। इस आंदोलन का नामकरण विलियम लोवेट (1800-1877) द्वारा 1838 में एक नागरिक अधिकारपत्र (People’s Charter) जारी करने के साथ हुआ था। चार्टिस्ट आंदोलनकारी आर्थिक-राजनीतिक समानता और लोकतंत्र के समर्थक थे। अपने नागरिक अधिकारपत्र में उन्होंने जनसामान्य को मतदान का अधिकार दिए जाने, मतदान क्षेत्रें के एकसमान बंटवारे, निर्वाचित सदन, व्यक्तिगत संपत्ति का उन्मूलन, उम्मीदवारों के लिए न्यूनतम शिक्षा निर्धारित करने, सभी को चुनाव लड़ने का अधिकार देने जैसे कई मांगें की थीं। ओ’ कोनर (F. O’Connor) के नेतृत्व में देशव्यापी हड़तालों के माध्यम से आंदोलनकारियों ने ब्रिटिश सरकार पर दबाव बनाने का असफल प्रयास किया था। तब सरकार दमन पर उतर आई. अनेक चार्टिस्ट आंदोलनकारियों को आस्टेªलिया में कैद कर लिया गया। सरकार के विरुद्ध मुकदमों में भी चार्टिस्ट आंदोलनकारियों को पराजय का मुंह देखना पड़ा. अंततः 1848 में वह आंदोलन दम तोड़ने लगा. \n\nसन 1830 में ही आर्थिक आत्मनिर्भरता के माध्यम से जनसाधारण का सम्मान वापस लाने का प्रयास सहयोगी उद्यमों के माध्यम से हो चुका था। लेकिन अनुभव तथा जागरूकता के अभाव में हावर्थ तथा उसके सहयोगियों द्वारा 1830 में गठित पहली सहकारी समिति ‘रोशडेल फ्रेंडली को-आ॓परेटिव सोसाइटी’ को असफलता का मुंह देखना पड़ा. पहला अनुभव ही कड़वा रहा था। ऐसे में इस बात की संभावना कम ही थी कि दुबारा फिर उसी प्रकार का कदम उठाया जाता. लेकिन जैसा कि पहले की कहा जा चुका है, पूंजीवाद के दुष्प्रभावों के चलते मजदूरों की हालत बहुत खराब हो चली थी। \n\nउत्तरोत्तर कठिन होते जाते जीवन में परेशानियों से मुक्ति का एक रास्ता यह भी हो सकता था कि समस्याओं के साथ जीवन से भी पलायन कर लिया जाए. अगर ऐसा होता तो समय उन लोगों को धिक्कारता. इतिहास उनीसवीं शताब्दी की संभवतः सबसे बड़ी उपलब्धि से वंचित रह जाता था। ऐसा सचमुच हो जाता तो जीवन में संभावनाओं की उपस्थिति और उनकी चामत्कारिक देन से लोगों का भरोसा ही उठ जाता. लेकिन आगे जो हुआ वह संभावनाओं से भी एकदम परे, अकल्पित और अप्रत्याशित था। इसके लिए उन्हें प्रेरणा देने, राह दिखाने और उनकी हिम्मत बढ़ाने के लिए मनुष्यता के इतिहास में बहुत कुछ था। अमेरिका के शेकर साहचर्यवादियों का एक गीत है—\n\n‘जो भी सबसे ऊंचे शिखर तक पहुंचना चाहता है, उसको सर्वप्रथम सबसे नीचे मौजूद व्यक्ति की ओर देखना चाहिए. और फिर सबसे नीचे मौजूद व्यक्ति को साथ लेकर सर्वोच्च शिखर तक पहुंचने के लिए चढ़ाई प्रारंभ कर देनी चाहिए.’14\n\nपहली समिति अपनी व्यवस्थागत कमजोरियों तथा कानूनी शिथिलताओं के कारण असफल हुई थी। इनमें प्रमुख कारण थे, उधार बिक्री का प्रावधान तथा नियमों की अस्पष्टता. मजदूरों की दयनीय आर्थिक स्थिति को देखते हुए की गई व्यवस्था के अनुसार सदस्यों को समिति के उपभोक्ता भंडार से एक सप्ताह का उधार दिया जाता था। उनसे यह अपेक्षा की जाती थी कि सप्ताह के अंत में उधार की रकम का भुगतान कर देंगे. इस व्यवस्था के पीछे पर्याप्त तर्क भी थे। क्योंकि सदस्यों को सप्ताह के अंत में वेतन प्राप्त होता था। किंतु व्यावहारिक रूप में यह व्यवस्था बहुत दिनों तक नहीं चल पाई. परिस्थितियों के चलते सप्ताह के अंत में भुगतान की वापसी अपेक्षा से बहुत कम हो चली थी। नियमों की अस्पष्टता के कारण ऐसे मामलों में उधार न लौटाने के दोषी सदस्य को न्यायालय में चुनौती दे पाना भी लाभकर नहीं था। परिणाम यह हुआ कि समिति को व्यापार में घाटा होने लगा. उसका बहुत-सा धन उधार में डूब गया। हावर्थ को व्यक्तिगत रूप में बहुत नुकसान उठाना पड़ा. कुछ ही दिनों पश्चात वह समिति भंग हो गई। \n\nउस समय तो किसी ने नहीं सोचा था कि इतना नुकसान उठाने के पश्चात हावर्थ या उसके साथी दुबारा वैसा ही प्रयास करने पर विचार करेंगे. लेकिन भीषण गरीबी तथा बाजार के माहौल ने उन्हें दुबारा वैसा सोचने पर विवश कर दिया. या कहें कि उनके सामने ‘करो या मरो’ की स्थिति थी। बाजार में एक और तो महंगाई बढ़ती जा रही थी, ऊपर से मिलावट. मजदूरों की दुर्दशा का कहीं अंत नहीं था। 1843 की गर्मियों की बात है। सुप्रसिद्ध उपन्यासकार चार्ल्स डिकेन्स जो उन दिनों 31 वर्ष के सुदर्शन युवक थे, लंकाशायर की यात्र पर निकले. उद्देश्य था अनुभव बटोरना. देखना चाहते थे कि उत्तरी इंग्लेंड, जो उद्योग के क्षेत्र में विश्व-भर में नाम कमा रहा है, वहां पर आम जनजीवन कैसा है। उन्होंने मेनचेस्टर की मजदूर बस्तियों की यात्र की, यह जानने के लिए कि अपने मालिकों के लिए साल में करोड़ों पाउंड का मुनाफा कमाने वाली कपड़ा मिलों के मजदूर किन परिस्थितियों में रहते हैं। \n\nडिकेन्स ने वहां जो देखा वह देह तो देह आत्मा तक को सुन्न कर देने वाला था। मजदूर बस्तियों में भूख एवं गरीबी के नंगे नांच ने डिकेन्स को हतप्रभ कर दिया. उन्होंने देखा कि औद्योगिक क्रांति का हृदय-प्रदेश माने जाने वाले उस क्षेत्र में जीवन कितना मुश्किल और अमानवीय है। मानो पूरे इंग्लेंड को दो हिस्सों में बांट दिया गया हो. उसके एक ओर तो बड़े-बड़े धन्नासेठों, पूंजीपतियों, उद्योगपतियों और कमाऊ नौकरशाहों का इंग्लेंड है, तो दूसरे इंग्लेंड में भूखे, नंगे, विपन्न और बीमार स्त्री-पुरुषों का बसेरा है। अगले ही दिन अथेनयिम क्लब में नौकरशाहों तथा कारखाना मालिकों की उपस्थिति में उन्होंने वहां उपस्थित मजदूरों का आवाह्न करते हुए कहा कि उन्हें अपनी इस अज्ञानता और अपराध-ग्रंथि से बाहर आ जाना चाहिए कि वे गरीबी और अपराध के बेवस जन्मदाता हैं। उन्होंने नौकरशाहों और कारखाना मालिकों से भी अपील की थी कि श्रमिकों की हालत में सुधार लाने के लिए वे आपसी कर्तव्यों तथा जिम्मेदारियों का परस्पर आदान-प्रदान करें.\n\nमजदूर बस्तियों में छायी गरीबी ने डिकेन्स को इतना व्यथित कर दिया था कि ट्रेन द्वारा लंदन वापस लौटते हुए उन्होंने अपनी पुस्तक ‘दि क्रिसमस कैरोल’ की अभिकल्पना की. एक सप्ताह बाद ही उन्होंने वह पुस्तक लिखनी प्रारंभ कर दी. उसके लगभग छह महीने के बाद, दिसंबर 19, 1843 को वह पुस्तक प्रकाशित होकर आई, जिसने पूरे इंग्लेंड के बुद्धिजीवियों को झकझोर कर रख दिया. लोग मजदूरों की स्थिति के बारे में सोचने को विवश हो उठे—\n\n‘क्रिसमस का उस जैसा उल्लास पहले कभी नहीं हुआ था’15\nडेविड जे. थांपसन उस स्थिति के बारे में लिखते हैं। लंदन लौटने के बाद चार्ल्स डिकेन्स ने अपने आंख, नाक तथा कान यह जानने पर लगा दिए थे कि मेनचेस्टर और लंकाशायर की मजदूर बस्तियों के उत्थान के लिए पूंजीपति और सरकार कितने चिंतित हैं तथा मजदूर अपने शोषण एवं उत्पीड़न का कितना और किस तरह सकारात्मक विरोध कर पाते हैं। चार्ल्स डिकेन्स की पहली रचना ‘दि क्रिसमस कैरोल’ लगभग जीवनी थी। उसमें डिकेंस ने यह कल्पना कि थी एक पिता अपनी गरीबी से बेहद तंग आ चुका है। कर्ज न चुका पाने के कारण सजा काटते हुए भी वह अपने परिवार के प्रति चिंचित और परेशान है। उपन्यास का मुख्य पात्र बा॓ब क्रेस्टी (Bob Cratchit) नाम के अत्यंत गरीब मजदूर को बनाया गया था, जो अपने मालिक के लिए कमरतोड़ परिश्रम करता है, फिर भी वह अपने परिवार का भरण-पोषण कठिनाईपूर्वक ही कर पाता है। बा॓ब का एक बेटा नन्हा टिम है जो बहुत बीमार और चलने-फिरने से असमर्थ है। बा॓ब का मालिक धनी स्क्रूज (Scrooge) है, हद से ज्यादा कंजूस. उसके जीवन का मुख्य लक्ष्य अपने लिए अधिक से अधिक धन इकट्ठा करना है। उसको उन भूखे-बीमार मजदूरों और उनके परिवारों की कतई फिक्र नहीं है, जिनके परिश्रम के दम पर उसके कारखाने सोना उगलते हैं। \n\nपुस्तक के बहाने डिकेन्स द्वारा गढ़ा गया रूपक तेजी से बदलते ब्रिटिश समाज पर तीखा कटाक्ष था, जिसका एक सिरा बेहद चमकदार और चकाचैंध से युक्त था, उसपर मुट्ठी-भर लोगों का अधिपत्य था। जबकि दूसरे सिरे पर हजारों-लाखों उत्पीड़ित-शोषित जन थे, जीवन की मामूली सुविधाओं के लिए तरसते हुए. कार्ल मार्क्स इसी वर्ग को सर्वहारा कहकर पुकारता था। कड़ी मेहनत के बावजूद उन्हें न भरपेट रोटी मिलती थी, न तन ढकने को कपड़ा. पुस्तक के बहाने लेखक ने मजदूर जीवन की विसंगतियों को पूरी दुनिया के सामने लाने का प्रयास किया था, जिसमें उन्हें भरपूर कामयाबी प्राप्त हुई. डिकेन्स की यह पुस्तक आगे चलकर सामाजिक अध्ययन के लिए प्रमुख दस्तावेज बनी. उससे तेजी से उभरते औद्योगिक समाज की विसंगतियां लोगों के सामने आने लगीं. डिकेन्स द्वारा गढ़ा गया पात्र बा॓ब क्रेस्टी समाज के गरीब, ऋणग्रस्त, उत्पीड़ित और शोषित मजदूर का प्रतीक बन गया तथा कुटिल स्क्रूज को कंजूसी का पर्याय मान लिया गया। जनमानस में स्क्रूज जैसे मालिकों के प्रति संचित आक्रोश को मुखर अभिव्यक्ति मिलने लगी. इसके साथ ही एक और मुख्य बात मजदूरों को यह समझ में आने लगी कि अपनी बेहाली और दुर्दशा के वे या उनका भाग्य जिम्मेदार नहीं हैं, बल्कि उसकी जिम्मेदार वह व्यवस्था है, जो पूंजी को सीमित हाथों में कैद करने का अवसर देती है। वे समझने लगे कि इस अवस्था से उभरने के लिए उन्हें स्वयं ही प्रयास करने होंगे. \n\nडिकेन्स के मेनचेस्टर दौरे से पहले ही बा॓ब क्रेस्टियों का एक समूह अपने परिजनों के साथ, वहां से मात्र सतरह किलोमीटर दूर रोशडेल में अपनी समस्याओं से मुक्ति पाने के लिए निंरतर बैठकें करता आ रहा था। बैठकों में मजदूरों की समस्याओं तथा उनसे मुक्ति के बारे में विचार होता था। उसी बैठक में एक दिन जा॓न कार्सव ने सहकारी समिति के गठन का सुझाव दिया. उस सुझाव पर सभा की सहमति भी बन गई। यह 1843 की सर्दियों की बात है। बा॓ब के प्रस्ताव पर विचार के लिए एक और सभा का आयोजन किया गया, वह बैठक क्रिसमस से कुछ ही दिन पहले रोशडेल में टोड लेन के निकट बीवर्स आर्मस, चीतम स्ट्रीट, के पते पर वह बैठक आयोजित हुई. सभा में मौजूद सभी लोगों ने सर्वसम्मिति से निर्णय लिया कि कारखाना मालिकों की अनुकंपा की प्रतीक्षा में निरंतर दुःख सहने से अच्छा है, अपने ही विवेक एवं श्रम के आधार पर प्रयास शुरू किए जाएं. पूंजीपति मदद के लिए आगे आएंगे, मजदूरों का यह विश्वास तो कभी का टूट चुका था। उस सभा में सहकारी समिति बनाने के निर्णय को अनुमति मिल गई। जिसका मुख्य उद्देश्य बनाया गया ग्राहकों को शुद्ध, पवित्र पूरे माल की आपूर्ति. वह 15 अगस्त 1844 का दिन था। बाकी दिनों से कहीं अधिक पवित्र और उम्मीदों से भरा हुआ। \n\nसहकारी समिति की बात करना, उसके विचार को आगे चलाना अलग बात थी, उसके लिए पूंजी का प्रबंध करना अलग बात. मगर जहां चाह वहां राह. मजदूरों ने बैठक के दौरान निर्णय किया कि प्रत्येक मजदूर को जो समिति का सदस्य बनना चाहता है, समिति के कोष में न्यूनतम एक डा॓लर का निवेश करना होगा. एक-एक पेनी के लिए कमरतोड़ परिश्रम करने वाले मजदूरों के लिए डा॓लर की रकम बहुत बड़ी थी। तब यह सुझाव भी आया कि इसके लिए कारखाना मालिकों से उधार लिया जाए. जो उधार देने में आनाकानी करें, उन्हें हड़ताल या धरना-प्रदर्शन के माध्यम से एडवांस देने के लिए विवश किया जाए. उस समय जो सदस्यगण काम करें वे यह प्रयास भी करें कि हड़ताल पर गए सदस्यों के हिस्से के पैंस भी बचा सकें. हड़ताल की धमकी मिलने पर कुछ कारखाना मालिक एडवांस देने को सहमत हो गए। मगर कुछ ने एकदम इंकार कर दिया. इसपर मालिकों एवं मजदूरों के बीच संघर्ष भी हुआ। इसपर कुछ मजदूर निराश होकर समिति के प्रस्ताव से पीछे हटने लगे. कुछ अभी भी उम्मीद बांधे रहे. प्रत्येक सप्ताह दो पैंस की रकम लक्ष्य को देखते हुए पर्याप्त नहीं थी। हालांकि कुछ कारखाना मालिक उतनी रकम एडवांस के रूप में देने को तैयार थे, जबकि कुछ इस मांग को पूरी तरह नकार चुके थे। आखिर मजदूरों तथा मालिकों के बीच यह समझौता हो सका कि उतनी रकम मालिकों की ओर से मजदूर संगठन को एडवांस के रूप दी जाएगी. जहां से सदस्य उस राशि को उधार के रूप में ग्रहण कर सकते हैं। 16 \n\nदो पेंस की रकम उस समय अथिकतर कामगारों की लगभग दो सप्ताह की मजदूरी के बराबर थी। कह सकते हैं कि उन बुनकरों के लिए यह रकम भी मामूली न थी। इसे उगाहने के लिए तीन व्यक्ति नियुक्त किए गए, जो प्रत्येक सोमवार सदस्यों से रकम लाकर खजांची के पास जमा कर देते थे। हालात को देखते हुए एक पाउंड की शेयर निधि जुटाना भी कठिन प्रतीत हो रहा था। सदस्य प्रति सप्ताह दो पैंस जमा करने में भी नाकाम हो रहे थे। कई बार ऐसे भी अवसर आए जब सदस्यों पर निराशा हावी होने लगी थी। उस समय यह विचार भी आया कि समिति के गठन का विचार फिलहाल स्थगित कर दिया जाए तथा विकास के वैकल्पिक उपायों के बारे में सोचा जाए. साथ ही अभी तक जमा की गई रकम, उसके सदस्यों को लौटा दी जाए. कुछ सदस्य तो हताश होकर उस समय तक जमा कराई गई शेयर-निधि वापस भी मांगने लगे थे। 17 \nयह प्रतिकूल स्थिति थी। लेकिन उम्मीदों एवं घनी निराशाओं के बीच मजदूरों का संघर्ष चलता रहा. इस बीच चार्ल्स हावर्थ बिना समय खोए तेजी से समिति के लिए विधान की रचना में लगा था। विपरीत स्थितियों और आस-निराश के बीच डोलते उस छोटे से समूह के लिए पहला पड़ाव आया 24 अक्टूबर 1844 को, जब हावर्थ द्वारा बनाए गए नियमों को रजिस्ट्रार आ॓फ फैमिली सोसाइटीज द्वारा पंजीकृत कराके, नियमों की उस व्यवस्था को संसद के अधिनियम के अंतर्गत एक स्वायत्त संस्था की पहचान दी गई। इस प्रकार रोशडेल कोआपरेटिव इक्वीटेवल सोसाइटी की नींव रखी गई। जिसने इंग्लेंड में सहकारिता आंदोलन का सूत्रपात किया जो कुछ ही वर्षों में पूरी दुनिया में फैलता चला गया। आगे चलकर सहकारिता आंदोलन में नए सुधार हुए. नए-नए विचार भी आए. मगर उसकी मूल भावना वही रही, जो उन बुनकरों द्वारा पहली सहकारी समिति के गठन के समय दर्शायी गई थी। \n\nऔर इस प्रकार दिसंबर तक रोशडेल पायनियर्स मिलकर प्रारंभिक 28 पाउंड की पूंजी जमा करने में कामयाब हो गए। उपभोक्ता भंडार के लिए समिति ने टोड लेन स्थित एक पुरानी मिल के मालिक मिस्टर डनलप से बात की. मिल हालांकि वर्षों पहले बंद होकर खंडहर में बदलने लगी थी। तथापि वह उसे किसी समिति को किराये पर देने को तैयार न थे। अंततः एक उपाय निकाला. समिति के ही एक स्थायी सदस्य के नाम पर उस गोदाम के भूतल स्थित 23 फुट चैड़े तथा 50 फुट लंबे स्थान को तीन वर्ष के लिए किराये पर लिखवा लिया गया। किराया रखा गया था—दस पाउंड प्रति वर्ष. आगे चलकर उस स्थान के अगले हिस्से, 23 फुट चैड़े तथा सतरह फुट गहरे स्थल, को दुकान के रूप में प्रयोग में लाया गया। शेष स्थान को भंडार तथा मीटिंग आदि के उपयोग के छोड़ दिया गया। \n\nयहां प्रश्न हो सकता है कि सहकारिता, जिसने आगे चलकर अपनी उपयोगिता उद्योग, व्यापार, सेवा, संस्कृति, कल्याण आदि अनेक क्षेत्रें में प्रदर्शित की, उसकी पहली इकाई का आरंभ उपभोक्ता भंडार के माध्यम से ही क्योंे हुआ? उस समय मजदूरों की अन्य समस्याएं भी गंभीर थीं। सहकारिता आंदोलन के विस्तार एवं उसकी प्रवृत्ति के बारे में विशिष्ट चर्चा तो आगे की जाएगी. यहां यह बता देना ही पर्याप्त होगा कि विभिन्न देशों में सहकारिता का विस्तार उन देशों की सामाजिक, राजनीतिक, आर्थिक स्थितियों के अनुसार ही हुआ। दूसरे शब्दों में एक बार उपयोगिता सिद्ध हो जाने के पश्चात विभिन्न देशों, समाजों ने सहकारिता का उपयोग अपनी तरह से, अपनी आवश्यकताओं के अनुरूप ही किया। लेकिन थोड़े-बहुत परिवर्तन के बावजूद उनका विधान रोशडेल पायनियर्स से प्रेरित ही रहा. यह बात भी दृष्टव्य है कि स्वयं रोशडेल इक्वीटेविल पायनियर्स सोसाइटी की नियमावली का मुख्य ढांचा (Manchester Rational Sick and Burial Society) से प्रेरित-प्रभावित था। 18 रोशडेल पायनियर्स द्वारा उसमें मामूली परिवर्तन किए गए थे। उत्पादकता सहकारिता आरंभ करने के पीछे मुख्य कारण तो यह था कि जनसाधारण दुकानदारों की मनमानी और उनके द्वारा खाद्यपदार्थों में की जाने वाली मिलावट से परेशान था। इसीलिए उपभोक्ता भंडार को मजदूरों में कामयाबी मिलने की संभावना अधिक थी। दूसरे सीमित पूंजी द्वारा वे उद्योगपतियों को चुनौती देने में समर्थ ही नहीं थे। \n\nखरीदे गए सामान के अनुपात में लाभ का विभाजन हावर्थ का मौलिक विचार था। वही आगे चलकर सहकारिता के प्रसार में सहायक बना. इसलिए समिति के विधान में लाभ के न्यायिक बंटवारे का विशद् उल्लेख किया गया था। बावजूद इसके उपभोक्ता भंडार की शुरुआत के पीछे रोशडेल पायनियर्स की आर्थिक लाभ कमाने की इच्छा गौण ही थी। वस्तुतः गरीबी, कुपोषण और बेकारी के अतिरिक्त मजदूरों की मुख्य समस्या थी—घटिया, मिलावट-युक्त खाद्य साम्रगी की उपलब्धता, वह भी औने-पौने दामों में. स्पष्ट है कि रोशडेल के उन मजदूर बुनकरों ने अपनी रोजमर्रा की परेशानियों से मुक्ति के उपाय के रूप में सहकारिता को चुना था। समिति के माध्यम से—\n\n‘उनका तात्कालिक लक्ष्य था—उचित मूल्य पर श्रेष्ठतर गुणवत्ता के भोज्य-पदार्थों की उपलब्ध्ता, साथ ही कुछ रोजगार तथा सहकारी प्रयासों द्वारा होने वाले लाभ के माध्यम से एक समुदायिक इकाई की स्थापना, जहां पर रहने और काम करने की स्थितियां अपेक्षाकृत बेहतर हों. दूसरे शब्दों में वे एक शैतानी मिल के भीतर अपने लिए नए तीर्थ (येरोशलम) का निर्माण करना चाहते थे।’19 \n\nसमिति के सदस्यों में चार्ल्स हावर्थ आदि कुछ तो पुरानी रोशडेल फ्रैंडली को-आ॓परेटिव समिति के सदस्य रह चुके थे, जबकि कुछ सदस्य डा॓. विलियम किंग के समाचार पत्र ‘दि को-आ॓परेटर’ के प्रभाव से उससे जुड़े थे। कुछ चार्टिस्ट आंदोलन से ही एक-दूसरे के साथ थे जबकि कुछ मद्यनिषेद्ध आंदोलनों के दौरान आपस में जुड़े थे। ये सभी अपनी परिवर्तनकारी निष्ठा के कारण समिति के संपर्क में आए थे। पेशे के अनुसार भी उनमें विभिन्न व्यवसायों से संबंधित, यथा—दर्जी, मोची, जा॓इनर, केबीनेट बनाने वाले, इंजीनियर आदि सम्मिलित थे। तथापि उनमें आधे से अधिक सदस्य कपड़ा उद्योग से जुड़े साधारण कारीगर थे। वे सभी लगभग एकसमान स्थितियों से गुजरे हुए, इसलिए उनकी समस्याएं भी एक जैसी ही थीं। इसके आधार पर यह कहा जा सकता है कि उन अठाइस सदस्यों में न केवल एकता एवं समर्पण का भाव था, बल्कि अपने लक्ष्य के लिए पूरी निष्ठा एवं त्याग के साथ जुटे रहने का साहस भी था। बावजूद इसके लोगों का समर्थन पाने के लिए उन्हें काफी दिनों तक अनेक कठिनाइयों से गुजरना पड़ा था। \n\nउस महत्त्वपूर्ण अवसर को शब्दों में चित्रित करते हुए जार्ज हा॓लस्की, जो रोशडेल पायनियर्स की प्रारंभिक टीम का सदस्य रह चुका था, ने लिखा है— \n\n‘सहकार को समर्पित कुछ व्यक्ति अंतिम निर्णय करने की चाहत में गोदाम के सीलन और उदासी भरे कक्ष में उत्साहपूर्वक मिले. कि जैसे कोई संसद के विरुद्ध जमा हो रहे षड्यंत्रकारी हों. वे अपनी तैयारी दिखाते हुए इस बात पर बहस कर रहे थे कि अंत में दुकान बंद करने की जिम्मेदारी कौन संभालेगा. उनमें से एक इस काम को पसंद नहीं करता था, तो दूसरे को दुकानदारी के काम से ही नफरत थी। लेकिन उनमें से किसी के पास भी आगे बढ़ने के सिवाय कोई और विकल्प नहीं था। उनमें देर तक कड़वी बहसबाजी चलती रही. लेकिन कुछ देर बाद पूरी टोडलेन उनके ठहाकों से गूंज रही थी।’20\n\nध्यातव्य है कि उन मजदूरों की दुर्दशा का मुख्य कारण उनकी गरीबी थी। शिक्षा एवं सांस्कारिक प्रशिक्षण का भी उनमें अभाव था। तथापि यह भी सत्य है कि उस समूह को सहकारिता के सैद्धांतिक एवं व्यावहारिक पक्ष की पूरी जानकारी थी। कठिन परिस्थितियों के बावजूद उनके जुड़ाव के प्रमुख कारण आर्थिक न होकर नैतिक थे। प्रकारांतर में इसीलिए सहकार को सभी राष्ट्रों एवं धर्मालंबियों ने आंदोलन के रूप में अपनाने पर जोर दिया, क्योंकि उसमें नकार के स्थान पर समर्थन एवं सहयोग से काम लिया जाता था। उनका संगठन भूख के बजाय आदर्शवाद से प्रेरित था। 21 सहकार उन्हें किसी एक व्यक्ति के कल्याण का न सोचकर पूरे समूह के कल्याण का आश्वासन देता था, इसलिए सामूहिकता की भावना को भी बढ़ाता था। हालांकि इसी तरह की नैतिक व्यवस्थाएं पूर्वी एवं पश्चिमी धार्मिक-नैतिक शास्त्रें में भी मौजूद रही हैं, परंतु पूंजीपतियों ने अपने प्रभाव एवं धन के दुरुपयोग द्वारा उन सभी नैतिक व्यवस्थाओं को शोषण के हथियार के रूप में प्रयुक्त करना आरंभ कर दिया था। सहकार चूंकि प्रत्येक व्यक्ति को सहभागिता के साथ संवाद का अवसर भी उपलब्ध कराता था, इसलिए सहकारिता को उन परिस्थितियों में आदर्श माना गया था।\n\n1 '...certain working men in Rochdale have practiced the art of self-help, and of keeping the “wolf from the door.'— George Jacob Holyoake in History of The Rochdale Equitable Pioneers.\n\n2.'...taken their own affairs into their own hands.'— Robert Peel. \n\n3. '...from all around came reports of weavers clothed in rags, who had sold all their furniture, who worked 16 hours a day yet lived on a diet of oatmeal, potatoes, onion porridge and treacle'— E. P. Thompson, The Making of the English Working Class, (Penguin, Harmondsworth, 1968)— quoted in Johnston Birchall, Co-op: The People’s Business [Manchester University Press, Manchester, UK, 1994), p. 34]. \n\n4. 'No minimum wage existed and salaries were commonly below the equivalent of 10 pence per week in modern terms.'— Ibid\n\n5. 'Moreover, pollution had increased and public sanitation system was both poor in quality and quantity. In fact, in 1848 the mean life expectancy in Rochdale was only 21 years, six years less than the English national average.'— Ibid, p. 35.\n\n6. '...to give birth standing up, their arms round two other women, because they had no change of bedclothing; the very people who had spent their lives weaving clothes and blankets for the world had come down to this, rags on their backs and no blankets on their beds.' —Birchall, pp. 35-37.\n\n7. 'Societies might be formed for the foregoing purpose ‘or for any other purpose which is not illegal.'— The Present Application of the Rochdale Principles of Co-operation (1937).\n8. 'The idea of the ‘divi’ came to him one sleepless night – he disturbed his wife’s sleep too, with shouts of: “I’ve got, I’ve got it!'— web material published by Heywood Advertiser, \n\n9. 'In life he was a useful citizen; a freethinker in religion; in political and social questions an advanced and consistent reformer; a good husband and father; a true, constant, and faithful friend.'— William Cooper’s last tribute quoted from web material by Rochdale Council, UK.\n\n10. There is no death: what seems so is transition;\n\n11. Here lies John, and with him Mary,\n\n12. 'He never flinched from the post assigned to him, although the foreman of the works at which he was employed was a shopkeeper; yet he still served the Store with a fidelity rarely, if ever, surpassed by a true believer in the emancipation of the working classes by their own exertions. He frequently left his own employment, at which he could then earn 7s. to 8s. per day, to work for love of the cause, until the Society could afford to pay him something like 3d. per hour for his labour. For four to five years he was superintendent and purchaser. Although, like many a flower, ‘born to blush unseen,’ his services have never been acknowledged; or rather say, until the present panic, which almost annihilated the block printing business, brought the old boy so low in his finances that a notice was given that an application would be brought before the quarterly meeting to make him a present of ten pounds, to assist him to stave off his enemy, poverty; but a generous committee did better, they found him employment at one of the Branch Stores, where he was numbered among the servants of the Society, contented to serve where he once commanded.'— The History of the Rochdale Pioneers: by George Jacob Holyoake. \n\n13. 'These evils may be cured: and the remedy is in our own hands. The remedy is CO-OPERATION.' — Dr. William King (b.1786, d.1865) in The Co-operator.\n\n14. Whoever wants to be the highest, Must first come down to be the lowest;\nAnd then ascend to be the highest, By keeping down to be the lowest. \n\n15. 'Christmas has never been the same.'— by David J. Thompson wrote in The Nignt The Light Were Lit!\n\n16. 'However, at twopence per week (240 pence=20 shillings=1 pound) the accumulation was slow, and members began to despair to such an extent that some suggested that the fund be dissolved and redistributed back to the contributors.'— G. J. Holyoake, The History of the Rochdale Pioneers, (Charles Scribner’s Sons, New York, 1918), 10th ed., p. 4/9. \n\n17. 'While some employers made the required advances, many did not, and the effort failed. They then resolved to take the twopence that they were paying into the Weaver’s Union and collect it into their own fund.'— Johnston Birchall, Co-op: The People’s Business (Manchester University Press, Manchester, UK, 1994), pp.-41\n\n18. 'From the Rational Sick and Burial Society’s laws, a Manchester communistic production, they borrowed all the features applicable to their project, and with alterations and additions their Society was registered...'— G. J. Holyoake,\n\n19. 'Their immediate aim was to get better quality food at decent prices and give some of them jobs. Their ultimate goal was to use the co-op's profits to create their own community where working and living conditions would be better. Amongst the \"satanic mills\" they would build their \"New Jerusalem.\"— The Night The Lights Were Lit, by David J. Thompson.\n\n20. 'A few of the co-operators had clandestinely assembled to witness their denouement: and there they stood, in that dismal lower room of the warehouse, like the conspirators under Guy Fawkes in the Parliamentary cellars, debating on whom should devolve the temerity taking down the shutters, and displaying their humble preparations. One did not like to do it, and another did not like to be seen the shop when it was done: however, having gone so far there was no choice but to go farther, and at length one bold fellow, utterly reckless of consequences, rushed at the shutters, and in a few minutes Toad Lane was in a titter.'— G. J. Holyoake.\n\n21. 'Hence the members of this new group had a significant amount of experience in cooperation and related reform-minded efforts, and, despite all the hardship described above, were probably driven more by idealism than by hunger'.— Johnston Birchall, Co-op: The People’s Business pp.-42", "id": "100391", "title": "रोशडेल पायनियर्स"}
{"url": "https://hi.wikipedia.org/wiki?curid=100393", "text": "दक्षिण अफ्रीका के राष्ट्रपति\n\nयह सूची दक्षिण अफ़्रीका के १९६१ से वर्तमान राष्ट्रपतियों की है:-\n", "id": "100393", "title": "दक्षिण अफ्रीका के राष्ट्रपति"}
{"url": "https://hi.wikipedia.org/wiki?curid=100397", "text": "चार्ल्स रॉबर्ट स्वार्ट\n", "id": "100397", "title": "चार्ल्स रॉबर्ट स्वार्ट"}
{"url": "https://hi.wikipedia.org/wiki?curid=100398", "text": "थेयोफिलस एबेनहेज़र डॉन्गेस\n", "id": "100398", "title": "थेयोफिलस एबेनहेज़र डॉन्गेस"}
{"url": "https://hi.wikipedia.org/wiki?curid=100399", "text": "जोज़ुआ फ्रैन्कोइस नॉडे\n\n(एक्टिंग) (१८८९— १९६९) दक्षिण अफ़्रीका के राष्ट्रपति थे। इनका कार्यकाल १ जून १९६७ से १० अप्रैल १९६८ तक था। ये नेशनल पार्टी से थे।\n", "id": "100399", "title": "जोज़ुआ फ्रैन्कोइस नॉडे"}
{"url": "https://hi.wikipedia.org/wiki?curid=100400", "text": "जैकबस जोहन्नस फॉच\n", "id": "100400", "title": "जैकबस जोहन्नस फॉच"}
{"url": "https://hi.wikipedia.org/wiki?curid=100401", "text": "हन्नस दे क्लर्क\n", "id": "100401", "title": "हन्नस दे क्लर्क"}
{"url": "https://hi.wikipedia.org/wiki?curid=100402", "text": "नोकोलास जोहन्नस डीडेरिक्स\n\n(कार्यावधि में मृत्यु) तक था। ये नेशनल पार्टी से थे।\n", "id": "100402", "title": "नोकोलास जोहन्नस डीडेरिक्स"}
{"url": "https://hi.wikipedia.org/wiki?curid=100403", "text": "मराइस विल्जोएन\n\n४ जून १९७९ से एक्टिंग से ३ सितंबर १९८४ तक था। ये नेशनल पार्टी से थे।\n", "id": "100403", "title": "मराइस विल्जोएन"}
{"url": "https://hi.wikipedia.org/wiki?curid=100404", "text": "बल्थाज़ार जोहन्नस वोर्स्टर\n\n(त्याग) तक था। ये नेशनल पार्टी से थे।\n", "id": "100404", "title": "बल्थाज़ार जोहन्नस वोर्स्टर"}
{"url": "https://hi.wikipedia.org/wiki?curid=100407", "text": "पीटर विलेम बोथा\n\n३ सितंबर १९८४ से एक्टिंग से १५ अगस्त १९८९(त्याग) तक था। ये नेशनल पार्टी से थे।\n", "id": "100407", "title": "पीटर विलेम बोथा"}
{"url": "https://hi.wikipedia.org/wiki?curid=100410", "text": "क्रिस ह्यूनिस\n", "id": "100410", "title": "क्रिस ह्यूनिस"}
{"url": "https://hi.wikipedia.org/wiki?curid=100411", "text": "थाबो म्वूयेलवा म्बेकी\n", "id": "100411", "title": "थाबो म्वूयेलवा म्बेकी"}
{"url": "https://hi.wikipedia.org/wiki?curid=100412", "text": "क्गालेमा पेट्रस मोटलांथे\n", "id": "100412", "title": "क्गालेमा पेट्रस मोटलांथे"}
{"url": "https://hi.wikipedia.org/wiki?curid=100415", "text": "अफ़्रीका की भू-प्रकृति\n\nअफ्रीका ऊँचे पठारों का महाद्वीप है, इसका निर्माण अत्यन्त प्राचीन एवं कठोर चट्टानों से हुआ है। इस लावा निर्मित पठार को ढाल (शील्ड) कहते हैं। जर्मनी के प्रसिद्ध जलवायुवेत्ता तथा भूशास्त्रवेत्ता अल्फ्रेड वेगनर ने पूर्व जलवायु शास्त्र, पूर्व वनस्पति शास्त्र, भूशास्त्र तथा भूगर्भशास्त्र के प्रमाणों के आधार पर यह प्रमाणित किया कि एक अरब वर्ष पहले समस्त स्थल भाग एक स्थल भाग के रूप में संलग्न था एवं इस स्थलपिण्ड का नामकरण पैंजिया (पूर्ण पृथ्वी) किया। कार्बन युग में पैंजिया के दो टुकड़े हो गये जिनमें से एक उत्तर तथा दूसरा दक्षिण में चला गया। पैंजिया का उत्तरी भाग लारेशिया तथा दक्षिणी भाग गोंडवाना लैंड को प्रदर्शित करता था।अफ्रीका महादेश का धरातल प्राचीन गोंडवाना लैंड का ही एक भाग है। बड़े पठारों के बीच अनेक छोटे-छोटे पठार विभिन्न ढाल वाले हैं। इसके उत्तर में विश्व का बृहत्तम शुष्क मरुस्थल सहारा उपस्थित है। इसके नदी बेसिनों का मानव सभ्यता के विकास में उल्लेखनीय योगदान रहा है, जिसमें नील नदी बेसिन का विशेष स्थान है। समुद्रतटीय मैदानों को छोड़कर किसी भी भाग की ऊँचाई ३२५ मीटर से कम नहीं है। महाद्वीप के उत्तरी-पश्चिमी भाग तथा सुदूर दक्षिण में मोड़दार पर्वत मिलते हैं। अफ्रीका के उत्तर-पश्चिम में एटलस पर्वत की श्रेणियाँ हैं, जो यूरोप के आल्प्स पर्वतमाला की ही एक शाखा है। ये पर्वत दक्षिण-पश्चिम से उत्तर-पूर्व दिशा में फैले हुए हैं और उत्तर की अपेक्षा दक्षिण में अधिक ऊँचे हैं। इसकी सबसे ऊँची चोटी जेबेल टूबकल है जिसकी ऊँचाई ४,१६७ मीटर है। यहाँ खारे पानी की कई झीलें हैं जिन्हें शॉट कहते हैं। मध्य का निम्न पठार भूमध्य रेखा के उत्तर पश्चिम में अन्ध महासागर तट से पूर्व में नील नदी की घाटी तक फैला हुआ है। इसकी ऊँचाई ३०० से ६०० मीटर है। यह एक पठार केवल मरुस्थल है जो सहारा तथा लीबिया के नाम से प्रसिद्ध है। यह एक प्राचीन पठार है तथा नाइजर, कांगो (जायरे), बहर एल गजल तथा चाड नदियों की घाटियों द्वारा कट-फट गया है। इस पठार के मध्य भाग में अहगर एवं टिबेस्टी के उच्च भाग हैं जबकि पूर्वी भाग में कैमरून, निम्बा एवं फूटा जालौन के उच्च भाग हैं। कैमरून के पठार पर स्थित कैमरून (४,०६९ मीटर) पश्चिमी अफ्रीका की सबसे ऊँचा चोटी है। कैमरून गिनि खाड़ी के समानान्तर स्थित एक शांत ज्वालामुखी है।\nपठार के पूर्वी किनारे पर ड्रेकेन्सबर्ग पर्वत है जो समुद्र तट की ओर एक दीवार की भाँति खड़ा है। ड्रेकेन्सबर्ग का स्थानीय नाम क्वाथालम्बा है एवं यह ३,००० मीटर तक ऊँचा है। केप प्रान्त में यह पठार दक्षिण की ओर चबूतरे के रूप में समुद्र तक नीचे उतरता है। इन चबूतरों को कारू कहते हैं। इनमें उत्तरी चबूतरे को महान कारू तथा दक्षिणी चबूतरे को लघु कारू कहते हैं। दक्षिणी-पश्चिमी भाग में कालाहारी का मरूस्थल है।\n\nपूर्व एवं दक्षिण का उच्च पठार भूमध्य रेखा के पूर्व तथा दक्षिण में स्थित है तथा अपेक्षाकृत अधिक ऊँचा है। प्राचीन समय में यह पठार दक्षिण भारत के पठार से मिला था। बाद में बीच की भूमि के धँसने के कारण यह हिन्द महासागर द्वारा अलग हो गया। इस पठार का एक भाग अबीसिनिया में लाल सागर के तटीय भाग से होकर मिस्र देश तक पहुँचती है। इसमें इथोपिया, पूर्वी अफ्रीका एवं दक्षिणी अफ्रीका के पठार सम्मिलित हैं। अफ्रीका के उत्तर-पश्चिम में इथोपिया का पठार है। इस पठार का अधिकांश भाग २,४०० मीटर से ऊँचा है तथा प्राचीनकालीन ज्वालामुखी के उद्गार से निकले हुए लावा से निर्मित है। इसी पठार से नील नदी की सहायक नीली नील नदी निकलती है। नील नदी की कई सहायक नदियों ने इस पठार को काट कर घाटियाँ बना दी हैं। इथोपिया की पर्वतीय गाँठ से कई उच्च श्रेणियाँ निकलकर पूर्वी अफ्रीका के झील प्रदेश से होती हुई दक्षिण की ओर जाती हैं। इथोपिया की उच्च भूमि के दक्षिण में पूर्वी अफ्रीका की उच्च भूमि है। इस पठार का निर्माण भी ज्वालामुखी की क्रिया द्वारा हुआ है। इस श्रेणी में किलिमांजारो (५,८९५ मीटर), रोबेनजारो (५,१८० मीटर) और केनिया (५,४९० मीटर) की बर्फीली चोटियाँ भूमध्यरेखा के समीप पायी जाती हैं। ये तीनों ज्वालामुखी पर्वत हैं। केनिया तथा किलिमांजारो गुटका पर्वत भी हैं। किलिमंजारो अफ्रीका का सबसे ऊँचा पर्वत एवं चोटी है।\nअफ्रीका महाद्वीप की एक मुख्य भौतिक विशेषता पृथ्वी की आन्तरिक हलचलों के कारण अफ्रीका के पठार के पूर्वी भाग में भ्रंश घाटियों की उपस्थिति है। यह दरार घाटी पूर्वी अफ्रीका की महान दरार घाटी के नाम से प्रसिद्ध है तथा उत्तर से दक्षिण फैली है। भ्रंश घाटी एक लम्बी, संकरी एवं गहरी घाटी है जिसके किनारे के ढाल खड़े हैं। प्राचीन काल में पृथ्वी की आन्तरिक शक्तियों के कारण इस पठार पर दो विपरीत दिशाओं से दबाव पड़ा जिससे उसमें कई समानान्तर दरारें पड़ गयीं। जब दो समानान्तर दरारों के बीच का भाग नीचे धँस गया तो उस धँसे भाग को दरार घाटी कहते हैं। इनके दोनों किनारे दीवार की तरह ढाल वाले होते हैं। यह विश्व की सबसे लम्बी दरार घाटी है तथा ४,८०० किलोमीटर लम्बी है। अफ्रीका की महान दरार घाटी की दो शाखाएँ हैं- पूर्वी एवं पश्चिमी। पूर्वी शाखा दक्षिण में मलावी झील से रूडाल्फ झील तथा लाल सागर होती हुई सहारा तक फैली हुई है तथा पश्चिमी शाखा मलावी झील से न्यासा झील एवं टांगानिका झील होती हुई एलबर्ट झील तक चली गयी है। भ्रंश घाटियों में अनेक गहरी झीलें हैं। रुकवा, कियू, एडवर्ड, अलबर्ट, टाना व न्यासा झीलें भ्रंश घाटी में स्थित हैं। अफ्रीका महाद्वीप के चारो ओर संकरे तटीय मैदान हैं जिनकी ऊँचाई १८० मीटर से भी कम है। भूमध्य सागर एवं अन्ध महासागर के तटों के समीप अपेक्षाकृत चौड़े मैदान हैं। अफ्रीका महाद्वीप में तटवर्ती प्रदेश सीमित एवं अनुपयोगी हैं क्योंकि अधिकांश भागों में पठारी कगार तट तक आ गये हैं और शेष में तट में दलदली एवं प्रवाल भित्ति से प्रभावित हैं। मॉरीतानिया और सेनेगल का तटवर्ती प्रदेश काफी विस्तृत है, गिनी की खाड़ी का तट दलदली एवं अनूप झीलों से प्रभावित है। जगह-जगह पर रेतीले टीले हैं तथा अच्छे पोताश्रयों का अभाव है। पश्चिमी अफ्रीका का तट की सामान्यतः गिनी तट के समान है जिसमें लैगून एवं दलदलों की अधिकता है। दक्षिणी अफ्रीका में पठार एवं तट में बहुत ही कम अन्तर है। पूर्वी अफ्रीका में प्रवालभित्तियों की अधिकता है। अफ्रीका में निम्न मैदानों का अभाव है। केवल कांगो, जेम्बेजी, ओरेंज, नाइजर तथा नील नदियों के संकरे बेसिन हैं।\n", "id": "100415", "title": "अफ़्रीका की भू-प्रकृति"}
{"url": "https://hi.wikipedia.org/wiki?curid=100417", "text": "अफ़्रीका की जल अपवाह प्रणाली\n\nअफ़्रीका की अधिकांश नदीयाँ मध्य अफ़्रीका के उच्च पठारी भांग से निकलती हैं यहाँ खूब वर्षा होती है। अफ़्रीका के उच्च पठार इस महाद्वीप में जल विभाजक का कार्य करते हैं। नील, नाइजर, जेम्बेजी, कांगो, लिम्पोपो एवं ओरंज इस महाद्वीप की बड़ी नदियाँ हैं। महादेश के आधे से अधिक भाग इन्हीं नदियों के प्रवाह क्षेत्र के अन्तर्गत हैं। शेष का अधिकांश आन्तरिक प्रवाह-क्षेत्र में पड़ता है; जैसे- चाड झील का क्षेत्र, उत्तरी सहारा-क्षेत्र, कालाहारी-क्षेत्र इत्यादि। पठारी भाग से मैदानी भाग में उतरते समय ये नदियाँ जलप्रपात एवं द्रुतवाह बनाती हैं अतः इनमें अपार सम्भावित जलशक्ति है। संसार की सम्भावित जलशक्ति का एक-तिहाई भाग अफ़्रीका में ही कृता गया है। इन नदियों के उल्लेखनीय जलप्रपात विक्टोरिया (जाम्बेजी में), स्टैनली (कांगो में) और लिविंग्स्टोन (कांगो में) हैं। नील नाइजर, कांगो और जम्बेजी को छोड़कर अधिकांश नदियाँ नाव चलाने योग्य नहीं हैं।\nयह जल अपवाह प्रणाली अफ़्रीका के उत्तरी भाग में विस्तृत है। नील इस क्षेत्र की प्रमुख नदी है जो अफ्रीका की सबसे बड़ी झील विक्टोरिया से निकलकर विस्तृत सहारा मरुस्थल के पूर्वी भाग को पार करती हुई उत्तर में भूमध्यसागर में उतर पड़ती है। सफेद नील और नीली नील दो प्रमुख धाराओं से नील नदी निर्मित होती है। सफेद और नीली नील सूडान के खारतूम के पास मिलती है। इसका स्रोत वर्षा बहुल भूमध्यरेखीय क्षेत्र है, अतः इसमें जल का अभाव नहीं होता। इस नदी ने सूडान और मुश्र की मरुभूमि को अपने शीतल जल से सींचकर हरा-भरा बना दिया है। इसीलिए मिश्र को नील नदी का बरदान कहा जाता है। नीलीनील, असबास और सोबात इसकी सहायक नदीयां हैं।\n\nअटलांटिक महासागर अफ़्रीका महाद्वीप के पश्चिमी भाग में स्थित है अतः यह जल अपवाह प्रणाली महाद्वीप के पश्चिमी भाग में स्थित है। कांगो, नाइजर, सेनीगल, किनाने और ओरेंज इस अपवाह प्रणाली की प्रमुख नदीयां हैं। कांगो अफ़्रीका की दूसरी सबसे बड़ी नदी है। इसेजीरे नदी भी कहा जाता है। यह नदी टैगानिक झील से निकलती है। ४३७६ किलोमीटर की दूरी तय करने के बाद यह अटलांटिक महासागर में गिरती है। नाइजर गिनी तट की पहाड़ियों से निकलकर ४१०० किलोमीटर की यात्रा करने के बाद अटलांटिक महासागर में अपनी यात्रा समाप्त करती है। इसमें पानी की कमी रहती है क्योंकि यह शुष्क क्षेत्र से निकलती है तथा शुष्क क्षेत्र से ही बहती है। इसका प्रवाह मार्ग धनुषाकार है। नाइजर अफ़्रीका की तीसरी सबसे बड़ी नदी है। ओरेंज ड्रेकिन्सवर्ग पर्वत से निकलकर पश्चिम की ओर बहती है। यह गर्मीयों में सुख जाती है।\n\nयह अपवाह प्रणाली अफ़्रीका के पूर्वी भाग में विस्तृत है। इस क्षेत्र की प्रमुख नदियाँ हैं- जैम्बेजी, जूना, रुबमा, लिम्पोपो तथा शिबेली। जैम्बेजी (२,६५५ किलोमीटर) इस क्षेत्र की सबसे प्रमुख नदी है। यह दक्षिणी अफ़्रीका के मध्य पठारी भाग से निकलकर पूर्व की ओर बहते हुए हिन्द महासागर में गिरती है। जैम्बेजी अफ़्रीका की चौथी सबसे लम्बी नदी है। इस नदी पर अनेक जल प्रपात हैं अतः इस नदी का कुछ भाग ही नौकागमन योग्य है। विश्वप्रसिद्ध विक्टोरिया जलप्रपात इसी नदी पर है। लिम्पोपो नदी भी दक्षिण अफ़्रीका में पश्चिम से पूर्व बहती हुई हिन्द महासागर में गिरती है। इसे घड़ियाल नदी भी कहते हैं।\n\nचाड झील के पास का क्षेत्र आंतरिक जल अपवाह का क्षेत्र माना जाता है क्योंकि इस क्षेत्र की नदियाँ झीलों में गिरती हैं। यह क्षेत्र सहारा के मरुस्थल में स्थित होने के बाद भी शुष्क नहीं है।\n", "id": "100417", "title": "अफ़्रीका की जल अपवाह प्रणाली"}
{"url": "https://hi.wikipedia.org/wiki?curid=100420", "text": "चमेली\n\nचमेली (Jasmine) का फूल झाड़ी या बेल जाति से संबंधित है, इसकी लगभग २०० प्रजाति पाई जती हैं। \"चमेली\" नाम पारसी शब्द \"यासमीन\" से बना है, जिसका मतलब \"प्रभु की देन\" है।\n\nचमेली, जैस्मिनम (Jasminum) प्रजाति के ओलिएसिई (Oleaceae) कुल का फूल है। भारत से यह पौधा अरब के मूर लोगों द्वारा उत्तर अफ्रीका, स्पेन और फ्रांस पहुँचा। इस प्रजाति की लगभग 40 जातियाँ और 100 किस्में भारत में अपने नैसर्गिक रूप में उपलब्ध हैं। जिनमें से निम्नलिखित प्रमुख और आर्थिक महत्व की हैं:\n\n1. जैस्मिनम ऑफिसनेल लिन्न., उपभेद ग्रैंडिफ्लोरम (लिन्न.) कोबस्की जै. ग्रैंडिफ्लारम लिन्न. (J. officinale Linn. forma grandiflorum (Linn.) अर्थात् चमेली।\n\n2. जै. औरिकुलेटम वाहल (J. auriculatum Vahl) अर्थात् जूही।\n\n3. जै. संबक (लिन्न.) ऐट. (J. sambac (Linn.) ॠत्द्य.) अर्थात् मोगरा, वनमल्लिका।\n\n4. जै. अरबोरेसेंस रोक्स ब.उ जै. रॉक्सबर्घियानम वाल्ल. (J. Arborescens Roxb. syn. J. roxburghianum Wall.) अर्थात् बेला।\n\nहिमालय का दक्षिणावर्ती प्रदेश चमेली का मूल स्थान है। इस पौधे के लिये गरम तथा समशीतोष्ण दोनों प्रकार की जलवायु उपयुक्त है। सूखे स्थानों पर भी ये पौधे जीवित रह सकते हैं। भारत में इसकी खेती तीन हजार मीटर की ऊँचाई तक ही होती है। यूरोप के शीतल देशों में भी यह उगाई जा सकती है। इसके लिये भुरभुरी दुमट मिट्टी सर्वोत्तम है, किंतु इसे काली चिकनी मिटृटी में भी लगा सकते हैं। इसे लिए गोबर पत्ती की कंपोस्ट खाद सर्वोत्तम पाई गई है। पौधों को क्यारियों में 1.25 मीटर से 2.5 मीटर के अंतर पर लगाना चाहिए। पुरानी जड़ों की रोपाई के बाद से एक महीने तक पौधों की देखभाल करते रहना चाहिए। सिंचाई के समय मरे पौधों के स्थान पर नए पौधों को लगा देना चाहिए। समय-समय पर पौधों की छँटाई लाभकर सिद्ध हुई है। पौधे रोपने के दूसरे वर्ष से फूल लगन लगते हैं। इस पौधे की बीमारियों में फफूँदी सबसे अधिक हानिकारक है।\n\nआजकल चमेली के फूलों से सौगंधिक सार तत्व निकालकर बेचे जाते हैं। आर्थिक दृष्टि से इसका व्यवसाय विकसित किया जा सकता है।\n", "id": "100420", "title": "चमेली"}
{"url": "https://hi.wikipedia.org/wiki?curid=100421", "text": "कैनेरी की शीतल धारा\n\nकैनेरी की शीतल धारा अफ़्रीका के उत्तरी पश्चिमी भाग के समीप से अंध महासागर में बहने वाली महासागरीय जलधारा है।\n", "id": "100421", "title": "कैनेरी की शीतल धारा"}
{"url": "https://hi.wikipedia.org/wiki?curid=100422", "text": "बेंगुला की शीतल धारा\n\nबेंगुला की शीतल धारा दक्षिणी अंध महासागर से बहने वाली महासागरीय जलधारा है।\n", "id": "100422", "title": "बेंगुला की शीतल धारा"}
{"url": "https://hi.wikipedia.org/wiki?curid=100423", "text": "मोजम्बिक की उष्ण धारा\n\nमोजम्बिक की उष्ण धारा अफ़्रीका महाद्वीप के समीप मोजम्बिक देश के समीप हिन्द महासागर में बहने वाली उष्ण जलधारा है।\n", "id": "100423", "title": "मोजम्बिक की उष्ण धारा"}
{"url": "https://hi.wikipedia.org/wiki?curid=100424", "text": "पर्वतीय जलवायु\n\nऊँचे पर्वतीय भूभागों पर पाई जाने वाली जलवायु पर्वतीय जलवायु कहलाती है। इसकी विशेषता वर्षभर निम्न तापमान है।\n", "id": "100424", "title": "पर्वतीय जलवायु"}
{"url": "https://hi.wikipedia.org/wiki?curid=100425", "text": "उष्ण शीतोष्ण महाद्वीपीय जलवायु\n\nसमुद्र से दूर होने के भूभागों कीकी जलवायु विषम तथा अत्यन्त शुष्क है इसे उष्ण शीतोष्ण महाद्वीपीय कहते हैं।\n", "id": "100425", "title": "उष्ण शीतोष्ण महाद्वीपीय जलवायु"}
{"url": "https://hi.wikipedia.org/wiki?curid=100426", "text": "भूमध्यसागरीय\n\nभूमध्यसागर से सटे हुए अंचल में भूमध्यसागरीय जनवायु पाई जाती है। इस जलवायु की सर्वप्रमुख विशेषता जाड़े में वर्षा है। इस अंचल में फलों की कृषि अधिक होती है।\n", "id": "100426", "title": "भूमध्यसागरीय"}
{"url": "https://hi.wikipedia.org/wiki?curid=100427", "text": "मानसून जलवायु\n\nगर्मीयों में वर्षा एवं शुष्क शीतकाल इस जलवायु की सर्वप्रमुख विशेषता है।\n", "id": "100427", "title": "मानसून जलवायु"}
{"url": "https://hi.wikipedia.org/wiki?curid=100428", "text": "उष्ण मरुस्थलीय जलवायु\n\nउष्ण मरुस्थलीय जलवायु प्रदेश में वर्ष भर वर्षा होती ही नहीं है। यदि कभी होती भी है तो नाममात्र की ही होती है।\n", "id": "100428", "title": "उष्ण मरुस्थलीय जलवायु"}
{"url": "https://hi.wikipedia.org/wiki?curid=100429", "text": "भूमध्यरेखीय जलवायु\n\nभूमध्य रेखा के समीप उसके दोनों ओर ५ डिग्री उत्तरी एवं ५ डिग्री दक्षिणी अक्षांशों के मध्य मुख्यतः कांगो नदी (ज़ायर) के बेसिन एवं गिनी तट में भूमध्यरेखीय जलवायु पाई जाती है। भूमध्य रेखा की समीपता के कारण यहाँ वर्ष भर गर्म व नम जलवायु पाई जाती है। वर्ष भर प्रतिदिन दिन के तीसरे पहर बादलों की गरज एवं बिजली की चमक के साथ मूसलाधार संवाहनिक वर्षा होती है। इसे चार बजे वाली वर्षा भी कहते हैं। वार्षिक वर्षा का औसत २०० से २५० सेंटीमीटर है।\n", "id": "100429", "title": "भूमध्यरेखीय जलवायु"}
{"url": "https://hi.wikipedia.org/wiki?curid=100431", "text": "मोड़दार पर्वत\n\nएक प्रकार का पर्वत जिसका निर्माण चट्टानों के मुड़ने से होता है। हिमालय एवं आल्पस इसके उदाहरण हैं।\n", "id": "100431", "title": "मोड़दार पर्वत"}
{"url": "https://hi.wikipedia.org/wiki?curid=100438", "text": "अफ़्रीकन नेशनल कांग्रेस\n\nअफ़्रीकी राष्ट्रीय कांग्रेस (अफ़्रीकन नेशनल कांग्रेस या (ए एन सी)) दक्षिण अफ़्रीका की शासन करने वाली पार्टी है। यह कांग्रेस ऑफ साउथ अफ़्रीकन ट्रेड यूनियंस (कोसाटू (COSATU)) एवं साउथ अफ़्रीकन कम्यूनिस्ट पार्टी (एस ए सी पी) के संग त्रिपार्टीय गठबंधन में है। यह अप्रैल १९९४ से ही गैर-रंगभेद लोकतंत्र सरकार के स्थापित होने के साथ ही शसन कर रही है। अपने को बाएँ बाजू की अनुशासित शक्ति कहलाती है। यह सका मूल रूप ८ जनवरी १९१२ में ब्लोयम्फ़ाउंटेन में स्थापित हुआ था। \n", "id": "100438", "title": "अफ़्रीकन नेशनल कांग्रेस"}
{"url": "https://hi.wikipedia.org/wiki?curid=100443", "text": "गुट निरपेक्ष आंदोलन\n\nगुट निरपेक्ष आंदोलन (NAM) राष्ट्रों की एक अंतर्राष्ट्रीय संस्था है, जिहोंने निश्चय किया है, कि विश्व के वे किसी भी पावर ब्लॉक के संग या विरोध में नहीं रहेंगे। यह आंदोलन भारत के प्रधान मंत्री पंडित जवाहर लाल नेहरू, मिस्र के पूर्व राष्ट्रपति गमाल अब्दुल नासर एवं युगोस्लाविया के राष्ट्रपति जोसिप ब्रॉज़ टीटो का आरंभ किया हुआ है। इसकी स्थापना अप्रैल,1961में हुई थी अर 2012 तक इसमें 120 सदस्य हो चुके थे। \n\nहवाना घोषणा-१९७९ के अनुसार इस संगठन का उद्देश्य गुट-निरपेक्ष राष्ट्रों की राष्ट्रीय स्वतंत्रता, सार्वभौमिकता, क्षेत्रीय एकता एवं सुरक्षा को उनके साम्राज्यवाद, कोलोनियलिज़्म, जातिवाद, रंगभेद एवं विदेशी आक्रमण, सैन्य अधिकरण, हस्तक्षेप आदि मामलों के विरुद्ध उनके युद्ध के दौरान सुनिश्चित करना है। इसके साथ ही किसी पावर ब्लॉक के पक्ष या विरोध में ना होकर निष्पक्ष रहना है। ये संगठन संयुक्त राष्ट्र के कुल सदस्यों की संख्या का लगभग २/३ एवं विश्व की कुल जनसंख्या के ५५% भाग का प्रतिनिधित्व करता है। खासकर इसमें तृतीय विश्व यानि विकासशील देश सदस्य हैं।\n\n\n", "id": "100443", "title": "गुट निरपेक्ष आंदोलन"}
{"url": "https://hi.wikipedia.org/wiki?curid=100445", "text": "सोबात\n\nसोबात नील नदी की सहायक नदी है।\n", "id": "100445", "title": "सोबात"}
{"url": "https://hi.wikipedia.org/wiki?curid=100446", "text": "असबास\n\nअसबास नील नदी की सहायक नदी है।\n", "id": "100446", "title": "असबास"}
{"url": "https://hi.wikipedia.org/wiki?curid=100448", "text": "सेनीगल\n\nसेनीगल नदी अटलांटिक महासागरीय जल अपवाह प्रणाली की प्रमुख नदी है।\n", "id": "100448", "title": "सेनीगल"}
{"url": "https://hi.wikipedia.org/wiki?curid=100449", "text": "टैगानिक झील\n\nटैगानिक झील अफ्रीका की एक प्रमुख झील एवं कांगो नदी का उद्गम स्थल है।\n", "id": "100449", "title": "टैगानिक झील"}
{"url": "https://hi.wikipedia.org/wiki?curid=100462", "text": "आन्द्रेस पस्त्राना अरांगो\n\nआंद्रेस पास्त्राना अरान्गो (जन्म १७ अगस्त, १९५४) कोलंबिया के राष्ट्रपति थे। इनका कार्यकाल १९९८ से २००२ तक रहा। इनके पिता श्री मिसेल पास्त्राना भी कोलंबिया के राष्ट्रपति रहे १९७० से १९७४ तक।\n\n", "id": "100462", "title": "आन्द्रेस पस्त्राना अरांगो"}
{"url": "https://hi.wikipedia.org/wiki?curid=100469", "text": "गांधी शांति पुरस्कार\n\nभारत सरकार द्वारा अंतर्राष्ट्रीय गाँधी शांति पुरस्कार भारत के राष्ट्रपिता महात्मा गांधी के नाम पर दिया जाने वाला वार्षिक पुरस्कार है। गांधी जी के शांति सिद्धांतों को श्रद्धांजलि स्वरूप, भारत सरकार ने यह पुरस्कार १९९५ में उनके १२५वें जन्म-दिवस पर आरंभ किया था। यह वार्षिक पुरस्कार उन व्यक्तियों या संस्थाओं को दिया जाता है, जिन्होंने सामाजिक, आर्थिक एवं राजनीतिक बदलावों को अहिंसा एवं अन्य गांधीवादी तरीकों द्वारा प्राप्त किया है। पुरस्कार में १ करोड़ रुपये की धनराशि, प्रशस्तिपत्र और एक उत्तरीय दी जाती है। यह सभी राष्ट्रों, जातियों, लिंग के लोगों के लिए खुला है। प्रथम गाँधी शांति पुरस्कार १९९५ में तंजानिया के प्रथम राष्ट्रपति के जूलियस नायरेरे को प्रदान किया गया था। २००९ में यह पुरस्कार द चिल्ड्रेन्स लीगल सेंटर को दुनिया भर में बाल मानवाधिकार को बढ़ावा देने के लिए दिया गया।\n", "id": "100469", "title": "गांधी शांति पुरस्कार"}
{"url": "https://hi.wikipedia.org/wiki?curid=100472", "text": "जूलियस नायरेरे\n", "id": "100472", "title": "जूलियस नायरेरे"}
{"url": "https://hi.wikipedia.org/wiki?curid=100473", "text": "ए टी अरियारत्ने\n", "id": "100473", "title": "ए टी अरियारत्ने"}
{"url": "https://hi.wikipedia.org/wiki?curid=100474", "text": "गेर्हार्ड फिशर\n", "id": "100474", "title": "गेर्हार्ड फिशर"}
{"url": "https://hi.wikipedia.org/wiki?curid=100476", "text": "ग्रामीण बैंक\n", "id": "100476", "title": "ग्रामीण बैंक"}
{"url": "https://hi.wikipedia.org/wiki?curid=100477", "text": "जॉन ह्यूम\n", "id": "100477", "title": "जॉन ह्यूम"}
{"url": "https://hi.wikipedia.org/wiki?curid=100478", "text": "भारतीय विद्या भवन\n\nभारतीय विद्या भवन भारत का एक शैक्षिक न्यास (ट्रस्ट) है। इसकी स्थापना कन्हैयालाल मुंशी जी ने 7 नवम्बर 1938 को महात्मा गांधी की प्रेरणा से की थी। सरदार वल्लभ भाई पटेल तथा राजगोपालाचारी जैसी महान विभूतियों के सक्रिय योगदान से विद्या भवन गांधी के आदर्शों पर चलते हुए आगे बढ़ता रहा। संस्था ने भारत की संस्कृति का बाहर के देशों में भी प्रचार किया है।\n\nसम्प्रति इसके 117 केन्द्र भारत में और 7 विदेशों में हैं। इसके द्वारा 355 संस्थाएँ संचालित हैं। भारतीय विद्या भवन को सन् २००२ में भारत सरकार द्वारा गाँधी शांति पुरस्कार से सम्मानित किया गया था।\n\n\n", "id": "100478", "title": "भारतीय विद्या भवन"}
{"url": "https://hi.wikipedia.org/wiki?curid=100479", "text": "वैक्लेव हैवेल\n", "id": "100479", "title": "वैक्लेव हैवेल"}
{"url": "https://hi.wikipedia.org/wiki?curid=100480", "text": "कोरेट्टा स्कॉट किंग\n", "id": "100480", "title": "कोरेट्टा स्कॉट किंग"}
{"url": "https://hi.wikipedia.org/wiki?curid=100482", "text": "योहेई सासाकावा\n", "id": "100482", "title": "योहेई सासाकावा"}
{"url": "https://hi.wikipedia.org/wiki?curid=100489", "text": "उमखोंतो वे सिजवे\n\nउमखोंतो वे सिजवे (या MK), अनुवाद \"राष्ट्र का भाला,\" अफ़्रीकन नेशनल कांग्रेस का एक सक्रिय सैन स्कंध था। इसे अफ़्रीकन कम्युनिस्ट पार्टी के पूर्ण सहयोग प्राप्त था। इसका उद्देश्य दक्षिण अफ़्रीका में रंगभेद के विरुद्ध संघर्ष कर राष्ट्र को उससे मुक्ति दिलाना था। एम.के. ने सरकार के विरुद्ध अपना प्रथम गुरिल्ला युद्ध १६ दिसंबर, १९६१ में आरंभ किया था। इस संगठन को मीडिया एवं सरकार ्वारा आतंकवादी संगठन घोषित किया गया था, एवं निषेध किया गया था। \n\n", "id": "100489", "title": "उमखोंतो वे सिजवे"}
{"url": "https://hi.wikipedia.org/wiki?curid=100496", "text": "म्वेज़ो\n\nम्वेज़ो दक्षिण अफ़्रीका के दक्षिण-पूर्व भाग में म्शाता नदी के तट पर त्रांस्केइ राज्य के उम्टाटा जिले में बसा एक गांव है। यहां दक्षिण अफ़्रीका के राष्ट्रपति नेल्सन मंडेला का जन्म हुआ था। यह बहुत ही खतरनाक क्षेत्र है।", "id": "100496", "title": "म्वेज़ो"}
{"url": "https://hi.wikipedia.org/wiki?curid=100497", "text": "ईस्टर्न केप\n\nईस्टर्न केप दक्षिण अफ़्रीका का एक प्रांत है।\n", "id": "100497", "title": "ईस्टर्न केप"}
{"url": "https://hi.wikipedia.org/wiki?curid=100508", "text": "जगुआर\n\nJaguar tier 2.jpg\n\nजगुआर बिल्ली परिवार का तीसरा सबसे बड़ा सदस्य है। केवल सिंह और बाघ उससे बड़े होते हैं। लेकिन इस छोटे पैरोंवाले गठीले जानवार में सिंह या बाघ से भी अधिक ताकत होती है। वह अपने बड़े-बड़े रदनक दंतों और मजबूत जबड़ों से कठोर-से-कठोर हड्डी को भी काट सकता है और कछुओं की मोटी-से-मोटी खोल को भी भेद सकता है।\n\nजगुआर मध्य एवं दक्षिण अमरीका के वर्षावनों और दलदली मैदानों में रहता है। पहले वह पूरे उत्तरी अमरीका के गरम इलाकों में भी पाया जाता था, लेकिन अब वह उत्तरी अमरीका में केवल मेक्सिको के कुछ भागों में मिलता है।\n\nएक वयस्क जगुआर 2 मीटर (7 फुट से अधिक) लंबा, 60 सेंटीमीटर (2 फुट) ऊंचा और 100 किलो भारी होता है। उसकी खाल चमकीली पीली होती है, जिस पर चिकत्तियों के बड़े-बड़े गोल निशान बने होते हैं। पूर्णतः काला जगुआर भी कभी-कभी देखने में आता है। जगुआर का सिर और शरीर बड़ा और कसा हुआ होता है। पैर छोटे पर खूब मोटे और मजबूत होते हैं। यद्यपि वह काफी खूंखार जीव है, मनुष्यों पर वह बहुत कम हमला करता है।\n\nजगुआर और तेंदुए के शरीर पर लगभग समान निशान बने होते हैं, पर जगुआर के शरीर के निशान अधिक बड़े और कम संख्या में होते हैं। जगुआर के निशानों के बीच में भी चिकत्तियां होती हैं। तेंदुए में ऐसा नहीं होता है। इन दोनों बिडालों की शारीरिक गठन भी अलग प्रकार की होती है। जगुआर अधिक गठीला और बड़ा होता है। उसके पैर छोटे होते हैं। जगुआर का चेहरा चौकोर होता है, जबकि तेंदुए का गोल।\n\nदिन हो या रात, जमीन हो या जल, जगुआर हर समय और हर जगह शिकार कर सकता है। वह दौड़ने, कूदने, तैरने और पेड़ चढ़ने में उस्ताद है। जगुआर के पसंदीदा शिकारों में पेक्कारी (सूअर के समान दिखनेवाले जानवर) और कैपीबेरा (चूहे के वर्ग का पर 50 किलो वजन का जानवर) शामिल हैं। वह हिरण, बंदर, कैमन (मगरमच्छ जैसा जीव), चींटीखोर, पक्षी, छिपकली, सांप और कछुओं को भी खाता है। अन्य बिल्लियों के विपरीत जगुआर सरीसृप वर्ग के प्राणियों को बड़े चाव से खाता है। लगभग 500 साल पहले मनुष्यों द्वारा दक्षिण अमरीका लाई गई गाय-भैंस भी अब इस खूंखार जानवर की आहार सूची में शामिल हो गई हैं।\n\nजगुआर पानी में जाकर भी खूब शिकार करता है। दरअसल वह नदियों, झीलों और दलदलों से कभी दूर नहीं रहता। वह लंबी दूरी तक तैर सकता है और चौड़ी-से-चौड़ी नदियों को भी तैरकर पार करता है। कई बार पानी में बैठे हुए कैपिबेरा और कैमनों को पकड़ने के लिए वह पानी में सीधे छलांग लगा देता है।\n\nज्यादातर वह रात को ही शिकार करता है। हालांकि वह बड़े जानवरों को आसानी से मार सकता है, लेकिन आमतौर पर वह छिपकली, सांप, कछुए, पक्षी आदि छोटे जीवों का ही शिकार करता है। सिंह, बाघ, तेंदुआ आदि शिकार को मारने के लिए उसकी गर्दन को काटते हैं, लेकिन जगुआर उसके सिर को काटता है। छोटे जीवों को वह आगे के पंजों से थप्पड़ मारकर वश में करता है। कई बार वह जमीन से छलांग लगाकर पेडों की डालियों पर बैठे बंदरों को पकड़ लेता है।\n\nजगुआर साल भर प्रजनन करता है। वह एकांतवासी जीव है। केवल मैथुन के लिए नर और मादा मिलते हैं। उसके बाद मादा नर से दूर चली जाती है। लगभग तीन महीने बाद वह किसी गुफा या मांद में दो या चार शावकों को जन्म देती है। ये शावक जन्म के वक्त अंधे और लगभग एक किलो भारी होते हैं। लगभग तीन महीने का होने पर वे मां के साथ शिकार पर निकलने लगते हैं। वे दो साल तक मां के साथ ही रहते हैं और उसके बाद अपना अलग क्षेत्र बना लेते हैं। वन्य अवस्था में जगुआर की आयु लगभग 20 वर्ष होती है।\n\nआजकल जगुआर बहुत कम दिखाई देते हैं। उनकी घटती संख्या का मुख्य कारण है पशुपालन, खनन और इमारती लकड़ी के लिए दक्षिण अमरीका के वर्षावनों का काटा जाना। जगुआर इन्हीं वनों में रहता है और उनके नष्ट हो जाने से वह भी विलुप्ति की ओर बढ़ता जा रहा है।\n", "id": "100508", "title": "जगुआर"}
{"url": "https://hi.wikipedia.org/wiki?curid=100509", "text": "अमरीका की भाषाएं\n\nअमरीका की स्थानिक भाषायों को तीन बड़े परिवारों में बाँटा गया है: \n\nइन तीनों का जन्म 18000 साल पहले बेरिंग जलसंयोजी से होकर आई तीन प्रवसन लहरों से हुआ, सबसे अधिक स्वीकार की गई विचारधारा के अनुसार।\n\nइन तीन परिवारों को काफी अलग-अलग समूहों में बाँटा गया है:\n\nआदिवासी परिवार शायद धरती का सबसे विविध परिवार है, कहने का मतलब है कि यह सबसे अधिक भाषा समूहों मे विभाजित किया गया है: इसमें लगभग 600 भाषाएँ हैं जो सौ से ज़्यादा समूहों में सम्मिलित हैं। इस विविधता के कारण दो तथ्यों में पाए जाते हैं: क्षेत्र का विशाल विस्तार, चूंकि इसमें सारा दक्षिण अमरीका, मध्य अमरीका व उत्तरी अमरीका का अच्छा-खासा हिस्सा भी है (उन इलाकों के अलावा जहाँ बाकि के दो भाषाई परिवार हैं) और महाद्वीप के इंसानी समुदायों का अलग-थलग पड़े रहना।\n\nमहाद्वीप के उत्तर में आलोंकी समूह है, जिसमें आरापाहो, चेरोकी व डकोटा जैसी भाषाएँ हैं। मध्य में उतोआज़्तेका है जिसमें कोमांचे व नाहुआत्ल हैं। आन्देस इलाके में महाद्वीप की सबसे ज़्यादा बोले जाने वाली भाषा है, केचुआ - जिसके लगभग एक करोड़ बोलने वाले हैं -, व आइमारा और मापुचे। गुआरानी व तुपी भूमध्य-तुकानी समूह की हैं। आमाज़ोन नदी के किनारों पर जे, पानो व कारिबे समूह भी हैं, जिनमें कम बोली जाने वाली भाषाएँ जैसे मादिजा (जे), मारुबो (पानो) व पानारे (कारिबे) हैं।\n\nनादेने अलास्का व कैनेडा के पश्चिम में विस्तृत है। अलग-थलग पड़ी भाषायों के अलावा इसमें आतापास्का समूह भी है जिसमें नावाहो व आपाचे जैसी भाषाएँ हैं।\n\nजो महाद्वीप के उत्तरी भाग में फैला है, अलास्का से लेकर ग्रीनलैंड तक। एस्कीमो समूह में इनुइत व युपिक जैसी भाषाएँ हैं।\n\nअमरीका की विशाल भाषाई विविधता कोलंबस के 1492 में आने के बाद से कम हुई है, उपनिवेशवाद की वजह से। उदाहरण के लिए ब्रासील में पहले 1200 भाषाएँ बोली जाती थीं। व आज सिर्फ़ 170, जिनमें से अधिकतर तेज़ी से विलुप्त होने की प्रक्रिया में हैं।\n\nगुआरानी ही एकमात्र अमरीकी-आदिवासी भाषा है जो एक अमरीकी देश में आधिकारिक है: पारागुआई में। बाकी भाषाएँ को या तो कोई भी आधिकारिक मान्यता नहीं है या फिर क्षेत्र के कुछ भागों में सह-आधिकारिक दर्जा प्राप्त है, जैसे कि अब केचुआ या फिर पेरु की आइमारा। अमरीका के सारे देशों में वे भाषाएँ आधिकारिक हैं जो महाद्वीप पर यूरोपीय लोगों द्वारा लाई गई थीं: स्पेनी, अंग्रेज़ी, फ्रांसीसी, पुर्तगाली व नीदरलैंडी।\n\nयूरोपीय जन वहाँ से ऐसी चीज़ें भी ले गए जो यूरोप में नहीं पाई जाती थीं, व नतीजतन इन चीज़ों के नाम भी यूरोप में पहुँच गए। इस तरह से यूरोपीय भाषायों में बहुत से नए शब्द आ पाए हैं जैसे बटाटा (केचुआ), टमाटर या चॉकलेट (नाहुआत्ल), कुछ जानवरों के नाम जैसे पिरान्या (तुपी) व बाकि कुछ शब्द जैसे तूफान (ताइनो) या अनोराक (इनुइत) और भी काफी शब्दों की तरह।\n", "id": "100509", "title": "अमरीका की भाषाएं"}
{"url": "https://hi.wikipedia.org/wiki?curid=100515", "text": "टीटीकाका झील\n\nटिटीकाका झील पेरू एवं बोलीविया की सीमा पर स्थित एक झील है। इसकी समुद्र तल से ऊंचाई ३८१२ मीटर (१२,५०० फीट) है। जलीय मात्रा के अनुसार यह झील दक्षिण अमरीका की सबसे बड़ी झील है।\n\nइस झील में दो उप-क्षेत्र आते हैं, जो तिकीना जलडमरुमध्य से जुड़े हैं। यह जलडमरुमध्य है, सबसे संकरे बिंदु पर। बड़ा उप-क्षेत्र लागो ग्रांदे हैजिसकी औसत गहरायी है एवं अधिकतम गहरायी है । छोटा उप-क्षेत्र विनेमार्का है, जिसकी औसत गहरायी एवं अधिकतम गहरायी है। The overall average depth of the lake is .\n\n", "id": "100515", "title": "टीटीकाका झील"}
{"url": "https://hi.wikipedia.org/wiki?curid=100517", "text": "ओरिनोको नदी\n\nओरिनिको दक्षिण अमरीका की सबसे बड़ी नदियों में से एक है। इसकी लंबाई २१४० मी.(१३३० मील) है। \n", "id": "100517", "title": "ओरिनोको नदी"}
{"url": "https://hi.wikipedia.org/wiki?curid=100520", "text": "रिओ दे ला प्लाता\n\nरिओ दे ला प्लाता () दक्षिण अमरीका में उरुग्वे नदी और पराना नदी के संगम से बनने वाली एक ईस्टुअरी नदी है। संगम से अंध महासागर तक इसकी लंबाई २९० किलोमीटर है। आरजेन्टीना की राजधानी बुएनोस आइरेस और उरुग्वे की राजधानी मोन्तेविदेयो दोनों इसी नदी के किनारे बसी हुई हैं। अपने मार्ग के कुछ भाग में यह नदी आरजेन्टीना व उरुग्वे के बीच की अंतरराष्ट्रीय सीमा की भी भूमिका अदा करती है।\n\nस्पेनी भाषा में 'रिओ' का अर्थ 'नदी' और 'प्लाता' का अर्थ 'चाँदी' होता है। इस नदी के नाम का मतलब 'चाँदी की नदी' है। अंग्रेज़ी में इसे कभी-कभी 'प्लेट नदी' के नाम से भी बुलाया जाता है। १६वीं शताब्दी में दक्षिण अमेरिका में स्पेनी प्रभाव आने से पहले यहाँ की स्थानीय गुआरानी नामक आदिवासी जनजाति इस नदी को पाराना-गुआज़ी () के नाम से बुलाती थी।\n\n", "id": "100520", "title": "रिओ दे ला प्लाता"}
{"url": "https://hi.wikipedia.org/wiki?curid=100523", "text": "यूटीसी-०२:००\n\nयूटीसी-०२:०० () यूटीसी से २ घंटे पीछे का समय मंडल है। इसका प्रयोग कुछ यूँ होता है:\n\n\n\n\n", "id": "100523", "title": "यूटीसी-०२:००"}
{"url": "https://hi.wikipedia.org/wiki?curid=100525", "text": "यूटीसी-०५:००\n\nयूटीसी-०५:००, UTC-5 यूटीसी से ५ घम्टे पहले का समय मंडल है। यानि जब ग्रीनविच, लंदन में दिन के १२ बज रहे होते हैं तो यहाँ सुबह के ७ बज रहे होते हैं। इसका प्रयोग कुछ यूँ होता है: \n\nमध्य अमेरिका में यह क्षेत्र पश्चिमी कैरिबियाई समय मंडल के तौर पर भी जाना जाता है।\n\n\n\n\n\n\nउत्तरी गोलार्ध की गर्मियों में \n\n", "id": "100525", "title": "यूटीसी-०५:००"}
{"url": "https://hi.wikipedia.org/wiki?curid=100526", "text": "दक्षिण अमेरिकी देशों की सूची\n\nयह सूची दक्षिण अमरीका के देशों की है:-\n\n\n", "id": "100526", "title": "दक्षिण अमेरिकी देशों की सूची"}
{"url": "https://hi.wikipedia.org/wiki?curid=100557", "text": "बोनसाई\n\nजापानी भाषा में बोनसाई का मतलब है \"बौने पौधे\"। यह काष्ठीय पौधों को लघु आकार किन्तु आकर्षक रूप प्रदान करने की एक जापानी कला या तकनीक है। इन लघुकृत पौधों को गमलों में उगाया जा सकता है। इस कला के अन्तर्गत पौधों को सुन्दर आकार देना, सींचने की विशिष्ट विधि तथा एक गमले से निकालकर दूसरे गमले में रोपित करने की विधिया शामिल हैं। इन बौने पौधों को समूह में रखकर घर को एक हरी-भरी बगिया बनाया जा सकता है। बोनसाई पौधों को गमले में इस प्रकार उगाया जाता है कि उनका प्राकृतिक रूप तो बना रहे लेकिन वे आकार में बौने रह जाएं। बोनसाई को पूरे घर में कहीं भी रखा जा सकता है। \n\n'बोनसाई' शब्द मूल चीनी शब्द पेन्जाई (盆栽) का जापानी उच्चारण है। 'बोन' उस पात्र को कहते हैं जिसमें ये पौधे प्राय: उगाये जाते हैं। यह ट्रे के आकार का होता है। \n\nसबसे पहले बोनसाई के लिए उपयुक्त पौधे को गमले में उगाया जाता है। फिर उसके बाहरी भाग की कांट-छांट इस प्रकार करते हैं कि वांछित शैली के अनुसार पूर्व निर्धारित आकार दिया जा सके। जड़ों की कांट-छांट कर इसे रोप दिया जाता है। बोनसाई हेतु बीज से तैयार पौधे ठीक रहते हैं।\n\nवृक्षों के चयन के समय उनके फूलों की सुन्दरता, कलियों व पत्तियों का रंग-रूप आदि का विशेष ध्यान रखा जाता है। \nसदाबहार वृक्ष: अनार, आम, अमलताश, अमरूद, आकाशनीम, आंवला, बरगद, बॉटब्रूश, संतरा, सेमल, गूलर, गुलमोहर, पीपल, जकरेण्डा, लीची, चीड़, नीम, नींबू, केसिया प्रजाति आदि।\nपतझड़ वृक्ष: ओक, बेर, बर्च, देवदार, फर, नाशपति, सेमल, चमेली, बोगनवेलिया आदि।\n\nबोनसाई हेतु उथले गमलों का प्रयोग किया जाता है। इनकी जड़ों के आसपास मिट्टी कम होती है। वर्गाकार, आयताकार, गोलाकार, अण्डाकार, ष्ट्कोणीय और उथले गमले इन पौधों के लिए ठीक रहते हैं। गमलों में जल निकास का क्षेत्र बड़ा होना चाहिए।\n\nधीरे बढ़ने वाले पौधे गर्म व आद्र जलवायु में तीन-चार वर्ष व शुष्क जलवायु में चार-छह वर्ष बाद गमला बदलना चाहिए। गमला बदलने से तात्पर्य पौधे को निकालकर दुबारा से लगाना है।\n\nगर्मियों के शुरू होने के साथ कांट-छांट का कार्य किया जाता है। सदाबहार पौधों की कांट-छांट सर्दियां शुरू होने से पहले की जानी चाहिए। गमलों में उद्यान की मिट्टी, पत्ती की खाद और बालू रेत की बराबर मात्रा मिलाकर मिश्रण तैयार करें। पौधे को मिट्टी सहित गमले से निकालकर जड़ों से मिट्टी लकडी की सहायता से झाड़ दें। पर एक तिहाई मिट्टी जड़ों में लगी रहनी चाहिए। कम आयु के पौधों की जड़ों को कांट-छांट गहरी व अधिक आयु के पौधों की हल्की करनी चाहिए।\n\nकंटाई-छंटाई का मुख्य उद्देश्य पौधे को आकार प्रदान करना होता है। बोनसाई को लकड़ी इत्यादि का सहारा नहीं देना चाहिए। पतली शाखाओं को तांबे या एल्यूमिनियम के तारों के सहारे सुनिश्चित दिशा दी जाती है। शाखाओं के मजबूत होने पर तारों को हटा दिया जाता है।\n\nप्रतिदिन हल्की सिंचाई करनी चाहिए। पौधों पर पानी फव्वारे से डालें। पात्र अथवा गमले के नीचे से रिसाव होने तक सिंचाई करें। मिट्टी गीली होने पर सिंचाई न करें।\n\nजापान के बोनसाई विशेषज्ञों के अनुसार बोनसाई को लगभग तेरह तरह से उगाया जा सकता है।\n\n1. सीधे वृक्ष: इसमें तने सीधे ऊपर की ओर पतले, मुख्य तने में चारों ओर की शाखाएं तने से 90 डिग्री का कोण बनाते हुए ऊपर बढ़ती हैं। चीड़, सिल्वर ओक, फर आदि के लिए यह शैली उपयुक्त है।\n\n2. दो तने वाले वृक्ष: पौधों में मिट्टी की सतह से ही प्रति वृक्ष के दो तने बढ़ने दिए जाते हैं। तनों की ऊंचाई अलग-अलग होती है। इसे जापानी भाषा में सोकन कहते हैं।\n\n3. अनेक तने वाले वृक्ष: एक जड़ से 6 या अधिक तने ऊपर सीधे बढ़ने दिए जाते हैं।\n\n4. सिनुअस: अनेक तने विकसित होने दिए जाते हैं।\n\n5. तिरछा बोनसाई: मुख्य तना जमीन से 45 डिग्री कोण पर झुका हुआ सीधा बढ़ता है।\n\n6. ब्रूम: तना सीधा पर मध्य तने से निकलने वाली दूसरी शाखाएं केवल दो विपरीत दिशाओं में बढ़ने दी जाती हैं। इससे वृक्ष का रूप पंखे के समान हो जाता है।\n\n7. खुली जड़ वाले वृक्ष: तना जमीन की सतह से 90 डिग्री या 45 डिग्री के कोण पर ऊपर की ओर बढ़ता है, साथ ही जड़ें भी मिट्टी के ऊपर बढ़ती हुई दिखाई देती हैं। इस शैली में पौधा लगाते समय पौधे की जड़ों को मिट्टी के अंदर ना डालकर ऊपर की ओर खुला रखकर चारों ओर बालू रख देते हैं।\n\n8. कैस्केड: मुख्य तने को आधा झुका दिया जाता है। इसे गमले के पैंदे से नीचे तक झुकाया जाता है।\n\n9. इकाडा वृक्ष: मुख्य तने को मिट्टी की सतह तक झुकाकर दो-तीन स्थानों पर शाखाओं को विकसित होने दिया जाता है।\n\n10. विण्ड स्वेप्ट: वृक्ष भूमि की सतह से 90 डिग्री कोण का निर्माण करता है और साथ ही मुख्य तने से निकलने वाली शाखाओं को एक ही दिशा में बढ़ने दिया जाता है ताकि ऎसा प्रतीत हो कि शाखाएं वायु के झौके से प्रभावित हो गई हैं।\n\n11. वृक्ष समूह: एक गमले में अनेक वृक्ष उगाए जाते हैं। इसके लिए चपटे, उथले व बड़े गमले प्रयोग में लाए जाते हैं।\n\n12. लहराता बोनसाई: एक या दो मुख्य शाखाएं गमले की मिट्टी की सतह से तिरछी निकली हुई होती हैं।\n\n13. चट्टानी बोनसाई: गमले की मिट्टी की सतह पर पुराने पत्थर अथवा चट्टान के टुकड़े रख दिए जाते हैं ताकि उन पर वृक्ष की जड़ें फैल जाएं।\n\n", "id": "100557", "title": "बोनसाई"}
{"url": "https://hi.wikipedia.org/wiki?curid=100564", "text": "ललित कला अकादमी\n\nललित कला अकादमी स्वतंत्र भारत में गठित एक स्वायत्त संस्था है जो 5 अगस्त 1954 को भारत सरकार द्वारा स्थापित की गई। यह एक केंद्रीय संगठन है जो भारत सरकार द्वारा ललित कलाओं के क्षेत्र में कार्य करने के लिए स्थापित किया गया था, यथा मूर्तिकला, चित्रकला, ग्राफकला, गृहनिर्माणकला आदि।\n\nइसकी एक समान्य कौंसिल है जिसमें कई सभासद, एक कार्यकारी बोर्ड, एक वित्त समिति (फ़ाइनैन्स कमेटी) आदि हैं। इस कौंसिल में प्रमुख कलाकार, केंद्रीय सरकार के तथा विभिन्न-राज्यों के प्रतिनिधि और कलाक्षेत्र के प्रमुख व्यक्ति है। अकादमी के प्रति दिन का कार्यक्रम कार्यकारिणी समिति के मंत्री और सामान्य कौंसिल के अन्य उत्तरदायी लोगों द्वारा संचालित होता है।\n\nललित कला अकादमी के 30 परिपूरक स्वीकृत कला संगठन संपूर्ण देश में हैं जो कि अकादमी के क्रियाकलापों से घनिष्ठ रूप से संबंधित है, विशेष रूप से प्रदर्शनी कार्यक्रमों से। इसके अतिरिक्त 12 राज्य ललित कला अकादमी हैं जो केंद्रीय अकादमी की सहायक और सहकारी हैं। अकादमी के बजट में देशी और प्रांतीय अकादमी के कार्यों को प्रोत्साहित करने के लिए अनुदान की व्यवस्था है।\n\nललित कला अकादमी में विभिन्न प्रकार के कार्यक्रम होते हैं जिन्हें हम प्रमुख रूप से निम्नलिखित शीर्षकों के अंतर्गत विभक्त कर सकते हैं -\n\n(1) प्रदर्शनी\n\n(2) प्रकाशन संबंधी कार्य\n\n(3) निरीक्षण (सर्वे), सेमीनार (विचार गोष्ठी), दीवारों पर चित्र बनाने की कला का अनुकरण\n\n(4) देशीय कला संगठनों और प्रांतीय अकादमियों के समन्वित कार्यक्रम को प्रोत्साहन देना\n\n(5) विदेशों से संपर्कस्थापन तथा छात्रों एवं कलाकारों का आदान-प्रदान\n\nप्रदर्शनी कार्यक्रम के अंतर्गत राष्ट्रीय कला प्रदर्शनी और विदेशों में भारतीय कला प्रदर्शनी दोनों ही आते हैं तथा सामयिक और प्रासंगिक दोनों ही की व्यवस्था की जाती है।\n\nराष्ट्रीय कला प्रदर्शनी प्रति वर्ष समकालीन भारतीय कला की श्रेष्ठ प्रतिनिध्यात्मक कृतियों का चयन प्रस्तुत करती है। विदेशों में होनेवाली भारतीय कला प्रदर्शनी के कार्यक्रमों का द्विमुखी दृष्टिकोण है। पहला, चित्रकला, मूर्तिकला और कला के अन्य पक्षों के मुख्य विदेशी कलाकेंद्रों के श्रेष्ठ और चुने हुए सामयिक संग्रहों को प्रस्तुत करना।\n\nविदेशी कला प्रदर्शनी विभिन्न प्रदर्शनियों में भाग लेने और हमारे कलाकारों तथा अकुशल सामान्य कलाकारों को संपूर्ण संसार की श्रेष्ठ कलाओं से संपर्क स्थापित करने का अवसर प्रदान करती है।\n\nअकादमी का प्रकाशन संबंधी कार्यक्रम दो स्तरों पर होता है - (1) प्राचीन भारतीय कला का प्रकाशन, 2. समकालीन भारतीय कला का प्रकाशन।\n\nभारतीय कला की ललित कला ग्रंथमाला के अंतर्गत अनेक छोटी पुस्तकें और लेख भारतीय चित्रकला और मूर्तिकला के प्रमुख स्कूलों से प्रकाशित होते हैं। \"ललित कला\" नामक एक पत्रिका, जो भारतीय कला, पुरातन वस्तुओं और पूर्वदेशीय कला के कुछ पत्रों से संबंधित है, वर्ष में दो बार प्रकाशित होती है।\n\nललित कला ग्रंथमाला की समकालीन कला के लेखों में प्रख्यात अभ्यासरत कलाकारों की चर्चा होती है। एक और पत्रिका \"समकालीन ललित कला\" वर्ष में दो बार प्रकाशित होती है। ये सभी प्रकाशन पूर्णत: सचित्र और इस प्रकार के हैं कि विद्वान् तथा सामान्य व्यक्ति दोनों को ही आकर्षित करते हैं।\n\nप्रतिलिपि कार्यक्रम के अंतर्गत संपूर्ण देश की प्रमुख दीवारों पर चित्र खींचने की विधि की सच्ची प्रतिलिपि आती है। उनमें से कुछ बहुत दिनों तक स्थायी नहीं रहतीं। जो युक्तियाँ पूरी की जा चुकी है वे निम्नलिखित हैं -\n\n(1) वादामी फ्रे स्कोज (भित्तिचित्र खींचने की विधि) डेकन।\n\n\n", "id": "100564", "title": "ललित कला अकादमी"}
{"url": "https://hi.wikipedia.org/wiki?curid=100565", "text": "ललित कला अकादमी के सभासदों की सूची\n\nललित कला अकादमी की फेलोशिप को \"ललित कला अकादमी रत्न\" भी कहा जाता है। यह भारत में ललित कला के क्षेत्र में दिया जाने वाला एक सम्मान है। इसमें २५००० रूपये नकद, एक प्रशस्तिपत्र एवं एक प्रतीक (plaque) दिया जाता है। जैमिनी राय को सन् १९५५ में इसका पहला फेलो चुना गया था। नीचे वर्ष के क्रमानुसार सभासदों की सूची दी गयी है।\n\nक्रम सं. -- सभासद का नाम -- वर्ष\n\n\n", "id": "100565", "title": "ललित कला अकादमी के सभासदों की सूची"}
