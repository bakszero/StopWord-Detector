{"url": "https://hi.wikipedia.org/wiki?curid=163842", "text": "द्विभूयाति जारेय\n\nद्विभूयाति जारेय (नाइट्रस जारेय, नाइट्रस ऑक्साइड), जिसे प्रायह हैपी गैस, लाफिंग गैस, या NOX कहा जाता है, एक रासायनिक अकार्बनिक यौगिक है, जिसका रासायनिक सूत्र भूजा है। सामान्य तापमान पर यह रंगहीन, अज्वलनशील गैर एक मोहक गंध और हल्के मीठे स्वाद लिये होती है। इसका प्रयोग शल्य क्रिया और दंत चिकित्सा में इसकी एनेस्थीसिया और एनल्जेसिक प्रभाव के कारण होता है।\n", "id": "163842", "title": "द्विभूयाति जारेय"}
{"url": "https://hi.wikipedia.org/wiki?curid=163855", "text": "हैलोएल्केन\n\nहैलोएल्केन (जिन्हें एल्काइल एल्डिहाइड भी कहते हैं) उन अकार्बनिक यौगिक समूह का नाम होता है जिसमें मीथेन, ईथेन इत्यादि जैसे एल्केन्स में एक या अधिक हैलोजन अणु, जैसे क्लोरीन या फ्लोरीन आदि जुड़ कर उनसे कार्बनिक हैलाइड बनाते हैं।\n", "id": "163855", "title": "हैलोएल्केन"}
{"url": "https://hi.wikipedia.org/wiki?curid=163869", "text": "बिम्बाणु\n\nबिम्बाणु, या प्लेटेलेट, या थ्रॉम्बोसाइट, रक्त में उपस्थित अनियमित आकार की छोटी अनाभिकीय कोशिका (यानि वे कोशिकाएं, जिनमें नाभिक नहीं होता, मात्र डीएनए ही होता है) होती है, व इनका व्यास २-३ µm होता है। \n\nएक प्लेटेलेट कोशिका का औसत जीवनकाल ८-१२ दिन तक होता है। सामान्यत: किसी मनुष्य के रक्त में एक लाख पचास हजार से लेकर 4 लाख प्रति घन मिलीमीटर प्लेटलेट्स होते हैं। ये बढोत्तरी कारकों का प्राकृतिक स्रोत होती हैं। जीवित प्राणियों के रक्त का एक बड़ा अंश बिम्बाणुओं (जिनमें लाल रक्त कणिकाएं और प्लाविका शामिल हैं) से निर्मित होता है। दिखने में ये नुकीले अंडाकार होते हैं और इनका आकार एक इंच का चार सौ हजारवां हिस्सा होता है। इसे सूक्ष्मदर्शी से ही देखा जा सकता है। यह अस्थि मज्जा (बोन मैरो) में उपस्थित कोशिकाओं के काफी छोटे कण होते हैं, जिन्हें तकनीकी भाषा में मेगा कार्योसाइट्स कहा जाता है। ये थ्रोम्बोपीटिन हार्मोन की वजह से विभाजित होकर खून में समाहित होते हैं और सिर्फ १० दिन के जीवनकाल तक संचारित होने के बाद स्वत: नष्ट हो जाते हैं। शरीर में थ्रोम्बोपीटिन का काम बिम्बाणुओं की संख्या सामान्य बनाना होता है।\n\nरक्त में उपस्थित बिम्बाणुओं का एक महत्त्वपूर्ण काम शरीर में उपस्थित हार्मोन और प्रोटीन उपलब्ध कराना होता है। रक्त धमनी को नुकसान होने की स्थिति में कोलाजन नामक द्रव निकलता है जिससे मिलकर बिम्बाणु एक अस्थाई दीवार का निर्माण करते हैं और रक्त धमनी को और अधिक क्षति होने से रोकते हैं। शरीर में आवश्यकता से अधिक होना शरीर के लिए कई गंभीर खतरे उत्पन्न करता है। इससे खून का थक्का जमना शुरू हो जाता है जिससे दिल के दौरे की आशंका बढ़ जाती है। बिम्बाणुओं की संख्या में सामान्य से नीचे आने पर रक्तस्नव की आशंका बढ़ती है।\n\nरक्त में बिम्बाणुओं की संख्या किसी खास रोग या आनुवांशिक गड़बड़ी की वजह से होती है। किसी इलाज या शल्यक्रिया की वजह से भी ऐसा होता है। अंग प्रत्यारोपण, झुलसने, मज्जा प्रत्यारोपण (मैरो ट्रांसप्लांट), हृदय की शल्यक्रिया या कीमोचिकित्सा (कीमोथेरेपी) के बाद अकसर खून की जरूरत होती है। ऐसे में कई बार बिम्बाणुआधान (प्लेटलेट्स ट्रांसफ्यूजन) की भी जरूरत पड़ती है। प्रायः प्रचलित रोग डेंगू जैसे के बाद बिम्बाणुओं की संख्या में गिरावट आ जाती है।\n\n", "id": "163869", "title": "बिम्बाणु"}
{"url": "https://hi.wikipedia.org/wiki?curid=163881", "text": "रक्त कोशिका\n\nरक्त कोशिका (जिसे रक्त कणिका भी कहा जाता है) रक्त मे पायी जाने वाली कोई एक कोशिका है। स्तनधारियों में इन कोशिकाओं की मुख्यतः तीन श्रेणियां होती हैं:\n\n\nयह तीनो कोशिकायें मिलकर लगभग ४५% रक्त ऊतकों (आयतन या मात्रा) का निर्माण करती हैं, ५५% भाग प्लाविका से बनता है।\n\nलाल रक्त कोशिकायें रूधिरवर्णिका (हीमोग्लोबिन) के माध्यम से ऑक्सीजन शरीर के विभिन्न अवयवों को पहुंचाती है, इनका जीवनकाल १२० दिन का होता है।\n\nश्वेत रक्त कोशिकायें सहज प्रतिरक्षा प्रणाली का मुख्य भाग हैं, इनका जीवनकाल कुछ दिन से लेकर वर्षों का होता है। \n\nबिम्बाणु रक्त का थक्का जमाने में महत्वपूर्ण भूमिका निभाते हैं, इनका जीवनकाल प्रायः ९ दिनों का होता है।.\n\nरक्त कोशिकाओं मे कमी रक्ताल्पता का कारण बनती है। दूसरी ओर वृद्धि पॉलीसाइथीमिया कहलाती है।\n\n", "id": "163881", "title": "रक्त कोशिका"}
{"url": "https://hi.wikipedia.org/wiki?curid=163899", "text": "पीपरा गाँव, वजिरगंज (गया)\n\nपिपरा गाव गया नवादा रोड पर बसा एक सुन्दर गाव है। यह गया जिला का एक समृध साम्प्रदायिक सौहाद्र कि मिसाल है। यह वजिरगंज\nसे १\" कि० मी० पुरब है। यहाँ न जात पात कि रन्जिश न हिन्दु मुस्लिम का विवाद। सदियो से सब हिल मिल कर रह्ते है।", "id": "163899", "title": "पीपरा गाँव, वजिरगंज (गया)"}
{"url": "https://hi.wikipedia.org/wiki?curid=163905", "text": "इंडोनेशियाई भाषा\n\nइंडोनेशियाई (इंडोनेशियाई भाषा: Bahasa Indonesia, बहासा इंदोनेसिया) इंडोनेशिया की एकमात्र आधिकारिक और राष्ट्रीय भाषा है। यह मलय भाषा की एक मानक प्रयुक्ति पर आधारित है। मलय एक ऑस्ट्रोनीशियाई भाषा है जो बहुभाषीय इंडोनेशियाई द्वीपसमूह पर सम्पर्क भाषा के रूप में शताब्दियों से विस्तृत रही है। इंडोनेशिया विश्व का चौथी सबसे अधिक जनसंख्या वाला देश है और इस कारण से इंडोनेशियाई विश्व की सर्वाधिक बोली जाने वाली भाषाओं में से एक है। इसे बोलने वाले अधिकांश लोग इसके साथ-साथ अक्सर एक क्षेत्रीय भाषा या स्थानीय उपभाषा सतति भी बोलते हैं।\n\nमलय की जिस उपभाषा पर इंडोनेशियाई आधारित है उसे \"रियाउ मलय\" भी कहते हैं। अपने नाम के बावजूद वास्तव में यह रियाउ द्वीपसमूह प्रांत की मलय से अधिक मलक्का सलतनत की शास्त्रीय मलय भाषा पर आधारित है। इसे 1928 इंडोनेशिया युवा शपथ में एकीकृत भाषा की घोषणा के बाद, पहली बार 1945 में इंडोनेशिया के स्वतंत्रता की घोषणा के साथ आधिकारिक भाषा के रूप में घोषित किया गया।\n\n", "id": "163905", "title": "इंडोनेशियाई भाषा"}
{"url": "https://hi.wikipedia.org/wiki?curid=163906", "text": "प्लाविका\n\nप्लाविका या रक्त प्लाज्मा, रक्त का पीले रंग का तरल घटक है, जिसमें पूर्ण रक्त की रक्त कोशिकायें सामान्य रूप से निलंबित रहती हैं। यह कुल रक्त की मात्रा का लगभग 55% तक होता है। इसका अधिकतर अंश जल (90% आयतन अनुसार) होता है और इसमें प्रोटीन, शर्करा, थक्का जमाने वाले कारक, खनिज आयन, हार्मोन और कार्बन डाइऑक्साइड (प्लाविका उत्सर्जित उत्पादों के निष्कासन का प्रमुख माध्यम है) घुले रहते हैं। प्लाविका को रक्त से पृथक करने के लिए एक परखनली मे ताजा रक्त लेकर उसे सेंट्रीफ्यूज़ (अपकेंद्रिक) में तब तक घुमाना चाहिए जब तक रक्त कोशिकायें नली के तल मे बैठ न जायें, इसके बाद ऊपर बचे प्लाविका को उड़ेल कर अलग या तैयार कर लें। \nप्लाविका का घनत्व लगभग 1025 kg/m3, या 1.025 kg/l. होता है।\n\nयदि प्लाविका से फाइब्रिनोजेन तथा अन्य थक्का जमाने वाले कारकों को निकाल दें तो बचा हुआ पदार्थ रक्त सीरम कहलाता है। (यानी, पूर्ण रक्त - रक्त कोशिकायें - थक्का जमाने वाले कारक)।\n\nप्लाज़्माफेरेसिस एक चिकित्सीय उपचार है जिसमे प्लाविका का निष्कर्षण, उपचार और पुन:एकीकरण शामिल है।\n\n[[simple:Blood#Plasma\n\n[[simple:Blood#Plasma]]", "id": "163906", "title": "प्लाविका"}
{"url": "https://hi.wikipedia.org/wiki?curid=163908", "text": "इंडोनेशियाई रुपिया\n\nरुपिया (Rp) इंडोनेशिया की सरकारी मुद्रा है। यह बैंक ऑफ इंडोनेशिया द्वारा जारी और नियंत्रित किया जाता है। इण्डोनेशियाई रुपिया के लिए आईएसओ 4,217 मुद्रा कोड IDR है। सभी बैंकनोट और सिक्कों पर प्रतीक चिह्न के रूप में Rp का इस्तेमाल किया जाता हैं। यह शब्द भारत की मौद्रिक इकाई रुपया से लिया गया है। अनौपचारिक तौर पर इंडोनेशियाई रुपिया के लिए \"पिराक\" (इंडोनेशियाई भाषा में 'चांदी') शब्द का भी प्रयोग करते हैं। रुपिया 100 सेन में समविभाजित है, हालांकि मुद्रास्फीति ने सेन में चलने वाले सभी सिक्के और बैंकनोट को चलन से बाहर कर दिया है।\n", "id": "163908", "title": "इंडोनेशियाई रुपिया"}
{"url": "https://hi.wikipedia.org/wiki?curid=163938", "text": "जाबिर हुसैन\n\nजाबिर हुसैन का जन्म सन् १९४५ में गाँव नौनहीं राजगिर, जिला नालंदा, बिहार में हुआ। आप अंग्रेजी भाषा एवं साहित्य के प्राध्यापक रहे। सक्रिय राजनीति में भाग लेते हुए १९७७ में मुंगेर से बिहार विधान सभा के सदस्य निर्वाचित हुए और मंत्री बने। वर्ष १९९५ से बिहार विधान परिषद के सभापति हैं। जाबिर हुसैन हिंदी, उर्दू तथा अंग्रेजी (तीनों भाषाओं में समान अधिकार के साथ लेखन करते रहे हैं। उनकी हिंदी रचनाओं में- डोला बीबी का मजार, अतीत का चेहरा, लोगां, एक नदी रेत भरी प्रमुख हैं। अपने लंबे राजनैतिक-सामाजिक जीवन के अनुभवों में उपस्थित आम आदमी के संघर्षों को उन्होंने अपने साहित्य में प्रकट किया है। संघर्षरत आम आदमी और विशिष्ट व्यक्तित्वों पर लिखी गई उनकी डायरियाँ चर्चित-प्रशंसित हुई हैं। जाबिर हुसैन ने डायरी विधा में एक अभिनव प्रयोग किया है जो\nअपनी प्रस्तुति, शैली और शिल्प में नवीन है।\n", "id": "163938", "title": "जाबिर हुसैन"}
{"url": "https://hi.wikipedia.org/wiki?curid=163940", "text": "रक्त सीरम\n\nरक्त में सीरम वह घटक है जिसमें रक्त कोशिकाओं और थक्का जमाने वाले कारकों का पूर्ण रूप से अभाव होता है, दूसरे शब्दों मे यह फाइब्रिनोजेन विहीन प्लाविका (रक्त प्लाज्मा) है। सीरम मे वह सभी रक्त प्रोटीन जो थक्का जमाने की प्रक्रिया मे निष्क्रिय रहते है, सभी विद्युत-अपघट्य (इलेक्ट्रोलाइट्स), प्रतिपिंड, प्रतिजन, हार्मोन और बहिर्जात पदार्थ (जैसे, दवाइयां और सूक्ष्मजीव आदि) शामिल होते हैं। \n\nसीरम के अध्ययन को सीरम विज्ञान कहते है। सीरम का इस्तेमाल कई नैदानिक परीक्षण के अलावा रक्त टाइपिंग में भी होता है।.\n", "id": "163940", "title": "रक्त सीरम"}
{"url": "https://hi.wikipedia.org/wiki?curid=163942", "text": "तेजपाल सिंह धामा\n\nतेजपाल सिंह धामा (जन्म: 2 जनवरी 1971) हिन्दी के पत्रकार, लेखक एवं सामाजिक कार्यकर्ता हैं। हमारी विरासत (शोध-ग्रंथ) उनकी प्रसिद्ध रचना है। अब तक उनके 16 ऐतिहासिक उपन्यास, 5 काव्य संग्रह, 1 महाकाव्य और विविध विषयों की कुछ अन्य पुस्तकें छप चुकी हैं। इन्हें अनेक साहित्यिक एवं सामाजिक पुरस्कार प्राप्त हो चुके हैं। मुख्य रूप से उनका रूझान ऐतिहासिक विषयों के लेखन पर है।\n\n2 जनवरी 1971 को उत्तर प्रदेश के बागपत जिले के खेकड़ा ग्राम में जन्मे तेजपाल मुख्यत: इतिहासकार हैं जिनकी इतिहास से सम्बन्धित अनेकों पुस्तकें छप चुकी हैं। इतिहास पर आधारित कई उपन्यास भी विभिन्न प्रकाशनों से प्रकाशित हुए हैं। 'हमारी विरासत' के अतिरिक्त \"पृथ्वीराज चौहान एक पराजित विजेता\" इनका सर्वाधिक बिकने वाला उपन्यास है। ये भारत माता की विवादित पेंटिंग बनाने पर एम एफ हुसैन से एक पत्रकार वार्ता के दौरान उलझ बैठे थे, बाद में 2006 में हुसैन ने हिन्दुस्तान छोड़ दिया था।\n\nधामा ने जहाँ आर्य समाज के संस्थापक स्वामी दयानंद सरस्वती तथा राष्ट्रीय स्वयंसेवक संघ के निर्माता डॉ॰ केशव बलिराम हेडगेवार के सामाजिक कार्यों से प्रेरित होकर समाज के लिये कुछ कर गुजरने का संकल्प लिया, वहीं उपन्यासकार गुरुदत्त के साहित्य में निहित वेद, उपनिषद् व दर्शन ने इन्हें सामाजिक बुराइयों के विरुद्ध, विज्ञान, तर्क व प्रमाण सहित लेखनी उठाने को विवश भी किया। \n\nउनकी प्रथम काव्य रचना \"आँधी और तूफान\" बच्चों के साथ-साथ बड़ों में भी अत्यन्त लोकप्रिय हुई। तत्पश्चात् उन्होंने एक उपन्यास \"शान्ति मठ\" लिखा, जो एक सम्पादक को इतना पसन्द आया कि उन्होंने अपने साप्ताहिक पत्र में उसे श्रृंखलाबद्ध प्रकाशित किया।\nगायत्री कमलेश्वर के अनुरोध पर प्रख्यात लेखक कमलेश्वर की अंतिम एवं अधूरी पुस्तक इन्होंने ही पूरी की, जो हिन्द पाकेट बुक्स से अंतिम सफर के नाम से प्रकाशित हुई और बेस्ट सैलर रही। इन्होंने राजस्थान की दस प्रमुख रानियों पर खोजपरक उपन्यासों की एक श्रंृखला भी लिखी है, जिसमें रानी पद्मिनी पर अग्नि की लपटें, रानी कर्मदेवी पर अजेय अग्नि, रानी चंपा पर ठंडी अग्नि इत्यादि हैं। इनकी ये पुस्तकें देशभर खासकर राजस्थान में काफी चर्चित रही हैं।\n\nदुर्व्यसन, अस्पृश्यता, पशु पक्षी हत्या, परावलम्बन और प्रकृति के साथ छेड़छाड़ - ये कुछ ऐसी बुराइयाँ हैं जिनके कारण सम्पूर्ण समाज को आर्थिक, सामाजिक व प्राकृतिक समस्याओं का सामना करना पड़ता है। समाज में व्याप्त इन व्याधियों को जड़ से मिटाने के लिये तेजपाल सिंह ने अच्छी-खासी नौकरी छोड़ कर समाज सेवा को ही अपना मुख्य ध्येय बनाया। कृषि विज्ञान में स्नातकोत्तर उपाधि प्राप्त करने वाले धामा जाति प्रथा के नाम पर फैलाई जा रही कुरीतियों के घोर विरोधी हैं।\n\nउन्होंने स्वयं भी अन्तर्जातीय विवाह किया। इसके अतिरिक्त उन्होंने बच्चों के लिये \"वैदिक बाल संस्था\" और युवाओं के लिये \"युवा विकास परिषद\" जैसी स्वयंसेवी संस्थाओं की स्थापना की। युवा विकास परिषद् के माध्यम से उन्होंने दुर्व्यसन, पशु पक्षी संरक्षण व अस्पृश्यता मुक्ति जैसे आन्दोलन भी चलाये हैं।\n\n\n\n", "id": "163942", "title": "तेजपाल सिंह धामा"}
{"url": "https://hi.wikipedia.org/wiki?curid=163945", "text": "मोनी कुमार सुब्बा\n\nअसम में लोकसभा के सबसे धनी कांग्रेस प्रत्याशी रहे तथा तीन बार लोकसभा के लिए चुने गए मोनी कुमार सुब्बा के बारे में केन्द्रीय जाँच ब्यूरो ने सर्वोच्च न्यायालय को कहा है कि वे भारत के नागरिक ही नहीं थे। राष्ट्रीयता के सम्बन्ध में उनके द्वारा पेश किए गए सभी कागज़ात फर्जी पाए गए। एक समाचार चैनल ने मई 2007 में खुलासा किया कि 51 वर्षीय सुब्बा मूलत: एक नेपाली नागरिक हैं जिनका नाम मोनी राज लिम्बो है। हत्या के एक मामले में दोषी ठहराए जाने के बाद वे 1973 में जेल से भाग गए थे।\n", "id": "163945", "title": "मोनी कुमार सुब्बा"}
{"url": "https://hi.wikipedia.org/wiki?curid=163960", "text": "शम्भूनगला गाँव, कायमगंज (फर्रुखाबाद)\n\nशम्भूनगला कायमगंज, फर्रुखाबाद, उत्तर प्रदेश स्थित एक गाँव है। यहाँ एक उत्तरप्रदेश सरकार द्वारा संचालित एक जूनियर हाई स्कूल है। विकासखण्ड नवाबगंज है तथा तहसील कायमगंज है। यहाँ गेहूँ तथा आलू व गन्ना की बहुत अच्छी खेती होती है। गाँव में अभी तक बिजली की सुविधा नहीं है। गाँव के निवासी हिन्दी की कन्नौजी बोली अधिकतर बोलते हैं। गाँव में सभी लोग यादव जाति के हैं।\n", "id": "163960", "title": "शम्भूनगला गाँव, कायमगंज (फर्रुखाबाद)"}
{"url": "https://hi.wikipedia.org/wiki?curid=163961", "text": "जटिल\n\nइस शब्द की उत्पत्ति संस्कृत शब्द जटा से हुई है। मूलतः इसका अर्थ था जटाधारी (व्यक्ति) परन्तु चूँकि जटाओं को सुलझाना बहुत दुष्कर होता है, अतः उलझा हुआ या ग्रन्थित के अर्थ में भी इसका प्रयोग होने लगा।\n", "id": "163961", "title": "जटिल"}
{"url": "https://hi.wikipedia.org/wiki?curid=163965", "text": "ग्रैंड कैन्यन राष्ट्रीय उद्यान\n\nग्रैंड कैन्यन राष्ट्रीय उद्यान संयुक्त राज्य के पुरातनतम राष्ट्रीय उद्यानों में से एक है, जो एरीजोना में स्थित है। इस उद्यान में ही ग्रैंड कैन्यन, कोलोराडो नदी द्वारा निर्मित एक गॉर्ज स्थित है। इसे विश्व के प्रधान प्राकृतिक आश्चर्यों में से एक माना जाता है। यह उद्यान १९०२ वर्ग मील (४९२७ वर्ग कि.मी) में फैला हुआ है। \n\n", "id": "163965", "title": "ग्रैंड कैन्यन राष्ट्रीय उद्यान"}
{"url": "https://hi.wikipedia.org/wiki?curid=163969", "text": "गार्सिया लोपेज दि गार्सेनाज\n\nगार्सिया लोपेज दि गार्सेनाज (अंग्रेज़ी:\"García López de Cárdenas\"), (१६वीं शताब्दी), ग्रैंड कैन्यन, संयुक्त राज्य के खोजक व प्रथम यूरोपीय भ्रमणकर्ता माने जाते हैं। कार्ड्नाज़ का जन्म ल्लेर्ना, स्पेन में अलोंसो दे गार्सेनाज़ के यहां हुआ था। ये के कमाण्डर थे।\n\n", "id": "163969", "title": "गार्सिया लोपेज दि गार्सेनाज"}
{"url": "https://hi.wikipedia.org/wiki?curid=163973", "text": "कैल्साइट\n\nकैल्साइट पृथ्वी पर सबसे अधिक परिमाण में पाया जाने वाला खनिज है। रासायनिक या जैव-रासायनिक कैल्सियम कार्बोनेट को कैल्साइट कहते हैं। इसका रासायनिक सूत्र CaCO है।\nकैलसाइट विभिन्न रंगों में पाया जाता है। यह खनिज अपने विदलन सतहों, काचोपम चमक, अल्प कठोरता (=3) तथा आपेक्षिक घनत्व (= 2.7) के कारण सरलता से पहचाना जा सकता है। तनु हाइड्रोक्लोरिक अम्ल की एक बूँद से ही इसमें बुदबुद उठने लगते हैं।\n\nकैल्साइत जब कैलसियम कार्बोनेट शिलाओं की तहों के रूप में पाया जाता है तब इसे 'चूना पत्थर' (limestone) कहते हैं। चूनापत्थर के कायांतरण से संगमरमर बनता है। रंगहीन पारदर्शक किस्म को आइसलैंड स्पार (Iceland spar) कहते हैं। द्विअपवर्तक होने के कारण इसका उपयोग सूक्ष्मदर्शी, फोटोमीटर तथा अन्य प्रकाशीय यंत्रों में किया जाता है।\n\n", "id": "163973", "title": "कैल्साइट"}
{"url": "https://hi.wikipedia.org/wiki?curid=163977", "text": "कहानियों का कुनबा\n\nडॉ॰ जगदीश व्योम द्वारा सम्पादित कहानी संकलन कहानियों का कुनबा में हिन्दी साहित्य के प्रसिद्ध १६ कहानीकारों की कहानियों को संकलित किया गया है। ये कहानियाँ समाज में परिव्याप्त तमाम सामाजिक, राजनैतिक विद्रूपताओं का जीवंत चित्र प्रस्तुत करती हैं। इसमें सम्मिलित कहानीकारों में- अशोक मिश्र की कहानी \"खबरें\", कमलेश भट्ट कमल की कहानी \"कोई नहीं\", डॉ॰ संतोष श्रीवास्तव की कहानी \"खिलाफ\", शंकर सुल्तानपुरी की कहानी \"अनबिकी कलम\", दिनेश पाठक शशि की कहानी \"पहल\", डॉ॰ सरला अग्रवाल की कहानी \"वट वृक्ष\", अलका यादव की कहानी \"संन्यासिनी का धर्म\", डॉ॰ प्रमिला वर्मा की कहानी \"लिटिल ईज\", जगदीश मोहन रावत की कहानी \"मंगला चाची\", डॉ॰ साधना शुक्ला की कहानी \"लाइसेन्स\", श्रीमती शशि पाठक की कहानी \"अंधेरे के बाद\", डॉ॰ लेखराज की कहानी \"करमजली\", मालती बसंत की कहानी \"ममता\", डॉ॰ उर्मिला शिरीष की कहानी \"रंगमंच\", डॉ॰ जगदीश व्योम की कहानी \"तीसरा हाथ\", जया नर्गिस की कहानी \"नाग\" अपने-अपने क्षेत्र की प्रसिद्ध तथा बहुचर्चित कहानियाँ हैं।\n", "id": "163977", "title": "कहानियों का कुनबा"}
{"url": "https://hi.wikipedia.org/wiki?curid=163978", "text": "नाभिकीय चिकित्सा\n\nनाभिकीय चिकित्सा (अंग्रेज़ी:\"न्यूक्लियर मेडिसिन\") एक प्रकार की चिकित्सकीय जाँच तकनीक होती है। इसमें रोग चाहे आरंभिक अवस्था में हों या गंभीर अवस्था में, उनकी गहन जाँच और उपचार संभव है। कोशिका की संरचना और जैविक रचना में हो रहे परिवर्तनों पर आधारित इस तकनीक से चिकित्सा की जाती है। इस पद्धति को न्यूक्लियर मेडिसिन भी कहा जाता है। वर्तमान प्रचलित चिकित्सा पद्धति में रोगों का मात्र अंदाजा या अनुमान ही लगाते हैं और उपचार करते हैं, जबकि नाभिकीय चिकित्सा में न केवल रोग को बहुत आरंभिक अवस्था में पकड़ा जाता है, वरन यह प्रभावशाली ईलाज और दवाइयों के बारे में भी स्पष्टता से बहुत कुछ बता पाने में सक्षम है। इससे किसी भी बीमारी की विस्तृत जानकारी, उसके प्रभाव और उसके उपचार निपटने के प्रभावशाली उपायों आदि के बारे में पता चलता है। इतना ही नहीं, इससे बीमारी के आगे बढ़ने के बारे में यानी भविष्य में इसके फैलने की गति, दिशा और तरीके का भी ज्ञान हो जाता है। \nयह तकनीक सुरक्षित, कम खर्चीली और दर्द रहित चिकित्सा तकनीक है। सामान्यतः किसी प्रकार का रोग होने के बाद ही सी. टी. स्कैन, एम.आर.आई और एक्स-रे आदि से परीक्षण करने से प्रभावित अंगो की स्थिति का पता चल पाता है। इस पद्धति में रोगी को एक रेडियोधर्मी समस्थानिक को दवाई के रूप में इंजेक्शन के रास्ते शरीर में दिया जाता है। फिर उसके रास्ते को स्कैनिंग के जरिये देख्कर पता लगाय़ा जाता है, कि शरीर के किस भाग में कौन सा रोग हो रहा है। इसके साथ ही इनकी स्कैनिंग के कुछ दुष्प्रभाव (\"साइड इफैक्ट\") की भी संभावना होती है। \nनाभिकीय चिकित्सा में रोगी के शरीर में इंजेक्शन द्वारा बहुत ही कम मात्रा में रेडियोधर्मी तत्व प्रविष्ट करा दिये जाते हैं, जिसे शरीर में संक्रमित या प्रभावित कोशिका इसे अवशोषित कर लेती है। इससे होने वाले विकिरण को एक विशेष प्रकार के गामा कैमरे में उतार कर रोग की सटीक और विस्तृत जाँच की जाती है। न्यूक्लियर मेडिसिन स्कैनिंग से मिले अलग फिल्म में प्रभावित अंग की विस्तृत जानकारी मिलती है। नाभिकीय चिकित्सा तकनीक में रेडियो धर्मी तत्व का प्रयोग इतनी कम मात्र में किया जाता है कि इससे होने वाले विकिरण का प्रभाव कोशिकाओं पर नहीं पड़ता है।\nनाभिकीय चिकित्सा द्वारा कैंसर, हृदय, मस्तिष्क, फेफड़ा, थायरॉइड अपटेक स्कैन और बोन स्कैन किए जाते हैं। इसके अलावा अन्य रोगों का ईलाज भी नाभिकीय चिकित्सा द्वारा किया जाता है। अवटु ग्रंथि में आई खराबी और हड्डी में लगातार हो रहे दर्द का इलाज इसी तकनीक से होता है।\n\nहृदय के थैलियम परीक्षण के द्वारा हृदय की विभिन्न मांसपेशियों के ऊतकों की कार्यक्षमता को जाँचा जा सकता है। इसके अलावा वहाँ की धमनियों में होने वाले रक्त प्रवाह को जाँचा जाता है। इस प्रकार एंजियोग्राफी की आवश्यकता नहीं रहती है। इस जाँच से हृदयाघात की संभावना का अनुमान बहुत पहले पता लगाया जा सकता है जिससे सही समय पर उचित उपचार द्वारा जीवन की रक्षा की जा सकती है।\n\nनाभिकीय चिकित्सा द्वारा हड्डियों व संधियों में होने वाले सूक्ष्मतम परिवर्तन की जाँच की जाती है। हड्डियों में होने वाली गाँठों की जाँच भी संभव होती है। इसके द्वारा सूक्ष्मतम फ्रैक्चर (\"हेयरलाइन फ्रैक्चर\") की जाँच व गंभीर ऑस्टियोमेलाइटिस की जाँच भी की जाती है। इसके द्वारा पीठ दर्द के निवारण के लिए रीढ़ की संपूर्ण जाँच भी संभव है।\n\nवृक्क (गुर्दा) जो शरीर का अत्यन्त महत्वपूर्ण शोधक अंग है, इस पद्धति द्वारा उसकी स्थिति व कार्यक्षमता का सही मूल्यांकन किया जा सकता है। गुर्दे के प्रत्यारोपण की आवश्यकता और प्रत्यारोपण के पश्चात उसकी कार्यक्षमता की जाँच इस पद्धति द्वारा की जाती है। उपरोक्त रोगों के अलावा पेट व अन्य रोगों की जाँच गामा स्कैनिंग द्वारा संभव है। \n\nभारत में इसकी शिक्षा उपलब्ध कराने वाले संस्थानों में से कुछ प्रधान हैं:-\n\n", "id": "163978", "title": "नाभिकीय चिकित्सा"}
{"url": "https://hi.wikipedia.org/wiki?curid=163994", "text": "कस्तूरबा गांधी मेडिकल कॉलेज\n\nकस्तूरबा गांधी मेडिकल कॉलेज कर्नाटक में उडुपी जिला के मणिपाल में स्थित एक मेडिकल कालिज है।\n", "id": "163994", "title": "कस्तूरबा गांधी मेडिकल कॉलेज"}
{"url": "https://hi.wikipedia.org/wiki?curid=163995", "text": "मणिपाल\n\nमणिपाल (टुलू, , ) कर्नाटक में स्थित एक कस्बा है, जो मणिपाल विश्वविद्यालय के लिए प्रसिद्ध है। यह उडुपी शहर का उपनगर है और उसी की नगरपालिका के अधीन है।\n\n", "id": "163995", "title": "मणिपाल"}
{"url": "https://hi.wikipedia.org/wiki?curid=164000", "text": "सलोम्\n\nसलोम् सम्पादन Şalom (इब्रानी भाषा: \"שלום\", हिन्दी: \"शांति\") का यहूदी तुर्की साप्ताहिक समाचार पत्र में प्रकाशित है। उसका नाम हिब्रू शब्द के तुर्की वर्तनी एसएचएलओएम है। इसे २९ अक्टूबर १९४७ को तुर्की यहूदी पत्रकार आव्रम ळेयोन् द्वारा स्थापित किया गया था। यह इस्तांबुल में छपा है। के अलावा एक यहूदी स्पेनी पृष्ठ से, यह तुर्की में प्रकाशित है। ञकुप बरोकस् उसके संपादक है। इसका प्रचलन के बारे में ५,००० है।\n", "id": "164000", "title": "सलोम्"}
{"url": "https://hi.wikipedia.org/wiki?curid=164001", "text": "सुरत शब्द योग\n\nसुरत शब्द योग एक आंतरिक साधन या अभ्यास है जो संत मत और अन्य संबंधित आध्यात्मिक परंपराओं में अपनाई जाने वाली योग पद्धति है। संस्कृत में 'सुरत' का अर्थ आत्मा, 'शब्द' का अर्थ ध्वनि और 'योग' का अर्थ जुड़ना है। इसी शब्द को 'ध्वनि की धारा' या 'श्रव्य जीवन धारा' कहते हैं।. शरीर में शारीरिक, मानसिक और आत्मिक बोध-भान होते हैं। इनसे अलग एक और तत्त्व है जो इन सब का साक्षी है जिसे सुरत, चेतन तत्त्व चेतना, या चेतनता कहा गया है। सृष्टिक्रम में वही सुरत क्रमश: शब्द, प्रकाश (आत्मा), मन और शरीर में आ जाती है। सुरत का सहज और स्वाभाविक तरीके से इसी मार्ग से लौट जाना सुरत शब्द योग का विषय और प्रयोजन है।<ref>\n", "id": "164001", "title": "सुरत शब्द योग"}
{"url": "https://hi.wikipedia.org/wiki?curid=164005", "text": "कुंडलिनी योग\n\nकुण्डलिनी योग या लय योग का अर्थ है - चित्र मिलन मे लीन हो जाना, प्राण संचार करना, ब्रह्म के ज्ञान में लीन होना। कुण्डलिनी योग पर तन्त्र सम्प्रदाय और शाक्त सम्प्रदाय का अधिक प्रभाव रहा है। \n\nचित्त का अपने स्वरूप विलीन होना या चित्त की निरूद्ध अवस्था लययोग के अन्तर्गत आता है। साधक के चित्त में जब चलते, बैठते, सोते और भोजन करते समय हर समय ब्रहम का ध्यान रहे - इसी को लययोग कहते हैं। योगत्वोपनिषद में इस प्रकार वर्णन है-\n\n\n", "id": "164005", "title": "कुंडलिनी योग"}
{"url": "https://hi.wikipedia.org/wiki?curid=164007", "text": "अग्नि देव\n\nअग्नि हिन्दू धर्म में आग के देवता हैं। वो सभी देवताओं के लिये यज्ञ-वस्तु भरण करने का माध्यम माने जाते हैं -- इसलिये उनकी उपाधि भारत है। वैदिक काल से अग्नि सबसे ऊँचे देवों में से हैं। पौराणिक युग में अग्नि पुराण नामक एक ग्रन्थ भी रचित हुआ। हिन्दू धर्म विधि में यज्ञ, हवन और विवाहों में अग्नि द्वारा ही देवताओं की पूजा की जाती है।\n\nसामूहिक यज्ञ नामक पुस्तक के अनुसार अग्नि की पत्नी का नाम स्वाहा था जो कि दक्ष प्रजापति तथा आकूति की पुत्री थीं। उनके तीन पुत्र पावक, पवमान तथा शुचि थे। इन्हीं में से एक द्वितीय मनु स्वरोचिष मनु हुए तथा इन्हीं तीनों से ४५ प्रकार के अग्नियों का प्राकट्य हुआ।\n\n", "id": "164007", "title": "अग्नि देव"}
{"url": "https://hi.wikipedia.org/wiki?curid=164008", "text": "यमराज\n\nयमराज हिन्दू धर्म के अनुसार मृत्यु के देवता हैं। इनका उल्लेख वेद में भी आता है। इनकी जुड़वां बहन यमुना (यमी) है। यमराज, महिषवाहन (भैंसे पर सवार) दण्डधर हैं। वे जीवों के शुभाशुभ कर्मों के निर्णायक हैं। वे परम भागवत, बारह भागवताचार्यों में हैं। यमराज दक्षिण दिशा के दिक् पाल कहे जाते हैं और आजकल मृत्यु के देवता माने जाते हैं।\n\nदक्षिण दिशा के इन लोकपाल की संयमनीपुरी समस्त प्राणियों के लिये, जो अशुभकर्मा हैं, बड़ी भयप्रद है। यम, धर्मराज, मृत्यु, अन्तक, वैवस्वत, काल, सर्वभूतक्षय, औदुभ्बर, दघ्न, नील, परमेष्ठी, वृकोदर, चित्र और चित्रगुप्त - इन चौदह नामों से यमराज की आराधना होती है। इन्हीं नामों से इनका तर्पण किया जाता है। \n\nविश्वकर्मा की पुत्री संज्ञा से भगवान सूर्य के पुत्र यमराज, श्राद्धदेव मनु और यमुना उत्पन्न हुईं। \n\nवैदिक काम में यम और यमी दोनों देवता, ऋषि और मंत्रकर्ता माने जाते थे और 'यम' को लोग 'मृत्यु' से भिन्न मानते थे। पर बाद में यम ही प्राणियों को मारनेवाले अथवा इस शरीर में से प्राण निकालनेवाले माने जाने लगे। वैदिक काल में यज्ञों में यम की भी पूजा होती थी और उन्हे हवि दिया जाता था। उन दिनों वे मृत पितरों के अधिपति तथा मरनेवाले लोगों को आश्रय देनेवाला माने जाते थे। तब से अब तक इनका एक अलग लोक माना जाता है, जो 'यमलोक' कहलाता है। \n\nहिदुओं का विश्वास है कि मनुष्य मरने पर सब से पहले यमलोक में जाता है और वहाँ यमराज के सामने उपस्थित किया जाता है। वही उसकी शुभ और अशुभ कृत्यों का विचार करके उसे स्वर्ग या नरक में भेजते हैं। ये धर्मपूर्वक विचार करते हैं, इसीलिये 'धर्मराज' भी कहलाते हैं। यह भी माना जाता है कि मृत्यु के समय यम के दूत ही आत्मा को लेने के लिये आते हैं। स्मृतियों में चौदह यमों के नाम आए हैं, जो इस प्रकार हैं— यम, धर्मराज, मृत्यु, अंतक, वैवस्वत, काल, सर्वभूत, क्षय, उदुंबर, दघ्न, नील, परमेष्ठी, वृकोदर, चित्र और चित्रगुप्त। तर्पण में इनमें से प्रत्यक के नाम तीन-तीन अंजलि जल दिया जाता है। \n\nमार्कडेयपुरण में लिखा है कि जब विश्वकर्मा की कन्या संज्ञा ने अपने पति सूर्य को देखकर भय से आँखें बंद कर ली, तब सूर्य ने क्रुद्ध होक उसे शाप दिया कि जाओ, तुम्हें जो पुत्र होगा, वह लोगों का संयमन करनेवाला (उनके प्राण लेनेवाला) होगा। जब इसपर संज्ञा ने उनकी और चंचल दृष्टि से देखा, तब फिर उन्होने कहा कि तुम्हें जो कन्या होगी, वह इसी प्रकार चंचलतापूर्वक नदी के रूप में बहा करेगी। पुत्र तो यही यम हुए और कन्या यमी हुई, जो बाद में 'यमुना' के नाम से प्रसिद्ध हुई। \n\nचार द्वारों, सात तोरणों तथा पुष्पोदका, वैवस्वती आदि सुरम्य नदियों से पूर्ण अपनी पुरी में पूर्व, पश्चिम तथा उत्तर के द्वार से प्रविष्ट होने वाले पुण्यात्मा पुरुषों को यमराज शंख, चक्र, गदा, पद्मधारी, चतुर्भुज, नीलाभ भगवान विष्णु के रूप में अपने महाप्रासाद में रत्नासन पर दर्शन देते हैं। दक्षिण-द्वार से प्रवेश करने वाले पापियों को वह तप्त लौहद्वार तथा पूय, शोणित एवं क्रूर पशुओं से पूर्ण वैतरणी नदी पार करने पर प्राप्त होते हैं। द्वार से भीतर आने पर वे अत्यन्त विस्तीर्ण सरोवरों के समान नेत्रवाले, धूम्रवर्ण, प्रलय-मेघ के समान गर्जन करनेवाले, ज्वालामय रोमधारी, बड़े तीक्ष्ण प्रज्वलित दन्तयुक्त, सँडसी-जैसे नखोंवाले, चर्मवस्त्रधारी, कुटिल-भृकुटि भयंकरतम वेश में यमराज को देखते हैं। वहाँ मूर्तिमान व्याधियाँ, घोरतर पशु तथा यमदूत उपस्थित मिलते हैं। दीपावली से पूर्व दिन यमदीप देकर तथा दूसरे पर्वो पर यमराज की आराधना करके मनुष्य उनकी कृपा का सम्पादन करता है। ये निर्णेता हम से सदा शुभकर्म की आशा करते हैं। दण्ड के द्वारा जीव को शुद्ध करना ही इनके लोक का मुख्य कार्य है। \n\n", "id": "164008", "title": "यमराज"}
{"url": "https://hi.wikipedia.org/wiki?curid=164019", "text": "उच्च रक्तचाप\n\n(HTN) हाइपरटेंशन या उच्च रक्तचाप, जिसे कभी कभी धमनी उच्च रक्तचाप भी कहते हैं, एक पुरानी चिकित्सीय स्थिति है जिसमें धमनियों में रक्त का दबाव बढ़ जाता है। दबाव की इस वृद्धि के कारण, रक्त की धमनियों में रक्त का प्रवाह बनाये रखने के लिये दिल को सामान्य से अधिक काम करने की आवश्यकता पड़ती है। रक्तचाप में दो माप शामिल होती हैं, सिस्टोलिक और डायस्टोलिक, जो इस बात पर निर्भर करती है कि हृदय की मांसपेशियों में संकुचन (सिस्टोल) हो रहा है या धड़कनों के बीच में तनाव मुक्तता (डायस्टोल) हो रही है। आराम के समय पर सामान्य रक्तचाप 100-140 mmHg सिस्टोलिक (उच्चतम-रीडिंग) और 60-90 mmHg डायस्टोलिक (निचली-रीडिंग) की सीमा के भीतर होता है। उच्च रक्तचाप तब उपस्थित होता है यदि यह 90/140 mmHg पर या इसके ऊपर लगातार बना रहता है।\n\nहाइपरटेंशन प्राथमिक (मूलभूत) उच्च रक्तचाप तथा द्वितीयक उच्च रक्तचाप के रूप में वर्गीकृत किया जाता है। 90-95% मामले \"प्राथमिक उच्च रक्तचाप\" के रूप में वर्गीकृत किये जाते हैं, जिसका अर्थ है स्पष्ट अंतर्निहित चिकित्सीय कारण के बिना उच्च रक्तचाप। अन्य परिस्थितियां जो गुर्दे, धमनियों, दिल, या अंतःस्रावी प्रणाली को प्रभावित करती हैं, शेष 5-10% मामलों (द्वितीयक उच्च रक्तचाप) का कारण होतीं हैं।\n\nहाइपरटेंशन स्ट्रोक, मायोकार्डियल रोधगलन (दिल के दौरे), दिल की विफलता, धमनियों की धमनी विस्फार (उदाहरण के लिए, महाधमनी धमनी विस्फार), परिधीय धमनी रोग जैसे जोखिमों का कारक है और पुराने किडनी रोग का एक कारण है। धमनियों से रक्त के दबाव में मध्यम दर्जे की वृद्धि भी जीवन प्रत्याशा में कमी के साथ जुड़ी हुई है। आहार और जीवन शैली में परिवर्तन रक्तचाप नियंत्रण में सुधार और संबंधित स्वास्थ्य जटिलताओं के जोखिम को कम कर सकते हैं। हालांकि, दवा के माध्यम से उपचार अक्सर उन लोगों के लिये जरूरी हो जाता है जिनमें जीवन शैली में परिवर्तन अप्रभावी या अपर्याप्त हैं।\n\n18 वर्ष या पुराने आयु वर्ग के लोगों में उच्च रक्तचाप को, स्वीकृत सामान्य मान से सिस्टोलिक और/या डायस्टोलिक रक्तचाप माप से लगातार उच्च रहने से (वर्तमान में 139 mmHg सिस्टोलिक, 89 mmHg डायस्टोलिक: तालिका देखें - वर्गीकरण (JNC7)) से परिभाषित किया जाता है। यदि मापांक 24 घंटे एम्ब्युलेंस या घर की निगरानी से लिये गये हैं, तो कम सीमांतर (135 mmHg सिस्टोलिक या 85 mmHg डायस्टोलिक) का उपयोग किया जाता है। सामान्य सीमा में उच्च रक्तचाप के साथ जोखिम के सातत्य को दर्शाने के लिये, हाल ही में अंतर्राष्ट्रीय उच्च रक्तचाप दिशानिर्देश बनाये गये हैं जो उच्च रक्तचाप सीमा के नीचे बनाये गये हैं। JNC7 (2003) हाइपरटेंशन शब्द को 120-139 mmHg सिस्टोलिक और/या 80-89 mmHg डायस्टोलिक रक्तचाप की परास के लिए उपयोग करता है, जबकि 140 mmHg सिस्टोलिक और 90 mmHg डायस्टोलिक दबाव को प्रतिभाग करने के लिये ESH - ECS (2007) के दिशा निर्देशों और BHS IV (2004) इष्टतम, सामान्य और उच्च सामान्य श्रेणियों का उपयोग करता है। उच्च रक्तचाप को निम्न रूप में भी उपवर्गीकृत करते हैं: JNC7 उच्च रक्तचाप चरण I, उच्च रक्तचाप चरण II और पृथक सिस्टोलिक रक्तचाप के रूप में भेद करता है। पृथक सिस्टोलिक रक्तचाप सामान्य डायस्टोलिक दबाव के साथ ऊंचे सिस्टोलिक दबाव के रूप में जाना जाता है और बुजुर्गों में आम है। ESH - ESC (2007) के दिशा निर्देश और BHS IV (2004), उन लोगों के लिये एक तीसरे चरण (चरण III) का निर्धारण करते हैं जिनका सिस्टोलिक रक्तचाप 179mmHg या डायस्टोलिक दबाव 109 mmHg होता है।\nअगर दवाएं रक्तचाप को कम करके सामान्य स्तर तक नहीं लाती हैं तो उच्च रक्तचाप \"प्रतिरोधी\" के रूप में वर्गीकृत किया जाता है।\n\nनवजात शिशुओं में उच्च रक्तचाप दुर्लभ है और यह 0.2 से 3% तक नवजात शिशुओं में होता है। स्वस्थ नवजात में रक्तचाप नियमित रूप से नहीं मापा जाता है। उच्च रक्तचाप, उच्च जोखिम वाले नवजात शिशुओं में अधिक आम है। गेस्टिटेशनल उम्र, पोस्टकॉन्सेप्शनल उम्र और जन्म के समय वजन जैसे कारकों को ध्यान में रख कर यह तय किया जाता है कि किसी नवजात शिशु में रक्तचाप सामान्य है अथवा नहीं।\n\nबच्चों और किशोरों (उम्र, लिंग और जातीयता के आधार पर 2-9%) में उच्च रक्तचाप काफी सामान्य रूप में होता है तथा खराब स्वास्थ्य की लंबी अवधि के जोखिम के साथ जुड़ा हुआ होता है।\nअब यह सिफारिश की जाती है कि तीन साल की उम्र से अधिक बच्चों में नियमित चिकित्सा देखभाल के समय रक्तचाप की जांच की जानी चाहिये। कई दौरों के पश्चात इस बात की पुष्टि की जाती है कि किसी बच्चे में उच्च रक्तचाप के लक्षण हैं। बचपन में उम्र के साथ रक्तचाप बढ़ जाता है और बच्चों में उच्च रक्तचाप को औसत सिस्टोलिक या डायस्टोलिक रक्तचाप की तीन या चार बार की माप के औसत के हिसाब से तथा बच्चे के लिंग, उम्र व ऊंचाई के लिये उपयुक्त मान की 95 प्रतिशतता के बराबर या उच्चतर निर्धारित किया जाता है। बच्चों में पूर्व-हाइपरटेंशन को सिस्टोलिक या डायस्टोलिक रक्तचाप की 90 प्रतिशतता के बराबर या अधिक लेकिन 95 प्रतिशतता से कम पर माना जाता है।\nकिशोरों में, आम तौर पर उच्च रक्तचाप और पूर्व-उच्चरक्तचाप का निदान वयस्क मापदंड का उपयोग कर वर्गीकृत किया जाता हैं।\n\nउच्च रक्तचाप शायद ही कभी कोई लक्षण दिखाता है और आमतौर पर इसकी पहचान स्क्रीनिंग के माध्यम से होती है या जब इससे असंबंधित स्वास्थ्य समस्या के लिए देखभाल जरूरत पड़ती है। उच्च रक्तचाप से पीड़ित कुछ लोग सिरदर्द (विशेष रूप से सिर के पिछले हिस्से में और सुबह) तथा साथ ही चक्कर आने की, वर्टिगो टिनिटस (कान में गूंज या फुसफुसाहट की आवाज़), दृष्टि परिवर्तन तथा बेहोशी की शिकायत करते हैं।\n\nशारीरिक परीक्षण में, उच्च रक्तचाप का शक तब होता है जब ऑप्थेल्मोस्कोपी का उपयोग करते हुये आंखों के पीछे की ओर ऑप्टिक फंडस की जांच के समय हाइपरटेंसिव रेटिनोपैथी का पता चलता है। प्रतिष्ठित रूप से, उच्च रक्तचाप से ग्रस्त रेटिनोपैथी में परिवर्तन की गंभीरता को I से IV तक की श्रेणी में वर्गीकृत किया जाता है, हालांकि इसके अधिक हल्के प्रकारों का एक दूसरे से भेद करना मुश्किल हो सकता है। ऑप्थेल्मोस्कोपी के निष्कर्ष यह संकेत भी दे सकते हैं कि कोई व्यक्ति कितने लंबे समय तक उच्च रक्तचाप से ग्रसित रहा है।\n\nकुछ अतिरिक्त संकेत और लक्षण द्वितियक उच्च-रक्तचाप, का संकेत दे सकते हैं जो किसी पहचान योग्य कारणों जैसे गुर्दे की बीमारियों या अंतःस्रावी रोग के के कारण होने वाला उच्च-रक्तचाप है। उदाहरण के लिए, छाती और पेट का फूलना, ग्लूकोज असहिष्णुता, चाँद मुखाकृति, \"बफैलो हंप\" और बैंगनी धारियां कुशिंग सिंड्रोम का संकेत देते हैं। थायराइड रोग और अतिकायता भी उच्च रक्तचाप का कारण हो सकते हैं और इनके विशिष्ट लक्षण और संकेत होते हैं। पेट की आवाज़ वृक्क धमनी का रोग (गुर्दे की आपूर्ति धमनियों का संकुचन) का संकेत हो सकता है। पैरों में रक्तचाप में कमी या जांघ की धमनियों के स्पंदन में विलंब या अनुपस्थिति, महाधमनी निसंकुचन (हृदय से बाहर निकलते ही महाधमनी का संकुचन) का संकेत हो सकती है। वह उच्च रक्तचाप जो सिर दर्द, धुकधुकी, पीलापन और पसीने के साथ व्यापक रूप से घटता बढ़ता है फियोक्रोमोसाइटोमा (अधिवृक्क ग्रंथि के एक संवहनी ट्यूमर) के संदेह का संकेत माना जाना चाहिए।\n\nगंभीर रूप से उच्च रक्तचाप (180 सिस्टोलिक या 110 डायास्टोलिक के बराबर या अधिक, कभी कभी घातक या त्वरित उच्च रक्तचाप कहा जाता है) \"उच्च रक्तचाप संबंधी संकट\" के रूप में सन्दर्भित किया जाता है। इन स्तरों से ऊपर का रक्तचाप, जटिलताओं के उच्च जोखिम का संकेत देता है। इस श्रेणी में रक्तचाप से ग्रसित लोगों के साथ कोई लक्षण नहीं भी हो सकता है, लेकिन ऐसे लोगों को सिरदर्द (22% मामलो में) या चक्कर आने की शिकायत किये जाने की संभावना आम लोगों से अधिक होती है। उच्च रक्तचाप से ग्रस्त संकट के अन्य लक्षणों में, देखने की क्षमता में गिरावट या हृदय की विफलता के कारण सांसो का फूलना या गुर्दे की विफलता के कारण सामान्य बेचैनी का एहसास शामिल हो सकते हैं। उच्च रक्तचाप से ग्रस्त संकट से ग्रस्त अधिकांश लोगों का रक्तचाप ऊंचा होता है, लेकिन अचानक वृद्धि के लिए अतिरिक्त कारण भी हो सकते हैं। \n\n\"उच्च रक्तचाप संबंधी आपात स्थिति\", जिसको पहले \"घातक उच्च रक्तचाप\" कहा जाता था, तब होती है जब गंभीर रूप से ऊंचे रक्तचाप के परिणाम स्वरूप एक या एक से अधिक अंगों में प्रत्यक्ष क्षति के प्रमाण मिलते हैं। इस क्षति में मस्तिष्क में सूजन और शिथिलता के कारण होने वाला उच्च रक्तचाप से ग्रस्त एन्सेफोलोपेथी, शामिल हो सकता है जो सिर दर्द और चेतना के परिवर्तित स्तर द्वारा इसे पहचाना जाता है। रेटिना के पापेलोडेमा और बुध्न संबंधी हेमरेज और धीमा स्राव लक्ष्य अंग क्षति के अन्य संकेत हैं। सीने में दर्द हृदय की मांसपेशीय क्षति (जो रोधगलन को बढ़ावा दे सकता है) या कभी-कभी महाधमनी विच्छेदन, महाधमनी की भीतरी दीवार में फटन का संकेत हो सकता है। श्वास की कमी, खाँसी, कफ और खून से सने हुये थूक की समस्या फेफड़े की एडीमा के लक्षण हैं। यह स्थिति, दिल के बाएं वेंट्रिकल की अक्षमता के कारण फेफड़े के ऊतकों में सूजन की है जो हृदय के बाएं वेंट्रिकल द्वारा फेफड़ों से धमनियों की प्रणाली में पर्याप्त रूप से रक्त पंप करने की अक्षमता है। गुर्दे की कार्य प्रणाली में तेजी से ह्रास (गुर्दे की तीव्र चोट) और माइक्रोएंजियोपैथिक हीमोलिटिक एनीमिया (रक्त कोशिकाओं का विनाश) भी हो सकती है। इन स्थितियों में, अंगों की क्षति को रोकने के लिये रक्तचाप में तेजी से कमी आवश्यक होती है। इसके विपरीत, इस बात का कोई सबूत नहीं है कि उच्च रक्तचाप संबंधी अत्यावश्कताओं में जहां पर लक्षित अंगों में क्षति के कोई साक्ष्य न मिले हों वहां पर रक्तचाप को तेजी से कम करने की आवश्यकता होती है। रक्तचाप की कमी में अति-आक्रामकता किसी जोखिम के बिना नहीं होती है। उच्च रक्तचाप से संबंधित अत्यावश्कताओं में मुंह से खायी जाने वाली दवाओं के उपयोग से रक्तचाप को 24 से 48 घंटे में धीरे-धीरे कम करने की वकालत की जाती है।\n\nगर्भधारण के लगभग 8-10% मामलों में उच्च रक्तचाप की समस्या होती है। गर्भावस्था में उच्च रक्तचाप की समस्या वाली महिलाओं में प्राथमिक उच्च रक्तचाप पहले से मौजूद होता है। गर्भावस्था में उच्च रक्तचाप पूर्व-एक्लंपशिया, का पहला संकेत हो सकता है जो कि गर्भावस्था की दूसरे आधे भाग की तथा प्रसव के कुछ हफ्तो बाद की गंभीर स्थिति है। पूर्व एक्लंपशिया के निदान में बढ़ा रक्तचाप तथा मूत्र में प्रोटीन की उपस्थिति शामिल है। पूर्व-एक्लंपशिया गर्भधारण के लगभग 5% मामलों में होता है और विश्व स्तर पर सभी मातृ मृत्यु के लगभग 16% मामलों के लिए जिम्मेदार होता है। पूर्व-एक्लंपशिया बच्चों की मृत्यु का भी खतरा दोगुना कर देता है। आमतौर पर पूर्व-एक्लंपशिया का कोई लक्षण नहीं होता हैं और यह नियमित जांच से ही पता चलता है। जब पूर्व-एक्लंपशिया के लक्षण होते हैं तो उनमें सबसे आम सिरदर्द, दृश्यता संबंधी गड़बड़ी (अक्सर \"चमकती रोशनी\"), उल्टी, अधिजठर (पेट के ऊपरी-मध्य भाग में) दर्द और एडेमा (सूजन) हैं। पूर्व-एक्लंपशिया कभी-कभी जीवन के लिए एक खतरनाक स्थिति एक्लंपशिया तक पहुंच जाती है। एक्लंपशिया एक उच्च रक्तचाप से संबंधित आपात स्थिति है इसमें कई गंभीर जटिलताएं शामिल हैं। इन जटिलताओं में दृष्टि का खोना, मस्तिष्क में सूजन दौरे या कंपकपी, गुर्दे की विफलता, फेफड़े का एडेमा और एक या अधिक रक्त वाहिकाओं में खून का जमना (रक्त के थक्के का विकार) शामिल हैं।\n\nनवजात शिशुओं और युवा शिशुओं में बढ़त में कमी, दौरे, चिड़चिड़ापन, ऊर्जा में कमी और साँस लेने में कठिनाई को उच्च रक्तचाप के साथ जोड़ कर देखा जा सकता है। बड़े शिशुओं और बच्चों में, उच्च रक्तचाप, सिरदर्द, अस्पष्ट चिड़चिड़ापन, थकान, बढ़त में कमी धुंधली दृष्टि, नकसीर फूटना, और चेहरे का पक्षाघात हो सकता है।\n\nदुनिया भर में उच्च रक्तचाप, समय से पूर्व मृत्यु हेतु, रोका जा सकने वाला सबसे महत्वपूर्ण जोखिम कारक है। यह इस्केमिक हृदय रोग स्ट्रोक, परिधीय संवहनी रोग, और अन्य हृदय रोगों जिसमें दिल की विफलता, महाधमनी धमनीविस्फार, ड्फ्यूस एथएरॉसक्लिरॉसेस और फुफ्फुसीय अन्त: शल्यता शामिल है, के जोखिम को बढ़ावा देता है। उच्च रक्तचाप संज्ञानात्मक हानि, पागलपन और जटिल किडनी रोग के लिए एक जोखिम कारक है। \nअन्य जटिलताओं में शामिल हैं:\n\nप्राथमिक (आवश्यक) उच्च रक्तचाप, उच्च रक्तचाप का सबसे आम रूप है, उच्च रक्तचाप के सभी मामलों में 90-95% यही होता है। लगभग सभी समकालीन समाजों में, उम्र बढ़ने के साथ रक्तचाप बढ़ता है तथा बाद के जीवन में उच्च रक्तचाप से ग्रस्त होने का खतरा काफी बढ़ जाता है। जीन और पर्यावरणीय कारकों के एक जटिल मिलाप से उच्च रक्तचाप होता है। रक्तचाप पर हल्का प्रभाव डालने वाली कई आम जीनों की पहचान की गयी है साथ ही रक्तचाप पर अधिक प्रभाव डालने वाली कुछ दुर्लभ जीन भी पता चली हैं लेकिन उच्च रक्तचाप का आनुवंशिक आधार अभी भी बेहद कम समझा गया है। कई पर्यावरणीय कारक रक्तचाप को प्रभावित करते हैं। जीवन शैली से संबंधित कुछ कारक हैं जो रक्तचाप कम करते हैं जिनमें आहार में नमक की मात्रा कम करना, फल और कम वसा वाले उत्पादों को आहार में बढ़ाना (उच्च रक्तचाप को रोकने के लिये आहार संबंधी दृष्टिकोण (DASH आहार) शामिल हैं। व्यायाम, वजन घटाना और शराब का कम सेवन भी रक्तचाप कम करने में मदद करते हैं। अन्य कारकों जैसे तनाव, कैफीन की खपत, और विटामिन डी की कमी की संभावित भूमिका, कम स्पष्ट है। इंसुलिन प्रतिरोध, जो मोटापे में आम है और सिंड्रोम एक्स (या उपापचयी सिंड्रोम) का एक घटक है, भी उच्च रक्तचाप के लिए योगदान देने वाला माना जाता है। हाल के अध्ययनों से यह भी पता चला है कि प्रारंभिक जीवन की घटनाएं (उदाहरण के लिए, जन्म के समय कम वजन, धूम्रपान करने वाली माँ तथा स्तनपान की कमी) आवश्यक उच्च-रक्तचाप के लिये जोखिम कारक होती हैं। हालांकि, इन जोखिमों को वयस्कों में उच्च रक्तचाप की समस्या से जोड़ने वाले तंत्र अस्पष्ट हैं।\n\nद्वितीयक उच्च रक्तचाप किसी पहचाने जा सकने वाले कारण का परिणाम है। गुर्दे का रोग उच्च रक्तचाप के द्वितीयक कारणों में सबसे आम है। उच्च रक्तचाप, अंतःस्रावी स्थितियों जैसे कुशिंग सिन्ड्रोम, हाइपरथायराडिज्म (अतिगलग्रंथिता), हाइपोथायराडिज्म(अल्पगलग्रंथिता), एक्रोमिगेली, कॉन सिन्ड्रोम (अतिकायता) या हाइपरएल्डोस्टरोनिज्म (रक्त में एल्डोस्टरोन हार्मोन की अधिकता) तथा हाइपरपैराथायराइरॉडिज्म (अतिपरजीविता) या फियोक्रोमोसाइटोमा (एपाफ्राइन के अतिस्राव के कारण सतत उच्च रक्तचाप) के कारण भी हो सकता है। द्वितीयक उच्च रक्तचाप के अन्य कारणों में मोटापा, नींद के समय अल्पश्वसन, गर्भावस्था, महाधमनी का निसंकुचन, अत्यधिक लिकोरिस खपत और कुछ पर्चे वाली दवाएं, हर्बल उपचार और अवैध दवाएं शामिल हैं।\n\nस्थापित मूलभूत उच्च रक्तचाप (प्राथमिक) वाले ज्यादातर लोगों में, कार्डियक आउटपुट सामान्य रहते हुये रक्त प्रवाह का बढ़ा हुआ प्रतिरोध (कुल परिधीय प्रतिरोध) उच्च दबाव के लिए जिम्मेदार होता है। इस बात के साक्ष्य है कि पूर्व-उच्चरक्तचाप या \"सीमावर्ती उच्च रक्तचाप वाले कुछ युवा लोगों को उच्च कार्डियक आउटपुट, उच्च हृदय गति दर और सामान्य परिधीय प्रतिरोध होता है। इस स्थिति को हाइपरकाइनेटिक सीमावर्ती उच्च रक्तचाप कहा जाता है। इन व्यक्तियों के बाद के जीवन में स्थापित मूलभूत उच्च रक्तचाप के विशिष्ट लक्षणों का विकास हो जाता है क्योंकि उम्र के बढ़ने के साथ उनका कार्डियक आउटपुट गिर जाता है तथा परिधीय प्रतिरोध बढ़ जाता है। यह विवाद का विषय है कि यह पैटर्न उन सभी लोगों पर लागू होता है नहीं जिनमें अंततः उच्च रक्तचाप का विकास हो जाता है। स्थापित उच्च रक्तचाप में बढ़ा हुआ परिधीय प्रतिरोध मुख्य रूप से छोटी धमनियों और धमनिकाओं के संरचनात्मक संकुचन के कारण होता है। केशिकाओं की संख्या या घनत्व में कमी भी परिधीय प्रतिरोध में योगदान कर सकती है। उच्च रक्तचाप परिधीय नसों में लचीलेपन की कमी के साथ भी जुड़ा हुआ है,जो हृदय में रक्त की वापसी को बढ़ाने, हृदय प्रीलोड में वृद्धि कर सकता है और अंततः डायस्टोलिक असमान्यता का कारण बन सकता है। रक्त वाहिकाओं का सक्रिय संकुचन स्थापित मूलभूत उच्च रक्तचाप में भूमिका निभाता है या नहीं यह स्पष्ट नहीं है। \n\nनाड़ी दबाव (सिस्टोलिक और डायस्टोलिक रक्तचाप के बीच अंतर) उच्च रक्तचाप वाले बुजुर्गों में अक्सर बढ़ जाता है। इस स्थिति में ऐसा सिस्टोलिक दबाव हो सकता है जो कि असामान्य रूप से उच्च हो, लेकिन डायस्टोलिक दबाव सामान्य या कम हो सकता है। इस स्थिति को पृथक सिस्टोलिक रक्तचाप कहा जाता है। बुजुर्ग लोगों में उच्च रक्तचाप या पृथक सिस्टोलिक उच्च रक्तचाप के साथ उच्च नाड़ी दबाव को बढ़ी हुयी धमनीय कठोरता द्वारा समझा जा सकता है जो आम तौर पर उम्र बढ़ने के साथ जुडा हुआ है और उच्च रक्तचाप के द्वारा और बिगड़ सकता है।\n\nउच्च रक्तचाप में धमनियों की प्रणाली के भीतर देखे गये प्रतिरोध में वृद्धि के लिये कई तंत्रों को प्रस्ताविक किया गया है। अधिकांश साक्ष्य इन कारणों में से एक या दोनों की ओर इशारा करते हैं: \nये तंत्र परस्पर अनन्य नहीं हैं और यह संभावना है कि मूलभूत उच्च रक्तचाप के ज्यादातर मामलों में दोनों कुछ हद तक जिम्मेदार हों। यह भी सुझाया गया है कि एंडोथेलियल असमान्यता (रक्त वाहिकाओं के अस्तर की शिथिलता) और संवहनी सूजन भी बढ़े हुये परिधीय प्रतिरोध और उच्च रक्तचाप में संवहनी क्षति के लिए योगदान कर सकते हैं।\n\nउच्च रक्तचाप का निदान तब होता है जब रोगी लगातार उच्च रक्तचाप से पीड़ित होता है। परंपरागत रूप से, निदान के लिये एक महीने के अंतराल पर तीन अलग रक्तदाबमापी माप की आवश्यकता होती है। उच्च रक्तचाप से ग्रस्त मरीजों के प्रारंभिक मूल्यांकन में पूर्ण इतिहास और शारीरिक परीक्षा शामिल है। 24 घंटे चल रक्तचाप मॉनीटर और घर पर रक्तचाप नापने वाली मशीनों की उपलब्धता के साथ, व्हाइट कोट उच्च रक्तचाप (व्हाइट कोट सिंड्रोम) वाले रोगियों के गलत निदान से बचने के महत्व ने प्रोटोकॉल में परिवर्तन कर दिया है। यूनाइटेड किंगडम में, वर्तमान में सबसे अच्छा अभ्यास चल माप के साथ एकल क्लीनिक पठन का फॉलोअप है। सात दिन की अवधि में घर पर रक्तचाप नापने वाली मशीनों के माध्यम से भी कम आदर्श रूप से फॉलोअप का पालन किया जा सकता है। \n\nजब एक बार उच्च रक्तचाप का निदान निश्चित हो जाता है, तो चिकित्सक, यदि उपस्थित हो तो जोखिम वाले कारकों और अन्य लक्षणों के आधार पर अंतर्निहित कारण की पहचान करने का प्रयास करते हैं। किशोरावस्था से पूर्व बच्चों में आमतौर द्वितीयक उच्च रक्तचाप अधिक होता है तथा अधिकतर मामले गुर्दे की बीमारियों से संबंधित होते हैं। किशोरों में प्राथमिक या मूलभूत उच्च रक्तचाप अधिक आम है इसके कई कारक है जिनमें मोटापा और उच्चरक्तचाप का पारिवारिक इतिहास शामिल हैं। द्वितीयक उच्च रक्तचाप के संभावित कारणों की पहचान करने के लिए तथा यह निर्धारित करने के लिये कि क्या उच्च रक्तचाप ने हृदय, आँखों तथा गुर्दे को क्षति पहुंचायी है, प्रयोगशाला परीक्षण भी किये जा सकते हैं। मधुमेह और उच्च कोलेस्ट्रॉल स्तर के लिए अतिरिक्त परीक्षण किये जाते हैं क्योंकि ये स्थितियां हृदय रोग के विकास के जोखिम का कारक हैं और इनके उपचार की आवश्यकता हो सकती है।\n\nसीरम क्रेटनाइन की माप गुर्दे की बीमारी की उपस्थिति का आंकलन करने के लिये की जाती है, जो या तो उच्च रक्तचाप का कारण या परिणाम हो सकता है। सीरम क्रेटनाइन अकेले ही ग्लोमेरूलर छनन दर को वास्तविकता से अधिक कर सकता हैं। हाल के दिशा निर्देश ग्लोमेरूलर छनन दर (eGFR) के आंकलन के लिये गुर्दा रोग में खुराक में संशोधन (MDRD) सूत्र जैसे भविष्यसूचक समीकरणों के उपयोग की वकालत करते हैं। eGFR गुर्दे के प्रकार्य की एक ऐसी आधारभूत माप प्रदान कर सकता है जिसे गुर्दे के प्रकार्य पर कुछ उच्चरक्तचापरोधी दवाओं के दुष्प्रभावों पर नजर रखने के लिए इस्तेमाल किया जा सकता है। प्रोटीन के लिए मूत्र के नमूनों का परीक्षण भी गुर्दे की बीमारी के एक द्वितीयक सूचक के रूप में प्रयोग किया जाता है। इलेक्ट्रोकार्डियोग्राम परीक्षण (EKG/ECG) इस साक्ष्य को प्राप्त करने के लिये किया जाता है कि हृदय, उच्च रक्तचाप के कारण तनाव में है। यह हृदय की मांसपेशी (बाएं निलय में अतिवृद्धि) का मोटा होना भी दिखा सकता हैं या यह बता सकता है कि क्या हृदय को पहले कोई मामूली गड़बड़ी जैसे मूक दिल का दौरा हुआ है। हृदय की वृद्धि या हृदय की क्षति देखने के लिये छाती का एक्स-रे या इकोकार्डियोग्राम किया जा सकता है।\n\nबहुत से लोग उच्च रक्तचाप से ग्रस्त हैं, लेकिन उनको इसका एहसास नहीं है। पूरी जनसंख्या के उच्च रक्तचाप के परिणामों को कम करने के लिए तथा उच्चरक्तचापरोधी दवा चिकित्सा की आवश्यकता को कम करने के लिये उपायों पर ध्यान देने की जरूरत है। रक्तचाप कम करने के लिए, दवाओं के माध्यम से उपचार शुरू करने से पहले जीवन शैली में परिवर्तन की सिफारिश की जाती हैं। उच्चरक्तचाप की प्राथमिक रोकथाम के लिये, ब्रिटिश उच्च रक्तचाप सोसायटी के 2004 के दिशानिर्देश निम्नलिखित जीवन शैली का प्रस्ताव करते हैं जो कि 2002 में अमेरिका के नेशनल हाई बीपी शिक्षा कार्यक्रम के द्वारा उल्लिखित निर्देशों के अनुरूप है:\nप्रभावी जीवन शैली संशोधन भी रक्तचाप को उतना ही कम कर सकती है जितनी कि कोई रक्तचापरोधी दवा। दो या दो से अधिक जीवन शैली संशोधनों के संयोजन भी बेहतर परिणाम दे सकते हैं।\n\nउच्च रक्तचाप के लिए इलाज का पहला प्रकार अनुमोदित बचाव जीवन शैली परिवर्तनों के समान ही हैं तथा इनमें आहार संबंधी परिवर्तन, शारीरिक व्यायाम तथा वज़न में कमीं शामिल हैं। इन परिवर्तनों ने उच्च रक्तचाप से पीड़ित लोगों में महत्वपूर्ण तरीके से उच्च रक्तचाप को कम करके दिखाया है। अगर उच्च रक्तचाप इतना अधिक है कि औषध उपचार तुरंत करना सही होगा, तो भी जीवनशैली में परिवर्तन अनुमोदित है। \nउच्च रक्तचाप को कम करने के लिये बायोफीडबैक, तनाव मुक्ति या ध्यान जैसे मनोवैज्ञानिक तनाव को कम करने के लिये डिजाइन किये गये विभिन्न कार्यक्रमों का विज्ञापन किया जाता है। हालांकि, आम तौर पर वैज्ञानिक अध्ययन, इनके प्रभाव का समर्थन नहीं करते हैं क्योंकि अध्ययन आमतौर पर कम गुणवत्ता वाले हैं।\n\nआहार परिवर्तन जैसे कम सोडियम आहार लाभदायक है। उच्च रक्तचाप वाले लोगों में और सामान्य रक्तचाप वाले लोगों में कॉकेशियन्स में एक लंबी अवधि (4 चार सप्ताह से अधिक) तक कम सोडियम आहार रक्तचाप को कम करने में प्रभावी है। इसके अलावा, DASH आहार, एक आहार जो बादाम आदि, साबुत अनाज, मछली, अंडा, फल और सब्जियों से भरपूर है, जिसे राष्ट्रीय हृदय, फेफड़े और रक्त संस्थान द्वारा प्रोत्साहित किया जाता है रक्तचाप कम करता है। योजना की एक प्रमुख विशेषता सोडियम की मात्रा सीमित करना है, हालांकि आहार पोटेशियम, मैग्नीशियम, कैल्शियम और प्रोटीन में भी समृद्ध है।\n\nदवाओं के कई वर्ग, जिनको सामूहिक रूप से उच्चरक्तचापरोधी दवा के रूप में जाना जाता है, वर्तमान में उच्च रक्तचाप के इलाज के लिए उपलब्ध हैं। व्यक्ति के हृदय संबंधी (रोधगलन और स्ट्रोक के खतरे सहित) जोखिम और रक्तचाप पाठ का ध्यान रखते हुये दवाएं लिखी जाती है। यदि दवा से उपचार शुरू किया जाता है, तो राष्ट्रीय हृदय, फेफड़े और रक्त संस्थान के सातवें उच्च रक्तचाप (JNC-7) पर संयुक्त राष्ट्रीय समिति की सिफारिश है कि चिकित्सक उपचार की प्रतिक्रिया पर निगरानी रखे तथा दवाओं से होने वाले प्रतिकूल प्रभावों का आंकलन करें। 5 mmHg रक्तचाप की कमी दौरे के खतरे को 34% से कम कर देती है तथा इस्केमिक हृदय रोग के जोखिम को 21% तक कम कर देता है। रक्तचाप में कमी पागलपन, दिल की विफलता और हृदय रोग से मृत्यु की संभावना को कम कर सकती हैं। अधिकतर लोगों के लिये उपचार का उद्देश्य रक्तचाप को 140/90 mmHg से कम करने का होना चाहिये तथा मधुमेह या गुर्दे की बीमारी से पीड़ित लोगों के लिये और कम होना चाहिये। कुछ चिकित्सा पेशेवर स्तरों को 120/80 mmHg के नीचे रखने की सलाह देते हैं। यदि रक्तचाप लक्ष्य नहीं हासिल हो पाते हैं तो और अधिक उपचार की जरूरत होती है।\n\nविभिन्न उपसमूहों के लिये दवा के चयन तथा उपचार के सर्वश्रेष्ठ निर्धारण पर दिशानिर्देश समय के साथ तथा देशों के आधार पर बदले हैं। सर्वश्रेष्ठ दवा पर विशेषज्ञों में सहमति नहीं है। आरंभिक उपचार के लिये कॉक्रन सहयोग, विश्व स्वास्थ्य संगठन और संयुक्त राज्य अमेरिका के दिशा निर्देश एक कम-खुराक वाली थियाज़ाइड आधारित डायूरेटिक को बेहतर मानते हैं। ब्रिटेन के दिशानिर्देश 55 या अधिक उम्र के लोगों के लिये या तथा अफ्रीकी या कैरेबियन मूल के लिये कैल्शियम चैनल ब्लॉकर (CCB) पर जोर देते हैं। ये दिशानिर्देश एंजियोटेनसिन - परिवर्ती एंजाइम अवरोध (ACEI) को युवाओं के लिये वरीय प्रारंभिक उपचार के रूप में उपयोग किये जाने की सलाह देते हैं। जापान में, शुरुआत में निम्न दवाओं के छह वर्गों में से किसी एक के साथ: CCB, ACEI/ARB, थियाजिड डाइयूरेटिक्स, बीटा ब्लॉकर्स और अल्फा ब्लॉकर्स को उचित समझा जाता है। कनाडा में, पहले संभव विकल्प के रूप में अल्फा ब्लॉकर्स को छोड़कर इन सभी दवाओं की सिफारिश की गयी हैं।\n\nबहुत से लोगों को उनके उच्च रक्तचाप को नियंत्रित करने के लिये एक से अधिक दवा की आवश्यकता होती है। JNC7 और ESH-ESC दिशा निर्देश, दो दवाओं के साथ इलाज शुरू करने की वकालत तब करते हैं जब रक्तचाप सिस्टोलिक 20 mmHg से अधिक या डायस्टोलिक लक्ष्य से 10 mmHg से अधिक है। \nपसंदीदा संयोजन रेनिन - एंजियोटेनसिन प्रणाली अवरोधक तथा कैल्शियम चैनल ब्लॉकर्स, या रेनिन - एंजियोटेनसिन प्रणाली प्रतिरोधक और डाइयूरेटिक्स के हैं। स्वीकार्य संयोजन में निम्नलिखित शामिल हैं:\nअस्वीकार्य संयोजन निम्नलिखित हैं:\nगुर्दे की गंभीर विफलता के एक उच्च जोखिम की संभावना के कारण, ACE अवरोधक या एंजियोटेनसिन II रिसेप्टर प्रतिपक्षी, एक डाइयूरेटिक और एक NSAID (चयनात्मक COX -2 प्रतिरोधक तथा गैर-निर्धारित दवाएं जैसे आइब्यूप्रोफेन सहित) के संयोजन से बचें। ऑस्ट्रेलियाई स्वास्थ्य साहित्य में इस संयोजन को बोलचाल की भाषा में \"ट्रिपल व्हैमी\" के रूप में जाना जाता है। दवाओं के दो वर्गों के निश्चित संयोजनों से युक्त गोलियाँ उपलब्ध हैं। जबकि वे सुविधाजनक हैं, वे उन लोगों के लिये सबसे अच्छी तरह से आरक्षित हैं जो लोग व्यक्तिगत घटकों पर स्थापित किये जाते हैं।\n\n60 और पुराने के आयु वर्ग के लोगों में मध्यम से गंभीर उच्च रक्तचाप का इलाज मृत्यु दर और हृदय संबंधी दुष्प्रभावों को कम करता है। 80 साल से अधिक उम्र के लोगों में उपचार संपूर्ण मृत्यु दर को महत्वपूर्ण रूप से कम नहीं प्रकट करता है, लेकिन हृदय रोग का खतरा कम कर देता है। अमरीका में थियाजिड डाईयूरेट पसंदीदा दवा है तथा अनुशंसित रक्त दाब लक्ष्य 140/90 मिमी Hg से कम है। संशोधित ब्रिटिश दिशा निर्देशों में, कैल्शियम चैनल ब्लॉकर पसंदीदा उपचार है जिसमें लक्ष्य क्लीनिक रीडिंग 150/90 mmHg से कम अथवा चल या घर रक्तचाप की निगरानी में 145/85 mmHg से कम है।\n\nप्रतिरोधी उच्च रक्तचाप वह उच्च रक्तचाप है जो कि एक साथ भिन्न उच्चरक्तचापरोधी दवा वर्गों से संबंधित तीन उच्चरक्तचापरोधी एजेंटों के उपयोग के बावजूद लक्षित रक्त दाब के ऊपर बना रहता है। प्रतिरोधी उच्च रक्तचाप के इलाज के लिए दिशानिर्देश ब्रिटेन और अमेरिका में प्रकाशित किया गया है।\n\nसन 2000 में, लगभग एक अरब लोगों को या दुनिया की वयस्क आबादी के लगभग 26% लोगों को उच्च रक्तचाप था। यह विकसित (333 मिलियन) और अविकसित (639 करोड़) दोनों प्रकार के देशों में आम था। हालांकि, क्षेत्रों के साथ इसकी दर भिन्न है जैसे ग्रामीण भारत में में 3.4% (पुरुष) और 6.8% (महिलाएं) की दर के साथ न्यूनतम और पोलैंड में 68.9% (पुरुष) और 72.5% (महिलाएं) की दर के साथ अधिकतम है।\n\nसन 1995 में यह अनुमान लगाया गया था कि संयुक्त राज्य अमेरिका में 43 लाख लोगों को उच्च रक्तचाप था या वे उच्चरक्तचापरोधी दवा ले रहे थे। यह आंकड़ा लगभग 24 प्रतिशत वयस्क अमेरिकी आबादी का प्रतिनिधित्व करता है। संयुक्त राज्य अमेरिका में उच्च रक्तचाप की दरें बढ़ रहीं थीं और 2004 में 29% तक पहुंच गयीं। सन 2006 में उच्च रक्तचाप ने 76 मिलियन अमरीकी वयस्कों (जनसंख्या का 34%) को प्रभावित किया हुआ था तथा अफ्रीकी अमेरिकी वयस्कों के 44% पर उच्च रक्तचाप दुनिया में उच्चतम दरों में से है। यह स्थानीय अमेरीकियों में आम और गोरे तथा मैक्सिकन अमरीकियों में कम आम है। दरें उम्र के साथ बढ़ रही हैं और दक्षिणपूर्वी अमरीका में अधिक हैं। उच्च रक्तचाप महिलाओं तथा कमजोर सामाजिक आर्थिक स्थिति वालों की तुलना में पुरुषों में अधिक आम है (हालांकि रजोनिवृत्ति इस अंतर को कम करती है)।\n\nबच्चों में उच्च रक्तचाप की दर बढ़ रही है। विशेष रूप से किशोरावस्था से पहले के बचपन के उच्चरक्तचाप द्वितीयक होते हैं, जो एक अंतर्निहित विकार के कारण हुआ करते हैं। बच्चों में उच्च रक्तचाप का सबसे आम (60-70%) कारण मोटापा, गुर्दे की बीमारी है। किशोरों में आमतौर पर प्राथमिक या मूलभूत उच्च रक्तचाप होता है, जो कुल मामलों का 85-95% के लिए जिम्मेदार है।\n\nहृदय प्रणाली की आधुनिक समझ चिकित्सक विलियम हार्वे (1578-1657) के काम के साथ शुरू हुयी। हार्वे ने अपनी पुस्तक \"De motu cordis\" (\"दिल और रक्त की गति पर\") में रक्त के परिसंचरण का वर्णन किया है। अंग्रेज पादरी स्टीफन हेल्स ने 1733 में पहली बार रक्तचाप की माप को तैयार किया तथा प्रकाशित किया। उच्च रक्तचाप का बीमारी के रूप में वर्णन अन्य लोगों के साथ, 1808 में थॉमस यंग तथा 1836 में रिचर्ड ब्राइट ने किया था। गुर्दे की बीमारी के साक्ष्य के बिना किसी व्यक्ति में उच्च रक्तचाप की पहली रिपोर्ट में फ्रेडरिक अकबर माहोमेद (1849-1884) द्वारा बनायी गयी थी। हालांकि, एक नैदानिक इकाई के रूप में उच्च रक्तचाप 1896 में अस्तित्व में आया जब रीवा - रोक्की स्किपयोने द्वारा कफ आधारित रक्तदाबमापी का 1896 में आविष्कार किया गया था। इस आविष्कार ने रक्तचाप को क्लिनिक में मापने में सक्षम किया था। सन् 1905 में, निकोलाई कोराटकॉफ ने कोराटकॉफ ध्वनियों की व्याख्या करके इस तकनीक को बेहतर किया, ये ध्वनियां वे हैं जिनको धमनी में स्टेथोस्कोप साथ उस समय परिश्रवित किया गया था, जबकि रक्तदाबमापी कफ पिचकाकर रखा गया था।\n\nऐतिहासिक रूप से \"कठिन नाड़ी रोग\" कहे जाने वाले रोग के उपचार में जोंकों के माध्यम से रक्त की मात्रा निकाल कर रक्त को कम किया जाता था। चीन के पीले सम्राट, कुरनेलियुस सेल्सस, गैलेन और हिप्पोक्रेट्स ने रक्त निकाले जाने की वकालत की। 19 वीं और 20 वीं शताब्दियों में, उच्च रक्तचाप के लिए प्रभावी औषधीय उपचार के संभव होने से पहले, तीन उपचार तौर तरीकों को कई दुष्प्रभावों के साथ इस्तेमाल किया जाता था। इन तौर तरीकों में सख्त सोडियम प्रतिबंध (उदाहरण के लिए, चावल आहार), सिम्पेथेक्टॉमी (सहानुभूति तंत्रिका तंत्र के कुछ हिस्सों का शल्य क्रिया द्वारा हटाना) और ज्वरोत्पादक चिकित्सा (किसी ऐसे पदार्थ को शरीर में दाखिल करना जो ज्वर पैदा करे, अप्रत्यक्ष रूप से रक्त दबाव को कम करना) शामिल है। उच्च रक्तचाप के लिए पहला रसायन, सोडियम थायोसाइनेट, 1900 में इस्तेमाल किया गया था, लेकिन इसके कई दुष्प्रभाव थे और यह अलोकप्रिय था। द्वितीय विश्व युद्ध के बाद कई अन्य एजेंट विकसित किये गये। टेट्रामेथाइलअमोनियम क्लोराइड और उसके व्युत्पन्न हेक्सामेथोनियम, हाइड्रालज़ाइन और रेसरपाइन (औषधीय पौधे \"Rauwolfia serpentina\" से प्राप्त) सबसे लोकप्रिय और यथोचित रूप से प्रभावी थे। सबसे पहले और अच्छी तरह से सहन करने योग्य उपलब्ध मौखिक एजेंटों की खोज के साथ एक बड़ी सफलता हासिल हुयी थी। इनमें क्लोरोथियाज़ाइड, पहली थी, पहली थियाजाइड डाइयूरेट, जो एंटीबायोटिक सल्फेनिलामाइड से विकसित की गयी थी और 1958 में उपलब्ध हो गयी थी। यह नमक उत्सर्जन में वृद्धि के साथ द्रव संचय को रोकने में सक्षम थी। अनुभवी प्रशासन द्वारा एक यादृच्छिक नियंत्रित परीक्षण प्रायोजित किया गया जिसने हाइड्रोक्लोरोथियाज़ाइड के साथ रेसरपाइन तथा हाइड्रालज़ाइन बनाम प्लासेबो की तुलना की गयी। अध्ययन जल्दी बंद कर दिया गया था क्योंकि एक उच्च रक्तचाप समूह जो उपचार नहीं प्राप्त कर रहा था उसमें उपचार प्राप्त कर रहे रोगियों की तुलना में कई जटिलताओं का विकास हो गया था और यह उनके उपचार को रोका जाना अनैतिक समझा गया था। यह अध्ययन कम रक्तचाप वाले लोगों के साथ जारी रखा गया पता चला कि इलाज से कम उच्च रक्तचाप वाले लोगों में भी हृदय संबंधी कारणों से मौत का खतरे में आधे से अधिक की कटौती हुयी। 1975 में, उस टीम को लस्कर विशेष लोक स्वास्थ्य पुरस्कार दिया गया था जिसने क्लोरोथियाज़ाइड विकसित किया था। इन अध्ययनों के परिणाम ने उच्च रक्तचाप के बारे में जनता में जागरूकता बढ़ाने के लिए और उच्च रक्तचाप के माप और इलाज को बढ़ावा देने के लिये सार्वजनिक स्वास्थ्य अभियानों के लिए प्रेरित किया। इन उपायों ने कम से कम टुकड़ों में ही सही लेकिन योगदान दिया और 1972 और 1994 के बीच स्ट्रोक और हृदय रोग में 50% गिरावट दिखायी दी।\n\nविश्व स्वास्थ्य संगठन ने उच्च रक्तचाप को हृदय संबंधी मृत्यु के लिये मुख्य रूप से जिम्मेदार माना है। विश्व उच्च रक्तचाप लीग (WHL) जो कि 85 राष्ट्रीय उच्च रक्तचाप समाजों और लीगों का एक संघीय संगठन है, इस बात को मान्यता प्रदान करता है कि पूरी दुनिया के 50% से अधिक उच्च रक्त चाप से पीड़ित लोग उनकी स्थिति से अनजान हैं। इस समस्या के समाधान के लिए, WHL ने 2005 में उच्च रक्तचाप पर एक वैश्विक जागरूकता अभियान शुरू किया और प्रत्येक वर्ष 17 मई को विश्व उच्च रक्तचाप दिवस (WHD) मनाया जाना निर्धारित किया। पिछले तीन वर्षों में, WHD में और भी कई राष्ट्रीय सोसायटी शामिल हुईं और लोगों तक संदेश पहुंचाने की गतिविधियों में उन्होंने अभिनव प्रयास किये हैं। 2007 में, WHL में 47 सदस्य देशों की रिकॉर्ड भागीदारी थी। WHD के सप्ताह के दौरान, कई मीडिया और सार्वजनिक रैलियों के माध्यम से उच्च रक्तचाप के बारे में जागरूकता को बढ़ावा देने के लिये इन सभी देशों की स्थानीय सरकारों, पेशेवर समाजों, गैर सरकारी संगठनों और निजी उद्योगों के साथ भागीदारी की थी। इंटरनेट और टेलीविजन जैसे जन माध्यमों के उपयोग से 250 मिलियन से अधिक लोगों तक यह संदेश पहुंचाया गया। वर्ष दर वर्ष जैसे जैसे गति बढ़ रही है, WHL को विश्वास है कि लगभग अनुमानित उच्च रक्तचाप से पीड़ित सभी 1.5 अरब लोगों तक पहुँचा जा सकता है। \n\nउच्च रक्तचाप सबसे आम पुरानी चिकित्सा समस्या है जो संयुक्त राज्य अमेरिका में प्राथमिक स्वास्थ्य देखभाल प्रदाताओं के पास जाने का कारण है। अमेरिकन हार्ट एसोसिएशन के अनुमान के अनुसार 2010 में उच्च रक्तचाप की प्रत्यक्ष और अप्रत्यक्ष लागत 76.6 अरब डॉलर थी। संयुक्त राज्य अमेरिका में, उच्च रक्तचाप वाले लोगों में से 80% अपनी स्थिति के जानकार हैं और 71% कोई न कोई उच्चरक्तचापरोधी दवा ले रहे हैं। हालांकि, जानने वालों में से केवल 48% लोग उच्च रक्तचाप पर पर्याप्त रूप से अपनी स्थिति पर नियंत्रण रखते हैं। निदान, उपचार या उच्च रक्तचाप के नियंत्रण में अपर्याप्तता उच्च रक्तचाप के प्रबंधन के साथ समझौता कर सकती है। स्वास्थ्य देखभाल प्रदाता रक्तचाप पर नियंत्रण प्राप्त करने में कई बाधाओं का सामना करते हैं जिनमें रक्तचाप लक्ष्य को हासिल करने के लिये कई दवाएँ लेने में प्रतिरोध शामिल है। लोगों को दवा संबंधी समय-सारणी का पालन करने और जीवनशैली में परिवर्तन की चुनौतियों का सामना करना पड़ता है। बहरहाल, रक्तचाप लक्ष्यों की प्राप्ति संभव है। रक्तचाप कम करना उन्नत चिकित्सा देखभाल के साथ जुड़ी लागत को महत्वपूर्ण रूप से कम कर देता है।\n\n97। High & Low BP) के कुछ आयुर्वेदिक उपचार\n", "id": "164019", "title": "उच्च रक्तचाप"}
{"url": "https://hi.wikipedia.org/wiki?curid=164022", "text": "निम्न रक्तचाप\n\nनिम्न रक्तचाप (अंग्रेज़ी:हाइपोटेंशन) वह दाब है जिससे धमनियों और नसों में रक्त का प्रवाह कम होने के लक्षण या संकेत दिखाई देते हैं। जब रक्त का प्रवाह काफी कम होता हो तो मस्तिष्क, हृदय तथा गुर्दे जैसे महत्वपूर्ण इंद्रियों में ऑक्सीजन और पौष्टिक पदार्थ नहीं पहुंच पाते जिससे ये इंद्रियां सामान्य रूप से काम नहीं कर पाती और इससे यह स्थायी रूप से क्षतिग्रस्त हो सकती है। उच्च रक्तचाप के विपरीत, निम्न रक्तचाप की पहचान मूलतः लक्षण और संकेत से होती है, न कि विशिष्ट दाब संख्या के। किसी-किसी का रक्तचाप ९०/५० होता है लेकिन उसमें निम्न रक्त चाप के कोई लक्षण दिखाई नहीं पड़ते हैं और इसलिए उन्हें निम्न रक्तचाप नहीं होता तथापि ऐसे व्यक्तियों में जिनका रक्तचाप उच्च है और उनका रक्तचाप यदि १००/६० तक गिर जाता है तो उनमें निम्न रक्तचाप के लक्षण दिखाई देने लगते हैं।\n\nयदि किसी को निम्न रक्तचाप के कारण चक्कर आता हो या मितली आती हो या खड़े होने पर बेहोश होकर गिर पड़ता हो तो उसे आर्थोस्टेटिक उच्च रक्तचाप कहते हैं। खड़े होने पर निम्न दाब के कारण होने वाले प्रभाव को सामान्य व्यक्ति शीघ्र ही काबू में कर लेता है। लेकिन जब पर्याप्त रक्तचाप के कारण चक्रीय धमनी में रक्त की आपूर्ति नहीं होती है तो व्यक्ति को सीने में दर्द हो सकता है या दिल का दौरा पड़ सकता है। जब गुर्दों में अपर्याप्त मात्रा में खून की आपूर्ति होती है तो गुर्दे शरीर से यूरिया और क्रिएटाइन जैसे अपशिष्टों को निकाल नहीं पाते जिससे रक्त में इनकी मात्रा अधिक हो जाती है। \n\nकोरोनरी आर्टेरी यानि वह धमनी जो हृदय के मांस पेशियों को रक्त की आपूर्ति करती है।\nयह एक ऐसी स्थिति है जिससे जीवन को खतरा हो सकता है। निम्न रक्तचाप की स्थिति में गुर्दे, हृदय, फेफड़े तथा मस्तिष्क तेजी से खराब होने लगते हैं।\n\nHypotension के कार्डिनल लक्षण lightheadedness या चक्कर आना शामिल हैं। [प्रशस्ति पत्र की जरूरत] यदि रक्तचाप पर्याप्त रूप से कम है, बेहोशी और अक्सर दौरे घटित होगा.\n\nनिम्न रक्तचाप कभी कभी कुछ लक्षण है, जिनमें से कई hypotension के प्रभाव के बजाय कारणों से संबंधित हैं के साथ जुड़ा हुआ है:\n\nकारणों", "id": "164022", "title": "निम्न रक्तचाप"}
{"url": "https://hi.wikipedia.org/wiki?curid=164033", "text": "बाबा फकीर चंद\n\nबाबा फकीर चंद (१८ नवंबर, १८८६ - ११ सितंबर, १९८१) सुरत शब्द योग अर्थात मृत्यु अनुभव के सचेत और नियंत्रित अनुभव के साधक और भारतीय गुरु थे। वे संतमत के पहले गुरु थे जिन्होंने व्यक्ति में प्रकट होने वाले अलौकिक रूपों और उनकी निश्चितता के छा जाने वाले उस अनुभव के बारे में बात की जिसमें उस व्यक्ति को चैतन्य अवस्था में इसकी कोई जानकारी नहीं थी जिसका कहीं रूप प्रकट हुआ था। इसे अमरीका के कैलीफोर्निया में दर्शनशास्त्र के प्रोफेसर डॉ॰ डेविड सी. लेन ने नई शब्दावली 'चंदियन प्रभाव' के रूप में व्यक्त किया और उल्लेख किया। राधास्वामी मत सहित नए धार्मिक आंदोलनों के शोधकर्ता मार्क ज्यर्गंसमेयेर ने फकीर का साक्षात्कार लिया जिसने फकीर के अंतर्तम को उजागर किया। यह साक्षात्कार फकीर की आत्मकथा का अंश बना। \n\n18 नवम्बर 1886 में गांव पंझाल, जिला होशियारपुर, पंजाब, भारत में उनका जन्म हुआ।उनकी पृष्ठभूमि में उनका गरीब ब्राह्मण परिवार और एक दबा हुआ बचपन था और वे ईश्वर भक्ति में राहत पाते थे।कुछ देर मांसाहारी रहने के बाद उनका पश्चाताप और प्रार्थना उन्हें एक दैवी दृश्य के द्वारा दाता दयाल शिव ब्रत लाल के ज़रिए राधा स्वामी मत में ले गए। उन्होंने फकीर को राधास्वामी मत में दीक्षित किया और 'सार-वचन' नामक पुस्तक पढ़ने के लिए दी जो राधास्वामी मत के संस्थापक शिव दयाल सिंह (स्वामी जी महाराज) की लिखी हुई थी।फकीर ने पाया कि वह पुस्तक उसके हिंदू विश्वासों और रुचि के विपरीत थी। उसमें कई धार्मिक आंदोलनों के बारे किए गए उल्लेख फकीर के तत्संबंधी विचारों से मेल नहीं खाते थे। तथापि दाता दयाल जी में अपने दृढ़ विश्वास के कारण उन्होंने प्रण किया कि वे सच्चे बन कर अपने गुरु द्वारा दिखाए गए मार्ग का अनुसरण करेंगे और अपना अनुभव दुनिया को बता जाएँगे. उन्होनें दाता दयाल जी के निधन के बाद अपने अनुयायियों को सत्संग कराने का कार्य शुरू किया और तब अपना अनुभूत सत्य लोगों को बताया कि विश्वासी साधक में प्रकट होने वाले दृश्य, रूप, रंग और रेखाएँ वास्तव में माया होती हैं, सत्य नहीं. फकीर ने पारंपरिक तरीके से 'नाम-दान' (दीक्षा) देना भी बंद कर दिया। फकीर का कहना था कि सत्संग में आंतरिक अनुभव ज्ञान की उच्चतर अवस्थाओं का उनके द्वारा किया गया वर्णन ही नाम दान है। उन्होंने गुरु बने बिना गुरु के सभी कर्तव्य पूरे किए। संकट और विपदा की स्थिति में उनके अनुयायियों में फकीर के चमत्कारी और दैवीय रूप का प्रकट होना साहित्य में मिलता है।\nलेकिन फकीर ने सार्वजनिक रूप से ऐसे सभी ऐसे चमत्कारों को यह कह कर अपने से अलग कर दिया कि जो हुआ वह लोगों के विश्वास के कारण हुआ न कि फकीर के कारण. उन्होंने ऐसे सभी अनुयायियों को अपना सत्गुरु (सच्चा ज्ञान देने वाला) घोषित कर दिया, क्योंकि उन्हें गुरु मानने वालों के अनुभव ने ही फकीर को मन, आत्मा (प्रकाश) और शब्द (आंतरिक शब्द धारा) के अनुभवों से आगे जाने के लिए विवश कर दिया। इसीसे अंतत: उन्होंने परम शांति पाई और उनकी सत्य की खोज तथा कुरेद समाप्त हुई। फकीर के गिरते स्वास्थ्य को देखते हुए सन् 1980 में डॉ॰ डेविड क्रिस्टोफर लेन के अनुरोध करने पर फकीर ने प्रोफेसर बी.आर. कमल को अपनी आत्मकथा लिखाई थी। मूलतः उर्दू भाषा में लिखाई गई इस पुस्तक का अंग्रेजी अनुवाद प्रोफेसर कमल ने किया और बाद में डॉ॰ लेन ने इसके संपादन और प्रकाशन का कार्य किया।\n\nफकीर का निधन संयुक्त राज्य अमेरिका के दौरे के दौरान ११ सितंबर, १९८१ को पिट्सबर्ग, पेनिसिल्वेनिया, उत्तर अमेरिका में हुआ। अपनी वसीयत के जरिए फकीर ने मानवता मंदिर, होशियारपुर के अस्तित्व को अलग स्थापित क्या और इसे अन्य मानवता केंद्रों से स्वतंत्र रखा। उन्होंने यह भी स्पष्ट कर दिया कि उनके ट्रस्ट का देश-विदेश में उनके नाम में खुले मानवता केंद्रों और उनके आचार्यों के साथ प्रेम के अतिरिक्त और कोई संबंध नहीं है। उन्होंने अपने संबंधियों को मंदिर की सेवा करने की अनुमति तो दी परंतु ट्रस्ट का सदस्य बनने या मंदिर के मामलों में दखल देने पर रोक लगा दी। उनकी वसीयत में उनका मिशन 'मनुष्य बनो' भी शामिल किया गया है। उन्होंने भगत मुंशीराम को नामदान देने, जीवों को हिदायत करने और दुखी और अशांत जीवों की मदद करने के लिए नियुक्त किया। उन्होंने भगत मुंशीराम की उपस्थिति या अनुपस्थिति में डॉ॰आई.सी. शर्मा को अपनी जगह काम करने के लिए नियुक्त किया जो परमार्थ और अभ्यास वगैरा के बहुत तालीमयाफ्ता थे। फकीर ने पुन: आई.सी. शर्मा की अनुपस्थिति में भगत मुंशीराम को अपनी जगह सत्गुरु की हैसीयत में काम करने के लिए नियुक्त किया। उनकी वसीयत के अनुसार मानवता मंदिर द्वारा चलाए जा रहे स्कूल में पढ़ने वाले बच्चों से कोई फीस नहीं ली जाएगी परंतु फकीर ने बच्चों के माता-पिता के लिए अनिवार्य कर दिया कि वे वचन देंगे कि वे तीन से अधिक बच्चे पैदा नहीं करेंगे (1980 में परिवार कल्याण कार्यक्रम को उनके 'मानवता धर्म' में शामिल करने की यह गंभीर, ईमानदार और उत्तरदायित्वपूर्ण कोशिश थी)। मानवता मंदिर के प्रांगण में फकीर की अस्थियां गाड़ी गई हैं जिन पर 'मनुष्य बनो' का झंडा फहराया गया है। उन्होंने यह भी स्पष्ट कर दिया था कि उनके सतंमत में कब्र, मकबरे, समाध या मृत महापुरुषों की पूजा का कोई स्थान नहीं है। अत: उन्होंने अपने आप को 'शिव समाध' (दाता दयाल शिव ब्रत लाल की समाध) से असंबद्ध रखा। \n\nफकीर के धार्मिक विचारों के कई स्रोत थे जैसे हिंदू धर्म (सनातन धर्म) और राधास्वामी मत से उनकी लंबी सहबद्धता और सुरत शब्द योग में उनका अनुभव. फकीर को उनके मानवतावादी नजरिए में सहमति के योग्य बहुत कुछ मिला लेकिन वे उनके नामदान के परंपरागत तरीके और भारत में प्रचलित गुरुवाद से असहमत थे। ऐसी धार्मिक प्रथाओं के प्रति उनकी सहनशीलता शून्य थी जिनसे गरीब, विश्वासी और भोले-भाले लोगों का शोषण होता हो। उनका साहित्य इस तथ्य का साक्षी है कि वे कबीर द्वारा चलाए गए संत मत के बुनियादी सिद्धांतों के प्रबल हिमायती थे परंतु सुरत शब्द योग की उच्चतम अवस्थाओं के अंतिम परिणाम और संतों द्वारा पोषित रहस्यवाद से उनका मोहभंग हो गया था। बाद में उन्होंने योग-साधना को दिए जा रहे महत्व को कम किया और संत मत के मानवतावाद पर बल दिया। .\nफकीर की इस विचार में आस्था थी कि 'सेक्स केवल संतान उत्पत्ति के लिए हो' (यहाँ वांछित संतान अभिप्रेत है)। इससे मानव जाति के कष्ट कम हो सकते हैं। उनके जीवन-दर्शन के अनुसार दूसरों के और अपने कल्याण की इच्छा करना जीवन के प्रति आशावादी दृष्टिकोण का महत्वपूर्ण हिस्सा है। युवाओं को आंतरिक शांति के लिए उन्होंने सदा व्यस्त रहने, अपनी आजीविका स्वयं कमाने, किसी सच्चे इंसान के मार्गदर्शन में रहने और आत्म-संयमी बनने की सलाह दी। अपने सामाजिक कर्तव्य के तौर पर उन्होंने अनुयायियों से कहा कि वे दूसरों को नीयतन कष्ट न पहुँचाएँ, बेमतलब बात करने से बचें, कड़वे शब्दों के प्रति सहनशील बनें और साथी प्राणियों की नि:स्वार्थ सेवा करें\nफकीर ने 'हर कीमत पर घरेलू शांति' पर विशेष बल दिया। शुभ कर्म, शुद्ध कमाई, दान (जिसमें प्रेम और कल्याण भी शामिल है) आदि जीवन के ऐसे पक्ष थे जो उन्होंने अन्य सामाजिक दायित्व में शामिल किए। इन दायित्वों को मानव मात्र के लिए आवश्यक माना जाता है। अन्य आध्यात्मिक साधनाओं के अंतर्गत उन्होंने उन्होंने प्रेम, भक्ति, विश्वास, समर्पण पर जोर दिया। कई स्थानों पर उन्होंने 'स्वयं के प्रति सच्चा बनने', ईश्वर की इच्छा के प्रति समर्पण करने, सुमिरन-ध्यान करने और इस प्रकार करके अंत में आत्मज्ञान प्राप्त करने की बात की। \nफकीर ने अनुभव किया कि सभी जीव परम चेतन तत्त्व के बुलबुले हैं और मानव का अंतिम लक्ष्य शांति है।\n\nसन् 1933 में दाता दयाल ने फकीर को आदेश दिया था कि संत मत की शिक्षा को आने वाले समय के अनुरूप बदल जाना. गुरु के आदेश का पालन करने और दाता दयाल के कार्य को परिवर्तित समय के साथ अनुसार आगे ले जाने के लिए फकीर ने सन् 1962 में होशियारपुर में मानवता मंदिर की स्थापना की। एक मासिक पत्रिका 'मानव मंदिर' का प्रकाशन शुरू किया गया। यह मंदिर मानवता और मानव-धर्म को समर्पित है। (Hindi:मानव-धर्म)। मानवता मंदिर उनके मिशन का केंद्र बना रहा जहाँ उन्होंने लोगों को चमत्कारों का सत्य (मन की रहस्यात्मक कार्यप्रणाली) और मन के आगे का सत्य बताना जारी रखा। फकीर ने मंदिर चलाने के लिए आवश्यक दान और भेंटों की कीमत पर भी अपना यह धर्म निभाया. \n\nबाबा फकीर चंद के जीवन के दौरान के और बाद के अनुयायियों और सहकर्मियों की सूची बहुत लंबी है। इसमें निम्नलिखित शामिल हैं:- पीर-ए-मुग़ां (पंडित बुआ दत्त) (दिल्ली), नंदु भाई (निज़ामाबाद, आंध्र प्रदेश), पी. आनंद राव (हैदराबाद (भारत), आंध्र प्रदेश), तारा चंद (हरियाणा), गोपी लाल कृषक, कुबेर नाथ श्रीवास्तव (वाराणसी), प्रेमानंद जी, (कुबेर नाथ श्रीवास्तव और प्रेमानंद को शिव समाध, राधास्वामी धाम, वाराणसी का कार्य बारी-बारी सौंपा गया था) पृथ्वी नाथ पंडित (जम्मू और कश्मीर), लाल चंद (चूरू, राजस्थान), बी.आर. कमल (हिमाचल प्रदेश), लज्जावती कक्कड़ (कमालपुरवाली माई) (पंजाब), तृप्ता देवी (योगिनी माता\n) (पठानकोट, पंजाब) (फकीर ने कमालपुरवाली माई और योगिनी माता को महिलाओं का गुरु नियुक्त किया था), दयाल दास (उत्तर प्रदेश), सेठ दुर्गा दास (चंडीगढ़), मोहन लाल (होशियारपुर), माम चंद, हरजीत सिंह संधु (पंजाब), कर्मचंद कपूर (पालमपुर, हिमाचल प्रदेश), हुकम सिंह, अन्नदाता, जसवंत सिंह, तारा सिंह.\n\nयुवा आयु में फकीर ने उर्दू में कई पुस्तकें लिखीं, जो बाद में देवनागरी (हिन्दी) में लिप्यंतरित की गईं। उनकी अधिकतर पुस्तकें उनके सत्संगों के सीधे संकलन हैं जो मुख्यत: दो पत्रिकाओं नामत: 'मनुष्य बनो' (अलीगढ़ से प्रकाशित) और 'मानव मंदिर' (फकीर द्वारा स्थापित मानवता मंदिर ट्रस्ट, होशियारपुर द्वारा प्रकाशित) में छपी थीं। उनकी कुछ हिन्दी और अंग्रेज़ी पुस्तकें निम्नानुसार हैं: \n</div>\n\nजीवन काल में बाबा फकीर चंद के लिए कई सम्मान सूचक शब्द प्रयोग किए जाते थे, यथा दयाल फ़कीर, परम दयाल जी महाराज, संत सत्गुरु परम दयाल जी महाराज, बाबा फ़कीर, फ़कीर चंद जी महाराज, संत सत्गुरु वक़्त फ़कीर चंद जी महाराज. उनके निधन के बाद उनके नाम के साथ \"पंडित\" शब्द भी जोड़ा गया जो उनकी इच्छा के विरुद्ध था।\n\n\n\n\n\n\n</div>\n", "id": "164033", "title": "बाबा फकीर चंद"}
{"url": "https://hi.wikipedia.org/wiki?curid=164036", "text": "इराकी दीनार\n\nदीनार (अरबी: دينار, कुर्द: دینار) (संकेत: ع.د; कोड: IQD) इराक की मुद्रा है। यह इराक के केंद्रीय बैंक द्वारा जारी किया जाता है और 1,000 फिल्स (فلس) में समविभाजित है, हालांकि मुद्रास्फीति ने फिल्स को प्रचलन से बाहर कर दिया है।\n\nदीनार 1923 में भारतीय रुपए के स्थान पर (एक दीनार = 13 ⅓ भारतीय रुपए) जारी किया गया, जो प्रथम विश्व युद्ध के बाद ब्रिटिश कब्जे के दौरान आधिकारिक मुद्रा थी। दीनार 1959 तक बिना मूल्य परिवर्तन के ब्रिटिश पाउंड के साथ आंकी जाती रही, इसके बाद एक दीनार = 2.8 डॉलर की दर पर संयुक्त राज्य अमेरिका डॉलर के साथ इसका आकलन किया जाने लगा था।\n", "id": "164036", "title": "इराकी दीनार"}
{"url": "https://hi.wikipedia.org/wiki?curid=164037", "text": "निहालचन्द बेरी\n\nनिहाल चन्द बेरी का जन्म १८९३ ई० में हुआ। आपका बाल्य-जीवन बिहार और काशी में तथा उसके बाद का जीवन सन् १९४० तक कलकत्ते में बीता। आप 'हिन्दी प्रचारक पुस्तकालय' के नाम से प्रकाशन का काम करते रहे। बेरी जी ने पाँच पुस्तकें लिखी हैं जो इस प्रकार हैं- मोती महल, जादू का महल, सोने का महल, आनन्द भवन और प्रेम का फल। बेरी जी की सभी पुस्तकें तिलस्मी उपन्यास हैं। \n", "id": "164037", "title": "निहालचन्द बेरी"}
{"url": "https://hi.wikipedia.org/wiki?curid=164038", "text": "निशा निमंत्रण(हरिवंशराय बच्चन)\n\nनिशा निमंत्रण हरिवंशराय बच्चन के गीतों का संकलन है जिसका प्रकाशन १९३८ ई० में हुआ। ये गीत १३-१३ पंक्तियों के हैं जो कि हिन्दी साहित्य की श्रेष्ठतम उपलब्धियों में से हें। ये गीत शैली और गठन की दृष्टि से अतुलनीय है। नितान्त एकाकीपन की स्थिति में लिखी गईं ये त्रयोदशपदियाँ अनुभूति की दृष्टि से वैसी ही सघन हैं जैसी भाषा शिल्प की दृष्टि से परिष्कृत। संकलन के सभी गीत स्वतंत्र हैं फिर भी प्रत्येक की रचना का गठन एक मूल भाव से अनुशासित है। पहला गीत \"दिन जल्दी जल्दी ढलता है\" से प्रारम्भ होकर \"निशा निमंत्रण\" रात्रि की निस्तब्धता के बड़े सघन चित्र करता हुआ प्रातःकालीन प्रकअश में समाप्त होता है। प्रत्येक दृष्टि से निशा निमंत्रण के गीत उच्चकोटि के हैं और बच्चन का कवि अपने चरम पर पहुँच गया प्रतीत होता है।\n", "id": "164038", "title": "निशा निमंत्रण(हरिवंशराय बच्चन)"}
{"url": "https://hi.wikipedia.org/wiki?curid=164039", "text": "मोती महल\n\nमोती महल \"हिन्दी प्रचारक पुस्तकालय\" के नाम से प्रकाशन का काम करने वाले निहालचन्द बेरी द्वारा रचित पुस्तक है। यह पुस्तक तिलस्मी उपन्यास है।\n", "id": "164039", "title": "मोती महल"}
{"url": "https://hi.wikipedia.org/wiki?curid=164040", "text": "जादू का महल\n\nजादू का महल \"हिन्दी प्रचारक पुस्तकालय\" के नाम से प्रकाशन का काम करने वाले निहालचन्द बेरी द्वारा रचित पुस्तक है। यह पुस्तक तिलस्मी उपन्यास है।\n", "id": "164040", "title": "जादू का महल"}
{"url": "https://hi.wikipedia.org/wiki?curid=164041", "text": "सोने का महल\n\nसोने का महल \"हिन्दी प्रचारक पुस्तकालय\" के नाम से प्रकाशन का काम करने वाले निहालचन्द बेरी द्वारा रचित पुस्तक है। यह पुस्तक तिलस्मी उपन्यास है।\n", "id": "164041", "title": "सोने का महल"}
{"url": "https://hi.wikipedia.org/wiki?curid=164042", "text": "आनन्द भवन\n\nआनन्द भवन \"हिन्दी प्रचारक पुस्तकालय\" के नाम से प्रकाशन का काम करने वाले निहालचन्द बेरी द्वारा रचित पुस्तक है। यह पुस्तक तिलस्मी उपन्यास है।\n", "id": "164042", "title": "आनन्द भवन"}
{"url": "https://hi.wikipedia.org/wiki?curid=164043", "text": "प्रेम का फल\n\nप्रेम का फल \"हिन्दी प्रचारक पुस्तकालय\" के नाम से प्रकाशन का काम करने वाले निहालचन्द बेरी द्वारा रचित पुस्तक है। यह पुस्तक तिलस्मी उपन्यास है।\n", "id": "164043", "title": "प्रेम का फल"}
{"url": "https://hi.wikipedia.org/wiki?curid=164055", "text": "रियो डि जेनेरो\n\nरियो डि जेनेरो (पुर्तगाली:\"Rio de Janeiro\" यानि \"जनवरी की नदी\") ब्राज़ील के रियो डि जेनेरो राज्य की राजधानी एवं देश का दूसरा सबसे बड़ा नगर है। यह शहर दक्षिण अमेरिका का तीसरा सबसे अधिक जनसंख्या वाला शहर है। रियो डि जेनेरो शहर करीब दो शताब्दियों तक ब्राजील की राजधानी बना रहा, 1763 से 1822 तक पुर्तगाली औपनिवेशिक काल के दौरान और फिर 1822 से 1960 तक ब्राजी़ल के एक स्वतंत्र राष्ट्र के रूप मे उदय के बाद। १८०८ से १८२१ तक यह पुर्तगाली साम्राज्य की भी राजधानी था। आमतौर पर यह रिओ के नाम से जाना जाता है, शहर का एक दूसरा उपनाम \"A Cidade Maravilhosa\" यानि अद्भुत शहर भी प्रचलित है।\n\nरियो डि जेनेरो अपनी प्राकृतिक अवस्थिति, अपने कार्निवल उत्सव, साम्बा और अन्य संगीत और पर्यटकों के लिए समुद्र तटों पर बने पंक्तिबद्ध होटलों वाले \"कोपाकबाना\" और \"इपानेमा\" जैसे तटों के लिए प्रसिद्ध है। समुद्र तट के अलावा यहां के सबसे प्रसिद्ध आकर्षणों में शामिल हैं \"कोरकोवाडो\" पर्वत पर स्थित ईसा मसीह की विशाल मूर्ति \"क्राईस्ट द रीडिमर\" ('क्रिस्टो रिडेंटॉर'), जिसे आधुनिक युग के विश्व के सात आश्चर्यों में से एक माना जाता है; केबल कार युक्त शुगरलोफ पर्वत (Pão de Açúcar); \"सांबोद्रोमो\" नामक एक विशाल स्थायी कार्निवल परेड मंच और दुनिया के सबसे बड़े फुटबॉल स्टेडियमों में से एक माराकाना (Maracanã) स्टेडियम। २०१६ के ग्रीष्मकालीन ओलंपिक खेलों की मेजबानी रियो डि जेनेरो को मिली है और इन खेलों को आयोजित करने वाला यह दक्षिण अमेरिकी का पहला शहर होगा। \n\nविश्व का दूसरा सबसे बड़ा शहरी वन क्षेत्र: फ्लोरेस्ता दा तिजुका, या \"तिजुका वन\" भी रिओ में ही है, जो दुनिया के सबसे बड़े शहरी वन क्षेत्र Parque Estadual da Pedra Branca, या व्हाइट स्टोन स्टेट पार्क से लगभग जुड़ा ही हुआ है। गैलिआओ-अंतोनियो कार्लोस जोबिम अंतर्राष्ट्रीय हवाई अड्डा, जिसे आमतौर पर सिर्फ गैलिआओ (Galeão) कहा जाता है ब्राजील के कई शहरों को रियो डि जेनेरो से जोड़ता है और यहां से कई अंतरराष्ट्रीय उड़ानें भी संचालित होती हैं।\n\nअपने आकर्षण और सौंदर्य के बावजूद, रियो की गिनती विश्व के सबसे अधिक हिंसाग्रस्त शहरों मे की जाती है। हिंसक अपराध की घटनायें ज्यादातर झुग्गी बस्तियों में घटित होती है लेकिन इनका असर इसके मध्यम वर्गीय और उच्च वर्गीय इलाकों मे भी देखा जा सकता है। रिओ में अन्य बड़े शहरों के विपरीत, मलिन बस्तियों शहर के कुछ सबसे धनी इलाकों से सटी हुई हैं।\n", "id": "164055", "title": "रियो डि जेनेरो"}
{"url": "https://hi.wikipedia.org/wiki?curid=164059", "text": "नई कहानी\n\nआजादी के बाद हिन्दी कहानी को नया संस्कार देने वाले कहानीकारों ने कहानी को नई कहानी के नाम से अभिहित किया।\n", "id": "164059", "title": "नई कहानी"}
{"url": "https://hi.wikipedia.org/wiki?curid=164067", "text": "ध्येयवाक्य\n\nध्येयवाक्य (motto) उस वाक्यांश को कहते हैं जो किसी सामाजिक समूह या संस्था के लक्ष्य को औपचारिक रूप से, संक्षेप में, अभिव्यक्त करता है। ध्येयवाक्य किसी भी भाषा में हो सकता है किन्तु शास्त्रीय भाषाएं (जैसे लैटिन, संस्कृत आदि) का अधिकांशत: प्रयोग किया जाता है। उदाहरण के लिये भारत का ध्येयवाक्य है - \"सत्यमेव जयते\" (सत्य की ही जीत होती है।)\n\n", "id": "164067", "title": "ध्येयवाक्य"}
{"url": "https://hi.wikipedia.org/wiki?curid=164068", "text": "विभिन्न देशों के ध्येयवाक्य\n\nयहाँ पर विभिन्न देशों के राष्ट्रीय ध्येयवाक्यों का संकलन है। ध्येयवाक्य देशों की मुद्राओं पर, बैंकनोटों आदि पर अंकित किया रहता है।\n\n\n\n\n\n\n\n\n\n\n\n\n\n\n\n\n\n\n\nKingdom of Portugal 1179-1910 \"vis unita maior nunc et semper\" (Latin,\"Unity is the biggest strength, now and forever\"\n\n\n\n\n\n\n\n\n\n", "id": "164068", "title": "विभिन्न देशों के ध्येयवाक्य"}
{"url": "https://hi.wikipedia.org/wiki?curid=164069", "text": "विश्वंभर नाथ शर्मा 'कौशिक'\n\nविश्वंभर नाथ शर्मा 'कौशिक' (१८९९- १९४५) प्रेमचन्द परम्परा के ख्याति प्राप्त कहानीकार थे। प्रेमचन्द के समान साहित्य में आपका दृष्टिकोण भी आदर्शोन्मुख यथार्थवाद था। कौशिक जी का जन्म १८९९ में पंजाब के अम्बाला नामक नगर में हुआ था। इनकी अधिकांश कहानियाँ चरित्र प्रधान हैं। इन कहानियों के पात्रों में चरित्र निर्माण में लेखक ने मनोविज्ञान का सहारा लिया है और सुधारवादी मनोवृत्तियों से परिचालित होने के कारण उन्हें अन्त में दानव से देवता बना दिया है।\n", "id": "164069", "title": "विश्वंभर नाथ शर्मा 'कौशिक'"}
{"url": "https://hi.wikipedia.org/wiki?curid=164070", "text": "रोटरी इण्टरनेशनल\n\nरोटरी इन्टरनेशनल \"रोटरी क्लबों\" का संगठन है। रोटरी क्लब संसार भर में सेवा करने वाले क्लब हैं। यह पंथनिरपेक्ष (सेक्युलर) संगठन है जो जाति, लिंग, वर्ण या राजनैतिक विचारधारा के भेदभाव के बिना सबको सदस्य बनाती है। संसार में ३२,००० से अधिक रोटर क्लब हैं जिसमें १३ लाख से अधिक लोग सदस्य हैं।\n\nरोटरी, व्यापार और पेशेवर लोगों का विश्वव्यापी संगठन है, जो मानवीय सेवा, सभी व्यवसायों में उच्च नैतिक स्तर को बढ़ावा देने और दुनिया में शांति और सद्भावना के निर्माण में सहायता देने हेतु विश्वव्यापी रूप से एकजुट होकर कार्यरत है।\n\nरोट‌री के सदस्यों को रोटेरियंस कहा जाता हैं और वें पहनी हुई लेपल पिन के द्वारा आसानी से पहचाने जाते हैं। रोटरी व्हील, रोटरी इंटरनेशनल का आधिकारिक लोगो है। रोटरी का आदर्श वाक्य है \"सेवा स्व से ऊपर\".\n\nरोटेरियंस, स्थानीय रोटरी क्लब के सदस्य होते है और उनके क्लब द्वारा निर्धारित समय पर, हर हफ्ते एक बार मिलते हैं। विश्व भर में फैले असंख्य स्थानीय रोट‌री क्लब \"रोट‌री इन्टरनेशनल\" संस्था के आधार स्तंभ है। विश्व के १६३ देशों में स्थापित ३२००० क्लबों में १३ लाख से भी ज्यादा रोटेरियंस कार्यरत हैं।\n\nप्रशासनिक सुविधा के लिए, स्थानीय क्लबों को एक जिले में शामिल किया जाता है जिसका एक विशेष नम्बर होता है।\n\n१९०५ में पॉल हैरिस, जो पेशे से वकील थे और अन्य तीन लोगों ने मिलकर, अमरीका के शिकागो में रोटरी की स्थापना की। रोटरी दुनिया का सबसे पहला \"सेवा संगठन\" बना।\n\nरोट‌री का वास्ता है - सत्य, न्याय, लोगों के बीच संबंधों में सुधार और विश्व शांति. रोट‌री की गतिविधियाँ, विशेष रूप से स्थानीय क्लबों के स्तर पर किए गये कार्यों से, स्थानीय और विश्व समुदाय की सेवा करने का अवसर प्रदान करता है।\n\n\nसेवा के चार आयाम निम्न प्रकार हैं :-\n\n\n", "id": "164070", "title": "रोटरी इण्टरनेशनल"}
{"url": "https://hi.wikipedia.org/wiki?curid=164072", "text": "सुदर्शन (साहित्यकार)\n\nसुदर्शन (1895-1967) प्रेमचन्द परम्परा के कहानीकार हैं। इनका दृष्टिकोण सुधारवादी है। ये आदर्शोन्मुख यथार्थवादी हैं। \nमुंशी प्रेमचंद और उपेन्द्रनाथ अश्क की तरह सुदर्शन हिन्दी और उर्दू में लिखते रहे हैं। उनकी गणना प्रेमचंद संस्थान के लेखकों में विश्वम्भरनाथ कौशिक, राजा राधिकारमणप्रसाद सिंह, भगवतीप्रसाद वाजपेयी आदि के साथ की जाती है। अपनी प्रायः सभी प्रसिद्ध कहानियों में इन्होंने समस्यायों का आदशर्वादी समाधान प्रस्तुत किया है।\n\nसुदर्शन की भाषा सरल, स्वाभाविक, प्रभावोत्पादक और मुहावरेदार है। इनका असली नाम बदरीनाथ है। इनका जन्म सियालकोट में १८९६ में हुआ था। प्रेमचन्द के समान आप भी ऊर्दू से हिन्दी में आये थे।\n\nलाहौर की उर्दू पत्रिका हज़ार दास्ताँ में उनकी अनेकों कहानियां छपीं। उनकी पुस्तकें मुम्बई के हिन्दी ग्रन्थ रत्नाकर कार्यालय द्वारा भी प्रकाशित हुईं। उन्हें गद्य और पद्य दोनों ही में महारत थी। \"हार की जीत\" पंडित जी की पहली कहानी है और १९२० में सरस्वती में प्रकाशित हुई थी।\n\nमुख्य धारा के साहित्य-सृजन के अतिरिक्त उन्होंने अनेकों फिल्मों की पटकथा और गीत भी लिखे हैं। सोहराब मोदी की सिकंदर (१९४१) सहित अनेक फिल्मों की सफलता का श्रेय उनके पटकथा लेखन को जाता है। सन १९३५ में उन्होंने \"कुंवारी या विधवा\" फिल्म का निर्देशन भी किया। वे १९५० में बने फिल्म लेखक संघ के प्रथम उपाध्यक्ष थे। वे १९४५ में महात्मा गांधी द्वारा प्रस्तावित अखिल भारतीय हिन्दुस्तानी प्रचार सभा वर्धा की साहित्य परिषद् के सम्मानित सदस्यों में थे। उनकी रचनाओं में तीर्थ-यात्रा, पत्थरों का सौदागर, पृथ्वी-वल्लभ आदि के नाम उल्लेखनीय हैं। फिल्म धूप-छाँव (१९३५) के प्रसिद्ध गीत तेरी गठरी में लागा चोर, बाबा मन की आँखें खोल आदि उन्ही के लिखे हुए हैं।\n\n", "id": "164072", "title": "सुदर्शन (साहित्यकार)"}
{"url": "https://hi.wikipedia.org/wiki?curid=164075", "text": "कुल्ली संस्कृति\n\nकुल्ली संस्कृति दक्षिण बलूचिस्तान के कोलवा प्रदेश के कुल्ली नाम स्थान के पुरातात्विक उत्खनन से ज्ञात एक कृषि प्रधान ग्रामीण संस्कृति जो सिंधु घाटी में हड़प्पा-मुहँ-जो-दड़ों आदि के उत्खनन से ज्ञात नागरिक संस्कृति की समकालिक अथवा उससे कुछ पूर्व की अनुमान की जाती है। \n\nयह संस्कृति उत्तरी बलूचिस्तान के झांब नामक स्थान के उत्खनन से ज्ञात संस्कृति तथा दक्षिणी बलूचिस्तान के अन्य स्थानों की पुरातन संस्कृति से सर्वथा भिन्न है। इस संस्कृति की विशिष्टता और उसका निजस्व मिट्टी के बर्तनों के आकार, उनपर खचित चित्र, शव दफनाने की पद्धति तथा पशु और नारी मूर्तियों से प्रकट होता हैं। यहाँ से उपलब्ध मृत्भांड हिरवँजी रंग के है और उनपर ताँबे के रंग की चिकनी ओप है और काले रंग से चित्रण हुआ हैं। कुछ भांड राख के रंग के भी हैं। इन भांडों में थाल, गोदर उदर के गड़ वे तथा बोतल के आकार के सुराही आदि मुख्य हैं। बर्तनों पर बैल, गाय, बकरी, पक्षी, वृक्ष आदि का चित्रण हुआ है। शव दफनाने के लिए वहाँ के निवासी मृत्भांडों का उपयोग करते थे। उसमें मृतक की अस्थि रखकर गाड़ते थे और उसके साथ ताँबे की वस्तुएँ, बर्तन आदि रखते थे। नारी मूर्तियों के संबंध में अनुमान किया जाता है कि वे मातृका की प्रतीक हैं। उनकी पूजा वहाँ के निवासी करते रहे होंगे।\n\n", "id": "164075", "title": "कुल्ली संस्कृति"}
{"url": "https://hi.wikipedia.org/wiki?curid=164076", "text": "क़ुस्तुंतुनिया\n\nक़ुस्तुंतुनिया (Constantinople/कांस्टैंटिनोपुल ; आधुनिक तुर्की : इस्तानबुल) तुर्की देश का प्रसिद्ध नगर है। यह बासफोरस जलसंयोजक और मारमरा सागर के संगम पर स्थित है। यह एक ऐतिहासिक नगर है जो रोमन, बाइजेंटाइन, लैतिन, एवं आटोमान साम्राज्य की राजधानी थी। इसको लेकर इसाइयों एवं मुसलमानों में भयंकर संघर्ष हुआ।\n\nइस नगर की स्थापना रोमन सम्राट् कांस्टैंटाइन महान ने 328 ई. में प्राचीन नगर बाईज़ैंटियम को विस्तृत रूप देकर की थी। नवीन रोमन साम्राज्य की राजधानी के रूप में इसका आरंभ 11 मई 330 ई. को हुआ था। यह नगर भी रोम के समान ही सात पहाड़ियों के बीच एक त्रिभुजाकार पहाड़ी प्रायद्वीप पर स्थित है और पश्चिमी भाग को छोड़कर लगभग सब ओर जल से घिरा है। रूम सागर और काला सागर के मध्य स्थित बृहत् जलमार्ग पर होने के कारण इस नगर की स्थिति बड़ी महत्वपूर्ण रही है। प्रकृति ने दुर्ग का रूप देकर उसे व्यापारिक, राजनीतिक और युद्धकालिक दृष्टिकोण से एक महान साम्राज्य की सुदृढ़ और शक्तिशाली राजधानी के अनुरूप बनने में पूर्ण योग दिया था और निरंतर सोलह शताब्दियों तक एक महान साम्राज्य की राजधानी के रूप में इसकी ख्याति बनी हुई थी। सन् १९३० में इसका नया तुर्की नाम इस्तानबुल रखा गया। अब यह नगर प्रशासन की दृष्टि से तीन भागों में विभक्त हो गया है इस्तांबुल, पेरा-गलाटा और स्कूतारी। इसमें से प्रथम दो यूरोपीय भाग में स्थित हैं जिन्हें बासफोरस की 500 गज चौड़ी गोल्डेन हॉर्न नामक सँकरी शाखा पृथक् करती है। स्कूतारी तुर्की के एशियाई भाग पर बासफोरस के पूर्वी तट पर स्थित है। \n\nयहाँ के उद्योगों में चमड़ा, शस्त्र, इत्र और सोनाचाँदी का काम महत्वपूर्ण है। समुद्री व्यापार की दृष्टि से यह अत्युत्तम बंदरगाह माना जाता है। गोल्डेन हॉर्न की गहराई बड़े जहाजों के आवागमन के लिए भी उपयुक्त है और यह आँधी, तूफान इत्यादि से पूर्णतया सुरक्षित है। आयात की जानेवाली वस्तुएँ मक्का, लोहा, लकड़ी, सूती, ऊनी और रेशमी कपड़े, घड़ियाँ, कहवा, चीनी, मिर्च, मसाले इत्यादि हैं; और निर्यात की वस्तुओं में रेशम का सामान, दरियाँ, चमड़ा, ऊन आदि मुख्य हैं।\n\n\n</small></sup>\n", "id": "164076", "title": "क़ुस्तुंतुनिया"}
{"url": "https://hi.wikipedia.org/wiki?curid=164078", "text": "कूका\n\nकूका एक सिख संप्रदाय है जिसे नामधारी भी कहते हैं। इस सप्रंदाय की स्थापना रामसिंह नामक एक लुहार ने की थी जिसका जन्म 1824 ई. में लुधियाना जिले के भेणी नामक ग्राम में हुआ था। उन दिनों सिख धर्म का जो प्रचलित रूप था वह रामसिंह को मान्य न था। गुरु नानक के समय जो धर्म का स्वरूप था उसे पुन: प्रतिष्ठित करने के निमित्त वे लोकप्रचलित सामाजिक एवं धार्मिक आचार विचार की कटु आलोचना करने लगे। धीरे-धीरे उनके विचारों से सहमत होनेवाले लोगों का एक सप्रंदाय बन गया।\n\nइस धार्मिक संप्रदाय ने आगे चलकर एक क्रांतिकारी राष्ट्रीय दल का रूप धारण कर लिया। महाराष्ट्र के संत रामदास ने महाराष्ट्र में स्वतंत्रता के मंत्र फूँके थे, कुछ उसी तरह का कार्य रामसिंह ने भी किया; और 1864 ई. में उन्होंने अपने अनुयायियों को ब्रिटिश सरकार से असहयोग करने का आदेश दिया। इस आदेश के फलस्वरूप इस संप्रदाय ने पंजाब में स्वतंत्र शासन स्थापित करने का प्रयास किया। तब सरकार ने इस पर कठोर प्रतिबंध लगा दिया। रामसिंह और उनके अनुयायियों ने गुप्त रूप से कार्य करना आरंभ किया। गुप्त रूप से शास्त्रारत्र एकत्र करना और सैनिकों को ब्रिटिश सरकार के विस्र्द्ध उभारने का काम किया जाने लगा। इस प्रकार वे लोग पाँच वर्ष तक गुप्त रूप से कार्य करते रहे। 1872 ई. में एक जगह मुसलमानों ने गोवध करना चाहा। कूकापंथियों ने उसका विरोध किया। दोनों दलों के बीच गहरा संघर्ष हुआ। ब्रिटिश सरकार ने रामसिंह को गिरफ्तार कर ब्रह्मदेश (म्यानमार) भेज दिया जहाँ 1885 ई. में उनका निधन हुआ। इसके बाद कूकापंथ का विद्रोहात्मक रूप समाप्त हो गया किंतु धार्मिक संप्रदाय के रूप में पंजाब में आज भी लोहार, जाट आदि अनेक लोगों के बीच इसका महत्व बना हुआ है। \n\n", "id": "164078", "title": "कूका"}
{"url": "https://hi.wikipedia.org/wiki?curid=164080", "text": "कृष्णदेवराय\n\nकृष्णदेवराय (1509-1529 ई. ; राज्यकाल 1509-1529 ई)) विजयनगर के सर्वाधिक कीर्तिवान राजा।\n\nजिन दिनों वे सिंहासन पर बैठे उस समय दक्षिण भारत की राजनीतिक स्थिति डाँवाडोल थी। पुर्तगाली पश्चिमी तट पर आ चुके थे। कांची के आसपास का प्रदेश उत्तमत्तूर के राजा के हाथ में था। उड़ीसा के गजपति नरेश ने उदयगिरि से नेल्लोर तक के प्रांत को अधिकृत कर लिया था। बहमनी राज्य अवसर मिलते ही विजयनगर पर आक्रमण करने की ताक में था।\nकृष्णदेवराय ने इस स्थिति का अच्छी तरह सामना किया। दक्षिण की राजनीति के प्रत्येक पक्ष को समझनेवाले और राज्यप्रबंध में अत्यंत कुशल श्री अप्पाजी को उन्होंने अपना प्रधान मंत्री बनाया। उत्तमत्तूर के राजा ने हारकर शिवसमुद्रम के दुर्ग में शरण ली। किंतु कावेरी नदी उसके द्वीपदुर्ग की रक्षा न कर सकी। कृष्णदेवराय ने नदी का बहाव बदलकर दुर्ग को जीत लिया। बहमनी सुल्तान महमूदशाह को उन्होंने बुरी तरह परास्त किया। रायचूड़, गुलबर्ग और बीदर आदि दुर्गों पर विजयनगर की ध्वजा फहराने लगी। किंतु प्राचीन हिंदु राजाओं के आदर्श के अनुसार महमूदशाह को फिर से उसका राज लौटा दिया और इस प्रकार यवन राज्य स्थापनाचार्य की उपाधि धारण की। 1513 ई. में उन्होंने उड़ीसा पर आक्रमण किया और उदयगिरि के प्रसिद्ध दुर्ग को जीता। कोंडविडु के दुर्ग से राजकुमर वीरभद्र ने कृष्णदेवराय का प्रतिरोध करने की चेष्टा की पर सफल न हो सका। उक्त दुर्ग के पतन के साथ कृष्ण तक का तटीय प्रदेश विजयनगर राज्य में सम्मिलित हो गया। उन्होंने कृष्णा के उत्तर का भी बहुत सा प्रदेश जीता। 1519 ई. में विवश होकर गजपति नरेश को कृष्णदेवराय से अपनी कन्या का विवाह करना पड़ा। कृष्णदेवराय ने कृष्णा से उत्तर का प्रदेश गजपति को वापस कर दिया। जीवन के अंतिम दिनों में कृष्णदेवराय को अनेक विद्रोहों का सामना करना पड़ा। उसके पुत्र तिरुमल की विष द्वारा मृत्यु हुई।\n\nकृष्णदेवराय ने अनेक प्रासादों, मंदिरों, मंडपों और गोपुरों का निर्माण करवाया। रामस्वामीमंदिर के शिलाफलकों पर प्रस्तुत रामायण के दृश्य दर्शनीय हैं। वे स्वयं कवि और कवियों के संरक्षक थे। तेलुगु भाषा में उनका काव्य अमुक्तमाल्यद साहित्य का एक रत्न है। तेलुगु भाषा के आठ प्रसिद्ध कवि इनके दरबार में थे जो अष्टदिग्गज के नाम से प्रसिद्ध थे। स्वयं कृष्णदेवराय भी आंध्रभोज के नाम से विख्यात थे।\n\n\n", "id": "164080", "title": "कृष्णदेवराय"}
{"url": "https://hi.wikipedia.org/wiki?curid=164081", "text": "केरोसीन\n\nकेरोसीन (मिट्टी का तेल) एक तरल खनिज है जिसका मुख्य उपयोग दीप, स्टोव और ट्रैक्टरों में जलाने में होता है। इस काम के लिये तेल की श्यानता कम, दमकांक ऊँचा, रंग साफ और हल्का, जलने पर दुर्गंध और धुआँ देनेवाले पदार्थों का अभाव रहना चाहिए। औषधियों में विलायक के रूप में, उद्योग धंधों में, प्राकृतिक गैस से पैट्रोल निकालने में तथा अवशोषक तेल के रूप में भी इसका व्यवहार होता है। \n\nकेरोसीन कच्चे पेट्रोलियम का वह अंश है जो 175-275 सें. ताप पर आसुत होता है। इसका विशिष्ट गुरुत्व 0.775 से लेकर 0.850 तक होता है। इसमें पैराफिन, नैफ्थीन और सौरभिक हाइड्रोकार्बन रहता है। इसका भौतिक और रासायनिक गुण उपस्थित हाइड्रोकार्बनों के अनुपात, संघटन और क्वथनांक पर निर्भर करता है। इसका दमकांक (flash point) 24 से लेकर 66 सें. तक के बीच है। इसका रंग हल्का हरा या पीला से लेकर जल सा स्वच्छ हो सकता है।\n\nकच्चे केरोसीन में सौरभिक हाइड्रोकार्बन (40 प्रतिशत तक) आक्सिजन, गंधक और नाइट्रोजन के कुछ यौगिक रहते हैं। ऐसे तेल की सफाई पहले सल्फ्यूरिक अम्ल के उपचार से, फिर सोडा विलयन और जल से धोकर की जाती है। धोने के बाद या तो फुलर मिट्टी पर छानते अथवा पुन: आसवन करते हैं। इससे अनेक अनावश्यक पदार्थ, फीनोल आदि आक्सि यौगिक, सौरभिक और असंतृप्त हाइड्रोकार्बन, गंधक के यौगिक इत्यादि निकल जाते हैं। उपचार के बाद भली-भांति धोना बड़ा आवश्यक है नहीं तो लालटेन की बत्ती या बर्नर पर निक्षेप बैठ सकता है। सौरभिक और चक्रीय हाइड्रोकार्बन (नैफ़थीन) भली भाँति पृथक् न होने पर बत्ती पर कजली जम सकती है।\n\nतेल के तनाव और श्यानता पर जलने का गुण निर्भर करता है। जब तेल अधिक श्यान होता है तब वह बत्ती में अधिक उठता नहीं और लौ छोटी होती है। जलने पर तेल का अधिक भाग जलकर ऊँचा ताप उत्पन्न करता है तथा कुछ भाग का भंजन होकर गैसीय हाइड्रोकार्बन और कोक बनाते हैं। कोक से फिर दहनशील गैसें बनकर जलती हैं। कुछ को तापदीप्त होकर प्रकाश उत्पन्न करता और फिर अंत में जलकर डाइआक्साइड बनता है।\n\nकेरोसीन का परीक्षण गुरुत्व, आसवन परस, गंधक की मात्रा, रंग और दमनांक के निर्धारण से किया जाता है। दीप में विस्फोट न हो, इसके लिये दमनांक का नीचा न होना आवश्यक है। केरोसीन में निम्न दमनांक का होना कानून से भी अनेक देशों में वर्जित है। उष्मा और प्रकाश उत्पन्न करने की क्षमता का भी कभी कभी परीक्षण होता है।\n\nकेरोसीन का संघटन एक सा नहीं होता। किसी में पैराफिनीय हाइड्रोकार्बन और किसी में नैफ्थीनीय हाइड्रोकार्बन अधिक रहते हैं। पर ये दोनों पदार्थ सब तेलों में रहते अवश्य हैं। \n\n", "id": "164081", "title": "केरोसीन"}
{"url": "https://hi.wikipedia.org/wiki?curid=164083", "text": "आयरिश भाषा\n\nआयरिश (अंग्रेज़ी: Irish) (मूल नाम: Gaeilge, teanga na Gaeilge, Ghaelacha) भारोपीय परिवार की एक गोइदेलिक भाषा है, जिसका उद्भव आयरलैंड में हुआ और आयरिश लोगों द्वारा बोली जाती है। आज आयरिश भले ही केवल आयरिश जनसंख्या के एक छोटे समुदाय द्वारा बोली जाती हो, लेकिन यह आयरिश राज्य के निवासियों के जीवन में एक महत्वपूर्ण प्रतीकात्मक भूमिका अदा करता है, जिसका इस्तेमाल देश भर में मीडिया, निजी संदर्भों और सामाजिक स्थितियों में किया जाता है। इसे आयरलैंड गणतंत्र की राष्ट्रीय और पहली आधिकारिक भाषा के रूप में संवैधानिक दर्जा प्राप्त है, इसके अलावा इसे यूरोपीय संघ के एक आधिकारिक भाषा के रूप में दर्जा प्राप्त है। आयरिश को उत्तरी आयरलैंड में भी आधिकारिक तौर पर अल्पसंख्यक भाषा का दर्जा प्राप्त है।\n\nआयरिश आयरलैंड की भाषा तथा साहित्य को 'आयरिश' नाम से जाना जाता है। आयरलैंड में अंग्रेजों के प्रभुत्वकाल में तो अंग्रेजी की ही प्रधानता रही, पर देश की स्वाधीनता के बाद वहाँ की अपनी भाषा आयरिश (गैली) को फिर से महत्व दिया गया। गैली का साहित्य पाँचवी शताब्दी ई. तक का मिलता है। आयरिश भारत यूरोपीय कुल की केल्टिक शाखा के गोइडेली वर्ग से संबद्ध नहीं मानी जाती है। \n\nविकास की दृष्टि से आयरिश भाषा के इतिहास को तीन कालों में विभक्त किया जाता है-\n\nराष्ट्रीय पुनर्जागरण के फलस्वरूप आयरिश को देश में फिर से स्थापित तो किया गया, परंतु आधुनिक आयरिश का कोई एक स्थिरीकृत रूप नहीं बन सका है। आयरिश की कई बोलियाँ अब भी महत्व की स्थिति लिए हुए हैं। \n\nप्रारंभिक आयरिश साहित्य में शौर्यगाथाओं की प्रधानता रही है जो गद्य तथा पद्य के मिले जुले रूप में लिखी गई थीं। ऐसे गाथाचक्रों में 'अलस्टर' का नाम विशेष महत्वपूर्ण है। इसके अतिरिक्त आदिकालीन आयरिश कविता में गीत तत्व की भी प्रधानता थी। ऐसा काव्य प्रमुखत: धार्मिक तथा प्रकृति सम्बंधी प्रेरणाओं की पृठभूमि में लिखा गया था। इन धार्मिक गीतों में सेंट पैट्रिक का गीत तथा उल्टान का सेंट ब्रिजिट के प्रति गीत विशेष रूप से उल्लेखनीय हैं। नवीं तथा १०वीं सदी के आसपास ऐतिहासिक आभास देनेवाले साहित्य का सर्जन हुआ। धार्मिक साहित्य के अंतर्गत उपदेश, संतों के चरित्र तथा इलहाम आदि आते हैं। इस वर्ग के लेखकों में माइकेल ओ' क्लेरे (१७वीं सदी) का नाम महत्वपूर्ण है। फिर इस युग में ऐतिहासिक रचनाएँ भी लिखी गईं।\n\nप्रारंभिक आधुनिक आयरिश साहित्य को क्लैसिकल युग कहकर भी अभिहित किया जाता है। १३वीं से १७वीं शताब्दी के बीच प्रमुखत: दरबारों में लिखा गया काव्य ऐसे कवियों द्वारा प्रस्तुत किया गया जिन्हें पेशेवर कहा जा सकता है। इन कवियों ने अपनी कुछ रचनाएँ गद्य में भी लिखीं। १७वीं सदी के अंत तक यह चारणकाव्य समाप्त हो जाता है। नए काव्यसंप्रदाय में स्वराघात पर आधारित छंदयोजना प्रचलित हुई। इस युग के प्रमुख कवि थे ईगन ओ' राहिली (१८वीं सदी का पूर्व) तथा धार्मिक कवि ताग गैले ओ' सुइलयाँ। रिवाइवलिस्ट आंदोलन के प्रमुख लेखकों में हैं-थॉमस ओ' क्रिओमथाँ (मृत्यु-१९३७), थॉमस ओ' सुइलयाँ, पैप्लेट ओ' कोनर तथा माहरे।\n\nआयरिश पुनर्जागरण का एक सशक्त रूप अंग्रेजी साहित्य में भी व्यक्ति हुआ है जहाँ आयरलैंड के अंग्रेजी लेखकों ने अपनी रचनाओं में आयरिश लोकतत्व, शब्दविधान तथा प्रतीकयोजना के अत्यंत सफल प्रयोग किए हैं। इस आंदोलन को आयरिश या केल्टिक पुनर्जागरण के नाम से जाना जाता है।\n\n\n\n\n", "id": "164083", "title": "आयरिश भाषा"}
{"url": "https://hi.wikipedia.org/wiki?curid=164084", "text": "कैंटरबरी टेल्स\n\nकैंटरबरी टेल्स, (कैंटरबरी किस्से) इंग्लैंड के प्रसिद्ध कवि ज्योफ्रे चासर की अंतिम और सर्वोतम रचना है। यह कहानियों का संग्रह है (दो गद्य-रूप में, बाइस पद्य रूप में)। इससे अंग्रेजी साहित्य में आधुनिक अर्थ में जीवन के यथार्थ चित्रण की परंपरा का प्रारंभ होता है। इसमें कहानियों की उद्भावना स्वयं न करके समस्त यूरोपीय साहित्य तथा जनसाधारण में प्रचलित आख्यायिकाओं को इतिवृत्त का आधार बनाया गया है। इसी कारण उनमें विविधता है। जिस प्रकार कहानी कहनेवाले पात्रों में विविधता है, उसी प्रकार कहानियों में भी विभिन्न प्रकार की कहानियों को एक कड़ी में पिरोने की योजना चॉसर ने बड़ी चतुराई से बनाई है। कैंटरबरी टेल्स को अंग्रेजी साहित्य ही नही वरन यूरोपीय साहित्य की उत्कृष्ट रचनाओं में एक माना जाता है। \n\nकैंटरबरी में टामस बेकेट की समाधि पर पूजा के निमित्त जानेवाले लगभग तीस यात्री, जो तत्कालीन ब्रिटिश समाज के विभिन्न स्तरों तथा व्यवसायों का प्रतिनिधित्व करते हैं, लंदन की एक सराय में एकत्र होते हैं। सराय के स्वामी की सलाह पर सब निश्चय करते हैं कि प्रत्येक यात्री जाते तथा लौटते समय दो-दो कहानियाँ कहेगा। जिस यात्री की कहानियाँ सर्वोतम होगी उसे सब मिलकर लौटते समय उसी सराय में अच्छी दावत देंगे। इस योजना के अनुसार कुल 120 कहानियाँ होनी चाहिए थीं, लेकिन उपलब्ध संग्रह में उनकी संख्या कम है तथा कुछ कहानियाँ अपूर्ण भी हैं।\n\nकैंटरबरी टेल्स की इस योजना ने चॉसर को अपनी बहुमुखी प्रतिभा की अभिव्यक्ति का अच्छा अवसर दिया। यात्रियों के चुनाव में उन्होंने तत्कालीन ब्रिटिश समाज के सभी वर्गों के प्रतिनिधित्व का ध्यान रखा। स्त्री और पुरुष, चर्च, व्यापार एवं कृषि से संबंधित प्राय: सभी स्तरों के लोग यहाँ इकट्ठे मिलते हैं। इस प्रकार अपने पात्रों के माध्यम से इन्होंने अपने युग के ब्रिटिश समाज का व्यापक चित्र प्रस्तुत करने की चेष्टा की है।\n\nएक ओर उनके पात्र हमारे सामने अपने वर्ग या व्यवसाय की सारी विशेषताओं के साथ उपस्थित होते हैं, साथ ही वे अपने चरित्र के व्यक्तिगत गुणदोषों का भी स्पष्ट परिचय देते हैं। अंग्रेजी साहित्य के जिस युग में मानव चरित्र के यथार्थ चित्रण की परंपरा अज्ञात थी चॉसर ने सजीव पात्रों का निर्माण कर इस क्षेत्र में क्रांति उत्पन्न की। अपने पात्रों के चित्रण में चॉसर ने व्यंग्य और हास्य का सहारा लिया है। उनकी छोटी-मोटी कमजोरियों पर मीठी चुटकी लेने से वे बाज नहीं आए हैं। वे अपनी त्रुटियों पर भी उसी प्रकार हँसते हैं जैसे दूसरे की त्रुटियों पर। उनका विशाल हृदय उदारता से भरा है। मनुष्य मात्र से उन्हें सहानुभुति है। इन सभी गुणों के कारण कैंटरबरी टेल्स अंग्रेजी साहित्य ही नही वरन् यूरोपीय साहित्य की उत्कृष्ट रचनाओं में एक माना जाता है। \n\n\n\n", "id": "164084", "title": "कैंटरबरी टेल्स"}
{"url": "https://hi.wikipedia.org/wiki?curid=164085", "text": "कैनाडा का साहित्य\n\nअंगरेज और फ्रांसीसियों का उपनिवेश होने के कारण कैनाडा की अपनी कोई स्थानिक संस्कृति नहीं है। फलस्वरूप यहाँ की साहित्यक संरचना बँटी-बँटी सी है। कुछ लोग अंगरेजी में लिखते हैं कुछ फ्रेंच में और इन रचनाओं का स्पष्ट रूप से अलग-अलग प्रभाव देखने में आता है।\n\nकैनाडा के अंग्रेजी साहित्य के क्षेत्र में हेनरी एलाइन (1748-84) को प्रथम लेखक माना जाता है। उनके लाइफ़ जर्नल्सं की तुलना अंग्रेजी लेखक बनयान की रचनाओं से की जाती है। ओलिवर गोल्डस्मिथ इसके अन्य लेखक हैं। इनका ‘द राइजिंग विलेज’ अंग्रेज कवि गोल्डस्थ्मिथ के ‘द्र डेज़र्टेड विलेज’ की याद दिलाता है। यह कैनाडा का प्रथम पुस्तकाकार काव्य है। टामस हेलीबर्टन (1796-1865) कैनाडा के प्रथम उपन्यासकार हैं। उन्होंने अपनी हास्यरसप्रधान रचनाओं के कारण ख्याति प्राप्त की है। उनके ‘द क्लॉकमेकर’ का पात्र सैम ‘स्लिक डिकेंस’ के प्रसिद्धचरित्र ‘सैम वैलर’ का प्रतिरूप जान पड़ता है। औपनिवेशिक काल के प्रमुख साहित्यकार जोज़फ हो (1804-73) थे, जो एक सफल कवि और विख्यात पत्रकार थे। उनकी अनेक रचनाओं में ‘वेस्टर्न रैंबल्स’ और ‘ईस्टर्न रैंबल्स’ नामक दो यात्रा विवरण तथा कलेक्टेड पोएम्स ऐंड एसेज नामक ग्रंथ प्रख्यात हैं। सुसाना मूडी (1803-85) के ‘रफिंग इट इन द बुश’ में, तत्कालीन जीवन का यथार्थ चित्रण हुआ है और उनकी यह रचना आज भी लोकप्रिय है। इस काल के प्रमुख कवि जॉन रिचर्डसन (1796-1852) का 1812 के यद्ध पर लिखा हुआ कथात्मक क ाव्य ‘टेक्यूमेश’ तथा ‘वकूस्टा’ नामक उपन्यास आज भी लोकप्रिय हैं। चार्ल्स सैग्स्टर (1822-93) ख्याति ‘द सेंट लारेंस ऐंड द सैग्विने हेस्परस’ और ऑवर नालैंड नामक कविताओं पर आधारित है। कैनाडा का एकमात्र उत्कृष्ट नाटक चार्ल्स हेवीसेज (1816-76) कृत सॉल है।\n\n1867 में संघ की स्थापना तथा विश्वविद्यालयों और शहरी जीवन के विक ास ने कैनेडियन साहित्य को विशेष स्फूर्ति प्रदान की। गत शताब्दी के उत्तरार्ध के प्राय: सभी प्रमुख कवियों ने प्रकृति का चित्रण किया ; उन पर अंग्रेजी रोमांटिक कवियोंा स्पष्ट प्रभाव है। आइजावेला वैलेन्सी क्रॉफर्ड (1850-87), चार्ल्स जी0 डी0 राबर्टस (1860-1943) आर्चिबाल्ड लैंपमैन (1861-99) डंकन कैंपबल स्कॉट (1862-1947) एवं ब्लिस कार्मन (1861-1929) उस युग के प्रमुख कवि हैं।\n\n19वीं शताब्दी के अंत में उपन्यास साहित्य को लोकप्रियता प्राप्त हुई। विलियम कर्बी का ‘द गोल्डन डॉग’ तथा गिलबर्ट पार्कर का ‘द सीट्स ऑव द माइटी’ ऐतिहासिक उपन्यासों में विशेष स्थान रखते हैं। 20वीं शताब्दी के आरंभ के उपन्यासकार हैं रैल्फ कॉनर एल. एम. र्माटगोमरी, मार्शल सैंडर्स और गिलवर्ट पार्कर। इनके बाद ‘मेजो द ला रोश’ का नाम आता है। उन्होंने अपनी जलना नामक उपन्यासमाला तथा स्टीफेन लीकॉक ने अपनी हास्य रचनाओं द्वारा ख्याति प्राप्त की। यथार्थवादी उपन्यासकार एफ. पी ग्रोव का नाम उल्लेखनीय है। उन्होंने ‘ओवर प्रअरी ट्रेल्स द टर्न ऑव द इयर’ आदि को बहुत कुछ नोबेल पुरस्कार विजेता हैम्सन के अनुकरण पर लिखा है। उनसे कैनाडा के प्रेअरी जीवन का अत्यंत वास्तविक चित्रण किया है। इस काल के कवियों में मार्जरी पिथाल, आंद्रे अलेक्जेंड्रा ब्राउन, जॉन मैककाल और विल्सन मैक्डानल्ड उल्लेखनीय हैं।\n\nआधुनिक प्रसिद्ध लेखक हैं एफ. ई. डी. मैकडाबेल, फिलिप चाइल्ड, विल वर्ड, टामस एच. रेडेल, कैथलीन कोवर्न, एथेल विल्सन, मौर्ले कैलैघन ह्यू मैकलेनेन, गैब्रियल राय, राजर लेमेलिन। आइगर गोजेंको की ‘द फाल ऑव द टाइटन’ ने, जिसकी पृष्ठभूमि सोवियत रूस है, विश्वव्यापी ख्यातिप्राप्त की है। कवियों में ई. जे. प्रैट अर्ल बर्नी ए. एम. क्लाइन, एल. ए. मैके, डोरोथी लाइबसे, एन. मैरियट तथा जेम्स रेफ़र्ड के नाम उल्लेखनीय है।\n\nसन् 1837 ई. से पूर्व कैनाडा के फ्रेंच भाषा भाषी निवासियों में साहित्य के प्रति कोई जागरूकता देखने में नहीं आती। 1837 के विद्रोह ने जब कैनाडा के फ्रेंच उपनिवेशों में आत्मगौरव और उत्साह का संचार किया और राष्ट्रीयभावना का जागरण हुआ तब अनेक पत्रकार और वक्ता उभरकर सामने आए। उनमें एतियाँ पारें (Étienne Parent) प्रमुख थे। वे लें कनादिएँ (Le Canadien) के संपादक थे। राष्ट्रीय भावना ने आर्थर वेरीज, एल. ओ.डेविड, हॉरी बुरासा (Henri Bourassa), जे. पी. टार्डवेल, आदि अनेक लेखकों को अनुप्राणित किया। गार्नो द्वारा 19वीं शताब्दी के मध्य में लिखे गए कैनाडा के इतिहास ने भी लेखकों को प्रेरणा प्रदान की। आक्तेव क्रिमाजी (Octave Cremazie) इस काल के प्रथम उल्लेखनीय कवि थे। उन्होंने देश और जाति के गौरवगीत गाए। उनपर ह्यूगों का प्रभाव स्पष्ट है। फ़िलिप ओबे द गैस्प (Phillipe Aubert de Gaspe) उपन्यासकार के रूप में उभर कर सामने आए। उन्हांेने अपने उपन्यास ले आँसिएँ कनादिएँ (Les Anciens Canadien) में नए फ्रांस की परंपराओं का अंकन बड़ी आत्मीयता के साथ किया है। इन दोनों के अतिरिक्त लुई फ्रेशे (Louis Frechette), पैंफीय ली मे (Pamphile Le May) और बू चैपमैन भी उसी देशभक्त शाखा के उल्लेखनीय प्रतिनिधि हैं। इनकी रचनाएँ प्रकृतिप्रेम तथा राष्ट्रीय गौरव के उद्गारों से ओतप्रोत हैं।\n\n20वीं शताब्दी के आरंभ में लेखकों का झुकाव प्रतीकवाद की ओर होने लगा। इस दिशा में भी फ्रांसीसी कवियों का अनुसरण ही आदर्श समझा जाता था। इस काल के उल्लेखनीय साहित्यकार हैं जाँ शारबोनों (Jean Charbonneau) एमील नैसीगन, अल्फ्रें द रोशे (Alfred de Rochers) और आलोचक लुई दांतें (Louis Dantia)। इनकी रचनाओं में अपेक्षाकृत देशानुरागजनित संकीर्णता कम है; उनका झुकाव विश्वजनीनता की ओर ही अधिक है। रचना शैली भी अधिक मँजी हुई और कोमल है।\n\nइस नई परंपरा के साथ-साथ देशभक्ति की परंपरा बनी हुई थी। एकोल दे तेरवां (École de Terroir - धरती का संप्रदाय) नामक वर्ग क्षेत्रियता की भावना से अब भी अनुप्राणित था। एडजूटर रिवर्डस (Adjutor Rivards) ने शे नू (Chez Nous) में ग्राम्य जीवन का बड़ा ही भावुक चित्रण किया है। रिंगे (Ringuet) के त्रांत आरपें (Trente Arpents) में कृषक जीवन का संयत चित्रण है। इस प्रकार की रचनाएँ निरंतर होती रहीं। पाँचवें दशक में भी जर्मेन गब्रेमां (Germaine Guevrement) ने जातीय भावना से ओतप्रोत काव्यों और आइव्ज थेरियो (Yves Theriault) ने उपन्यासों की रचना की। नेरी बोशमें (Neree-Beauchemin) ब्लांश ला मोंताञ (Blanche Lamontagne) एलबेर फेरलाँ (Albert Ferland) और एलफ्रांज देजिले (Alphonse Desilest) इस काल के अन्य उल्लेखनीय जातिवादी साहित्याकार हैं।\n\nउपन्यासों की अन्य कई विधाओं का भी विकास इस काल में हुआ। जोसेफ़ मामेत (Joseph Mamette) ने फ्रेंच राज्यकाल विषयक ऑर. एल. द राकब्रूँ (R. L. de Roquebrun) ने 1837 के विद्रोह से संबंधित और एल. पी. दे रोजिए (L.P. Des Rosiers) ने फ़र व्यापार संबंधी उपन्यासों की रचना की। गैब्रियल राय तथा रोजर लेमेलिन (Roger Lemelin) ने अपनी रचनाओं में मांट्रियल और क्यूबेक के नागरिक जीवन का चित्रण किया। लोर कोनान (Laure Conan) ने मनोवैज्ञानिक उपन्यासों का सूत्रपात किया। आधुनिक मनोवैज्ञानिक उपन्यासकारों में रोबेर शारबोनो (Robert Charbonneau) एफ. लोरांंजेर (F. Loranger), रोबेर एली (Rober Elie) तथा आंद्रे जीरो (André Giroux) प्रमुख हैं।\n\nफ्रेंच कैनाडा में आज भी कविता का महत्व बना हुआ है। एस. डी. गार्मो (S. D. Garmean) आधुनिक कवि हैं जिनकी रचनाओं को राष्ट्रीय महत्व प्राप्त है। पाल मोरें (Paul Morin), आर. शोपें (R. Chopin), आर. शोके (R. Choquette) अन्य उल्लेखनीय कवि हैं। ब्लांश लामोतांय (Blanche Lamontagne), एस. रूतिए (S. Routier), ईवा सेनेकल (Eva Senecal) तथा ऐन हेबेर (Anne Hebert) आदि अनेक कवयित्रियों को भी ख्याति प्राप्त है। कैनाडा में अब भी हेक्सागन, कैस्केड जैसे तरूण कविसंप्रदायों का खूब जोर है और यह काव्य फ्रेंच साहित्य का फलता फूलता अंग बना हुआ है। शक्ति, स्फूर्ति और संवेदना इस काव्य के प्रधान लक्षण हैं।\n\nफ्रेंच तथा अंग्रेजी दोनों ही भाषाओं में नाटक उपेक्षित सा ही है। यों लेमेलिन, आइव्ज़ थोरियो (Yves Theriault), आंद्रे जीरो, जर्मेन आदि नाटककारों के लिये रेडियो तथा टेलिविजन सुविधाजनक माध्यम बने हुए हैं।\n\nआलोचना की दिशा में केमील राय (Camille Roy) का विशेष सम्मान रहा है। आधुनिक आलोचकों में एस0 मेरिओं (S. Marion), आर. रमिली (R. Rumilly), गाई सिल्वेस्टर, डब्ल्यू. ई. कालिन आदि प्रमुख समझे जाते हैं।\n", "id": "164085", "title": "कैनाडा का साहित्य"}
{"url": "https://hi.wikipedia.org/wiki?curid=164087", "text": "कैलाश (तीर्थ)\n\nकैलास (तीर्थ) हिमालय के तिब्बत प्रदेश में स्थित एक तीर्थ है जिसे 'गणपर्वत और रजतगिरि भी कहते हैं। कैलास के बर्फ से आच्छादित 22,028 फुट ऊँचे शिखर और उससे लगे मानसरोवर का यह तीर्थ है और इस प्रदेश को मानसखंड कहते हैं। कदाचित प्राचीन साहित्य में उल्लिखित मेरु भी यही है। पौराणिक अनुश्रुतियों के अनुसार शिव और ब्रह्मा आदि देवगण, मरीच आदि ऋषि एवं रावण, भस्मासुर आदि ने यहाँ तप किया था। पांडवों के दिग्विजय प्रयास के समय अर्जुन ने इस प्रदेश पर विजय प्राप्त किया था। युधिष्ठिर के राजसूय यज्ञ में इस प्रदेश के राजा ने उत्तम घोड़े, सोना, रत्न और बाक के पूँछ के बने काले और सफेद चामर भेंट किए थे। इस प्रदेश की यात्रा व्यास, भीम, कृष्ण, दत्तात्रेय आदि ने की थी। इनके अतिरिक्त अन्य अनेक ऋषि मुनियों के यहाँ निवास करने का उल्लेख प्राप्त होता है। कुछ लोगों का कहना है कि आदि शंकराचार्य ने इसी के आसपास कहीं अपना शरीर त्याग किया था।\n\nजैन धर्म में भी इस स्थान का महत्व है। वे कैलास को अष्टापद कहते है। कहा जाता है कि प्रथम तीर्थकर ऋषभदेव ने यहीं निर्वाण प्राप्त किया था। बौद्ध साहित्य में मानसरोवर का उल्लेख अनवतप्त के रूप में हुआ है। उसे पृथ्वी स्थित स्वर्ग कहा गया है। बौद्ध अनुश्रुति है कि कैलास पृथ्वी के मध्य भाग में स्थित है। उसकी उपत्यका में रत्नखचित कल्पवृक्ष है। डेमचोक (धर्मपाल) वहाँ के अधिष्ठाता देव हैं; वे व्याघ्रचर्म धारण करते, मुंडमाल पहनते हैं, उनके हाथ में डम डिग्री और त्रिशूल है। वज्र उनकी शक्ति है। ग्यारहवीं शती में सिद्ध मिलेरेपा इस प्रदेश में अनेक वर्ष तक रहे। विक्रमशिला के प्रमुख आचार्य दीपशंकर श्रीज्ञान (982-1054 ई0) तिब्बत नरेश के आमंत्रण पर बौद्ध धर्म के प्रचारार्थ यहाँ आए थे।\n\nकैलास पर्वतमाला कश्मीर से लेकर भूटान तक फैली हुई है और ल्हा चू और झोंग चू के बीच कैलाश पर्वत है जिसके उत्तरी शिखर का नाम कैलास है। इस शिखर की आकृति विराट् शिवलिंग की तरह है। पर्वतों से बने षोडशदल कमल के मध्य यह स्थित है। यह सदैव बर्फ से आच्छादित रहता है। इसकी परिक्रमा का महत्व कहा गया है। तिब्बती (भोटिया) लोग कैलास मानसरोवर की तीन अथवा तेरह परिक्रमा का महत्व मानते हैं और अनेक यात्री दंड प्रणिपात करने से एक जन्म का, दस परिक्रमा करने से एक कल्प का पाप नष्ट हो जाता है। जो 108 परिक्रमा पूरी करते हैं उन्हें जन्म-मरण से मुक्ति मिल जाती है।\n\nकैलास-मानसरोवर जाने के अनेक मार्ग हैं किंतु उत्तरप्रदेश के अल्मोड़ा स्थान से अस्ककोट, खेल, गर्विअंग, लिपूलेह, खिंड, तकलाकोट होकर जानेवाला मार्ग अपेक्षाकृत सुगम है। यह भाग 338 मील लंबा है और इसमें अनेक चढ़ाव उतार है। जाते समय सरलकोट तक 44 मील की चढ़ाई है, उसके आगे 46 मील उतराई है। मार्ग में अनेक धर्मशाला और आश्रम है जहाँ यात्रियों को ठहरने की सुविधा प्राप्त है। गर्विअंग में आगे की यात्रा के निमित्त याक, खच्चर, कुली आदि मिलते हैं। तकला कोट तिब्बत स्थित पहला ग्राम है जहाँ प्रति वर्ष ज्येष्ठ से कार्तिक तक बड़ा बाजार लगता है। तकलाकोट से तारचेन जाने के मार्ग में मानसरोवर पड़ता है।\n\nकैलास की परिक्रमा तारचेन से आरंभ होकर वहीं समाप्त होती है। तकलाकोट से 25 मील पर मांधाता पर्वत स्थित गुर्लला का दर्रा 16,200 फुट की ऊँचाई पर है। इसके मध्य में पहले बाईं ओर मानसरोवर और दाईं ओर राक्षस ताल है। उत्तर की ओर दूर तक कैलास पर्वत के हिमाच्छादित धवल शिखर का रमणीय दृश्य दिखाई पड़ता है। दर्रा समाप्त होने पर तीर्थपुरी नामक स्थान है जहाँ गर्म पानी के झरने हैं। इन झरनों के आसपास चूनखड़ी के टीले हैं। प्रवाद है कि यहीं भस्मासुर ने तप किया और यहीं वह भस्म भी हुआ था। इसके आगे डोलमाला और देवीखिंड ऊँचे स्थान है, उनकी ऊँचाई 18,600 फुट है। इसके निकट ही गौरीकुंड है। मार्ग में स्थान स्थान पर तिब्बती लामाओं के मठ हैं।\n\nयात्रा में सामान्यत: दो मास लगते हैं और बरसात आरंभ होने से पूर्व ज्येष्ठ मास के अंत तक यात्री अल्मोड़ा लौट आते हैं। इस प्रदेश में एक सुवासित वनस्पति होती है जिसे कैलास धूप कहते हैं। लोग उसे प्रसाद स्वरूप लाते हैं।\n", "id": "164087", "title": "कैलाश (तीर्थ)"}
{"url": "https://hi.wikipedia.org/wiki?curid=164088", "text": "कैलास (मन्दिर)\n\nकैलास (मंदिर) संसार में अपने ढंग का अनूठा वास्तु जिसे मालखेड स्थित राष्ट्रकूट वंश के नरेश कृष्ण (प्रथम) (760-753 ई0) ने निमित्त कराया था। यह एलोरा (जिला औरंगाबाद) स्थित लयण-श्रृंखला में है।\n\nअन्य लयणों की तरह भीतर से कोरा तो गया ही है, बाहर से मूर्ति की तरह समूचे पर्वत को तराश कर इसे द्रविड़ शैली के मंदिर का रूप दिया गया है। अपनी समग्रता में २७६ फीट लम्बा , १५४ फीट चौड़ा यह मंदिर केवल एक चट्टान को काटकर बनाया गया है। इसका निर्माण ऊपर से नीचे की ओर किया गया है। इसके निर्माण के क्रम में अनुमानत: ४० हज़ार टन भार के पत्थारों को चट्टान से हटाया गया। इसके निर्माण के लिये पहले खंड अलग किया गया और फिर इस पर्वत खंड को भीतर बाहर से काट-काट कर 90 फुट ऊँचा मंदिर गढ़ा गया है। मंदिर भीतर बाहर चारों ओर मूर्ति-अलंकरणों से भरा हुआ है। इस मंदिर के आँगन के तीन ओर कोठरियों की पाँत थी जो एक सेतु द्वारा मंदिर के ऊपरी खंड से संयुक्त थी। अब यह सेतु गिर गया है। सामने खुले मंडप में नन्दी है और उसके दोनों ओर विशालकाय हाथी तथा स्तंभ बने हैं। यह कृति भारतीय वास्तु-शिल्पियों के कौशल का अद्भुत नमूना है।\n\n", "id": "164088", "title": "कैलास (मन्दिर)"}
