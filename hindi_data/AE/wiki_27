{"url": "https://hi.wikipedia.org/wiki?curid=98439", "text": "दरियाई घोड़ा\n\nदरियाई घोड़ा या जलीय घोड़ा (Hippopotamus) एक विशाल और गोलमटोल स्तनपायी प्राणी है जो अफ्रीका का मूल निवासी है। दरियाई घोड़े नाम के साथ घोड़ा शब्द जुड़ा है एवं \"हिप्पोपोटामस\" शब्द का अर्थ \"वाटर होर्स\" यानी \"जल का घोड़ा\" होता है परन्तु उसका घोड़ों से कोई संबंध नहीं है। प्राणिविज्ञान की दृष्टि में यह सूअरों का दूर का रिश्तेदार है। यह शाकाहारी प्राणी नदियों एवं झीलों के किनारे तथा उनके मीठे जल में समूहों में रहना पसन्द करता है।\n\nउसे आसानी से विश्व का दूसरा सबसे भारी स्थलजीवी स्तनी कहा जा सकता है। वह 14 फुट लंबा, 5 फुट ऊंचा और 4 टन भारी होता है। उसका विशाल शरीर स्तंभ जैसे और ठिंगने पैरों पर टिका होता है। पैरों के सिरे पर हाथी के पैरों के जैसे चौड़े नाखून होते हैं। आंखें सपाट सिर पर ऊपर की ओर उभरी रहती हैं। कान छोटे होते हैं। शरीर पर बाल बहुत कम होते हैं, केवल पूंछ के सिरे पर और होंठों और कान के आसपास बाल होते हैं। चमड़ी के नीचे चर्बी की एक मोटी परत होती है जो चमड़ी पर मौजूद रंध्रों से गुलाबी रंग के वसायुक्त तरल के रूप में चूती रहती है। इससे चमड़ी गीली एवं स्वस्थ रहती है। दरियाई घोड़े की चमड़ी खूब सख्त होती है। पारंपरिक विधियों से उसे कमाने के लिए छह वर्ष लगता है। ठीक प्रकार से तैयार किए जाने पर वह २ इंच मोटी और चट्टान की तरह मजबूत हो जाती है। हीरा चमकाने में उसका उपयोग होता है।\n", "id": "98439", "title": "दरियाई घोड़ा"}
{"url": "https://hi.wikipedia.org/wiki?curid=98441", "text": "गैण्डा\n\nगैंडा (राइनोसरस / Rhinoceros) एक जानवर है जिसकी पाँच जातियाँ पायी जाती हैं। इसमें से दो प्रजातियाँ अफ्रीका में तथा तीन दक्षिण एशिया में मिलती हैं।\n\n", "id": "98441", "title": "गैण्डा"}
{"url": "https://hi.wikipedia.org/wiki?curid=98444", "text": "हैमिल्टन स्मिथ\n\nहैमिल्टन ओथानेल स्मिथ (जन्म 23 अगस्त 1931) एक अमेरिकी सूक्ष्मजीवविज्ञानी और नोबेल पुरस्कार विजेता हैं. स्मिथ ने 1956 में जॉन्स हॉप्किंस विश्वविद्यालय से मेडिकल की डिग्री प्राप्त की.\n1978 में स्मिथ को फिजियोलॉजी या चिकित्सा में वर्नर आर्बर और डैनियल नाथनस् के साथ संयुक्त रूप से प्रतिबंध एंजाइमों के द्वितीय प्रकार की खोज के लिए नोबेल पुरस्कार से सम्मानित किया गया.\n", "id": "98444", "title": "हैमिल्टन स्मिथ"}
{"url": "https://hi.wikipedia.org/wiki?curid=98445", "text": "सुंदरी\n\nगंगा नदी के सुन्दरवन डेल्टा में उगने वाला हैलोफाइट पौधा है। यह समुद्र के किनारे की नमकीन मिट्टी में उगता है। सुन्दरवन में इस वृक्ष की अधिकता है तथा इसी के कारण सुन्दरवन का नामकरण हुआ है। इस वृक्ष में श्वसन जड़े पायी जाती हैं।\n", "id": "98445", "title": "सुंदरी"}
{"url": "https://hi.wikipedia.org/wiki?curid=98446", "text": "देवा\n\nगंगा नदी के सुन्दरवन डेल्टा में उगने वाले वृक्षों की एक प्रजाति।\n", "id": "98446", "title": "देवा"}
{"url": "https://hi.wikipedia.org/wiki?curid=98447", "text": "केवड़ा\n\nकेवड़ा सुगंधित फूलों वाले वृक्षों की एक प्रजाति है जो अनेक देशों में पाई जाती है और घने जंगलों मे उगती है। पतले, लंबे, घने और काँटेदार पत्तों वाले इस पेड़ की दो प्रजातियाँ होती है- सफेद और पीली। सफेद जाति को केवड़ा और पीली को केतकी कहते है। केतकी बहुत सुगन्धित होती है और उसके पत्ते कोमल होते है। इसमे जनवरी और फरवरी में फूल लगते हैं। केवड़े की यह सुगंध साँपों को बहुत आकर्षित करती है। इनसे इत्र भी बनाया जाता है जिसका प्रयोग मिठाइयों और पेयों में होता है। कत्थे को केवड़े के फूल में रखकर सुगंधित बनाने के बाद पान में उसका प्रयोग किया जाता है। केवड़े के अंदर स्थित गूदे का साग भी बनाया जाता है। इसे संस्कृत, मलयालम और तेलुगु में केतकी, हिन्दी और मराठी में केवड़ा, गुजराती में केवड़ों, कन्नड़ में बिलेकेदगे गुण्डीगे, तमिल में केदगें फारसी में करंज, अरबी में करंद और लैटिन में पेंडेनस ओडोरा टिसीमस कहते हैं। इसके वृक्ष गंगा नदी के सुन्दरवन डेल्टा में बहुतायत से पाए जाते हैं।\nआयुर्वेद की नजर से :-\n\nकेवड़ा पैंडेनसी (Pandanacea) कुल के एकदली वर्ग का पौधा जो उष्ण कटिबंधीय, हिंद महासागर के तटीय देशों में तथा प्रशांत महासागर के टापुओं में पाया जाता है। दक्षिण भारत के तटीय भागों में केवड़ा प्राकृतिक रूप से उगता है। फूलों की तीक्ष्ण गंध के कारण यह बागों में भी लगाया जाता है।\n\nइसका पौधा ५-७ मीटर ऊँचा होता है और बलुई मिट्टी पर नम स्थानों में अधिक पनपता है। इसका प्रधान तना शीघ्र ही शाखाओं में विभाजित हो जाता है और हर शाखा के ऊपरी भाग से पत्तियों का गुच्छा निकलता है। पत्तियाँ लंबी तथा किनारे पर काँटेदार होती है और तने पर तीन कतारों में लगी रहती हैं। जमीन से कुछ ऊपरवाले तने के भाग से बहुत सी हवाई जड़ें निकलती हैं और कभी कभी जब तने का निचला भाग मर जाता है तब पौधे केवल इन हवाई जड़ों के सहारे पृथ्वी पर जमे रहते हैं। इनके पुष्पगुच्छ में नर या मादा फूल मोटी गूदेदार धुरी पर लगे होते हैं। नर पुष्पगुच्छ में कड़ी महक होती हैं। मादा पुष्पगुच्छ में जब फल लगते हैं और पक जाते हैं तब वह गोलाकार नारंगी रंग के अनन्नास के फल की भाँति दिखाई पड़ता है। केवड़े के ये फल समुद्र की लहरों द्वारा दूर देशों तक पहुँच जाते है और इसी से केवड़ा समुद्रतटीय स्थानों में अधिकता से पाया जाता है। नर पुष्पगुच्छ से केवड़ाजल और इत्र बनाए जाते हैं। पत्तियों के रेशे रस्सी आदि बनाने के काम आते हैं। जड़ों से टोकरी तथा बुरुश बनाया जाता हैं।\n\nकेवड़े की झाड़ में साँप प्रायः आश्रय लेते हैं। इसलिये बंगाल के हिन्दू लोग इसे मानसी देवी का जन्मस्थान मानते हैं क्योंकि मानसी देवी सर्पों की रक्षिका देवी हैं।\nआयुर्वेद में केवड़ा का बहुत महत्व है और ये कई प्रकार की बीमारियो में काम आता है।\n भाप आसवन विधि से तैयार किया गया केवड़े का अर्क उत्तरी भारत विशेषत: राजस्थान में कई व्यंजनों में उपयोग में लाया जाता है। \n\n", "id": "98447", "title": "केवड़ा"}
{"url": "https://hi.wikipedia.org/wiki?curid=98448", "text": "तर्मजा\n\nगंगा नदी के सुन्दरवन डेल्टा में उगने वाले वृक्षों की एक प्रजाति।\n", "id": "98448", "title": "तर्मजा"}
{"url": "https://hi.wikipedia.org/wiki?curid=98449", "text": "आमलोपी\n\nगंगा नदी के सुन्दरवन डेल्टा में उगने वाले वृक्षों की एक प्रजाति।\n", "id": "98449", "title": "आमलोपी"}
{"url": "https://hi.wikipedia.org/wiki?curid=98450", "text": "गोरान\n\nगंगा नदी के सुन्दरवन डेल्टा में उगने वाले वृक्षों की एक प्रजाति।\n", "id": "98450", "title": "गोरान"}
{"url": "https://hi.wikipedia.org/wiki?curid=98457", "text": "जालंगी नदी\n\nजालंगी नदी सुंदरवन डेल्टा में गंगा नदी के मुहाने पर बनी एक ज्वारीय नदी है।\n", "id": "98457", "title": "जालंगी नदी"}
{"url": "https://hi.wikipedia.org/wiki?curid=98460", "text": "इच्छामती नदी\n\nइच्छामती नदी सुंदरवन डेल्टा में गंगा नदी के मुहाने पर बनी एक ज्वारीय नदी है।\n", "id": "98460", "title": "इच्छामती नदी"}
{"url": "https://hi.wikipedia.org/wiki?curid=98461", "text": "भैरव नदी\n\nभैरव नदी सुंदरवन डेल्टा में गंगा नदी के मुहाने पर बनी एक ज्वारीय नदी है।\n", "id": "98461", "title": "भैरव नदी"}
{"url": "https://hi.wikipedia.org/wiki?curid=98462", "text": "विद्याधरी नदी\n\nविद्याधरी नदी सुंदरवन डेल्टा में गंगा नदी के मुहाने पर बनी एक ज्वारीय नदी है।\n", "id": "98462", "title": "विद्याधरी नदी"}
{"url": "https://hi.wikipedia.org/wiki?curid=98463", "text": "कालिन्दी नदी\n\nकालिन्दी नदी सुंदरवन डेल्टा में गंगा नदी के मुहाने पर बनी एक ज्वारीय नदी है।\n", "id": "98463", "title": "कालिन्दी नदी"}
{"url": "https://hi.wikipedia.org/wiki?curid=98472", "text": "परियोजना\n\nकिसी व्यापार, विज्ञान या इंजीनियरिंग में किसी विशेष लक्ष्य की प्राप्ति हेतु जो विस्तृत कार्य-योजना बनायी और कार्यान्वित की जाती है उसे परियोजना (project) कहते हैं। इसके अन्तर्गत पूरे कार्य को छोटे-छोटे कार्यों के रूप में विभक्त करके उनका समयबद्ध क्रम प्रस्तुत किया जाता है। कौन सा काम कब आरम्भ होगा; कब समाप्त हो जायेगा; कितना धन और अन्य संसाधन लगेगा; समाप्ति पर मिलने वाला परिणाम क्या है ; आदि का उल्लेख किया जाता है। परियोजना में कार्य की समयसीमा (डेडलाइन) तय करना जरूरी है। इसके साथ ही हर परियोजना के लिये एक निश्चित राशि (बजट) निर्धारित होता है।\n\nपरियोजना किसी समस्या के निदान या किसी विषय के तथ्यों को प्रकाशित करने के लिए तैयार की गई एक पूर्ण योजना होती है।\nसमस्याएँ सुरसा की तरह मुंह फैलाए हुए हमें निगलना चाहती है। हमें आए दिन किसी न किसी समस्या का सामना करना पड़ता है और हम उससे बचने के तरीके सोचते रहते हैं। जैसे- यातायात की समस्या, पीने के पानी की समस्या, बिजली की समस्या। हमारे आसपास बहुत सी ऐसी समस्याएं मौजूद हैं, जिन्हें देख-सुनकर हम सोचने को विवश हो जाते है और समाधान का उपाय सोचने लगते हैं, जैसे- गंगा में गन्दगी की समस्या, आत्महत्या की घटनाएँ, लूट की घटनाऍँ, नशीले पदार्थों के सेवन से होने वाली बीमारियों की समस्या आदि।\n\nजब हमारे सामने कोई समस्या आती है तो सबसे पहले हम उस समस्या की तह तक जाकर उसके सभी पहलुओं को जानने की कोशिश करते है। उसके निदान की सभी संभावनाओं और उपायों का विचार करते हैं। इस तरह हमारे मन में तैयार पूरी विचार योजना एक प्रकार की परियोजना है।\n\n\n", "id": "98472", "title": "परियोजना"}
{"url": "https://hi.wikipedia.org/wiki?curid=98473", "text": "चार्ल्स हैमिल्टन स्मिथ\n\nलेफ्टिनेंट कर्नल चार्ल्स-हैमिल्टन स्मिथ (26 दिसम्बर 1776, पूर्व फ़्लैंडर्स, बेल्जियम -21 सितम्बर 1859, प्लायमाउथ) एक अंग्रेज कलाकार, प्रकृतिवादी, आरेखक, सैनिक और जासूस था। उसका सैन्य कैरियर 1787 में तब शुरु हुआ था जब उसने ऑस्ट्रियाई अकादमी में तोपखाने और इंजीनियरिंग का अध्ययन बेल्जियम के मेकलेन और लोवेन में शुरू किया। हालांकि, उसकी सैन्य सेवा 1820 में समाप्त हो गई, पर इस दौरान वो नैपोलियन युद्धों में शामिल हुआ, और इस कारण उसे वेस्ट इंडीज, कनाडा और अमेरिका सहित बहुत देशों में जाने का अवसर मिला। उसका अधिकतर समय के ब्रिटेन में डेस्क पर काम करते बीता।\n\nउसकी एक उल्लेखनीय उपलब्धि सैनिक वर्दी के रंग के निर्धारण की है जिसे निर्धारण करने के लिए उसने सन 1800 में प्रयोग किया था। उसने वैज्ञानिक प्रयोगों के द्वारा बताया कि स्लेटी रंग की वर्दी सैनिकों के लिए उपयुक्त है, पर ब्रिटिश सेना ने उसकी सलाह पर ध्यान नहीं दिया, और गहरे हरे रंग की वर्दी को चुना। वह एक स्वयंसिद्ध आरेखक था और उसे सैन्य इतिहास हलकों में और समकालीन ब्रिटिश वर्दी के सही चित्रण में जाना जाता है। एक पुरातात्त्विकवेत्ता के रूप में, उसने मध्यकालीन शूरवीरों, महिलाओं, पोतों और लड़ाइयों के ऐतिहासिक चित्रों के साथ प्राचीन इंग्लैंड की पोशाकों के आरेख बनाये। उसके अधिकतर आरेख गैर सैन्य चरित्र के थे (लगभग 38.000 चित्र) लेकिन ज्यादातर अब उपलब्ध नहीं है पर एक प्रकृतिवादी के रूप में उनकी नोटबुक, टिप्पणियों के बच गयी साथ ही नागरिक जीवन से संबंधित पुरातात्त्विक चित्र भी बचे हैं।\n", "id": "98473", "title": "चार्ल्स हैमिल्टन स्मिथ"}
{"url": "https://hi.wikipedia.org/wiki?curid=98477", "text": "परियोजना प्रबन्धन की समयरेखा\n\nप्राय इस बात पर मतैक्य है कि आधुनिक परियोजना प्रबन्धन १९५० के आसपास आरम्भ हुआ। इसके पहले की परियोजनाएँ समान्यत: रचनाधर्मी वास्तुविदों या इंजीनियरों द्वारा स्वयमेव की जाती थीं। \n\n\n\n\n\n\n\n\n\n", "id": "98477", "title": "परियोजना प्रबन्धन की समयरेखा"}
{"url": "https://hi.wikipedia.org/wiki?curid=98482", "text": "परियोजना प्रबन्धन के साफ्टवेयरों की सूची\n\nपरियोजना प्रबन्धन से सम्बन्धित प्रमुख साफ्टवेयरों की सूची नीचे दी जारही है-\nGanttProject\n\nKPlato\n\nOpenProj\n\nOpen Workbench\n\nPlanner\n\nTaskJuggler\n\nBONTQ (cloud-hosted)\n\nBugzilla\n\nCodendi\n\nCollabtive\n\ndotProject\n\neGroupWare\n\nKForge\n\nMantis Bug Tracker\n\nOpenGoo\n\nProject.net\n\nProjectPier\n\nRedmine\n\nTrac\n\nSharpForge (Defunct)\n\njotBug\n\ntodoyu\n\nAMS REALTIME 7\n\nArtemis\n\nCAMeLEAN/PM\n\nCollanos Workplace\n\nContactizer\n\nFastTrack Schedule\n\nInLoox\n\nLisaProject\n\nMacProject\n\nMatchWare MindView Business\n\nMicroPlanner X-Pert\n\nMicrosoft Project\n\nO3spaces\n\nOmniPlan\n\nP2ware Planner\n\nPlanner Suite\n\nPlanisware 5\n\nPrimavera Project Planner\n\nProject KickStart\n\nRationalPlan\n\nRiskyProject\n\nTeamcenter\n\nTracker Suite\n\n@task\n\n24SevenOffice\n\n5PM\n\nArtifact Software\n\nAssembla\n\nBasecamp\n\nBlue Ant\n\nCAMeLEAN/PM\n\nCardinis\n\nCentral Desktop\n\nClarity\n\nClarizen\n\nCreationFlow\n\nDeskAway\n\nCopper Project\n\nDaptiv\n\nEPM Live\n\nEasy Projects .NET\n\nEnterPlicity\n\nFogBugz\n\nGemini\n\nFreeTime\n\nHuddle\n\nJIRA\n\nJournyx\n\nKayako helpdesk software\n\neVisioner MetaTeam\n\nGenius Inside\n\nGoplan\n\nInstant Business Network\n\nKanban Tool\n\nLaunchpad\n\nLiquidPlanner\n\nMicrosoft Office Project Server\n\nMingle\n\nmpower\n\nOpenAir\n\nOracle Project Portfolio Management\n\nP2ware Planner Server\n\nPlanisware OPX2/Planisware 5\n\nProjektron BCS\n\nProject Insight\n\nProjectPartner\n\nProjectplace\n\nProjectVision\n\nQuickArrow\n\nQuickBase\n\nRplan\n\nSantexq\n\nSciforma PSNext\n\nTargetProcess\n\nTime Activity Planning system (TAPs)\n\nTeamwork\n\nTenrox\n\nValleySpeak Project Server\n\nVertabase Pro\n\nViewpath\n\nVPMi\n\nWorkLenz\n\nWrike\n\nZoho Projects\n\n\n", "id": "98482", "title": "परियोजना प्रबन्धन के साफ्टवेयरों की सूची"}
{"url": "https://hi.wikipedia.org/wiki?curid=98484", "text": "सूर्यदक्षिणा/नंदनी\n\nकस्यप ऋषि के पोते श्राद्धदेव नन्दन वन में अपनें आश्रम में भगवान की पूजा अर्चना ध्यान व तपस्या किया करते थे। एक दिन सुर्य देव उनके पास आए और उनसे प्रार्थना की, कि वे उनके लिए एक महायज्ञ करें। महायज्ञ की समाप्ति पस्चात सूर्य देव नें उन्हें दक्षिणा स्वरूप एक कन्या दी और कहा आप इसे अपनी पुत्री के रूप में स्वीकार करें। भविश्य में यह आपका नाम बढ़ाएगी और इस पर आप गर्व करेंगें। इस कन्या को अपनी पुत्री रूप में स्वीकार कर श्राद्धदेव अपनें आश्रम नन्दन वन में आए तब वहां रहनें वाले अन्य ऋषि मुनियों नें पूंछा यह कन्या कौन है तो श्राद्धदेव नें कहा यह सूर्य दक्षिणा है। नन्दन वन में उस कन्या के आ जानें से वहां खुशी की एक लहर सी दौड़ गई और लोग उसे प्यार से नन्दनी कहनें लगे। इस प्रकार उस कन्या के दो नाम प्रचलन में आ गए, कोई उसे प्यार से सुदक्षिणा (सूर्यदक्षिणा) कहता तो कोई नन्दनी।\nश्राद्धदेव ब्राम्हण थे, इसलिए उनकी यह कन्या, ब्राम्हण कन्या कहलाई। धीरे धीरे जब यह कन्या बड़ी होनें लगी तो श्राद्धदेव को उसकी शादी की चिन्ता सतानें लगी, तब श्राद्धदेव अपनी चिन्ता लेकर ब्रम्हाजी के समीप पहुंचे और नन्दनी के लिए उचित वर की चाहत प्रकट की, तब ब्रम्हाजी नें नन्दनी के विवाह हेतु चित्रगुप्तजी को चुना और नन्दनी का विवाह चित्रगुप्तजी से करवा दिया। इससे इनके चार पुत्र उत्पन्न हुए जो भानु, विभानु, विश्वभानु और वीर्यभानु कहलाए।", "id": "98484", "title": "सूर्यदक्षिणा/नंदनी"}
{"url": "https://hi.wikipedia.org/wiki?curid=98494", "text": "एरावती/शोभावति\n\nनागमाता कद्रि का पुत्र एरावत नागवन्श का महाप्रतापी राजा हुआ, उसकी पत्नी का नाम शोभा था, दोनो भगवान शन्कर के परम भक्त थे, लेकिन दोनों की एक भी सन्तान नही थी, एक दिन भगवान शन्कर नें उन्हे दर्शन दिए और कहा कि तुम्हे एक पुत्री रत्न की प्राप्ती होगी जो आठ महाप्रतापी पुत्रों को जन्म देगी। शने: शने: समय बीतता गया फिर वह दिन भी आ गया जब उनके यहां एक पुत्री नें जन्म लिया, जिसका नाम एरावती/शोभावति पड़ा। समय आने पर इनका विवाह चित्रगुप्तजी से हुआ, जिससे इनके आठ पुत्रों नें जन्म लिया जो चारु, चितचारु, मतिभान, सुचारु, चारुण, हिमवान, चित्र और अतिन्द्रिय कहलाए।\n", "id": "98494", "title": "एरावती/शोभावति"}
{"url": "https://hi.wikipedia.org/wiki?curid=98495", "text": "लाभांश\n\nलाभांश (अंग्रेज़ी:Dividend / \"डिविडेंड\") किसी कंपनी के लाभ में भागीदारों का अंश होता है जो वह कंपनी लाभ कमाने पर अपने शेयरधारकों को देती है। किसी ज्वाइंट स्टॉक कंपनी में लाभांश, शेयरों के निश्चित मूल्य के आधार पर मिलता है। इस मामले में शेयरधारक उसके शेयर के अनुपात में डिविडेंड ग्रहण करता है। डिविडेंड पैसे, शेयर या अन्य कई रूपों में दिया जा सकता है।\n\nकिसी व्यापारिक कंपनी के अंशधारियों में लाभ के जिस भाग का विभाजन किया जाता है उसे लाभांश कहते है। प्रत्येक व्यापारिक कंपनी को लाभांश वितरण करने का समवायी अधिकार होता है। संचालक इस बात की सिफारिश करते हैं कि कितनी राशि लाभांश के रूप में घोषित की जाए। उसके पश्चात्‌ कंपनी अपनी सामान्य बैठक में लाभांश की घोषणा करती है, किंतु यह राशि संचालकों द्वारा सिफारिश की गई राशि से अधिक नहीं होनी चाहिए।\n\nइसके अतिरिक्त अंतर्नियमों द्वारा अधिकृत होने पर संचालक दो सामान्य बैठकों के बीच में ही अंतरिम लाभांश की घोषणा भी कर सकते है।\n\nयत: लाभांश कंपनी के लाभ का ही भाग होता है, अत: इसे केवल लाभ से ही दिया जा सकता है, न कि पूँजी से।\n\nलाभांश के विषय में अंशधारियों के सामान्य अधिकारों, जैसे लाभांश की दर तथा पूर्वाधिकार आदि का प्रकथन कभी कभी सीमानियम में ही कर दिया जाता है जिससे यथासंभव, उन अधिकारों में परिवर्तन न हो सके। कई बार इनका प्रकथन अंतर्नियमों में किया जात है और कभी कभी दोनों प्रलेखों में भी इनका प्रकथन होता है। किस ढंग से लाभांश की घोषणा तथा अदायगी की जाएगी, इसका प्रकथन साधारणतया अंतर्नियमों में ही होता है।\n\nजब तक कंपनी चालू रहती है, वह पूरा लाभ अंशधारियों में वितरण करने के लिए बाध्य नहीं होती। लाभांश वितरण करने के स्थान पर, अंतर्नियमों में इसकी व्यवस्था होने पर यह अपने लाभ को पूँजी में परिवर्तित (Capitalise) कर सकती है। लाभांश को इसकी घोषणा के दिन से ऋण माना जाता है तथा यह देय हो जाता है। कभी कभी अंतर्नियमों में यह भी प्रावधान होता है कि घोषणा के बाद निश्चित समय तक लाभांश के अयाचित रहने पर इसे जब्त किया जा सकता है।\n\nकंपनी से सदस्य अंतर्नियमों के नियमानुसार लाभांश की अधियाचना कर सकते हैं किंतु यह आवश्यक है कि ऐसे सदस्यों का नाम लाभांश घोषणा के दिन कंपनी के रजिस्टर में दर्ज हो। जब अंशों का हस्तांतरण लाभांश घोषित करने पर उसके बहुत निकट किस तिथि को हो, तो हस्तांतरक तथा हस्तांतरी यह भी संविदा कर सकते हैं कि लाभांश किसको मिले। \n\nलाभांश मुख्यत: तीन प्रकार के होते हैं:\nकैश डिविडेंड का भुगतान चेक के रूप में किया जाता है। इस प्रकार अर्जित आय पर शेयरधारक को कर अदा करना पड़ता है। एक सामान्य उदाहरण लें, तो यदि किसी व्यक्ति के पास १००० शेयर हैं और यदि उनका कैश डिविडेंड मूल्य १ रुपये है तो उसे डिविडेंड के रूप में १००० रुपये मिलेंगे। \nस्टॉक डिविडेंड में कंपनी शेयरधारक को मिलने वाले लाभ के एवज में और शेयर दे देती है। इस डिविडेन्ड के उदाहरण स्वरूप १००० शेयर रखने वाले को पांच प्रतिशत का डिविडेंड लाभ होने पर कंपनी उसे पांच अतिरिक्त शेयर देगी। \nप्रॉपर्टी डिविडेंड में लाभांश कमाने के रूप में कंपनी शेयरधारक को कोई सम्पत्ति देती है, लेकिन कंपनी प्राय: ऐसे डिविडेंड यदा-कदा ही देती है। यह पूर्णतया शेयरधारक की इच्छा पर निर्भर करता है कि डिविडेंड के रूप में मिले हुए शेयर को अपने पास रखे या उन्हें बेच दे। \n\nलाभांश घोषित करने की एक निश्चित तिथि होती है जिसकी घोषणा कंपनी के निदेशकगण बोर्ड (बोर्ड ऑफ डाइरेक्टर्स) करते हैं। निवेशक के लिए डिविडेंड लाभ का सौदा होता है क्योंकि उसके द्वारा निवेशित रकम के डिविडेंड के रूप में मिल जाने की गारंटी के कारण लाभ की स्थिति में रहता है। जो स्टॉक डिविडेंड के रूप में रिटर्न देता है उसके प्रति निवेशक का भरोसा ज्यादा होता है।\n\nनिवेशक को मिलने वाला लाभांश कर-मुक्त होता है। हालांकि यह व्यक्ति-विशेष के अनुसार अलग-अलग होता है, लेकिन ब्याज पर कर लगता है। ऐसा इसलिये है, क्योंकि ब्याज को खर्च माना जाता है और लाभांश को निवेशक का लाभ मानते हैं। यदि कंपनी अपनी आय, जिसमें लाभांश भी शामिल हैं, पर कर अदा कर चुकी है, तो उसके बाद लभांश पर कर लेने से यह दुगना कर हो जाएगा। इसी कारण से १९९७ में लाभांश को करमुक्त कर दिया गया था।\n\nहाल ही में कई कंपनियों जैसे कि डाबर, फाइनेंसियल टेक्नोलॉजी, डाबर और क्रांपटन ग्रीव्स आदि और पीएसयू सेल, गेल, नालको ने अपने शेयरधारकों के लिए कर मुक्त लाभांश की घोषणा की थी। इस प्रकार कर के बचाव के लिये लाभांश लाभप्रद होता है। इसके कई कारण होते हैं:\nप्राइवेट लिमिटेड कंपनियों में मुख्य शेयरधारकों को अधिक लाभांश का लाभ मिलता है, क्योंकि इससे उनके अधिक कर की बचत हो जाती है।\n\n", "id": "98495", "title": "लाभांश"}
{"url": "https://hi.wikipedia.org/wiki?curid=98496", "text": "गैसों का अणुगति सिद्धान्त\n\nगैसों का अणुगति सिद्धान्त (kinetic theory of gases) गैसों के समष्टिगत (मैक्रोस्कोपिक) गुणों (दाब, ताप आदि) को समझने के लिये एक सरलीकृत मॉडल है। सार रूप में यह सिद्धान्त कहता है कि गैसों का दाब उनके अणुओं के बीच के स्थैतिक प्रतिकर्षण (static repulsion) के कारण नहीं है (जैसा कि न्यूटन का विचार था), बल्कि गतिशील अणुओं के आपसी टकराव (collision) का परिणाम है। \n\nआदर्श गैसों के लिये यह सिद्धान्त निम्नलिखित मान्यताओं (assumptions) पर आधारित है-\n\n\n\n\n\n\n\n\n\n\n\n\n\nजहाँ:\n\nअणुगति सिद्धान्त के मूलभूत समीकरण से अणुओं के औसत वेग का समीकरण सीधे निकाला जा सकता है। एक मोल गैस के लिये (गैस के अणुओं का 'डिग्री ऑफ फ्रीडम' ३ होता है।) :\n\nformula_4 कणों का द्रव्यमान है, तथा formula_5 कणों का वेग के वर्ग का औसत है।\n\nअत:\n\n\n", "id": "98496", "title": "गैसों का अणुगति सिद्धान्त"}
{"url": "https://hi.wikipedia.org/wiki?curid=98497", "text": "समाचारपत्रों की सूची\n\nयहां समाचारपत्रों की सूची महादेशों के अनुसार दिए गए हैं।\n", "id": "98497", "title": "समाचारपत्रों की सूची"}
{"url": "https://hi.wikipedia.org/wiki?curid=98498", "text": "पर्ल\n\nपर्ल (Perl) एक उच्च स्तरीय, सामान्य-प्रयोजन, प्रोग्रामिंग भाषा है। इसका विकास लैरी वॉल द्वारा सन् १९८७ में यूनिक्स स्क्रीप्टिंग भाषा के अंतर्गत रिपोर्ट की प्रक्रिया को आसान बनाने के लिये किया गया था। तब से, यह अनेक परिवर्तनो और संशोधनो से गुजरी है और प्रोग्रामरों के बीच व्यापक रूप से लोकप्रिय हुई है। पर्ल अन्य प्रोग्रामिंग भाषाओं जैसे कि सी (C), shell scripting (sh), AWK और sed से समानता रखती है। यह भाषा पाठ प्रसंस्करण के लिये शक्तिशाली सुविधाएँ प्रदान करती है, वो भी यूनिक्स उपकरणों की डेटा लंबाई सीमा के बिना। पर्ल ने अपनी पार्सिंग क्षमताओं के कारण 1990 के दशक के अंत में एक CGI स्क्रिप्टिंग भाषा के रूप में व्यापक लोकप्रियता प्राप्त की। \n\nCGI के अलावा पर्ल, ग्राफिक्स प्रोग्रामिंग, सिस्टम प्रशासन, नेटवर्क प्रोग्रामिंग, वित्त, जैव सूचना विज्ञान और अन्य अनुप्रयोगों के लिए काम में ली जाती है। अपने लचीलेपन और शक्ति के कारण पर्ल को प्रोग्रामिंग भाषाओं की \"स्विस सेना के चेन-सा\" की संज्ञा दी गयी है। \n\nसन १९८७ मे प्रोग्राम्रर के रूप मे वाऑल ने पर्ल भाषा पर काम करना शुरु किया था। दिसंबर १८, सन १९८७ मे संस्करण १.० को रिहा किया गया। यह भाषा कई सालो मे महान रूप से विस्तारित हुआ। सन १९८८ मे पर्ल २ को निकाला गया, जिसमे नियमित अभिव्यक्ति इंजन की सुविधा थी। पर्ल 3, सन १९८९ मे रिहा किया गया। यह भाषा बाइनरी डेटा का समर्थन करता था। मूलतः पर्ल सिर्फ एक पृष्ट का प्रलेखन था। सन १९९१ मे 'पर्ल प्रोग्रामिंग' नामक पुस्तक को प्रकाशित किया गया। लेकिन वह पुस्तक 'ऊँट किताब' के नाम से प्रसिद्ध हुई। इसी समय पर्ल ४ को निकाला गया, ताकि लोग पुस्तक की प्रलेखन को समझ पाये।\nशीघ्र पर्ल ५\n\nसन १९९३ मे पर्ल ४ को कई रखरखाव विज्ञप्ति से गुज़रना पडा। इस दौरान वाऑल ने पर्ल ४ को छोडकर पर्ल ५ पर काम करना शुरु किया। इसका डिज़ाइन सन १९९४ तक तैयार किया गया। उसको इस तरह बनाया गया कि वह हर मंच पर चल सके। इसलिए पर्ल ४ को पर्ल ५ का प्राथमिक, रखरखाव, बंदरगाह आवश्यकता माना जाता है। पर्ल ५.००० को १७ अक्टूबर १९९४ को जारी किया गया। वह दुभाषिया का फिर से लिखने के और नई सुविधाओ के जोडने के बराबर था। महत्वपूर्ण बात यह थी कि भाषा बढाने के लिए तंत्र बशर्ते थे। इस कारण मूल दुभाषिया को स्थिर बनने का मौका मिला। उन दिनो से पर्ल ५ सक्रिय विकसित हो रहा है।\n\nपर्ल ५.००१ को १३ मार्च १९९५ को जारी किया गया। पर्ल ५.००२ को २९ फ़रवरी १९९६ को नए सुविधाओ के साथ जारी किया गया। यह सुविधा लेखको को पर्ल-निर्माण दिनचर्या बनाने मे काम आई। पर्ल ५.००३ को २५ जून १९९६ को सुरक्षा से रिहा किया गया। महत्वपूर्ण घटना यह थी कि पर्ल ५ का इतिहास भाषा के अंतर्रगत हुआ। अक्टूबर २६, १९९५ को पर्ल का कोष निकाला गया। सन २०१२ तक इसमे ९५०० लेखक है। पर्ल ५.००४ को १५ मई १९९७ को जारी किया गया जिसमे सार्वभौम वस्तुओ को अपने कक्षो के साथ जोडा गया। वर्तमान मे, पर्ल भाषा कई परिचालन प्रणालीयो जैसे माइक्रोसॉफ्ट पर चलता है। पर्ल ५.००५ को २२ जुलाई १९९८ को जारी किया गया। इसमे कई वृद्धियो को शामिल किया गया।\n\nपर्ल ५.६ को २२ मार्च २००० को जारी किया गया। इसमे बडा परिवर्तन स्ट्रिंग प्रतिनिधित्व और बड़े फाइल समर्थन थे। इसको विकसित करते समय यह निर्णय लिया गया कि वह खुला स्रोत परियोजना रखा जाए। सन २००० मे वाऑल ने सुझाव दिए, जिसमे पर्ल ६ के निर्माण मे मार्गदर्शक बने। सन २००१ मे इस पर काम शुरु किया गया और औपचारिक प्रलेखन बनाया गया। अस्तित्व में, पर्ल 6 एक भाषा का वर्णन के रूप मे रह गया। पर्ल ५.८ को १८ जुलाई २००२ को जारी किया गया। इस भाग मे सारे अद्यतन को जोडा गया। इसमे नई कार्यान्वयन, सांख्यिक सटीकता आदि को जोडा गया। यह भाग अभी तक (२०१३) का सबसे लोकप्रिय भाग रहा है। सन २००४ मई पर्ल ६ का सारांश बनाया गया। और सन २००६ मे इसको वास्तविकता का रूप दिया गया। तारीख १८ दिसम्बर २००७, पर्ल २० वीं वर्षगांठ पर पर्ल ५.१०.० को निकाला गया, जो अपने सुविधा मे पर्ल ६ के करीब था। नवंबर २००९ तक, मासिक विज्ञप्ति रहे है। वह अब पर्ल 6 के सबसे पूर्ण कार्यान्वयन रहा है।\n\n१२ अप्रैल २०१० को पर्ल ५.१२.०, १४ मई २०११ को पर्ल ५.१४, २० मई २०१२ को पर्ल ५.१६, १८ मई २०१३, पर्ल ५.१८ को जारी किया गया था। इन सब भागो मे नए तरीखे, नए कार्यान्वयन और नए अद्यतन का परिचय दिया गया है।\n\nपर्ल मूल रूप से \"पर्ल\"(Pearl) नामित किया गया था। वाऑल अपनी भाषा को अर्थ से जुडे नाम देना चाहते थे। वह दावा करते है कि वे ३-४ अक्षर के पद को अस्वीकारते थे। वह भाषा का नाम अपने पत्नी का रखना चाहते थे। लेकिन इस भाषा की खोज ने, वर्तनी बदल दी। विस्तारित रूप से, अंग्रेज़ी मे Practical Extraction and Report Language लिखा जाता है।\n\nप्रोग्रामिंग पर्ल, ओ'रेइल्लि मीडिया, से प्रकाशित ऊंट के चित्र को विशेषता देता है। जिसके कारण वह 'ऊंट किताब' से जानी जाती है। यह अनौपचारिक प्रतीक उनके कपडो पर भी लिखा जाता था।\n\nपर्ल फाउंडेशन उसकी सहायक कंपनियों को लाइसेंस मे जो एक विकल्प का प्रतीक है, एक प्याज़ का है।\n\n१. \"दि इंप्मीमेंटेशन ऑफ पर्ल ५ बनाम पर्ल ६\". २. http://www.enlightenedperl.org/\n", "id": "98498", "title": "पर्ल"}
{"url": "https://hi.wikipedia.org/wiki?curid=98499", "text": "गंगा प्रदूषण नियंत्रण\n\nगंगा नदी में होने वाला प्रदूषण पिछले कई सालों से भारतीय सरकार और जनता के लिए चिंता का विषय बना हुआ है। इस नदी उत्तर भारत की सभ्यता और संस्कृति की सबसे मजबूत आधार है। उत्तर भारत के लगभग सभी प्रमुख शहर और उद्योग करोड़ों लोगों की श्रद्धा की आधार गंगा और उसकी सहायक नदियों के किनारे हैं और यही उसके लिए सबसे बड़ा अभिशाप साबित हो रहे हैं।\n\nऋषिकेश से लेकर कोलकाता तक गंगा के किनारे परमाणु बिजलीघर से लेकर रासायनिक खाद तक के कारख़ाने लगे हैं। कानपुर का जाजमऊ इलाक़ा अपने चमड़ा उद्योग के लिए मशहूर है। यहाँ तक आते-आते गंगा का पानी इतना गंदा हो जाता है कि उसमें डुबकी लगाना तो दूर, वहाँ खड़े होकर साँस तक नहीं ली जा सकती। गंगा की इसी दशा को देख कर मशहूर वकील और मैगसेसे पुरस्कार विजेता एमसी मेहता ने १९८५ में गंगा के किनारे लगे कारख़ानों और शहरों से निकलने वाली गंदगी को रोकने के लिए सुप्रीम कोर्ट में अपील दायर की थी। फिर सरकार ने गंगा सफ़ाई का बीड़ा उठाया और गंगा एक्शन प्लान की शुरुआत हुई।\n\nअप्रैल १९८५ में गंगा एक्शन प्लान की शुरुआत हुई और बीस सालों में इस पर १२०० करोड़ रुपये खर्च हुए। इस योजना की बदौलत गंगा के किनारे बसे शहरों और कारख़ानों में गंदे और जहरीले पानी को साफ़ करने के प्लांट लगाए गए। इनसे गंगा के पानी में थोड़ा सुधार ज़रूर हुआ लेकिन गंगा में गंदगी का गिरना बदस्तूर जारी रहा। अंत में यह समझा गया कि गंगा एक्शन प्लान असफल हो गाया। इस प्लान की सबसे बड़ी ख़ामी शायद ये थी कि उसमें गंगा के बहाव को बढ़ाने पर कोई ध्यान नहीं दिया गया। गंगा में ग्लेशियरों और झरनों से आने वाले पानी को तो कानपुर से पहले ही नहरों में निकाल लिया जाता है। ज़मीन का पानी गंगा की धारा बनाए रखता था लेकिन नंगे पहाड़ों से कट कर आने वाली मिट्टी ने गंगा की गहराई कम करके अब इस स्रोत को भी बंद कर दिया है। बनारस के 'स्वच्छ गंगा अभियान' के संचालक प्रोफ़ेसर वीरभद्र मिश्र इस बारे में चिंतित हैं और बताते हैं कि गंगा पर कितना दबाव है। उन्होंने कहा कि गंगा दुनिया की एकमात्र नदी है जिस पर चालीस करोड़ लोगों का अस्तित्व निर्भर है। इसलिए उस पर दबाव भी ज़्यादा है। लेकिन विशेषज्ञ मानते हैं कि गंगा को बचाने के लिए सबसे पहले हिमालय के ग्लेशियरों को बचाना होगा।\n\nभ्रष्टाचार मुक्त भारत की संकल्पना की ही तर्ज पर ब्रह्म-द्रव गंगा को प्रदूषणमुक्त करने के लिए वर्षों से अकूत संपदा एक्शन प्लान के रूप में बहायी जाती रही है लेकिन नतीजा सिफर ही रहा। गंगा ही नहीं, सभी नदियों की बदहाली है। लीलापुरुषोत्तम श्रीकृष्ण का कालिया मर्दन प्रसंग ही एकमात्र ऐसा एक्शन प्लान है जो जहरीले नद-जगत् को विष हीन अर्थात् प्रदूषण मुक्त कर सकता है। कालिया नाग प्रदूषण का प्रतीक है, जिसके असंख्य फन नाले, नालियों, सीवर लाइनें, फैक्ट्रियों की विषाक्त गंदगी आदि के प्रतीक हैं। इन फनों को कुचलने का तात्पर्य है विषाक्त स्रोतों को रोक देना। सवाल उठता है कि जब नाले नालियां जाम कर दी जायेंगी तो गंदा पानी घरों में जायेगा, हालात खराब होंगे, ऐसा नहीं है। समस्या जब पैदा होती है तब समाधान भी ढूंढा जाता है। जल शुष्क संयंत्र यानी सोख्ते बनाकर इसका निस्तारण किया जा सकता है।\n\nस्वच्छ गंगा अभियान वाराणसी तथा समीपवर्ती स्थानों में गंगा को साफ़ करने के लिए एक सस्ता और सुरक्षित तरीका है। यह तरीका बिजली पर निर्भर नहीं है। इसमें कूड़े-करकट को गुरुत्वाकर्षण का सहारा लेकर एक बड़े कुंड में जमा कर लिया जाता है जहाँ जैविक तरीके से इसकी सफ़ाई होती है। कूड़े में से कीटनाशक, लोहा-लक्कड़ और दूसरे प्रदूषकों को हटा दिया जाता है। अमरीका में नदियों की सफ़ाई इसी तरीके से होती है।\nइस नदी की सफाई के लिए कई बार पहल की गयी लेकिन कोई भी संतोषजनक स्थिति तक नहीं पहुँच पाया।प्रधानमंत्री चुने जाने के बाद भारत के प्रधानमंत्री नरेन्द्र मोदी ने गंगा नदी में प्रदूषण पर नियंत्रण करने और इसकी सफाई का अभियान चलाया। इसके बाद उन्होंने जुलाई २०१४ में भारत के आम बजट में नमामि गंगा नामक एक परियोजना आरम्भ की। इसी परियोजना के हिस्से के रूप में भारत सरकार ने गंगा के किनारे स्थित ४८ औद्योगिक इकाइयों को बन्द करने का आदेश दिया।\n", "id": "98499", "title": "गंगा प्रदूषण नियंत्रण"}
{"url": "https://hi.wikipedia.org/wiki?curid=98500", "text": "कटका अभयारण्य\n\nकटका अभयारण्य गंगा नदी के मुहाने पर बने सुंदरवन डेल्टा में स्थित झारसुगडा जसपुर मार्ग पर तपकरा नामक स्थान से शुरु होकर स्वर्ण रेखा नदी के किनारे किनारे है, यहां दुर्लभ वन्य जीवों में तिच्छी (छिपकली प्रजाति) बहुत अधिक मात्रा में है और लीची के पेडों में चिपकी मिलती है।\n", "id": "98500", "title": "कटका अभयारण्य"}
{"url": "https://hi.wikipedia.org/wiki?curid=98514", "text": "एकाधिकार\n\nअर्थशास्त्र में जब कोई एक व्यक्ति या संस्था का किसी उत्पाद या सेवा पर इतना नियंत्रण हो कि वह उसके विक्रय से सम्बन्धित शर्तों एवं मूल्य को अपनी इच्छानुसार लागू कर सके तो इस स्थिति को एकाधिकार (monopoly) कहते हैं। अर्थात बाजार में प्रतियोगिता का अभाव एकाधिकार की मुख्य विशेषता है। \n\n\n\n\nouiqwer9u0joipwerjhqiowejroiqwer,m.oqiwejrklqwerm.", "id": "98514", "title": "एकाधिकार"}
{"url": "https://hi.wikipedia.org/wiki?curid=98525", "text": "फ़्रान्सीसी गुयाना\n\nफ्रेंच गुयाना (या फ्रेंच गयाना) एक सुदूर फ्रांसीसी उपनिवेश है जो यह दक्षिण अमरीका में उत्तरी छोर पर स्थित है।\n\n\n", "id": "98525", "title": "फ़्रान्सीसी गुयाना"}
{"url": "https://hi.wikipedia.org/wiki?curid=98533", "text": "कायाम्बे ज्वालामुखी\n\nकायाम्बे ज्वालामुखी इक्वेडोर में स्थित एक ज्वालामुखी है। \n\n", "id": "98533", "title": "कायाम्बे ज्वालामुखी"}
{"url": "https://hi.wikipedia.org/wiki?curid=98535", "text": "उत्तरी गोलार्ध\n\nउत्तरी गोलार्ध पृथ्वी का वह भाग है जो भूमध्य रेखा के उत्तर में है। अन्य सौर मण्डल के ग्रहों की उत्तर दिशा पृथ्वी के उत्तरी ध्रुव के स्थिर समतल मे लिया जाता है। पृथ्वी के अक्षीय झुकाव की वजह से उत्तरी गोलार्ध में शीत ऋतु, दक्षिणायन (२२ दिसंबर के आसपास) से वसंत विषुव (लगभग २३ मार्च) तक चलता है और ग्रीष्म ऋतु, उत्तरायण (२१ जून) से शरद विषुव (लगभग २३ सितंबर) तक चलता है। उत्तरी गोलार्ध का उत्तरी ‌छोर पूरी तरह ठोस नहीं है, वहाँ समुद्र के बीच जगह-जगह विशाल हिमखन्ड मिलते हैं।\nआर्कटिक, आर्कटिक रेखा के उत्तर में एक प्रदेश है। इसका जलवायु की, ठंड सर्दियों और शांत गर्मियों की विशेषता है। वर्षा ज्यादातर बर्फ के रूप में आता है। यहाँ गर्मियों में कुछ दिनों में सूरज कभी डूबता नही और सर्दियों के दौरान कुछ दिनों उगता नहीं है। इन चरणों की अवधि, उत्तरी ध्रुव के पास कई महीनों के लिए और आर्कटिक रेखा पर एक दिन होती है।\nआर्कटिक रेखा और कर्क रेखा के बीच में समशीतोष्ण कटिबन्ध का क्षेत्र आता है। गर्मियों और सर्दियों के बीच इन क्षेत्रों में परिवर्तन आम तौर पर हल्के पर अप्रत्याशित होते हैं।\nऊष्णकटिबन्ध क्षेत्रों में सभी वर्ष दौर आम तौर पर गर्म तापमान होता हैं; गर्मियों के महीनों के दौरान बरसात के मौसम का, और सर्दियों के महीनों के दौरान शुष्क मौसम का अनुभव आता हैं।\nउत्तरी गोलार्ध में कॉरिऑलिस प्रभाव की वजह से हवाऍ दाहिनी ओर मुडने की कोशिश करती है। ये सबसे अच्छा उत्तर अटलांटिक और उत्तरी प्रशांत महासागरों में सागर परिसंचरण पैटर्न में देखा जाता है।<br>\nएक सौर घड़ी के छाया की चाल उत्तरी गोलार्ध में दक्षिणावर्त होती है। दिन के दौरान सूर्य दक्षिणी दिशा की स्थिति में अधिकतम बढता है। इसके अलावा, चंद्रमा की दक्षिणी गोलार्ध की तुलना मे \"उल्टा\" दृश्य प्रकट होता है। यहाँ सितारों के दृश्य भी बहुत अलग है। उत्तरी ध्रुव, आकाशगंगा के गांगेय केंद्र की दुसरी दिशा मैं है। कम चमकदार सितारों, दक्षिणी गोलार्ध की तुलना में उत्तरी गोलार्ध में ज्यदा दिखाई देते हैं, इससे गहरे अंतरिक्ष अवलोकन मे असानी होती है।\n", "id": "98535", "title": "उत्तरी गोलार्ध"}
{"url": "https://hi.wikipedia.org/wiki?curid=98539", "text": "दक्षिणी गोलार्ध\n\nदक्षिणी गोलार्ध किसी ग्रह का वह आधा भाग होता है, जो उसकी विषुवत रेखा के नीचे (दक्षिणी ओर) होता है। गोलार्ध का शाब्दिक अर्थ है आधा गोला। हमारा ग्रह अक्षवत् दो भागों में बंटा है, जिन्हे उत्तरी गोलार्ध व दक्षिणी गोलार्ध कहते हैं। उत्तरी गोलार्ध का उत्तरी ‌छोर तथा दक्षिणी गोलार्ध का दक्षिणी ‌छोर बहुत ठंडे स्थान होने के कारण वहाँ बर्फ का साम्राज्य रहता है। दक्षिणी गोलार्ध के दक्षिणी ध्रुव पर तो बर्फ से बना विशाल महाद्वीप ही मौजूद है। दक्षिणी गोलार्ध में पांच महाद्वीप-आस्ट्रेलिया,नौ-दसवा दक्षिण अमेरिका,एक तिहाई अफ्रीका तथा एशिया के कुछ दक्षिणी द्वीपों मौजूद है। दक्षिण गोलार्द्ध चार महासागरों- हिन्द महासागर, अन्ध महासागर, दक्षिणध्रुवीय महासागर और प्रशान्त महासागर मौजूद है। पृथ्वी के अक्षीय झुकाव की वजह से उत्तरी गोलार्ध में ग्रीष्म ऋतु, दक्षिणायन (२२ दिसंबर के आसपास) से वसंत विषुव (लगभग २१ मार्च) तक चलता है और शीत ऋतु, उत्तरायण (२१ जून) से शरद विषुव (लगभग २३ सितंबर) तक चलता है।\nउत्तरी गोलार्ध कि तुलना में दक्षिणी गोलार्ध में सौम्य तापमान परिवर्तन पाया जाता है; पर अंटार्कटिका(उत्तरी ध्रुव), आर्कटिक से ज्यादा थंडा है। इसका कारण यह है की उत्तरी गोलार्ध का ज्यादातर हिस्सा महासागरों से भरा है।\nदक्षिणी गोलार्ध में दिन के दौरान सूर्य उत्तरी दिशा की स्थिति में अधिकतम बढता है, पर मकर रेखा के उपर सूर्य मध्याह्न के समय दक्षिण में दिखता है। सूर्य के संचलन की दिशा के कारण, एक सौर घड़ी के छाया की चाल उत्तरी गोलार्ध में विरोधी दक्षिणावर्त होती है।\n", "id": "98539", "title": "दक्षिणी गोलार्ध"}
{"url": "https://hi.wikipedia.org/wiki?curid=98541", "text": "गिनी की खाड़ी\n\nगिनी की खाड़ी अंध महासागर में अफ्रीका महाद्वीप के दक्षिणी ओर स्थित है।\n", "id": "98541", "title": "गिनी की खाड़ी"}
{"url": "https://hi.wikipedia.org/wiki?curid=98542", "text": "बोर्नियो\n\nबोर्नियो (इण्डोनेशियाई: कालिमंतान, मलय: बोर्नियो, अंग्रेज़ी: Borneo) विश्व का तीसरा सबसे बड़ा और एशिया का सबसे बड़ा द्वीप है। भौगोलिक रूप से यह जावा से उत्तर में, सुलावेसी से पश्चिम में और सुमात्रा से पूर्व में स्थित है। यह इंडोनेशिया, मलेशिया एवं ब्रुनेई देशों में बंटा हुआ है। बोर्नियो का लगभग ७३% क्षेत्रफल इंडोनेशिया में आता है। द्वीप के उत्तर में पूर्वी मलेशिया के साबाह और सारावाक राज्य पूरे द्वीपीय क्षेत्रफल के २६% हैं जबकि नन्हा ब्रुनेई देश इसका केवल १% ही है। बोर्नियो का एक बड़ा भूभाग जंगलों से ढका हुआ है और यह पृथ्वी से सबसे प्राचीन जंगलों में से हैं।\n\n", "id": "98542", "title": "बोर्नियो"}
{"url": "https://hi.wikipedia.org/wiki?curid=98545", "text": "रॉकेट\n\nरॉकेट एक प्रकार का वाहन है जिसके उड़ने का सिद्धान्त न्यूटन के गति के तीसरे नियम क्रिया तथा बराबर एवं विपरीत प्रतिक्रिया पर आधारित है। तेज गति से गर्म वायु को पीछे की ओर फेंकने पर रॉकेट को आगे की दिशा में समान अनुपात का बल मिलता है। इसी सिद्धांत पर कार्य करने वाले जेट विमान, अंतरिक्ष यान एवं प्रक्षेपास्त्र विभिन्न प्रकार के राकेटों के उदाहरण हैं। रॉकेट के भीतर एक कक्ष में ठोस या तरल ईंधन को आक्सीजन की उपस्थिति में जलाया जाता है जिससे उच्च दाब पर गैस उत्पन्न होती है। यह गैस पीछे की ओर एक संकरे मुँह से अत्यन्त वेग के साथ बाहर निकलती है। इसके फलस्वरूप जो प्रतिक्रिया उत्पन्न होती है वह रॉकेट को तीव्र वेग से आगे की ओर ले जाती है।\n\nअंतरिक्ष यानों को वायुमंडल से ऊपर उड़ना होता है इसलिए वे अपना ईंधन एवं आक्सीजन लेकर उड़ते हैं। जेट विमान में केवल ईँधन रहता है। जब विमान चलना प्रारम्भ करता है तो विमान के सिरे पर बने छिद्र से बाहर की वायु इंजन में प्रवेश करती है। वायु के आक्सीजन के साथ मिलकर ईँधन अत्यधिक दबाव पर जलता है। जलने से उत्पन्न गैस का दाब बहुत अधिक होता है। यह गैस वायु के साथ मिलकर पीछे की ओर के जेट से तीव्र वेग से बाहर निकलती है। यद्यपि गैस का द्रव्यमान बहुत कम होता है किन्तु तीव्र वेग के कारण संवेग और प्रतिक्रिया बल बहुत अधिक होता है। इसलिए जेट विमान आगे की ओर तीव्र वेग से गतिमान होता है।\n\nरॉकेट का इतिहास १३वी सदी से प्रारंभ होता है। चीन में राकेट विद्या का विकास बहुत तेज़ी से हुआ और जल्दी ही इसका प्रयोग अस्त्र के रूप में किया जाने लगा। मंगोल लड़ाकों के द्वारा रॉकेट तकनीक यूरोप पहुँची और फिर विभिन्न शासकों द्वारा यूरोप और एशिया के अन्य भागों में प्रचलित हुई। सन १७९२ में मैसूर के शासक टीपू सुल्तान ने अंग्रेज सेना के विरुद्ध लोहे के बने रॉकेटों का प्रयोग किया। इस युद्ध के बाद अंग्रेज सेना ने रॉकेट के महत्त्व को समझा और इसकी तकनीक को विकसित कर विश्व भर में इसका प्रचार किया।\n", "id": "98545", "title": "रॉकेट"}
{"url": "https://hi.wikipedia.org/wiki?curid=98552", "text": "किरिबाती\n\nकिरिबाती, आधिकारिक तौर पर किरिबाती गणराज्य, मध्य उष्णकटिबंधीय प्रशांत महासागर में स्थित एक द्वीप देश है। यह ३५,००,००० वर्ग किलोमीटर (१३,५१,००० वर्ग मील) में बिखरे ३२ द्वीपों (एटॉल) और एक उठे हुए प्रवाल द्वीप से बना देश है। भूमध्य रेखा में विस्तारित इस देश के पूर्व से अंतरराष्ट्रीय तिथि रेखा गुजरती है। किरिबाती को स्थानीय जबान में \"गिल्बेर्ट्स\" कहा जाता है, जो मुख्य द्वीप श्रृंखला गिल्बर्ट द्वीप से ली गई है। किरिबाती 1979 में ब्रिटेन से स्वतंत्र हुआ। यह राष्ट्रमंडल, अंतरराष्ट्रीय मुद्रा कोष व विश्व बैंक का सदस्य है, १९९९ में यह देश संयुक्त राष्ट्र का पूर्ण सदस्य बन गया। \n", "id": "98552", "title": "किरिबाती"}
{"url": "https://hi.wikipedia.org/wiki?curid=98561", "text": "शुतुरमुर्ग\n\nशुतुरमुर्ग (Struthio camelus) पहले मध्य पूर्व और अब अफ्रीका का निवासी एक बड़ा उड़ान रहित पक्षी है। यह स्ट्रुथिओनिडि () कुल की एकमात्र जीवित प्रजाति है, इसका वंश स्ट्रुथिओ () है। शुतुरमुर्ग के गण, स्ट्रुथिओफॉर्म के अन्य सदस्य एमु, कीवी आदि हैं। इसकी गर्दन और पैर लंबे होते हैं और आवश्यकता पड़ने पर यह ७० किमी/घंटा की अधिकतम गति से भाग सकता है जो इस पृथ्वी पर पाये जाने वाले किसी भी अन्य पक्षी से अधिक है।शुतुरमुर्ग पक्षिओं की सबसे बड़ी जीवित प्रजातियों मे से है और यह किसी भी अन्य जीवित पक्षी प्रजाति की तुलना में सबसे बड़े अंडे देता है।\nप्रायः शुतुरमुर्ग शाकाहारी होता है लेकिन उसके आहार में अकशेरुकी भी शामिल होते हैं। यह खानाबदोश गुटों में रहता है जिसकी संख्या पाँच से पचास तक हो सकती है। संकट की अवस्था में या तो यह ज़मीन से सट कर अपने को छुपाने की कोशिश करता है या फिर भाग खड़ा होता है। फँस जाने पर यह अपने पैरों से घातक लात मार सकता है। संसर्ग के तरीक़े भौगोलिक इलाकों के मुताबिक भिन्न होते हैं, लेकिन क्षेत्रीय नर के हरम में दो से सात मादाएँ होती हैं जिनके लिए वह झगड़ा भी करते हैं। आमतौर पर यह लड़ाइयाँ कुछ मिनट की ही होती हैं लेकिन सर की मार की वजह से इनमें विपक्षी की मौत भी हो सकती है।आज दुनिया भर में शुतुरमुर्ग व्यावसायिक रूप से पाले जा रहे हैं मुख्यतः उनके पंखों के लिए, जिनका इस्तेमाल सजावट तथा झाड़ू बनाने के लिए किया जाता है। इसकी चमड़ी चर्म उत्पाद तथा इसका मांस व्यावसायिक तौर से इस्तेमाल में लाया जाता है।\n\nप्रायः शुतुरमुर्ग का वज़न ६० से १३० कि. का होता है,लेकिन कुछ नर को १६० कि. तक का भी पाया गया है।वयस्क नर के पंख प्रायः काले होते हैं और मुख्य तथा पूँछ के पर सफ़ेद होते हैं, हालांकि एक उपजाति की पूँछ बादामी रंग की होती है। मादा तथा अवयस्क के स्लेटी-भूरे या सफ़ेद होते हैं। नर और मादा का सर क़रीब-क़रीब गंजा होता है, सिवा परों की एक पतली सी पर्त के। मादा की गर्दन और जंघा की त्वचा गुलाबी-स्लेटी होती है,जबकि नर की — उपजाति के अनुसार — नीली-स्लेटी, स्लेटी या गुलाबी हो सकती है।लंबी गर्दन और टांगों के कारण इसकी लंबाई १.८ से २.७५ मी. तक हो सकती है, तथा इसकी आँखें ज़मीनी कशेरुकी जीवों में सबसे बड़ी बतायी जाती हैं – ५० मि.मी. की। अतः यह दूर से ही परभक्षियों को देख लेता है और उनसे बचने की कार्रवाई कर लेता है। ऊपर से आने वाले सूर्य प्रकाश से इसकी आँखों का बचाव होता है, क्योंकि इसकी आँखों की ऊपरी पलकें बहुत घनी होती हैं।उपजाति के अनुसार इनकी त्वचा का रंग भिन्न होता है। इनकी टांगों में बाल अथवा पर नहीं होते हैं। घुटने से नीचे इनकी त्वचा में शल्कनुमा धारियाँ होती हैं - नर में लाल तथा मादा में काली।शुतुरमुर्ग के पांव में केवल दो ही अंगुलियाँ होती हैं (अन्य पक्षियों में यह संख्या चार है)। केवल अंदर वाली अंगुली में नाखून होता है, जो कि खुर के समान प्रतीत होता है। बाहर वाली अंगुली बिना नाखून के होती है।शायद कम अंगुलियों का होना शुतुरमुर्ग को तेज़ दौड़ने में मदद करता हो क्योंकि शुतुरमुर्ग लगभग ३० मिनट तक ७० कि॰मी॰ प्रति घंटा की रफ़्तार से लगातार भाग सकता है। पंखों का फैलाव लगभग दो मीटर का होता है और संसर्ग नृत्य तथा चूज़ों को धूप से बचाने में इस्तेमाल किये जाते हैं। प्रायः सभी उड़ने वाले पक्षियों के परों में छोटे हुक होते जो उड़ते समय सारे परों को एकबद्ध कर लेते हैं, लेकिन शुतुरमुर्ग के परों में इनका अभाव होता है और इसके पर मुलायम तथा रोयेंदार होते हैं और मौसम रोधक का काम करते हैं। इसकी पूंछ में ५०-६० पर होते हैं और पंखों में १६ प्रधान पर, ४ कृत्रिम पर तथा २०-२३ गौण पर होते हैं। शुतुरमुर्ग की उरोस्थि चपटी होती है और इसमें उभार नहीं होते जिनकी मदद से उड़ने वाले पक्षियों के पंखों के स्नायु जुड़े होते हैं। चोंच चपटी और चौड़ी होती है तथा सिरे पर गोल होती है।अन्य थलचर पक्षियों की तरह शुतुरमुर्ग के न तो क्रॉप (गले के नीचे भोजन सञ्चय थैली) होती है और न ही पित्ताशय। इसके तीन पेट होते हैं। अन्य वर्तमान जीवित पक्षियों के विपरीत शुतुरमुर्ग पेशाब और मल का त्याग अलग-अलग करता है।यौन परिपक्वता दो से चार साल की उम्र में होती है। इस उम्र में नर करीब १.८ से २.८ मी. तथा मादा करीब १.७ से २ मी. ऊँचे हो जाते हैं। जीवन के पहले वर्ष चूज़े प्रति माह औसतन २५ से.मी. की दर से बढ़ते हैं। एक वर्ष की उम्र का शुतुरमुर्ग औसतन ४५ कि. का होता है। इसका जीवनकाल ४० से ४५ वर्ष का होता है। \n\nशुतुरमुर्ग सर्दियाँ प्रायः एकाकी या जोड़ों में ग़ुज़ारते हैं। केवल १६ प्रतिशत ऐसे मामले हैं जिनमें दो से अधिक पक्षी एक साथ देखे गये हों। प्रजनन काल में या अत्यधिक सुखे की अवस्था में यह खानाबदोश समूह बना लेते हैं जिनमें पक्षियों की संख्या ५ से ५० तक हो सकती है जो मुख्य मादा के नेतृत्व में अन्य चरने वाले जीवों, जैसे ज़ीब्रा और हिरन के साथ घूमते हैं। शुतुरमुर्ग प्रायः दिन में विचरण करने वाला जीव है, लेकिन इसको चाँदनी रातों को भी खाने की तलाश करते हुये देखा जा सकता है। सुबह तड़के या गोधुली वेला में यह सबसे सक्रिय होता है। नर शुतुरमुर्ग का इलाका २ से २० वर्ग कि. मी. का होता है। अपनी तीक्ष्ण दृष्टि और श्रवण शक्ति के कारण यह परभक्षियों, जैसे सिंह, को दूर से ही भांप लेता है। परभक्षियों द्वारा पीछा किये जाने पर शुतुरमुर्ग ७० कि. मी. प्रति घंटा की अधिक गति से भागते हुये बताये गये हैं और ५० कि. मी. प्रति घंटा की नियमित गति बना सकते हैं जो इनको द्विपद चरित जीवों में सबसे गतिवान बना देता है। जब शुतुरमुर्ग ज़मीन पर लेटता है या परभक्षियों से छुपता है तो वह अपने सर और गर्दन ज़मीन से सपाट कर लेता है और दूर से परभक्षियों को ऐसा प्रतीत होता है कि वह मिट्टी का एक ढेर है। ऐसा नर के साथ भी होता है कि वह अपने पंख और पूँछ ज़मीन से इतना सटा ले कि मृग मरीचिका में — जहाँ गर्म और उमस का वातावरण हो और जहाँ शुतुरमुर्ग का आमतौर पर वास होता है — वह एक अस्पष्ट ढेले के समान नज़र आता है।चुनौती में शुतुरमुर्ग भाग जाता है, किन्तु भागते-भागते वह अपने शक्तिशाली पैरों से घातक वार भी कर सकता है। इसकी टांगें केवल आगे को ही वार कर सकती हैं। मान्यता के विपरीत शुतुरमुर्ग अपना सर रेत के अंदर नहीं छुपाता है।\nमुख्यतः यह बीज, घास, छोटे पेड़-पौधे, फल और फूल खाता है। लेकिन कभी कभार वह कीट भी खा लेता है। दाँत नहीं होने के कारण वह खाना साबुत निगल जाता है। उसको पचाने के लिए उसे कंकड़ खाने पड़ते हैं ताकि खाना पेट में जाकर भलि-भाँति पिस जाये। एक वयस्क शुतुरमुर्ग अपने पेट में लगभग १ कि. कंकड़ लेकर चलता है। यह बिना पानी के कई दिन तक जीवित रह सकता है क्योंकि जो पौधे इत्यादि इसने खाये होते हैं उनसे ही यह अपने शरीर के जल की आपूर्ति कर लेता है, लेकिन जब भी पानी उपलब्ध होता है तो यह उसे पीने के लिए लालायित रहता है और मौका मिलने पर स्नान भी कर लेता है।शुतुरमुर्ग तापमान का भीषण उतार-चढ़ाव बर्दाश्त कर लेते हैं। इनके आवास के अधिकतर क्षेत्र में दिन और रात के तापमान में ४०° से. तक बदलाव देखने को मिलता है।\n\nशुतुरमुर्ग २ से ४ वर्ष की आयु में यौन परिपक्वता प्राप्त कर लेते हैं। मादा नर से लगभग छः मास पहले ही परिपक्व हो जाती है। यह प्रजाति अपने जीवन काल में बार-बार प्रजनन करने में सक्षम है – बिल्कुल मनुष्यों की तरह। इनका प्रजनन काल मार्च या अप्रैल में प्रारम्भ होकर सितम्बर की शुरुआत में ख़त्म हो जाता है। विभिन्न भौगोलिक क्षेत्रों में प्रजनन विधि अलग होती है। क्षेत्रीय नर विशिष्ट रूप से अपने क्षेत्र और अपने हरम की २ से ७ मादाओं के लिए लड़ाई करते हैं। सफल नर फिर उस क्षेत्र की कई मादाओं के साथ सम्बन्ध बनाता है लेकिन जोड़ा केवल मुख्य मादा के साथ ही बनाता है।नर अपने पंखों का प्रदर्शन करता है; और ताल में तब तक बारी-बारी से पहले एक फिर दूसरा पंख फड़फड़ाता है जब तक वह किसी मादा को रिझा नहीं लेता है। फिर वह जोड़ा संसर्ग क्ष्रेत्र में जाता है और नर किसी भी आगंतुक को वहाँ से खदेड़ देता है। वह चरना शुरु करते हैं जब तक उनमें तालमेल न बन जाये और फिर चरने की क्रिया गौण हो जाती है और रिझाना मानो एक रस्म का रूप ले लेता है। नर फिर से बारी-बारी से पहले एक फिर दूसरा पंख फड़फड़ाता है और अपनी चोंच ज़मीन पर मारता है। फिर वह ज़ोर-ज़ोर से अपने पंख फड़फड़ाता है ताकि ज़मीन में घोंसले के लिए जगह साफ़ कर सके। फिर जब मादा अपने पंख नीचे करके उसका चक्कर काटती है तो वह अपना सर पेंचदार सलीखे से घुमाता है। फिर मादा ज़मीन पर बैठ जाती है और नर उसके साथ संसर्ग करता है।जिन शुतुरमुर्गों को पाला गया है वह अपना संसर्ग आचरण अन्य शुतुरमुर्गों के बजाय अपने मनुष्य रखवालों की ओर जताते हैं।मादा अपने अण्डे एक सामुदायिक घोंसले में देती है जो ३० से ६० से. मी. गहरा और तकरीबन ३ मी. चौड़ा होता है और जिसे नर ने ज़मीन से मिट्टी खोद के बनाया होता है।\n\n\n\nNeeraj arora\n", "id": "98561", "title": "शुतुरमुर्ग"}
{"url": "https://hi.wikipedia.org/wiki?curid=98565", "text": "जेट विमान\n\nजेट विमान जेट इंजन से चलने वाला एक प्रकार का वायुयान है। यह विमान प्रोपेलर (पंखे) चालित विमानों से ज्यादा तेज और ज्यादा ऊँचाई तक उड़ सकते हैं। अपनी इन्हीं क्षमताओं के कारण आधुनिक युग में इनका बहुत प्रचार प्रसार हुआ। सैन्य विमान मुख्यतः जेट चालित ही होते है क्योंकि ये तेज गति से उड़ कर एवं तीव्र कोण पर शत्रु पर आक्रमण करने की क्षमता रखते हैं। इनके इंजन की कार्यक्षमता प्रोपेलर इंजन से बेहतर होती है इसीलिए जेट विमानों को लम्बी दूरी तक उड़ान भरने के लिए उपयुक्त माना गया है और आज इन्हें यात्री एवं माल को लम्बी दूरी तक ढोने के लिए सर्वोत्तम साधन माना जाता है।\n\nजेट विमान के एक कक्ष में कुछ ईंधन रखा जाता है। जब विमान चलना प्रारम्भ करता है तो विमान के सिरे पर बने छिद्र से बाहर की वायु इंजन में प्रवेश करती है। वायु के आक्सीजन के साथ मिलकर ईँधन अत्यधिक दबाव पर जलता है। जलने से उत्पन्न गैस का दाब बहुत अधिक होता है। यह गैस वायु के साथ मिलकर पीछे की ओर के जेट से तीव्र वेग से बाहर निकलती है। यद्यपि गैस का द्रव्यमान बहुत कम होता है किन्तु तीव्र वेग के कारण संवेग और प्रतिक्रिया बल बहुत अधिक होता है। इसलिए जेट विमान आगे की ओर तीव्र वेग से गतिमान होता है। चूँकि जेट विमान में वायु बाहर से ली जाती है, इसलिए वायु शून्य स्थान में जेट विमान नहीं उड़ सकता।\n\nविश्व का सर्वप्रथम जेट वायु यान बनाने का श्रेय रोमानिया के हेनरी कोंडा को जाता है। सन १९१० में बने इस वायु यान को कोंडा-१९१० के नाम से जाना जाता है। कोंडा-१९१० एक मिश्र जेट यान था जिसके अन्दर प्रत्यागामी इंजन लगा था जो जेट इंजन तक पहुँचने वाली वायु का सम्पीडन करता था। इस जटिल कार्यप्रणाली के कारण इस यान का आगे विकास नहीं हुआ और हेनरी कोंडा ने इसे कुछ प्रयोग करने के बाद इस तकनीक को त्याग दिया। १९२९ में ब्रिटिश वायु सेना के अभियंता फ्रैंक व्हित्तल ने विश्व के पहले टर्बो जेट वायु यान की परिकल्पना की और अपने शोध को प्रकाशित किया परन्तु विश्व का पहला टर्बो जेट वायु यान जर्मनी की वायु सेना ने सन १९३९ में बनवाया। इस यान का नाम था हेंकेल हे १७८ लेकिन यह यान सिर्फ परीक्षण क्षेत्र तक ही सीमित रह गया और इसे कभी भी युद्घ क्षेत्र में उपयोग में नहीं लाया गया। द्वितीय विश्व युद्घ और उसके बाद के शीतयुद्ध के समय जेट वायु यान तकनीक का तेजी से विकास हुआ और विश्व की सभी प्रमुख वायु सेनाओं ने जेट यानों को अपना लिया। अमेरिका में बना यान एसआर-७१ ब्लैकबर्ड विश्व का सबसे तेज गति से उड़ने वाला लड़ाकू जेट वायु यान है। यह यान ध्वनि की गति से ३.४ गुना ज्यादा गति से उड़ सकता है। व्यावसायिक विमानों में रूस में बना तुपोलेव तू-१४४ सबसे तेज विमान है जो ध्वनि की गति से २.३५ गुना अधिक गति से उड़ सकता है।\n", "id": "98565", "title": "जेट विमान"}
{"url": "https://hi.wikipedia.org/wiki?curid=98566", "text": "जेट इंजन\n\nजेट इंजन रॉकेट के सिद्धांत पर कार्य करने वाला एक प्रकार का इंजन है। आधुनिक विमान मुख्यतः जेट इंजन का ही प्रयोग करते है। रॉकेट और जेट इंजन का कार्य करने का सिद्धांत एक ही होता है लेकिन इस दोनो मे अंतर केवल यह है कि जहॉ रॉकेट अपना ईंधन स्वयं ढोहता है जेट इंजन आस पास की वायु को ही ईंधन के रूप मे उपयोग करता है। इसिलिये जेट इंजन पृथ्वी के वातावरण से बाहर जहॉ वायु नही होती है, काम नही कर सकते। अंग्रेजी मे इन्हे 'एयर ब्रिदिन्ग इंजन' (air breathing) कहा जाता है जिसका शाब्दिक अर्थ है वायु मे साँस लेने वाले इंजन।\n\n", "id": "98566", "title": "जेट इंजन"}
{"url": "https://hi.wikipedia.org/wiki?curid=98571", "text": "सीहोर जिले में 22 जुलाई 2009 को पूर्ण सूर्यग्रहण\n\n22 जुलाई के बाद पूरे 115 साल प्रतीक्षा करनी होगी पूर्ण सूर्य ग्रहण की -- ०७:३०, २ जुलाई २००९ (UTC) पंकज सुबीर 2जुलाई 2009 12;59 \nआने वाली 22 जुलाई को जो पूर्ण सूर्यग्रहण होने जा रहा है वो कई मामलों में अनोखा है। वर्तमान पीढ़ी के लिये इसे न भूतो न भविष्यति कहा जा सकता है। क्योंकि मध्यप्रदेश के जिन क्षेत्रों में ये पूर्ण सूर्यग्रहण दिखाई देगा उनमें इससे पूर्व के दो सौ सालों के इतिहास में कभी खग्रास सूर्यग्रहण नहीं दिखाई दिया है। साथ ही ये भी कि आने वाल एक सौ पन्द्रह सालों में भी अब कोई संभावना नहीं है। \nभारत में सूर्य ग्रहणों के इतिहास पर एक शोध पुस्तक पर कार्य कर रहे सीहोर के युवा साहित्यकार पंकज सुबीर के अनुसार मध्यप्रदेश का वो इलाका जहां पर ये सूर्य ग्रहण खग्रास रूप में दिखाई देगा वहां पर ऐसा पिछले ज्ञात इतिहास में दो सौ वर्षों में नहीं हुआ है। यदि पिछले 200 सालों के इतिहास पर नार डालें तो 1800 से लेकर आज तक भारत में कुल ग्यारह खग्रास सूर्यग्रहण दिखाई दिये हैं। 17 जुलाई 1814, 19 नवम्बर 1816, 21 दिसम्बर 1843, 18 अगस्त 1868, 12 दिसम्बर 1871, 22 जनवरी 1898, 21 अगस्त 1914, 30 जून 1954, 16 फ़रवरी 1980, 24 अक्टूबर 1995 तथा 11 अगस्त 1999 ये 1800 से लेकर अब तक भारत में दिखाई दिये पूर्ण सूर्यग्रहण हैं। इन सारे सूर्यग्रहणों में से केवल 1898, 1995 तथा 1999 में ही ऐसा हुआ था कि पूर्ण सूर्यग्रहण की पट्टी मध्यप्रदेश को छूकर गुजरी थी लेकिन तीनों ही अवसरों पर ये पट्टी मध्यप्रदेश के बीच से होकर नहीं गुजरी थी बल्कि एक सिरे को छूते हुए गुजर गई थी। 22 जनवरी 1898 को खग्रास सूर्यग्रहण की पट्टी उस क्षेत्र से गुजरी थी जो अब छत्तीसगढ़ है। 24 अक्टूबर 1995 को खग्रास सूर्य ग्रहण में चंद्रमा की पूर्ण छाया भिंड और मुरैना को छूती हुई गुजरी थी वहीं 11 अगस्त 1999 को ये बड़वानी छाबुआ को छूती हुई निकली थी। किन्तु इस बार अर्थात 22 जुलाई 2009 को पूर्ण सूर्यग्रहण की लगभग ढाई सौ किलोमीटर चौड़ी पट्टी पूरे मध्यप्रदेश के बीचों बीच से होकर निकल रही है तथ ा खरगौन, खंडवा, धार, इन्दौर, उौन, देवास, सीहोर, भोपाल, हरदा, होशंगाबाद, खंडवा, सागर, शहडोल, दमोह, रीवा, सतना जैसे क्षेत्रों से होकर चंद्रमा की छाया सूर्य को पूरी तरह से अपनी ओट में लिये हुए गुजरेगी। चंद्रमा की ये छाया जिस लगभग ढाई सौ किलोमीटर चौड़ी पट्टी से होकर निकलेगी उसको तीन भागों में बांटा गया है। पट्टी का दोनों तरफ का सबसे बाहरी किनारा जहां केवल एक मिनिट के लिये ये नजारा दिखाई देगा, उसके अंदर का क्षेत्र जहां पर दो मिनिट के लिये ये नजारा दिखेगा और सबसे अंदर केन्द्रीय लाइन जिसके आसपास के इलाकों में ये अद्भुत खगोलीय घटना पूरे तीन मिनिट तक दिखाई देगी। \nश्री पंकज सुबीर के अनुसार सीहोर, भोपाल, इन्दौर, रीवा, सतना, होशंगाबाद, दमोह सूर्यग्रहण की इसी सबसे अंदरूनी पट्टी पर हैं। वहीं उौन देवास, खंडवा जबलपुर जैसे क्षेत्र बाहर की पट्टी पर हैं। इस कारण से सीहोर, भोपाल, इन्दौर, रीवा जैसे इलाकों का वैज्ञानिक महत्व अधिक है। उसमें भी कटनी के मुरवारा का अपना अलग महत्व है क्योंकि वो चंद्रमा की परछांई के बिल्कुल केन्द्र में रहेगा। अर्थात पृथ्वी से होकर जो चंद्रमा की परछांई निकलेगी उसका ठीक केन्द्र बिंदू जिन इलाकों से निकलेगा उनमें मुरवारा भी शामिल है। मुरवारा से होकर सेन्ट्रल लाइन ऑफ इकलिप्स (ग्रहण की केंद्रीय रेखा) गुजरेगी। इस केन्द्रीय रेखा पर गुजरात का सूरत शहर भी है। ग्रहण में इस केन्द्रीय रेखा का भी वैज्ञानिक प्रयोगों के लिये अपना महत्व होता है। मध्यप्रदेश के लिये ये ग्रहण बहुत महत्वपूर्ण है क्योंकि चंद्रमा की पूर्ण छाया लगभग समूचे मध्यप्रदेश के बीच से होकर निकल रही है। और भोपाल, इंदौर, उौन, सीहोर जैसे जो इलाके खग्रास सूर्यग्रहण के साक्षी बनने जा रहे हैं वे उससे पहले के ज्ञात इतिहास में 1800 से लेकर अभी तक इस खगोलीय घटना से अछूते रहे हैं। हां 1995 तथा 1999 में काफी पास से होकर ये छाया निकली थी। \nश्री सुबीर के अनुसार इसके बाद मध्यप्रदेश के इन क्षेत्रों को लगभग 115 साल की प्रतीक्षा फिर से करनी होगी इस अनूठी घटना का साक्षी बनने के लिये। क्योंकि इसके बाद 14 मई 2124 को लगभग इसी क्षेत्र से होकर पूर्ण सूर्यग्रहण की पट्टी गुजरेगी। हालंकि इस पूर्ण सूर्यग्रहण के बाद भारत में 20 मार्च 2034 तथा 3 जून 2114 को भी पूर्ण सूर्य ग्रहण दिखाई देगा लेकिन 2034 में वो केवल कश्मीर के कुछ इलाकों तक सीमित रहेगा वहीं 2114 में राजस्थान यूपी और बंगाल में दिखाई देगा। इस प्रकार से ये सूर्यग्रहण मध्यप्रदेश के निवासियों के लिये न भूतो न भविष्यति होने जा रहा है क्योंकि पिछले दो सौ सालों में इन इलाकों में पूर्ण सूर्यग्रहण नहीं दिखाई दिया है और आने वाले 115 सालों तक फिर से कोई संभावना नहीं है। \nअरब सागर में गुजरात से प्रारँभ होकर चंद्रमा की छाया सूर्य को पूरी तरह से अपने पीछे छुपाये हुए मध्यप्रदेश से होते हुए उत्तर प्रदेश, बिहार से होते हुए चीन की तरफ निकल जायेगी। इस अनोखी खगोलीय को देखने के रास्ते में जो सबसे बड़ी अड़चन आ रही है वो है मौसम की, क्योंकि 22 जुलाई को बरसात का मौसम होने के कारण बादल रहने की संभवना रहेगी। जो भी हो लेकिन 22 जुलाई का दिन मध्यप्रदेश के निवासियों के लिये तो खास है ही। \nगूलरपुरा गांव पर होगा चांद की छाया का केन्द्र, सूर्य और चांद होंगें एकाकार \nलाड़कुई और चकल्दी के बीच से होकर गुजरेगी खग्रास सूर्य ग्रहण की केन्द्रीय रेखा \nआने वाली 22 जुलाई को लगने वाला सूर्य ग्रहण सीहोर जिले के लिये कई मायनों में महत्वपूर्ण है। पहला तो ये कि सीहोर के ज्ञात इतिहास में ये पहला खग्रास सूर्य ग्रहण है जोकि पूरे सीहोर जिले में दिखाई देगा दूसरा ये कि इसके बाद इस सदी में कोई भी पूर्ण सूर्य ग्रहण इस इलाके में नहीं दिखाई देगा। 22 जुलाई के ग्रहण की केन्द्रीय रेखा जिसको वैज्ञानिक भाषा में सेण्ट्रल लाइन ऑफ इकलिप्स कहा जाता है वो जिले के नसरुल्लागंज क्षेत्र से होकर गुजरेगी। गूलरपुरा गांव का वैज्ञानिक महत्व अधिक इसलिये है क्योंकि ये गांव ग्रहण के केन्द्र में रहेगा। \nसीहोर के युवा साहित्यकार पंकज सुबीर के अनुसार 22 जुलाई को जिले में दिखाई देने वाले पूर्ण सूर्यग्रहण को लेकर लोगों में काफी उत्सुकता है। इसलिये भी क्योंकि पिछले दो सौ सालों के इतिहास में पहली बार ऐसा हो रहा है कि जिले में से होकर ग्रहण की केन्द्रीय रेखा निकल रही है। और उसीके कारण पूरे जिले में पूर्ण सूर्यग्रहण दिखाई देगा। सूर्यग्रहण के दौरान एक पूरी चौड़ी पट्टी में खग्रास सूर्यग्रहण दिखाई देता है। इस बार ये पट्टी लगभग ढाईसौ किलोमीटर चौड़ी पट्टी है। इस पट्टी की केन्द्रीय रेखा भी होती है जिस पर ग्रहण की अवधि अधिक समय होती है। इस बार सीहोर जिला पूरी तरह से तो उस ढाई सौ किलोमीटर चौड़ी पट्टी में है ही लेकिन खास बात ये है कि सेण्ट्रल लाइन ऑफ इकलिप्स (ग्रहण की केन्द्रीय रेखा) भी जिले से होकर निकल रही है। गूलरपुरा के ठीक ऊपर से होकर ये केन्द्रीय रेखा निकल रही है। गूलरपुरा का वैज्ञानिक दृष्टि से महत्व इसलिये अधिक है क्योंकि सारे वैज्ञानिक प्रयोग इसी केन्द्रीय रेखा पर किये जाते हैं। जिले में लगने वाले पूर्ण सूर्यग्रहण पर शोध पत्र तैयार कर रहे साहित्यकार पंकज सुबीर के अनुसार इस बार ग्रहण की केन्द्रीय रेखा हमारे जिले से होकर निकल रही है। ये केन्द्रीय रेखा खातेगांव तथा कन्नौद के ठीक बीच से होकर नसरुल्लागंज तहसील में सीप नदी के पास सूआपानी गांव से प्रवेश करेगी। इस केन्द्रीय रेखा के ठीक नीचे जो गांव पड़ रहा है वो लाड़कुई से पांच किलोमीटर की दूरी पर स्थित गांव गूलरपुरा है। इसके बाद ग्रहण की केन्द्रीय रेखा लाड़कूई तथा नसरुल्लागंज मार्ग को लाड़कुई से लगभग 3.5 किलोमीटर दूर पर क्रास करेगी, ये स्थान भी ग्रहण की केन्द्रीय रेखा के ठीक नीचे आ रहा है। इसके बाद ये ग्रहण की केन्द्रीय रेखा आगे की ओर बढ़ जायेगी तथा चकल्दी गांव से कुछ दूरी से होकर निकलेगी, इसके बाद कोलार नदी के ठीक पास से होती हुई रायसेन जिले में प्रवेश कर जायेगी। ग्रहण की ये केन्द्रीय रेखा सीहोर जिले की दक्षिणी सीमा तय करने वाली नर्मदा नदी के समानांतर होकर जिले से निकलेगी। इस प्रकार नसरुल्लागंज तहसील का वैज्ञानिक महत्व ग्रहण के दौरान सबसे अधिक रहेगा क्योंकि ग्रहण की केन्द्रीय रेखा इसी क्षेत्र से होकर निकलेगी। \nहालंकि पूरा का पूरा सीहोर जिला खग्रास सूर्य ग्रहण का साक्षी बनने जा रहा है पूर्ण सूर्यग्रहण जिस ढाई सौ किलोमीटर चौड़ी पट्टी पर दिखाई देगा उसका सबसे अंदर का हिस्सा अर्थात केन्द्रीय रेखा के दोनों ओर के लगभग साठ-साठ किलोमीटर के हिस्से में पूरा सीहोर जिला आ रहा है अत: खग्रास ग्रहण पूरे जिले में दिखाई देगा। लेकिन फिर भी यदि ग्रहण की केन्द्रीय रेखा से दूरी की बात की जाये तो नसरुल्लागंज से लगभग आठ किलोमीटर, रेहटी से 6 किलोमीटर, सीहोर से 30 किलोमीटर, इछावर से 20, बुदनी से 10 तथा आष्टा से 25 किलोमीटर की दूरी इस रेखा की रहेगी। सबसे नजदीक रहेगा लाड़कुई जो केवल साढ़े तीन किलोमीटर की दूरी पर रहेगा। शामपुर, भादाकुई, चकल्दी, कोलार ये वो गांव हैं जो कि इस रेखा के नजदीक रहेंगें। किन्तु सबसे चर्चित होगा गूलरपुरा जिसके ठीक ऊपर से चंद्रमा की छाया का केन्द्र गुजरेगा। \nक्या होती है ग्रहण की केन्द्रीय रेखा : चंद्रमा की परछांई पृथ्वी पर वृत्ताकार रूप में पड़ती है। इस वृत्त का जो केन्द्र बिन्दु होता है वो जैसे जैसे परछांई आगे बढ़ती है वैसे वैसे सरल रेखा में आगे बढ़ता है। ये सरल रेखा ही कहलाती है ग्रहण की केन्द्रीय रेखा (सेण्ट्रल लाइन ऑफ इकलिप्स)। इस बार भी जब चंद्रमा की परछांई गुजरात से होकर मध्यप्रदेश से होती हुई उत्तर पूर्व को बढ़ेगी तो परछांई का केन्द्र बिंदु वैज्ञानिको के आकर्षण का केंद्र रहेगा और सीहोर जिले के दक्षिणी भाग में ये केंद्र सीप नदी, गूलरपुरा, से होता हुआ कोलार नदी तथा पर्वतीय क्षेत्र से गुजरेगा। \nक्या महत्व है केन्द्रीय रेखा का : पंकज सुबीर के अनुसार ग्रहण की केन्द्रीय रेखा पर ग्रहण की अवधि कुछ अधिक भी होती है तथा चूंकि ये छाया का केन्द्र होता है अत: यहां पर ग्रहण बिल्कुल पूर्ण होता है। वैज्ञानिक प्रयोगों के लिये सेण्ट्रल लाइन ऑफ इकलिप्स को सबसे उपयुक्त माना जाता है क्योंकि चंद्रमा की परछांई और सूर्य का केन्द्र यहां पर एकाकार हो जाता है। गूलरपुरा जहां से होकर छाया का केन्द्र निकलेगा वो सड़क मार्ग से केवल दो किलोमीटर होने के कारण पहुंच में भी है अत: वैज्ञानिकों का जमावड़ा यहां हो सकता है। यही स्थिति लाड़कुई से 3.5 किलोमीटर पर नसरुल्लागंज मार्ग की भी है। ये दोनो ही स्थान वैज्ञानिक प्रयोगों के लिये सबसे अच्छे स्थान हैं। \nकहां है गूलरपुरा : लाड़कुई से नसरुल्लागंज जाने वाले मार्ग पर लगभग साढ़े चार किलोमीटर की दूरी पर दांये हाथ पर गूलरपुरा जाने वाला मार्ग जाता है जहां से दो किलोमीटर की दूरी नसरुल्लागंज तहसील का गांव गूलरपुरा, पर स्थित है। वैज्ञानिक भाषा में ये गांव 22.779357 डिग्री उत्तर अक्षांश तथा 77.238473 पूर्व देशांश पर स्थित है।\n22 जुलाई को सीहोर में सुबह हो जायेगा अंधेरा, दो बार होगी सुबह \nआने वाली 22जुलाई को भारत से होकर पूर्ण सूर्यग्रहण का पथ गुजरेगा। इस पथ के बिल्कुल बीच में आ रहा है सीहोर। इसका मतलब ये है कि आने वाली 22 जुलाई को सीहोर में दिन के समय ही अंधेरा हो जायेगा और सूर्य चांद की परछांई के पीछे छिप जायेगा। इससे पूर्व 16 फ़रवरी 1980 तथा 24 अक्?टूबर 1995 को सीहोर क्षेत्र सूर्यग्रहण की पट्टी में तो नहीं आया था लेकिन वो पट्टी सीहोर के बहुत पास से होकर निकली थी तथा उसके कारण दिन में ही रात हो गई थी। \n22 जुलाई 2009 को सीहोर क्षेत्र भी साक्षी बनने जा रहा है उस अद्भुत घटना जिसे खग्रास सूर्यग्रहण कहा जाता है। दरअसल इस बार सीहोर क्षेत्र से होकर पूर्ण सूर्यग्रहण की पट्टी गुज़र रही है। भारत में सूरत बडोदरा इंदौर भोपाल से होते हुए ये पट्टी इलाहाबाद वाराणसी पटना दार्जिलिंग से होते हुए गुजरेगी। पिछली बार के दो पूर्ण सूर्यग्रहण के समय सीहोर इस पट्टी में नहीं था किन्तु वो पट्टी सीहोर के बहुत नजदीक से होकर निकली थी इसलिये उन दोनाें ही सूर्यग्रहण के समय भी दिन में अंधेरा छाने की स्थिति निर्मित हो गई थी। इस बारे तो लगभग तीन मिनिट के लिये पूरे क्षेत्र में अंधकार छा जायेगा क्याेंकि उस समय चंद्रमा की परछांई इन क्षेत्रों को ढंक लेगी। भारत में ये सूर्यग्रहण प्रात: 5 बजकर 28 मिनिट पर प्रारंभ होगा तथा 7 बजकर 40 मिनिट तब भारत से होकर चंद्रमा की छाया गुजरेगी। सीहोर जिस क्षेत्र में आ रहा है उसमें लगभग 3 मिनिट तथा 38 सेकेंड तक ये सूर्यग्रहण दिखाई देगा। ये सूर्यग्रहण लम्बी अवधि का सूर्य ग्रहण है। 22 जुलाई को सुबह सूरज उगने के कुछ ही देर पश्चात चंद्रमा, सूरज और पृथ्?वी के बीच आ जायेगा और सुबह होने के कुछ ही देर पश्?चात फिर से रात हो जायेगी। कुछ देर बाद फिर से सूर्य निकलेगा तथा फिर से सुबह हो जायेगी। इस प्रकार 22 जुलाई को सीहोर वासी दो बार सुबह होने की अनोखी घटना के साक्षी बनेंगें। ये इस सदी का सबसे लंबी अवधि का खग्रास सूर्य ग्रहण होगा। खग्रास सूर्य ग्रहण पुष्य नक्षत्र व कर्क राशि में होगा। ग्रहण का स्पर्श सुबह 5.23 बजे होगा। ग्रहण का मोक्ष 7.26 पर होगा। 22 जुलाई को होने वाला यह सूर्य ग्रहण पृथ्वी पर 240 किमी की एक पट्टी क्षेत्र में पूर्ण रूप से देखा जा सकेगा। सूर्य पर चंद्रमा की पूर्णछाया की शुरुआत भारत से होगी। बाद में यह छाया नेपाल, बांग्लादेश, भूटान, म्यांमार व चीन जापान आदि देशाें तक सूर्य पर पडेगी। सूर्य ग्रहण के दौरान ही मंगल, बुध, बृहस्पति व शु ग्रह भी दिखाई देंगे। सूर्य से 9 डिग्री पूर्व में बुध ग्रह ओर 41 डिग्री पश्चिम में शु ग्रह को देखा जा सकेगा। मंगल ग्रह शु के पश्चिम में ठीक बगल में होगा। बृहस्पति पश्चिम में नीचे की ओर देखा जा सकेगा। इनके अलावा प्रोकीयान, सीरियस, बेटलगेस, रिगेल और सिपेला तारे भी दिखेंगे। ग्रहण के प्रभाव का अध्ययन करने के लिए 22जुलाई को बडी संख्या में देश व विदेश के वैज्ञानिक प्रभावित जिलाें में जुटेंगे अत: उम्मीद है कि सीहोर में भी उस दिन देश विदेश के वैज्ञानिकाें का जमावडा हो सकता है। क्?याेंकि इंदौर से लेकर भोपाल तक की वो पट्टी चंद्रमा की छाया के ठीक केन्?द्र में आ रही है जिस पर सीहोर स्थित है। 22 जुलाई को होने वाला पूर्ण सूर्य ग्रहण सूरत, इंदौर, सीहोर, भोपाल, जबलपुर, इलाहाबाद, वाराणसी, पटना को मिलाने वाली पट्टी पर दिखायी देगा। 22 जुलाई को पूर्ण सूर्य ग्रहण के समय सीहोर में सूर्य का आकार डायमंड रिंग के रूप में दिखेगा। उक्त पट्टी से बाहर के जिलाें में केवल आंशिक सूर्य ग्रहण ही दिखायी देगा। \n\nक्या है सूर्य ग्रहण--सूर्य ग्रहण पृथ्वी, चन्द्रमा और सूर्य की वह खगोलीय स्थिति है जिसमें पृथ्वी और सूर्य के बीच चन्द्रमा आ जाता है। चन्द्रमा सूर्य के प्रकाश को पृथ्वी पर आने से रोक देता है नतीजा दिन के वक्त अंधेरा छा जाता है। देश में इससे पहले 16फरवरी 1980, 24अक्टूबर 1995, 11 अगस्त 1999 को पूर्ण सूर्यग्रहण दिखायी दिया था। किन्?तु उस समय सीहोर पूर्ण सूर्य ग्रहण की पट्टी में न होकर आंशिक सूर्यग्रहण की पट्टी पर था। 16 फ़रवरी 1980 को पूर्ण सूर्यग्रहण की पट्टी सीहोर के सबसे पास से होकर निकली थी। \n\n24 अक्?टूबर 1995 को जब एक बार फिर पूर्ण सूर्य ग्रहण भारत में दिखाई दिया था तब भी सीहोर में पूर्ण सूर्य ग्रहण तो नहीं दिखा था लेकिन फिर भी अंधेरा हो गया था। खास बात ये है कि उस दिन दीपावली भी थी किन्तु सूर्य ग्रहण होने के कारण दूसरे दिन मनाई गई थी। \n\n1980 में शाम के समय सूर्यग्रहण दिखाई दिया था जबकि 1995 में एकदम सुबह ग्रहण हुआ था तथा अब 22 जुलाई को एक बार फिर से सुबह ग्रहण लगने जा रहा है। \nबादल न कर दें मजा किरकिरा \nइस बार चूंकि सूर्यग्रहण एकदम बरसात में महीने में आ रहा है इसलिये बादलाें के कारण सूर्यग्रहण का मजा बिग़डने की संभावना है। खगोलीय घटनाओं का अनंद लेने वाले लोगाें के लिये बादल उस दिन परेशानी का कारण बन सकते हैं।", "id": "98571", "title": "सीहोर जिले में 22 जुलाई 2009 को पूर्ण सूर्यग्रहण"}
{"url": "https://hi.wikipedia.org/wiki?curid=98573", "text": "बान्द्रा-वर्ली समुद्रसेतु\n\nबांद्रा-वर्ली समुद्रसेतु (आधिकारिक राजीव गांधी सागर सेतु) ८-लेन का, तार-समर्थित कांक्रीट से निर्मित पुल है। यह बांद्रा को मुम्बई के पश्चिमी और दक्षिणी (वर्ली) उपनगरों से जोड़ता है और यह पश्चिमी-द्वीप महामार्ग प्रणाली का प्रथम चरण है। १६ अरब रुपये (४० करोड़ $) की महाराष्ट्र राज्य सड़क विकास निगम की इस परियोजना के इस चरण को हिन्दुस्तान कंस्ट्रक्शन कंपनी द्वारा पूरा किया गया है। इस पुल का उद्घाटन ३० जून, २००९ को संयुक्त प्रगतिशील गठबंधन प्रमुख श्रीमती सोनिया गांधी द्वारा किया गया लेकिन जन साधारण के लिए इसे १ जुलाई, २००९ को मध्य-रात्रि से खोला गया। साढ़े पांच किलोमीटर लंबे इस पुल के बनने से बांद्रा और वर्ली के बीच यात्रा में लगने वाला समय ४५ मिनट से घटकर मात्र ६-८ मिनट रह गया है।\nयह सेतु मुंबई और भारत में अपने प्रकार का प्रथम पुल है। इस सेतु-परियोजना की कुल लागत १६.५० अरब रु है।\nइस पुल की केवल प्रकाश-व्यवस्था करने के लिए ही ९ करोड़ रु का व्यय किया गया है। इसके कुल निर्माण में ३८,००० कि.मी इस्पात रस्सियां, ५,७५,००० टन कांक्रीट और ६,००० श्रमिक लगे हैं। इस सेतु में लगने वाले इस्पात के खास तारों को चीन से मंगाया गया था। जंग से बचाने के लिए इन तारों पर खास तरह का पेंट लगाने के साथ प्लास्टिक के आवरण भी चढ़ाए गए हैं। अब तैयार होने पर इस पुल से गुजरने पर यात्रियों को चुंगी (\"टोल\") कर देना तय हुआ है। यह चुंगी किराया प्रति वाहन ४०-५० रु तक होगा। इस पुल की कुल ७ कि.मी (ढान सहित) के यात्रा-समय में लगभग १ घंटे की बचत और कई सौ करोड़ वाहन संचालन व्यय एवं ईंधन की भी कटौती होगी। इस बचत को देखते हुए इसकी चुंगी नगण्य है। प्रतिदिन लगभग सवा लाख वाहन इस पुल पर से गुजरेंगे।\n\n\n", "id": "98573", "title": "बान्द्रा-वर्ली समुद्रसेतु"}
{"url": "https://hi.wikipedia.org/wiki?curid=98575", "text": "पखावज\n\nपखावज एक वाद्ययंत्र है। यह उत्तर-भारतीय शैली का ढ़ोलक (ड्रम) है। यह मृदंग के आकार प्रकार का परन्तु उससे कुछ छोटा एक प्रकार का बाजा है।\n\nतबले की उत्पत्ति इसी यंत्र से हुई है। कहा जाता है कि अमीर खुसरो पखावज बजारहे थे। उसी समय यह दो टुकड़ों में टूट गया। तब उन्होने इन टुकड़ों को बजाने की कोशिश की जो कि काम कर गया। इस प्रकार तबले का जन्म हुआ।\n\n\n", "id": "98575", "title": "पखावज"}
{"url": "https://hi.wikipedia.org/wiki?curid=98579", "text": "प्राकृत साहित्य\n\nमध्ययुगीन प्राकृतों का गद्य-पद्यात्मक साहित्य विशाल मात्रा में उपलब्ध है। सबसे प्राचीन वह अर्धमागधी साहित्य है जिसमें जैन धार्मिक ग्रंथ रचे गए हैं तथा जिन्हें समष्टि रूप से जैनागम या जैनश्रुतांग कहा जाता है। इस साहित्य की प्राचीन परंपरा यह है कि अंतिम जैन तीर्थंकर महावीर का विदेह प्रदेश में जन्म लगभग 600 ई. पूर्व हुआ। उन्होंने 30 वर्ष की अवस्था में मुनि दीक्षा ले ली और 12 वर्ष तप और ध्यान करके कैवल्यज्ञान प्राप्त किया। तत्पश्चात् उन्होने अपना धर्मोपदेश सर्वप्रथम राजगृह में और फिर अन्य नाना स्थानों में देकर जैन धर्म का प्रचार किया। उनके उपदेशों को उनके जीवनकाल में ही उनके शिष्यों ने 12 अंगों में संकलित किया। उनके नाम हैं-\n\nइन अंगों की भाषा वही अर्धमागधी प्राकृत है जिसमें महावीर ने अपने उपदेश दिए। संभवत: यह आगम उस समय लिपिबद्ध नहीं किया गया एवं गुरु-शिष्य परंपरा से मौखिक रूप में प्रचलित रहा और यही उसके श्रुतांग कहलाने की सार्थकता है।\n\nमहावीर का निर्वाण 72 वर्ष की अवस्था में ई. पू. 527 में हुआ और उसके पश्चात् शीघ्र ही उक्त अंगों की परंपरा में विप्रतिपत्तियाँ उत्पन्न होने लगीं। जैनधर्म के दिगंबर संप्रदाय की मान्यता है कि श्रुतांगों का क्रमश: ह्रास होते-होते उनका खंडश: ज्ञान कुछ आचार्यो को रहा ओर उसके आधार से उन्होंने नए रूप में सैद्धांतिक ग्रंथ लिखे, जिनके प्राचीनतम उदाहरण कर्मप्राकृत (षठ्खंडागम) व कषायप्राकृत (कसायपाहुड) नामक सूत्र हैं। किंतु श्वेतांबर संप्रदाय की मान्यता है कि उक्त आगम ग्रंथों को उत्पन्न होती हुई विकृतियों से बचाने के लिये समय-समय पर मुनियों ने उनकी वाचनाएँ कीं और उन्हें सुरक्षित रखने का प्रयत्न किया। प्रथम वाचना महावीर निर्वाण से 160 वर्षो पश्चात् पाटलिपुत्र में स्थूलभद्राचार्य की अध्यक्षता में हुई जिसमें 11 अंगों का संकलन किया गया। 12वें अंग का उपस्थित मुनियों में से किसी को भी व्यवस्थित ज्ञान न होने से उसका उद्धार नहीं किया जा सका। जैन मुनियों की अपरिग्रह वृत्ति तथा वर्षाकाल को छोड़ निरंतर परिभ्रमण एवं उस काल की कठिनाइयों के कारण यह अंगज्ञान पुन: छिन्न-भिन्न होने लगा। आर्य स्कंदित ने मथुरा में मुनिसंघ का सम्मेलन किया और उन्हीं 11 अंगों को एक बार पुन: व्यवस्थित करने का प्रयत्न किया। देवर्धिगणि क्षमाश्रमण ने वलभी नगर में मुनिसम्मेलन कराया और जैन आगम को वह रूप दिया जिसमें वह आज उपलब्ध है। इस वाचना में उपर्युक्त 11 अंगों के अतिरिक्त अन्य अनेक ग्रंथों को सुव्यवस्थित करने का प्रयत्न किया गया जो इस कालावधि तक रचे जा चुके थे। ये थे - 12 उपांग, 6 छेदसूत्र, 4 मूलसूत्र, 10 प्रकीर्णक और दो चूलिकाएँ। इस प्रकार वलभी वाचना के फलस्वरूप अर्धमागधी जैनागम के 45 ग्रंथ व्यवस्थित हो गए जो आज भी उपलब्ध हैं, तथा जिनका संक्षेप में परिचय निम्न प्रकार है :\n\n1. आचारंग - इस श्रुतग्रंथ में मुनियों के पालने योग्य सदाचार का विवरण दिया गया है। यह दो श्रुतस्कंधों में विभाजित है। प्रथम श्रुतस्कंध में 9 अध्ययन और उनके अंतर्गत 44 उद्देश्यक हैं। ग्रंथ का यह भाग मूल एवं भाषा, शैली और विषय की दृष्टि से प्राचीनतम है। द्वि. श्रुतस्कंध इसकी चूलिका के रूप में है और वह तीन चूलिकाओं एवं 16 अध्ययनों में विभाजित है। प्रथम श्रुतस्कंध के नवमें उपधान नामक अध्ययन में महावीर की उग्र तपस्या एवं लाढ़ वज्रभूमि, शुभ्रभूमि आदि स्थानो में विहार करते हुए घोर उपसर्गो के सहने का मार्मिक वर्णन है।\n\n2. सूत्रकृतांग - इसके भी दो श्रुतस्कंध हैं जिनमें क्रमश: 16 तथा 7 अध्ययन हैं1 प्रथम श्रुतांग प्राय: मद्यमय है और दूसरे में गद्य पद्य दोनों का प्रयोग हुआ है। इसमें प्राचीन काल के दार्शनिक वादों जैसे क्रियावाद, अक्रियावाद, नियतिवाद, अज्ञानवाद आदि का प्ररूपण तथा निराकरण किया गया है तथा श्रमण, ब्राह्मण, भिक्षु, निग्र्रंथ आदि के स्वरूप की व्याख्या की गई है। अंतिम अध्ययन नालदीय में महावीर के शिष्य गौतम तथा पाश्र्वनाथ की परंपरा के उदक पेढ़ालपुत्र के बीच वार्तालाप और चातुर्याम धर्म के संबंध में विचार जैनधर्म की महावीर से पूर्वपरंपरा पर प्रकाश डालता है।\n\n3. स्थानांग - इसमें 10 अध्ययन हैं जिनमें क्रमश: एक से लेकर 10 तक की संख्यावाले पदार्थो का निरूपण किया गया है, जैसे एक दर्शन, एकचारित्र, एक समय, इत्यादि; दो क्रियाएँ जीव और अजीव; वृक्ष तीन प्रकार केहृ पत्रोपेत, फलोपेत और पुष्पोपेत, तीन वेद ऋक्, यजु और साम इत्यादि। इस पद्धति से इस ग्रंथ में अनेक विषयों का बहुमुखी वर्णन आया है जो अपने ढंग का एक विश्वकोश ही है। उसकी यह शैली पालि त्रिपिटक के अंगुततर निकाय से समता रखती है।\n\n4. समवायांग - यह भी स्थानांग के सदृश एकोत्तर क्रम से वस्तुओं का निरूपण करनेवाला विश्वकोश है। विशेषता इसकी यह है कि इसमें संख्याक्रम क्रमश: बढ़ता हुआ शतों, सहस्रों, शतसहस्त्रों तथा कोटियों तक पहुँचाया गया है। यथास्थान इसमें जैन आगम तथा तीर्थकर, चक्रवर्ती आदि त्रिरसठ शलाकापुरुषों का परिचय नामवली पद्धति से वर्णित है।\n\n5. भगवती व्याख्या प्रज्ञाप्ति - यह रचना आकार और विषय की दृष्टि जैनागम में सबसे अधिक विशाल और महत्वपूर्ण है। इसमें 41 शतक हैं और प्रत्येक शतक अनेक उद्देशक में विभाजित है। शैली प्रश्नोत्तरात्मक है। प्रश्नकर्ता हैं गौतम गणधर और उत्तरदाता स्वयं महावीर। टीकाकारों के अनुसार इसमें 36 सहस्र प्रश्नोत्तरों का समावेश है। दर्शन, आचार, इतिहास, भूगोल आदि समस्त विषयों पर किसी न किसी प्रसंग से प्रकाश डाला गया है। महावीरकाल की राजनीतिक परिस्थिति और उस समय के घोर युद्ध आदि का वर्णन जैसा इस ग्रंथ में आया है वैसा अन्यत्र कहीं नहीं पाया जाता।\n\n6. न्याय धर्मकथा - इस अंग का प्राकृत नाम न्यायधम्मकहाओ है और उसका संस्कृत रूपांतर ज्ञातृ या ज्ञाताधर्मकथा भी किया जाता है जिसका अर्थ होता है ज्ञातृ अर्थात् ज्ञातृपुत्र महावीर का धर्मोपदेश। विषय को देखते हुए इसका प्रथम नाम ही अधिक सार्थक प्रतीत होता है क्योंकि इसमें कथाओं द्वारा किन्हीं न्यायों अर्थात नीतिवाक्यों का स्पष्टीकरण किया गया है।\n\n7. उपासकदशा - नामानुसार इसमें भी उपासक, कामदेव, चुलणीप्रिय आदि दस ऐसे उपासकों के चरित्र वर्णित हैं जिन्होंने कठिनाइयों के बीच धर्मपालन किया।\n\n8. अंतकृदद्शा - नामानुसार इसमें भी उपासक दशा के समान दस अध्ययन ही रहे होंगे। किंतु वर्तमान में यहाँ आठ वर्ग हैं और प्रत्येक वर्ग अनेक अध्ययनों में विभाजित हैं। इसमें ऐसे साधुओं के चरित्र वर्णित किए गए हैं, जिन्होंने तपस्या द्वारा संसार का अंत कर निर्वाण प्राप्त किया।\n\n9. अनुत्तरोपपातिक दशा - इसमें ऐसे मुनियों के चरित्र वर्णित हैं जिन्हें अपनी तपस्या के बीच घोर उपसर्ग सहन करने पड़े और उन्होंने मरकर उन अनुत्तर नामक स्वर्गो में जन्म लिया जहाँ से केवल एक बार पुन: मनुष्य जन्म धारण कर निर्वाण प्राप्त किया जाता है।\n\n10. प्रश्नव्याकरण - ग्रंथ के नाम से तथा स्थानांग एवं समवायांग से प्राप्त इस श्रुतांग के विषयपरिचय से ज्ञात होता है कि इसमें मूलत: प्रश्नोत्तर के रूप में नाना सिद्धांतों की व्याख्या की गई थी। किंतु वर्तमान में ऐसा न होकर इसके प्रथम खंड में हिंसादि पाँच पापों का और दूसरे खंड में अहिंसादि व्रतों का प्ररूपण पाया जाता है।\n\n11. विपाकसूत्र - इसमें दो श्रुतस्कंध हैं और प्रत्येक में दस दस-अध्ययन हैं। इसमें जीव के अच्छे और बुरे कर्मो से फलित होनेवाले सुख दु:खों का बड़ा वैचित्र्य है जिसमें जीवन की सभी दशाओं का वर्णन आ गया है। जैनधर्म के कर्मसिद्धांतनुसार जीवन के समस्त अनुभव सुकर्म एवं दुष्कर्मो के परिणाम ही हैं। इसका इस श्रुतांग में विस्तार से प्ररूपण पाया जाता है।\n\n(1) औपपातिक में नाना साधनाओं द्वारा पुनर्जन्म के स्वरूप का नाना उदाहरणों सहित व्याख्यान किया गया है। इसकी यह भी एक विशेषता है कि जिन नगर, राजा, चैत्य आदिक का अन्यत्र संकेत मात्र पाया जाता है, उसका यहाँ पूरा वर्णन मिलता है।\n\n(2) रायपसेणिज्जं - इसका संस्कृत रूपांतर राजप्रश्नीय किया जाता है, किंतु संभवत: उसका संबंध कोशलनरेश प्रसेनजित से रहा है जो पहले भौतिकवादी था, किंतु पश्चात् केशी मुनि के उपदेश से सम्यगदृष्टि बन गया। यह ग्रंथ पालि \"मिलिंद पञ्हो\" से तुलनीय है।\n\n(3) जीवाजीवाभिगम - में नामानुसार प्रश्नोत्तर के रूप में जीव और अजीव के भेदप्रभेदों का वर्णन किया गया है।\n\n(4) प्रज्ञापना में जैन दर्शन की नाना व्यवस्थाओं का विवरण हुआ है, जिससे यह ग्रंथ भगवती के समान जैन सिद्धांत का ज्ञानकोश ही कहा जा सकता है।\n\n(5) वें, (6) ठे और (7) वें उपांगों के नाम क्रमश: सूर्यप्रज्ञप्ति, जंबुद्वीपप्रज्ञप्ति और चंद्रप्रज्ञाप्ति हैं जिनमें उन लोकों का जैन मान्यतानुसार वर्णन किया गया है।\n\n(8) कल्पिका व (9) कल्पावतंसिका में मगधराज श्रेणिक, उसके पुत्र अजातशत्रु एवं उसके पोत्रों के चरित्र वर्णित हैं जिन्होंने अपने अपने कर्मानुसार नरक तथा स्वर्गगतियाँ प्राप्त कीं।\n\n(10) पुष्पिका एवं (11) पुष्पचूला में अनेक स्त्री पुरुषों की धार्मिक साधना, स्वर्गसुखों और महावीर की वंदना के लिये आगमन का वर्णन है।\n\n(12) वृष्णिदशा में द्वारावती के राजा कृष्णवासुदेव एवं तीर्थकर नेमिनाथ के चरित्र का वर्णन है।\n\n(1) निशीथ, (2) महानिशीथ, (3) व्यवहार, (4) आचारदशा, (5) कल्पसूत्र और (6) पंचकल्प।\n\nइनमें मुनियों की साधनाओं एवं व्रतों का भंग होने पर प्रायश्चित्त का विचार किया गया है। इन सबमें कल्पसूत्र का सबसे अधिक प्रचार है। मुनि आचार के अतिरिक्त इसमें महावीर तथा ऋषभदेव, नेमिनाथ और पश्र्वनाथ के चरित्र भी वर्णित हैं।\n\n(1) उत्तराध्ययन, (2) दश्वैकालिक, (3) आवश्यक और (4) पिण्डनिर्युक्ति\n\nइन सभी में मुख्यतया मुनि आचार का वर्णन है। इनमें उत्तराध्ययन की बड़ी प्रतिष्ठा है।\n\nये सभी प्राय: पद्यात्मक हैं और इनमें मुनियों के पालने योग्य नीति का उपदेश दिया गया है।\n\n(1) नंदी और (2) अनुयोगद्वार।\n\nनंदी में ज्ञान के भेदों व श्रुतांगों का विस्तार से वर्णन है तथा अनुयोगद्वार में प्रश्नोत्तरों के रूप में नाना विषयों का परिचय कराया गया है जिसमें रसों व संगीत आदि का भी समावेश है।\n\nउपरोक्त ही 45 जैनधार्मिक ग्रंथ है जो उपलब्ध अर्धमागधी साहित्य कहा जा सकता है। इन ग्रंथों पर निर्युक्ति, चूर्ण, टीका, भाष्य, वृत्ति आदि व्याख्यात्मक विशाल साहित्य प्राकृत और संस्कृत भाषाओं में पद्य और पद्यात्मक है। समस्त निर्युक्तियाँ भद्रबाहुकृत व चूर्णियाँ जिनदासगणि महत्तर कृत मानी जाती हैं। इनके भीतर जैन सिद्धांत के विवेचन के अतिरिक्त आख्यानात्मक रचनाओं का बड़ा वैपुल्य है जो साहित्य और इतिहास की दृष्टि से महत्वपूर्ण है।\n\nदिगंबर संप्रदाय में इन 45 आगम ग्रंथों की मान्यता और प्रचार नहीं है। उस परंपरा में लुप्त हुए द्वादशांग श्रुत के आधार से शौरसेनी प्राकृत में स्वतंत्र साहित्य का निर्माण हुआ जिसकी सर्वप्राचीन रचनाएँ पुष्पदंत और भूतबलिकृत कर्मप्राभृत नामक ग्रंथ हैं। इनमें जैन कर्मसिद्धांत का बड़ी व्यवस्था तथा सूक्ष्मता से प्ररूपण किया गया है। इनका रचनाकाल महावीर निर्वाण के 683 वर्ष के शीघ्र ही पश्चात् हुआ सिद्ध होता है। इनपर समय-समय पर अनेक टीकाएँ प्राकृत तथा संस्कृत में लिखी गईं, जिनमें से वर्तमान में सुप्रसिद्ध धवल और जयधवल नामक टीकाएँ हैं जिनके कर्ता वीरसेन और जिनसेन राष्ट्रकूट नरेश अमोघवर्ष (9वीं शती) के प्राय: समकालीन थे। प्राचीनता में कर्मप्राभृत और कषायप्राभृत के पश्चात् कुंदकुंदाचार्यकृत 12-13 शौरसेनी पद्यात्मक रचनाएँ हैं जिनमें प्रधान हैं - प्रवचनसार, समयसार, पंचास्तिकाय और नियमसार। इन सभी में जैन सिद्धांत, आचारशास्त्र, तथा स्थाद्वादात्मक न्याय का निरूपण किया गया है। समयसार, पंचास्तिका और नियमासार। इन सभी में जैन सिद्धांत, आचारशास्त्र, तथा स्थाद्वादात्मक न्याय का निरूपण किया गया है। समयसार में जैसा आध्यामिक विवेचन किया गया है वैसा अन्यत्र नहीं पाया जाता।\n\nधार्मिक साहित्य के अतिरिक्त जैन परंपरा का बहुत सा कथात्मक साहित्य भी प्राकृत में पाया जाता है। इस प्रकार की सबसे प्राचीन रचना विमलसूरिकृत पउमचरियं (पद्मचरितम्) है जिसमें कर्ता ने अपने ग्रंथ की समाप्ति का समय दुषमा काल के 530 (वीर निर्वाण 534) वर्ष पश्चात् अर्थात ई. सन् 7 सूचित किया है। किंतु विद्वानों को इसकी वास्तविकता में संदेह होता है और वह मुख्यत: इस आधार पर कि ग्रंथ में प्राकृत भाषा का जो स्वरूप मिलता है वह मध्ययुग के दूसरे स्तर का है, जिसका विकासकाल ई. सन् की दूसरी तीसरी शती से पूर्व नहीं माना जा सकता। यहाँ हमें भाषा की वे सब प्रवृत्तियाँ पुष्ट रूप से दिखाई देती हैं और जिन्हें प्राय: महाराष्ट्री प्राकृत के लक्षण माना जाता है। पउमचरियं में सात अधिकार हैं जो 118 उद्देश्यों में विभाजित हैं। समस्त रचना पद्यात्मक है। छंद गाथा है किंतु स्थान-स्थान पर छंदवैचित्र्य भी पाया जाता है। शैली सरस और सरल है तथा उसमें कथात्मकता ही प्रधान है। मूल कथा वाल्मीकि कृत रामायण के सदृश है, किंतु अवांतर बातों में उससे बहुत भिन्नता भी है, जैसे सीता का एक भाई भामंडल भी था; राम ने बर्बर जातियों के मिथिला पर आक्रमण होने पर जनक की सहायता की थी और इसी के उपलक्ष में जनक ने सीता को उन्हें अर्पित करने का संकल्प किया था। सुग्रीव, हनुमान आदि वानर नहीं थे, उनका ध्वजचिह्न वानर होने से वे वानरवंशी कहलाते थे। रावण के दशमुख नहीं थे, किंतु उसके प्राकृतिक एक मुख के अतिरिक्त नवरत्नमय हार में मुख के नव प्रतिबिंब दिखाई देने से वह दशानन कहलाने लगा था। उसकी मृत्यु राम के हाथ से नहीं, किंतु लक्ष्मण के हाथ से हुई। लक्ष्मण नारायण थे और राम बलदेव, इत्यादि।\n\nप्राकृत में दूसरा जैन पुराण है- चउपन्नमहापुरिसरियं (चौपन महापुरुष चरित), जो शीलांकाचार्य द्वारा वि. सं. 925 में रचा गया था। यह प्राय: गद्यात्मक है और इसमें 24 तीर्थंकर, 12 चक्रवर्ती, 9 बलदेव और 9 वासुदेव - इन 54 महापुरुषों का चरित्र वर्णित है। वहाँ रामकथानक में वाल्मीकिकृत रामायण से कुछ और बातें भी ली गई हैं, जो पउमचरियं में नहीं हैं। प्राकृत गद्य में रचित एक और महापुराण भद्रेश्वरकृत कथावलि (12वीं शती) है, जिसमें उपर्युक्त 54 महापुरुषों के अतिरिक्त 9 प्रतिवासुदेवों के चरित्र सम्मिलित होने से समस्त 63 शलाकापुरुषों के चरित्र भी काव्य की रीति से वर्णित पाए जाते हैं। इनमें वर्धमानसूरिकृत आविनाथचरित, सोमप्रभकृत सुमतिनाथचरित, देवसूरिकृत पद्मप्रभचरित, नेमिचंद्रकृत अनंतनाथचरित, देवंद्रगणिकृत वर्धमान चरित आदि अनेक विशाल रचनाएँ प्रकाश में आ चुकी हैं। ये रचनाएँ प्राय: 12वीं, 13वीं शती ई. की हैं, इनकी भाषा वही प्राकृत है जिसका प्राकृत व्याकरणों में परिचय पाया जाता है और जिसे पाश्चात्य विद्वानों के \"जैन महाराष्ट्रों\" की संज्ञा प्रदान की है।\n\nपादलिप्तसूरिकृत तरंगवतीकथा का उल्लेख अनेक प्राचीन ग्रंथों में मिलता है। यह मूल ग्रंथ पद्य अप्राप्य है, किंतु इसके आधार से निर्मित नेमिचंद्रकृत तरंगलीला (15वीं शती ई.) नामकरचना उपलब्ध है। इसका कथानक एक उपन्यास है, जिसमें पात्रों के अनेक जन्मों का वृत्तांत गुथा हुआ है और वह बाणकृत कादंबरी का स्मरण कराता है।\n\nप्राकृत गद्य साहित्य में हरिभद्रसूरिकृत समरादित्यकथा (8वीं शती ई.) का विशेष स्थान है। यह धर्मकथा है जिसमें परस्पर विरोधी दो पुरुषों के नौ जन्मांतरों का क्रमश: वर्णन किया गया है। विद्वेषी पुरुष प्रत्येक जन्म में अपने वैरी से ईर्ष्याभाव के कारण उत्तरोत्तर अधोगति को प्राप्त होता है और चत्रिनायक अपने मन तथा चारित्र्य को उत्तरोत्तर शुद्ध बनाता हुआ अंतिम भाव में समरादित्य नाम का राजा होकर तपस्या द्वारा मोक्ष प्राप्त करता है। नौ ही भवों के कथानक अपने अपने रूप में स्वतंत्र और परिपूर्ण हैं तथा उनमें मानवीय भावनाओं तथा समाज के नाना स्तरों का सुदर चित्रण पाया जाता है। हरिभद्र की दूसरी उल्लेखनीय प्राकृत रचना है - धूर्ताख्यान। इसके पाँच आख्यानों में पाँच धूर्तों ने अपने अपने ऐसे कथानक सुनाए हैं जिनसे अनेक पौराणिक अतिशयोक्तिपूर्ण वृत्तांतों की व्यंग्यात्मक आलोचना होती है। इस प्रकार यह पद्यात्मक रचना प्राकृत में ही नहीं, किंतु प्राचीन भारतीय साहित्य में व्यंग्यकथा का एक अपूर्व उदाहरण है।\n\nइसी प्रकार की एक कथा उद्योतनसूरिकृत कुवलयमाला (ई. सन् 778) है। इसमें नायिका तथा उसके अन्य साथियों के तीन-चार जन्मांतरों का वर्णन अति रोचकता के साथ ग्रथित किया गया है।\n\nधनेश्वरसूरिकृत सुरसुंदरीचरित्र (11वीं शती ई.)। गाथात्मक कथानक है जिसमें अनेक संयोग और वियोगात्मक प्रेमाख्यान ग्रथित हैं। महेश्वरसूरिकृत ज्ञानपंचमीकथा (11वीं शती ई.) में दश धार्मिक कथाओं का समावेश हुआ है। हेमचंद्रकृत कुमारपालचरित (12वीं शती ई.) आठ सर्गो का एक काव्य है जिसमें कर्ता के समकालीन गुजरात के राजा कुमारपाल के चरित्रवर्णन के साथ साथ कवि ने अपने प्राकृत व्याकरण के नियमों को उसी क्रम से उदाहृत किया है। इस प्रकार यह संस्कृत के भट्टिकाव्य का स्मरण दिलाता है जिसमें पाणिनीय व्याकरण के उदाहरण उपस्थित किए गए हैं, यद्यपि यहाँ वे उदाहरण उस प्रकार क्रमबद्ध नहीं हैं जैसे कुमारपालचरित्र में। देवेंद्रसूरिकृत श्रीपालचरित (14वीं शती), देवंद्रगणिकृत रत्नचूडारायचरित, सुमतिसूरिकृत जिनदत्ताख्यान तथा जिनहर्षगणिकृत रत्नशेखरीकथा आदि अनेक प्राकृत कथानक जैन साहित्य में उलब्ध हैं तथा इनके अतिरिक्त व्रतकथाओं के रूप में बहुत सी लघु कथाएँ भी प्राप्त हैं।\n\nदंडी ने अपने काव्यादर्श नामक अलंकार शास्त्र में महाराष्ट्री को सेतुबंधादि काव्यों की भाषा कहा है :\n\nइससे प्राकृत भाषा और साहित्य के संबंध की दो महत्वपूर्ण बातें सिद्ध होती हैं- एक तो यह कि दंडी के समय (छठी सातवीं शती) में प्राकृत भाषा का जो स्वरूप विकसित होकर काव्यरचना में उतरने लगा था, उसी का नाम महाराष्ट्री प्राकृत प्रसिद्ध हुआ और दूसरी यह कि इसी प्राकृत में सेतुबंध और उसी के सदृश अन्य भी कुछ रचनाएँ उस समय प्रसिद्ध हो चुकी थीं। सौभाग्यत: दंडी द्वारा उल्लिखित सेतुबंध काव्य अब भी उपलब्ध है और प्राकृत की एक उत्कृष्ट रचना माना जाता है। इसका उल्लेख वाणभट्ट ने भी हर्षचरित को उत्थानिका में इस प्रकार किया है :\n\nइससे सिद्ध होता है कि इस सेतुबंध के कर्ता का नाम प्रवरसेन था और बाण के समय (सातवीं शती का मध्य) तक इसकी कीर्ति समुद्रपार संभवत: लंका तक पहुँच चुकी थी। इसका नाम रावणवध या दशमुखवध भी पाया जाता है। कहीं-कहीं इसके कर्ता कालिदास भी कहे गए हैं। इस संबंध के समस्त उल्लेखों के विवेचन से यह बात प्रमाणित होती है कि इस काव्य के कर्ता वाकाटकवंशी राजा रुद्रसेन के पुत्र प्रवरसेन ही हैं। उनके पिता की मृत्यु उनके बाल्यकाल में ही हो गई थी और उनकी माता प्रभावती गुप्ता राज्य का कार्य सँभालती थीं। प्रभावती गुप्ता सम्राट् चंद्रगुप्त विक्रमादित्य की पुत्री थीं। इसीलिये गुप्तसम्राट् ने अपनी सभा के महाकवि कालिदास का कुछ काल के लिये उनके सहायतार्थ भेजा था। अनुमानत: उसी बीच यह काव्यरचना हुई और कालिदास ने उसका कुछ संशोधन भी किया होगा। इस बात का कुछ आभास हमें काव्य के आदि में ही सातवीं गाथा में मिलता है। इन बातों से यह रचना गुप्तसम्राट् चंद्रगुप्त द्वितीय के राज्यकाल (ई. सन् 380 से 413) की सिद्ध होती है। इस काव्य में 15 आश्वास हैं और प्रत्येक आश्वास के अंतिम पद्य में कवि ने अपने को अनुरागअंक या अनुरागचिह्न द्वारा सूचित किया है। काव्य का कथानक सीता अपहरण के पश्चात् प्रारंभ होता है, जब राम वियोग की व्यथा में हैं। सुग्रीव की सहायता से हुनमान द्वारा लंका में सीता का पता लगाया गया और फिर राम लक्ष्मण वानरसेना सहित लंका पर आक्रमण करने के लिये निकले, किंतु समुद्रतट पर आकर एक बड़ी समस्या समुद्र पार करने की उपस्थित हुई। बड़े प्रयत्न से उस पर सेतु बनाया गया, सेना पार हुई; युद्ध में रावण मारा गया, तथा सीता की अग्निपरीक्षा के पश्चात् उन्हें साथ ले राम पुष्पक विमान द्वारा अयोध्या को लौट आए। कथानक वाल्मीकि रामायण का ही अनुसरण करता है, किंतु प्रकृति तथा घटनाओं का वर्णन कवि का अपना है। शैली समास और अलंकारप्रचुर है।\n\nदंडी ने महाराष्ट्री को जो सेतुबंधादि काव्यों की भाषा कहा है, उससे उनका तात्पर्य संभवत: सेतुबंध के अतिरिक्त गाथासप्तशती से है जिसका उल्लेख बाण ने हर्षचरित में इस प्रकार किया है:\n\nइसके अनुसार सातवाहन ने सुंदर सुभाषितों का एक कोश निर्माण किया था। आदि में यह कोश सुभाषितकोश या गाथाकोश के नाम से ही प्रसिद्ध था। पीछे क्रमश: सात सौ गाथाओं का समावेश हो जाने पर उसकी सप्तशती नाम से प्रसिद्ध हुई। सातवाहन, शालिवाहन या हाल नरेश भारतीय कथासाहित्य में उसी प्रकार ख्यातिप्राप्त हैं जैसे विक्रमादित्य। वात्स्यायन तथा राजशेखर ने उन्हें कुंतल का राजा कहा है और सोमदेवकृत कथासरित्सागर के अनुसार वे नरवाहनदत के पुत्र थे तथा उनकी राजधानी प्रतिष्ठान (आधुनिक पैठण) थी। पुराणों में आंध्र भृत्यों की राजवंशावली में सर्वप्रथम राजा का नाम सातवाहन तथा सत्रहवें नरेश का नाम हाल निर्दिष्ट किया गया है। इन सब प्रमाणों से हाल का समय ई. की प्रथम दो, तीन शतियों के बीच सिद्ध होता है और उस समय गाथा सप्तशती का कोश नामक मूल संकलन किया गया होगा। राजशेखर के अनुसार सातवाहन ने अपने अंत:पुर में प्राकृत भाषा के ही प्रयोग का नियम बना दिया था। एक जनश्रुति के अनुसार उन्हीं के समय में गुणाढ्य द्वारा पैशाची प्राकृत में बृहत्कथा रची गई, जिसके अब केवल संस्कृत रूपांतर बृहत्कथामंजरी तथा कथासरित्सागर मिलते हैं। गाथासप्तशती की प्रत्येक गाथा अपने रूप में परिपूर्ण है और किसी मानवीय भावना, व्यवहार या प्राकृतिक दृश्य का अत्यंत सरसता और सौंदर्य से चित्रण करती है। श्रृंगार रस की प्रधानता है, किंतु हास्य, कारुण्य आदि रसों का भी अभाव नहीं है। प्रकृतिचित्रण में विंध्यपर्वत ओर गोला (गोदावरी) नदी का नाम पुन:-पुन: आता है। ग्राम, खेत, उपवन, झाड़ी, नदी, कुएँ, तालाब आदि पर पुरुष स्त्रियों के विलासपूर्ण व्यवहार एव भावभंगियों का जैसा चित्रण यहाँ मिलता है, वैसा अन्यत्र दुर्लभ है। इस संग्रह का पश्चात्कालीन साहित्य पर बड़ा प्रभाव पड़ा है। इसी के आदर्श पर जैन कवि जयवल्लभ ने \"वज्जालग्गं\" नामक प्राकृत सुभाषितों का संग्रह तैयार किया, जिसकी लगभग 800 गाथाओं में से कोई 80 गाथाएँ इसी कोश से उद्धृत की गई हैं। संस्कृत में गोवर्धनाचार्य (11वीं-12वीं शती) ने इसी के अनुकरण पर आर्यासप्तशती की रचना की। हिंदी में तुलसीसतसई और बिहारी सतसई संभवत: इसी रचना से प्रभावित हुई हैं।\n\nप्राकृत में जिस प्रकार सेतुबंध की ख्याति काव्य की दृष्टि से रही है, उसी प्रकार लीलावती की प्रसिद्धि कथा की दृष्टि से पाई जाती है। भोजदेव, हेमचंद्र, वाग्भट्ट आदि संस्कृत के अलंकार शास्त्रकारों ने गद्यमयी कथा का उदाहरण कादम्बरी और पद्यमयी कथा का लीलावती को दिया है। उद्योतनसूरि ने अपनी कुवलयमाला नामक कथा में कौतूहलकृत प्राकृत भाषा रचित एवं मरहट्ठ देशीवचन निबद्ध शुद्ध सकलकथा का उल्लेख किया है, जिससे इसी रचना का अभिप्राय सिद्ध होता है। उससे इसके कर्ता का नाम कौतूहल और रचनाकाल 778 ई. से पूर्व का निश्चय हो जाता है। यह रचना कुछ वर्ष पूर्व ही प्रकाश में आई है (भारतीय विद्याभवन, बंबई 1949) इसमें कोई परिच्छेदादि विभाग नहीं हैं। लगातार 13000 से कुछ अधिक गाथाओं में कथा समाप्त हुई है। 1330वीं गाथा में कवि ने स्वयं कहा है कि उन्होंने इसकी रचना महाराष्ट्री प्राकृत में की है (रइयं मरहट्ठ देसि भासाए)। इस कथा के नायक अस्मक देश के प्रतिष्ठाननगर के राजा सातवाहन हैं। एक महा घटनाचक्र के पश्चात् उनका विवाह सिंहल के राजा शिलामेघ की राजकुमारी लीलावती से हुआ। उनके मंत्रियों के नाम यहाँ पोट्सि और कुमारिल बतलाए गए हैं। ये दोनों नाम गाथासप्तशती व गाथाओं के कर्ताओं में भी पाए जाते हैं। इससे इस बात की भी पुष्टि होती है कि इस कथा के कर्ता सातवाहन, शालिवाहन या हाल ही हैं ये तीनों ही नाम इस कथा में यत्र-तत्र आए हैं। कथा बड़ी सरल और सरस शैली में वर्णित है।\n\nमहाराष्ट्री प्राकृत का एक उत्कृष्ट काव्य है गउडवहो (गौडवध) जिसके कर्ता वाक्पतिराज ने अपने को कान्यबुज नरेश यशोवर्मा का समकालीन कहा है। उन्होंने भास, संबंधु, हरिच एवं भवभूति आदि कवियों का उल्लेख भी किया है। इन सब लेखों पर से इनका समय 8 वीं शती ई. अनुमान किया जा सकता। इस काव्य में भी कोई परिच्छेद नहीं है। लगातार 1200 से कुछ ऊपर गाथाएँ हैं, जिनमें राजा यशोवर्मा के प्रताप और उनकी जययात्रा तथा गौड़देश के राजा के वध का वर्णन किया गया है।\n\nप्राकृत काव्यरचना की परंपरा 18वीं शती तक बताई जाती है। इस शताब्दी के प्रसिद्ध प्राकृत कवि हैं रामपाणिवाद (ई. 1707 से 1775) जिनकी दो प्राकृत रचनाएँ सुप्रसिद्ध हैं। एक है कंसवहो (कंसवध) जिसके चार सर्गो में उद्धव के द्वारा कृष्ण और बलराम को धनुषयज्ञ के बहाने गोकुल से मथुरा ले जाने और उनके द्वारा कंस की मृत्यु का वर्णन भागवत की कथा के आधार किया गया है। शैली में कालिदास, भारवि तथा माघ की रचनाओं का प्रभाव स्पष्ट दिखाई देता है। रामपाणिवाद का दूसरा प्राकाव्य है उषानिरुद्धं, जिसमें प्रद्युम्न के पुत्र अनिरुद्ध का बाणाकी पुत्री उषा से विवाह का वर्णन चार सर्गो में किया गया है। यह कथानक भी भागवतादि पुराणों पर आश्रित है, किंतु कवि ने अपनी काव्यप्रतिभा से अच्छा सजाया है। सुदूरवर्ती केरल में 18वीं शती में शुद्ध प्राकृत की ये काव्यरचनाएँ इस बात का प्रमाण हैं कि प्राकृत के पठन-पाठन तथा काव्यसृजन का प्रवाह परिस्थिति के अनुसार तीव्र और मंद भले ही पड़ा हो, किंतु वह सर्वथा सूखा नहीं है।\n\nइस प्रकार प्राकृत साहित्य अपने रूप एवं विषय की दृष्टि से बड़ा महत्वपूर्ण है तथा भारतीय संस्कृति के सर्वांग परिशीलन के लिये उसका स्थान अद्वितीय है। उसमें उन लोकभाषाओं का प्रतिनिधित्व किया जाता है जिन्होंने वैदिक काल एवं संभवत: उससे भी पूर्वकाल से लेकर देश के नाना भागों को गंगा यमुना आदि महानदियों के अनुमान प्लावित किया है और उसकी साहित्यभूमि को उर्वरा बनाया हैं। ई. पूर्व छठी शती से लेकर प्राय: वर्तमान तक प्राकृत भाषाओं में ग्रंथरचना होती चली आई है, यद्यपि शास्त्रीय दृष्टि से उन भाषाओं का विकास ई. सन् 1000 तक ही माना जाता है, क्योंकि उसके पश्चात् हिंदी, गुजराती, मराठी, बँगला, आदि आधुनिक भाषाओं का युग प्रारंभ होता है। मगध से लेकर दरद प्रदेश (पश्चिमोत्तर भारत) तथा हिमालय से लेकर सिंहल द्वीप तक की नानाविध लोकभाषाओं का स्वरूप प्राकृत में सुरक्षित है। इस साहित्य का बहु भाग यद्यपि जैनधर्म विषयक है, तथापि उसमें तत्कालीन लोकजीवन ऐसा प्रतिबिंबित है जैसा अन्यत्र दुर्लभ है। इसमें नानाकालीन एवं नानादेशीय ऐतिहासिक, राजनीतिक, आर्थिक, सामाजिक आदि महत्वपूर्ण झाँकियाँ दिखाई देती है जिनका भारतीय इतिहास में यथोचित मूल्यांकन करना अभी शेष है। भाषाओं के अतिरिक्त देश के धार्मिक, दार्शनिक व नैतिक विकास की परम्परा और उसकी गुत्थियों को स्पष्टता से समझने में इस साहित्य से बहुमूल्य सहायता मिल सकती है। यह महत्वपूर्ण साहित्य अभी तक पूर्णत: प्रकाशित नहीं हो सका है। जितना भाग प्रकाशित हुआ है उसका भी समालोचनात्मक रीति से संपादन बहुत कम हुआ है वैज्ञानिक तथा तुलनात्मक अध्ययन भी बहुत शेष है।\n\n", "id": "98579", "title": "प्राकृत साहित्य"}
{"url": "https://hi.wikipedia.org/wiki?curid=98600", "text": "पिंगली वेंकैया\n\nपिंगली वैंकैया (तेलुगु: పింగళి వెంకయ్య) भारत के राष्ट्रीय ध्वज के अभिकल्पक हैं। वे भारत के सच्चे देशभक्त एवं कृषि वैज्ञानिक भी थे। \n\nपिंगली वैंकैया का जन्म 2 अगस्त, 1876 को वर्तमान आंध्र प्रदेश के मछलीपट्टनम के निकट भाटलापेन्नुमारु नामक स्थान पर हुआ था। इनके पिता का नाम हनुमंतारायुडु और माता का नाम वेंकटरत्नम्मा था और यह तेलुगु ब्राह्मण कुल नियोगी से संबद्ध थे। मछलीपत्तनम से हाई स्कूल उत्तीर्ण करने के बाद वो अपने वरिष्ठ कैम्ब्रिज को पूरा करने के लिए कोलंबो चले गये। भारत लौटने पर उन्होंने एक रेलवे गार्ड के रूप में और फिर बेल्लारी में एक सरकारी कर्मचारी के रूप में काम किया और बाद में वह \"एंग्लो वैदिक महाविद्यालय\" में उर्दू और जापानी भाषा का अध्ययन करने लाहौर चले गए। \n\nवेंकैया कई विषयों के ज्ञाता थे, उन्हें भूविज्ञान और कृषि क्षेत्र से विशेष लगाव था। वह हीरे की खदानों के विशेषज्ञ थे। वेंकैया ने ब्रिटिश भारतीय सेना में भी सेवा की थी और दक्षिण अफ्रीका के एंग्लो-बोअर युद्ध में भाग लिया था। यहीं यह गांधी जी के संपर्क में आये और उनकी विचारधारा से बहुत प्रभावित हुए। \n\n1906 से 1911 तक पिंगली मुख्य रूप से कपास की फसल की विभिन्न किस्मों के तुलनात्मक अध्ययन में व्यस्त रहे और उन्होनें \"बॉम्वोलार्ट कंबोडिया कपास\" पर अपना एक अध्ययन प्रकाशित किया। वह \"पट्टी वैंकैया\" (कपास वैंकैया) के रूप में विख्यात हो गये।\n\nइसके बाद वह वापस मछलीपट्टनम लौट आये और 1916 से 1921 तक विभिन्न झंडों के अध्ययन में अपने आप को समर्पित कर दिया और अंत में वर्तमान भारतीय ध्वज विकसित किया। उनकी मृत्यु 4 जुलाई, 1963 को हुई।\n\nकाकीनाड़ा में आयोजित भारतीय राष्ट्रीय काँग्रेस के राष्ट्रीय अधिवेशन के दौरान वेंकैया ने भारत का खुद का राष्ट्रीय ध्वज होने की आवश्यकता पर बल दिया और, उनका यह विचार गांधी जी को बहुत पसन्द आया। गांधी जी ने उन्हें राष्ट्रीय ध्वज का प्रारूप तैयार करने का सुझाव दिया। \n\nपिंगली वैंकया ने पांच सालों तक तीस विभिन्न देशों के राष्ट्रीय ध्वजों पर शोध किया और अंत में तिरंगे के लिए सोचा। 1921 में विजयवाड़ा में आयोजित भारतीय राष्ट्रीय कांग्रेस के अधिवेशन में वैंकया पिंगली महात्मा गांधी से मिले थे और उन्हें अपने द्वारा डिज़ाइन लाल और हरे रंग से बनाया हुआ झंडा दिखाया। इसके बाद ही देश में कांग्रेस पार्टी के सारे अधिवेशनों में दो रंगों वाले झंडे का प्रयोग किया जाने लगा लेकिन उस समय इस झंडे को कांग्रेस की ओर से अधिकारिक तौर पर स्वीकृति नहीं मिली थी। \n\nइस बीच जालंधर के हंसराज ने झंडे में चक्र चिन्ह बनाने का सुझाव दिया। इस चक्र को प्रगति और आम आदमी के प्रतीक के रूप में माना गया। बाद में गांधी जी के सुझाव पर पिंगली वेंकैया ने शांति के प्रतीक सफेद रंग को भी राष्ट्रीय ध्वज में शामिल किया। 1931 में कांग्रेस ने कराची के अखिल भारतीय सम्मेलन में केसरिया, सफ़ेद और हरे तीन रंगों से बने इस ध्वज को सर्वसम्मति से स्वीकार किया। बाद में राष्ट्रीय ध्वज में इस तिरंगे के बीच चरखे की जगह अशोक चक्र ने ले ली।\n\n\n", "id": "98600", "title": "पिंगली वेंकैया"}
{"url": "https://hi.wikipedia.org/wiki?curid=98607", "text": "भोडवाल माजरी\n\nभोडवाल माजरी पानीपत जिले में एक छोटा गान्व है।\n", "id": "98607", "title": "भोडवाल माजरी"}
