{"url": "https://hi.wikipedia.org/wiki?curid=72987", "text": "लोकतंत्र और विकास हेतु नवीन मोर्चा\n\nलोकतंत्र और विकास हेतु नवीन मोर्चा (\"Nieuwe Front voor Democratie en Ontwikkeling\") सूरीनाम का एक सामाजिक-लोकतांत्रिक-राजनैतिक गठबंधन है।\n\nपिछ्ले विधायी चुनावों (२५ मई २००५), में इस दल को ४१.२% मत मिले थे और राष्ट्रीय विधानसभा की कुल ५१ सीटों में से २३ पर विजय प्राप्त हुई।\n\nगठबंधन के घटक हैं:\n", "id": "72987", "title": "लोकतंत्र और विकास हेतु नवीन मोर्चा"}
{"url": "https://hi.wikipedia.org/wiki?curid=72988", "text": "प्रगतिशील जन गठबंधन\n\nप्रगतिशील जन गठबंधन (\"Volksalliantie Voor Vooruitgang\") सूरीनाम का एक राजनैतिक गठबंधन है, जिसका नेतृत्व जूल्स विज्डेनबोस्च के हाथों में है। पिछ्ले विधायी चुनावों में (२५ मई २००५), इस दल को १४.५% मत मिले थे और राष्ट्रीय विधानसभा की कुल ५१ सीटों में से ५ पर विजय प्राप्त हुई।\n\nगठबंधन के दल हैं:\n", "id": "72988", "title": "प्रगतिशील जन गठबंधन"}
{"url": "https://hi.wikipedia.org/wiki?curid=72989", "text": "ट्रान्सपैरेंसी इंटरनेशनल\n\nट्रान्सपैरेंसी इंटरनेशनल (Transparency International) एक अन्तरराष्ट्रीय गैर-सरकारी संस्था है जो भ्रष्टाचार के निवारण आदि पर अपना ध्यान केन्द्रित करती है। यह संस्था हर वर्ष एक रपट निकालती है जिसमें विश्व के विभिन्न देशों में भ्रष्टाचार की स्थित का मूल्यांकन होता है। ट्रान्सपैरेंसी इंटरनेशनल का अन्तरराष्ट्रीय मुख्यालय जर्मनी की राजधानी बर्लिन में है।\n\n\n", "id": "72989", "title": "ट्रान्सपैरेंसी इंटरनेशनल"}
{"url": "https://hi.wikipedia.org/wiki?curid=72990", "text": "पेर्तज्जा लुहुर\n\nपर्तज्जा लुहुर (\"Pertjajah Luhur\") सूरीनाम की एक जावानी राजनैतिक दल है।\n\nपिछ्ले विधायी चुनावों में (२५ मई २००५), यह दल लोकतंत्र और विकास नवीन मोर्चा का एक घटक दल था, जिसे ४१.२% मत मिले थे और राष्ट्रीय विधानसभा की कुल ५१ सीटों में से २३ पर विजय प्राप्त हुई। पॉल सोमोहार्दजो इसके वर्थमान अध्यक्ष हैं।\n\nसूरीनाम के राजनैतिक दल।\n", "id": "72990", "title": "पेर्तज्जा लुहुर"}
{"url": "https://hi.wikipedia.org/wiki?curid=72992", "text": "सूरीनामी श्रम दल\n\nसूरीनामी श्रम दल (\"Surinaamse Partij van de Arbeid\") सूरीनाम का एक राजनैतिक दल है।\n\nपिछ्ले विधायी चुनावों में (२५ मई २००५), यह दल लोकतंत्र और विकास नवीन मोर्चा का एक घटक दल था जिसे ४१.२% मत मिले थे और राष्ट्रीय विधानसभा की कुल ५१ सीटों में से २३ पर विजय प्राप्त हुई।\n\nसूरीनाम के राजनैतिक दल।\n", "id": "72992", "title": "सूरीनामी श्रम दल"}
{"url": "https://hi.wikipedia.org/wiki?curid=72993", "text": "नेपाल शिवसेना\n\nनेपाल शिवसेना (नेपाली: नेपाल शिवसेना) नेपाल का एक हिन्दूवादी राजनैतिक दल है। इस दल का गठन १९९९ में किया गया था। यह भारत के शिव सेना से जुड़ा हुआ है। किरण सिंह बुधाथोकि इसके वर्तमान अध्यक्ष हैं।\n\nजब इस्लामी आतंकवादी संगठन तालिबान ने अफ्गानिस्तान में भगवान बुद्ध की हज़ारों वर्ष पुरानी कलाकृतियों को ढहा दिया था, तब नेपाल शिवसेना और शिवसेना नेपाल ने इसकी कड़ी निंदा की।\n\nनेपाल शिवसेना आरंभ।\n", "id": "72993", "title": "नेपाल शिवसेना"}
{"url": "https://hi.wikipedia.org/wiki?curid=72995", "text": "शिवसेना नेपाल\n\nशिवसेना नेपाल (नेपाली: शिवसेना नेपाल) नेपाल का एक राजनैतिक दल है। जन आंदोलन की पृष्ठभूमि में धर्मनिरपेक्षता की माँगों की प्रतिक्रिया स्वरूप इस दल का गठन १९९० में अरुण सुबेदी द्वारा किया गया था।\n\nनेपाल शिवसेना के विपरीत, शिवसेना नेपाल स्वयं को एक धार्मिक संगठन क्र रूप में प्रस्तुत करता है। जबकि नेपाल शिवसेना से भारतीय शिव सेना से संबंध हैं, शिवसेना नेपाल ऐसे किसी भी संबंध का खण्डन करता है।\n\nजब इस्लामी आतंकवादी संगठन तालिबान ने अफ्गानिस्तान में भगवान बुद्ध की हज़ारों वर्ष पुरानी कलाकृतियों को ढहा दिया था, तब नेपाल शिवसेना और शिवसेना नेपाल ने इसकी कड़ी निंदा की।\n\nनेपाल के ७५ में से ३६ जिलों में यह दल अपने संगठन की उपस्थिति होने का दावा करता है। सुबेदी के अनुसार इसका मुख्य आधार तराई क्षेत्रों में है।\n\n", "id": "72995", "title": "शिवसेना नेपाल"}
{"url": "https://hi.wikipedia.org/wiki?curid=72998", "text": "अन्तर्राष्ट्रीय मातृभाषा दिवस\n\nअन्तर्राष्ट्रीय मातृभाषा दिवस २१ फ़रवरी को मनाया जाता है। १७ नवंबर, १९९९ को यूनेस्को ने इसे स्वीकृति दी।\n\nइस दिवस को मनाने का उद्देश्य है कि विश्व में भाषाई एवँ सांस्कृतिक विविधता और बहुभाषिता को बढ़ावा मिले।\n\nयूनेस्को द्वारा अन्तर्राष्ट्रीय मातृभाषा दिवस की घोषणा से बांग्लादेश के भाषा आन्दोलन दिवस (बांग्ला: ভাষা আন্দোলন দিবস / भाषा आन्दोलोन दिबॉश) को अन्तर्राष्ट्रीय स्वीकृति मिली, जो बांग्लादेश में सन १९५२ से मनाया जाता रहा है। बांग्लादेश में इस दिन एक राष्ट्रीय अवकाश होता है।\n\n२००८ को अन्तर्राष्ट्रीय भाषा वर्ष घोषित करते हुए, संयुक्त राष्ट्र आम सभा ने अन्तर्राष्ट्रीय मातृभाषा दिवस के महत्व को फिर दोहराया है।\n\n\n\n\n", "id": "72998", "title": "अन्तर्राष्ट्रीय मातृभाषा दिवस"}
{"url": "https://hi.wikipedia.org/wiki?curid=73000", "text": "लोकतांत्रिक राष्ट्रीय मंच २०००\n\nलोकतांत्रिक राष्ट्रीय मंच २००० (\"Democratisch Nationaal Platform 2000\") सूरीनाम का एक राजनैतिक दल है, जिसका वर्तमान नेतृत्व जूल्स विज्देनबोश्क के हाथों में है।\n\nपिछ्ले विधायी चुनावों (२५ मई २००५), में यह दल प्रगतिशील जन गठबंधन का एक घटक दल था जिसे १४.५% मत मिले थे और राष्ट्रीय विधानसभा की कुल ५१ सीटों में से ५ पर विजय प्राप्त हुई।\n\nसूरीनाम के राजनैतिक दल।\n", "id": "73000", "title": "लोकतांत्रिक राष्ट्रीय मंच २०००"}
{"url": "https://hi.wikipedia.org/wiki?curid=73001", "text": "नवीकरण और लोकतंत्र के लिए आधारभूत दल\n\nनवीकरण और लोकतंत्र के लिए मूल दल (\"Basispartij voor Vernieuwing en Democratie\") सूरीनाम का एक राजनैतिक दल है।\n\nपिछ्ले विधायी चुनावों (२५ मई २००५), में यह दल प्रगतिशील जन गठबंधन का एक घटक दल था जिसे १४.५% मत मिले थे और राष्ट्रीय विधानसभा की कुल ५३ सीटों में से ५ पर विजय प्राप्त हुई।\n\nसूरीनाम के राजनैतिक दल।\n", "id": "73001", "title": "नवीकरण और लोकतंत्र के लिए आधारभूत दल"}
{"url": "https://hi.wikipedia.org/wiki?curid=73003", "text": "राष्ट्रीय एकता और एकजुटता दल\n\nराष्ट्रीय एकता और एकजुटता दल (\"Kerukanan Tulodo Pranatan Ingit\") सूरीनाम का एक जावानी राजनैतिक दल है।\n\nपिछ्ले विधायी चुनावों (२५ मई २००५), में यह दल प्रगतिशील जन गठबंधन का एक घटक दल था जिसे १४.५% मत मिले थे और राष्ट्रीय विधानसभा की कुल ५३ सीटों में से ५ पर विजय प्राप्त हुई।\n\nसूरीनाम के राजनैतिक दल।\n", "id": "73003", "title": "राष्ट्रीय एकता और एकजुटता दल"}
{"url": "https://hi.wikipedia.org/wiki?curid=73005", "text": "सामान्य मुक्ति और विकास दल\n\nसामान्य मुक्ति और विकास दल (\"Algemene Bevrijdings- en Ontwikkelingspartij\") सूरीनाम का एक राजनैतिक दल है। इसकी स्थापना ११ फ़रवरी १९९० को हुई थी। इसके वर्तमान नेता आर॰ बर्नस्विज्क हैं।\n\nपिछ्ले विधायी चुनावों (२५ मई २००५), में यह दल \"ए-संयोजन\" का एक घटक दल था जिसे ७.३% मत मिले थे और राष्ट्रीय विधानसभा की कुल ५३ सीटों में से ५ पर विजय प्राप्त हुई।\n\nसूरीनाम के राजनैतिक दल।\n", "id": "73005", "title": "सामान्य मुक्ति और विकास दल"}
{"url": "https://hi.wikipedia.org/wiki?curid=73006", "text": "राजनीतिक बंधुत्व और एकता\n\nराजनैतिक बंधुत्व और एकता (\"Broederschap en Eenheid in de Politiek\") सूरीनाम का एक राजनैतिक दल है।\n\nपिछ्ले विधायी चुनावों (२५ मई २००५), में यह दल \"ए-संयोजन\" का एक घटक दल था जिसे ७.३% मत मिले थे और राष्ट्रीय विधानसभा की कुल ५३ सीटों में से ५ पर विजय प्राप्त हुई।\n\nसूरीनाम के राजनैतिक दल।\n", "id": "73006", "title": "राजनीतिक बंधुत्व और एकता"}
{"url": "https://hi.wikipedia.org/wiki?curid=73007", "text": "सीका सीका\n\nसीका सीका (\"Seeka Seeka\") सूरीनाम का एक राजनैतिक दल है।\n\nपिछ्ले विधायी चुनावों (२५ मई २००५), में यह दल \"ए-संयोजन\" का एक घटक दल था जिसे ७.३% मत मिले थे और राष्ट्रीय विधानसभा की कुल ५३ सीटों में से ५ पर विजय प्राप्त हुई।\n\nसूरीनाम के राजनैतिक दल।\n", "id": "73007", "title": "सीका सीका"}
{"url": "https://hi.wikipedia.org/wiki?curid=73008", "text": "लोकतांत्रिक विकल्प '९१\n\nलोकतांत्रिक विकल्प '९१ (\"Democratisch Alternatief '91\") सूरीनाम का एक उदारवादी राजनैतिक दल है। इस दल की मुख्य विचारधारा और कार्यक्रम डच दल \"डेमोक्रेट्स ६६\" से लिए गए हैं। \n\nपिछ्ले विधायी चुनावों (२५ मई २००५), में यह दल \"ए१\" चुनावी गठबंधन का एक घटक दल था जिसे ६.२% मत मिले थे और राष्ट्रीय विधानसभा की कुल ५३ सीटों में से ३ पर विजय प्राप्त हुई।\n\nसूरीनाम के राजनैतिक दल।\n", "id": "73008", "title": "लोकतांत्रिक विकल्प '९१"}
{"url": "https://hi.wikipedia.org/wiki?curid=73019", "text": "आधारिक संरचना\n\nकिसी समाज या उद्योग के सुचारु रूप से काम करने के लिये आवश्यक मूलभूत भौतिक एवं संगठनात्मक संरचना को अवसंरचना या आधारिक संरचना (Infrastructure) कहते हैं। दूसरे शब्दों में, अर्थव्यवस्था को काम करने के लिये जिन सेवाओं और सुविधाओं की जरूरत होती है उसे अधोसंरचना कहते हैं।\n\n", "id": "73019", "title": "आधारिक संरचना"}
{"url": "https://hi.wikipedia.org/wiki?curid=73020", "text": "छद्मनगरीकरण\n\nजब किसी स्थान पर कोई बड़ा शहर बन जाता है किन्तु उस शहर की जनसंख्या के अनुरूप अधोसंरचना का विकास नहीं हो पाता तो इसे छद्मनगरीकरण (Pseudo-urbanization) या छद्म-शहरीकरण कहते हैं। छद्मनगरीकरण की स्थिति में नगर की जनसंख्या तो बढ़ जाती है किन्तु आवास, शिक्षा, स्वच्छ जल, यातायात, विद्युत तथा सफाई आदि कि समुचित व्यवस्था का अभाव ही बना रह जाता है (जैसा कि गाँवों में होता है)। ऐसी स्थिति प्राय: विकाशशील या अविकसित देशों के नगरों में पायी जाती है।\n", "id": "73020", "title": "छद्मनगरीकरण"}
{"url": "https://hi.wikipedia.org/wiki?curid=73021", "text": "ओतावियो क्वात्रोची\n\nओतावियो क्वात्रोकी (Ottavio Quattrocchi) एक इतालवी व्यवासायी थे जिसकी वर्ष 2009 के शुरुआती महीनों तक भारत को आपराधिक मामलों में तलाश थी। क्वात्रोची पर बोफोर्स घाटाले में दलाली के जरिए घूस खाने का आरोप था। 28 अप्रैल 2009 को सीबीआई ने क्वोत्रोची को क्लीनचिट देते हुए इंटरपोल से उस जारी रेडकॉर्नर नोटिस को हटा लेने की अपील की। सीबीआई की अपील पर इंटरपोल ने क्वात्रोची पर से रेडकॉर्नर हटा लिया गया। 13 जुलाई 2013 को मिलानो, इटली में दिल का दौरा पड़ने से निधन हो गया।\n\nक्वात्रोची की बोफोर्स कांड में भूमिका और गांधी-नेहरू परिवार से कथित संबंध 1989 के लोकसभा चुनाव में कांग्रेस पार्टी की हार का कारण बना। दस वर्ष बाद 1999 में सीबीआई ने बोफोर्स मामले में क्वात्रोची के खिलाफ आरोप पत्र तैयार किया। 2003 में उसके विरुद्ध मामला उस समय और गंभीर हो गया, जब इंटरपोल ने लंदन के एक बैंक में क्वात्रोकी और उसकी पत्नी के खाते में जमा चालीस लाख पाउंड यूरो का खुलासा किया। एक नौकरी-पेशा व्यक्ति के खाते में इतनी राशि बहुत अधिक मानी जाती है।\n2003 क्वात्रोची के दोनों बैंक खातों से लेन-देन पर रोक लगा दी गई। लेकिन 2006 में सीबीआई को जानकारी दिए बिना विधि मंत्रालय ने क्वात्रोची के खातों पर लगी रोक को हटा दी। \n\n6 फ़रवरी 2007 को अर्जेंटीना पुलिस ने इंटरपोल के वारंट पर क्वात्रोची को गिरफ्तार कर लिया। लेकिन सीबीआई पूरे घटनाक्रम के प्रति उदासीन बना रहा और क्वात्रोची का प्रत्यर्पण नहीं हो सका। \nअदालत ने उचित दस्तावेज के अभाव में क्वात्रोची को बरी कर दिया। साथ ही, क्वात्रोची की कानूनी खर्च भी भारत को ही उठाना पड़ा। इस पूरे प्रकरण में सीबीआई की काफी किरकिरी हुई।\n\nक्वात्रोची का पुत्र मासिमो क्वात्रोची, सोनिया गांधी के पुत्र राहुल गांधी और प्रियंका गांधी के साथ बड़ा हुआ। मासिमो इस समय लक्जमबर्ग स्थित कंपनी क्लबइनवेस्ट का सलाहकार है, जो भारत में कंपनी के लिए संभावित अवसरों सलाह देता है। वह बार-बार भारत के दौरे पर आता है। उसका बैंगलोर में ऑफिस भी है। जब अर्जेटीना में क्वात्रोची गिरफ्तार हुआ, तब मोसिमो भारत में ही था। कयास लगाए जा रहे हैं कि उस समय उसने प्रियंका गांधी से मुलाकात की थी।\n\nक्वात्रोची का जन्म सिसली के कातानिया राज्य के मासकली में हुआ। क्वात्रोची सत्तर के दशक में इतालवी तेल और गैस कंपनी इनी का प्रतिनिधि बनकर भारत आया था। सोनिया गांधी के इतालवी मूल के होने के कारण वो और उसका परिवार गांधी-नेहरू परिवार से जुड़ा रहा। 14 नवम्बर 2002, को विशेष न्यायालय के न्यायाधीश ने कहा, \"1974 में मोलीनरी ने क्वात्रोची का परिचय राजीव गांधी और सोनिया गांधी से करावाया। बाद में दोनों के बच्चे भी मिलने-जुलने लगे। उस समय राजीव गांधी इंडियन एयरलाइन्स में पायलट थे। दोनों के बीच खान-पान और उपहारों का लेन-देन भी होता था। इस तरह क्वात्रोची राजीव गांधी और उनकी पत्नी के बिल्कुल करीब हो गए।”\n\nइस दोस्ती के कारण प्रधानमंत्री कार्यालय में भी क्वात्रोची का अच्छा-खासा प्रभाव हो गया। इस प्रभाव के बारे में पायोनियर अखबार में अशोक मलिक ने लिखा कि जब क्वात्रोची प्रधानमंत्री कार्यालय पहुंचता था, तब वहां के नौकरशाह खड़े हो जाते हैं।\n\nक्वात्रोची का प्रभाव सिर्फ नौकरशाहों तक ही सीमित रहा, बल्कि मंत्रियों पर भी दिखने लगा, जो बोफोर्स घाटाले के रूप में सामने आया। अदालत के एक जजमेंट में इसे इस प्रकार व्यक्त किया गया है।\n\"राजीव गांधी के कैबिनेट में खाद्यमंत्री वीपी सिंह का कहना है कि क्वात्रोची ने कई बार राजीव गांधी से मिलने के लिए अप्वाइंटमेंट मांगा, लेकिन उन्होंने उन्हें अप्वाइंटमेंट नहीं दिया। तब राजीव गांधी ने कहा कि उन्हें क्वात्रोची से मिलना है। नौकरशाहों, राजनेताओं और क्वात्रोची के बीच का संबंधों ने इस सौदेबाजी की पृष्ठभूमि तैयार की। जगदीशपुर खाद कारखाना पहले एसपीआईसी को दिया गया था, लेकिन उसे रद्द कर बाद में क्वात्रोची को दिया गया, यह इन घोटाले की कहानी कहता है। ”\n\nइतना ही नहीं, क्वात्रोची ने स्नमप्रोगेटी के लिए साठ सरकारी परियोजनाओं पर कब्जा किया। उल्लेखनीय है कि हाजिरा-बीजापुर-जगदीशपुर पाइपलाइन परियोजना में स्पाइ-कैपैग कंपनी ने एक सौ करोड़ कम की बोली लगाई और जब उसे टेंडर नहीं मिला तो नवल किशोर शर्मा को पेट्रोलियम मंत्रालय खोना पड़ा, पीके कौल को कैबिनेट सचिवालय छोड़कर वाशिंग्टन रवाना कर दिया गया। गैल के अध्यक्ष एचएस चीमा को अपनी नौकरी गंवानी पड़ी।\n\n1984 में भारतीय सेना ने हविट्जर तोप की खरीदी के लिए टेंडर निकाला। अवमूल्यांकन के बाद, फ्रांस के सोफमा तोप को हर दृष्टि से उत्तम पाया गया। सेना को तीस किलोमीटर रेंज वाले तोप की जरूरत थी तो सोफमा 29.2 किलोमीटर की रेंज में सटीक था, जबकि बोफोर्स महज 21.5 किलोमीटर की रेंज में सटीक था। सेना प्रमुख कृष्णास्वामी सुंदरजी ने सोफमा का समर्थन किया। बाद में खुलासा हुआ कि गैर-कानूनी रूप से बगैर पुर्निविदा के बोफोर्स को फिर से बोली लगाने की छूट दी गई। सेना और अन्य लोगों के विरोध के बावजूद ठेका बोफोर्स को मिला। \n\nबोफोर्स कांड का खुलासा 1987 में स्वीडिश रेडियो ने किया। रेडियो ने दावा किया कि बोफोर्स ने ठेका सुनिश्चित करने के लिए घूस दिया। अंग्रेजी अखबार द हिंदू के संवाददाता चित्रा सुब्रह्मण्यम ने बोफोर्स के प्रबंध निदेशक की निजी डायरी प्राप्त कर ली। इस डायरी से खुलासा हुआ, “क्यू का शामिल होना समस्या पैदा कर सकता है क्योंकि वह आर का करीबी है”\n\nस्वीस बैंक के खातों की छानबीन से पता चला कि वह क्यू नाम का व्यक्ति ओतावियो क्वात्रोची है। इस दावे की पुष्टि सीबीआई के उन दस्तावेजों से भी हुई, जिन्हें स्वीटजरलैंड से लाया गया था, लेकिन मूल दस्तावेज की प्रतिलिपि होने के कारण अदालत ने इसे मामने से इनकार कर दिया।\nइस घोटाले से सत्ताधारी कांग्रेस पार्टी के सामने गंभीर संकट उत्पन्न हो गया और पार्टी 1989 में लोकसभा चुनाव हार गई। जुलाई 1993 में स्वीस कोर्ट ने खाता संचालक बैंक को क्यू नामक खातेदार का नाम बताने को कहा और इस तरह क्वात्रोची के नाम का खुलासा हुआ। इसके बाद सीबीआई ने क्वात्रोची से पूछताछ की योजना बनाई और कोर्ट से उसके पासपोर्ट जब्त करने की अनुमति मांगी। लेकिन क्वात्रोची को गिरफ्तार किया जाता, वह उनतीस जुलाई की रात दिल्ली से कुआलालांपुर भाग गया। ऐसा माना जाता है कि सोनिया गांधी और तात्कालीन प्रधानमंत्री पीवी नरसिम्हा राव की सांठगांठ से ऐसा संभव हुआ। \n\nमार्च 1999 में एक साक्षात्कार में क्वात्रोची ने दावा किया कि उसे बोफोर्स से कोई पैसा नहीं मिला और ये भी कि ए आई सर्विसेज, जिसने उसके नाम स्वीस बैंक में पैसा जमा करवाया था, से उसका कोई भी संबंध है। 22 नवम्बर 1999 को भाजपा की अगुवाई वाली एनडीए सरकार के शासनकाल में सीबीआई क्वात्रोची के नाम से आरोपपत्र दायर किया। उसमें एई सर्विसेज का भी नाम था, जिसे क्वात्रोची और उनकी पत्नी मारिया चलाती है। स्वीस बैंक द्वारा जारी पांच दस्तावेजों के आधार पर सीबीआई ने क्वात्रोची और उसकी पत्नी मारिया, डब्ल्यू एन चड्ढा और पत्नी कांता के खिलाफ आरोपपत्र तैयार किया। षडयंत्रकारियों में राजीव गांधी और पार्टी के कुछ अन्य कार्यकर्ताओं के खिलाफ मामले दर्ज किए गए। चित्रा सुब्रह्मण्यम ने दिखाया कि क्वात्रोची को एई सर्विसेज के जरिए पूरे सौदे का तीन प्रतिशत यानी करीब सत्तर लाख डॉलर दिए गए। \nप्रमाणों के पेश नहीं किए जाने के कारण क्वात्रोची के प्रत्यर्पण के प्रयास असफल रहे और 2003 में क्वात्रोची इटली लौट गया। खबर ऐसी भी आई कि इटली सरकार ने क्वात्रोची के प्रत्यर्पण की मांग को ठुकरा दी और कहा कि पर्याप्त सबूत पेश किए जाने के बाद उसके खिलाफ इटली की अदालतों में मुकदमे चलाए जाएंगे।\nपांच फरवरी 2004 को दिल्ली हाईकोर्ट ने राजीव गांधी और अन्य के खिलाफ लगे घूसखोरी के आरोपों को खारिज कर दिया।\n\nअदालत के फैसले पर सोनिया गांधी ने खुशी जताते हुए कहा, सत्रह सालों के कलंक और अपमान के बाद मेरे और मेरे बच्चों के लिए ये खास मौका है।\nहालांकि मामला खत्म नहीं हुआ, धोखाधड़ी और सरकार को नुकसान पहुंचाने के दो मामले चलते रहे। \nइसी बीच मामले का एक अभियुक्त विन चड्ढा मर गया।\n31 मई 2005 को दिल्ली हाईकोर्ट ने उचित दस्तावेज के अभाव में ब्रिटिश व्यवसायियों, श्रीचंद्र, गोपीचंद और प्रकाश हिंदुजा के खिलाप लगे आरोपों को खारिज कर दिया।\n\nजून, 2003 में स्वीस बैंक बीएसआईएजी की लंदन स्थित एक शाखा ने क्वात्रोची और उसकी पत्नी मारिया के खाते में तीस लाख और एक दस लाख यूरो जमा होने का खुलासा किया। सीबीआई के अनुरोध पर बैंक ने इन दोनों खातों से लेन-देन पर रोक लगा दी। हालांकि क्वात्रोची ने खातों पर से रोक हटाने की बार-बार अपील की, लेकिन कोर्ट ने उसकी अपील को खारिज कर दिया \n22 दिसम्बर 2005 को अचानक भारत सरकार का रुख बदल गया गया, कानूनमंत्री हंसराज भारद्वाज ने इन खातों पर लगी रोक को हटाने की अपील की। इस मामले में कानूनमंत्रालय ने सीबीआई को जानकारी भी नहीं दी।\n\n16 मई 2006, को सुप्रीमकोर्ट में एक जनहित याचिका दायर की गई। कोर्ट ने सीबीआई से यह सुनिश्चित करने को कहा कि खातों से तब तक धन की निकासी नहीं हो, जब तक सरकार इस मामले में सफाई ने पेश करे। हालांकि सुप्रीमकोर्ट के आदेश तक इन बैंक खातों से चालीस लाख डॉलर निकाल लिए गए। जिस पर संसद में भारी हंगामा हुआ और इस पर सोनिया गांधी का पक्ष कमजोर पड़ गया।\n\nइंटरपोल के वारंट पर 6 फ़रवरी 2007 को अर्जेंटीना पुलिस ने क्वात्रोची को गिरफ्तार कर लिया। 8 फ़रवरी को इंटरपोल ने क्वात्रोची की गिरफ्तारी के बारे में सीबीआई को जानकारी दी। सीबीआई ने लंदन बैंकों से क्वात्रोची द्वारा पैसा निकाले जाने के बारे में सुप्रीमकोर्ट को जानकारी दी, हालांकि उसने क्वात्रोची की गिरफ्तारी के बारे में कोर्ट को नहीं बताया, बाद में सीबीआई ने बताया कि उसे इसकी जानकारी थी। इस मामले में सीबीआई के निदेशक विजय शंकर पर कोर्ट की अवमानना का मामला चल रहा है। 23 फ़रवरी को सीबीआई ने एक बयान में कहा कि अर्जेंटीना में क्वात्रोची को गिरफ्तार कर लिया गया है। अर्जेंटीना के अधिकारियों ने राजनयिक माध्यमों से भारत को जानकारी दी कि बोफोर्स मामले में सीबीआई केस संख्या RC.1(A)/90-ACU.IV/SIG के आरोपी इतालवी नागिरक ओतावियो क्वात्रोची को इंटरपोल के रेडकॉर्नर नोटिस संख्या- A-44/2/1997 के आधार पर गिरफ्तार किया गया है। इस मामले में विपक्षी पार्टी भाजपा ने आरोप लगाया कि पंजाब और उत्तराखंड चुनाव में सोनिया को बचाने के लिए कांग्रेस सरकार ने देर से गिरफ्तारी की सूचना देने का ड्रामा किया। 26 फ़रवरी को उचित दस्तावेजों के अभाव में क्वात्रोची को बरी कर दिया गया। हालांकि इस मामले में इटली की सरकार ने भी क्वात्रोची की मदद की। 7 मार्च को सीबीआई ने अर्जेटीना कोर्ट में क्वात्रोची के प्रत्यर्पण के लिए अर्जी दी। जिसे कोर्ट ने नामंजूर कर दिया। इतना ही नहीं, भारत को क्वात्रोची का कानून खर्च भी चुकाना पड़ा।\n\nजिस समय क्वात्रोची क्वात्रोची अर्जेंटीना में गिरफ्तार हुआ था, उस समय उसका बेटा मासिमो क्वात्रोची भारत में था और वह पिछले सात महीनों से भारत में रह रहा था। वह 21 जुलाई 2006 को लुफ्थांसा फ्लाइट 760 से भारत आया था और 22 फ़रवरी 2007 को लुफ्थांसा फ्लाइट-761 से भारत से भाग गया। \nसीबीआई ने अर्जेंटीना में क्वात्रोची की गिरफ्तारी (7 फरवरी) की जानकारी 16 दिन बाद दी और जब उसने ये जानकारी दी (23 फरवरी) तब तक क्वोत्रोची का बेटा भारत छोड़ चुका था। सीबीआई इस देरी का कारण बताने में भी असफल रही।\n\nसीबीआई के निदेशक विजय शंकर ने कहा कि दस्तावेजों को स्पेनिश से अनुवाद करने में ज्यादा समय लग गया, जो उस समय बहाना लगा। बाद में सीबीआई का यह बयान झूठ साबित हुआ, क्योंकि भारतीय दूतावास को दस्तावेज अंग्रेजी में मिले थे। यह देरी उसी तरह की देरी है, जैसा कि क्वात्रोची के खातों पर लगी रोक को हटाने के लेकर हुई। इस बारे में भी सीबीआई ने गलत बयानी की और इस बारे में तरह-तरह के कयास लगाए गए।\n17 फ़रवरी को, कथित तौर मासिमो क्वात्रोची को एक पार्टी में देखा गया। ये पार्टी बीजू जनता दल के राज्यसभा सांसद बैजयंत जय पांडा ने दी थी और उस पार्टी में प्रियंका गांधी वाड्रा भी मौजूद थी। हालांकि कांग्रेस महासचिव दिग्विजय सिंह ने प्रियंकां गांधी वाड्रा और मासिमो क्वात्रोची के बीच किसी भी तरह की मुलाकात की बात को खारिज कर दी। लेकिन जब करण थापर ने उनसे पूछा कि वो इस बात का दावा कैसे कर सकते हैं तो उन्होंने जवाब देने से इनकार कर दिया। बाद में, इस पार्टी की जांच के लिए भी जांच एजेंसी को लगाया गया।\nविपक्षी पार्टियां आरोप लगाती रही हैं कि मासिमों, जो प्रियंका और राहुल के साथ रहे, की भारत में उपस्थिति की वजह से सीबीआई पर दबाव डालकर क्वात्रोची को बचाया गया। हालांकि कांग्रेस सरकार ने इस इसके लिए पूर्ववर्ती एनडीए सरकार को जिम्मेदार ठहराया।\n\nबोफोर्स घोटाला दो दशक पुराना है। इस मामले का मुख्य आरोपी ओतावियो क्वात्रोची रहा है। चूंकि क्वात्रोची गांधी-नेहरू परिवार के करीब रहा है, इसलिए ये बात सोनिया गांधी के लिए दुखदायी थी। विधिमंत्री हंसराज भारद्वाज के पद से समझौता किया गया और इससे प्रधानमंत्री डॉ मनमोहन सिंह की ईमानदारी पर भी सवाल उठे। \n\nकुछ मिलाकर, इस मामले में कांग्रेस पार्टी को भारी कीमत चुकानी पड़ी। एक दशक पहले द हिंदू की संवाददाता चित्रा सुब्रह्मण्यम ने सवाल उठाया कि अगर गांधी परिवार दोषी नहीं है तो वे अपने दोस्त क्वात्रोची की जांच में मदद क्यों नहीं करते।\n\nअगर राजीव गांधी इसमें शामिल नहीं हैं तो इसका पता किया जाना चाहिए कि अगर सीबीआई की जांच में रोक रोड़े अटका रहा है। ऐसे ही सवाल आज भी पूछे जा रहे हैं कि कांग्रेस की सरकार केंद्र में आते ही क्यों विधि मंत्रालय ने क्वात्रोची के खातों पर लगी रोक को हटाने का आदेश दिया।\n\nइंटरपोल ने अप्रैल 2009 में क्वात्रोची के खिलाफ जारी रेडकॉर्नर नोटिस को सीबीआई के आग्रह पर हटा लिया।\n\nhttp://en.wikipedia.org/wiki/Ottavio_Quattrocchi\n", "id": "73021", "title": "ओतावियो क्वात्रोची"}
{"url": "https://hi.wikipedia.org/wiki?curid=73028", "text": "आर्वी\n\nआर्वी भारत के महाराष्ट्र राज्य के वर्धा जिले मे एक तहसील है। यह सन्तों कि भुमी भी मानी जाती है। यहाँ \"लोकमान्य वाचनालय\" नाम से एक बहुत ही पुराना पुस्तकालय है।", "id": "73028", "title": "आर्वी"}
{"url": "https://hi.wikipedia.org/wiki?curid=73029", "text": "सोहनी महिवाल\n\nसोहनी महिवाल लोक प्रचलित प्रसिद्ध लोककथा है। इसका संबन्ध पंजाब से है। सोहनी चिनाब के किनारे के एक गाँव के कुम्हार की लड़की थी। सोहनी के रूप गुण पर रीझ कर महिवाल नामक राजकुमा चिनाब के दूसरे किनारे पर धूनी रमाकर बैठ गया। सोहनी प्रतिदिन पक्के घड़े की सहायता से चिनाब तैरकर राजकुमार महिवाल के पास जाया करती थी। एक दिन उसकी भाभी ने देख लिया। उसने चुपके से पक्का घड़ा उठाकर उसके स्थान पर कच्चा घड़ा रख दिया। सोहनी कच्चे घड़े के सहारे चिनाब पार करने लगी। बीच में कच्चा घड़ा फूट गया और सोहनी चिनाब की लहरों में समा गई। \"महिवाल\" का अर्थ है भैसों का चरवाहा। सोहनी को प्राप्त करने के लिए राजकुमार ने भैसें भी चराईं थीं इसलिए कथा में वह महिवाल हो गया।\n", "id": "73029", "title": "सोहनी महिवाल"}
{"url": "https://hi.wikipedia.org/wiki?curid=73030", "text": "महिवाल\n\nमहिवाल का अर्थ है भैसों का चरवाहा। महिवाल सोहनी महिवाल लोककथा का प्रमुख पात्र है। सोहनी को प्राप्त करने के लिए राजकुमार ने भैसें भी चराईं थीं इसलिए कथा में वह महिवाल हो गया।", "id": "73030", "title": "महिवाल"}
{"url": "https://hi.wikipedia.org/wiki?curid=73031", "text": "महेश मूलचंदानी\n\nमहेश मूलचंदानी का जन्म- 21 मार्च 1960 होशंगाबाद [म.प्र.] में हुआ। इनके पिता जी का नाम श्री नामोमल मूलचदानी तथा माता जी का नाम श्रीमती नानकी देवी है। आपने बी. कॉम. तक शिक्षा ग्हण की है। सन् 1980 से आप लगातार हिन्दी एवं सिन्धी भाषा में [गद्य एवं पद्य लेखन कर रहे हैं। व्यंग्य गीत ग़ज़ल नई कविता हाइकु क्षणिकाएँ लघुकथा आदि विधाओं में आपकी गति है।\nप्रकाशन- राष्ट्रीय स्तर की पत्र-पत्रिकाओं में।\nप्रसारण- दूरदर्शन एवं आकाशवाणी से।\nसब टी.वी. के वाह-वाह लोकप्रिय धारावाहिक में। \n20 वर्षों से हिन्दी एवं सिंधी भाषाई कवि सम्मेलनों के प्रतिष्ठित मंचों से काव्यपाठ. विशेष लघु वृत्तचित्र “काग़ज़ की लेखी” में अभिनय हिन्दी साहित्य सम्मेलन प्रयाग में ‘सिंधी भाषा कवि सम्मेलन’ में सम्मानित इन्दौर म.प्र. में “रींझवाणी” पुरस्कार से विभूषित। “कुत्ते की पूँछ” काव्य संग्रह के प्रकाशनोपरांत अहिन्दी भाषी “हिन्दी सेवी” सम्मान म.प्र. के माननीय मुख्य मंत्री द्वारा सम्मानित। विभिन्न साहित्य संगठनों द्वारा सम्मानित।", "id": "73031", "title": "महेश मूलचंदानी"}
{"url": "https://hi.wikipedia.org/wiki?curid=73034", "text": "टोडरमल\n\nटोडरमल मुग़ल बादशाह अकबर के नवरत्नों में से थे। टोडरमल का जन्म लहरपुर में हुआ था परन्तु यह विवादस्पद है कि यह कहाँ स्थित था।\n\nअकबर के समय से प्रारंभ हुई भूमि पैमाइश का आयोजन टोडरमल के द्वारा ही किया गया था।\n\nबिहार के पटना सिटी के दीवान मोहल्ले में, नौजरघाट सिथत चित्रगुप्त मंदिर का पुर्ननिर्माण, राजा टोडरमल तथा उनके नायब रहे कुवर किशोर बहादुर ने करवाकर, कसौटी पत्थर की चित्रगुप्त की मूर्ति, हिजरी सन 980 तदानुसार र्इसवीं सन 1574 में स्थापित करार्इ थी।\n\nजनपद हरदोई में उत्तर प्रदेश राज्य के राजस्व अधिकारियों के लिये बनाये गये एकमात्र राजस्व प्रशिक्षण संस्थान का नाम इनके नाम पर राजा टोडरमल भूलेख प्रशिक्षण संस्थान रखा गया है जहां आईएएस, आईपीएस, पीसीएस, पीपीएस के अलावा राजस्व कर्मियों को भूलेख संबंधी प्रशिक्षण दिया जाता है।\n", "id": "73034", "title": "टोडरमल"}
{"url": "https://hi.wikipedia.org/wiki?curid=73036", "text": "गोरी नदी\n\nगोरी नदी भारत की एक नदी है। यह जौल्जिबि नामक स्थान पर काली नदी से मिलती है।\n\nयह उत्तराखंड राज्य के अल्मोड़ा जिले में बहती है।\n", "id": "73036", "title": "गोरी नदी"}
{"url": "https://hi.wikipedia.org/wiki?curid=73039", "text": "त्रिकोणमिति के उपयोग\n\nत्रिकोणमिति के हजारों उपयोग होते हैं। पाठ्यपुस्तकों में भूमि सर्वेक्षण, जहाजरानी (), भवन आदि का ही प्राय: उल्लेख किया गया होता है। इसके अलावा यह गणित, विज्ञान एवं प्रौद्योगिकी आदि शैक्षिक क्षेत्रों में भी प्रयुक्त होता है।\n", "id": "73039", "title": "त्रिकोणमिति के उपयोग"}
{"url": "https://hi.wikipedia.org/wiki?curid=73040", "text": "फ़ैज़ी\n\nशेख अबु अल-फ़ैज़, प्रचलित नाम:फ़ैज़ी (२४ सितंबर १५४७, आगरा–५ अक्टूबर १५९५, लाहौर) मध्यकालीन भारत का फारसी कवि था। १५८८ में वह अकबर का \"मलिक-उश-शु‘आरा\" (विशेष कवि) बन गया था। फ़ैज़ी अबुल फजल का बड़ा भाई था। सम्राट अकबर ने उसे अपने बेटे के गणित शिक्षक के पद पर नियुक्त किया था। बाद में अकबर ने उसे अपने नवरत्नों में से एक चुना था। फ़ैज़ी के पिता का नाम शेख मुबारक नागौरी था। ये सिंध के सिविस्तान, सहवान के निकट रेल नामक स्थान के एक सिन्धी शेख, शेख मूसा की पांचवीं पीढ़ी से थे। इनका जन्म आगरा में ९५४ हि. (१५४७ ई.) में हुआ। पूरी शिक्षा अपने पिता से प्राप्त की। शेख मुबारक सुन्नी, शिया, महदवी सबसे सहानुभूति रखते थे। फ़ैज़ी तथा अबुल फ़ज़ल इसी दृष्टिकोण के कारण अकबर के राज्यकाल में सुलह कुल (धार्मिक सहिष्णुता) की नीति को स्पष्ट रूप दे सके। हुमायूँ के पुन: हिंदुस्तान का राज्य प्राप्त कर लेने पर ईरान के अनेक विद्वान भारत पहुँचे। वे शेख मुबारक के मदरसे, आगरा में भी आए। फैज़ी को उनके विचारों से अवगत होने का अवसर मिला। \n\n९७४ हि. (१५६७ ई.) में फ़ैज़ी शाही दरबार के कवि बने, किंतु अभी तक धार्मिक विषयों पर अकबर ने स्वतंत्र रूप से निर्णय लेना प्रारंभ नहीं किया था, अत: दरबार के आलिमों के अत्याचार के कारण शेख मुबारक, फ़ैज़ी तथा अबुल फ़ज़ल को कुछ समय तक बड़े कष्ट भोगने पड़े। १५७४ ई. में अबुल फ़ज़ल भी दरबार में पहुँचे। उस समय से फ़ैज़ी की भी उन्नति होने लगी। १५७८ ई. में अकबर ने अपने पुत्र शाहज़ादे सलीम व मुराद की शिक्षा का भार उनको दिया। १५७९ ई. में अकबर ने फ़तहपुर की जामा मस्जिद में जो खुतबा पढ़ा उसकी रचना फ़ैज़ी ने की थी। हि. ९९० (१५८१) में इन्हें अकबर द्वारा आगरा, कालपी एवं कलिंजर का सदर नियुक्त किया गया। ११ फ़रवरी १५८९ ई. को उन्हें 'मलिकुश्शु अरा' (कविसम्राट्) की उपाधि प्रदान की गई। हि. ९९९ (अगस्त, १५९१ ई.) में उन्हें खानदेश के राजा अली खां एव अहमदनगर के बुरहानुलमुल्क के पास राजदूत बनाकर भेजा गया। १ वर्ष ८ माह १४ दिन के बाद वह दरबार में वापस पहुँचे। १० सफ़र, १००३ हि. (१५ अक्टूबर १५९५ ई.) को दक्खिन से वापस लौटने के कुछ वर्षोपरांत फ़ैज़ी को क्षय रोग अत्यधिक बढ़ जाने से लाहौर में उनकी मृत्यु हो गई। पहले उन्हें आगरा में रामबाग में दफ़नाया गया, किन्तु बाद में सिकंदरा के निकट उनके मकबरे में दफ़नाया गया।\n\nदक्षिण से जो पत्र उन्होंने अकबर के पास भेजे उन्हें उसके भानजे नूरुद्दीन मुहम्मद अब्दुल्लाह ने लतायफ़े फ़ैज़ी के नाम से संकलित कर दिया है। इन पत्रों से उस समय की सामाजिक एवं संस्कृतिक दशा का बड़ा अच्छा ज्ञान प्राप्त होता है तथा ईरान और तूरान के विद्वानों एवं अकबर द्वारा विद्वानों के प्रोत्साहन पर प्रकाश पड़ता है। १५९४ ई. में उसने निज़ामी गंजबी के खम्से (पाँच मसनवियों का संग्रह) के समान पाँच मसनवियों की रचना की योजना बनाई जिसमें निज़ामी के मखज़ने असरार के समान मरकज़े अदवार की और लैला मजनू के समान नल दमन (राजा नल तथा दमयन्ती की प्रेमकथा) की रचना समाप्त कर ली। नलदमन को उसने स्वयं उसी वर्ष अकबर को समर्पित किया। सिकंदरनामा के समान, अकबरनामा की रचना की योजना बनाई किंतु केवल गुजरात विजय पर कुछ शेर लिख सका। अमीर खुसरो और शीरीं के समान सुलेमान और विल्क़ीस तथा हफ्त पैकर के समान हफ्त किश्वर की रचना की भी उसने योजना बनाई थी किंतु उन्हें पूरा न कर सका। १००२ हि. (१५९३ ई.) में उसने कुरान की अरबी में एक टीका लिखी जिसमें केवल ऐसे शब्दों का प्रयोग किया है जिनके अक्षरों पर नुक्ते नहीं है। फैजी की गज़लों का संग्रह (दीवान) भी बड़ा महत्वपूर्ण है। उसके शेरों का लोहा ईरानवाले भी मानते हैं। उत्साह एवं स्वतंत्र दार्शनिक विचार, उसके शेरों की मुख्य विशेषता हैं। उसे धार्मिक संकीर्णता से बहुत घृणा थी और वह दरवेशों, फक़ीरों तथा संतों से आदरपूर्वक व्यवहार करता था। उसका पुस्तकालय बड़ा विशाल था। फ़ैज़ी ने भास्कराचार्य के गणित पर प्रसिद्ध संस्कृत ग्रन्थ, लीलावती का फारसी में अनुवाद किया। उसमें निहित प्रस्तावना के अनुसार यह कार्य हि. ९९५ (१५८७) में पूरा हुआ था। \n", "id": "73040", "title": "फ़ैज़ी"}
{"url": "https://hi.wikipedia.org/wiki?curid=73042", "text": "राजा मान सिंह\n\nराजा मान सिंह आमेर (आम्बेर) के कच्छवाहा राजपूत राजा थे। उन्हें 'मान सिंह प्रथम' के नाम से भी जाना जाता है। राजा भगवंत दास इनके पिता थे।\n\nवह अकबर की सेना के प्रधान सेनापति, थे। उन्होने आमेर के मुख्य महल के निर्माण कराया।\n\nमहान इतिहासकार कर्नल जेम्स टॉड ने लिखा है- \" भगवान दास के उत्तराधिकारी मानसिंह को अकबर के दरबार में श्रेष्ठ स्थान मिला था।..मानसिंह ने \"उडीसा\" और \"आसाम\" को जीत कर उनको बादशाह अकबर के अधीन बना दिया. राजा मानसिंह से भयभीत हो कर \"काबुल\" को भी अकबर की अधीनता स्वीकार करनी पडी थी। अपने इन कार्यों के फलस्वरूप मानसिंह बंगाल, बिहार, दक्षिण और काबुल का शासक नियुक्त हुआ था।\"\n\nजब अकबर के सेनापति मानसिंह शोलापुर महाराष्ट्र विजय करके लौट रहे थे, तो मानसिंह ने प्रताप से मिलने का विचार किया। प्रताप उस वक़्त कुम्भलगढ़ में थे। अपनी राज्यसीमा मेवाड़ के भीतर से गुजरने पर (किंचित अनिच्छापूर्वक) महाराणा प्रताप को उनके स्वागत का प्रबंध उदयपुर के उदयसागर की पाल पर करना पड़ा. स्वागत-सत्कार एवं परस्पर बातचीत के बाद भोजन का समय भी आया। महाराजा मानसिंह भोजन के लिए आये किन्तु महाराणा को न देख कर आश्चर्य में पड़ गये| उन्होंने महाराणा के पुत्र अमरसिंह से इसका कारण पूछा तो उसने बताया कि 'महाराणा साहब के सिर में दर्द है, अतः वे भोजन पर आपका साथ देने में में असमर्थ हैं।'\n\nकुछ इतिहासकारों के अनुसार यही घटना हल्दी घाटी के युद्ध का कारण भी बनी। अकबर को राणा प्रताप के इस व्यवहार के कारण मेवाड़ पर आक्रमण करने का एक और मौका मिल गया। सन 1576 ई. में 'महाराणा प्रतापसिंह को दण्ड देने' के अभियान पर नियत हुए।\nमुगलों की विशाल सेना टिड्डी दल की तरह मेवाड़ की ओर उमड पड़ी। उसमें मुगल, राजपूत और पठान योद्धाओं के साथ अकबर का जबरदस्त तोपखाना भी था। अकबर के प्रसिद्ध सेनापति महावत खाँ, आसफ खाँ और महाराजा मानसिंह के साथ अकबर का शाहजादा सलीम उस मुगल सेना का संचालन कर रहे थे, जिसकी संख्या इतिहासकार ८० हजार से १ लाख तक बताते हैं।\n\nउस विशाल मुगल सेना का कड़ा मुकाबला राणा प्रताप ने अपने मुट्ठी भर (सिर्फ बीस-बाईस हजार) सैनिकों के साथ किया। हल्दी घाटी की पीली भूमि रक्तरंजित हो उठी। सन् 1576 ई. के 21 जून को गोगून्दा के पास हल्दी घाटी में प्रताप और मुग़ल सेना के बीच एक दिन के इस भयंकर संग्राम में सत्रह हज़ार सैनिक मारे गए। यहीं राणा प्रताप और मानसिंह का आमना-सामना होने पर दोनों के बीच विकट युद्ध हुआ (जैसा इस पृष्ठ में अंकित भारतीय पुरातत्व विभाग के शिलालेख से प्रकट है)- चेतक की पीठ पर सवार प्रताप ने अकबर के सेनापति मानसिंह के हाथी के मस्तक पर काले-नीले रंग के, अरबी नस्ल के अश्व चेतक के पाँव जमा दिए और अपने भाले से सीधा राजा मानसिंह पर एक प्रलयंकारी वार किया, पर तत्काल अपने हाथी के मज़बूत हौदे में चिपक कर नीचे बैठ जाने से इस युद्ध में उनकी जान बच गयी- हौदा प्रताप के दुर्घर्ष वार से बुरी तरह मुड़ गया। बाद में जब गंभीर घायल होने पर राणा प्रताप जब हल्दीघाटी की युद्धभूमि से दूर चले गए, तब राजा मानसिंह ने उनके महलों में पहुँच कर प्रताप के प्रसिद्ध हाथियों में से एक हाथी रामप्रसाद को दूसरी लूट के सामान के साथ आगरा-दरबार भेजा। \"परन्तु मानसिंह ने चित्तौडगढ के नगर को लूटने की आज्ञा नहीं दी थी, यह जान कर बादशाह अकबर इन पर काफी कुपित हुआ और कुछ वक़्त के लिए दरबार में इनके आने पर प्रतिबन्ध तक लगा दिया.\"\n\nजेम्स टॉड के शब्दों में- \"जिन दिनों में अकबर भयानक रूप से बीमार हो कर अपने मरने की आशंका कर रहा था, मानसिंह खुसरो को मुग़ल सिंहासन पर बिठाने के लिए षड्यंत्रों का जाल बिछा दिया था।..उसकी यह चेष्टा दरबार में सब को ज्ञात हो गयी और वह बंगाल का शासक बना कर भेज दिया गया। उसके चले जाने के बाद खुसरो को कैद करके कारागार में रखा गया। मानसिंह चतुर और दूरदर्शी था। वह छिपे तौर पर खुसरो का समर्थन करता रहा. मानसिंह के अधिकार में बीस हज़ार राजपूतों की सेना थी। इसलिए बादशाह प्रकट रूप में उसके साथ शत्रुता नहीं की. कुछ इतिहासकारों ने लिखा है- \"अकबर ने दस करोड़ रुपये दे कर मानसिंह को अपने अनुकूल बना लिया था।\"\n\nअकबर शासन में जब राजा भगवंतदास पंजाब के सूबेदार नियत हुए, तब सिंध के पार सीमांत प्रान्त का शासन उनके कुँवर मानसिंह को दिया गया। जब 30वें वर्ष में अकबर के सौतेले भाई मिर्ज़ा मुहम्मद हक़ीम की (जो कि काबुल का शासनकर्ता था) मृत्यु हो गई, तब मानसिंह ने आज्ञानुसार फुर्ती से काबुल पहुँच कर वहाँ के निवासियों को शासक के निधन के बाद उत्पन्न लूटपाट से निजात दिलवाई और उसके पुत्र मिर्ज़ा अफ़रासियाब और मिर्ज़ा कँकुवाद को राज्य के अन्य सरदारों के साथ ले कर वे दरबार में आए। अकबर ने सिंध नदी पर कुछ दिन ठहर कर कुँवर मानसिंह को काबुल का शासनकर्ता नियुक्त किया। इन्होंने बड़ी बहादुरी के साथ रूशानी लुटेरों को, जो विद्रोहपूर्वक खैबर के दर्रे को रोके हुए थे, का सफाया किया। जब राजा बीरबल स्वाद प्रान्त में यूसुफ़जई के युद्ध में मारे गए और जैनख़ाँ कोका और हक़ीम अबुल फ़तह दरबार में बुला लिए गए, तब यह कार्य मानसिंह को सौंपा गया। अफगानिस्तान में जाबुलिस्तान के शासन पर पहले पिता भगवंतदास नियुक्त हुए और बाद में पर उनके कुँअर मानसिंह।\n\n\"राजा भगवानदास\" की मृत्यु हो जाने पर (उनका दत्तक पुत्र) राजा मानसिंह जयपुर के सिंहासन पर बैठा. कर्नल जेम्स टॉड ने लिखा है- \"\"मानसिंह के शासनकाल में आमेर राज्य ने बड़ी उन्नति की. मुग़ल दरबार में सम्मानित हो कर मानसिंह ने अपने राज्य का विस्तार किया उसने अनेक राज्यों पर आक्रमण कर के जो अपरिमित संपत्ति लूटी थी, उसके द्वारा आमेर राज्य को शक्तिशाली बना दिया. \"धौलाराय\" के बाद आमेर, जो एक मामूली राज्य समझा जाता था, मानसिंह के समय वही एक शक्तिशाली और विस्तृत राज्य हो गया था। भारतवर्ष के इतिहास में कछवाहों (अथवा कुशवाहों) को शूरवीर नहीं माना गया पर राजा \"भगवान दास\" और मानसिंह के समय कछवाहा लोगों ने खुतन से समुद्र तक अपने बल, पराक्रम और वैभव की प्रतिष्ठा की थी। मानसिंह यों अकबर की अधीनता में ज़रूर था, पर उसके साथ काम करने वाली राजपूत सेना, बादशाह की सेना से कहीं अधिक शक्तिशाली समझी जाती थी\"।\"\n\nकर्नल जेम्स टॉड की इस बात से दूसरे कुछ इतिहासकार सहमत नहीं. उनका कथन है \"मानसिंह भगवान दास का गोद लिया पुत्र नहीं था, बल्कि वह तो भगवंत दास का लड़का था। भगवानदास और भगवंत दास दोनों भाई थे।\"\nमुग़ल-इतिहास की किताबों से ज़ाहिर होता है कि अकबर के आदेश पर उसके अनुभवी अधिकारी महाराजा मानसिंह, स्थानीय सूबेदार कुतुबुद्दीन खान और आमेर के राजा भगवंत दास ने गोगून्दा और मेवाड़ के जंगलों में महाराणा प्रताप को पकड़ने के लिए बहुत खोजबीन की पर अंततः वे असफल रहे तो अकबर बड़ा क्रुद्ध हुआ- यहाँ तक सन १५७७ में तो उन दोनों (कुतुबुद्दीन खान और राजा भगवंत दास) की 'ड्योढी तक बंद' कर दी गयी!\"\n\n\"मुस्लिम इतिहासकारों ने लिखा है हिजरी १०२४ सन १६१५ ईस्वी में मानसिंह की बंगाल में मृत्यु हुई, परन्तु दूसरे इतिहासकारों के विवरण से पता चलता है कि मानसिंह उत्तर की तरफ खिलजी बादशाह से युद्ध करने गया था जहाँ वह सन १६१७ ईस्वी में मारा गया।...मानसिंह के देहांत के बाद उसका बेटा भावसिंह गद्दी पर बैठा.\"\n\nमंदिरों का निर्माण\n\nराजा मानसिंह ने अपने जीवनकाल में कई मंदिरों का निर्माण, कईयों का जीर्णोद्धार व कई मंदिरों के रख रखाव की व्यवस्था कर सनातन के प्रचार प्रसार में भी महत्त्वपूर्ण भूमिका निभाई| यही नहीं राजा मानसिंह ने सनातन मंदिरों के लिए अकबर के खजाने का भरपूर उपयोग किया और दिल खोलकर अकबर के राज्य की भूमि मंदिरों को दान में दी| बनारस में राजा मानसिंह ने मंदिर व घाट के निर्माण पर अपने एक लाख रूपये के साथ अकबर के खजाने से दस लाख रूपये खर्च कर दिए थे, जिसकी शिकायत जहाँगीर ने अकबर से की थी, पर अकबर ने उसकी शिकायत को अनसुना कर मानसिंह का समर्थन किया|\n\nराजा मानसिंह ने अपने राज्य आमेर के साथ साथ बिहार, बंगाल और देश के अन्य स्थानों पर कई मंदिर बनवाये| पटना जिले बरह उपखण्ड के बैंकटपुर में राजा मानसिंह ने एक शिव मंदिर बनवाया और उसके रखरखाव की समुचित व्यवस्था की जिसका फरमान आज भी मुख्य पुजारी के पास उपलब्ध है| इसी तरह गया के मानपुर में भी राजा ने एक सुन्दर शिव मंदिर का निर्माण कराया, जिसे स्वामी नीलकंठ मंदिर के नाम से जाना जाता है| इस मंदिर में विष्णु, सूर्य, गणेश और शक्ति की प्रतिमाएं भी स्थापित की गई थी| मि. बेगलर ने बंगाल प्रान्त की सर्वेक्षण यात्रा 1872-73 की अपनी रिपोर्ट में उल्लेख किया है कि- “राजा मानसिंह ने बड़ी संख्या में मंदिर बनाये और पुरानों का जीर्णोद्धार करवाया| ये मंदिर आज भी बिहार में बंगाल के उपखंडों में विद्यमान है| रोहतास किले में भी राजा मानसिंह द्वारा मंदिर बनवाये गए थे|\n\nमथुरा के तत्कालीन छ: गुंसाईयों में से एक रघुनाथ भट्ट के अनुरोध पर राजा मानसिंह ने वृन्दावन में गोविन्ददेव का मंदिर बनवाया था|\n\nआमेर के किले शिलादेवी का मंदिर भी राजा मानसिंह की ही देन है| शिलादेवी की प्रतिमा राजा मानसिंह बंगाल में केदार के राजा से प्राप्त कर आमेर लाये थे| परम्पराएं इस बात की तस्दीक करती है कि राजा मानसिंह ने हनुमान जी की मूर्ति को और सांगा बाबा की मूर्ति को क्रमश: चांदपोल और सांगानेर में स्थापित करवाया था| आज भी लोक गीतों में गूंजता है-\n\nआमेर की शिलादेवी, सांगानेर को सांगा बाबो ल्यायो राजा मान|\n\nआमेर में जगत शिरोमणी मंदिर का निर्माण कर उसमें राधा और गिरधर गोपाल की प्रतिमाएं भी राजा मानसिंह द्वारा स्थापित करवाई हुई है|\n\nमंदिर निर्माणों के यह तो कुछ ज्ञात व इतिहास में दर्ज कुछ उदाहरण मात्र है, जबकि राजा मानसिंह ने सनातन धर्म के अनुयायियों हेतु पूजा अर्चना के के कई छोड़े बड़े असंख्य मंदिरों का निर्माण कराया, पुराने मंदिरों का जीर्णोद्धार करवाया और कई मंदिरों के रखरखाव की व्यवस्था करवाकर एक तरह से सनातन धर्म के प्रसार में अपनी महत्त्वपूर्ण भूमिका निभाई|\n", "id": "73042", "title": "राजा मान सिंह"}
{"url": "https://hi.wikipedia.org/wiki?curid=73043", "text": "अब्दुल रहीम खान-ए-खाना\n\nअब्दुल रहीम खान-ऐ-खाना एक कवि थे और अकबर के संरक्षक बैरम खान के बेटे थे।\n", "id": "73043", "title": "अब्दुल रहीम खान-ए-खाना"}
{"url": "https://hi.wikipedia.org/wiki?curid=73044", "text": "फकीर अजिओं-दिन\n\nफकीर अजिओं-दिन अकबर के सलाहकार थे।\n", "id": "73044", "title": "फकीर अजिओं-दिन"}
{"url": "https://hi.wikipedia.org/wiki?curid=73045", "text": "मुल्लाह दो पिअज़ा\n\nमुल्लाह दो पिअज़ा अकबर के सलाहकार थे।\n", "id": "73045", "title": "मुल्लाह दो पिअज़ा"}
{"url": "https://hi.wikipedia.org/wiki?curid=73048", "text": "काली नदी (कर्णाटक)\n\n\"अन्य उपयोग हेतू देखें - काली नदी\"\n\nकाली नदी या कालीनदी भारत के कर्णाटक राज्य में बहने वाली एक नदी है। बिजली उत्पादन के लिए इस नदी पर बहुत से बाँध बने हैं। इस नदी का उद्गम स्थल पश्चिमी घाट में है और यह पश्चिम की ओर बहती हुई करवर नामक कस्बे के निकट अरब सागर में मिल जाती है। नदी मुख्यतः उत्तरी कनार जिले से होकर बहती है। इस नदी की सहायक नदियाँ हैं, ऊपरी कनेरी और तत्थीहल्ला।\n\nयह नदी उत्तरी कनार जिले में ४ लाख लोगों की जीवनरेखा है और कई हज़ार अन्य लोगों, जिनमें करवर तट के मछुआरे भी हैं, के लिए यह नदी जीविका का साधन है।\n\nऔद्योगिक इकाइयों द्वारा अनुपचारित निस्सारी नदी में छोड़ने, अवैध बालू खनन जो सूपा क्षेत्र में अंधाधुन्ध जारी है के कारण नदी पारिस्थितिकी को बहुत क्षति पहुँची है। इसके अतिरिक्त नदी मुहाने पर बहुत सी रासायनिक कंपनियों हैं जहाँ से दशकों से विषाक्त अपशिष्ट नदी के जल में रिस रहा है।\n\n</br></br>\n", "id": "73048", "title": "काली नदी (कर्णाटक)"}
{"url": "https://hi.wikipedia.org/wiki?curid=73049", "text": "पाव भाजी\n\nपाव भाजी एक प्रमुख पश्चिम भारतीय नाश्ता हैं। महाराष्ट्र में इस नाश्ते का काफी प्रचलन हैं खासकर के मुंबई की पाव भाजी विश्व प्रसिद्ध है। पाव भाजी शब्द मराठी भाषा के पाव और भाजी से बना है। पाव एक प्रकार की डबल रोटी होती है और भाजी कई सब्जिया जैसे टमाटर, फूल गोभी,शिमला मिर्च आदि को घी अथवा मक्खन में पका कर बनाई जाती है। पाव शब्द की उत्पत्ती पुर्तगाली शब्द पाओ (pão) से मानी जाती है।\n", "id": "73049", "title": "पाव भाजी"}
{"url": "https://hi.wikipedia.org/wiki?curid=73051", "text": "दरिद्रता चक्र\n\nआर्थिक चिन्तन में दरिद्रता चक्र (cycle of poverty) उस स्थिति को कहते हैं जिसमें एक बार गरीबी (दरिद्रता) की स्थिति आने के बाद वह सदा के लिये बनी रहे, यदि कोई बाहरी हस्तक्षेप न किया जाय। \n\nकोई व्यक्ति या कोई क्षेत्र जब कभी गरीबी से पीड़ित हो जाता है तो उसकी इस स्थिति के कारण उसे (दूसरों की तुलना में) कुछ हानियाँ झेलनी पड़तीं है; इन हानियों के कारण वे गरीबी की दशा से बाहर बहीं निकल पाते। गरीब देशों की इस स्थिति को विकास जाल (development trap) कहा जाता है।\n\nदरिद्रता चक्र एक प्रकार का दुष्चक्र है जिसमें धनात्मक फीडबैक काम करता है। उदाहरण के लिये, जो गरीब है उसके अशिक्षित रहने की अधिक सम्भावना है; फिर जो अशिक्षित है उसको अच्छी जीविका (रोजगार) नहीं मिल सकता - अत: गरीबी बनी रहेगी।\n\n", "id": "73051", "title": "दरिद्रता चक्र"}
{"url": "https://hi.wikipedia.org/wiki?curid=73052", "text": "जौल्जिबि\n\nजौल्जिबि भारत-नेपाल सीमा (उत्तराखंड/महाकाली क्षेत्र) पर काली और गोरी नदियों के संगम पर स्थित एक छोटा बाज़ार है। यह नाम दोनो ओर के बाज़ारों के लिए प्रयुक्त होता है, जिसमें से नेपाल की ओर बसा बाज़ार भारत की ओर बसे बाज़ार से छोटा है। दोनों ओर के बाज़ार एक झूला पुल से जुड़े हुए हैं।\n", "id": "73052", "title": "जौल्जिबि"}
{"url": "https://hi.wikipedia.org/wiki?curid=73054", "text": "भेलपूरी\n\nभेलपुरी (मराठी भेळ) एक चटपटा नाश्ता एवं यह प्रकार का चाट भी है। यह मूढ़ी (चावल से बना हुआ) सब्जियों और इमली की चटनी को मिलाकर बनाया जाता है। \n\nभेल की पहचान अक्सर मुंबई के समुद्र तटों के साथ की जाती हैं जैसे गिरगांव या जुहू के समुद्र तट। भेलपुरी का जनम मुंबई की स्ट्रीट फूड स्टालों में हुआ एवं यह चटपटा नाश्ता भारत के ज्यादातर हिस्सों में फ़ैल गया एवं स्थानीय स्वाद को ध्यान में रखते हुए इसमें थोड़े बहुत परिवर्तन किये गए। इसकी यही विशेषता ने इससे संपूर्ण भारत में लोकप्रिय बना दिया। यह भी कहा जाता हैं कि भेलपुरी का जन्म पश्चिमी महाराष्ट्र से एक मसालेदार नमकीन भडंग से हुआ है। सूखी भेल, भडंग से बनाया गया है, भेलपुरी के कोलकाता संस्करण को झाल मूरी के नाम से जाना जाता हैं। भेलपुरी के मैसूर संस्करण को चुरुमुरी या बैंगलोर में चुर्मुरी के नाम से जाना जाता है। भेलपुरी का एक सुखा प्रकार बहुप्रचलित भडंग के रूप में जाना जाता है जिससे प्याज, धनिया और नींबू के रस के साथ सजाया जाता है।\n\nपहली बार भेलपुरी कहा पर तैयार की गयी थी इसका स्पष्ट उल्लेख नहीं है, लेकिन यह संभावना हैं कि इसकी उत्पति मुंबई के कैफे और स्ट्रीट फूड स्टालों हुई है। भेलपुरी चाट परिवार (समूह) का सदस्य है, जो नमकीन और चटपटा नास्ता होता है और संपूर्ण भारत भर में ठेले पर बेचा जाता है।\n\nभेलपुरी को मुड़, सेव (बेसन के आटे से बना हुआ पतली नूडल्स की तरह आकार का एक नाश्ता) उबले हुए आलू, प्याज, चाट मसाला इत्यादि से बनाया जाता है। भेलपुरी में एक ठेठ गुजरती व्यंजन की तरह मीठा, नमकीन, तीखा और मसालेदार जायके का मिश्रण होता हैं। अन्य आमतौर पर इस्तेमाल सामग्री टमाटर, और मिर्च शम्मिल हैं जो इसके आधार के तौर पर तैयार की जाती हैं। उत्तरी भारत में भेलपुरी में उबले आलू के छोटे टुकड़ों में काट कर डाला जाता है। \n\nविभिन्न प्रकार की चटनियों के मिलने से इसमें मीठा,चटपटा एवं मसालेदार स्वाद का मजा आता है। मुख्य रूप से इसमें दो प्रकार की चटनियों का उपयोग किया जाता है: एक गहरे भूरे की चटनी जो खजूर एवं इमली (सौंठ चटनी) से मिलकर बने जाती हैं। दूसरा हरे रंग की मसालेदार चटनी जो हरा धनिया और हरी मिर्च को मिलकर बनाया जाता हैं।\n\nभेलपुरी को कभी कभी पापड़ी पूरी के साथ भी परोसा जाता है।\n\nभेलपुरी के अन्य प्रकार:\n\nसेवपुरी - भेलपुरी, चटनी, पापड़ी और सेव का एक मिश्रण।\n\nदही पुरी - भेलपुरी, चटनी पापड़ी का एक मिश्रण जिसमे दही भी डाला जाता हैं।\n\nसेव पापड़ी चाट – बहुत हद तक सेवपुरी की तरह लेकिन इसमें 2-3 प्रकार की चटनी, आलू, चना मसाला साथ परोसा जाता है।\n\nचुरमुरी - इस बारीक कटी हुई प्याज, टमाटर, धनिया के टुकड़े में साथ मिर्च और नारियल तेल की कुछ बूँदें मिलाया जाता है।\n", "id": "73054", "title": "भेलपूरी"}
{"url": "https://hi.wikipedia.org/wiki?curid=73055", "text": "केरी\n\nकेरी कच्चे आम को कहते हैं इसका स्वाद खट्टा होता है। केरी का उपयोग चटनी और शरबत बनाने में होता हैं। आम का आचार भी केरी से ही बनाया जाता है।\n", "id": "73055", "title": "केरी"}
{"url": "https://hi.wikipedia.org/wiki?curid=73059", "text": "दुष्चक्र\n\nदुष्चक्र (virtuous circle या vicious circle) एक ऐसा काल्पनिक या आभासी चक्र है जिसमें एक बार घुस जाने पर बाहर निकलना सम्भव नहीं होता। इस चक्र में एक तरह का धनात्मक पुनर्भरण (पॉजिटिव फीडबैक) काम करता है जो घटनाओं एवं उनके परिणामों को इस चक्र के अन्दर बने रहने के लिये बाध्य करता है। समाज में, अर्थतंत्र, मनोविज्ञान आदि में दुष्चक्र यत्र-तत्र देखने को मिलता है।\n\nआर्थिक उन्नति को भी एक दुष्चक्र (virtuous circle) की तरह देखा जा सकता है। एक बार आर्थिक उन्नति शुरू हो गयी (जैसे किसी तकनीकी नवाचार के परिणामस्वरूप) तो यह और अधिक उन्नति को जन्म देती है। इसका कारण यह हो सकता है कि जब अधिक लोग नयी तकनीक से परिचित होजाते हैं तो हो सकता है की दूसरों को सीखने में और कम समय लगे। इसके अलावा अधिक मात्रा में उत्पादन के कारण भी कुछ लाभ मिल सकते हैं। इसके परिणामस्वरूप लागत कम होने और दक्षता अधिक होने की सम्भावना है। किसी स्पर्धायुक्त बाजार में इसके कारण कम औसत मूल्य पर सामान बेचा जा सकता है। जब मूल्य कम होते हैं तो उपभोग अधिक होता है। इससे आउटपुट और अधिक बढ़ेगा। ...और इसी क्रम में उत्तरोतर उन्नति होती रहेगी।\n\nकिन्तु कुछ चक्रों के बाद या किसी स्तर पर जाकर कुछ नये कारक (जैसे अत्यधिक प्रदूषण, प्रौद्योगिकी का अबाधित प्रसार एवं विसरण (डिफ्यूजब)) जन्म लेते हैं जो इस चक्र में वृद्धि के विपरीत काम करते हैं जिसके कारण यह सिलसिला कमजोर पड़ जाता है। \n\nदुष्चक्र की अवस्था को कारण और प्रभाव के रूप में अलग करके देखना/समझना सम्भव नहीं होता। इसमें एक ही चीज कारण भी है और प्रभाव भी। एक अन्य विचार के अनुसार, दुष्चक्र अपने को बार बार दोहराने वाली वह प्रक्रिया है जिसका कोई आदि या अन्त न हो। \n\nदुष्चक्र के कुछ लक्षण/विशेषताएँ हैं-\n\n\n\n", "id": "73059", "title": "दुष्चक्र"}
{"url": "https://hi.wikipedia.org/wiki?curid=73060", "text": "२१वीं सदी के लोकतंत्रवादी\n\n२१वीं सदी के लोकतंत्रवादी (\"Democraten van de 21ste Eeuw\") सूरीनाम का एक राजनैतिक दल है।\n\nपिछ्ले विधायी चुनावों (२५ मई २००५), में यह दल \"ए१\" चुनावी गठबंधन का एक घटक दल था जिसे ६.२% मत मिले थे और राष्ट्रीय विधानसभा की कुल ५३ सीटों में से ३ पर विजय प्राप्त हुई।\n\nसूरीनाम के राजनैतिक दल।\n", "id": "73060", "title": "२१वीं सदी के लोकतंत्रवादी"}
{"url": "https://hi.wikipedia.org/wiki?curid=73061", "text": "कृषक संघ का राजनीतिक स्कंध\n\nकृषक संघ का राजनैतिक स्कंध (\"Politieke Vleugel van de FAL\") सूरीनाम का एक वामपंथी राजनैतिक दल है।\n\nपिछ्ले विधायी चुनावों (२५ मई २००५), में यह दल \"ए१\" चुनावी गठबंधन का एक घटक दल था जिसे ६.२% मत मिले थे और राष्ट्रीय विधानसभा की कुल ५३ सीटों में से ३ पर विजय प्राप्त हुई।\n\nसूरीनाम के राजनैतिक दल।\n", "id": "73061", "title": "कृषक संघ का राजनीतिक स्कंध"}
{"url": "https://hi.wikipedia.org/wiki?curid=73062", "text": "बैठक बिंदु २००० - लोकतंत्र और कल्याण हेतु दल\n\nबैठक बिंदु २००० - लोकतंत्र और कल्याण हेतु दल (\"Trefpunt 2000 – Partij voor Democratie en Welzijn\") सूरीनाम का एक राजनैतिक दल है।\n\nपिछ्ले विधायी चुनावों (२५ मई २००५), में यह दल \"ए१\" चुनावी गठबंधन का एक घटक दल था जिसे ६.२% मत मिले थे और राष्ट्रीय विधानसभा की कुल ५३ सीटों में से ३ पर विजय प्राप्त हुई।\n\nसूरीनाम के राजनैतिक दल।\n", "id": "73062", "title": "बैठक बिंदु २००० - लोकतंत्र और कल्याण हेतु दल"}
{"url": "https://hi.wikipedia.org/wiki?curid=73065", "text": "प्रगतिशील सूरीनामी संघ\n\nप्रगतिशील सूरीनामी संघ (\"Unie van Progressieve Surinamers\") सूरीनाम का एक राजनैतिक दल है।\n\nपिछ्ले विधायी चुनावों (२५ मई २००५), में एकता द्वारा लोकतंत्र और विकास दल के साथ गठबंधन में इसे ४.९% मत मिले थे और राष्ट्रीय विधानसभा की किसी भी सीट पर विजय प्राप्त नहीं हुई।\n\nसूरीनाम के राजनैतिक दल।\n", "id": "73065", "title": "प्रगतिशील सूरीनामी संघ"}
{"url": "https://hi.wikipedia.org/wiki?curid=73066", "text": "एकता द्वारा लोकतंत्र और विकास दल\n\nएकता द्वारा लोकतंत्र और विकास दल (\"Partij voor Democratie en Ontwikkeling door Eenheid\") सूरीनाम का एक राजनैतिक दल है। \n\nपिछ्ले विधायी चुनावों (२५ मई २००५), में प्रगतिशील सूरीनामी संघ के साथ गठबंधन में इसे ४.९% मत मिले थे और राष्ट्रीय विधानसभा की किसी भी सीट पर विजय प्राप्त नहीं हुई।\n\n", "id": "73066", "title": "एकता द्वारा लोकतंत्र और विकास दल"}
{"url": "https://hi.wikipedia.org/wiki?curid=73070", "text": "राष्ट्रीय लोकतांत्रिक दल (सूरीनाम)\n\nराष्ट्रीय लोकतांत्रिक दल (\"Nationaal Democratische Partij\") सूरीनाम का प्रमुख विपक्षी दल है। १९८७ में सैनिक तानाशाह डेसी बोउटर्सी के पतन के कुछ समय बाद इसका गठन किया गया। भूतपूर्व राष्ट्रपति जूल्स विज्देनबोश्क एन॰डी॰पी के सदस्य थे; यद्यपि कथित सुधारयुक्त बोउटर्सी अभी भी प्रभावशाली व्यक्ति हैं और अभी भी उदारवादी स्थर तक लोकप्रिय हैं।\n\nसहस्राब्दी संगठन (\"Millennium Combinatie\"), नाम के एक गठबंधन में यह दल सबसे प्रमुख था, जिसने मई २००० में हुए चुनावों में कुल ५१ संसदीय सीटो में से १० पर विजय पेअप्त की थी और कुल १५% मत मिले थे। पिछ्ले विधायी चुनावों (२५ मई २००५), में इसे २३.१% मत मिले थे और राष्ट्रीय विधानसभा की कुल ५१ सीटों में से १५ पर विजय प्राप्त हुई। एन॰डी॰पी, एन॰डी॰पी-विज्ञप्ति प्रकाशित करती है।\n\n", "id": "73070", "title": "राष्ट्रीय लोकतांत्रिक दल (सूरीनाम)"}
{"url": "https://hi.wikipedia.org/wiki?curid=73071", "text": "पृथ्वी के ताप कटिबन्ध\n\nपृथ्वी को अनेक आधारों पर अलग-अलग क्षेत्रों में बाँटा जा सकता है (जलवायु, आर्थिक विकास, धर्म आदि)। औसत वार्षिक तापमान के आधार पर मोटे-तौर पर पृथ्वी को पाँच क्षेत्रों में बाँटा गया है। ये क्षेत्र भूमध्य रेखा से दूरी के अनुसार बाँटे जाते हैं क्योंकि पृथ्वी के विभिन्न क्षेत्रों में सूरज की किरणे कितनी लम्बवत गिरती हैं, यह उस स्थान की भूमध्य रेखा से दूरी पर निर्भर करता है। पृथ्वी के ये पाँच ताप कटिबन्ध निम्नलिखित हैं-\n\n", "id": "73071", "title": "पृथ्वी के ताप कटिबन्ध"}
{"url": "https://hi.wikipedia.org/wiki?curid=73072", "text": "प्रगतिशील कर्मिक और कृषक संघ\n\nप्रगतिशील कर्मिक और कृषक संघ (\"Progressieve Arbeiders- en Landbouwersunie\") सूरीनाम का एक राजनैतिक दल है।\n\nपिछ्ले विधायी चुनावों (२५ मई २००५), में इसे १.०% मत मिले थे और राष्ट्रीय विधानसभा की किसी भी सीट पर विजय प्राप्त नहीं हुई।\n\nसूरीनाम के राजनैतिक दल।\n", "id": "73072", "title": "प्रगतिशील कर्मिक और कृषक संघ"}
{"url": "https://hi.wikipedia.org/wiki?curid=73073", "text": "जूल्स विज्देनबोश्क\n\nजूल्स विज्देनबोश्क (जन्म १९४१) सूरीनाम के एक राजनीतिज्ञ हैं। वे राष्ट्रीय लोकतांत्रिक दल के सदस्य हैं, जिसके पार १९८० के दशक में निरपेक्ष सत्ता थी। वे १९८७ से १९८८ तक प्रधानमंत्री रहे, जनवरी १९९१ से सितंबर १९९१ तक उप-राष्ट्रपति रहे और १९९६ से २००० तक राष्ट्रपति रहे।\nजूल्स विज्देनबोश्क ने ऐम्स्टर्डैम विश्वविद्यालय से राजनीति विज्ञान और व्यापारिक प्रशासन की शिक्षा ग्रहण की। इसके बाद वे ऐम्स्टर्डैम में कुछ वर्ष वकील भी रहे। सूरीनाम वापिस लौटने के बाद वे राजनीति में सक्रिय हुए।\n", "id": "73073", "title": "जूल्स विज्देनबोश्क"}
{"url": "https://hi.wikipedia.org/wiki?curid=73076", "text": "जॉहन फेर्रियर\n\nजॉहन फेर्रियर (जन्म १२ मई १९१९) १९७५ से १९८० तक सूरीनाम के राष्ट्रपति थे। वे उस देश की स्वतंत्रता से पहले के अंतिम राज्यपाल थे और नीदरलैंड से स्वतंत्रता मिलने के बाद देश के प्रथम राष्ट्रपति बने। १३ अगस्त १९८० के एक सैनिक तख्तापलट के बाद वे हटा दिए गए। \n\n९ सितंबर २००८ को लाओ राष्ट्रपति नोउहक फोउम्सावान के निधन होने के बाद से फेर्रियर विश्व के किसी भी देश के सबसे अधिक आयु के भूतपूर्व राष्ट्राध्यक्ष हैं।\n\nउनकी पुत्री कैथलीन क्रिश्चियन डेमोक्रेटिक अपील की ओर से नीदरलैंड की प्रतिनिधि सभा की सदस्य हैं।\n", "id": "73076", "title": "जॉहन फेर्रियर"}
{"url": "https://hi.wikipedia.org/wiki?curid=73079", "text": "हिंदी केसरी\n\nहिन्दी केसरी एक हिन्दी समाचार पत्र था जिसे पंडित माधवराव सप्रे ने १३ अप्रैल १९०७ को छापना आरम्भ किया। यह मराठी में लोकमान्य बालगंगाधर तिलक द्वारा प्रकाशित केसरी का हिन्दी संस्करण था जिसे सप्रे जी ने तिलक जी से अनुमति लेकर प्रकाशित करना आरम्न्ह किया था।\n", "id": "73079", "title": "हिंदी केसरी"}
{"url": "https://hi.wikipedia.org/wiki?curid=73080", "text": "डेसी बोउटर्सी\n\nडेसी बोउटर्सी (१३ अक्टूबर १९४५) सूरीनाम के एक सैन्य खेल प्रशिक्षक, तख्तापलट के नेता, सेना के नेता और राष्ट्रीय लोकतांत्रिक दल के राजनीतिज्ञ रहे हैं।\n", "id": "73080", "title": "डेसी बोउटर्सी"}
{"url": "https://hi.wikipedia.org/wiki?curid=73082", "text": "शूकर इन्फ्लूएंजा\n\nशूकर इन्फ्लूएंजा, जिसे एच1एन1 या स्वाइन फ्लू भी कहते हैं, विभिन्न शूकर इन्फ्लूएंजा विषाणुओं मे से किसी एक के द्वारा फैलाया गया संक्रमण है। शूकर इन्फ्लूएंजा विषाणु (SIV-एस.आई.वी), इन्फ्लूएंजा कुल के विषाणुओं का वह कोई भी उपभेद है, जो कि सूअरों की स्थानिकमारी के लिए उत्तरदायी है। 2009 तक ज्ञात एस.आई.वी उपभेदों में इन्फ्लूएंजा सी और इन्फ्लूएंजा ए के उपप्रकार एच1एन1 (\"H1N1\"), एच1एन2 (\"H1N2\"), एच3एन1 (\"H3N1\"), एच3एन2 (\"H3N2\") और एच2एन3 (\"H2N3\") शामिल हैं। इस प्रकार का इन्फ्लूएंजा मनुष्यों और पक्षियों पर भी प्रभाव डालता है।\n\nशूकर इन्फ्लूएंजा विषाणु का दुनिया भर के सुअरो मे पाया जाना आम है। इस विषाणु का सूअरों से मनुष्य मे संचरण आम नहीं है और हमेशा ही यह विषाणु मानव इन्फ्लूएंजा का कारण नहीं बनता, अक्सर रक्त में इसके विरुद्ध सिर्फ प्रतिपिंडों (एंटीबॉडी) का उत्पादन ही होता है। यदि इसका संचरण, मानव इन्फ्लूएंजा का कारण बनता है, तब इसे ज़ूनोटिक शूकर इन्फ्लूएंजा कहा जाता है। जो व्यक्ति नियमित रूप से सूअरों के सम्पर्क में रहते है उन्हें इस फ्लू के संक्रमण का जोखिम अधिक होता है। यदि एक संक्रमित सुअर का मांस ठीक से पकाया जाये तो इसके सेवन से संक्रमण का कोई खतरा नहीं होता। \n\n२०वीं शताब्दी के मध्य मे, इन्फ्लूएंजा के उपप्रकारों की पहचान संभव हो गयी जिसके कारण, मानव मे इसके संचरण का सही निदान संभव हो पाया। तब से ऐसे केवल ५० संचरणों की पुष्टि की गई है। शूकर इन्फ्लूएंजा के यह उपभेद बिरले ही एक मानव से दूसरे मानव मे संचारित होते हैं। मानव में ज़ूनोटिक शूकर इन्फ्लूएंजा के लक्षण आम इन्फ्लूएंजा के लक्षणों के समान ही होते हैं, जैसे ठंड लगना, बुखार, गले में ख़राश, खाँसी, मांसपेशियों में दर्द, तेज सिर दर्द, कमजोरी और सामान्य बेचैनी।\n\nसूअरों में इन्फ्लूएंजा संक्रमण के कारण ज्वर, सुस्ती, छींक, खाँसी, साँस लेने में कठिनाई और भूख की कमी हो सकती है। कुछ मामलों में यह संक्रमण गर्भपात का कारण बन सकता है। हालांकि आमतौर पर मृत्यु सिर्फ 1-4% मामलों मे ही होती है। यह संक्रमण सूअर का वजन घटा और विकास को प्रभावित कर सकता है जो इनके पालको के आर्थिक नुकसान का कारण बन सकता है। संक्रमित सूअर का वजन 3 से 4 सप्ताह की अवधि के दौरान ५ से ६ किलोग्राम तक घट सकता है।\n\nमनुष्यों में शूकर इन्फ्लूएंजा का मुख्य लक्षण हैं: -\n\nकुछ मामलों में शूकर इन्फ्लूएंजा विषाणु का संचरण, सूअरों से सीधे मनुष्यों मे होना संभव है, इस स्थिति मे इसे ज़ूनोटिक शूकर इन्फ्लूएंजा कहा जाता है। 1958 से लेकर अभी तक ऐसे सिर्फ 50 मामले ही रिपोर्ट हुये हैं, जिनमे से भी सिर्फ ६ व्यक्ति ही मृत्यु का ग्रास बने हैं। इन छह लोगों में से एक गर्भवती महिला थी, एक को ल्यूकिमिया था, एक हॉजकिन रोग का शिकार था और दो लोग पहले से स्वस्थ थे। भले ही यह प्रत्यक्ष मामले बहुत कम लगें पर वास्तविक संक्रमण की सही दर इससे कहीं अधिक हो सकती है, क्योंकि ज्यादातर मामलों मे यह सामान्य रोग ही प्रतीत होता है और इस कारण इसे रिपोर्ट ही नहीं किया जाता।\n\nमानव इन्फ्लूएंजा के लिए उत्तरदायी, तीन वंशो के इन्फ्लूएंजा विषाणुओं मे से दो, सूअरों में भी इन्फ्लूएंजा फैला सकते हैं, जिसमे से इन्फ्लूएंजा ए तो बहुत आम है पर इन्फ्लूएंजा सी यदा कदा ही पाया जाता है। अभी तक इन्फ्लूएंजा बी को सूअरों में नहीं देखा गया है। इन्फ्लूएंजा ए और इन्फ्लूएंजा सी के भीतर मनुष्य और सूअरों में पाये जाने वाले उपभेद भिन्न होते हैं हालांकि पुन:पृथक्करण (रीअसोर्टमेंट) के कारण उपभेदों मे बड़े पैमाने जीन का स्थानांतरण देखा गया है चाहें यह सूअर, पक्षी या मानव प्रजाति में उपस्थित हो। \n\nइन्फ्लूएंजा सी विषाणु, मानव और सूअरों दोनों को संक्रमित करता है लेकिन इसका संक्रमण पक्षियों मे नहीं होता। अतीत मे भी इसका संचरण सूअरों और इंसानों के बीच हुआ है। उदाहरण के लिए, इन्फ्लूएंजा सी के कारण जापान और कैलिफोर्निया में बच्चों के बीच इन्फ्लूएंजा का कम प्रभावी प्रकार फैला था। अपनी सीमित परपोषी रेंज और आनुवंशिक विविधता की कमी के कारण इन्फ्लूएंजा सी मानव में महामारी का कारण नहीं बन पाया है।\n\nशूकर इन्फ्लूएंजा, इन्फ्लूएंजा ए के उपप्रकार एच1एन1,एच1एन2,एच3एन1,एच3एन2, और एच2एन3. के कारण होता है। पूरे विश्व मे सूअरों में, तीन इन्फ्लूएंजा ए विषाणु उपप्रकार एच1एन1, एच3एन2 और एच1एन2 सबसे आम हैं।\n\nएच१एन१ स्पैनिश फ्लु से आया, जो १९१८ और १९१९ के दौरान फैली एक महामारी थी जिससे लगभग ५ करोड़ लोग मारे गए थे। जो वायरस स्पैनिश फ्लु से आया वह सूअरों में विद्यमान रहा। इसका संचलन २० वीं सदी के दौरान मनुष्यों में भी हुआ, यद्यपि यह वर्ष के उस समय होता है जब प्रतिवर्ष होने वाली महामारियाँ फैलती हैं, जिससे 'सामान्य' इंफ्लुएंजा और शूकर इंफ्लुएंजा में अंतर कर पाना कठिन है। हालांकि सुअरों से मनुष्यों में होने वाले संक्रमण के मामले बहुत विरल हैं और २००५ के बाद से अमेरिका में १२ मामले पाए गए हैं।\n\nyahe == मनुष्यों में शूकर इंफ्लुएंजा \nयह शूकर के द्वारा मनुष्यों में फैला।\n\nयह बीमारी ठंड में अधिक फैलता है। दिन और रात का तापमान यदि 25C से ऊपर हो तो इसके विषाणु मर जाते हैं।\n\n", "id": "73082", "title": "शूकर इन्फ्लूएंजा"}
{"url": "https://hi.wikipedia.org/wiki?curid=73084", "text": "रोनाल्ड वीनीटियन\n\nरोनाल्ड रुनाल्डो वीनीटियन (जन्म १८ जून १९३६) एक गणितज्ञ और सूरीनाम के वर्तमान राष्ट्रपति हैं। वे पहली बार १९९१ से १९९६ तक राष्ट्रपति रहे, लेकिन चुनावों में जूल्स विज्देनबोश्क के विपरीत हार गए। २००५ में वे नए मोर्चे के बैनर तले वे फिर से जीते और उन्हें ५१ में से ३७ संसदीय सीटों पर जीत मिली। २००५ में तीसरी बार राष्ट्रपति चुने गए और १२ अगस्त २००५ को उन्होंने राष्ट्रपति पद की शपथ ग्रहण की। अंग्रेज़ी में उनके उपनाम का अर्थ है, वैनिस का वासी।\n", "id": "73084", "title": "रोनाल्ड वीनीटियन"}
{"url": "https://hi.wikipedia.org/wiki?curid=73094", "text": "मन्दाकिनी झरना\n\n\"यह लेख मन्दाकिनी नामक झरने पर है। अन्य मन्दाकिनी लेखों के लिए देखें मन्दाकिनी\"\n\nमन्दाकिनी झरना उत्तराखण्ड के उत्तरकाशी जिले के हरसिल में स्थित एक झरने का नाम है।\n", "id": "73094", "title": "मन्दाकिनी झरना"}
{"url": "https://hi.wikipedia.org/wiki?curid=73104", "text": "रमण प्रभाव\n\nरमण प्रकीर्णन या रमण प्रभाव फोटोन कणों के लचीले वितरण के बारे में है। इसकी खोज प्रसिद्ध भारतीय वैज्ञानिक श्री सी वी रमन ने की थी।\n\nतरंग लम्बाइयों का यह परिवर्तन उनकी ऊर्जा में परिवर्तन के कारण होता है। ऊर्जा में बढ़ोतरी हो जाने से तरंग की लंबाई कम हो जाती है और ऊर्जा में कमी आने से तरंग की लम्बाई बढ़ जाती है। जब हम लाल रंग के प्रकाश से बैंगनी की ओर और उससे भी आगे पराबैंगनी की ओर बढ़ते हैं, तो ऊर्जा बढ़ती है और तरंग लम्बाई छोटी होती जाती है। यह ऊर्जा सदैव निश्चित मात्रा में ही घटती-बढ़ती है तथा इसके कारण हुआ तरंग-लम्बाई का परिवर्तन सदैव निश्चित मात्रा में होता है। अत: हम कह सकते हैं कि प्रकाश ऊर्जा-कणिकाओं का बना हुआ है। प्रकाश दो तरह के लक्षण दिखाता है। कुछ लक्षणों से वह तरंगों से बना जान पड़ता है और कुछ से ऊर्जा कणिकाओं से। आपकी खोज `रमण प्रभाव' ने उसकी ऊर्जा के भीतर परमाणुओं की योजना समझने में भी सहायता की है, जिनमें से एक रंगी प्रकाश को गुज़ार कर रमण स्पेक्ट्रम प्राप्त किया जाता है। हर एक रासायनिक द्रव का रमण स्पेक्ट्रम उसका विशिष्ट होता है। किसी दूसरे पदार्थ का वैसा नहीं होता। हम किसी पदार्थ के रमण स्पेक्ट्रम पदार्थों को देख कर उसे पहचान सकते हैं। इस तरह रमण स्पेक्ट्रम पदार्थों को पहचानने और उनकी अन्तरंग परमाणु योजना का ज्ञान प्राप्त करने का महत्वपूर्ण साधन भी है।\n\nयह एक अद्भुत प्रभाव है, इसकी खोज के एक दशक बाद ही 2000 रासायनिक यौगिकों की आंतरिक संरचना निश्चित की गई थी। इसके पश्चात् ही क्रिस्टल की आंतरिक रचना का भी पता लगाया गया। रमन प्रभाव के अनुसार प्रकाश की प्रकृति और स्वभाव में तब परिवर्तन होता है। जब वह किसी पारदर्शी माध्यम से निकलता है। यह माध्यम ठोस, द्रव और गैसीय, कुछ भी हो सकता है। यह घटना तब घटती है, जब माध्यम के अणु प्रकाश ऊर्जा के कणों को छितरा या फैला देते हैं। यह उसी तरह होता है जैसे कैरम बोर्ड पर स्ट्राइकर गोटियों को छितरा देता है। फोटोन की ऊर्जा या प्रकाश की प्रकृति में होने वाले अतिसूक्ष्म परिवर्तनों से माध्यम की आंतरिक अणु संरचना का पता लगाया जा सकता है। रमन प्रभाव रासायनिक यौगिकों की आंतरिक संरचना समझने के लिए भी महत्वपूर्ण है।\n\nयह प्रभाव वैज्ञानिकों के लिए काफी महत्वपूर्ण खोज है।राष्ट्रीय विज्ञान दिवस के दिन देश के विभिन्न इलाकों में विज्ञान के गतिविधियों कों बढ़ावा देने वाले कार्यकमो का आयोजन किया जाता है। \n\n", "id": "73104", "title": "रमण प्रभाव"}
{"url": "https://hi.wikipedia.org/wiki?curid=73105", "text": "प्रेसीडेंसी कालिज, चेन्नई\n\nप्रेसीडेंसी कालिज चेन्नई का एक कॉलिज है। यह भी माना जाता है, कि यही महाविद्यालय चेन्नई विश्वविद्यालय का उद्गम था।\n\nडॉ॰ सी वी रमन\n\nV.K.Krishna Menon—Indian statesman, and first defence minister of India.\n\n", "id": "73105", "title": "प्रेसीडेंसी कालिज, चेन्नई"}
{"url": "https://hi.wikipedia.org/wiki?curid=73107", "text": "सप्तर्षि\n\nसप्तर्षि (सप्त + ऋषि) सात ऋषियों को कहते हैं जिनका उल्लेख वेद एवं अन्य हिन्दू ग्रन्थों में अनेकों बार हुआ है।\n\n", "id": "73107", "title": "सप्तर्षि"}
{"url": "https://hi.wikipedia.org/wiki?curid=73109", "text": "कौसानी\n\nकौसानी, गरुङ तहसील में भारत के उत्तराखण्ड राज्य के अन्तर्गत कुमाऊँ मण्डल के बागेश्वर जिले का एक गाँव है। भारत का खूबसूरत पर्वतीय पर्यटक स्‍थल कौसानी उत्तराखंड राज्‍य के अल्‍मोड़ा जिले से 53 किलोमीटर उत्तर में स्थित है। यह बागेश्वर जिला में आता है। हिमालय की खूबसूरती के दर्शन कराता कौसानी पिंगनाथ चोटी पर बसा है। यहां से बर्फ से ढ़के नंदा देवी पर्वत की चोटी का नजारा बडा भव्‍य दिखाई देता हैं। कोसी और गोमती नदियों के बीच बसा कौसानी भारत का स्विट्जरलैंड कहलाता है। यहां के खूबसूरत प्राकृतिक नजारे, खेल और धार्मिक स्‍थल पर्यटकों को अपनी ओर आकर्षित करते हैं।\n\nयहाँ से बर्फ से ढ़के नंदा देवी पर्वत की चोटी का नजारा बडा भव्‍य दिखाई देता हैं।\nइसे गांधी आश्रम भी कहा जाता है। इस आश्रम का निमार्ण महात्‍मा गांधी को श्रद्धांजली देने के उद्देश्‍य से किया गया था। कौसानी की सुंदरता और शांति ने गांधी जी को बहुत प्रभावित किया था। यहीं पर उन्‍होंने अनासक्ति योग नामक लेख लिखा था। इस आश्रम में एक अध्‍ययन कक्ष और पुस्‍तकालय, प्रार्थना कक्ष (यहां गांधी जी के जीवन से संबंधित चित्र लगे हैं) और किताबों की एक छोटी दुकान है। यहां रहने वालों को यहां होने वाली प्रार्थना सभाओं में भाग लेना होता है। यह पर्यटक लॉज नहीं है। इस आश्रम से बर्फ से ढके हिमालय को देखा जा सकता है। यहां से चौखंबा, नीलकंठ, नंदा घुंटी, त्रिशूल, नंदा देवी, नंदा खाट, नंदा कोट और पंचचुली शिखर दिखाई देते हैं।\nप्रार्थना का समय: सुबह 5 बजे और शाम 6 बजे (गर्मियों में शाम 7 बजे)\n\nयह आश्रम सरला आश्रम के नाम से भी प्रसिद्ध है। सरलाबेन ने 1948 में इस आश्रम की स्‍थापना की थी। सरलाबेल का असली नाम कैथरीन हिलमेन था और बाद में वे गांधी जी की अनुयायी बन गई थी। यहां करीब 70 अनाथ और गरीब लड़कियां रहती है और पढ़ती हैं। ये लड़कियां पढ़ने के साथ-साथ स‍ब्‍जी उगाना, जानवर पालना, खाना बनाना और अन्‍य काम भी सीखती हैं। यहां एक वर्कशॉप है जहां ये लड़कियां स्‍वेटर, दस्‍ताने, बैग और छोटी चटाइयां आदि बनाती हैं।\n\nहिन्‍दी के प्रसिद्ध कवि सुमित्रानंदन पंत का जन्‍म कौसानी में हुआ था। बस स्‍टैंड से थोड़ी दूरी पर उन्‍हीं को समर्पित पंत संग्रहालय स्थित है। जिस घर में उन्‍होंने अपना बचपन गुजारा था, उसी घर को संग्रहालय में बदल दिया गया है। यहां उनके दैनिक जीवन से संबंधित वस्‍तुएं, कविताओं का संग्रह, पत्र, पुरस्‍कार आदि‍ को रखा गया है। \nसमय: सुबह 10.30 बजे से शाम 4.30 तक, सोमवार को बंद\n\nबढि़या किस्‍म की गिरियाज उत्तरांचल चाय 208 हेक्‍टेयर में फैले चाय बागानों में उगाई जाती है। ये चाय बागान कौसानी के पास ही स्थित हैं। यहां बागानों में घूमकर और चाय फैक्‍टरी में जाकर चाय उत्‍पादन के बारे में जानकारी प्राप्‍त की जा सकती है। यहां आने वाले पर्यटक यहां से चाय खरीदना नहीं भूलते। यहां की चाय का जर्मनी, ऑस्‍ट्रेलिया, कोरिया और अमेरिका में निर्यात किया जाता है।\n\nतेहलीहाट (21 किमी)\nतेहलीहाट का कोट ब्रह्मरी मंदिर देवी दुर्गा के भ्रमर अवतार को समर्पित है जो उन्‍होंने अरुण नामक दैत्‍य के वध के लिए लिया था। पर्वत पर विराजमान देवी का मुख्‍ा उत्तर की ओर है। अगस्‍त में यहां मेला लगता है। तीन दिनों तक चलने वाले इस मेले में भक्‍तों की भारी भीड़ होती है।\n\nबागेश्‍वर गोमती और सरयु नदी के संगम पर स्थित है। इस मंदिर का परिसर आकर्षण का मुख्‍य केंद्र है। इसका निर्माण 1602 में लक्ष्‍मी चंद ने कराया था। मंदिर में स्‍थापित मूर्तियां 7वीं शताब्‍दी से लेकर 16वीं शताब्‍दी के मध्‍य की हैं। जनवरी में मकर संक्रांति के आस पास लगने वाले उत्तरायणी मेले में बड़ी संख्‍या में लोग यहां आते हैं। बागेश्‍वर से कुछ ही दूरी पर नीलेश्‍वर और भीलेश्‍वर की पहाडि़यों पर चंडिका मंदिर और शिव मंदिर भी हैं। \n\nयहां आने वाले पर्यटक चाय फैक्‍टरी के बाहर बने आनंद एंड संस स्‍टोर से उत्तरांचल चाय ले जाना नहीं भूलते। इसके अलावा यहां का अचार, औषधियां, चोलाई, लाल चावल, शर्बत, जैम और शहद भी मशहूर है। यदि आप कुंमाउनी खाने का स्‍वाद अपने साथ ले जाना चाहते है तो मुख्‍य चौराहे के पास बनी दुकानों से मडुए का आटा और गौहत की दाल अपने साथ ले जा सकते हैं। कौसानी वुलन हाउस में हाथ से बनी गर्म टोपियां और कमीजें मिल जाएंगी। जबकि अनासक्ति आश्रम के पास बने कुमाऊं शॉल एंपोरियम में हाथ से बने खूबसूरत शॉल मिलते हैं।\n\nनिकटतम हवाई अड्डा पंतनगर विमानक्षेत्र है। \n\nनजदीकी रेल जंक्‍शन काठगोदाम है। जहां से बस या टैक्‍सी द्वारा कौसानी पहुंचा जा सकता है। \n\nदिल्‍ली के आईएसबीटी आनन्द विहार बस अड्डे से कौसानी के लिए नियमित रूप से बसें चलती हैं। प्रदेश के अन्‍य जिले से भी बस द्वारा कौसानी जाया जा सकता है। \n\nदिल्‍ली से रूट: राष्‍ट्रीय राजमार्ग 24 से हापुड़, गजरौली और मुरादाबाद होते हुए रामनगर, राष्‍ट्रीय राजमार्ग ८७ से रुद्रपुर, हल्‍द्वानी, काठगोदाम, रानीबाग, भोवाली, खैना्र और सुआलबारी होते हुए अल्‍मोड़ा, राज्‍य राजमार्ग से अल्‍मोड़ा और सोमेश्‍वर होते हुए कसानी।\n\n\n", "id": "73109", "title": "कौसानी"}
{"url": "https://hi.wikipedia.org/wiki?curid=73116", "text": "कठुआ\n\nकठुआ जम्मू व कश्मीर का एक नगर है। कठुआ' शब्द डोगरी भाषा के ठुआं' से व्युत्पन्न है, जिसका अर्थ 'बिच्छू' है। कुछ लोगों का मत है कि कठुआ शब्द 'कश्यप' ऋषि के नाम से उत्पन्न हुआ है। यह नगर जम्मू काश्मीर का 'प्रवेश द्वार' तथा औद्योगिक नगर भी है। \n\nकठुआ, जम्मू से 87 किलोमीटर और पठानकोट से लगभग 25 किलोमीटर की दूरी पर स्थित है। पहले इसे 'कठुई' के नाम से जाना जाता था लेकिन बाद में इसका नाम बदलकर कठुआ रख दिया गया। ऐतिहासिक दृष्टि से भी काफी महत्वपूर्ण माना जाने वाला यह जिला लगभग 2000 वर्ष पुराना माना जाता है। यह स्थान जहां एक ओर मंदिरों, जैसे धौला वाली माता, जोदि-दी-माता, आशापूर्णी मंदिर आदि के लिए जाना जाता है वहीं दूसरी ओर यह बर्फ से ढ़के पर्वतों, प्राकृतिक सुंदरता और घाटियों के लिए भी प्रसिद्ध है।\n\nयहां की तहसीलें इस प्रकार हैं:-\n\n\nसमुद्र तल से 6000 फीट की ऊंचाई पर स्थित धौला वाली माता मंदिर एक धार्मिक केन्द्र के रूप में प्रसिद्ध है। विशेषकर नवरात्र के दौरान काफी संख्या में भक्तगण यहां आते हैं। ऐसा माना जाता है कि एक बार किसी शेफर्ड (पानी के जहाज की देखभाल करने वाला) को स्वप्न आया कि माता उसे मांधी धर में बुला रही है। शेफर्ड मांधी धर मे जाता है तो देवी उसे कन्या के रूप में दर्शन देती है। उस के पश्चात् से शेफर्ड नियमित रूप से देवी की उपासना करने लगता है। कहा जाता है कि शेफर्ड जहां रहता था एक बार उस जगह बहुत अधिकं बर्फबारी हुई। शेफर्ड की परेशानियों को देख माता ने उससे कहा कि वह उस स्थान पर जा रही है जहां अभी धौली वाली माता स्थित है। शेफर्ड ने उस स्थान पर धौली वाली माता के मंदिर का निर्माण करवाया।\n\nप्रत्येक वर्ष नवरात्रा के दौरान हजारों की संख्या में भक्तगण जोदि-दि-माता के दर्शन के लिए आते हैं। कठुआ जिले के बंजल से चार किलोमीटर की दूरी पर स्थित यह मंदिर समुद्र तल से लगभग 7,000 फीट की ऊंचाई पर स्थित है। यह एक खूबसूरत स्थान है जो कि अपनी प्राकृतिक सुंदरता के कारण पर्यटकों को अधिक आकर्षित करता है।\n\nयह स्थान समुद्र तल से 7,000 फीट की ऊंचाई पर स्थित है। यह बहुत ही खूबसूरत घाटी है जिसकी चौड़ाई एक किलोमीटर और लंबाई पांच किलोमीटर है। चीड़, देवदार के पेड़ से घिरे इस घाटी के दोनों तरफ से नदियां प्रवाहित होती है। सर्दियों में अधिक ठंड और गर्मियों में खुशनुमा मौसम होने के कारण यह स्थान पर्यटकों को अपनी ओर खींचता है। इसके अलावा यहां एक पुराना नाग मंदिर भी है। जहां से प्रत्येक वर्ष होने वाली यात्रा कैलाश कुंड जाती है।\n\nयह एक खूबसूरत घास का मैदान है जो समुद्र तल से 7000 फीट की ऊंचाई पर स्थित है। छ: महीने तक प्राय: बर्फ से ढकी होने के कारण इस जगह की खूबसूरती एकाएक पर्यटकों का ध्यान अपनी ओर खींचती है। सरथाल बानी से 20 किलोमीटर की दूरी पर स्थित है।\n\nबानी एक छोटी गैलेशियर घाटी है। जो कि समुद्र तल से 4200 फीट की ऊंचाई पर स्थित है। यह मिनी कश्मीर के नाम से भी प्रसिद्ध है। भद्रवाह, चम्बा आदि से आने वाले ट्रैकर्स के लिए यहां एक आधार शिविर की भी व्यवस्था की गई है। इसके अलावा झरने, नदियां, जंगल और विशाल घास के मैदान भी पर्यटकों को अपनी ओर आर्कषित करते है।\n\nहिमालय के मध्य में स्थित धार महानपुर खूबसूरत पर्यटन स्थल है। यह जगह कठुआ जिले के बसौहली से 27 किलोमीटर की दूरी पर स्थित है। सघन चीड़ और देवदार के जंगलों से घिरी यह जगह अपनी प्राकृतिक सुंदरता के कारण अधिक प्रसिद्ध है। यहां का मौसम सर्दियों के दौरान ठंडा और गर्मियों में सुहावना रहता है। इसके अलावा राज्य सरकार के पर्यटन विभाग द्वारा यहां पर्यटकों के लिए अनेक कार्यक्रमों का आयोजन भी किया जाता है। \n\nकठुआ जिले के शिवालिक पर्वत पर स्थित माता सुंदरीकोट समुद्र तल से 1000 मीटर की ऊंचाई पर है। यह जगह भिलवाड़ से लगभग सात किलोमीटर की दूरी पर स्थित है। ऊंचे पर्वत पर स्थित माता सुंदरीकोट मंदिर के समीप ही बेर का पौधा है। माना जाता है देवी की प्रतिमा स्थित इस जगह पर पाई गई थी। माता सुंदरीकोट मंदिर कठुआ से 22 किलोमीटर की दूरी पर स्थित है।\n\nआशा पूर्णी मंदिर कठुआ जिले के प्रमुख मंदिरों में से एक है। इस मंदिर को भगत छज्जू राम ने 1949 ई. में बनवाया था। जोकि समुद्र तल से तीस फीट की ऊंचाई पर स्थित है। यह मंदिर देवी दुर्गा को समर्पित है। पौराणिक कथा के अनुसार, यह वहीं स्थान है जहां भगवान विष्णु के सुदर्शन चक्र द्वारा देवी की राख बिखेरी गई थी। जिसके पश्चात़ से इस जगह का नाम आशा पूर्णी मंदिर रखा गया था।\n\nकठुआ जिले के शिवालिक पर्वत पर स्थित माता बालाजी सुंदरी मंदिर पुराने मंदिरों में से है। माना जाता है कि यह मंदिर लगभग दो सौ वर्ष पुराना है। यह मंदिर समुद्र तल से 5000 फीट की ऊंचाई पर स्थित है। पौराणिक कथा के अनुसार एक बार एक बाह़मण घास काट रहा था। घास काटते समय उसकी दराती पत्थर पर लग जाती है और उस पत्थर में से खून आने लगता है। वह पत्थर को एक बरगद के वृक्ष के नीचे रख देता है और उसकी पूजा करने लगता है। इसी मूर्ति को मंदिर में मूर्ति में रूप में रखा गया है। हरेक साल नवरात्रा के दौरान मंदिर में मेले का आयोजन किया जाता है।\n\n", "id": "73116", "title": "कठुआ"}
{"url": "https://hi.wikipedia.org/wiki?curid=73118", "text": "कटनी\n\n'चूना पत्थर के शहर' के नाम से लोकप्रिय उत्तरी मध्य प्रदेश का कटनी 4950 वर्ग किलोमीटर के क्षेत्रफल में फैला हुआ है। यह कटनी जिला का मुख्यालय है। ढीमरखेड़ा, बहोरीबंद, मुरवाड़ा और करोन्दी यहां के लोकप्रिय पर्यटन स्थल हैं। मुड़वाड़ा कटनी, छोटी महानदी और उमदर यहां से बहने वाली प्रमुख नदियां हैं। कटनी का स्लिमनाबाद गांव संगमरमर के पत्थरों के लिए प्रसिद्ध है।\n\nकटनी नगर का नामकरण कटनी नदी के नाम पर हुआ है। इस नदी पर नगर पश्चिम में 2किमी दूर कटाए घाट है। वास्तव में यह 'कटाव घाट' है, उस कटाव पहाड़ी का जो बहोरीबंद में है। घाट का आशय चढ़ाव है। डॉ॰ शिवप्रसाद सिंह के उपन्यास 'नीला चाँद' में इस कटाव घाट के रास्ते से होकर युद्ध के लिए जाने की सलाह काशी नरेश को दी जाती है। 'मध्यप्रदेश की बारडोली ' कटनी - यह गौरवशाली उपाधि इसलिए मिली कि नगर एवं पचासों गाँव गँवइयों के लोगोँ ने देश की आज़ादी की लड़ाई में बापू का साथ दिया था। प्रदेश में सबसे बढ़कर संख्या बल जेल जाने वालोँ का यहाँ के लोगों का था। माता कस्तूरबा से मुलाकात करने यहाँ के रेल्वे प्लेटफार्म पर उनके बड़े पुत्र यहाँ आए थे। साहित्य में उल्लेखनीय है विजयराघवगढ़ रियासत के ठाकुर जगमोहन सिंह के काव्य-उपन्यास 'श्यामा स्वप्न' की भारतेंदुकालीन परंपरा। आगे गाँधीवादी कवि राममनोहर बृजपुरिया सम्राट के बाद कथा कविता के क्षेत्र में महत्वपूर्ण लेखक कटनी में हुए। कहानी उपन्यास एवँ व्यंग्य लेखन में सर्वाधिक उल्लेखनीय हैँ - सुबोधकुमार श्रीवास्तव, देवेन्द्र कुमार पाठक। कविता की गीत नवगीत लेखन परंपरा को समृद्ध करने वाले सुरेंद्र पाठक, राम सेंगर, राजा अवस्थी आदि के अलावा ओम रायजादा, अनिल खंपरिया ग़ज़ल गीत के सशक्त हस्ताक्षर हैँ। मंचके कवियोँ की परंपरा भी यहाँ खूब समृद्ध है। 'किरण' यहाँ पर कला संगीत का सक्रिय मंच है। बघेली, बुँदेली और गोंडी बोलियों की त्रिधारा कटनी को बोलियों का प्रयाग बनाती है। किन्नर प्रत्याशी कमला जान ने नगर महापौर बनकर पूरे देश में कटनी की धूम मचा दी थी। करमा, राई, फाग, भगत आदि लोकनृत्य लोकगीत यहाँ नाचे गाए जाते हैँ\n\nकटनी जिले के जबलपुर रोड पर कटनी से 3 किलोमीटर दूर झिंझरी शैलाश्रय है। यहां चूना पत्थर की 14 विशाल मेंढकाकार चट्टानें देखी जा सकती है। इन प्रागैतिहासिक कालीन चट्टानों में तत्कालीन मानव के औजारों, हथियारोँ, पशु पक्षी, मानवाकृतियाँ, पेड़ और पत्तों आदि के शैलचित्रोँ को देखा जा सकता है। ये शैलचित्र 10000 ईसा पूर्व से 4000 ईसा पूर्व के माने जाते हैं। सरकारी संरक्षण के बावज़ूद अब ये समाप्तप्राय हैँ।\nयह तीर्थस्थल बहोरीबंद से 3 किलोमीटर दूर है। भगवान शिव की पंचलिंग की आकर्षक प्रतिमा यहीं स्थापित है। यह एक-दूसर के ऊपर बने तीन कुंड देखे जा सकते हैं। सबसे निचले कुंड को सीताकुंड, बीच के कुंड को लक्ष्मण कुंड और सबसे ऊपर वाले कुंड को राम कुंड के नाम से जाना जाता है।\nयह ऐतिहासिक स्थल कटनी से लगभग 30 किलोमीटर दूर है। राजा प्रयागदास के काल में यह एक विशाल और लोकप्रिय नगर था। विजयराघवगढ़ किला यहां का मुख्य आकर्षण है। भगवान विजयराघव को समर्पित एक मंदिर भी यहां देखा जा सकता है। मात्र डेढ़ किलोमीटर की दूरी पर विजयराघवगढ़ -बरही सड़क मार्ग पर पूर्व में कटनी की जीवनरेखा ' छोटी महानदी ' बहती है। यहाँ देवी सारदा का मंदिर है। जिसका महत्व मैहर की देवी सारदा के समान माना जाता है। रियासत के किशोर राजा सरयूप्रतापसिंह ने अंग्रेजी हुकूमत के खिलाफ़ विद्रोह कर दिया था। प्रमुख सहायक सरदार बहादुर ख़ान को लेकर मुड़वारा कटनी में अंग्रेजोँ से मुक़ाबला किया। किशोर राजा को सुरक्षित कर बहादुरखान ने अपने प्राणोँ का बलिदान कर वफ़ादारी की मिसाल कायम की . आज भी कटनी में महिला महाविद्यालय के बाजू में शहीद की मज़ार है। यह युद्ध प्रथम स्वतंत्रता संग्राम की अवधि में हुआ। मूड़ वारे यानी सिर काटे थे अंग्रेजोँ ने यहाँ भारतीयोँ के इसलिए कटनी का पश्चिमी दक्षिणी भाग ' मुड़वारा' के नाम से राजस्व अभिलेखोँ में लिखा जाने लगा था। ठाकुर जगमोहनसिंह इसी राजपरिवार के कवि थे। इनका लिखा काव्य उपन्यास ' श्यामा स्वप्न ' भारतेंदुकालीन महत्वपूर्ण काव्यकृति है।\nविजयराघवगढ़ का किला आज अपने अवशेष रूप में भी अपने गौरवशाली अतीत की शौर्य गाथा सुनाता पुरातत्व विभाग के संरक्षण में है।\nबिलहेरी कटनी से करीब 14 किलोमीटर की दूरी पर स्थित है। प्राचीन काल में पशुपति नगरी के नाम से विख्यात इस नगर में अनेक प्राचीन मूर्तियां देखी जा सकती हैं। यहां से प्राप्त अनेक ऐतिहासिक और प्राचीन वस्तुओं को नागपुर संग्रहालय में रखा गया है। \nबहोरीबंद गांव के आसपास अनेक ऐतिहासिक स्मारकों को देखा जा सकता है। जैन तीर्थंकर भगवान शांतिनाथ की 12 फीट ऊंची प्रतिमा, भगवान विष्णु और सूर्य की प्रतिमाएं यहां का मुख्य आकर्षण हैं। यहां एक कुंड के निकट स्थित एक पत्थर में भगवान विष्णु के दस अवतारों को प्रदर्शित किया गया है। यहां स्टोन पार्क की स्थापना के बाद इस गांव का महत्व और बढ़ गया है।\n\nकटनी जिले का यह छोटा-सा गांव प्रारंभ में झांझरागढ़ के नाम से जाना जाता था। सपाट छत वाला 1500 साल पुराना मंदिर यहां देखा जा सकता है। तिगावन में 30 से भी अधिक मंदिरों को अवशेष हैं। इस गांव के चारों तरफ अनेक मूर्तियां देखी जा सकती हैं। भगवान नरसिंह और पार्श्‍वनाथ की प्रतिमा काफी लोकप्रिय है।\n\nजबलपुर विमानक्षेत्र, कटनी का नजदीकी एयरपोर्ट है। यह एयरपोर्ट भारत के अनेक शहरों से वायुमार्ग द्वारा जुड़ा है। जबलपुर यहां से करीब 100 किलोमीटर की दूरी पर है।\n\nकटनी जंक्शन रेलवे स्टेशन मध्य भारत का प्रमुख रेलवे स्टेशन है। देश के अनेक हिस्सों से यहां के लिए नियमित ट्रेनें चलती हैं।\n\nराष्ट्रीय राजमार्ग 7 कटनी को राज्य और पड़ोसी राज्यों के अनेक शहरों से जोड़ता है। मध्य प्रदेश, उत्तर प्रदेश के अनेक शहरों से यहां के लिए राज्य परिवहन निगम की नियमित बसों की व्यवस्था है। \n\n\nkatni ke pass nitarra village he. janha par pracheen kila tha. us kile ki murtiya bahut fames he.", "id": "73118", "title": "कटनी"}
{"url": "https://hi.wikipedia.org/wiki?curid=73119", "text": "करौली\n\nकरौली राजस्‍थान का ऐतिहासिक नगर है। यह करौली जिला का मुख्यालय है। इसकी स्‍थापना 955 ई. के आसपास राजा विजय पाल ने की थी जिनके बारे में कहा जाता है कि वे भगवान कृष्‍ण के वंशज थे। 1818 में करौली राजपूताना एजेंसी का हिस्‍सा बना। 1947 में भारत की आजादी के बाद यहां के शासक महाराज गणेश पाल देव ने भारत का हिस्‍सा बनने का निश्‍चय किया। 7 अप्रैल 1949 में करौली भारत में शामिल हुआ और राजस्‍थान राज्‍य का हिस्‍सा बना।करौली का सिटी पेलेस राजस्‍थान के प्रमुख पर्यटक स्‍थलों में से एक है। मदन मोहन जी का मंदिर देश-विदेश में बसे श्रृद्धालुओं के बीच बहुत लोकप्रिय है। अपने ऐतिहासिक किलों और मंदिरों के लिए मशहूर करौली दर्शनीय स्‍थल है।\n\nयह महल करौली का मुख्‍य आकर्षण है। इसका निर्माण अर्जुन पाल ने 14वीं शताब्‍दी में कराया था। लेकिन इसका वर्तमान स्‍वरूप का श्रेय राजा गोपाल सिंह को जाता है जिन्‍होंने 18वीं शताब्‍दी में इसका पुन: निर्माण करवाया था। लाल बलुआ पत्‍थर से बने इस महल में सफेद पत्‍थरों का भी खूबसूरती से इस्‍तेमाल किया गया है। महल की छत से शहर का पूरा दृश्‍य देखा जा सकता है। दीवान-ए-आम की जालियां और रंग पहल के रंगीन कांच से बने झरोखे भी देखने लायक हैं। 1950 में यह महल मदन मोहन ट्रस्‍ट को सौंप दिया गया।\n\nफरवरी में होने वाले पशु मेले में भाग लेने के लिए हजारों की संख्‍या में मवेशी यहां लाए जाते हैं। इस मेले में पशु दौड़ का आयोजन किया जाता है। इस दौड़ का उद्देश्‍य मनोरंजन के साथ-साथ अच्‍छे जानवरों की बिक्री भी होता है। इस मेले में अनेक ऐसी चीजें भी मिलती हैं जो आमतौर पर करौली में नहीं होती जैसे नागौरी माला, जोधपुरी पीतल का सामान आदि।\nस्‍थान: शहर के बाहर मेला द्वार के पास, भंवर विलास पेलेस होटल से एक किलोमीटर दूर\nसमय: सुबह 6 बजे से शाम 7 बजे तक \n\nमदन मोहन मंदिर सिटी पेलेस से जुड़ा हुआ है। यह मंदिर भगवान विष्‍णु को समर्पित है। ऐसा माना जाता है कि इस मंदिर में और जयपुर के गोविंदजी और गोपीनाथ मंदिर में एक ही दिन दर्शन करना शुभ होता है।\nसमय: गर्मियों में सुबह 4 बजे से 11.30 बजे तक, शाम 6.30 बजे से रात 9 बजे तक\nसर्दियों में सुबह 5 बजे से 12.30 बजे तक, शाम 5.30 बजे से रात 8 बजे तक\n\nयह अभ्‍यारण्‍य करौली से 23 किलोमीटर दक्षिण पश्चिम में स्थित है। इस अभ्‍यारण्‍य की सीमा कैलादेवी मंदिर के पास से शुरु होकर करन पुर तक जाती हैं और रणथंभौर राष्‍ट्रीय उद्यान से भी मिलती हैं। कैला देवी अभ्‍यारण्‍य में नीलगाय, तेंदुए और सियार के अलावा किंगफिशर में मिलते हैं।\n\nतीमनगढ़ करौली से 40 किलोमीटर दूर है। इस किले का निर्माण 12वीं शताब्‍दी के मध्‍य में हुआ था। अपने समय में तिमनगढ़ स्‍थानीय सत्‍ता का केंद्र था। 1196 में यहां के राजा कुंवर पाल का हराकर मोहम्‍मद गौरी और उनके सेनापति कुतुबुद्दीन ने इस पर अपना कब्‍जा कर लिया था। इसके बाद राजा कुंवर पाल को रेवा के एक गांव में शरण लेनी पड़ी। किले के मुख्‍य द्वार पर मुगल स्‍थापत्‍य कला का प्रभाव दिखाई पड़ता है। लेकिन किले के आं‍तरिक हिस्‍सों पर यह प्रभाव नहीं है। इसकी दीवारें, मंदिर और बाजार अपने सही रूप में देखे जा सकते हैं। किले से सागर झील का विहंगम दृश्‍य भी देखा जा सकता है।\n\nश्री कैला देवी जी मंदिर करौली से 23 किलोमीटर दूर स्थित है। यह माना जाता है कि इस मंदिर की स्‍थापना 1100 ई. में हुई थी। श्री कैला देवी पूर्वी राजस्‍थान, मध्‍य प्रदेश और उत्‍तर प्रदेश के लाखों लोगों की आराध्‍य देवी हैं। प्रतिवर्ष करीब 60 लाख श्रद्धालु यहां दर्शनों के लिए आते हैं। यह मंदिर देवी दुर्गा के 9 शक्तिपीठों में से एक है। चैत्र नवरात्रों में यहां मेले का आयोजन किया जाता है।\n\nश्री महावीर जी करौली से ३६ किलोमीटर दूर महावीरजी कस्वे मे स्थित है। यह मंदिर जैन धर्म की आस्था का केन्द्र है। इस मन्दिर मे भगवान महावीर कि तांबे से निर्मित प्रतिमा है, जोकी पद्मासन मे विराजित है। मंदिर के पास हि गम्भीरी नदी बहती है। महावीरजी कि प्रतिमा को जमीन से खोद कर प्राप्त किया गया है, जिससे से सम्बन्धित कथा है कि एक ग्वाले कि कामधेंनु गायें प्रतिदिन एक टीले पर जा कर अपना सारा दुध उस टीले पर फैला देती थीं। इस घटना से आश्चर्य चकित होकर ग्वाले व गाँव वालो ने उस टीले कि खुदाई कि तो वहाँ से महावीरजी कि मुर्ति निकली। यहाँ प्रतिवर्ष महावीर जयंती पर (अप्रैल माह मे) मेले का आयोजन किया जाता है, जो कि पाँच दिनो तक चलता है। मेले के अंतिम दिन रथ यात्रा निकाली जाती है व कई धार्मिक और सांस्कृतिक आयोजन किये जाते हैं। देशभर से हजारों श्रद्धालु इसमे सम्मिलित होने आते हैं।\n\n पांचना बांध करौली जिला मुख्यालय से ३ किमी दूर स्थित है I यह राजस्थान का एकमात्र मिट्टी से बना बांध है I यह करौली जिले का सबसे बड़ा बांध है जो पांच नदियों के (बरखेडा,भद्रावती,अटा,मांची,भैंसावट) के संगम पर स्थित है I इस बांध से एक नहीं , जिसे गंभीर नदी के नाम से जाना जाता है, निकलती है I इस बांध पर करौली –हिंडोन मार्ग पर एक पुल बना हुआ है जिसे अंजनी का पुल के नाम से जाना जाता है क्योकि इस पुल के समीप पहाड़ी पर अंजनी माता का मंदिर है I\n\nमामचारी बांध जिला करौली मुख्यालय से 10 किमी और कैलादेवी से 12 किमी दूर मामचारी गाँव में स्थित है I यह बांध पहाड़ो के बीच में बनाया गया है और की पल मिट्टी से बनी हुई है I बांध में मछली पालन भी होता है I बरसात के दिनों में लोग मामचारी बांध पर पिकनिक मनाने और घुमने के लिए जाते है I इसमें पानी किसी नहीं से नहीं आकर पहाड़ो से बहकर आता है I\n\nयह बांध करौली के मासलपुर कस्बे के पास नारायणा ग्राम पंचायत में स्थित है जो अभी पिछले साल 2016 में हुई भारी बरसात के कारण टूट चूका था I इसकी दुरी करौली जिला मुख्यालय से लगभग 35 किमी है I इस बांध में बरसात के मोसम में भरे पानी का उपयोग गर्मियों के मौसम में पशुओ को पीने के लिये काम में आता है I डांग क्षेत्र होने के कारण पत्थर होने की वजह से गर्मियों में पशुओ के लिये काफी उपयोगी साबित होता है I\n\nकरौली उपखंड करौली जिले के मध्य स्थित उपखंड है I यह उपखंड जिला मुख्यालय भी है I यह उपखंड रेलवे लाइन रहित है लेकिन गंगापुर से करौली होते हुए धोलपुर रेलवे लाइन के लिए सर्वे हो चूका है अतः यहाँ रेलवे की सुविधा भी उपलब्ध होने के आसार है I इसके बीच से धोलपुर से लालसोट तक जाने वाला राष्ट्रिय राजमार्ग 11B सड़क मार्ग गुजरता है जो आगे जाकर राष्ट्रिय राजमार्ग-11 में मिलता है I इस उपखंड में 46 ग्राम पंचायत है और यह 2 तहसील करौली और मासलपुर में विभाजित है I इस उपखंड में एक सामान्य चिकित्सालय और एक सिटी डिस्पेंसरी भी स्थित है I शिक्षा के लिए एक राजकीय उच्च माध्यमिक विधालय और एक राजकीय महाविधालय और काफी सारे निजी विधालय और महाविधालय है I इस उपखंड को रोडवेज बस डिपो की सोगात अभी मिली है I\n\nकरौली उपखंड शिक्षा के क्षेत्र में सरकारी एवं निजी शैक्षणिक संस्थान स्थित है जो शिक्षा के क्षेत्र में अपना कर्तव्य बखूबी निभा रहे है I करौली में स्कूली शिक्षा,कॉलेज शिक्षा,तकनिकी शिक्षा आदि के संस्थान स्थित है I करौली के कुछ मुख्य शिक्षण संस्थान निम्न है-\n\nइनके अलावा बड़ी ग्राम पंचायत स्तर पर उच्च माध्यमिक विधालय और जहा उच्च माध्यमिक विधालय नहीं है वहां माध्यमिक विधालय है I,इसके अलावा ग्राम स्तर पर उच्च प्राथमिक विधालय,प्राथमिक विधालय भी स्थित है I\n\nकरौली उपखंड में राजकीय शैक्षणिक संस्थाओ के अलावा निजी शिक्षण संसथान भी संचालित है जो शिक्षा के क्षेत्र में अपना वर्चस्व बनाये हुए है I निजी शिक्षण संस्थानों में विधालयो के साथ साथ महाविधालय भी शामिल है I\nनिजी शिक्षण संस्थानों में वीणा मेमोरियल करौली उपखंड का बड़ा समूह है I कुछ निजी शैक्षणिक संसथान निम्न है \n\n\nइसके अतिरिक्त करौली उपखंड के कैलादेवी और मासलपुर कस्बो में भी निजी शिक्षण संसथान संचालित है I अतः करौली उपखंड में निजी शिक्षण संस्थान भी अच्छी तरह अपना काम कर रहे है I\n\nनजदीकी हवाई अड्डा जयपुर विमानक्षेत्र यहां से 160 किलोमीटर दूर है।\n\nनजदीकी रेलहेड हिण्डौन सिटी रेलवे स्टेशन, दिल्‍ली और मुंबई से गोल्‍डन टैंपल मेल और पश्चिम एक्‍सप्रैस से जुड़ा हुआ है।\n\nकरौली महुवा से केवल 64 किलोमीटर दूर है और आगरा और जयपुर को जोड़ने वाले राष्‍ट्रीय राजमार्ग 11 के बीच में स्थित है।\n\nकरौली उपखंड में 46 ग्राम पंचायत है I जो कि करौली उपखंड मुख्यालय से 60 किमी तक की दुरी में फैली हुई है जिनके नाम निम्न है \n\nकरौली में चमड़े की जूतियां, चांदी के गहने और स्‍टील का सामान बहुत मशहूर है। इन्‍हें खरीदने के लिए सिटी पेलेस के पास के बाजार में जा सकते हैं। इसके अलावा मिट्टी से बनी भगवान की मूर्तियां और दूध की मिठाइयां भी लोगों का खूब पसंद आती हैं। इस बाजार में कोई बड़ा सामान मिलना मुश्किल है लेकिन स्‍थानीय लोगों द्वारा बनाए जाने वाली लाख और कांच की चूडि़यां खरीदी जा सकती हैं। लकड़ी के खिलौने सैलानियों को लुभाते हैं। \n\n", "id": "73119", "title": "करौली"}
{"url": "https://hi.wikipedia.org/wiki?curid=73120", "text": "मंझनपुर\n\nमंझनपुर उत्तर प्रदॆश के कौशाम्बी जिला का मुख्यालय है।\n", "id": "73120", "title": "मंझनपुर"}
{"url": "https://hi.wikipedia.org/wiki?curid=73123", "text": "केन्द्रापडा\n\nओडिशा के तुलसी क्षेत्र के नाम से विख्यात केन्द्रापडा चरखा मिलों के लिए प्रसिद्ध है। कहा जाता है कि भगवान बलराम ने केन्द्रसुर का वध कर उसकी पुत्री से विवाह किया और यहीं बस गए। उड़ीसा के इस प्राचीन जिले में मनाया जाने वाला वार्षिक कार पर्व बड़ी संख्या में लोगों को आकर्षित करता है। गोबरी नदी यहां से बहने वाली प्रमुख नदी है। 2546 वर्ग किलोमीटर के क्षेत्रफल में फैला यह जिला औल, भीतरकनिका वन्यजीव अभयारण्य, डांगामल और तामल सासन आदि पर्यटन स्थलों के लिए प्रसिद्ध है।\n\nयह महल केन्द्रापडा के वैभवशाली इतिहास का प्रतीक है। राजा राजेन्द्र नारायण भंजदेव ने इस महल की नींव 9 जून 1909 में डाली थी। इस महल का निर्माण कार्य दस साल में पूरा हुआ। महल में आज भी प्राचीन काल की झलक देखी जा सकती है।\n\nभीतरकनिका को 1975 में अभयारण्य घोषित किया गया था। इस अभयारण्य में पाई जाने वाली वनस्पतियां बंगाल के सुंदरवनों से काफी मिलती हैं। यहां टाईगरों के अलावा विभिन्न प्रकार के वन्यजीव पाए जाते हैं। अभयारण्य में कच्छ वनस्पतियों की करीब 600 किस्में देखी जा सकती हैं। केन्द्रापडा के समुद्र तटीय इलाकों में यह अभयारण्य 650 वर्ग किलोमीटर के क्षेत्रफल में फैला है। इसका विस्तार भाद्रक और जगतसिंहपुर जिलों तक है। पक्षी प्रेमियों के लिए भी यहां अनेक दुर्लभ प्रवासी पक्षियों को देखने अनेक अवसर हैं। अक्टूबर से मार्च की अवधि यहां आने के लिए सबसे बेहतर मानी जाती है।\n\nकेन्द्रापडा का यह मंदिर राजधानी भुवनेश्वर से 95 किलोमीटर की दूरी पर है। तुलसी क्षेत्र के इस तीर्थ स्थल में पुरी के जगन्नाथ मंदिर के विधिपूर्व धार्मिक अनुष्ठान संपन्न होते हैं। भगवान बलदेव की रथ यात्रा पुरी के कार पर्व के समान की लोकप्रिय है। \n\nमगरमच्छों के लिए प्रसिद्ध डांगामल में बड़ी संख्या में मगरमच्छों को देखा जा सकता है। भीतरकनिका वन्यजीव पार्क में स्थित इस परियोजना की शुरूआत 1975 में लुप्‍त होते मगरमच्छों को बचाने के लिए की गई थी। डांगामल में ठहरने के लिए फॉरेस्ट गेस्ट हाउस की भी व्यवस्था है।\n\n1997 में स्थापित इस कछुआ अभयारण्य को विश्व के सबसे बड़े कछुआ प्रजनन केन्द्र के रूम में विकसित किया गया है। यह कुल 1440 वर्ग किलोमीटर के क्षेत्र में फैला है और भुवनेश्वर से करीब 179 किलोमीटर दूर है।\n\nयह केन्द्रापडा जिले का प्रमुख धार्मिक केन्द्र है। औल, भीतरकनिका और डांगामल इसके निकटवर्ती दर्शनीय स्थल हैं।\n\nभुवनेश्वर विमानक्षेत्र यहां का सबसे करीबी एयरपोर्ट है जो देश के अनेक बड़े शहरों से वायुमार्ग द्वारा जुड़ा हुआ है।\n\nभद्रक रेलवे स्टेशन केन्द्रापडा का नजदीकी रेलवे स्टेशन है। कटक रेलवे स्टेशन से भी आसानी से केन्द्रपाडा पहुंचा जा सकता है। भद्रक और कटक से बस या निजी वाहन द्वारा सरलता से केन्द्रापडा पहुंच सकते हैं।\n\nकेन्द्रापडा ओडिशा और अनेक पड़ोसी राज्यों से सड़क मार्ग द्वारा जुड़ा है। अनेक शहरों से यहां के लिए नियमित बसें चलती रहती हैं। \n", "id": "73123", "title": "केन्द्रापडा"}
{"url": "https://hi.wikipedia.org/wiki?curid=73128", "text": "केन्दुझर\n\nकेन्दुझर ओडिशा के केन्दुझर जिला का मुख्यालय है। ओडिशा राज्य में शामिल होने से पहले केन्दुझर एक स्वतंत्र रजवाडा था। ओडिशा राज्य की तमाम विविधताएं इस जिले में देखी जा सकती हैं। प्राकृतिक संसाधनों से समृद्ध यह हरा-भरा जिला 8337 वर्ग किलोमीटर के क्षेत्रफल में फैला हुआ है। यहां के विष्णु और जगन्नाथ मंदिर यहां आने वाले पर्यटकों के आकर्षण के केन्द्र में होते हैं। नगर के बाहरी हिस्सों में सिद्ध जगन्नाथ, सिद्ध काली और पंचवटी जैसे दर्शनीय स्थल हैं। विश्व की सबसे प्राचीनतम चट्टान भी यहां देखी जा सकती है। इस चट्टान को 38000 मिलियन साल पुराना माना जाता है। इन चट्टानों में गुप्त काल के अभिलेखों की पर्यटकों के अलावा इतिहास में रूचि रखने वालों को भी आकर्षित करते हैं। घटगाँ, मुर्गामहादेव, गोनासिका और सीताबिंज आदि यहां के लोकप्रिय पर्यटक स्थल हैं।\n\nसालंदी नदी पर बना यह बांध भद्रक से 20 किलोमीटर की राष्ट्रीय राजमार्ग 20 पर स्थित है। बांध में मगरमच्छों को उनकी प्राकृतिक अवस्था में देखा जा सकता है। हदगढ़ अभयारण्य और उसके आसपास की सुंदरता बांध को पिकनिक के लिए एक आदर्श जगह बनाती है। केंदुझर यहां से 115 किलोमीटर और आनंदपुर 35 किलोमीटर दूर है।\n\nघने जंगलों से घिरी यह पहाड़ियां आनंदपुर के निकट स्थित हैं। इन पहाड़ियों को हाथियों का स्थायी निवास स्थल माना जाता है। निकट ही एक पहाड़ी के शिखर पर स्थित चक्रतीर्थ जैन तीर्थस्थल दूर-दराज से लोगों को आकर्षित करता है। यहां से आसपास के क्षेत्र के मनोरम दृश्यों को निहारा जा सकता है।\n\nछाते के आकार ही यह गुफा केंदुझर के सीताबिंज में स्थित है। यह पत्थर की गुफाएं आकर्षक भित्तिचित्रों के लिए प्रसिद्ध है। घुड़सवारों और सैनिकों के साथ हाथी की सवारी में जाते राजा का चित्र बेहद सजीव जान पड़ता है।\n\nयह लोकप्रिय जैन तीर्थस्थल केंदुझर से 85 किलोमीटर की दूरी पर है। बउला पहाड़ियों के निकट हरे-भरे और मनोरम वातावरण में स्थित चक्रतीर्थ में भगवान ऋषभ की आकर्षक प्रतिमा देखी जा सकती है। प्रतिमा कमलासन तल पर विराजमान है। एक शानदार झरना और कुछ गुफाएं चक्रतीर्थ के आसपास देखी जा सकती हैं। गढ़चंडी और पोडासिंगिडी निकटवर्ती दर्शनीय स्थल हैं।\n\nकेंदुझर से 45 किलोमीटर दूर स्थित गोनासिका ब्रह्मेश्वर महादेव मंदिर के लिए प्रसिद्ध है। यह पवित्र स्थल अनेक सुंदर घाटियों और सुंदर वनों से और भी खूबसूरत हो जाता है। इस स्थान को बैतरणी नदी का स्रोत भी कहा जाता है। अपने स्रोत से कुछ दूरी पर ही नदी भूमिगत हो जाती है जिस कारण इसे पातालगंगा भी कहा जाता है।\n\nयह मंदिर शैव भक्तों के बीच काफी प्रसिद्ध है। देओगांव में कुशेई नदी के किनारे स्थित इस मंदिर का निर्माण 9वीं शताब्दी में हुआ था। भगवान शिव को समर्पित इस मंदिर में उनकी आकर्षक प्रतिमा विराजमान है। साथ ही देवी पार्वती, कार्तिकेय, भैरव और गणेश की मूर्तियां भी देखी जा सकती हैं।\n\nचंपुआ के निकट स्थित यह मंदिर केंदुझर से 70 किलोमीटर की दूरी पर है। इसके निकट ही एक बारहमासी झरना है। श्रद्धालुओं का इस मंदिर में हमेशा आना-जाना लगा रहता है।\n\nकेंदुझर जिले का यह औद्योगिक नगर लोहे और मैंगनीज धातुओं से समृद्ध है। कलिंग आयरन वर्क्‍स खनिज आधारित गतिविधियों का प्रमुख केन्द्र है। बडबिल राउरकेला से 135 किलोमीटर दक्षिण पूर्व में है।\n\nयह अभयारण्य हदगढ़ कुंड और सालंदी बांध के निकट स्थित है। अभयारण्य में अनेक वन्यजीवों को विचरण करते देखा जा सकता है। टाईगर, तेंदुए, फिशिंग कैट, हेना, हाथी, लंगूर पेंगोलिन अदि पशुओं के अलावा पक्षियों और सरीसृपों की विविध प्रजातियां यहां पाई जाती हैं। अभयारण्य केंदुझर से 135 किलोमीटर की दूरी पर है।\n\nभुवनेश्वर में यहां का नजदीकी एयरपोर्ट है जो देश के अनेक बड़े शहरों से नियमित फ्लाइटों द्वारा जुड़ा हुआ है।\n\nहावड़ा-चेन्नई रूट पर स्थित जाजपुर-केंदुझर रेलवे स्टेशन यहां का करीबी रेलवे स्टेशन है। यह रेलवे स्टेशन केंदुझर को देश और राज्य के अनेक हिस्सों से जोड़ता है।\n\nराष्ट्रीय राजमार्ग 232 और 5 कियोनार जिले को ओडिशा और अन्य राज्यों से जोड़ते हैं। राज्य परिवहन की नियमित बसें अनेक पड़ोसी शहरों से यहां के लिए चलती रहती हैं।\n\n", "id": "73128", "title": "केन्दुझर"}
{"url": "https://hi.wikipedia.org/wiki?curid=73141", "text": "रंगोली (धारावाहिक)\n\nरंगोली दूरदर्शन पर प्रसारित एक लोकप्रिय कार्यक्रम है। यह एक हिन्दी गीतो पर आधारित कार्यक्रम है।", "id": "73141", "title": "रंगोली (धारावाहिक)"}
{"url": "https://hi.wikipedia.org/wiki?curid=73143", "text": "लोककथा\n\nलोककथाएँ वे कहानियाँ हैं जो मनुष्य की कथा प्रवृत्ति के साथ चलकर विभिन्न परिवर्तनों एवं परिवर्धनों के साथ वर्तमान रूप में प्राप्त होती हैं। सबसे महत्वपूर्ण बात यह है कि कुछ निश्चित कथानक रूढ़ियों और शैलियों में ढली लोककथाओं के अनेक संस्करण, उसके नित्य नई प्रवृत्तियों और चरितों से युक्त होकर विकसित होने के प्रमाण है। एक ही कथा विभिन्न संदर्भों और अंचलों में बदलकर अनेक रूप ग्रहण करती हैं।\nलोकगीतों की भाँति लोककथाएँ भी हमें मानव की परंपरागत वसीयत के रूप में प्राप्त हैं। दादी अथवा नानी के पास बैठकर बचपन में जो कहानियाँ सुनी जाती है, चौपालों में इनका निर्माण कब, कहाँ कैसे और किसके द्वारा हुआ, यह बताना असंभव है। \n\nकथाओं की प्राचीनता को ढूँढते हुए अंत में अन्वेषक ऋग्वेद के उन सूक्तों तक पहुँचकर रुक गए हैं जिनमें कथोपकथन के माध्यम से \"संवाद-सूक्त\" कहे गए हैं। पीछे ब्राह्मण ग्रंथों में भी उनकी परंपरा विद्यमान है। यही क्रम उपनिषदों में भी मिलता है किंतु इन सबसे पूर्व कोई कथा कहानी थी ही नहीं, ऐसा नहीं कहा जा सकता। प्रश्न उठता है जो प्रथाएँ उन सब में आई हैं उनका उद्गम कहाँ है? जहाँ उनका उद्गम होगा लोककथाओं का भी वही आरंभिक स्थान माना जाना चाहिए। पंचतंत्र की बहुत सी कथाएँ लोक-कथाओं के रूप में जनजीवन में प्रचलित हैं। किंतु यह भी सही है कि जितनी कथाएँ (पंचतंत्र के प्रकार की) लोकजीवन में मिल जाती हैं उतनी पंचतंत्र में भी नहीं मिलतीं। यदि यह कहा जाए कि विष्णु शर्मा ने लोकजीवन में प्रचलित कथाओं से लाभ उठाया होगा तो कोई, अनुपयुक्त बात नहीं होगी। हितोपदेश, बृहदश्लोक संग्रह, बृहत्कथा मंजरी, कथा बेताल पंचविंशति आदि का मूल लोकजीवन है। जातक कथाओं को अत्यधिक प्राचीन माना जाता है। इनकी संख्या ५५० के लगभग है किंतु लोककथाओं की कोई निर्धारित संख्या नहीं है। प्राकृत भाषा में भी अनेक कथाग्रंथ हैं। मूल पैशाची में लिखित \"बहुकहा\" कथा सरित्सागर, बृहत्कथा आदि का उपजीव्य बनी। संस्कृत में उसकी कुछ कथाएँ रूपांतरित हुई। अपभ्रंश के \"पउम चरिअ\" और \"भवियत्त कहा\" भी इस क्रम में आती हैं। इस तरह लिखित रूप में वैदिक संवाद सूक्तों से प्रवाहित कथाधारा निरंतर प्रवाहित है किंतु इन सबका योग भी लोकजीवन में प्रचलित कहानियों की बराबरी तक नहीं पहुँच सकता। \n\nहिंदी लोककथाओं के अध्ययन से इनकी कुछ अपनी विशेषताओं का पता चलता हैं। मनुष्य आदिकाल से सुखों की खोज में लगा हुआ है। सुख लौकिक एंव पारलौकिक दोनों प्रकार के हैं। भारतीय परंपरा में पारलौकिक को लौकिक से अधिक ऊँचा स्थान दिया जाता है \"अंत भला तो सब भला\" के अनुसार हमारी लोककथाएँ भी सुखांत हुआ करती है। शायद ही ऐसी कोई कथा हो जो दु:खांत हो। चिर प्राचीन काल से ही भारतीय लोककथाओं की यही मुख्य प्रवृत्ति रही। इसलिए लोककथाओं के पात्र अनेक साहसिक एवं रोमांचकारी घटनाओं से होकर अंत में सुख की प्राप्ति करते हैं। संस्कृत के नाटकों की भाँति इनका भी अंत संयोग में ही होता है। ये कथाएँ मूल रूप में मंगलकामना की भावनाएँ लेकर आई। इसीलिए लोककथा कहनेवाले प्राय: कथाओं के अंत में कुछ मंगल वचन भी कहा करते हैं। जैसे - \"जिस प्रकार उनके (कथा के प्रमुख पात्र के), दिन फिरे, वैसे ही सात दुश्मन (बहुत बड़े शत्रु) के भी दिन फिरें।\"\n\nविभिन्न प्रकार के दैविक एवं प्राकृतिक प्रकोपों का भय दिखाकर श्रोताओं को धर्म तथा कर्तव्यपालन के पथ पर ले आना भी बहुत सी लोककथाओं का लक्ष्य होता है। सारी सृष्टि उस समय एक धरातल पर उतर आती है जब सभी जीव-जंतुओ की भाषा एक हो जाती है। कहीं मनुष्य पशु से बात करता है तो कहीं पशु पक्षी से। सब एक दूसरे के दु:ख-सुख में समीप दिखाई पड़ते हैं। लोकगीतों की भाँति लोककथाएँ भी किसी सीमा को स्वीकार नहीं करतीं। अंचलों की बात तो जाने दीजिए ये कथाएँ देशों और महाद्वीपों की सीमाएँ भी पार कर गई हैं। इन कथाओं की विशेषता यह भी है कि ये मानव जीवन के सभी पहलुओं से संपर्क रखती हैं। इधर लोककथाओं के जो संग्रह हुए हैं उनमें तो बहुत ही थोड़ी कथाएँ आ पाई हैं। भले ही हम उनके संरक्षण की बात करें परंतु अपनी विशेषताओं के कारण ही श्रुति एवं स्मृति के आधार पर जीवन प्राप्त करनेवाली ये कथाएँ युगों से चली आ रही हैं। ये कथाएँ मुख्य रूप से तीन शैलियों में कही जाती हैं। प्रथम गद्य शैली; इस प्रकार में पूरी कथा सरल एवं आंचलिक बोली में गद्य में कही जाती है। द्वितीय गद्य पद्य मय कथाएँ - इन्हें चंपू शैली की कथा कहा जा सकता है। ऐसी कथाओं में प्राय: मार्मिक स्थलों पर पद्य रचना मिलती हैं। तीसरे प्रकार की कथाओं में पद्य गद्य के स्थान पर एक प्रवाह सा होता है। यह प्रवाह श्रोताओं पर अच्छा असर डालता है किंतु इस में द्वितीय प्रकार की कथाओं के पद्यों की भाँति गेयता नहीं होती, जैसे :\n\nजात रहे डाँड़े डाँड़े,\n\nएक ठे पावा कौड़ी\n\nऊ कौड़ी गंगा के दिहा\n\nगंगा वेचारी बालू दिहिनि\n\nऊ बालू मइँ भुँजवा के दिहा\n\nभुँजवा बेचारा दाना दिहेसि - इत्यादि\n\nकहानी कहनेवाला व्यक्ति कथा के प्रमुख पात्र (नायक) को पहले वाक्य में ही प्रस्तुत कर देता है; जैसे - \"एक रहे राजा\" या \"एक रहा दानव\" आदि। इस विशेषता के कारण लोककथाओं का श्रोता विशेष उलझन में नहीं पड़ता। लोकजीवन में कथा कहने के साथ ही उसे सुनने की शैली भी निर्धारित कर दी गई है। सुननेवालों में से कोई व्यक्ति, जब तक हुंकारी नहीं भरता तब तक कथा कहने वाले को आनंद ही नहीं आता। हुंकारी सुनने से कहनेवाला अँधेरे में भी समझता रहता है कि श्रोता कहानी को ध्यानपूर्वक सुन रहा है।\n\nलेककथाओं को मुख्य रूप से निम्नलिखित विभागों में बाँटा जा सकता है-\n\nहिंदी की अनेक छोटी बड़ी कथाओं में मानव कल्याण के लिए विभिन्न प्रकार के उपदेश भरे पड़े हैं। ऐसी कथाएँ प्राय: अप्रत्यक्ष रूप से शिक्षा देती हैं। इसलिए ऐसा आभास नहीं होता कि उनका निर्माण उपदेश के लिए ही किया गया होगा। इनके माध्यम से गृहकलह एवं सामाजिक बुराइयों से बचने के लिए प्रेरणाएँ मिलती हैं। ऐसी बहुत सी कथाएँ हैं जिनमें कर्कशा नारियों के कारण परिवार को विभिन्न प्रकार के कष्टों का भाजन होना पड़ा है। इनमें विमाताओं तथा सौतों की कथाएँ प्रधान होती हैं। इनके अतिरिक्त ऐसी भी कथाएँ मिलती हैं जिनमें मायावी स्त्रियाँ पर पुरुषों पर डोरे डालती हैं या जादू टोना किया करती हैं जिससे कथा के नायक को तथा उससे संबंध रखनेवालों को विभिन्न संघर्षों का शिकार होना पड़ता है। पुत्र द्वारा पिता की आज्ञा न मानने पर कष्ट उठाने से संबद्ध भी अनेक कथाएँ हैं किंतु, जैसा कि ऊपर बताया गया है, ये सभी कथाएँ अंत में सुख एवं संयोग में समाप्त होती हैं। जब तक कथा समाप्त नहीं होती तब तक पात्रों और मुख्य रूप से नायकों को इतनी भयानक घटनाओं में फँसा देखा जाता है कि सुनकर रोंगटे खड़े हो जाते है। कुछ श्रोता तो वहीं कथा कहनेवाले तथ अन्य श्रोताओं की परवाह किए बिना नायक को कष्ट देनेवाले के नाते अपशब्द भी कहने लगते हैं। उन्हें ये सारी घटनाएँ सही मालूम पड़ती हैं।\n\nइनमें विभिन्न प्रकार की बुराइयों से उत्पन्न घटनाओं का समावेश होता है। इनमें विशेष कर गृहकलह (सास-बहू एवं ननद भावज के झगड़े) एवं दुश्चरित्र और लंपट साधु संतों की करनी तथा अयोग्य नरेश के कारण प्रजा का दुखी होना दिखाया जाता है। बाल विवाह, बेमेल विवाह, बहु विवाह, विजातीय विवाह तथा दहेज आदि की निंदा भी इन कथाओं में मिलती हैं। योग्य या निरपराध व्यक्ति अयोग्य दुष्ट व्यक्ति के चंगुल में फँसकर परेशान होते दिखाई पड़ते हैं। सामाजिक कहानियों में वे कथाएँ अपना विशेष स्थान रखती हैं जिनमें नायिका मुख्य रूप से और नायक गौण रूप से भयानक परीक्षाएँ देते हैं। ऐसी परीक्षाओं में प्राय: सामाजिक एवं व्यक्तिगत चरित्र को प्रधानता दी जाती है। जिन नायक नायिकाओं के चरित्र ठीक होते हैं वे ऐसी कठोर परीक्षाओं में उत्तीर्ण होते दिखाई पड़ते हैं। जैसे सच्चरित्र नारी जब तप्त तैल के कड़ाहे में हाथ डालकर अपने सतीत्व की परीक्षा देती है तो कड़ाहे का तप्त तेल शीतल होता है। पतिव्रता स्त्री सूर्य के रथ को भी रोक देती है। उसके भय से बड़े बड़े दैत्य दानव तथा डाइनें भूतप्रेत पास नहीं फटकते। इसी तरह चरित्रवान् नायक भी विकट परीक्षाओं में उत्तीर्ण होकर अपने लक्ष्य की प्राप्ति करते हैं।\n\nइनमें जप तप, व्रत-उपवास एवं उनसे प्राप्त उपलब्धियाँ संजोई गई हैं। सुखों की कामना के लिए कही गई इन व्रत कथाओं से उपदेश ग्रहण कर संबद्ध पर्वों के अवसरों पर स्त्रियाँ व्रतों का पालन किया करती हैं। पति, पुत्र एव भाइयों की कुशलता तथा संपत्तिप्राप्ति इनका लक्ष्य होता है। ऐसी लोक कथाओं में \"बहुरा\" (बहुला), जिउतिया (जीवित्पुत्रिका), करवा चौथ, अहाई, गनगौर और पिड़िया की कथाएँ मुख्य स्थान रखती हैं। पिड़िया का व्रत कुमारी बालिकाओं द्वारा भाइयों की कुशलता के लिए किया जाता है। यह व्रत कार्तिक शुक्ल प्रतिपदा से अगहन शुक्ल प्रतिपदा तक चलता हैं। इसे गोधन व्रत कथा की संज्ञा भी दी जाती है। जीवित्पुत्रिका (जिउतिया) व्रत पुत्र की प्राप्ति तथा उसे दीर्घ जीवन के लिए किया जाता है। इस अवसर पर भी कई लोककथाएँ कही जाती है। किंतु चील्ह तथा स्यारिन दोनों ने ही इस पर्व पर किसी समय व्रत किया था परंतु भूख की ज्वाला न सह सकने के कारण स्यारिन ने चुपके से खाद्य ग्रहण कर लिया। परिणाम यह हुआ कि उसके सभी बच्चे मर गए और व्रत निभानेवाली चील्ह के सभी बच्चे दीर्घ जीवन को प्राप्त हुए। इस पर्व के व्रतविश्वास से जब पुत्र की प्राप्ति होती है तो लोककथाओं में दिए गए संकेत के अनुसार उसका नाम \"जीउत\" रखा जाता है। ऐसा लगता है कि पुराणों में जीवत्पुत्रिका व्रत की कथा के साथ जो जीमूत वाहन की कथा संबद्ध है वह लोककथाओं के आधार पर ही है, क्योंकि पौराणिक जीमूत वाहन ने नार्गों की रक्षा के लिए अपनी देह का त्याग किया था। जिउतिया की कथा का भी उद्देश्य परोपकार के लिए आत्मोत्सर्ग कर देना ही है। करवा चौथ के व्रत में मुख्य रूप से उस राजा और रानी की कहानी कही जाती हैं जो दूसरों के बालकों से घृणा किया करते थे। इसीलिए उन्हें पुत्र नहीं हुआ। अंत में सूर्य की उपासना करने पर उन्हें पुत्र की प्राप्ति हुई।\n\nप्रेमप्रधान लोककथाएँ भी खूब मिलती हैं। इनमें मुख्य रूप में माता का पुत्र के प्रति, पुत्र का माता के प्रति, पत्नी का पति के और पति का पत्नी के प्रति तथा भाइयों बहनों का प्रेम दिखलाया जाता है। प्राय: सभी कथाओं में वर्णित प्रेम कर्तव्य एवं निष्ठा पर आधारित होता हैं। कुछ कथाएँ तो ऐसी भी हैं जिनमें जन्म जन्मात्तर का प्रेम पल्लवित होत है। सदावृज-सारंगा की कथा पूर्व जन्मों के प्रेम पर ही आधारित हैं। शीत वसंत की कहानी में जहाँ विमाता के दुर्व्यवहार की बात आती है वहीं भाई-भाई का प्रेम भी चरम सीमा पर पहुँचता दिखाई पड़ता है। भाई बहिन और पतिपत्नी के प्रेम पर आधारित तो अनेक कथाएँ हैं। कई कथाओं में कुलीन एवं पतिपरायण स्त्रियाँ कुपात्र तथा घृणित रोगों से ग्रस्त पतियों को अपनी सेवा, श्रद्धा और भक्ति के बल पर बचा लेती हैं।\n\nइनका मूल उद्देश्य श्रोताओं के दिल बहलाव की सामग्री प्रस्तुत करना होता है। बालक बालिकाएँ ऐसी कहानियों को अति शीघ्र याद कर लेते हैं। ये कथाएँ प्राय: छोटी हुआ करती हैं। भिन्न-भिन्न जानवरों जैसे कुत्ता, बिल्ली, गीदड़, नेवला, शेर, भालू, सुग्गा, कौवा, चील्ह आदि से संबंध रखनेवाली ये कहानियाँ बालकों का मनोरंजन करती हैं। इनमें वर्णित विषय गंभीर भी होते हैं किंतु प्राथमिकता हल्की फुल्की बातों को दी जाती हैं। उदाहरण के लिए ढेले पर पात की एक लघु कथा लें - ढेले पत्ते में मित्रता हुई। ढेले ने पत्ते से कहा, आँधी आने पर मैं तुम्हारे ऊपर बैठ जाऊँगा तो तुम उड़ोगे नहीं। पत्ते ने कहा पानी आने पर मैं तुम्हारे ऊपर हो जाऊँगा तो तुम गलोगे नहीं। संयोग की बात कि आँधी पानी का आगमन साथ ही हुआ। पत्ता भाई उड़ गए और ढेला भाई गल गए। विभिन्न प्रकार की हास्य कथाएँ भी इसी प्रकार के अंतर्गत आती हैं।\n\nअंत में ऐसी लोककथाओं की चर्चा भी अपेक्षित है जो जातीय पात्रों पर आधारित होती हैं। ऐसी कथाएँ अहीरों, धोबियों, नाइयों, मल्लाहों, चमारों तथा कुछ अन्य जातियों में हुए विशिष्ट नायकों पर आधारित होती हैं। इन कथाओं को संबंधित जातियाँ ही आपस में कहती सुनती हैं। वन्य जातियों, जैसे कोलों, भीलों, धीमरों, खरबारों, किरातों तथा दुसाधों आदि में ऐसी कथाएँ अधिक मात्रा में पाई जाती हैं। \n\n", "id": "73143", "title": "लोककथा"}
{"url": "https://hi.wikipedia.org/wiki?curid=73144", "text": "लघुसिद्धान्तकौमुदी\n\nलघुसिद्धान्तकौमुदी पाणिनीय संस्कृत व्याकरण (अष्टाध्यायी) की परम्परागत प्रवेशिका है। यह विद्वन्मान्य वरदराज की रचना है जो भट्टोजि दीक्षित के शिष्य थे। उनका एक व्याकरण ग्रन्थ मध्यसिद्धान्तकौमुदी भी है। लघुसिद्धान्तकौमुदी में पाणिनि के सूत्रों को एक नए क्रम में रखा गया है ताकि एक विषय से सम्बन्धित सूत्र एक साथ रहें।\n\nलघुकौमुदी का परिमाण ३२ (बत्तीस) अक्षर के छन्द अनुष्टुप् की संख्या से १५०० है। अमरकोष और रघुवंश भी संख्या में इतने ही हैं। यह आभाणक सत्य है कि \"तीन पन्द्रहे पण्डित\"। ये तीनों ग्रन्थ अच्छे ढंग से सुचारू रूप से बालक को प्रथम अवस्था में पढा दिये जाएं तो वह अवश्य अच्छा व्युत्पन्न हो जाएगा उसका सर्वत्र अविहत संचार होने लगेगा। \n\nलघुकौमुदी संक्षेप की दृष्टि से अत्यन्त संक्षिप्त व्याकरण-पुस्तक है। इसमें पाणिनी के १२७२ सूत्रों की उदाहरण सहित व्याख्या की गई है।\n\nमध्यकौमुदी में पाणिनी के २३१५ सूत्रों की उदाहरण-प्रत्युदाहरण सहित सुन्दर एवं सरल व्याख्या की गई है।\n\nजहाँ भट्टोजि दीक्षित कृत सिद्धान्तकौमुदी में अष्टाध्यायी के समस्त ३९५५ सूत्रों की विशद व्याख्या ऊहापोह एवं शास्त्रार्थ पद्धति से की गई है वहाँ लघुकौमुदी में केवल उन्हीं सूत्रों को लिया गया है जो व्यावहारिक ज्ञान के लिए उपयोगी हैं। वैदिकी प्रक्रिया और स्वर प्रक्रिया को सर्वथा छोड़ दिया गया है। लघुकौमुदी मे व्याकरण-प्रक्रिया का सभी अपेक्षणीय विवरण वरदराज ने दिया है। यह सिद्धान्तकौमुदी का संक्षिप्त\nसंस्करण होते हुए भी एक विलक्षण कृति है।\n\n\n", "id": "73144", "title": "लघुसिद्धान्तकौमुदी"}
{"url": "https://hi.wikipedia.org/wiki?curid=73146", "text": "वरदराज\n\nवरदराज संस्कृत व्याकरण के महापण्डित थे। वे महापण्डित भट्टोजि दीक्षित के शिष्य थे। भट्टोजि दीक्षित की सिद्धान्तकौमुदी पर आधारित उन्होने तीन ग्रन्थ रचे : मध्यसिद्धान्तकौमुदी, लघुसिद्धान्तकौमुदी तथा सारकौमुदी।\n\n\n", "id": "73146", "title": "वरदराज"}
{"url": "https://hi.wikipedia.org/wiki?curid=73149", "text": "बड़खल झील\n\nफरीदाबाद में स्थित बड़खल झील बहुत ही खूबसूरत है। यह मानव निर्मित झील है। इसके पास अरावली पर्वत श्रृंखला है। झील में पर्यटक जलक्रीडा़ओं (वाटर स्पोर्टस) का आनंद ले सकते हैं। यहां से थोड़ी दूरी पर बड़खल गांव है। इस गांव का नाम पर्शियन भाषा से लिया गया है। बड़खल का हिन्दी में अर्थ होता है बिना किसी रूकावट। झील में पानी की आपूर्ति बारिश के पानी और एक छोटी-सी जलधारा से होती है। पर्यटकों के ठहरने के लिए झील के पास रेस्ट हाऊस भी बने हुए हैं। इन विश्राम गृहों (रेस्ट हाऊसों) में बिना किसी परेशानी के आराम से ठहरा जा \n", "id": "73149", "title": "बड़खल झील"}
{"url": "https://hi.wikipedia.org/wiki?curid=73152", "text": "कोशिकीय श्वसन\n\nसजीव कोशिकाओं में भोजन के आक्सीकरण के फलस्वरूप ऊर्जा उत्पन्न होने की क्रिया को कोशिकीय श्वसन कहते हैं। यह एक केटाबोलिक क्रिया है जो आक्सीजन की उपस्थिति या अनुपस्थिति दोनों ही अवस्थाओं में सम्पन्न हो सकती है। इस क्रिया के दौरान मुक्त होने वाली ऊर्जा को एटीपी नामक जैव अणु में संग्रहित करके रख लिया जाता है जिसका उपयोग सजीव अपनी विभिन्न जैविक क्रियाओं में करते हैं। यह जैव-रासायनिक क्रिया पौधों एवं जन्तुओं दोनों की ही कोशिकाओं में दिन-रात हर समय होती रहती है। कोशिकाएँ भोज्य पदार्थ के रूप में ग्लूकोज, अमीनो अम्ल तथा वसीय अम्ल का प्रयोग करती हैं जिनको आक्सीकृत करने के लिए आक्सीजन का परमाणु इलेक्ट्रान ग्रहण करने का कार्य करता है।\nकोशिकीय श्वसन एवं श्वास क्रिया में अभिन्न सम्बंध है एवं ये दोनों क्रियाएँ एक-दूसरे की पूरक हैं। श्वांस क्रिया सजीव के श्वसन अंगों एवं उनके वातावरण के बीच होती है। इसके दौरान सजीव एवं उनके वातावरण के बीच आक्सीजन एवं कार्बन डाईऑक्साइड गैस का आदान-प्रदान होता है तथा इस क्रिया द्वारा आक्सीजन गैस वातावरण से सजीवों के श्वसन अंगों में पहुँचती है। आक्सीजन गैस श्वसन अंगों से विसरण द्वारा रक्त में प्रवेश कर जाती है। रक्त परिवहन का माध्यम है जो इस आक्सीजन को शरीर के विभिन्न भागों की कोशिकाओं मे पहुँचा देता है। वहाँ इसका उपयोग कोशिकाएँ अपने कोशिकीय श्वसन में करती हैं।\n\nश्वसन की क्रिया प्रत्येक जीवित कोशिका के कोशिका द्रव्य (साइटोप्लाज्म) एवं माइटोकाण्ड्रिया में सम्पन्न होती है। श्वसन सम्बन्धित प्रारम्भिक क्रियाएँ साइटोप्लाज्म में होती है तथा शेष क्रियाएँ माइटोकाण्ड्रियाओं में होती हैं। चूँकि क्रिया के अंतिम चरण में ही अधिकांश ऊर्जा उत्पन्न होती हैं। इसलिए माइटोकाण्ड्रिया को कोशिका का श्वसनांग या शक्ति-गृह (पावर हाउस) कहा जाता है।\n\nश्वसन की क्रिया के प्रथम चरण में श्वसन-द्रव्यों (ग्लूकोज, ग्लाइकोजेन, स्टार्च आदि कार्बोहाइड्रेट, प्रोटीन, पेप्टाइड या अमीनो अम्ल तथा वसा या वसीय अम्ल के विघटन से पाइरूविक अम्ल का निर्माण होता है तथा द्वितीय चरण में पाइरूविक अम्ल के पूर्ण आक्सीकरण से जल एवं कार्बन डाईऑक्साइड बनते हैं। क्रियाविधि का प्रथम चरण कोशिका के कोशिका द्रव्य में होता है, इसमें कोई भी कोशिकांग सीधे तौर पर संलग्न नहीं होते हैं। द्वितीय चरण कोशिका द्रव्य में उपस्थित माइटोकाँन्ड्रिया के मैट्रिक्स में सम्पन्न होता है। अनॉक्सीय श्वसन की क्रिया जिसमें श्वसन-द्रव्यों के विघटन से लैक्टिक अम्ल या इथाइल अल्कोहल बनता है, कोशिका द्रव्य में तथा ऑक्सीय श्वसन की क्रिया माइटोकाँन्ड्रिया में होती है। प्रोकैरियोटिक कोशिकाओं माइटोकाँण्ड्रियाँ नहीं पाई जाती है इसलिए इनमें क्रेब्स चक्र की क्रिया कोशिका द्रव में ही होती है।\n\nऑक्सीय श्वसन में आक्सीजन की उपस्थिति अनिवार्य है तथा इसमें भोजन का पूर्ण आक्सीकरण होता है। इस क्रिया के अन्त में पानी, कार्बन डाई-आक्साइड तथा ऊष्मीय ऊर्जा का निर्माण होता है। एक ग्राम मोल ग्लूकोज के आक्सीकरण से ६७४ किलो कैलोरी ऊर्जा मुक्त होती है। जिन जीवधारियों में यह श्वसन पाया जाता है उन्हें एरोब्स कहते हैं।\n\n", "id": "73152", "title": "कोशिकीय श्वसन"}
{"url": "https://hi.wikipedia.org/wiki?curid=73156", "text": "केसरिया स्तूप\n\nभगवान बुद्ध जब महापरिनिर्वाण ग्रहण करने कुशीनगर जा रहे थे तो वह एक दिन के लिए केसरिया में ठहरें थे। जिस स्‍थान पर पर वह ठहरें थे उसी जगह पर कुछ समय बाद सम्राट अशोक ने स्‍मरण के रूप में स्‍तूप का निर्माण करवाया था। इसे विश्‍व का सबसे बड़ा स्‍तूप माना जाता है। वर्तमान में यह स्‍तूप 1400 फीट के क्षेत्र में फैला हुआ है और इसकी ऊंचाई 51 फीट है। अलेक्‍जेंडर कनिंघम के अनुसार मूल स्‍तूप 70 फीट ऊंचा था।\n\nयह बिहार के चंपारण जिला में केसरिया नामक स्थान पर स्थित है।\n", "id": "73156", "title": "केसरिया स्तूप"}
{"url": "https://hi.wikipedia.org/wiki?curid=73158", "text": "रामकृष्णा बीच\n\nरामकृष्णा बीच आन्ध्र प्रदेश के विशाखापत्तनम नगर में स्थित हैं। यह नगर का एक मुख्य पर्यटक आकर्षण हैं।\n", "id": "73158", "title": "रामकृष्णा बीच"}
{"url": "https://hi.wikipedia.org/wiki?curid=73160", "text": "ऋषीकोंडा बीच\n\nऋषीकोंडा बीच आंध्र प्रदेश के विशाखापत्तनम नगर से ८ किमी की दुरी पर स्थित एक सागर तट हैं।\n", "id": "73160", "title": "ऋषीकोंडा बीच"}
