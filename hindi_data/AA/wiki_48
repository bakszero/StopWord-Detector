{"url": "https://hi.wikipedia.org/wiki?curid=3447", "text": "लक्ष्मण झूला\n\nलक्ष्मण झूला ऋषिकेश में गंगा नदी पर बना एक पुल है।\n\nपुरातन कथनानुसार भगवान श्रीराम के अनुज लक्ष्मण ने इसी स्थान पर जूट की रस्सियों के सहारे नदी को पार किया था। स्वामी विशुदानंद की प्रेरणा से कलकत्ता के सेठ सूरजमल झुहानूबला ने यह पुल सन् 1889 में लोहे के मजबूत तारों से बनवाया, इससे पूर्व जूट की रस्सियों का ही पुल था एवं रस्सों के इस पुल पर लोगों को छींके में बिठाकर खींचा जाता था। लेकिन लोहे के तारों से बना यह पुल भी 1924 की बाढ़ में बह गया। इसके बाद मजबूत एवं आकर्षक पुल बनाया गया।\n\nइस पुल के पश्चिमी किनारे पर भगवान लक्ष्मण का मंदिर है जबकि इसके दूसरी ओर श्रीराम का मंदिर है। कहा जाता है कि श्रीराम स्वयं इस सुंदर स्थल पर पधारे थे। पुल को पार कर बाईं ओर पैदल रास्ता बदरीनाथ को तथा दायीं ओर स्वर्गाश्रम को जाता है। केदारखंड में इस पुल के नीचे इंद्रकुंड का विवरण है, जो अब प्रत्यक्ष नहीं है।\n", "id": "3447", "title": "लक्ष्मण झूला"}
{"url": "https://hi.wikipedia.org/wiki?curid=3448", "text": "कैंपिंग\n\nकिसी भी रोमांचक यात्रा में कैंपिंग एक महत्वपूर्ण स्थान रखती है। कैंपिंग का अर्थ है घर से बाहर कहीं पर कैंप या तंबू लगाकर रहना। किसी भी रोमांचक (जैसे कि ट्रेकिंग) यात्रा पर जाते हुए वहाँ पर कुछ समय कैंप लगाकर रहना भी एक अलग तरह का रोमांच है। पेड़-पौधों एवं पशु-पक्षियों के बीच मनुष्य अपनें भीड़-भाड़ एवं शोरगुल वाले जीवन को कुछ समय के लिए भूल सा जाता है। जंगल की शांति एवं सुन्दरता मनुष्य की सारी थकान समाप्त कर उसे फिर से तरोताजा कर चर दे पोल्लो\n", "id": "3448", "title": "कैंपिंग"}
{"url": "https://hi.wikipedia.org/wiki?curid=3449", "text": "ट्रेकिंग\n\nदुर्गम ऊबड़-खाबड़ पहाड़ी तथा घाटी मार्गों से पैदल यात्रा करने को ट्रेकिंग कहते हैं। ट्रैकिंग के दौरान मनुष्य जुझारु एवं निडर बनता है। मिल कर काम करने से उसमें सहयोग की भावना भी विकसित होती हैं। ट्रैकिंग रास्ते के पेड़-पौधे, जीव-जन्तु एवं नयनाभिराम दृश्य व्यक्ति की सारी थकान हर लेते हैं। व्यक्ति सब कुछ भूलकर अपने आप को प्रकृति की गोंद में विजय पाने के बाद व्यक्ति का आत्मविश्वास बढ़ जाता है तथा उसे आत्मसंतोष की अनुभूति होती है।\n", "id": "3449", "title": "ट्रेकिंग"}
{"url": "https://hi.wikipedia.org/wiki?curid=3450", "text": "राफ्टिंग\n\nकैंपिंग एवं ट्रेकिंग की तरह राफ्टिंग भी एक रोमांचकारी गतिविधि है। ऊँची-नीची लहरो से एक छोटी सी नाव में जूझना भी एक अलग तरह का अनुभव है। मनोरंजन के साथ-साथ यह हमें साहसी, एवं जूझारु भी बनाती है। इसके अलावा एक साथ काम करने के कारण आपस में सहयोग की भावना भी बढ़ती है। बड़ी-ड़ी लहरे जब वेग के साथ व्यक्ति की ओर आती हैं, तो कुछ क्षणों के लिए सब कुछ भूल जाता है।\n\nउसे केवल परस्पर सहयोग से इन लहरों को जीतनें की इच्छा होती है। यात्रा पूरी करने पर उस जीत की जो खुशी होती है, उसका वर्णन शब्दों में करना असम्भव ही है। \n\nराफ्टिंग और व्हाइटवाटर राफ्टिंग एक आउटडोर मनोरंजक गतिविधि हैं जिसमे एक हवा वाली बेड़े का उपयोग कर नदी या पानी के अन्य प्रकारों पर नेविगेट करते हैं। यह अक्सर किसी न किसी तरह साफ़ पानी की या फिर उथले पानी के विभिन्न डिग्री पर किया जाता है और आम तौर पर भाग लेने वालों के लिए एक नया और चुनौतीपूर्ण वातावरण का प्रतिनिधित्व करता है। जोखिम से निपटने और टीम वर्क की जरूरत इस अनुभव (राफ्टिंग) का एक महत्वपूर्ण हिस्सा है। एक अवकाश खेल के रूप में इस गतिविधि का विकास के १९७० के मध्य लोकप्रिय हो गया है। यह एक जोखिम भरा खेल के रूप में जाना जाता है एवं यह काफी खतरनाक भी हो सकता है। अंतरराष्ट्रीय राफ्टिंग संघ, जो आईआरएफ के नाम से दुनिया भर में जाना जाता है एवं जो खेल के सभी पहलुओं की देखरेख करता है।\n\nनिमंलिखित ६ स्तर के बाधाओं का सामना वाइट वाटर राफ्टिंग में करना पड़ता है इसके अन्य नामों में इंटरनेशनल स्केल ऑफ़ रिवर दिफ्फिकल्टी भी है ये बहुत खतरनाक से मौत के मुह या फिर गंभीर चोट के बीच में आते है। \n\nव्हाइट वाटर राफ्टिंग डोंगियों या कायाक से काफी अलग है इसमें बहुत ही कुशलता एवं विशेषता की जरुरत होती है ताकि पानी में आनेवाली कठिनाइयों को दूर किया जा सके। इनमे कुछ विशिष्ट तकनीक इस्तेमाल किये जाते हैं, इन तकनीकों के उदाहरण में शामिल हैं। \n\n\n\nव्हाइटवॉटर राफ्टिंग क खतरनाक खेल हो सकता है यदि इसमें मुलभुत सुरक्षा तकनीको की अनदेखी की गई हो। हालांकि पेशेवर एवं निजी राफ्टिंग में दुर्घटना काफी कम देखी गई हैं इसकी एक वजह बहुत सारी घटनाओं का रिपोर्टिंग नहीं होना है। इसलिए दुर्घटनाओं की दर काफी कम समजी जाती हैं। \nअत: यह जरुरी हैं की राफ्टिंग करने के पहले आप अपने संचालक के साथ सुरक्षा व्यवस्था का जायजा ले ले। हालाकि इस खेल में विशेशागता बड़ी हैं एवं विशिस्ट उपकारों के प्रयोग के चलते दुर्घटना की सम्भावना घटी हैं। \n\nप्रत्येक बाहरी गतिविधियों की तरह राफ्टिंग को भी नदियों के साथ संतुलन बनाये रखना काफी जरुरी हैं ताकि नदिया पर्यावरण का स्रोत बनी रहे। इन्ही मुद्दों के चलते अब कुछ नदियों में राफ्टिंग के लिए अब कड़े नियम बनाये गए हैं जो इनके दैनिक एवं वार्षिक सञ्चालन समय एवं रफ्टरों की संख्या से सम्बंधित है। यद्यपि कई देशो के अर्थव्यवस्था में राफ्टिंग काफी योगदान देता हैं फिर भी पर्यावरण के मुद्दों को अनदेखी नहीं की जा सकती.\n\n", "id": "3450", "title": "राफ्टिंग"}
{"url": "https://hi.wikipedia.org/wiki?curid=3451", "text": "कुम्भ मेला\n\nकुंभ पर्व हिंदू धर्म का एक महत्वपूर्ण पर्व है, जिसमें करोड़ों श्रद्धालु कुंभ पर्व स्थल हरिद्वार, प्रयाग, उज्जैन और नासिक में स्नान करते हैं। इनमें से प्रत्येक स्थान पर प्रति बारहवें वर्ष इस पर्व का आयोजन होता है। हरिद्वार और प्रयाग में दो कुंभ पर्वों के बीच छह वर्ष के अंतराल में अर्धकुंभ भी होता है। २०१३ का कुम्भ प्रयाग में हुआ था।\n\nखगोल गणनाओं के अनुसार यह मेला मकर संक्रांति के दिन प्रारम्भ होता है, जब सूर्य और चन्द्रमा, वृश्चिक राशी में और वृहस्पति, मेष राशी में प्रवेश करते हैं। मकर संक्रांति के होने वाले इस योग को \"कुम्भ स्नान-योग\" कहते हैं और इस दिन को विशेष मंगलिक माना जाता है, क्योंकि ऐसा माना जाता है कि इस दिन पृथ्वी से उच्च लोकों के द्वार इस दिन खुलते हैं और इस प्रकार इस दिन स्नान करने से आत्मा को उच्च लोकों की प्राप्ति सहजता से हो जाती है। यहाँ स्नान करना साक्षात स्वर्ग दर्शन माना जाता है।\n\n‘अर्ध’ शब्द का अर्थ होता है आधा और इसी कारण बारह वर्षों के अंतराल में आयोजित होने वाले पूर्ण कुम्भ के बीच अर्थात पूर्ण कुम्भ के छ: वर्ष बाद अर्ध कुंभ आयोजित होता है। हरिद्वार में पिछला कुंभ 1998 में हुआ था।\nहरिद्वार में 26 जनवरी से 14 मई 2004 तक चला था अर्ध कुंभ मेला, उत्तरांचल राज्य के गठन के पश्चात ऐसा प्रथम अवसर था। इस दौरान 14 अप्रैल 2004 पवित्र स्नान के लिए सबसे सुभ दिवस माना गया।\n\nपौराणिक विश्वास जो कुछ भी हो, ज्योतिषियों के अनुसार कुंभ का असाधारण महत्व बृहस्पति के कुंभ राशि में प्रवेश तथा सूर्य के मेष राशि में प्रवेश के साथ जुड़ा है। ग्रहों की स्थिति हरिद्वार से बहती गंगा के किनारे पर स्थित हर की पौड़ी स्थान पर गंगा जल को औषधिकृत करती है तथा उन दिनों यह अमृतमय हो जाती है। यही कारण है ‍कि अपनी अंतरात्मा की शुद्धि हेतु पवित्र स्नान करने लाखों श्रद्धालु यहाँ आते हैं। आध्यात्मिक दृष्टि से अर्ध कुंभ के काल में ग्रहों की स्थिति एकाग्रता तथा ध्यान साधना के लिए उत्कृष्ट होती है। हालाँकि सभी हिंदू त्योहार समान श्रद्धा और भक्ति के साथ मनाए जाते है, पर यहाँ अर्ध कुंभ तथा कुंभ मेले के लिए आने वाले पर्यटकों की संख्या सबसे अधिक होती है।\n\nकुंभ पर्व के आयोजन को लेकर दो-तीन पौराणिक कथाएँ प्रचलित हैं जिनमें से सर्वाधिक मान्य कथा देव-दानवों द्वारा समुद्र मंथन से प्राप्त अमृत कुंभ से अमृत बूँदें गिरने को लेकर है। इस कथा के अनुसार महर्षि दुर्वासा के शाप के कारण जब इंद्र और अन्य देवता कमजोर हो गए तो दैत्यों ने देवताओं पर आक्रमण कर उन्हें परास्त कर दिया। तब सब देवता मिलकर भगवान विष्णु के पास गए और उन्हे सारा वृतान्त सुनाया। तब भगवान विष्णु ने उन्हे दैत्यों के साथ मिलकर क्षीरसागर का मंथन करके अमृत निकालने की सलाह दी। भगवान विष्णु के ऐसा कहने पर संपूर्ण देवता दैत्यों के साथ संधि करके अमृत निकालने के यत्न में लग गए। अमृत कुंभ के निकलते ही देवताओं के इशारे से इंद्रपुत्र 'जयंत' अमृत-कलश को लेकर आकाश में उड़ गया। उसके बाद दैत्यगुरु शुक्राचार्य के आदेशानुसार दैत्यों ने अमृत को वापस लेने के लिए जयंत का पीछा किया और घोर परिश्रम के बाद उन्होंने बीच रास्ते में ही जयंत को पकड़ा। तत्पश्चात अमृत कलश पर अधिकार जमाने के लिए देव-दानवों में बारह दिन तक अविराम युद्ध होता रहा।\n\nइस परस्पर मारकाट के दौरान पृथ्वी के चार स्थानों (प्रयाग, हरिद्वार, उज्जैन, नासिक) पर कलश से अमृत बूँदें गिरी थीं। उस समय चंद्रमा ने घट से प्रस्रवण होने से, सूर्य ने घट फूटने से, गुरु ने दैत्यों के अपहरण से एवं शनि ने देवेन्द्र के भय से घट की रक्षा की। कलह शांत करने के लिए भगवान ने मोहिनी रूप धारण कर यथाधिकार सबको अमृत बाँटकर पिला दिया। इस प्रकार देव-दानव युद्ध का अंत किया गया।\n\nअमृत प्राप्ति के लिए देव-दानवों में परस्पर बारह दिन तक निरंतर युद्ध हुआ था। देवताओं के बारह दिन मनुष्यों के बारह वर्ष के तुल्य होते हैं। अतएव कुंभ भी बारह होते हैं। उनमें से चार कुंभ पृथ्वी पर होते हैं और शेष आठ कुंभ देवलोक में होते हैं, जिन्हें देवगण ही प्राप्त कर सकते हैं, मनुष्यों की वहाँ पहुँच नहीं है।\n\nजिस समय में चंद्रादिकों ने कलश की रक्षा की थी, उस समय की वर्तमान राशियों पर रक्षा करने वाले चंद्र-सूर्यादिक ग्रह जब आते हैं, उस समय कुंभ का योग होता है अर्थात जिस वर्ष, जिस राशि पर सूर्य, चंद्रमा और बृहस्पति का संयोग होता है, उसी वर्ष, उसी राशि के योग में, जहाँ-जहाँ अमृत बूँद गिरी थी, वहाँ-वहाँ कुंभ पर्व होता है।\n\nमहाकुम्भ २०१३ स्नान के लिए कुम्भ में जो दिन विशेष हैं वो इस प्रकार हैं -\n\n\n\n\n", "id": "3451", "title": "कुम्भ मेला"}
{"url": "https://hi.wikipedia.org/wiki?curid=3452", "text": "उज्जैन\n\nउज्जैन (उज्जयिनी) भारत के मध्य प्रदेश राज्य का एक प्रमुख शहर है जो क्षिप्रा नदी के किनारे बसा है। यह एक अत्यन्त प्राचीन शहर है। यह विक्रमादित्य के राज्य की राजधानी थी। इसे कालिदास की नगरी के नाम से भी जाना जाता है। यहाँ हर १२ वर्ष पर सिंहस्थ कुंभ मेला लगता है। भगवान शिव के १२ ज्योतिर्लिंगों में एक महाकाल इस नगरी में स्थित है। उज्जैन मध्य प्रदेश के सबसे बड़े शहर इन्दौर से ५५ कि॰मी॰ पर है। उज्जैन के प्राचीन नाम अवन्तिका, उज्जयनी, कनकश्रन्गा आदि है। उज्जैन मंदिरों की नगरी है। यहाँ कई तीर्थ स्थल है। इसकी जनसंख्या लगभग 5.25 लाख है। यह मध्य प्रदेश का पाँचवा सबसे बड़ा शहर है। नगर निगम सीमा का क्षेत्रफल ९३ वर्ग किलोमीटर है।\n\nराजनैतिक इतिहास उज्जैन का काफी लम्बा रहा है। उज्जैन के गढ़ क्षेत्र से हुयी खुदाई में आद्यैतिहासिक (protohistoric) एवं प्रारंभिक लोहयुगीन सामग्री प्रचुर मात्रा में प्राप्त हुई है। पुराणों व महाभारत में उल्लेख आता है की वृष्णि-वीर कृष्ण व बलराम यहाँ गुरु सांदीपनी के आश्रम में विद्याप्राप्त करने हेतु आये थे। कृष्ण की एक पत्नी मित्रवृन्दा उज्जैन की ही राजकुमारी थी। उसके दो भाई विन्द एवं अनुविन्द महाभारत युद्ध में कौरवों की और से युद्ध करते हुए वीर गति को प्राप्त हुए थे। ईसा की छठी सदी में उज्जैन में एक अत्यंत प्रतापी राजा हुए जिनका नाम चंड प्रद्योत था। भारत के अन्य शासक उससे भय खाते थे। उसकी दुहिता वासवदत्ता एवं वत्सनरेश उदयन की प्रणय गाथा इतिहास प्रसिद्ध है प्रद्योत वंश के उपरांत उज्जैन मगध साम्राज्य का अंग बन गया। \n\nमहाकवि कालिदास उज्जयिनी के इतिहास प्रसिद्ध सम्राट विक्रमादित्य के दरबार के नवरत्नों में से एक थे। इनको उज्जयिनी अत्यंत प्रिय थी। इसीलिये कालिदास ने उज्जयिनी का अत्यंत ही सुंदर वर्णन किया है। सम्राट विक्रमादित्य ही महाकवि कालिदास के वास्तविक आश्रयदाता के रूप में प्रख्यात है।\n\nमहाकवि कालिदास की मालवा के प्रति गहरी आस्था थी। उज्जयिनी में ही उन्होंने अत्यधिक प्रवास-काल व्यतीत किया और यहीं पर कालिदास ने उज्जयिनी के प्राचीन एवं गौरवशाली वैभव को देखा। वैभवशाली अट्टालिकाओं, उदयन, वासवदत्ता की प्रणय गाथा, भगवान महाकाल संध्याकालीन आरती तथा नृत्य करती गौरीगनाओं के सात ही क्षिप्रा नदी का पौराणिक महत्व आदि से भली भांति परिचित होने का अवसर भी प्राप्त किया हुआ जान पड़ता है।\n\n'मेघदूत' में महाकवि कालिदास ने उज्जयिनी का सुंदर वर्णन करते हुए कहा है कि जब स्वर्गीय जीवों को अपने पुण्यक्षीण होने की स्थिति में पृथ्वी पर आना पड़ा। तब उन्होंने विचार किया कि हम अपने साथ स्वर्ग का एक खंड (टुकत्रडा) भी ले चले। वही स्वर्गखंड उज्जयिनी है। आगे महाकवि ने लिखा है कि उज्जयिनी भारत का वह प्रदेश है जहां के वृध्दजनइतिहास प्रसिद्ध आधिपति राजा उदयन की प्रणय गाथा कहने में पूर्ण दक्ष है।\n\nकालिदास के 'मेघदूत' में उज्जयिनी का वैभव आज भले ही विलुप्त हो गया हो परंतु आज भी विश्व में उज्जयिनी का धार्मिक-पौराणिक एवं ऐतिहासिक महत्व के सात ही ज्योतिक्ष क्षेत्र का महत्व भी प्रसिद्ध है। उज्जयिनी भारत की सात पुराण प्रसिद्ध नगरियों में प्रमुख स्थान रखती है। उज्जयिनी में प्रति बारह वर्षों में सिंहस्थ महापर्व का आयोजन होता है। इस अवसर पर देश-विदेश से करोड़ों श्रध्दालु भक्तजन, साधु-संत, महात्मा महामंडलेश्वर एवं अखात्रडा प्रमुख उज्जयिनी में कल्पवास कर मोक्ष प्राप्ति की मंगल कामना करते हैं। \n\nउज्जयिनी की ऐतिहासिकता का प्रमाण 600 वर्ष पूर्व मिलता है। तत्कालीन समय में भारत में जो सोलह जनपद थे उनमें अवंति जनपद भी एक था। अवंति उत्तर एवं दक्षिण इन दो भागों में विभक्त होकर उत्तरी भाग की राजधानी उज्जैन थी तथा दक्षिण भाग की राजधानी महिष्मति थी। उस समय चंद्रप्रद्योत गुर्जर नामक सम्राट सिंहासनारूत्रढ थे। प्रद्योत के वंशजों का उज्जैन पर तीसरी शताब्दी तक प्रभुत्व था।\n\nमौर्य सम्राट चन्द्रगुप्त मौर्य यहाँ आए थे। उनके पुत्र अशोक यहाँ के राज्यपाल रहे थे। उनकी एक भार्या वेदिसा देवी से उन्हें महेंद्र और संघमित्रा जैसी संतान प्राप्त हुई जिसने कालांतर में श्रीलंका में बौद्ध धर्म का प्रचार किया था।\nमौर्य साम्राज्य के अभुदय होने पर मगध सम्राट बिन्दुसार के पुत्र अशोक उज्जयिनी के समय नियुक्त हुए। बिन्दुसार की मृत्योपरान्त अशोक ने उज्जयिनी के शासन की बागडोर अपने हाथों में सम्हाली और उज्जयिनी का सर्वांगीण विकास कियां सम्राट अशोकके पश्चात उज्जयिनी ने दीर्घ काल तक अनेक सम्राटों का उतार चढ़ाव देखा।\n\nमौर्य साम्राज्य के पतन के बाद उज्जैन शकों और सातवाहनों की प्रतिस्पर्धा का केंद्र बन गया। शकों के पहले आक्रमण को उज्जैन के वीर गुर्जर विक्रमादित्य के नेतृत्व में यहाँ की जनता ने प्रथम सदी पूर्व विफल कर दिया था। कालांतर में विदेशी पश्चिमी शकों ने उज्जैन हस्त गत कर लिया। चस्टान व रुद्रदमन इस वंश के प्रतापी व लोक प्रिय महाक्षत्रप सिद्ध हुए।\n\nचौथी शताब्दी में गुप्तों और औलिकरों ने मालवा से इन शकों की सत्ता समाप्त कर दी। शकों और गुप्तों के काल में इस क्षेत्र का अद्वितीय आर्थिक एवं औद्योगिक विकास हुआ। छठी से दसवीं सदी तक उज्जैन गुर्जर प्रतिहारों की राजनैतिक व सैनिक स्पर्धा का दृश्य देखता रहा।\n\nसातवीं शताब्दी में उज्जैन कन्नौज के हर्षवर्धन साम्राज्य में विलीन हो गया। उस काल में उज्जैन का सर्वांगीण विकास भी होता रहा। वर्ष ६४८ में हर्ष वर्धन की मृत्यु के पश्चात नवी शताब्दी तक उज्जैन गुर्जर परमारों के आधिपत्य में आया जो ग्यारहवीं शताब्दी तक कायम रहा इस काल में उज्जैन की उन्नति होती रही। इसके पश्चात उज्जैन गुर्जर चौहान और तोमर गूर्जरों के अधिकारों में आ गया।\n\nवर्ष १००० से १३०० तक मालवा परमार-शक्ति द्वारा शासित रहा। काफी समय तक उनकी राजधानी उज्जैन रही। इस काल में सीयक द्वितीय, मुंजदेव, भोजदेव, उदयादित्य, नरवर्मन जैसे महान शासकों ने साहित्य, कला एवं संस्कृति की अभूतपूर्व सेवा की।\n\nदिल्ली के दास एवं खिलजी सुल्तानों के आक्रमण के कारण परमार वंश का पतन हो गया।\nवर्ष १२३५ में दिल्ली का शमशुद्दीन इल्तमिश विदिशा विजय करके उज्जैन की और आया यहां उस क्रूर शासक ने ने उज्जैन को न केवल बुरी तरह लूटा अपितु उनके प्राचीन मंदिरों एवं पवित्र धार्मिक स्थानों का वैभव भी नष्ट किया। \nवर्ष १४०६ में मालवा दिल्ली सल्तनत से मुक्त हो गया और उसकी राजधानी मांडू से धोरी, खिलजी व अफगान सुलतान स्वतंत्र राज्य करते रहे। मुग़ल सम्राट अकबर ने जब मालवा पर किया तो उज्जैन को प्रांतीय मुख्यालय बनाया गया। मुग़ल बादशाह अकबर, जहाँगीर, शाहजहाँ व औरंगजेब यहाँ आये थे।\n\nसन् १७३७ ई. में उज्जैन सिंधिया वंश के अधिकार में आया उनका वर्ष १८८० तक एक छत्र राज्य रहा जिसमें उज्जैन का सर्वांगीण विकास होता रहा। सिंधिया वंश की राजधानी उज्जैन बनी। राणोजी सिंधिया ने महाकालेश्वर मंदिर का जीर्णोद्धार कराया। इस वंश के संस्थापक राणोजी शिंदे के मंत्री रामचंद्र शेणवी ने वर्तमान महाकाल मंदिर का निर्माण करवाया। वर्ष १८१० में सिंधिया राजधानी ग्वालियर ले जाई गयी किन्तु उज्जैन का सांस्कृतिक विकास जारी रहा। १९४८ में ग्वालियर राज्य का नवीन मध्य भारत में विलय हो गया।\n\nउज्जयिनी में आज भी अनेक धार्मिक पौराणिक एवं ऐतिहासिक स्थान हैं जिनमें भगवान महाकालेश्वर मंदिर, गोपाल मंदिर, चौबीस खंभा देवी, चौसठ योगिनियां, नगर कोट की रानी, हरसिध्दिमां, गत्रढकालिका, काल भैरव, विक्रांत भैरव, मंगलनाथ, सिध्दवट, बोहरो का रोजा, बिना नींव की मस्जिद, गज लक्ष्मी मंदिर, बृहस्पति मंदिर, नवगृह मंदिर, भूखी माता, भर्तृहरि गुफा, पीरमछन्दर नाथ समाधि, कालिया देह पैलेस, कोठी महल, घंटाघर, जन्तर मंतर महल, चिंतामन गणेश आदि प्रमुख हैं।\n\nवर्तमान उज्जैन नगर विंध्यपर्वतमाला के समीप और पवित्र तथा ऐतिहासिक क्षिप्रा नदी के किनारे समुद्र तल से 1678 फीट की ऊंचाई पर 23°डिग्री.50' उत्तर देशांश और 75°डिग्री .50' पूर्वी अक्षांश पर स्थित है। नगर का तापमान और वातावरण समशीतोष्ण है। यहां की भूमि उपजाऊ है। कालजयी कवि कालिदास और महान रचनाकार बाणभट्ट ने नगर की खूबसूरती को जादुई निरूपति किया है। कालिदास ने लिखा है कि दुनिया के सारे रत्न उज्जैन में हैं और समुद्रों के पास सिर्फ उनका जल बचा है। उज्जैन नगर और अंचल की प्रमुख बोली मीठी मालवी बोली है। हिंदी भी प्रयोग में है।\n\nउज्जैन इतिहास के अनेक परिवर्तनों का साक्षी है। क्षिप्रा के अंतर में इस पारम्परिक नगर के उत्थान-पतन की निराली और सुस्पष्ट अनुभूतियां अंकित है। क्षिप्रा के घाटों पर जहाँ प्राकृतिक सौन्दर्य की छटा बिखरी पड़ी है, असंख्य लोग आए और गए। रंगों भरा कार्तिक मेला हो या जन-संकुल सिंहस्थ या दिन के नहान, सब कुछ नगर को तीन और से घेरे क्षिप्रा का आकर्षण है।\n\nउज्जैन के दक्षिण-पूर्वी सिरे से नगर में प्रवेश कर क्षिप्रा ने यहां के हर स्थान से अपना अंतरंग संबंध स्थापित किया है। यहां त्रिवेणी पर नवगृह मंदिर है और कुछ ही गणना में व्यस्त है। पास की सड़क आपको चिन्तामणि गणेश पहुंचा देगी। धारा मुत्रड गई तो क्या हुआ? ये जाने पहचाने क्षिप्रा के घाट है, जो सुबह-सुबह महाकाल और हरसिध्दि मंदिरों की छाया का स्वागत करते है।\n\nक्षिप्रा जब पूर आती है तो गोपाल मंदिर की देहली छू लेती है। दुर्गादास की छत्री के थोड़े ही आगे नदी की धारा नगर के प्राचीन परिसर के आस-पास घूम जाती है। भर्तृहरि गुफा, पीर मछिन्दर और गढकालिका का क्षेत्र पार कर नदी मंगलनाथ पहुंचती है। मंगलनाथ का यह मंदिर सान्दीपनि आश्रम और निकट ही राम-जनार्दन मंदिर के सुंदर दृश्यों को निहारता रहता है। सिध्दवट और काल भैरव की ओर मुत्रडकर क्षिप्रा कालियादेह महल को घेरते हुई चुपचाप उज्जैन से आगे अपनी यात्रा पर बढ जाती है।\n\nकवि हों या संत, भक्त हों या साधु, पर्यटक हों या कलाकार, पग-पग पर मंदिरों से भरपूर क्षिप्रा के मनोरम तट सभी के लिए समान भाव से प्रेरणाम के आधार है।\n\nआज जो नगर उज्जैन नाम से जाना जाता है वह अतीत में अवंतिका, उज्जयिनी, विशाला, प्रतिकल्पा, कुमुदवती, स्वर्णशृंगा, अमरावती आदि अनेक नामों से अभिहित रहा। मानव सभ्यता के प्रारंभ से यह भारत के एक महान तीर्थ-स्थल के रूप में विकसित हुआ। पुण्य सलिला क्षिप्रा के दाहिने तट पर बसे इस नगर को भारत की मोक्षदायक सप्तपुरियों में एक माना गया है।\n\nउज्जैन के महाकालेश्वर की मान्यता भारत के प्रमुख बारह ज्योतिर्लिंगों में है। महाकालेश्वर मंदिर का माहात्म्य विभिन्न पुराणों में विस्तृत रूप से वर्णित है। महाकवि तुलसीदास से लेकर संस्कृत साहित्य के अनेक प्रसिध्द कवियों ने इस मंदिर का वर्णन किया है। लोक मानस में महाकाल की परम्परा अनादि है। उज्जैन भारत की कालगणना का केंद्र बिन्दु था और महाकाल उज्जैन के अधिपति आदि देव माने जाते हैं।\n\nइतिहास के प्रत्येक युग में-शुंग, कुशाण, सात वाहन, गुप्त, परिहार तथा अपेक्षाकृत आधुनिक मराठा काल में इस मंदिर का निरंतर जीर्णोध्दार होता रहा है। वर्तमान मंदिर का पुनर्निर्माण राणोजी सिंधिया के काल में मालवा के सूबेदार रामचंद्र बाबा शेणवी द्वारा कराया गया था। वर्तमान में भी जीर्णोध्दार एवं सुविधा विस्तार का कार्य होता रहा है। महाकालेश्वर की प्रतिमा दक्षिणमुखी है। तांत्रिक परम्परा में प्रसिध्द दक्षिण मुखी पूजा का महत्व बारह ज्योतिर्लिंगों में केवल महाकालेश्वर को ही प्राप्त है। ओंकारेश्वर में मंदिर की ऊपरी पीठ पर महाकाल मूर्ति की तरह इस तरह मंदिर में भी ओंकारेश्वर शिव की प्रतिष्ठा है। तीसरे खण्ड में नागचंद्रेश्वर की प्रतिमा के दर्शन केवल नागपंचमी को होते है। विक्रमादित्य और भोज की महाकाल पूजा के लिए शासकीय सनदें महाकाल मंदिर को प्राप्त होती रही है। वर्तमान में यह मंदिर महाकाल मंदिर समिति के तत्वावधान में संरक्षित है।\n\nश्री महाकालेश्वर मंदिर के निकट हरिसिद्धि मार्ग पर बडे गणेश की भव्य और कलापूर्ण मूर्ति प्रतिष्ठित है। इस मूर्ति का निर्माण पद्मविभूषण पं॰ सूर्यनारायण व्यास के पिता विख्यात विद्वान स्व. पं॰ नारायण जी व्यास ने किया था। मंदिर परिसर में सप्तधातु की पंचमुखी हनुमान प्रतिमा के साथ-साथ नवग्रह मंदिर तथा कृष्ण यशोदा आदि की प्रतिमाएं भी विराजित हैं। यहाँ गणपति की प्रतिमा बहुत विशाल होने के कारण ही इसे बड़ा गणेश के नाम से जानते हैं। गणेश जी की मूर्ति संरचना में पवित्र सात नदियों के जल एवं सप्त पूरियों के मिट्टी को प्रयोग में लाया गया था। यहाँ गणेश जी को महिलायें अपने भाई के रूप में मानती हैं,एवं रक्षा बंधन के पावन पर्व पर राखी पहनाती हैं। \n\nपुराणों के अनुसार उज्जैन नगरी को मंगल की जननी कहा जाता है। ऐसे व्यक्ति जिनकी कुंडली में मंगल भारी रहता है, वे अपने अनिष्ट ग्रहों की शांति के लिए यहाँ पूजा-पाठ करवाने आते हैं। यूँ तो देश में मंगल भगवान के कई मंदिर हैं, लेकिन उज्जैन इनका जन्मस्थान होने के कारण यहाँ की पूजा को खास महत्व दिया जाता है। कहा जाता है कि यह मंदिर सदियों पुराना है। सिंधिया राजघराने में इसका पुनर्निर्माण करवाया गया था। उज्जैन शहर को भगवान महाकाल की नगरी कहा जाता है, इसलिए यहाँ मंगलनाथ भगवान की शिवरूपी प्रतिमा का पूजन किया जाता है। हर मंगलवार के दिन इस मंदिर में श्रद्धालुओं का ताँता लगा रहता है।\n\nउज्जैन नगर के प्राचीन और महत्वपूर्ण धार्मिक स्थलों में हरसिद्धि देवी का मंदिर प्रमुख है। चिन्तामण गणेश मंदिर से थोड़ी दूर और रूद्रसागर तालाब के किनारे स्थित इस मंदिर में सम्राट विक्रमादित्य द्वारा हरिसिद्धि देवी की पूजा की जाती थी। हरसिध्दि देवी वैष्णव संप्रदाय की आराध्य रही। शिवपुराण के अनुसार दक्ष यज्ञ के बाद सती की कोहनी यहां गिरी थी।\n\nउज्जैन नगर के धार्मिक स्वरूप में क्षिप्रा नदी के घाटों का प्रमुख स्थान है। नदी के दाहिने किनारे, जहाँ नगर स्थित है, पर बने ये घाट स्थानार्थियों के लिये सीढीबध्द हैं। घाटों पर विभिन्न देवी-देवताओं के नये-पुराने मंदिर भी है। क्षिप्रा के इन घाटों का गौरव सिंहस्थ के दौरान देखते ही बनता है, जब लाखों-करोड़ों श्रद्धालु यहां स्नान करते हैं।\n\nगोपाल मंदिर उज्जैन नगर का दूसरा सबसे बड़ा मंदिर है। यह मंदिर नगर के मध्य व्यस्ततम क्षेत्र में स्थित है। मंदिर का निर्माण महाराजा दौलतराव सिंधिया की महारानी बायजा बाई ने वर्ष 1833 के आसपास कराया था। मंदिर में कृष्ण (गोपाल) प्रतिमा है। मंदिर के चांदी के द्वार यहां का एक अन्य आकर्षण हैं।\n\nगढकालिका देवी का यह मंदिर आज के उज्जैन नगर में प्राचीन अवंतिका नगरी क्षेत्र में है। कालयजी कवि कालिदास गढकालिका देवी के उपासक थे। इस प्राचीन मंदिर का गुर्जर सम्राट नागभट्ट द्वारा जीर्णोध्दार कराने का उल्लैख मिलता है। गढ़ कालिका के मंदिर में माँ कालिका के दर्शन के लिए रोज हजारों भक्तों की भीड़ जुटती है। तांत्रिकों की देवी कालिका के इस चमत्कारिक मंदिर की प्राचीनता के विषय में कोई नहीं जानता, फिर भी माना जाता है कि इसकी स्थापना महाभारतकाल में हुई थी, लेकिन मूर्ति सतयुग के काल की है। बाद में इस प्राचीन मंदिर का जीर्णोद्धार सम्राट नागभट्ट द्वारा किए जाने का उल्लेख मिलता है। स्टेटकाल में ग्वालियर के महाराजा ने इसका पुनर्निर्माण कराया।\n\nभर्तृहरि की गुफा ग्यारहवीं सदी के एक मंदिर का अवशेष है, जिसका उत्तरवर्ती दोर में जीर्णोध्दार होता रहा।\n\nकाल भैरव मंदिर आज के उज्जैन नगर में स्थित प्राचीन अवंतिका नगरी के क्षेत्र में स्थित है। यह स्थल शिव के उपासकों के कापालिक सम्प्रदाय से संबंधित है। मंदिर के अंदर काल भैरव की विशाल प्रतिमा है। कहा जाता है कि इस मंदिर का निर्माण प्राचीन काल में राजा भद्रसेन ने कराया था। पुराणों में वर्णित अष्ट भैरव में काल भैरव का स्थल है।\n\nसिंहस्थ उज्जैन का महान स्नान पर्व है। बारह वर्षों के अंतराल से यह पर्व तब मनाया जाता है जब बृहस्पति सिंह राशि पर स्थित रहता है। पवित्र क्षिप्रा नदी में पुण्य स्नान की विधियां चैत्र मास की पूर्णिमा से प्रारंभ होती हैं और पूरे मास में वैशाख पूर्णिमा के अंतिम स्नान तक भिन्न-भिन्न तिथियों में सम्पन्न होती है। उज्जैन के महापर्व के लिए पारम्परिक रूप से दस योग महत्वपूर्ण माने गए हैं।\n\nदेश भर में चार स्थानों पर कुम्भ का आयोजन किया जाता है। प्रयाग, नासिक, हरिद्धार और उज्जैन में लगने वाले कुम्भ मेलों के उज्जैन में आयोजित आस्था के इस पर्व को सिंहस्थ के नाम से पुकारा जाता है। उज्जैन में मेष राशि में सूर्य और सिंह राशि में गुरु के आने पर यहाँ महाकुंभ मेले का आयोजन किया जाता है, जिसे सिहस्थ के नाम से देशभर में पुकारा जाता है। सिंहस्थ आयोजन की एक प्राचीन परम्परा है। इसके आयोजन के संबंध में अनेक कथाएँ प्रचलित है। \n\nअमृत बूंदे छलकने के समय जिन राशियों में सूर्य, चन्द्र, गुरु की स्थिति के विशिष्ट योग के अवसर रहते हैं, वहां कुंभ पर्व का इन राशियों में गृहों के संयोग पर आयोजन होता है। इस अमृत कलश की रक्षा में सूर्य, गुरु और चन्द्रमा के विशेष प्रयत्न रहे। इसी कारण इन्हीं गृहों की उन विशिष्ट स्थितियों में कुंभ पर्व मनाने की परम्परा है।\n\n", "id": "3452", "title": "उज्जैन"}
{"url": "https://hi.wikipedia.org/wiki?curid=3453", "text": "कालिदास\n\nकालिदास संस्कृत भाषा के महान कवि और नाटककार थे। उन्होंने भारत की पौराणिक कथाओं और दर्शन को आधार बनाकर रचनाएं की और उनकी रचनाओं में भारतीय जीवन और दर्शन के विविध रूप और मूल तत्व निरूपित हैं। कालिदास अपनी इन्हीं विशेषताओं के कारण राष्ट्र की समग्र राष्ट्रीय चेतना को स्वर देने वाले कवि माने जाते हैं और कुछ विद्वान उन्हें राष्ट्रीय कवि का स्थान तक देते हैं।\n\nअभिज्ञानशाकुंतलम् कालिदास की सबसे प्रसिद्ध रचना है। यह नाटक कुछ उन भारतीय साहित्यिक कृतियों में से है जिनका सबसे पहले यूरोपीय भाषाओं में अनुवाद हुआ था। यह पूरे विश्व साहित्य में अग्रगण्य रचना मानी जाती है। मेघदूतम् कालिदास की सर्वश्रेष्ठ रचना है जिसमें कवि की कल्पनाशक्ति और अभिव्यंजनावादभावाभिव्यन्जना शक्ति अपने सर्वोत्कृष्ट स्तर पर है और प्रकृति के मानवीकरण का अद्भुत रखंडकाव्ये से खंडकाव्य में दिखता है। \n\nकालिदास वैदर्भी रीति के कवि हैं और तदनुरूप वे अपनी अलंकार युक्त किन्तु सरल और मधुर भाषा के लिये विशेष रूप से जाने जाते हैं। \n\nउनके प्रकृति वर्णन अद्वितीय हैं और विशेष रूप से अपनी उपमाओं के लिये जाने जाते हैं। साहित्य में औदार्य गुण के प्रति कालिदास का विशेष प्रेम है और उन्होंने अपने शृंगार रस प्रधान साहित्य में भी आदर्शवादी परंपरा और नैतिक मूल्यों का समुचित ध्यान रखा है।\n\nकालिदास के परवर्ती कवि बाणभट्ट ने उनकी सूक्तियों की विशेष रूप से प्रशंसा की है।\nकालिदास किस काल में हुए और वे मूलतः किस स्थान के थे इसमें काफ़ी विवाद है। चूँकि, कालिदास ने द्वितीय शुंग शासक अग्निमित्र को नायक बनाकर \"मालविकाग्निमित्रम्\" नाटक लिखा और अग्निमित्र ने १७० ईसापू्र्व में शासन किया था, अतः कालिदास के समय की एक सीमा निर्धारित हो जाती है कि वे इससे पहले नहीं हुए हो सकते। छठीं सदी ईसवी में बाणभट्ट ने अपनी रचना हर्षचरितम् में कालिदास का उल्लेख किया है तथा इसी काल के पुलकेशिन द्वितीय के एहोल अभिलेख में कालिदास का जिक्र है अतः वे इनके बाद के नहीं हो सकते। इस प्रकार कालिदास के प्रथम शताब्दी ईसा पूर्व से छठी शताब्दी ईसवी के मध्य होना तय है। दुर्भाग्यवश इस समय सीमा के अन्दर वे कब हुए इस पर काफ़ी मतभेद हैं। विद्वानों में (i) द्वितीय शताब्दी ईसा पूर्व का मत (ii) प्रथम शताब्दी ईसा पूर्व का मत (iii) तृतीय शताब्दी ईसवी का मत (iv) चतुर्थ शताब्दी ईसवी का मत (v) पाँचवी शताब्दी ईसवी का मत, तथा (vi) छठीं शताब्दी के पूर्वार्द्ध का मत; प्रचलित थे। इनमें ज्यादातर खण्डित हो चुके हैं या उन्हें मानने वाले इक्के दुक्के लोग हैं किन्तु मुख्य संघर्ष 'प्रथम शताब्दी ईसा पूर्व का मत और 'चतुर्थ शताब्दी ईसवी का मत' में है।\n\nप्रथम शताब्दी ईसा पूर्व का मत - \n\nपरम्परा के अनुसार कालिदास उज्जयिनी के उन राजा विक्रमादित्य के समकालीन हैं जिन्होंने ईसा से 57 वर्ष पूर्व विक्रम संवत् चलाया। विक्रमोर्वशीय के नायक पुरुरवा के नाम का विक्रम में परिवर्तन से इस तर्क को बल मिलता है कि कालिदास उज्जयनी के राजा विक्रमादित्य के राजदरबारी कवि थे। इन्हें विक्रमादित्य के नवरत्नों में से एक माना जाता है। \n\nचतुर्थ शताब्दी ईसवी का मत -\n\nप्रो॰ कीथ और अन्य इतिहासकार कालिदास को गुप्त शासक चंद्रगुप्त विक्रमादित्य और उनके उत्तराधिकारी कुमारगुप्त से जोड़ते हैं, जिनका शासनकाल चौथी शताब्दी में था। ऐसा माना जाता है कि चंद्रगुप्त द्वितीय ने विक्रमादित्य की उपाधि ली और उनके शासनकाल को स्वर्णयुग माना जाता है। \n\nविवाद और पक्ष-प्रतिपक्ष - \n\n\n\n\n\nकालिदास के जन्मस्थान के बारे में भी विवाद है। मेघदूतम् में उज्जैन के प्रति उनकी विशेष प्रेम को देखते हुए कुछ लोग उन्हें उज्जैन का निवासी मानते हैं।\n\nसाहित्यकारों ने ये भी सिद्ध करने का प्रयास किया है कि कालिदास का जन्म उत्तराखंड के रूद्रप्रयाग जिले के कविल्ठा गांव में हुआ था। कालिदास ने यहीं अपनी प्रारंभिक शिक्षा ग्रहण की थी औऱ यहीं पर उन्होंने मेघदूत, कुमारसंभव औऱ रघुवंश जैसे महाकाव्यों की रचना की थी। कविल्ठा चारधाम यात्रा मार्ग में गुप्तकाशी में स्थित है। गुप्तकाशी से कालीमठ सिद्धपीठ वाले रास्ते में कालीमठ मंदिर से चार किलोमीटर आगे कविल्ठा गांव स्थित है। कविल्ठा में सरकार ने कालिदास की प्रतिमा स्थापित कर एक सभागार की भी निर्माण करवाया है। जहां पर हर साल जून माह में तीन दिनों तक गोष्ठी का आयोजन होता है, जिसमें देशभर के विद्वान भाग लेते हैं। \n\nकुछ विद्वानों ने तो उन्हें बंगाल और उड़ीसा का भी साबित करने की कोशिस की है। कहते हैं कि कालिदास की श्रीलंका में हत्या कर दी गई थी लेकिन विद्वान इसे भी कपोल-कल्पित मानते हैं।\n\nकथाओं और किम्वादंतियों के अनुसार कालिदास शक्लो-सूरत से सुंदर थे और विक्रमादित्य के दरबार के नवरत्नों में एक थे। कहा जाता है कि प्रारंभिक जीवन में कालिदास अनपढ़ और मूर्ख थे। \n\nकालिदास की शादी विद्योत्तमा नाम की राजकुमारी से हुई। ऐसा कहा जाता है कि विद्योत्तमा ने प्रतिज्ञा की थी कि जो कोई उसे शास्त्रार्थ में हरा देगा, वह उसी के साथ शादी करेगी। जब विद्योत्तमा ने शास्त्रार्थ में सभी विद्वानों को हरा दिया तो अपमान से दुखी कुछ विद्वानों ने कालिदास से उसका शास्त्रार्थ कराया। विद्योत्तमा मौन शब्दावली में गूढ़ प्रश्न पूछती थी, जिसे कालिदास अपनी बुद्धि से मौन संकेतों से ही जवाब दे देते थे। विद्योत्तमा को लगता था कि कालिदास गूढ़ प्रश्न का गूढ़ जवाब दे रहे हैं। उदाहरण के लिए विद्योत्तमा ने प्रश्न के रूप में खुला हाथ दिखाया तो कालिदास को लगा कि यह थप्पड़ मारने की धमकी दे रही है। उसके जवाब में कालिदास ने घूंसा दिखाया तो विद्योत्तमा को लगा कि वह कह रहा है कि पाँचों इन्द्रियाँ भले ही अलग हों, सभी एक मन के द्वारा संचालित हैं। \n\nविद्योत्तमा और कालिदास का विवाह हो गया तब विद्योत्तमा को सच्चाई का पता चला कि कालिदास अनपढ़ हैं। उसने कालिदास को धिक्कारा और यह कह कर घर से निकाल दिया कि सच्चे पंडित बने बिना घर वापिस नहीं आना। कालिदास ने सच्चे मन से काली देवी की आराधना की और उनके आशीर्वाद से वे ज्ञानी और धनवान बन गए। ज्ञान प्राप्ति के बाद जब वे घर लौटे तो उन्होंने दरवाजा खड़का कर कहा - \"कपाटम् उद्घाट्य सुन्दरी\" (दरवाजा खोलो, सुन्दरी)। विद्योत्तमा ने चकित होकर कहा -- \"अस्ति कश्चिद् वाग्विशेषः\" (कोई विद्वान लगता है)। \n\nइस प्रकार, इस किम्वदन्ती के अनुसार, कालिदास ने विद्योत्तमा को अपना पथप्रदर्शक गुरु माना और उसके इस वाक्य को उन्होंने अपने काव्यों में जगह दी। कुमारसंभवम् का प्रारंभ होता है- \"अस्त्युत्तरस्याम् दिशि…\" से, मेघदूतम् का पहला शब्द है- \"कश्चित्कांता…\" और रघुवंशम् की शुरुआत होती है- \"वागार्थविव…\" से।\n\nछोटी-बड़ी कुल लगभग चालीस रचनाएँ हैं जिन्हें अलग-अलग विद्वानों ने कालिदास द्वारा रचित सिद्ध करने का प्रयास किया है। इनमें से मात्र सात ही ऐसी हैं जो निर्विवाद रूप से कालिदासकृत मानि जाती हैं: तीन नाटक: अभिज्ञान शाकुन्तलम्, विक्रमोर्वशीयम् और मालविकाग्निमित्रम्; दो महाकाव्य: रघुवंशम् और कुमारसंभवम्; और दो खण्डकाव्य: मेघदूतम् और ऋतुसंहार। इनमें भी ऋतुसंहार को प्रो॰ कीथ संदेह के साथ कालिदास की रचना स्वीकार करते हैं।\nमालविकाग्निमित्रम् कालिदास की पहली रचना है, जिसमें राजा अग्निमित्र की कहानी है। अग्निमित्र एक निर्वासित नौकर की बेटी मालविका के चित्र के प्रेम करने लगता है। जब अग्निमित्र की पत्नी को इस बात का पता चलता है तो वह मालविका को जेल में डलवा देती है। मगर संयोग से मालविका राजकुमारी साबित होती है और उसके प्रेम-संबंध को स्वीकार कर लिया जाता है।\n\nअभिज्ञान शाकुन्तलम् कालिदास की दूसरी रचना है जो उनकी जगतप्रसिद्धि का कारण बना। इस नाटक का अनुवाद अंग्रेजी और जर्मन के अलावा दुनिया के अनेक भाषाओं में हुआ है। इसमें राजा दुष्यंत की कहानी है जो वन में एक परित्यक्त ऋषि पुत्री शकुन्तला (विश्वामित्र और मेनका की बेटी) से प्रेम करने लगता है। दोनों जंगल में गंधर्व विवाह कर लेते हैं। राजा दुष्यंत अपनी राजधानी लौट आते हैं। इसी बीच ऋषि दुर्वासा शकुंतला को शाप दे देते हैं कि जिसके वियोग में उसने ऋषि का अपमान किया वही उसे भूल जाएगा। काफी क्षमाप्रार्थना के बाद ऋषि ने शाप को थोड़ा नरम करते हुए कहा कि राजा की अंगूठी उन्हें दिखाते ही सब कुछ याद आ जाएगा। लेकिन राजधानी जाते हुए रास्ते में वह अंगूठी खो जाती है। स्थिति तब और गंभीर हो गई जब शकुंतला को पता चला कि वह गर्भवती है। शकुंतला लाख गिड़गिड़ाई लेकिन राजा ने उसे पहचानने से इनकार कर दिया। जब एक मछुआरे ने वह अंगूठी दिखायी तो राजा को सब कुछ याद आया और राजा ने शकुंतला को अपना लिया। शकुंतला शृंगार रस से भरे सुंदर काव्यों का एक अनुपम नाटक है। कहा जाता है \"काव्येषु नाटकं रम्यं तत्र रम्या शकुन्तला\" (कविता के अनेक रूपों में अगर सबसे सुन्दर नाटक है तो नाटकों में सबसे अनुपम शकुन्तला है।)\n\nविक्रमोर्वशीयम् एक रहस्यों भरा नाटक है। इसमें पुरूरवा इंद्रलोक की अप्सरा उर्वशी से प्रेम करने लगते हैं। पुरूरवा के प्रेम को देखकर उर्वशी भी उनसे प्रेम करने लगती है। इंद्र की सभा में जब उर्वशी नृत्य करने जाती है तो पुरूरवा से प्रेम के कारण वह वहां अच्छा प्रदर्शन नहीं कर पाती है। इससे इंद्र गुस्से में उसे शापित कर धरती पर भेज देते हैं। हालांकि, उसका प्रेमी अगर उससे होने वाले पुत्र को देख ले तो वह फिर स्वर्ग लौट सकेगी। विक्रमोर्वशीयम् काव्यगत सौंदर्य और शिल्प से भरपूर है।\n\nकुमारसंभवम् उनके महाकाव्यों के नाम है। रघुवंशम् में सम्पूर्ण रघुवंश के राजाओं की गाथाएँ हैं, तो कुमारसंभवम् में शिव-पार्वती की प्रेमकथा और कार्तिकेय के जन्म की कहानी है। \n\nरघुवंशम् में कालिदास ने रघुकुल के राजाओं का वर्णन किया है।\n\nमेघदूतम् एक गीतिकाव्य है जिसमें यक्ष द्वारा मेघ से सन्देश ले जाने की प्रार्थना और उसे दूत बना कर अपनी प्रिय के पास भेजने का वर्णन है।\nमेघदूत के दो भाग हैं -\nपूर्वमेघ एवं\nउत्तरमेघ।\nऋतुसंहारम् में सभी ऋतुओं में प्रकृति के विभिन्न रूपों का विस्तार से वर्णन किया गया है।\n\nइनके अलावा कई छिटपुट रचनाओं का श्रेय कालिदास को दिया जाता है, लेकिन विद्वानों का मत है कि ये रचनाएं अन्य कवियों ने कालिदास के नाम से की। नाटककार और कवि के अलावा कालिदास ज्योतिष के भी विशेषज्ञ माने जाते हैं। उत्तर कालामृतम् नामक ज्योतिष पुस्तिका की रचना का श्रेय कालिदास को दिया जाता है। ऐसा माना जाता है कि काली देवी की पूजा से उन्हें ज्योतिष का ज्ञान मिला। इस पुस्तिका में की गई भविष्यवाणी सत्य साबित हुईं।\n\nकालिदास को कविकुलगुरु, कनिष्ठिकाधिष्ठित और कविताकामिनीविलास जैसी प्रशंशात्मक उपाधियाँ प्रदान की गयी हैं जो उनके काव्यगत विशिष्टताओं से अभिभूत होकर ही दी गयी हैं। कालिदास के काव्य की विशिष्टताओं का वर्णन निम्नवत किया जा सकता है:\n\nकालिदास वैदर्भी रीति के कवि हैं और उन्होंने प्रसाद गुण से पूर्ण ललित शब्दयोजना का प्रयोग किया है। प्रसाद गुण का लक्षण है - \"जो गुण मन में वैसे ही व्याप्त हो जाय जैसे सूखी ईंधन की लकड़ी में अग्नि सहसा प्रज्वलित हो उठती है\" और कालिदास की भाषा की यही विशेषता है।\n\nकालिदास की भाषा मधुर नाद सुन्दरी से युक्त है और समासों का अल्पप्रयोग, पदों का समुचित स्थान पर निवेश, शब्दालंकारों का स्वाभाविक प्रयोग इत्यादि गुणों के कारण उसमें प्रवाह और प्रांजलता विद्यमान है। \n\nकालिदास ने शब्दालंकारों का स्वाभाविक प्रयोग किया है और उन्हें उपमा अलंकार के प्रयोग में सिद्धहस्त और उनकी उपमाओं को श्रेष्ठ माना जाता है। उदहारण के लिये:\n\nसंचारिणी दीपशिखेव रात्रौ यं यं व्यतीयाय पतिंवरा सा।\n\nनरेन्द्रमार्गाट्ट इव प्रपेदे विवर्णभावं स स भूमिपालः।।\nअर्थात् \"स्वयंवर में बारी-बारी से प्रत्येक राजा के सामने गमन करती हुई इन्दुमती राजाओं के सामने से चलती हुई दीपशिखा की तरह लग रही थी जिसके आगे बढ़ जाने पर राजाओं का मुख विवर्ण (रिजेक्ट कर दिए जाने से अंधकारमय, मलिन) हो जाता था।\" \n\nकालिदास की कविता की प्रमुख विशेषता है कि वह चित्रों के निर्माण में सबकुछ न कहकर भी अभिव्यंजना द्वारा पूरा चित्र खींच देते हैं। जैसे:\nएवं वादिनि देवर्शौ पार्श्वे पितुरधोमुखी।\n\nलीला कमल पत्राणि गणयामास पार्वती।।\n\nअर्थात् \"देवर्षि के द्वारा ऐसी (पार्वती के विवाह प्रस्ताव की) बात करने पर, पिता के समीप बैठी पार्वती ने सिर झुका कर हाथ में लिये कमल की पंखुड़ियों को गिनना शुरू कर दिया।\"\n\nकूडियट्टम् में संस्कृत आधारित नाटकों का एक रंगमंच है, जहां भास के नाटक खेले जाते हैं। महान कूडियट्टम कलाकार और नाट्य शास्त्र के विद्वान स्वर्गीय नाट्याचार्य विदुषकरत्तनम पद्मश्री गुरू मणि माधव चक्यार ने कालिदास के नाटकों के मंचन की शुरूआत की। कालिदास को लोकप्रिय बनाने में दक्षिण भारतीय भाषाओं के फिल्मों का भी काफी योगदान है। कन्नड़ भाषा की फिल्मों कविरत्न कालिदास और महाकवि कालिदास ने कालिदास के जीवन को काफी लोकप्रिय बनाया। इन फिल्मों में स्पेशल इफेक्ट और संगीत का बखूबी उपयोग किया गया था। वी शांताराम ने शकुंतला पर आधारित फिल्म बनायी थी। ये फिल्म इतनी प्रभावशाली थी कि इसपर आधारित अनेक भाषाओं में कई फिल्में बनाई गई।\n\nहिन्दी लेखक मोहन राकेश ने कालिदास के जीवन पर एक नाटक \"आषाढ़ का एक दिन\" की रचना की, जो कालिदास के संघर्षशील जीवन के विभिन्न पहलुओं को दिखाता है। १९७६ में सुरेंद्र वर्मा ने एक नाटक लिखा, जिसमें इस बात का जिक्र किया गया है कि पार्वती के शाप के कारण कालिदास कुमारसंभव को पूरा नहीं कर पाए थे। शिव और पार्वती के गार्हस्थ जीवन का अश्लीलतापूर्वक वर्णन करने के लिए पार्वती ने उन्हें यह शाप दिया था। इस नाटक में कालिदास को चंद्रगुप्त की अदालत का सामना करना पड़ा, जहां पंडितों और नैतिकतावादियों ने उनपर अनेक आरोप लगाए। इस नाटक में न सिर्फ एक लेखक के संघर्षशील जीवन को दिखाया गया है, बल्कि लेखक की अभिव्यक्ति की स्वतंत्रता के महत्व को भी रेखांकित किया गया है।\n\n\"अस्ति कश्चित वागर्थीयम्\" नाम से डॉ कृष्ण कुमार ने १९८४ में एक नाटक लिखा, यह नाटक कालिदास के विवाह की लोकप्रिय कथा पर आधारित है। इस कथा के अनुसार, कालिदास पेड़ की उसी टहनी को काट रहे होते हैं, जिस पर वे बैठे थे। विद्योत्तम से अपमानित दो विद्वानों ने उसकी शादी इसी कालिदास के करा दी। जब उसे ठगे जाने का अहसास होता है, तो वो कालिदास को ठुकरा देती है। साथ ही, विद्योत्तमा ने ये भी कहा कि अगर वे विद्या और प्रसिद्धि अर्जित कर लौटते हैं तो वह उन्हें स्वीकार कर लेगी। जब कालिदास विद्या और प्रसिद्धि अर्जित कर लौटे तो सही रास्ता दिखाने के लिए कालिदास ने उन्हें पत्नी न मानकर गुरू मान लिया।\n\nकालिदास और दंडी में कौन श्रेष्ठ कवि थे, इस सवाल को दोनों ने माता सरस्वती के सामने रखा। सरस्वती ने जवाब दिया, दंडी। दुखी कालिदास ने पूछा, \"तो माँ मैं कुछ भी नहीं\"? माता ने जवाब दिया, \"त्वमेवाहं\", यानी तुम और मैं दोनों एक जैसे हैं।\nके डी सेठना, प्रॉबलम्स ऑफ एन्शिएंट इंडिया (अध्याय-द टाइम्स ऑफ कालिदास), २००० नई दिल्ली, आदित्य प्रकाशन\nकालिदास वस्तुतः भारतीय साहित्य के नक्षत्र।\n\n\n", "id": "3453", "title": "कालिदास"}
{"url": "https://hi.wikipedia.org/wiki?curid=3455", "text": "गंगा सरस्वती विवाद\n\nभारत में बहने वाली गंगा और सरस्वती नदियाँ वास्तव में स्वर्ग की देवियाँ हैं जो आपसी विवाद के बाद एक-दूसरे को दिए गए शाप के कारण वर्तमान स्थिति को प्राप्त हुई हैं।\n\nपौराणिक कथा के अनुसार भगवान विष्णु की तीन पत्नियाँ- लक्ष्मी, गंगा और सरस्वती थीं। एक बार विष्णुजी ने गंगा के प्रति विशेष अनुराग और लगाव दिखाया जिसके फलस्वरूप सरस्वती के मन में ईर्ष्या भाव उत्पन्न हो गया। सरस्वती तीनों पत्नियों के प्रति समान अनुरक्ति रखने के आर्योचित सिद्धांत की उपेक्षा करके गंगा के प्रति आसक्ति दिखाने के लिए अपने पति विष्णुजी को खरी-खोटी बातें सुनाने लगीं। सरस्वती ने गंगा को भी आड़े हाथों लेकर दुर्वचन कहे।\n\nविष्णुजी पत्नियों के इस कलह को देखकर प्रासाद से बाहर चले गए। बिना कुछ कहे इस तरह पति के बाहर चले जाने से तो सरस्वती का क्रोध और भी भड़क उठा। उन्होंने गंगा के केश पकड़े और मारने को लपकीं। लक्ष्मी ने बीच में आकर दोनों को शांत करने का प्रयास किया। इस पर सरस्वती ने लक्ष्मी को भी गंगा की सहायिका मानते हुए उनका अपमान किया और उन्हें बीच में आने के कारण वृक्ष हो जाने का शाप दे दिया।\n\nइधर गंगा अपने कारण निरपराध लक्ष्मी को दंडित होते देखकर अत्यधिक क्षुब्ध हो उठीं और उन्होंने सरस्वती को भूतल पर नदी हो जाने का शाप दिया। सरस्वती भी पीछे नहीं रहीं। उन्होंने भी गंगा को मृतक की अस्थियाँ ढोने वाली नदी बनकर पृथ्वी तल पर बहने का शाप दे दिया।\n\nजब विष्णुजी अपने पार्षदों सहित लौटे तो उन्हें अपनी पत्नियों के परस्पर कलह और शाप आदि का पूरा पता लगा। विष्णुजी ने लक्ष्मी की शांत वृत्ति, सहनशीलता और उदारता को देखकर केवल उसे ही पत्नी रूप में अपने पास रखना उचित समझा। विष्णुजी ने गंगा और सरस्वती को त्याग देने का निश्चय कर लिया।\n\nवियोग की अवश्यंभावी स्थिति से व्यथित होकर दोनों ही कातर स्वरों में शापों से शीघ्र निपटने का उपाय पूछने लगीं। विष्णु ने उन्हें बताया कि गंगा तो नदी रूप में स्वर्ग, भूलोक और पाताल लोक में त्रिपथगा होकर बहेंगी। उनका स्थान शिव जटाओं में भी होगा। अंश रूप में ही वे स्वर्ग में मेरे सानिध्य में रहेंगी। सरस्वती प्रधान रूप से पृथ्वी तल पर रहेंगी और अंश रूप में मेरे पास। लक्ष्मी 'तुलसी' वृक्ष बनकर मेरे शालिग्राम स्वरूप से विवाह करके समग्र और स्थायी रूप से मेरा पत्नीत्व ग्रहण करेंगी। दोनों देवियाँ शापानुसार नदी रूप में पृथ्वी पर आईं।\n\nपृथ्वी पर स्रोतों में जो सर (जल) दिखाई देता है, उस सर का स्वामी सरस्वान कहलाता है और सरस्वान की पत्नी होने से सरस्वती सरस्वती कहलाईं। सरस्वती नदी तीर्थरूपा हैं। वे पापनाश के लिए जलती अग्नि के समान हैं।\n\nगंगा और सरस्वती का विवाद\nयही गंगा और सरस्वती शाप के कारण भूलोक में नदी बनकर बहती हैं। राधा-कृष्ण के शरीरों से उत्पन्न उनके स्वरूपों का दर्शन कराने वाली गंगा अत्यंत पवित्र, सर्व सिद्धिदात्री तथा तीर्थरूपा नदी हैं।\n\nकलयुग में गंगा का भविष्य\nपुराणों में कहा गया है कि सरस्वती के शाप से भारतवर्ष में आईं गंगा शाप की अवधि पूरी हो जाने पर यानी कलियुग की समाप्ति पर पुन: भगवान श्रीहरि की आज्ञा से बैकुण्ठ चली जाएँगी।\n", "id": "3455", "title": "गंगा सरस्वती विवाद"}
{"url": "https://hi.wikipedia.org/wiki?curid=3456", "text": "कनखल\n\nकनखल, हरिद्वार शहर से बिलकुल सटा हुआ है। कनखल के विशेष आकर्षण प्रजापति मंदिर, सती कुंड एवं दक्ष महादेव मंदिर हैं। कनखल आश्रमों तथा विश्व प्रसिद्ध गुरुकुल कांगड़ी विश्वविद्यालय के लिए भी जाना जाता है।\n\nकनखल गंगा के पश्चिमी किनारे पर स्थित है। नगर के दक्षिण में दक्ष प्रजापति का भव्य मंदिर है जिसके निकट सतीघाट के नाम से वह भूमि है जहाँ पुराणों (कूर्म २.३८ अ., लिंगपुराण १००.८) के अनुसार शिव ने सती के प्राणोत्सर्ग के पश्चात् दक्षयज्ञ का ध्वंस किया था। यह हिंदुओं का एक पुण्य तीर्थस्थल है जहाँ प्रति वर्ष लाखों तीर्थयात्री दर्शनार्थ आते हैं। कनखल में अनेक उद्यान हैं जिनमें केला, आलूबुखारा, लीची, आडू, चकई, लुकाट आदि फल भारी मात्रा में उत्पन्न होते हैं। यहाँ के अधिकांश निवासी ब्राह्मण हैं जिनका पेशा प्राय: हरिद्वार अथवा कनखल में पौरोहित्य या पंडगिरी है।\n\nमहाराजा शिव की राजधानी कनखल (हरिद्वार) में थी। एक बार दक्ष ने यज्ञ किया था जिसमें शिव को छोड़कर सभी राजाओं को बुलाया था। दक्ष की पुत्री और शिव की पत्नी सती बिना बुलाये ही वहां यज्ञ में पहुंची। वहां पर शिव का अपमान किया गया। यह अपमान सती (पार्वती) से सहन नहीं हुआ और वह हवनकुंड में कूद कर सती हो गई। शिव को जब पता लगा तो बहुत क्रोधित हुए। शिव ने वीरभद्र को बुलाया और कहा कि मेरी गण सेना का नेतृत्व करो और दक्ष का यज्ञ नष्ट कर दो. वीरभद्र शिव के गणों के साथ गए और यज्ञ को नष्ट कर दक्ष का सर काट डाला।\n", "id": "3456", "title": "कनखल"}
{"url": "https://hi.wikipedia.org/wiki?curid=3460", "text": "वीर्य\n\nवीर्य एक जैविक तरल पदार्थ है, जिसे \"बीजीय या वीर्य तरल\" भी कहते हैं, जिसमे सामान्यतः शुक्राणु होते हैं। यह जननग्रन्थि (यौन ग्रंथियां) तथा नर या उभयलिंगी प्राणियों के अन्य अंगों द्वारा स्रावित होता है और मादा अंडाणु को निषेचित कर सकता है। इंसानों में, शुक्राणुओं के अलावा बीजीय तरल में अनेक घटक होते हैं: बीजीय तरल के प्रोटियोलिटिक और अन्य एंजाइमों के साथ-साथ फलशर्करा तत्व शुक्राणुओं के अस्तित्व की रक्षा करते हैं और उन्हें एक ऐसा माध्यम प्रदान करते हैं जहां वे चल-फिर सकें या \"तैर\" सकें. वो प्रक्रिया जिसके परिणामस्वरूप वीर्य का प्रवाह होता है उसे \"स्खलन\" कहा जाता है।\n\nप्रजातियों के आधार पर, शुक्राणु आंतरिक या बाह्य रूप से अंडाणु को निषेचित कर सकता है। बाह्य निषेचन में, शुक्राणु सीधे-सीधे अंडाणु को निषेचित करता है, मादा के यौनांगों के बाहर से. मादा मछली, उदाहरण के लिए, अपने जलीय वातावरण में अंडाणु जन्म देती हैं, जहां वे नर मछली के वीर्य से निषेचित हो जाया करते हैं।\n\nआंतरिक निषेचन के दौरान, मादा या महिला के यौनांगों के अंदर निषेचन होता है। संभोग के जरिये पुरुष द्वारा महिला में वीर्यारोपण के बाद आंतरिक निषेचन होता है। निचली रीढ़ वाले प्राणियों में (जल-स्थलचर, सरीसृप, पक्षी और मोनोट्रीम (monotreme) स्तनधारी (प्राचीनकालीन अंडे देनेवाला स्तनधारी), संभोग या मैथुन नर व मादा के क्लोएक (आंत के अंत में एक यौन, मल-मूत्र संबंधी छिद्र या नली) के शारीरिक संगमन के जरिये होता है। धानी प्राणी (मारसुपियल) और अपरा (प्लेसेंटल) स्तनधारियों में योनि के जरिये संभोग होता है।\n\nवीर्य स्खलन की प्रक्रिया के दौरान, शुक्राणु शुक्रसेचक वाहिनी के माध्यम से गुजरते हैं और प्रोस्टेट ग्रंथि नामक शुक्राणु पुटिकाओं और बल्बोयूरेथ्रल ग्रंथियों से निकले तरल के साथ मिलकर वीर्य का रूप लेते हैं। शुक्राणु पुटिकाएं (seminal vesicles) एक फलशर्करा से भरपूर पीला-सा गाढा-चिपचिपा तरल और अन्य सार पैदा करती हैं, जो मानव वीर्य का लगभग 70% होते हैं। डिहाइड्रोटेस्टोस्टेरोन द्वारा प्रभावित होकर प्रोस्टेटिक स्राव एक सफ़ेद-सा (कभी-कभी पानी जैसा साफ़) पतला तरल होता है, जिसमें प्रोटियोलिटिक एंजाइम, साइट्रिक एसिड, एसिड फॉस्फेटेज और लिपिड होते हैं। इसे चिकना बनाने के लिए मूत्रमार्ग के लुमेन में बल्बोयूरेथ्रल ग्रंथियां एक पानी-सा साफ़ स्राव स्रावित करती हैं।\n\nसरटोली कोशिकाएं, जो स्पर्माटोसाइट के विकास में पालन-पोषण और सहायता करती हैं, वीर्योत्पादक वृक्क नलिकाओं में एक तरल का स्राव करती हैं, जिससे जननांग नलिकाओं में शुक्राणुओं के जाने में मदद मिलती है। डक्टली एफ्रेंटस (नलिका अपवाही) माइक्रोविली के साथ क्यूबोआइडल (क्यूब जैसे आकार का) कोशिकाओं और लाइसोसोमल दानों से युक्त होता है, जो कुछ तरल से पुनः अवशोषण करवाकर वीर्य को संशोधित करता है। एक बार जब वीर्य प्रमुख कोशिका वाहिनी अधिवृषण में प्रवेश कर जाता है, जहां पिनोसायटोटिक नस अंतर्विष्ट होती हैं जो तरल के पुनःअवशोषण का संकेत देती हैं, जो ग्लिस्रोफोस्फोकोलाइन स्रावित करती हैं जिससे बहुत संभव समय से पहले कैपेसिटेशन का अवरोध होता है। सहयोगी जननांग नलिकाएं, शुक्राणु पुटिका, प्रोस्टेट ग्रंथियां और बल्बोयूरेथ्रल ग्रंथियां अधिकांश शुक्राणु तरल उत्पादित करती हैं।\n\nमनुष्य के वीर्य प्लाज्मा जैविक व अजैविक घटकों की एक जटिल क्रमबद्धता से युक्त होते हैं।\n\nवीर्य प्लाज्मा शुक्राणुओं को महिला के प्रजनन पथ की यात्रा के दौरान एक पोषक वसुरक्षात्मक माध्यम प्रदान करता है। योनि का सामान्य माहौल शुक्राणु कोशिकाओं के लिए प्रतिकूल होता है, क्योंकि यह बहुत ही अम्लीय (वहां के मूल निवासी माइक्रोफ्लोरा द्वारा लैक्टिक एसिड के उत्पादन से) और चिपचिपा होता है और इम्यून कोशिकाएं गश्त में होती हैं। वीर्य प्लाज्मा के घटक इस शत्रुतापूर्ण वातावरण की क्षतिपूर्ति करने के प्रयास करते हैं। प्यूटर्साइन, स्पर्माइन, स्पर्माईडाइन और कैडवराइन जैसे बुनियादी एमाइंस वीर्य की गंध और स्वाद के लिए जिम्मेवार हैं। ये एल्कालाइन बेस योनि नलिका के अम्लीय माहौल का सामना करते हैं और अम्लीय विकृतिकरण से शुक्राणु के अंदर स्थित DNA की रक्षा करते हैं।\n\nवीर्य के घटक और योगदान इस प्रकार हैं:\n\n1992 के विश्व स्वास्थ्य संगठन की रिपोर्ट में सामान्य मानव वीर्य का वर्णन करते हुए कहा गया है कि स्खलन के 60 मिनट के अंदर सामान्य मानव वीर्य 2 मिलीलीटर या इससे अधिक मात्रा में, 7.2 से 8.0 पीएच, हुआ करता है; शुक्राणु सांद्रता 20×10 स्पर्माटोजोआ/मि.ली. या अधिक होती है; प्रति स्खलन में शुक्राणु संख्या 40×10 स्पर्माटोजोआ या अधिक; आगे बढ़ते समय (ए और बी श्रेणी) 50% या उससे अधि की मृत्यु दर और तेज अग्रगति (श्रेणी ए) के समय 25% या अधिक मृत्यु दर हुआ करती है।\n\nअधिकांश वीर्य सफेद होते हैं, लेकिन धूसर या यहां तक कि पीला-सा वीर्य भी सामान्य हो सकते हैं। वीर्य में रक्त से इसका रंग गुलाबी या लाल हो सकता है, जो \"हेमाटोस्पर्मिया\" कहलाता है और चिकित्सकीय समस्या पैदा कर सकता है, अगर यह तत्काल समाप्त नहीं होता है तो डॉक्टर की सलाह लेनी चाहिए। \n\nस्खलन के बाद, वीर्य पहले एक थक्के (clotting) की प्रक्रिया के माध्यम से गुजरता है और फिर अधिक तरल हो जाता है। यह निर्विवाद है कि प्रारंभिक थक्कापन वीर्य को योनि में रखे रहने में सहायता करता है, लेकिन द्रवीकरण से शुक्राणु मुक्त हो जाते हैं और अंडाणु या स्त्रीबीज की अपनी लंबी यात्रा पर चल पड़ते हैं। स्खलन के तुरंत बाद वीर्य आम तौर पर एक चिपचिपा, जेली की तरह का तरल होता है जो अक्सर ग्लोब्युल्स बनाता है। अंततः सूख जाने से पहले 5 से 40 मिनट के अंदर यह अधिक जलीय और तरल हो जाता है।\n\nनिषेचन पूरा कर पाने की वीर्य की क्षमता का माप है वीर्य गुणवत्ता. इस प्रकार, यह किसी पुरुष में प्रजननशक्ति का एक माप है। शुक्राणु ही वीर्य का प्रजनन घटक है, औए इसीलिए वीर्य गुणवत्ता में शुक्राणु की गुणवत्ता तथा शुक्राणु की संख्या दोनों शामिल हैं।\n\nप्रजनन में इसकी केंद्रीय भूमिका के अलावा, विभिन्न वैज्ञानिक निष्कर्षों से पता चलता है कि मानव स्वास्थ्य पर वीर्य के कुछ लाभकारी प्रभाव होते हैं, प्रमाणित लाभ और संभावित लाभ दोनों ही:\n\n\nवीर्य एड्स के वायरस एचआईवी सहित अनेक यौन संचारित रोगों का वाहक हो सकता है।\n\nइसके अलावा, माथुर और गौस्ट जैसे शोध में पाया गया कि शुक्राणु की अनुक्रिया में गैर-पूर्वअस्तित्ववान या पहले गैर-मौजूद रोग-प्रतिकारक पैदा होते हैं। ये प्रतिरक्षी या रोग-प्रतिकारक भूलवश स्थानीय टी लिम्फोसाइट्स (T lymphocytes) को \"बाहरी\" प्रतिजन (एंटीजन) मां लेते हैं और फलस्वरूप टी लिम्फोसाइट्स पर बी लिम्फोसाइट्स (B lymphocytes) का हमला होने लगता है।\n\nवीर्य में शक्तिशाली जीवाणुनाशक गतिविधि के साथ प्रोटीन हुआ करता है, लेकिन ये प्रोटीन नेइसेरिया गनोरिया जैसे एक आम यौन संचारित रोग के विरुद्ध सक्रिय नहीं होते हैं।\n\nवीर्य में खून की मौजूदगी या हेमाटोस्पर्मिया पता लगाने योग्य नहीं हो सकता (इसे सिर्फ माइक्रोस्कोप से ही देखा जा सकता है) या यह तरल में दिखता भी नहीं. इसकी वजह पुरुष प्रजनन क्षेत्र में सूजन, संक्रमण, अवरोध, या चोट हो सकती है या मूत्रमार्ग, अंडकोष, अधिवृषण या प्रोस्टेट के अंदर कोई समस्या हो सकती है।\n\nयह आमतौर पर इलाज के बिना ही ठीक हो जाया करता है, या एंटीबायोटिक दवाओं से ठीक हो जाता है, लेकिन इसके जारी रहने पर इसकी वजह जानने के लिए वीर्य विश्लेषण या अन्य मूत्र-जननांग प्रणाली परीक्षण जरुरी हो सकते हैं।\n\nबहुत ही कम मामलों में, लोगों को मानव वीर्य संबंधी प्लाज्मा अतिसंवेदनशीलता (human seminal plasma hypersensitivity) के नाम से ज्ञात वीर्य तरल की एलर्जिक प्रतिक्रिया का अनुभव करते पाया गया है। लक्षण या तो स्थानीय या सर्वांगी हो सकता है और योनि में खुजली, सूजन, लालिमा, या संपर्क के 30 मिनट के भीतर छाले भी हो सकते हैं। इनमे सामान्य खुजली, खराश और यहां तक कि सांस लेने में कठिनाई भी शामिल हो सकती है।\n\nसंभोग के समय कंडोम लगाकर मानव वीर्य संबंधी प्लाज्मा संवेदनशीलता की जांच की जा सकती है। अगर कंडोम के उपयोग से लक्षण दूर होते हैं तो यह संभव है कि वीर्य की संवेदनशीलता मौजूद है। वीर्य तरल के बार-बार निष्कासन से वीर्य एलर्जी के हल्के मामले अक्सर ठीक हो जा सकते हैं। अधिक गंभीर मामलों में, चिकित्सक की सलाह लेना महत्वपूर्ण है, खासकर तब जब कोई जोड़ा गर्भ धारण का प्रयास कर रहा हो, ऐसे मामले में, कृत्रिम वीर्यारोपण की सलाह दी जा सकती है।\n\nएक ताजा अध्ययन का कहना है कि वीर्य महिलाओं में अवसादरोधी के रूप में काम करता है, सो जो महिलाएं वीर्य के साथ शारीरिक संपर्क में आती हैं उनमें अवसाद आने की संभावना कम होती है। यह सोचा जाता है कि मनोदशा में विभिन्न बदलाव लाने वाले हारमोंस (टेस्टोस्टेरोन, ओएस्टरोजेन, फोलिकल-उत्तेजन हारमोन, ल्युटीनाइजिंग हारमोन, प्रोलैक्टिन और अनेक अलग प्रोस्टाग्लैंडिन्स) सहित वीर्य के जटिल रासायनिक संघटन के परिणामस्वरुप इसके मनोवैज्ञानिक प्रभाव पडा करते हैं। 293 कॉलेज महिलाओं के एक वैज्ञानिक सर्वेक्षण में यह भी पाया गया कि जो महिलाएं कंडोम का इस्तेमाल नहीं करती रहीं, ज्यादातर यौन संबंध की पहल करती रहीं और एक रिश्ता समाप्त हो जाने पर नए साथी की तलाश में करने लगीं, बताया गया कि वीर्य पर रासायनिक निर्भरता \"रिबाउंड इफेक्ट्स\" पैदा करती है। किसी पुरुष यौन साथी (वीर्य प्राप्तकर्ता) पर वीर्य का प्रभाव ज्ञात नहीं है।\n\nकिगोंग और चीनी दवामें 精 कहे जाने वाले ऊर्जा के एक रूप को विशेष महत्व दिया जाता है (पिनयिन: जिंग, एक रूपिम द्योतक \"सार\" या \"आत्मा\" भी) - जो विकसित और संचित होने का प्रयास करता है। \"जिंग\" यौन ऊर्जा है और माना जाता है कि जो स्खलन से नष्ट हो जाती है, इसीलिए इस कला के अभ्यास में लगे लोगों का मानना है कि हस्तमैथुन \"ऊर्जा की आत्महत्या\" है। किगोंग सिद्धांत के अनुसार, यौन उत्तेजना के दौरान अनेक मार्गों/बिंदुओं से हटकर ऊर्जा खुद को यौनांगों में स्थानांतरित कर लेती है। परिणामी चरम-आनंद और स्खलन से अंततः ऊर्जा शरीर से पूरी तरह निष्कासित हो जाती है। चीनी कहावत - 滴精，十滴血 (पिनयिन: यी डी जिंग, शि डी क्सुए, शाब्दिक: वीर्य की एक बूंद खून की दस बूंदों के बराबर होती है) से इसकी व्याख्या हो जाती है।\n\nचीनी में वीर्य के लिए वैज्ञानिक शब्दावली है 精液 (पिनयिन: जिंग ये, शाब्दिक: सार का तरल/जिंग) और शुक्राणु की शब्दावली है 精子 (पिनयिन: जिंग जी, शाब्दिक: सार का बुनियादी तत्व/जिंग), शास्त्रीय संदर्भ के साथ दो आधुनिक शब्दावलियां.\n\nप्राचीन ग्रीक में, अरस्तू ने वीर्य के महत्व के बारे में टिप्पणी की है: \"अरस्तू के लिए, वीर्य पोषक पदार्थ, जो कि रक्त है, से निकला हुआ अवशेष होता है, जो अनुकूलतम तापमान में बहुत ही गाढ़ा हो जाता है। यह केवल पुरुष द्वारा ही उत्सर्जित किया जा सकता है, क्योंकि प्रकृति ने उन्हें ऐसा ही बनाया है, इसीलिए केवल पुरुष में अपेक्षित गर्मी होती है जो रक्त को गाढ़ा कर वीर्य बना देती है।\" अरस्तू के अनुसार, भोजन और वीर्य के बीच सीधा संबंध होता है: \"शुक्राणु आहार का उत्सर्जन है, या और भी खुल कर कहा जाए तो यह हमारे आहार का सर्वोत्कृष्ट घटक है।\"\n\nएक ओर भोजन और शारीरिक विकास के बीच संबंध और दूसरी ओर वीर्य, अरस्तू को बहुत कम उम्र में यौन गतिविधियों में लिप्त होने के खिलाफ चेतावनी देने के लिए बाध्य कर देता है।.. [क्योंकि] इसका प्रभाव उनके शारीरिक विकास पर पड़ता है। अन्यथा आहार शारीरिक विकास करने के बजाए वीर्य उत्पादन के काम में लग जाएगा ... अरस्तू कहते है कि इस उम्र में \"शरीर\" का विकास जारी रहता है; यौन गतिविधियां शुरू करने के लिए सर्वोत्तम समय वह होता है जब शरीर का विकास बहुत बड़े पैमाने पर होना नहीं होता है, शरीर की उच्चता कमोवेश पूरी हो जाती है, तब पोषण का रूपांतरण वीर्य में हो जाने पर शरीर के आवश्यक ‍तत्व बर्बाद नहीं होते हैं।\"\n\nइसके अतिरिक्त, \"अरस्तू हमें बताते हैं कि आंखों के आसपास का क्षेत्र सिर का क्षेत्र बीज (\"सबसे अधिक बीज वाला\" σπερματικώτατος) के लिए सबसे उपजाऊ होता है, यौन लिप्तता और व्यवहार का सबसे महत्वपूर्ण प्रभाव आमतौर पर आंखों में होता है जिसका तात्पर्य यह होता है कि बीज आंखों के तरल क्षेत्र से होकर आता है।\" पैथागोरियन मान्यता द्वारा इसकी व्याख्या इस तरह की जा सकती है कि वीर्य मस्तिष्क का एक कतरा है [τὸ δε σπέρμα εἶναι σταγόναἐγκέφαλου].\"\nग्रीक स्टोइक दर्शन ने \"लोगोस स्पर्मैटिकोज\" को (\"वीर्य संबंधी शब्द\") जो कि निष्क्रिय उत्पादित द्रव्य है, सक्रिय कारण के सिद्धांत के रूप में देखा है। यहूदी दार्शनिक फिलो ने इसी तरह कारण के मर्दाना सिद्धांत के रूप में पतीकों (लोगोस) की यौन शब्दावली में स्त्रैण आत्मा में पुण्य के बीज बोने की बात कही.\n\nक्रिश्चन प्लेटोवादी क्लीमेंट ऑफ़ एलेक्जेंड्रा ने लोगोस की उपमा शारीरिक रक्त से की, \"आत्मा के सार तत्व\" के रूप में, और कहा कि \"प्राणी वीर्य मूलतः इसके रक्त का झाग है\". क्लीमेंट प्रारंभिक ईसाई विचार को प्रतिबिंबित करते हैं कि \"बीज को व्यर्थ नहीं करना चाहिए, न ही बिना सोचे-समझे बिखेरना चाहिए, न ही इसे इस तरह रोपना चाहिए कि यह पनप ही न सके\".\n\nपूर्व-औद्योगिक कुछ समाज में, वीर्य और शरीर के अन्य तरल पदार्थों का बड़ा मान हुआ करता था, क्योंकि वे इसे जादुई समझा करते थे। रक्त ऐसे ही एक द्रव की मिसाल है, लेकिन व्यापक रूप से वीर्य का उदगम और प्रभाव अलौकिक माना जाता था और इसी कारण इसे पावन तथा पवित्र माना गया।\n\nवर्तमान समय में और पुराने समय से बौद्धों और दाओवादी परंपराओं में वीर्य को बहुत मान दिया जाता रहा है, क्योंकि यह मानव शरीर का एक महत्वपूर्ण घटक है।\n\nएक समय में ओस को एक तरह की बारिश समझा जाता था, जिससे पृथ्वी निषेचित होती है और बाद के समय में यह वीर्य के लिए उपमा बन गयी। बाइबल के कुछ पद्यों में जैसे सॉन्ग ऑफ सोलोमन 5:2 और स्तुति 110:3 में अर्थ में \"ओस\" शब्द का उपयोग हुआ है, परवर्ती पद्य में, उदाहरण के लिए, घोषणा की गयी है कि लोगों को केवल राजा का अनुसरण करना चाहिए, जो युवा \"ओस\" से भरपूर वीर्यवान है।\n\nप्राचीन काल में व्यापक रूप से यही माना गया कि रत्न दैवीय वीर्य की बूंदें हैं जो पृथ्वी के निषेचित होने के बाद जम जाती हैं। विशेष रूप से, एक प्राचीन चीनी मान्यता है कि जेड (jade) आकाशीय ड्रेगन का सूखा हुआ वीर्य था।\n\nसिंहपर्णी रस से मानव वीर्य की समानता के आधार पर ऐतिहासिक रूप से यह माना जाता था कि इसके फूल जादुई रूप से शुक्राणु के प्रवाह में वृद्धि करते हैं। (यह धारणा संभवत: हस्ताक्षर के सिद्धांत से उत्पन्न हुआ है।)\n\nआर्किड के जुड़वां गट्टे अंडकोष के सदृश समझे जाते थे और प्राचीन रोमन मान्यता है कि ज़िनाकार के मैथुन से वीर्य के छलक जाने से फूल खिलते हैं।\n\nबारबरा जी. वाकर ने पवित्र वीर्य के इन मिसालों को शोधपत्र\" द वुमेन डिक्शनरी ऑफ सिंबल्स एण्ड सेक्रेट ऑब्जेक्ट\" में लिखा है कि ये मिथक और लोकोक्तियां यह दिखाती हैं कि पूर्व पितृसत्तात्मक समाज में शासन महिलाओं द्वारा होता था, जो बाद में मर्दाना संस्कृति का पूरक बन गया।\n\nदुनिया भर के प्राचीन पौराणिक कथाओं में ज्यादातर वीर्य को किसी न किसी तरह से स्तन दुग्ध का पर्याय माना गया है। बाली की परंपराओं में, मां के दूध के वापस होने या जमा होने को पोषक उपमा से जोड़ कर देखा गया है। पत्नी पति को पिलाती है, जो उसे उसके वीर्य, जो मानवीय दयालुता का दूध, की तरह माना जाता था, के रूप में वापस देता है।\n\nचिकित्सा दर्शन की कुछ प्रणालियों में, जैसे कि पारंपारिक रूसी चिकत्सा और हरवर्ट नोवेल के वाइटल फोर्स थ्योरी में वीर्य को (पुरुष प्रजनन प्रणाली के एक उत्पाद के बजाए) महिला और पुरुष के बीच जटिल दैहिक पारस्परिक क्रिया का उत्पाद माना गया है।\n\nजब ब्रिटिश सीक्रेट इंटेलिजेंस सर्विस (एसएसबी) को पता चला कि वीर्य एक अच्छा अदृश्य स्याही है, सर जार्ज मैन्सफिल्ड स्मिथ कुमिंग ने अपने एजेंट को लिखा कि \"हर आदमी का अपना स्टाइलो होता (है).\"\n\nकामोद्दीपक संतुष्टि तथा शारीरिक और आध्यात्मिक लाभ, मनुष्य या अन्य वीर्य का मानव द्वारा अंतर्ग्रहण के कुछ कारण हैं। चरमसुख के दौरान शिश्न चूषण या लिंग चूषण के समय वीर्य निगल लेना सबसे आम तरीका है। हस्तमैथुन, यौनक्रिया या स्व-शिश्न चूषण के बाद पुरुष अपना वीर्य पी सकते हैं।\n\nवीर्य मुख्यतः पानी है, लेकिन मानव शरीर द्वारा उपयोग किए जानेवाले लगभग सभी प्रकार के पोषक तत्व की मात्रा पायी जाती है। इसमें आमतौर पर न्यून मात्रा में पाये जानेवाले खनिज जैसे मैग्नीशियम, पोटाशियम और सेलेनियम कुछ हद तक उच्च मात्रा में पाये जाते हैं। एक आम स्खलन में 150 मिलीग्राम प्रोटीन, 11 मिलीग्राम कार्बोहाइड्रेट्स, 6 मिलीग्राम वसा, 3 मिलीग्राम कोलेस्ट्रोल, 7% US RDA पोटेशियम और 3% US RDA तांबा और जस्ता होता है। जब चयापचय होता है तब प्रोटीन 4 किलो कैलोरी/ग्रा., कार्बोहाइड्रेट भी 4 किलो कैलोरी/ग्रा. और वसा 9 किलो कैलोरी/ग्रा. प्राप्त होता है। इसलिए एक आम वीर्य स्खलन में खाद्य ऊर्जा 0.7 किलो कैलोरी (2.9 kJ) है।\n\nएक सेहतमंद व्यक्ति के वीर्य अंतर्ग्रहण में कोई खतरा नहीं है। शिश्न चूषण में अतार्निहित के अलावा वीर्य निगलने में कोई अतिरिक्त खतरा नहीं है। शिश्न चूषण से एचआईवी या दाद, जैसे यौन संक्रमित रोग हो सकते हैं, खासकर उन्हें जिनके मसूड़ों से खून आता है, मसूड़ों में सूजन हो या खुले घाव हों.\n\nकिसी व्यक्ति के अंतर्ग्रहण से पहले भले ही वीर्य ठंडा हो, लेकिन एक बार शरीर से बाहर निकल आया तो वायरस लंबे समय तक सक्रिय रह सकते हैं।\n\nशोध में कहा गया हैं कि ह्यूमन पेपिलोमावायरस (एचपीवी) से संक्रमित व्यक्ति से असुरक्षित मुख मैथुन करने पर मुंह या गले के कैंसर का खतरा हो सकता है। अध्ययन में पाया गया कि 36 प्रतिशत कैंसर के मरीज की तुलना में केवल 1 प्रतिशत स्वस्थ नियंत्रण समूह को एचपीवी था। माना जाता है कि ऐसा होने के पीछे कारण एचपीवी के संक्रमण है क्योंकि यह वायरस ज्यादातर गले के कैंसर के मामले में पाया गया है।\n\nएक स्रोत ने उल्लेख किया है कि वीर्य के स्वाद की \"कुछ महिलाओं ने प्रशंसा की है।\" हालांकि आमतौर पर ऐसा कहा जाता है वीर्य का स्वाद आहार से उल्लेखनीय रूप से प्रभावित होता है, ऐसा कोई वैज्ञानिक अध्ययन नहीं है जिसमें किसी खाद्य पदार्थ की बात कही गयी हो। \n\nवीर्य स्खलन की मात्रा पृथक होती है। 30 अध्ययन की समीक्षा का निष्कर्ष निकला कि औसत मात्रा 3.4 मिलीलीटर (एमएल) के आसपास थी, कुछ अध्ययन में उच्चतम 4.99 मिलीलीटर या न्यूनतम 2.3 मिलीलीटर पायी गयी। स्वीडेन और डेनमार्क के पुरुषों पर किए गए अध्ययन में पाया गया कि वीर्य स्खलनों में लंबे अंतराल के कारण वीर्य में शुक्राणु की गिनती में वृद्धि हुई लेकिन इसकी मात्रा में बढ़ोत्तरी नहीं हुई। युवा पुरुषों में बड़ी मात्रा में इसका निर्माण होता है।\n\nकुछ संस्कृतियों में, मर्दानगी के गुणों का श्रेय वीर्य को दिया गया है। सैबिया और इटोरो समेत पापुआ न्यू गिनी की कई जनजातियों का विश्वास है कि उनकी जनजाति के युवा पुरुषों में वीर्य उनमें यौन परिपक्वता प्रदान करते है। आदिवासी वयस्कों में शुक्राणु मर्दाना स्वभाव का द्योतक है और अगली पीढ़ी के युवा पुरुषों को अपनी सत्ता और हकूमत सौंपे जाने के क्रम में उनके लिए अपने बड़ों का शिश्न चूस कर उनका वीर्य ग्रहण करना जरूरी है। यह रिवाज जवान होते पुरुषों और बुजुर्गों के बीच शुरू हो जाती है। इनके और अन्य आदिवासियों के बीच यह काम सांस्कृतिक रूप से सक्रिय समलैंगिकता का द्योतक है।\n\nचर्च फादर इपिफैनियस कहते है कि बोरबोराइट्स और अन्य व्याभिचारी रहस्यवादी संप्रदाय ईसा के शरीर के रूप में वीर्य का पान करते हैं। \"पिस्टिस सोफिया\" और \"टेस्टामॉनी ऑफ ट्रूथ\" कठोरतापूर्वक ऐसे रिवाजों की निंदा की।\n\nआधुनिक सेंट प्रियापस चर्च में, दूसरों की उपस्थिति में वीर्य पान पूजा का एक रूप है। चूंक‍ि इसमें जीवन देने की दैवीय क्षमता है, इसीलिए इसे पवित्र माना गया है। कुछ अध्यायों में \nएसस्लेसिया ग्नॉस्टिका कैथोलिका प्रथा में, ग्नॉस्टिक धार्मिक सभा के दौरान वीर्य पान एलेइस्टर क्रोवले के द्वारा प्रकृतिस्थ है।\n\nवीर्य के अंतरर्ग्रहण से संबंधित बहुत सारे यौन चलन हैं। एक या एक से अधिक साथी के साथ, स्नोबोलिंग की तरह, फ्लेचिंग और क्रीमपाई ईटिंग (योनि या गुदा से वीर्य चूसने और चाटने का कृत्य) किया जा सकता है, या अनेक हिस्सेदारों के साथ, जापान में आरंभ हुए, बुक्काके और गोक्कुन की तरह भी इस कृत्य को किया जा सकता है।\n\nबहुत सारे पुरुषों जिन्हें उत्थानशीलता में गड़बड़ी या नपुंसकता है, वे प्राकृतिक वीर्य की मात्रा के लिए गोलियों का उपयोग शुरू कर देते हैं। ये हर्बल गोलियां खाद्य व औषधि प्रशासन द्वारा अनुमोदित नहीं है और पौरुष संवर्धन की श्रेणी में आते हैं। वीर्य की मात्रा से संबंधित गोलियों की संरचना यौन संबंध बनाने के दौरान स्खलन या सीमेन की मात्रा में वृद्धि के लिए की जाती है।\n\nइन हर्बल गोलियों को पहली बार वयस्कों के लिए मौज-मस्ती उद्योग में लाया गया और व्यस्क पोर्न स्टार रोन जेरेमी द्वारा प्रवक्ता के रूप इसका प्रचार किया गया।\n\nइनमें से किसी के दावों को सत्यापित नहीं किया गया है और एफडीए ने न तो इसे अनुमोदित किया है और न ही स्खलन की मात्रा में वृद्धि के उद्देश्य के लिए किसी हार्बल की सिफारिश की है।\n\nवीर्य को लेकर विभिन्न तरह की व्यंजनाओं और उपमाओं का आविष्कार किया गया है। इन शब्दों की पूरी सूची के लिए, देखें \"यौन अपभाषा\"\n\n\n\n", "id": "3460", "title": "वीर्य"}
{"url": "https://hi.wikipedia.org/wiki?curid=3468", "text": "टिप्पणियाँ (चिट्ठा)\n\nअधिकांश ब्लॉगवेयर यानि ब्लॉग प्रकाशन तंत्र प्रकाशित लेखों पर पाठक को अपनी प्रतिक्रिया या टिप्पणी करने की सुविधा प्रदान करते हैं। यह एक साधारण फॉर्म होता है जिसमें पाठक को अपना नाम, ईमेल पता, वेबसाईट आदि की जानकारी भी देनी होती है। \n\nटिप्पणी की सुविधा देना ब्लॉग लेखक का हक होता है। कई ब्लॉग पंजीकृत पाठकों से ही टिप्पणी स्वीकार करते हैं तो कई अनाम पाठकों को भी टिप्पणी करने देते हैं। कुछ ब्लॉग स्वचालित बॉट द्वारा किये जाने वाली स्पैम टिप्पणयों को रोकने के लिये कैप्चा या वर्ड वेरिफिकेशन का भी प्रयोग करते हैं जहाँ पाठक को दिखाये चित्र से शब्द या अक्षर टाईप करने होते हैं ताकि मानवीय और यांत्रिक प्रविष्टि में अंतर किया जा सके।\n", "id": "3468", "title": "टिप्पणियाँ (चिट्ठा)"}
{"url": "https://hi.wikipedia.org/wiki?curid=3469", "text": "ब्लॉगरोल\n\nब्लॉगरोल चिट्ठों पर पाया जाना वाला अन्य चिट्ठों का संकलन है।\n\nअलग अलग चिट्ठाकार अपने ब्लॉगरोल पर दूसरों के चिट्ठे शामिल करने के अलाहदा पैमाने बना कर रखते हैं। यह मानदंड समान रूचि, देश से लेकर चिट्ठे अपडेट होने की बारंबारता, पसंद या फिर सीधा सादा \"तुम-मुझे-लिंक-करो-मैं-तुम्हें-लिंक-करता-हूँ\" के सिद्धांत पर भी आधारित हो सकता है।\n\nजब से सिडिंकेशन का चलन प्रारंभ हुआ है, ब्लॉगरोल के भी पाठक बनने लगे हैं। हालाँकि ब्लॉगरोल की क्षमल का प्रारूप अलाहदा होता है जिनमें ओ.पी.एम.एल तथा ओ.सी.एस काफी प्रचलित है। ब्लॉगलाईन्स जैसे न्यूज़रीडर आप के द्वारा पढ़े जाने वाले चिट्ठों की सूची को ओ.पी.एम.एल प्रारूप में निर्यात व आयात करने कि सुविधा देता है जिसे आप दूसरों के साथ बाँट सकते हैं।", "id": "3469", "title": "ब्लॉगरोल"}
{"url": "https://hi.wikipedia.org/wiki?curid=3470", "text": "एक्स एम एल फीड\n\nएक्स एम एल फीड एक तरह का संचिका प्रारूप है जिसके द्वारा जालपृष्ठ का लेखक अपने लेख को पाठकों के कम्प्यूटर तक पहुँचा सकता है। लगभग हर ब्लॉग की अपनी एक्स एम एल () फीड होती है जो आपके चिट्ठे की हर नई प्रविष्टि या बदलाव के उपरांत बदलती रहती है। यह कई प्रारूपों में उपलब्ध है जैसे आर एस एस, एटम, RDF आदि।\n\nहर वेबसाइट पर हमेशा कुछ न कुछ नयी सूचना आती रहती है और इसे देखने के लिये निम्न तरीके हैं, \n\nवेबसाइट पर जाकर सूचना प्राप्त करना सबसे पुराना तरीका है। उसके बाद जैसे, जैसे तकनीक में सुधार होता गया, सूचना प्राप्त करने के तरीके भी सुलभ होते गये। पहले ई-मेल से सूचना प्राप्त करने की सुविधा आयी फिर RSS/Atom फीड की तकनीक आयी। \n\nयदि कोई वेबसाइट उस पर आने वाली नयी सूचना के बारे में ई-मेल नहीं भेजती है या फिर RSS/Atom फीड नहीं देती है तो आप इन दोनों के द्वारा इस वेबसाइट से इस तरह से सूचना नहीं प्राप्त कर सकते हैं। ऐसी सूरत में आपको इस वेबसाइट पर जाकर ही सूचना पता करनी होगी। \n\nRSS/Atom फीड यह नयी तकनीक है। इन दोनों में प्रारूप का अन्तर है लेकिन व्यवहार में कोई अन्तर नहीं है। वे एक तरह से प्राप्त की जा सकती हैं। RSS पुरानी तकनीक है, ज्यादा आसान है और ज्यादा लोकप्रिय है। आर.एस.एस कि पृष्ठभूमि में प्रयुक्त हो रही मूल तकनीक पुश तकनलाजी है। The Internet Engineering Task Force (IETF), इन्टरनेट के मानकीकरण व उन्नतिकरण में कार्यरत है। Atom इसी के द्वारा दिया गया एक मानक प्रारूप है। यह लिखने और पड़ने दोनो प्रारूप एक प्रारूप में लाने का प्रयत्न है। \n\nRSS/ Atom फीड उस नयी सूचना हेडलाइन के रूप में आप तक पहुंचाती है और यदि आप उनकी हेडलाइन, जो दरअसल लेख की स्थाई कड़ी यानी पर्मालिंक होती है, को क्लिक करें तो वह आपको पूरे लेख तक पहुंचा देती है। नयी सूचना जानने के लिये यह सबसे अच्छी सुविधा है। जिस वेबसाईट में निम्न तरह का कोई भी चिन्ह हो तो आप समझ लीजिये कि वह अपना RSS/Atom फीड देती है।\n\nRSS के फुलफार्म के बारे में कुछ विवाद है पर अधिकतर लोग यह मानते हैं कि इसका फुल फार्म Really Simple Syndication है। Atom अपने आप में पूरा शब्द है। RSS/Atom फीड पढ़ने के लिये एग्रीगेटर (Aggregator) या न्यूज़ रीडर (News reader) या फीड रीडर (Feed reader) प्रोग्राम का प्रयोग करना पड़ता है जो कि मुफ्त में इन्टरनेट में उपलब्ध हैं यह निम्न प्रकार से फीड पढ़ते हैं, \n\n\n", "id": "3470", "title": "एक्स एम एल फीड"}
{"url": "https://hi.wikipedia.org/wiki?curid=3473", "text": "चार्ल्स डार्विन\n\nचार्ल्स डार्विन (१२ फरवरी, १८०९ – १९ अप्रैल १८८२) ने क्रमविकास के सिद्धान्त का प्रतिपादन किया। उनका शोध आंशिक रूप से १८३१ से १८३६ में एचएमएस बीगल पर उनकी समुद्र यात्रा के संग्रहों पर आधारित था। इनमें से कई संग्रह इस संग्रहालय में अभी भी उपस्थित हैं। डार्विन महान वैज्ञानिक थे - आज जो हम सजीव चीजें देखते हैं, उनकी उत्पत्ति तथा विविधता को समझने के लिए उनका विकास का सिद्धान्त सर्वश्रेष्ठ माध्यम बन चुका है।\nसंचार डार्विन के शोध का केन्द्र-बिन्दु था। उनकी सर्वाधिक प्रसिद्ध पुस्तक जीवजाति का उद्भव (\"Origin of Species\" (हिंदी में - 'ऑरिजिन ऑफ स्पीसीज़')) प्रजातियों की उत्पत्ति सामान्य पाठकों पर केंद्रित थी। डार्विन चाहते थे कि उनका सिद्धान्त यथासम्भव व्यापक रूप से प्रसारित हो।\n\nडार्विन के विकास के सिद्धान्त से हमें यह समझने में मदद मिलती है कि किस प्रकार विभिन्न प्रजातियां एक दूसरे के साथ जुङी हुई हैं। उदाहरणतः वैज्ञानिक यह समझने का प्रयास कर रहे हैं कि रूस की बैकाल झील में प्रजातियों की विविधता कैसे विकसित हुई।\n\nकई वर्षों के दौरान, जिसमें उन्होंने अपने सिद्धान्त को परिष्कृत किया, डार्विन ने अपने अधिकांश साक्ष्य विशेषज्ञों के लम्बे पत्राचार से प्राप्त किया। डार्विन का मानना था कि वे प्रायः किसी से चीजों को सीख सकते हैं और वे विभिन्न विशेषज्ञों, जैसे, कैम्ब्रिज के प्रोफेसर से लेकर सुअर-पालकों तक से अपने विचारों का आदान-प्रदान करते थे।\n\nबीगल पर विश्व भ्रमण हेतु अपनी समुद्री-यात्रा को वे अपने जीवन की सर्वाधिक महत्वपूर्ण घटना मानते थे जिसने उनके व्यवसाय को सुनिश्चित किया। समुद्री-यात्रा के बारे में उनके प्रकाशनों तथा उनके नमूने इस्तेमाल करने वाले प्रसिद्ध वैज्ञानिकों के कारण, उन्हें लंदन की वैज्ञानिक सोसाइटी में प्रवेश पाने का अवसर प्राप्त हुआ।\n\nअपने कैरियर के प्रारंभ में, डार्विन ने प्रजातियों के जीवाश्म सहित बर्नाकल (विशेष हंस) के अध्ययन में आठ वर्ष व्यतीत किए। उन्होंने 1851 तथा 1854 में दो खंडों के जोङों में बर्नाकल के बारे में पहला सुनिश्चित वर्गीकरण विज्ञान का अध्ययन प्रस्तुत किया। इसका अभी भी उपयोग किया जाता है।\n\n\n", "id": "3473", "title": "चार्ल्स डार्विन"}
{"url": "https://hi.wikipedia.org/wiki?curid=3475", "text": "लोकभाषा\n\nलोक भाषा का साहित्य अत्यन्त प्राचीन है जो मौखिक है। कन्नौजी बोली में प्रचुर लोक साहित्य है और कई शोध कार्य हो चुके हैं। \n", "id": "3475", "title": "लोकभाषा"}
{"url": "https://hi.wikipedia.org/wiki?curid=3485", "text": "सूरदास\n\nसूरदास का नाम कृष्ण भक्ति की अजस्र धारा को प्रवाहित करने वाले भक्त कवियों में सर्वोपरि है। हिंन्दी साहित्य में भगवान श्रीकृष्ण के अनन्य उपासक और ब्रजभाषा के श्रेष्ठ कवि महात्मा सूरदास हिंदी साहित्य के सूर्य माने जाते हैं। हिंदी कविता कामिनी के इस कमनीय कांत ने हिंदी भाषा को समृद्ध करने में जो योगदान दिया है, वह अद्वितीय है। सूरदास हिंन्दी साहित्य में भक्ति काल के सगुण भक्ति शाखा के कृष्ण-भक्ति उपशाखा के महान कवि हैं।\n\nसूरदास का जन्म १४७८ ईस्वी में रुनकता नामक गाँव में हुआ। यह गाँव मथुरा-आगरा मार्ग के किनारे स्थित है। कुछ विद्वानों का मत है कि सूर का जन्म सीही नामक ग्राम में एक निर्धन सारस्वत ब्राह्मण परिवार में हुआ था। बाद में ये आगरा और मथुरा के बीच गऊघाट पर आकर रहने लगे थे। सूरदास के पिता रामदास गायक थे। सूरदास के जन्मांध होने के विषय में मतभेद है। प्रारंभ में सूरदास आगरा के समीप गऊघाट पर रहते थे। वहीं उनकी भेंट श्री वल्लभाचार्य से हुई और वे उनके शिष्य बन गए। वल्लभाचार्य ने उनको पुष्टिमार्ग में दीक्षित कर के कृष्णलीला के पद गाने का आदेश दिया। सूरदास की मृत्यु गोवर्धन के निकट पारसौली ग्राम में १५८० ईस्वी में हुई।\n\nसूरदास की जन्मतिथि एवं जन्मस्थान के विषय में विद्वानों में मतभेद है। \"साहित्य लहरी' सूर की लिखी रचना मानी जाती है। इसमें साहित्य लहरी के रचना-काल के सम्बन्ध में निम्न पद मिलता है - \nइसका अर्थ संवत् १६०७ ईस्वी में माना गया है, अतएव \"साहित्य लहरी' का रचना काल संवत् १६०७ वि० है। इस ग्रन्थ से यह भी प्रमाण मिलता है कि सूर के गुरु श्री बल्लभाचार्य थे।\n\nसूरदास का जन्म सं० १५३५ ईस्वी के लगभग ठहरता है, क्योंकि बल्लभ सम्प्रदाय में ऐसी मान्यता है कि बल्लभाचार्य सूरदास से दस दिन बड़े थे और बल्लभाचार्य का जन्म उक्त संवत् की वैशाख् कृष्ण एकादशी को हुआ था। इसलिए सूरदास की जन्म-तिथि वैशाख शुक्ला पंचमी, संवत् १५३५ वि० समीचीन जान पड़ती है। अनेक प्रमाणों के आधार पर उनका मृत्यु संवत् १६२० से १६४८ ईस्वी के मध्य स्वीकार किया जाता है। रामचन्द्र शुक्ल जी के मतानुसार सूरदास का जन्म संवत् १५४० वि० के सन्निकट और मृत्यु संवत् १६२० ईस्वी के आसपास माना जाता है।\n\nसूरदास की आयु \"सूरसारावली' के अनुसार उस समय ६७ वर्ष थी। 'चौरासी वैष्णवन की वार्ता' के आधार पर उनका जन्म रुनकता अथवा रेणु का क्षेत्र (वर्तमान जिला आगरान्तर्गत) में हुआ था। मथुरा और आगरा के बीच गऊघाट पर ये निवास करते थे। बल्लभाचार्य से इनकी भेंट वहीं पर हुई थी। \"भावप्रकाश' में सूर का जन्म स्थान सीही नामक ग्राम बताया गया है। वे सारस्वत ब्राह्मण थे और जन्म के अंधे थे। \"आइने अकबरी' में (संवत् १६५३ ईस्वी) तथा \"मुतखबुत-तवारीख' के अनुसार सूरदास को अकबर के दरबारी संगीतज्ञों में माना है।\n\nसूरदास श्रीनाथ की \"संस्कृतवार्ता मणिपाला', श्री हरिराय कृत \"भाव-प्रकाश\", श्री गोकुलनाथ की \"निजवार्ता' आदि ग्रन्थों के आधार पर, जन्म के अन्धे माने गए हैं। लेकिन राधा-कृष्ण के रूप सौन्दर्य का सजीव चित्रण, नाना रंगों का वर्णन, सूक्ष्म पर्यवेक्षणशीलता आदि गुणों के कारण अधिकतर वर्तमान विद्वान सूर को जन्मान्ध स्वीकार नहीं करते।\n\nश्यामसुन्दर दास ने इस सम्बन्ध में लिखा है - \"सूर वास्तव में जन्मान्ध नहीं थे, क्योंकि शृंगार तथा रंग-रुपादि का जो वर्णन उन्होंने किया है वैसा कोई जन्मान्ध नहीं कर सकता।\" डॉक्टर हजारीप्रसाद द्विवेदी ने लिखा है - \"सूरसागर के कुछ पदों से यह ध्वनि अवश्य निकलती है कि सूरदास अपने को जन्म का अन्धा और कर्म का अभागा कहते हैं, पर सब समय इसके अक्षरार्थ को ही प्रधान नहीं मानना चाहिए।\"\n\nसूरदास जी द्वारा लिखित पाँच ग्रन्थ बताए जाते हैं:\n\n\nउपरोक्त में अन्तिम दो अप्राप्य हैं।\n\nनागरी प्रचारिणी सभा द्वारा प्रकाशित हस्तलिखित पुस्तकों की विवरण तालिका में सूरदास के १६ ग्रन्थों का उल्लेख है। इनमें सूरसागर, सूरसारावली, साहित्य लहरी, नल-दमयन्ती, ब्याहलो के अतिरिक्त दशमस्कंध टीका, नागलीला, भागवत्, गोवर्धन लीला, सूरपचीसी, सूरसागर सार, प्राणप्यारी, आदि ग्रन्थ सम्मिलित हैं। इनमें प्रारम्भ के तीन ग्रंथ ही महत्त्वपूर्ण समझे जाते हैं, साहित्य लहरी की प्राप्त प्रति में बहुत प्रक्षिप्तांश जुड़े हुए हैं।\n\n\n\nसूर के कृष्ण प्रेम और माधुर्य प्रतिमूर्ति है। जिसकी अभिव्यक्ति बड़ी ही स्वाभाविक और सजीव रूप में हुई है।\n\nइस प्रकार हम देखते हैं कि सूरदास हिंदी साहित्य के महाकवि हैं, क्योंकि उन्होंने न केवल भाव और भाषा की दृष्टि से साहित्य को सुसज्जित किया, वरन् कृष्ण-काव्य की विशिष्ट परंपरा को भी जन्म दिया है।\n\n\n", "id": "3485", "title": "सूरदास"}
{"url": "https://hi.wikipedia.org/wiki?curid=3495", "text": "दण्डपाणि जयकान्तन\n\nदण्डपाणि जयकान्तन (जन्म: २४ अप्रैल १९३४, कड्डलूर, तमिलनाडु) एक बहुमुखी तमिल लेखक हैं -- केवल लघु-कथाकार और उपन्यासकार ही नहीं (जिनके कारण उन्हें आज के सर्वश्रेष्ठ लेखकों में माना जाता है) परन्तु निबन्धकार, पत्रकार, निर्देशक और आलोचक भी हैं। विचित्र बात यह है कि उनकी स्कूल की पढ़ाई कुछ पाँच साल ही रही!\n\nघर से भाग कर १२ साल के जयकान्तन अपने चाचा के यहाँ पहुँचे जिनसे उन्होंने कम्युनिज़्म (मार्कसीय समाजवाद) के बारे में सीखा। बाद में चेन्नई (जिसका नाम उस समय मद्रास था) आकर जयकान्तन भारतीय कम्युनिस्ट पार्टी (CPI) की पत्रिका \"जनशक्ति\" में काम करने लगे। दिन में प्रेस में काम करते और शाम को सड़कों पर पत्रिका बेचते।\n\n१९५० के दशक की शुरुआत से ही वह लिखते आ रहे हैं और जल्दी ही तमिल के जाने-माने लेखकों में गिने जाने लगे। हालाँकि उनका नज़रिया वाम पक्षीय ही रहा। वह खुद पार्टी के सदस्य न रहे और काँग्रेस पार्टी में भर्ती हो गए।\n\n४० उपन्यासों के अलावा उन्होंने कई-कई लघुकथाएँ, आत्मकथा (दो खंडों में) और रोमेन रोलांड द्वारा फ़्रेन्च में रची गयी गांधी जी की जीवनी का तमिल अनुवाद भी किया है।\n\n\"जटिल मानव स्वभाव के गहरे और संवेदनशील समझ\" के हेतु, उनकी कृतियों को \"तमिल साहित्य की उच्च परम्पराओं की अभिवृद्दि\" के लिए २००२ में ज्ञानपीठ पुरस्कार से सम्मानित किया गया।\n\n", "id": "3495", "title": "दण्डपाणि जयकान्तन"}
{"url": "https://hi.wikipedia.org/wiki?curid=3496", "text": "मैथिलीशरण गुप्त\n\nराष्ट्रकवि मैथिलीशरण गुप्त (३ अगस्त १८८६ – १२ दिसम्बर १९६४) हिन्दी के कवि थे। महावीर प्रसाद द्विवेदी जी की प्रेरणा से आपने खड़ी बोली को अपनी रचनाओं का माध्यम बनाया और अपनी कविता के द्वारा खड़ी बोली को एक काव्य-भाषा के रूप में निर्मित करने में अथक प्रयास किया और इस तरह ब्रजभाषा जैसी समृद्ध काव्य-भाषा को छोड़कर समय और संदर्भों के अनुकूल होने के कारण नये कवियों ने इसे ही अपनी काव्य-अभिव्यक्ति का माध्यम बनाया। हिन्दी कविता के इतिहास में गुप्त जी का यह सबसे बड़ा योगदान है। पवित्रता, नैतिकता और परंपरागत मानवीय सम्बन्धों की रक्षा गुप्त जी के काव्य के प्रथम गुण हैं, जो \"पंचवटी\" से लेकर \"जयद्रथ वध\", \"यशोधरा\" और \"साकेत\" तक में प्रतिष्ठित एवं प्रतिफलित हुए हैं। \"साकेत\" उनकी रचना का सर्वोच्च शिखर है।\n\nमैथिलीशरण गुप्त का जन्म ३ अगस्त सन १८८६ ई. में पिता सेठ रामचरण कनकने और माता कौशिल्या बाई की तीसरी संतान के रूप में उत्तर प्रदेश में झांसी के पास चिरगांव में हुआ। माता और पिता दोनों ही वैष्णव थे। वे \"कनकलताद्ध\" नाम से कविता करते थे। विद्यालय में खेलकूद में अधिक ध्यान देने के कारण पढ़ाई अधूरी ही रह गयी। घर में ही हिन्दी, बंगला, संस्कृत साहित्य का अध्ययन किया। मुंशी अजमेरी जी ने उनका मार्गदर्शन किया। १२ वर्ष की अवस्था में ब्रजभाषा में कविता रचना आरम्भ किया। आचार्य महावीर प्रसाद द्विवेदी के सम्पर्क में भी आये। उनकी कवितायें खड़ी बोली में मासिक \"सरस्वती\" में प्रकाशित होना प्रारम्भ हो गई। प्रथम काव्य संग्रह \"रंग में भंग' तथा बाद में \"जयद्रथ वध\" प्रकाशित हुई। उन्होंने बंगाली के काव्य ग्रन्थ \"मेघनाथ वध\", \"ब्रजांगना\" का अनुवाद भी किया। सन् १९१४ ई. में राष्ट्रीय भावनाओं से ओत-प्रोत \"भारत भारती\" का प्रकाशन किया। उनकी लोकप्रियता सर्वत्र फैल गई। संस्कृत के प्रसिद्ध ग्रन्थ \"स्वप्नवासवदत्ता\" का अनुवाद प्रकाशित कराया। सन् १९१६-१७ ई. में महाकाव्य \"साकेत\" की रचना आरम्भ की। उर्मिला के प्रति उपेक्षा भाव इस ग्रन्थ में दूर किये। स्वतः प्रेस की स्थापना कर अपनी पुस्तकें छापना शुरु किया। साकेत तथा पंचवटी आदि अन्य ग्रन्थ सन् १९३१ में पूर्ण किये। इसी समय वे राष्ट्रपिता गांधी जी के निकट सम्पर्क में आये। 'यशोधरा' सन् १९३२ ई. में लिखी। गांधी जी ने उन्हें \"राष्टकवि\" की संज्ञा प्रदान की। सन् १९४१ ई. में व्यक्तिगत सत्याग्रह के अंतर्गत जेल गये। आगरा विश्वविद्यालय से उन्हें डी.लिट. से सम्मानित किया गया। १९५२-१९६४ तक राज्यसभा के सदस्य मनोनीत हुये। सन् १९५३ ई. में भारत सरकार ने उन्हें पद्म विभूषण से सम्मानित किया। तत्कालीन राष्ट्रपति डॉ॰ राजेन्द्र प्रसाद ने सन् १९६२ ई. में अभिनन्दन ग्रन्थ भेंट किया तथा हिन्दू विश्वविद्यालय के द्वारा डी.लिट. से सम्मानित किये गये। १९५४ में साहित्य एवं शिक्षा क्षेत्र में पद्म भूषण से सम्मानित किया गया।\n\nइसी वर्ष प्रयाग में \"सरस्वती\" की स्वर्ण जयन्ती समारोह का आयोजन हुआ जिसकी अध्यक्षता गुप्त जी ने की। सन् १९६३ ई० में अनुज सियाराम शरण गुप्त के निधन ने अपूर्णनीय आघात पहुंचाया। १२ दिसम्बर १९६४ ई. को दिल का दौरा पड़ा और साहित्य का जगमगाता तारा अस्त हो गया। ७८ वर्ष की आयु में दो महाकाव्य, १९ खण्डकाव्य, काव्यगीत, नाटिकायें आदि लिखी। उनके काव्य में राष्ट्रीय चेतना, धार्मिक भावना और मानवीय उत्थान प्रतिबिम्बित है। \"भारत भारती' के तीन खण्ड में देश का अतीत, वर्तमान और भविष्य चित्रित है। वे मानववादी, नैतिक और सांस्कृतिक काव्यधारा के विशिष्ट कवि थे।\n\nमध्य प्रदेश के संस्कृति राज्य मंत्री लक्ष्मीकांत शर्मा ने कहा है कि राष्ट्रकवि मैथिलीशरण गुप्त की जयंती प्रदेश में प्रतिवर्ष तीन अगस्त को कवि दिवस के रूप में व्यापक रूप से मनायी जायेगी। यह निर्णय राज्य शासन ने लिया है। युवा पीढ़ी भारतीय साहित्य के स्वर्णिम इतिहास से भली-भांति वाकिफ हो सके इस उद्देश्य से संस्कृति विभाग द्वारा प्रदेश में भारतीय कवियों पर केन्द्रित करते हुए अनेक आयोजन करेगा।\n\n\nमैथिलीशरण गुप्त जी ने 5 मौलिक नाटक लिखे हैं- ‘अनघ’, ‘चन्द्रहास’, ‘तिलोत्तमा’, ‘निष्क्रिय प्रतिरोध’ और ‘विसर्जन’। उन्होने भास के चार नाटकों- ‘स्वप्नवासवदत्ता’, ‘प्रतिमा’, ‘अभिषेक’, ‘अविमारक’ का अनुवाद किया है। इन नाटकों में ‘अनघ’ जातक कथा से सम्बद्ध बोधिसत्व की कथा पर आधारित पद्य में लिखा गया नाटक है। नितांत तकनीकी दृष्टि से इसे ‘काव्य नाटक’ नहीं कहा जा सकता है। ‘चन्द्रहास’ इतिहास का आभास उत्पन्न करने वाला नाटक है। जिसमें नियति और सत्कर्म का महत्त्व संप्रेषित है। तिलोत्तमा पौराणिक नाटक है। ये नाटक पहले प्रकाशित हो चुके हैं, परन्तु ‘निष्क्रिय प्रतिरोध’ और ‘विसर्जन’ पहली बार प्रकाशित हो रहे हैं, इस अर्थ में नये हैं। भास के अनुदित नाटकों के चयन में भी गुप्त जी ने वैविध्य का ध्यान रखा है।\n\nगुप्त जी के काव्य में राष्ट्रीयता और गांधीवाद की प्रधानता है। इसमें भारत के गौरवमय अतीत के इतिहास और भारतीय संस्कृति की महत्ता का ओजपूर्ण प्रतिपादन है। आपने अपने काव्य में पारिवारिक जीवन को भी यथोचित महत्ता प्रदान की है और नारी मात्र को विशेष महत्व प्रदान किया है। गुप्त जी ने प्रबंध काव्य तथा मुक्तक काव्य दोनों की रचना की। शब्द शक्तियों तथा अलंकारों के सक्षम प्रयोग के साथ मुहावरों का भी प्रयोग किया है।\n\nभारत भारती में देश की वर्तमान दुर्दशा पर क्षोभ प्रकट करते हुए कवि ने देश के अतीत का अत्यंत गौरव और श्रद्धा के साथ गुणगान किया। भारत श्रेष्ठ था, है और सदैव रहेगा का भाव इन पंक्तियों में गुंजायमान है-\n\n", "id": "3496", "title": "मैथिलीशरण गुप्त"}
{"url": "https://hi.wikipedia.org/wiki?curid=3497", "text": "कयामत से कयामत तक (1988 फ़िल्म)\n\nकयामत से कयामत तक सन् 1988 में बनी एक युवक (आमिर ख़ान) और एक युवती (जूही चावला) की प्रेम कहानी थी, जिनके परिवारों में कट्टर दुश्मनी थी।\n", "id": "3497", "title": "कयामत से कयामत तक (1988 फ़िल्म)"}
{"url": "https://hi.wikipedia.org/wiki?curid=3510", "text": "बन्दरगाह\n\nबन्दरगाह समुद्री जहाजों के ठहरने की जगह हैं।विश्व में कईँ विशाल व छोटे बंदरगाह है।\n", "id": "3510", "title": "बन्दरगाह"}
{"url": "https://hi.wikipedia.org/wiki?curid=3516", "text": "ओशो\n\nओशो का प्रयोग दो अर्थों में किया जाता है:\n\n१। जापान में ज़ेन (zen) बौद्ध गुरु के लिये। \n\n२। आध्यात्मिक गुरु रजनीश या आचार्य रजनीश या ओशो रजनीश या ओशो के लिये।\n", "id": "3516", "title": "ओशो"}
{"url": "https://hi.wikipedia.org/wiki?curid=3522", "text": "हिन्दी कवि\n\nहिन्दी कविता परम्परा बहुत समृद्ध है। \n\n\n\nरीतिबद्ध \nरीतिमुक्त्\nरीतिसिद्द्\n\n\nइस काल के कवियों को अध्ययन की दॄ्ष्टि से विभिन्न काल-खंडों में बांटा गया है !\n\n\n(ग) छायावाद-युग (१९२०-१९३६)\n\n\n(घ) उत्तर-छायावाद युग (१९३६-१९४३) यह काल भारतीय राजनीति में भारी उथल-पुथल का काल रहा है.राष्ट्रीय और अंतर्राष्ट्रीय, कई विचारधाराओं और आन्दोलनों का प्रभाव इस काल की कविता पर पडा . द्वितीय विश्वयुद्ध के भयावह परिणामों के प्रभाव से भी इस काल की कविता बहुत हद तक प्रभावित है. निष्कर्षत:राष्ट्रवादी, गांधीवादी, विप्लववादी, प्रगतिवादी, यथार्थवादी, हालावादी आदि विविध प्रकार की कवितायें इस काल में लिखी गई. इस काल के प्रमुख कवि हैं--\n\n\n(च) प्रयोगवाद-नयी कविता (१९४३-१९६०) अज्ञेय ने सात नये कवियों को लेकर १९४३ में 'तारसप्तक' नामक एक काव्य संग्रह प्रकाशित किया. उन्होंने इन कवियों को प्रयोगशील कहा. कुछ आलोचकों ने इसी आधार पर इन कवियों को प्रयोगवादी कहना शुरु किया और इस काल को प्रयोगवाद नाम दे दिया. इस नाम को नये कवियों ने अस्वीकार किया .इसके बाद पुन:अज्ञेय के संपादन में प्रकाशित काव्य-संग्रह 'दूसरा सप्तक' की भूमिका तथा उसमें शामिल कुछ कवियों के वक्तव्यों मे अपनी कवितओं के लिये 'नयी कविता' शब्द को स्वीकार किया गया . १९५४ में इलाहाबाद की साहित्यिक संस्था परिमल के कवि लेखकों-जगदीश गुप्त,रामस्वरुप चतुर्वेदी और विजय देवनरायण साही ने \"नयी कविता\" नाम से एक पत्रिका प्रकाशित कर बाकायदा 'नयी कविता-आंदोलन' का आरंभ किया .इस काल के प्रमुख कवि है-\n\n\n\n", "id": "3522", "title": "हिन्दी कवि"}
{"url": "https://hi.wikipedia.org/wiki?curid=3527", "text": "वनस्पति विज्ञान\n\nजीव जंतुओं या किसी भी जीवित वस्तु के अध्ययन को जीवविज्ञान या बायोलोजी (Biology) कहते हैं। इस विज्ञान की मुख्यतः दो शाखाएँ हैं : \n\n(1) प्राणिविज्ञान (Zoology), जिसमें जंतुओं का अध्ययन होता है और \n\n(2) वनस्पतिविज्ञान (Botany) या पादपविज्ञान (Plant Science), जिसमें पादपों का अध्ययन होता है।\n\nसामान्य अर्थ में जीवधारियों को दो प्रमुख वर्गों - प्राणियों और पादपों - में विभक्त किया गया है। दोनों में अनेक समानताएँ हैं। दोनों की शरीर रचनाएँ कोशिकाओं और ऊतकों से बनी हैं। दोनों के जीवनकार्य में बड़ी समानता है। उनका जनन भी सादृश्य है। उनकी श्वसनक्रिया भी लगभग एक सी है।\n\nपादप प्राणियों से कुछ मामलों में भिन्न भी होते हैं। जैसे पादपों में पर्णहरित (chlorophyll) नामक हरा पदार्थ रहता है, जो प्राणियों में नहीं पाया जाता। पादपों की कोशिका भित्तियाँ मुख्यतः सेलुलोज (cellulose) नामक कार्बोहाइड्रेट की बनी होती हैं, जबकि प्राणियों में कोशिका भित्तियाँ सामान्यतः पायी ही नहीं जातीं। अधिकांश पादपों में गमनशीलता नहीं होती, जो प्राणी चलने में सक्षम होते हैं।\n\nवनस्पतियाँ धरती पर जीवन के मूलभूत अंश हैं। वनस्पतियाँ आक्सीजन छोड़ती हैं। मानव एवं अन्य जन्तुओं का भोजन उनसे ही मिलता है। वनस्पतियों से रेशे (फाइबर), ईंधन, औषधियाँ प्राप्त होतीं है। प्रकाश संश्लेषण की क्रिया द्वारा पौधे कार्बन डाई आक्साइड सोखते हैं। पेड़ों से ही इमारती लकड़ियाँ एवं अन्य संरचनाओं के निर्माण के लिए लकड़ी मिलती है।\n\nअतः वनस्पतियों के बारे में अच्छी तरह जानकारी होना बहुत जरूरी है क्योंकि-\n\n\nपादपविज्ञान के समुचित अध्ययन के लिये इसे अनेक शाखाओं में विभक्त किया गया है, जिनमें निम्नलिखित प्रमुख हैं :\n\n1. पादप आकारिकी (Plant Morphology) - इसके अंतर्गत पादप में आकार, बनावट इत्यादि का अध्ययन होता है। आकारिकी आंतर हो सकती है या बाह्य।\n\n2. कोशिकानुवंशिकी (Cytogenetics) - इसके अंतर्गत कोशिका के अंदर की सभी चीजों का, कोशिका तथा केंद्रक (nucleus) के विभाजन की विधियों का तथा पौधे किस प्रकार अपने जैसे गुणोंवाली नई पीढ़ियों को जन्म देते हैं इत्यादि का, अध्ययन होता है।\n\n3. पादप परिस्थितिकी (Plant Ecology) - इसके अंतर्गत पादपों और उनके वातावरण के आपसी संबंध का अध्ययन होता है। इसमें पौधों के सामाजिक जीवन, भौगोलिक विस्तार तथा अन्य मिलती जुलती चीजों का भी अध्ययन किया जाता है।\n\n4. पादप शरीर-क्रिया-विज्ञान (Plant Physiology) - इसके अंतर्गत जीवनक्रियाओं (life processes) का बृहत् रूप से अध्ययन होता है।\n\n5. भ्रूणविज्ञान (Embryology) - इसके अंतर्गत लैंगिक जनन की विधि में जब से युग्मक बनते हैं और गर्भाधान के पश्चात् भ्रूण का पूरा विस्तार होता है तब तक की दशाओं का अध्ययन किया जाता है।\n\n6. विकास (Evolution) - इसके अंतर्गत पृथ्वी पर नाना प्रकार के प्राणी या पादप किस तरह और कब पहले पहल पैदा हुए होंगे और किन अन्य जीवों से उनकी उत्पत्ति का संबंध है, इसका अध्ययन होता है।\n\n7. आर्थिक पादपविज्ञान - इसके अंतर्गत पौधों की उपयोगिता के संबंध में अध्ययन होता है।\n\n8. पादपाश्मविज्ञान (Palaeobotany) - इसके अंतर्गत हम उन पौधों का अध्ययन करते हैं जो इस पृथ्वी पर हजारों, लाखों या करोड़ों वर्ष पूर्व उगते थे पर अब नहीं उगते। उनके अवशेष ही अब चट्टानों या पृथ्वी स्तरों में दबे यत्र तत्र पाए जाते हैं।\n\n9. वर्गीकरण या क्रमबद्ध पादपविज्ञान (Taxonomy or Systematic botany) - इसके अंतर्गत पौधों के वर्गीकरण का अध्ययन करते हैं। पादप संघ, वर्ग, गण, कुल इत्यादि में विभाजित किए जाते हैं।\n\n18वीं या 19वीं शताब्दी से ही अंग्रेज या अन्य यूरोपियन वनस्पतिज्ञ भारत में आने लगे और यहाँ के पौधों का वर्णन किया और उनके नमूने अपने देश ले गए। डाक्टर जे. डी. हूकर ने लगभग 1860 ई. में भारत के बहुत से पौधों का वर्णन अपने आठ भागों में लिखी \"फ्लोरा ऑव ब्रिटिश इंडिया\" नामक पुस्तक में किया है।\n\nडार्विन (Darwin) के विचारों के प्रकाश में आने के पश्चात् यह वर्गीकरण पौधों की उत्पत्ति तथा आपसी संबंधों पर आधारित होने लगा। ऐसे वर्गीकरण को 'प्राकृतिक पद्धति' (Natural System) कहते हैं और जो वर्गीकरण इस दृष्टिकोण को नहीं ध्यान में रखते उसे 'कृत्रिम पद्धति' (Artificial System) कहते हैं।\n\n\n\n\n", "id": "3527", "title": "वनस्पति विज्ञान"}
{"url": "https://hi.wikipedia.org/wiki?curid=3532", "text": "राजनीति\n\nनागरिक स्तर पर या व्यक्तिगत स्तर पर कोई विशेष प्रकार का सिद्धान्त एवं व्यवहार राजनीति (पॉलिटिक्स) कहलाती है। अधिक संकीर्ण रूप से कहें तो शासन में पद प्राप्त करना तथा सरकारी पद का उपयोग करना राजनीति है। राजनीति में बहुत से रास्ते अपनाये जाते हैं जैसे- राजनीतिक विचारों को आगे बढ़ाना, कानून बनाना, विरोधियों के विरुद्ध युद्ध आदि शक्तियों का प्रयोग करना। राजनीति बहुत से स्तरों पर हो सकती है- गाँव की परम्परागत राजनीति से लेकर, स्थानीय सरकार, सम्प्रभुत्वपूर्ण राज्य या अन्तराष्ट्रीय स्तर पर।\n\n", "id": "3532", "title": "राजनीति"}
{"url": "https://hi.wikipedia.org/wiki?curid=3543", "text": "विकिपीडिया बंधु प्रकल्प\n\nविकिपीडिया के बंधु प्रकल्प\n\nविकिपीडिया विकिमीडिया फ़ाउँडेशन द्वारा संचालित है, जो दूसरे कई बहुभाषिक तथा उपयोग, परिवर्तन तथा पुन्रवितरण के लिये आज़ाद प्रकल्प चलाती है :\n", "id": "3543", "title": "विकिपीडिया बंधु प्रकल्प"}
{"url": "https://hi.wikipedia.org/wiki?curid=3549", "text": "वर्धा\n\nवर्धा जिला : यह भारत के महाराष्ट्र राज्य का जिला है। इस जिले का क्षेत्रफल 2,429 वर्ग मील है। हिंगणघाट तथा पुलगाँव में सूती वस्त्र की मिलें हैं। यह मराठी भाषाभाषी जिला है।\n\nवर्धा नगर: नागपुर से 50 मील दूर दक्षिण-पश्चिम में स्थित यह नगर राष्ट्रपिता महात्मा गांधी के आश्रम के कारण प्रसिद्ध है। यह नगर वर्धा जिले का मुख्यालय है। \n\nवर्धा नदी - भारत में मध्य प्रदेश राज्य के मध्य सतपुड़ा पर्वतश्रेणी से नागपुर नगर से 70 मील उत्तर-पश्चिम से निकलती है। मुख्यत: दक्षिण-पूर्व दिशा में यह महाराष्ट्र राज्य से होकर महाराष्ट्र-आंध्र प्रदेश सीमा पर, चाँदा जिले (महाराष्ट्र राज्य) के सिवनी स्थान पर, वेनगंगा नदी से मिलती है। इन दोनों के संगम के बाद नदी का नाम प्राणहिता हो जाता है, जो गोदावरी नदी की सहायक नदी है। वर्धा नदी की मुख्य सहायक नदी पेनगंगा है। यह नदी एक कपास उत्पादक क्षेत्र के मध्य से बहती है। वर्धा नदी की कुल लंबाई 290 मील है। \n\n\n[[श्रेणी:महाराष्ट्र]]\n[[श्रेणी:महाराष्ट्र के शहर]]", "id": "3549", "title": "वर्धा"}
{"url": "https://hi.wikipedia.org/wiki?curid=3553", "text": "अंबिकापुर\n\nअम्बिकापुर भारत के छत्तीसगढ़ राज्य उत्तर में स्थित है। यह सरगुजा ज़िले का मुख्यालय है। इसका नाम हिन्दुओं की देवी दुर्गा के एक रूप 'अम्बिका' के नाम से बना है। \nशहर की जनसंख्या लगभग १ लाख़ है।\n\nअम्बिकापुर शहर का नाम है और यह सरगुजा जिला का मुख्यालय है। शहर में महामाया देवी का मंदिर है। इस मंदिर की काफी मान्यता है। पहले लोग यहां अपनी मनता पूरी होने पर देवी को बकरे की बलि अर्पित किया करते थे। लेकिन अब यह परंपरा काफी कम हो गई है। यह स्थानीय बोली सरगुजिया है। आदिवासी क्षेत्र होने का कारण यह बरसों से उपेक्षित रहा है। छत्तीसगढ़ एक अलग राज्य बनने के बाद यहां भी विकास होने लगा है।\nसरगुजा ज़िला की सीमाएं उड़ीसा,झारखण्ड,उत्तर प्रदेश और मध्य प्रदेश को छूती हैं।\n\nयहां अनेक जल प्रपात हैं:-\n\nअम्बिकापुर- रायगढ राजमार्ग़ पर 15 किमी की दुरी पर चेन्द्रा ग्राम स्थित हैं। इस ग्राम से उत्तर दिशा में तीन कि॰मी॰ की दुरी पर यह जल प्रपात स्थित हैं। इस जलप्रपात के पास ही वन विभाग का एक नर्सरी हैं, जहां विभिन्न प्रकार के पेड-पौधों को रोपित किया गया हैं। इस जल प्रपात में वर्ष भर पर्यटक प्राकृतिक सौन्दर्य का आनंद लेने जाते हैं। यहां पर एक तितली पार्क भी विकसित किया जा रहा है।\nओडगी विकासखंड में बिहारपुर के निकट बलंगी नामक स्थान के समीप स्थित रेंहड नदी पर्वत श्रृखला की उंचाई से गिरकर रकसगण्डा जल प्रपात का निर्माण करती है जिससे वहां एक संकरे कुंड का निर्माण होता हैं यह कुंड अत्यंत गहरा है।\nकुसमी चान्दो मार्ग पर तीस किमी की दुरी पर ईदरी ग्राम है। ईदरी ग्राम से तीन किमी जंगल के बीच भेडिया पत्थर नामक जलप्रपात है। \nकुसमी- सामरी मार्ग पर सामरीपाट के जमीरा ग्राम के पूर्व -दक्षिण कोण पर पर्वतीय शृंखला के बीच बेनगंगा नदी का उदगम स्थान है। यहा साल वृक्षो के समूह मे एक शिवलिंग भी स्थापित है।\nअम्बिकापुर- रायगढ मार्ग पर अम्बिकापुर से 45 कि.मी की दूरी पर सेदम नाम का गांव है। इसके दक्षिण दिशा में दो कि॰मी॰ की दूरी पर पहाडियों के बीच एक सुन्दर झरना प्रवाहित होता है। \nमैनपाट अम्बिकापुर से 75 किलोमीटर दुरी पर है इसे छत्तीसगढ का शिमला कहा जाता है। मैंनपाट विन्ध पर्वत माला पर स्थित है जिसकी समुद्र सतह से ऊंचाई 3781 फीट है इसकी लम्बाई 28 किलोमीटर और चौडाई 10 से 13 किलोमीटर ह।\nमैनपाट का यह पहाड़ी इलाका, जिसे छोटा तिब्बत के नाम से भी जाना जाता है। 10 मार्च 1959 को तिब्बत पर कब्जे के बाद भारत के जिन पांच इलाकों में तिब्बती शरणार्थियों ने अपना घर-परिवार बसाया, उसमें एक मैनपाट है। मैनपाट के अलग-अलग कैंपों में रहने वाले ये तिब्बती यहां टाऊ, मक्का और आलू की खेती करके अपना घर-परिवार चलाते हैं।\nलगभग पचास साल होने को आए, जब बड़ी संख्या में तिब्बतियों ने यहां शरण ली थी। लेकिन इन पचास सालों में भी इन शरणार्थियों की आंखों में तिब्बत ज़िंदा है। जिन लोगों ने अपना बचपन तिब्बत में गुजारा है, उन बुझती हुई बुढ़ी आंखों में जाने कितनी यादें हैं। लेकिन इन यादों के साथ-साथ एक न एक दिन तिब्बत के आज़ाद होने की उम्मीद भी बची हुई है।\n\nअम्बिकापुर नगर से 12 किलोमीटर की दुरी पर दरिमा हवाई अड्डा हैं। दरिमा हवाई अड्डा के पास बडे - बडे पत्थरो का समुह है। इन पत्थरो को किसी ठोस चीज से ठोकने पर आवाजे आती है।\nअम्बिकापुर नगर से पूर्व दिशा में 60 किलोमीटर पर स्थित सामरबार नामक स्थान है, जहां पर प्राकृतिक वन सुषमा के बीच कैलाश गुफा स्थित है। \nअम्बिकापुर-रामानुजगंज मार्ग पर अम्बिकापुर से लगभग 80 किलोमीटर दुर राजमार्ग से दो फलांग पश्चिम दिशा मे एक गर्म जल स्रोत है। इस स्थान में आठ से दस गर्म जल के कुन्ड है।\n\nअम्बिकापुर - बनारस रोड पर 40 किलोमीटर पर भैंसामुडा स्थान हैं। भैंसामुडा से भैयाथान रोड पर 15 किलोमीटर की दूरी पर महान नदी के तट पर सारासौर नामक स्थान हैं।\n\nअम्बिकापुर से भैयाथान से अस्सी कि.मी की दूरी पर ओडगी विकासखंड है, यहां से 15 किलोमीटर की दुरी पर पहाडियों की तलहटी में बांक ग्राम बसा है। इसी ग्राम के पास रिहन्द नदी वन विभाग के विश्राम गृह के पास अर्द्ध चन्द्राकार बहती हुई एक विशाल जल कुंड का निर्माण करती है। इसे ही बांक जल कुंड कहा जाता है। यह जल कुंड अत्यंत गहरा है, जिसमें मछलियां पाई जाती है। यहां वर्ष भर पर्यटक मछलियों का शिकार करने एवं घुमनें आते हैं।\nambikapur se 25 km ki duri par bishrampur nagar hai, jo koyale ki khan k liye prasidh hai, bishrampur me pure asia ki sabse badi machine hai, ko ki koyale ke utpadan me lagi hai.\n\n", "id": "3553", "title": "अंबिकापुर"}
{"url": "https://hi.wikipedia.org/wiki?curid=3585", "text": "सर्वभारतीय तृणमूल कांग्रेस\n\nसर्वभारतीय तृणमूल कांग्रेस () मुख्यतः पश्चिम बंगाल में सक्रीय एक क्षेत्रीय राजनैतिक दल है। इस दल का जन्म भारतीय राष्ट्रीय कांग्रेस से विघटन होकर हुआ। इस दल का नेता ममता बनर्जी है।\n\nयह दल \"तृणमूल\" का प्रकाशन करता है। इस दल का युवा संगठन तृणमूल यूथ कांग्रेस है।\n\n२००४ के संसदीय चुनाव में इस दल को ८ ०४७ ७७१ मत (२.१%, २ सीटें) मिले।\n", "id": "3585", "title": "सर्वभारतीय तृणमूल कांग्रेस"}
{"url": "https://hi.wikipedia.org/wiki?curid=3608", "text": "साबूदाना\n\nसाबूदाना एक खाद्य पदार्थ है। यह छोटे-छोटे मोती की तरह सफ़ेद और गोल होते हैं। यह सैगो पाम नामक पेड़ के तने के गूदे से बनता है। सागो, ताड़ की तरह का एक पौधा होता है। ये मूलरूप से पूर्वी अफ़्रीका का पौधा है। पकने के बाद यह अपादर्शी से हल्का पारदर्शी, नर्म और स्पंजी हो जाता है। \n\nभारत में साबूदाने का उपयोग अधिकतर पापड़, खीर और खिचड़ी बनाने में होता है। सूप और अन्य चीज़ों को गाढ़ा करने के लिये भी इसका उपयोग होता है। \n\nभारत में साबूदाने का उत्पादन सबसे पहले तमिलनाडु के सेलम में हुआ था। लगभग १९४३-४४ में भारत में इसका उत्पादन एक कुटीर उद्योग के रूप में हुआ था। इसमें पहले टैपियाका की जड़ों को मसल कर उसके दूध को छानकर उसे जमने देते थे। फिर उसकी छोटी छोटी गोलियां बनाकर सेंक लेते थे।\n\nटैपियाका के उत्पादन में भारत अग्रिम देशों में है। लगभग ७०० इकाइयाँ सेलम में स्थित हैं। साबूदाना में कार्बोहाइड्रेट की प्रमुखता होती है और इसमें कुछ मात्रा में कैल्शियम व विटामिन सी भी होता है।\n\nसाबूदाना की कई किस्में बाजार में उपलब्ध हैं उनके बनाने की गुणवत्ता अलग होने पर उनके नाम बदल और गुण बदल जाते हैं अन्यथा ये एक ही प्रकार का होता है, आरारोट भी इसी का एक उत्पाद है।\n\nसाबुदाना टेपिओका-सागो एक संसाधित, पकाने के लिये तैयार, खाद्य उत्पाद है। साबुदाना के निर्माण के लिए एक ही कच्चा माल है \"टैपिओका रूट\" जिसे अंतरराष्ट्रीय स्तर पर \"कसावा\" के रूप में जाना जाता है। शिशुओं और बीमार व्यक्तियों के लिए या उपवास (vrata-upawas) के दौरान, साबुदाना पोषण का एक स्वीकार्य रूप माना जाता है। यह कइ तरह से (मीठे दूध के साथ उबाली हुइ \"खीर\") या खिचडी, वड़ा, बोंडा (आलू, सींगदाना, सेंधा-नमक, काली मिर्च या हरी मिर्च के साथ मिश्रित) आदि या डेसर्ट के रूप में व्यंजनों की एक किस्म में प्रयोग किया जाता है। साबुदाना, टैपिओका-रूट (कसावा) से तैयार किया गया एक उत्पादन है, जिसका वानस्पतिक नाम \"Manihot Esculenta Crantz पर्याय Utilissima \" है।\n\nयह [https://en.wikipedia.org/wiki/Sago#Palm_sago[पाम साबुदाना]] से अत्यधिक मिलता-जुलता है। दोनों आम तौर पर छोटे (लगभग 2 मिमी व्यास) सूखे, अपारदर्शी दाने के रूप में होते हैं। दोनों (बहुत शुद्ध हो तो) सफेद रंग में होते हैं। जब भिगोया और पकाया जाता है, तब दोनों नरम और स्पंजी, बहुत बड़े पारदर्शी दाने बन जाते हैं। दोनों का व्यापक रूप से दुनिया भर में आम तौर पर पुडिंग बनाने में उपयोग किया जाता है।\n\nतकरीबन आम तौर पर भारत में हिंदी में साबुदाना; , बंगाली में 'Tapioca globule' या 'sagu' ট্যাপিওকা গ্লোবিউল या সাগু; गुजराती में 'sabudana' સાબુદાણા; और मराठी में साबुदाना;', तमिल में 'Javvarisi' சாகோவில்; , मलयालम में 'Kappa Sagu' കപ്പ സാഗൊ; कन्नड़ में 'Sabbakki' ಸಾಬುದಾನ; तेलुगु में 'Saggubeeyam' సగ్గు బియ్యం; ऊर्दु में 'sagudan-' ساگودانه; कहा जाता है। कइ जगह इसे 'टैपिओका साबुदाना' या 'टैपिओका ग्लोबुल्स' के नाम से भी जाना जाता है। [https://en.wikipedia.org/wiki/Tapioca[Tapioca टैपिओका]] और '[https://en.wikipedia.org/wiki/Cassava[Tapioca-root टैपिओका-रूट (Cassava कसावा )]] ' के अलग अलग अर्थ हैं। \"टैपिओका\" कसावा (Manihot Esculenta) से निकाला जाने वाला एक उत्पाद है। कसावा स्टार्च को टैपिओका कहा जाता है| यह \"टूपी\" शब्द जिसे पुर्तगाली शब्द tipi'óka से लिया गया, से निकला है॥ जिसका अर्थ कसावा स्टार्च से बनाये गये खाद्य की प्रक्रिया को दर्शाता है। भारत में, शब्द \"टैपिओका-रूट\" कसावा कंद के लिये ही उपयोग किया जाता है और शब्द 'टैपिओका' कसावा से निकाली गई एक विशेष आकार में भुनी हुइ या सेंकी हुइ स्टार्च के लिए प्रतिनिधित्व करता है।\n\nकसावा या manioc पौधे का मूल आरम्भ दक्षिण अमेरिका में हूआ। अमेजन निवासियों ने चावल / आलू / मक्का के साथ या इसके अलावा भी कसावा का इस्तेमाल किया। पुर्तगाली खोजकर्ताओं ने अफ्रीकी तटों और आसपास के द्वीपों के साथ अपने व्यापार के माध्यम से अफ्रीका में कसावा की शुरुआत की। टैपिओका-रूट साबुदाना और स्टार्च के लिए बुनियादी कच्चा माल है। टैपिओका 19 वीं सदी के बाद के हिस्से के दौरान भारत में आया था। 1940 के दशक में मुख्य रूप से केरल , आंध्रप्रदेश, और तमिलनाडु राज्यों में इसकी वृद्धि हुई, जब टैपिओका से उत्पादित स्टार्च और साबूदाने के तरीके भारत में आरम्भ हुए। सबसे पहले हाथ से मैन्युअल रूप से और बाद में स्वदेशी उत्पादन के तरीकों से इसका डिकास हुआ। यह कार्बोहाइड्रेट और कैल्शियम और विटामिन-सी की पर्याप्त राशि वाला एक बहुत ही पौष्टिक उत्पाद है। भारत में 1943-44 में सबसे पहले साबुदाना उत्पादन, अत्यन्त छोटे पैमाने पर, टैपिओका की जड़ों से दूध निकाल कर, छान कर और, दाने बना कर एक कुटीर-उद्योग के रूप में शुरू हुआ। भारत में, साबुदाना पहली बार तमिलनाडु राज्य के सेलम में तैयार किया गया ॥ भारतीय टैपिओका-रूट में आम तौर 30% से 35% स्टार्च सामग्री है। वर्तमान में भारत टैपिओका-रुट की पैदावार में अग्रणी देशों में से एक है। करीब 650-700 इकाइयाँ तमिलनाडु राज्य के सेलम जिले में टैपिओका प्रसंस्करण में लगी हुई है।\n\nतमिलनाडु के टैपिओका साबुदाना और टैपिओका स्टार्च उद्योग, द्वितीय विश्व युद्ध के दौरान सिंगापुर, मलेशिया, हॉलैंड, जापान और संयुक्त राज्य अमेरिका से विदेशी साबुदाना और स्टार्च के आयात की निषेधआज्ञा से उपजी कमी का परिणाम है। सेलम के मछली व्यापारी श्री मनिक्क्कम चेट्टियार अपने व्यापार के सिलसिले में बहुत बार सेलम से केरल जाते रहते थे। उनकी मुलाकात पेनांग (मलेशिया) से आकर केरल में बसे श्री पोपटलाल जी शाह से हुइ, जिन्हे टैपिओका स्टार्च निर्माण का ज्ञान था। वर्ष 1943 में, सेलम से इन दोनों ने बहुत छोटे कुटीर उद्योग रूप में टैपिओका स्टार्च और साबुदाना आदिम तरीकों से निर्माण प्रारम्भ किया। साबुदाना और स्टार्च के लिए दैनिक बढ़ती मांग को पूरा करने के लिए, एक प्रतिभाशाली मैकेनिक श्री एम वेंकटचलम गौंदर की मदद से उत्पादन की मशीनरी और तरीकों में सुधार हुआ। परिणामस्वरूप उद्योग की उत्पादन क्षमता प्रति दिन 100 किलो के 2 थैलों से बढ कर 25 थैले हो गई।\n\n1944 में पूरे देश में एक गंभीर अकाल पडा। चूँकि साबुदाना एक खाद्य-पदार्थ माना गया, अत: सेलम कलेक्टर ने सेलम से बाहर बेचने पर रोक लगा दी। सेलम साबुदाना और स्टार्च निर्माताओं ने एक संघ का गठन कर नागरिक आपूर्ति आयुक्त के समक्ष इस मामले का प्रतिनिधित्व किया और जिला कलेक्टर के निषेधात्मक आदेश को रद्द करवाया। 1945 से साबुदाना और टैपिओका स्टार्च के उत्पादन में प्रशंसनीय वृद्धि हुई।\n\nhttp://shodhganga.inflibnet.ac.in/bitstream/10603/4836/11/11_chapter%203.pdf\n\n\n\nhttp://www.lfymag.com/admin/issuepdf/22-25_Cassava_FFYJan-14.pdf\nhttp://en.wikipedia.org/wiki/Tapioca#Etymology_and_regional_names \n\nhttp://agriexchange.apeda.gov.in/India%20Production/India_Productions.aspx?hscode=19030000\n\n'साबुदाना \"से जुड़े अन्य पोस्ट:\n\nअभिलक्षण और साबुदाना का विवरण http://sabuindia.com/social/sabudana-description\n\nसाबुदाना के लिए मानक (साबुदाना, टैपिओका साबुदाना) http://sabuindia.com/social/sabudana-standards\n\nभारत में साबुदाना विनिर्माण केंद्रों http://sabuindia.com/social/manufacturing-centers\n\nभारत में साबुदाना की मूल्य-प्रशंसा http://sabuindia.com/social/appreciation\n\nसाबुदाना संबंधित HSCodes http://sabuindia.com/social/sabudana-hscode\n\nसाबुदाना विनिर्माण प्रक्रिया http://sabuindia.com/social/sabudana-manufacturing\n\nकसावा के बारे में - साबुदाना के लिए कच्चे माल http://sabuindia.com/social/about-cassava\n\nक्यों भारतीय साबुदाना सर्वश्रेष्ठ है? http://sabuindia.com/social/indian-sabudana-is-the-best\n\nभारत में साबुदाना उद्योग के इतिहास: http://sabuindia.com/social/history\n\nसाबुदाना के बारे में कुछ भ्रामक प्रचार http://sabuindia.com/social/rumour\n\nSAVOSA (साबू दृश्य और मौखिक साबुदाना) परीक्षण पर्चा http://sabuindia.com/social/savosa-form\n\nटैपिओका साबुदाना का परिचय (साबुदाना) http://sabuindia.com/social/introduction\n\nसाबुदाना (टेपीयो -का-सागो) - निर्माण प्रक्रिया http://sabuindia.com/social/manufacturing-hindi\n\nसाबुदाना - शाकाहारी है या नहीं? http://sabuindia.com/social/vegetarian\n", "id": "3608", "title": "साबूदाना"}
{"url": "https://hi.wikipedia.org/wiki?curid=4019", "text": "सु डोकु\n\nसु डोकु (Sudoku या Su Doku) एक खेल है जो वर्ग पहेली या शतरंज की पहेलियों की तरह अखबार में छपता है। एक शाब्दिक वर्ग पहेली की तरह इस में एक वर्ग के अन्दर ९x९ के (या ६x६) खाने बने होते हैं। इस खेल का उद्देश्य होता है एक पंक्ति या स्तंभ (आड़ी या खड़ी लाइन) में १ से ९ तक के अंकों को इस तरह भरना कि कोई अंक एक पंक्ति में दुबारा ना आये और ना ही ३x३ के वर्ग में ही। \n\nजापानी में सु डोकु का अर्थ होता है \"अकेला अंक\"। \n\nइस खेल का आकर्षण यह है कि इस खेल के नियम बहुत आसान होने पर भी इसे पूरा करना मुश्किल होता है। आमतौर पर ९x९ के खानों में कुछ अंक पहले से ही दिये होते हैं। खेलने वाले का काम है बाकी खाली खानों को भरना, इस तरह से कि कोई अंक एक पंक्ति या ३x३ के खानों में दुबारा ना आये।\n\nसबसे पहले सु डोकु १९७० में न्यु यार्क में प्रकशित हुआ था। यह पहेली १९८४ में जापान में निकोली अखबार में शुरु हुई। २००५ में यह अन्तरराष्ट्रीय स्तर पर लोक्प्रिय हो गयी। भारत में भी कई अखबारों में इसका प्रकाशन शुरु हो गया है।\n", "id": "4019", "title": "सु डोकु"}
{"url": "https://hi.wikipedia.org/wiki?curid=4027", "text": "कन्नड़ भाषा\n\nकन्नड ()) भारत के कर्नाटक राज्य में बोली जानेवाली भाषा तथा कर्नाटक की राजभाषा है। यह भारत की उन २२ भाषाओं में से एक है जो भारतीय संविधान की आठवीं अनुसूची में साम्मिलित हैं। यह भारत की सबसे अधिक प्रयोग की जाने वाली भाषाओं में से एक है। ४.५० करोड़ लोग कन्नड भाषा प्रयोग करते हैं। एन्कार्टा के अनुसार, विश्व की सर्वाधिक बोली जाने वाली ३० भाषाओं की सूची में कन्नड २७वें स्थान पर आती है। यह द्रविड़ भाषा-परिवार में आती है पर इसमें संस्कृत के भी बहुत से शब्द हैं। कन्नड भाषी लोग इसको 'सिरिगन्नड' कहते हैं। कन्नड भाषा का अस्तित्व कोई २५०० वर्ष पूर्व से है तथा कन्नड लिपि का प्रयोग कोई १९०० वर्ष से हो रहा है। कन्नड अन्य द्रविड़ भाषाओं की तरह है और तेलुगु, तमिल और मलयालम इस भाषा से मिलली-जुलती हैं। कन्नड संस्कृत भाषा से बहुत प्रभावित है और संस्कृत के बहुत सारे शब्द कन्नड में भी उसी अर्थ में प्रयुक्त होते हैं। भारत सरकार ने कन्नड को भी भारत की एक शास्त्रीय भाषा (क्लासिकल लैंगवेज) घोषित किया है। \n\nकन्नड तथा कर्नाटक शब्दों की व्युत्पत्ति के संबंध में भिन्न-भिन्न मत हैं। यदि किसी विद्वान् का यह मत है कि \"कंरिदुअनाडु\" अर्थात् \"काली मिट्टी का देश\" से कन्नड शब्द बना है तो दूसरे विद्वान् के अनुसार \"कपितु नाडु\" अर्थात् \"सुगंधित देश\" से \"कन्नाडु\" और \"कन्नाडु\" से \"कन्नड\" की व्युत्पत्ति हुई है। कन्नड साहित्य के इतिहासकार आर. नरसिंहाचार ने इस मत को स्वीकार किया है। कुछ वैयाकरणों का कथन है कि कन्नड संस्कृत शब्द \"कर्नाट\" का तद्भव रूप है। यह भी कहा जाता है कि \"कर्णयो अटति इति कर्नाटक\" अर्थात जो कानों में गूँजता है वह कर्नाटक है।\n\nप्राचीन ग्रंथों में कन्नड, कर्नाट, कर्नाटक शब्द समानार्थ में प्रयुक्त हुए हैं। महाभारत में कर्नाट शब्द का प्रयोग अनेक बार हुआ है (\"कर्नाटकश्च कुटाश्च पद्मजाला: सतीनरा:\", सभापर्व, 78, 94; \"कर्नाटका महिषिका विकल्पा मूषकास्तथा\", भीष्मपर्व 58-59)। दूसरी शताब्दी में लिखे हुए तमिल \"शिलप्पदिकारम्\" नामक काव्य में कन्नड भाषा बोलनेवालों का नाम \"करुनाडर\" बताया गया है। वराहमिहिर के बृहत्संहिता, सोमदेव के कथासरित्सागर, गुणाढ्य की पैशाची \"बृहत्कथा\" आदि ग्रंथों में भी कर्नाट शब्द का बराबर उल्लेख मिलता है।\n\n'कर्नाटक' शब्द अंग्रेजी में विकृत होकर कर्नाटिक (Karnatic) अथवा केनरा (Canara), फिर केनरा से केनारीज़ (Canarese) बन गया है। उत्तरी भारत की हिंदी तथा अन्य भाषाओं में कन्नड शब्द के लिए कनाडी, कन्नडी, केनारा, कनारी का प्रयोग मिलता है।\n\nआजकल कर्नाटक तथा कन्नड शब्दों का निश्चित अर्थ में प्रयोग होता है – कर्नाटक प्रदेश का नाम है और \"कन्नड\" भाषा का।\n\nद्रविड़ भाषा परिवार की भाषाएँ पंचद्राविड़ भाषाएँ कहलाती हैं। किसी समय इन पंचद्राविड भाषाओं में कन्नड, तमिल, तेलुगु, गुजराती तथा मराठी भाषाएँ सम्मिलित थीं। किंतु आजकल पंचद्राविड़ भाषाओं के अंतर्गत कन्नड़, तमिल, तेलुगु, मलयालम तथा तुलु मानी जाती हैं। वस्तुत: तुलु कन्नड की ही एक पुष्ट बोली है जो दक्षिण कन्नड जिले में बोली जाती है। तुलु के अतिरिक्त कन्नड की अन्य बोलियाँ हैं–कोडगु, तोड, कोट तथा बडग। कोडगु कुर्ग में बोली जाती है और बाकी तीनों का नीलगिरि जिले में प्रचलन है। नीलगिरि जिला तमिलनाडु राज्य के अंतर्गत है।\n\nरामायण-महाभारत-काल में भी कन्नड बोली जाती थी, तो भी ईसा के पूर्व कन्नड का कोई लिखित रूप नहीं मिलता। प्रारंभिक कन्नड का लिखित रूप शिलालेखों में मिलता है। इन शिलालेखों में हल्मिडि नामक स्थान से प्राप्त शिलालेख सबसे प्राचीन है, जिसका रचनाकाल 450 ई. है। सातवीं शताब्दी में लिखे गए शिलालेखों में बादामि और श्रवण बेलगोल के शिलालेख महत्वपूर्ण हैं। प्राय: आठवीं शताब्दी के पूर्व के शिलालेखों में गद्य का ही प्रयोग हुआ है और उसके बाद के शिलालेखों में काव्यलक्षणों से युक्त पद्य के उत्तम नमूने प्राप्त होते हैं। इन शिलालेखों की भाषा जहाँ सुगठित तथा प्रौढ़ है वहाँ उसपर संस्कृत का गहरा प्रभाव दिखाई देता है। इस प्रकार यद्यपि आठवी शताब्दी तक के शिलालेखों के आधार पर कन्नड में गद्य-पद्य-रचना का प्रमाण मिलता है तो भी कन्नड के उपलब्ध सर्वप्रथम ग्रंथ का नाम \"कविराजमार्ग\" के उपरांत कन्नड में ग्रंथनिर्माण का कार्य उत्तरोत्तर बढ़ा और भाषा निरंतर विकसित होती गई। कन्नड भाषा के विकासक्रम की चार अवस्थाएँ मानी गई हैं जो इस प्रकार है : \n\n\nचारों द्राविड भाषाओं की अपनी पृथक-पृथक लिपियाँ हैं। डॉ॰एम.एच. कृष्ण के अनुसार इन चारों लिपियों का विकास प्राचीन अंशकालीन ब्राह्मी लिपि की दक्षिणी शाखा से हुआ है। बनावट की दृष्टि से कन्नड और तेलुगु में तथा तमिल और मलयालम में साम्य है। 13वीं शताब्दी के पूर्व लिखे गए तेलुगु शिलालेखों के आधार पर यह बताया जाता है कि प्राचीन काल में तेलुगु और कन्नड की लिपियाँ एक ही थी। वर्तमान कन्नड की लिपि बनावट की दृष्टि से देवनागरी लिपि से भिन्न दिखाई देती हैं, किंतु दोनों के ध्वनिसमूह में अधिक अंतर नहीं है। अंतर इतना ही है कि कन्नड में स्वरों के अतंर्गत \"ए\" और \"ओ\" के ह्रस्व रूप तथा व्यंजनों के अंतर्गत वत्स्य \"ल\" के साथ-साथ मूर्धन्य \"ल\" वर्ण भी पाए जाते हैं। प्राचीन कन्नड में \"र\" और \"ळ\" प्रत्येक के एक-एक मूर्धन्य रूप का प्रचलन था, किंतु आधुनिक कन्नड में इन दोनों वर्णो का प्रयोग लुप्त हो गया है। बाकी ध्वनिसमूह संस्कृत के समान है। कन्नड की वर्णमाला में कुल 47 वर्ण हैं। आजकल इनकी संख्या बावन तक बढ़ा दी गई है।\n\n\n", "id": "4027", "title": "कन्नड़ भाषा"}
{"url": "https://hi.wikipedia.org/wiki?curid=4035", "text": "भारतीय संगीत\n\nभारतीय संगीत प्राचीन काल से भारत मे सुना और विकसित होता संगीत है। इस संगीत का प्रारंभ वैदिक काल से भी पूर्व का है। इस संगीत का मूल स्रोत वेदों को माना जाता है। हिंदु परंपरा मे ऐसा मानना है कि ब्रह्मा ने नारद मुनि को संगीत वरदान में दिया था।\n\nपंडित शारंगदेव कृत \"संगीत रत्नाकर\" ग्रंथ मे भारतीय संगीत की परिभाषा \"गीतम, वादयम् तथा नृत्यं त्रयम संगीतमुच्यते\" कहा गया है। गायन, वाद्य वादन एवम् नृत्य; तीनों कलाओं का समावेश संगीत शब्द में माना गया है। तीनो स्वतंत्र कला होते हुए भी एक दूसरे की पूरक है। भारतीय संगीत की दो प्रकार प्रचलित है; प्रथम कर्नाटक संगीत, जो दक्षिण भारतीय राज्यों में प्रचलित है और हिन्दुस्तानी संगीत शेष भारत में लोकप्रिय है। भारतवर्ष की सारी सभ्यताओं में संगीत का बड़ा महत्व रहा है। धार्मिक एवं सामाजिक परंपराओं में संगीत का प्रचलन प्राचीन काल से रहा है। इस रूप में, संगीत भारतीय संस्कृति की आत्मा मानी जाती है। वैदिक काल में अध्यात्मिक संगीत को मार्गी तथा लोक संगीत को 'देशी' कहा जाता था। कालांतर में यही शास्त्रीय और लोक संगीत के रूप में दिखता है।\n\nवैदिक काल में सामवेद के मंत्रों का उच्चारण उस समय के वैदिक सप्तक या सामगान के अनुसार सातों स्वरों के प्रयोग के साथ किया जाता था। गुरू-शिष्य परंपरा के अनुसार, शिष्य को गुरू से वेदों का ज्ञान मौखिक ही प्राप्त होता था व उन में किसी प्रकार के परिवर्तन की संभावना से मनाही थी। इस तरह प्राचीन समय में वेदों व संगीत का कोई लिखित रूप न होने के कारण उनका मूल स्वरूप लुप्त होता गया।\n\nभारतीय संगीत में सात शुद्ध स्वर है।\n\nशुद्ध स्वर से उपर या नीचे विकृत स्वर आते है। सा और प के कोई विकृत स्वर नही होते। रे, ग, ध और नी के विकृत स्वर नीचे होते है और उन्हे कोमल' कहा जाता है। म का विकृत स्वर उपर होता है और उसे तीव्र कहा जाता है। समकालीन भारतीय शास्त्रीय संगीत में ज्यादातर यह बारह स्वर इस्तमाल किये जाते है। पुरातन काल से ही भारतीय स्वर सप्तक संवाद-सिद्ध है। महर्षि भरत ने इसी के आधार पर २२ श्रुतियों का प्रतिपादन किया था जो केवल भारतीय शास्त्रीय संगीत की ही विशेषता है।\n\nभारतीय संगीत को सामान्यत: ३ भागों में बाँटा जा सकता है:\n\n\nभारतीय शास्त्रीय संगीत की दो प्रमुख पद्धतियां हैं -\n\nहिन्दुस्तानी संगीत मुगल बादशाहों की छत्रछाया में विकसित हुआ और कर्नाटक संगीत दक्षिण के मन्दिरों में। इसी कारण दक्षिण भारतीय कृतियों में भक्ति रस अधिक मिलता है और हिन्दुस्तानी संगीत में श्रृंगार रस।\n\nउपशास्त्रीय संगीत में ठुमरी, टप्पा, होरी, कजरी आदि आते हैं।\n\nसुगम संगीत जनसाधारण में प्रचलित है जैसे -\n\n\n", "id": "4035", "title": "भारतीय संगीत"}
