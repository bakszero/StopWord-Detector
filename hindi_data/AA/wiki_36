{"url": "https://hi.wikipedia.org/wiki?curid=2589", "text": "तिलका माँझी\n\nतिलका माँझी उर्फ जबरा पहाड़िया (11 फ़रवरी 1750-13 जनवरी 1785) भारत के आदिविद्रोही हैं। दुनिया का पहला आदिविद्रोही रोम के पुरखा आदिवासी लड़ाका स्पार्टाकस को माना जाता है। भारत के औपनिवेशिक युद्धों के इतिहास में जबकि पहला आदिविद्रोही होने का श्रेय पहाड़िया आदिम आदिवासी समुदाय के लड़ाकों को जाता हैं जिन्होंने राजमहल, झारखंड की पहाड़ियों पर ब्रितानी हुकूमत से लोहा लिया। इन पहाड़िया लड़ाकों में सबसे लोकप्रिय आदिविद्रोही जबरा या जौराह पहाड़िया उर्फ तिलका मांझी हैं।\n\nजबरा पहाड़िया (तिलका मांझी) भारत में ब्रिटिश सत्ता को चुनौती देने वाले पहाड़िया समुदाय के वीर आदिवासी थे। सिंगारसी पहाड़, पाकुड़ के जबरा पहाड़िया उर्फ तिलका मांझी के बारे में कहा जाता है कि उनका जन्म 11 फ़रवरी 1750 ई. में हुआ था। 1771 से 1784 तक उन्होंने ब्रिटिश सत्ता के विरुद्ध लंबी और कभी न समर्पण करने वाली लड़ाई लड़ी और स्थानीय महाजनों-सामंतों व अंग्रेजी शासक की नींद उड़ाए रखा। पहाड़िया लड़ाकों में सरदार रमना अहाड़ी और अमड़ापाड़ा प्रखंड (पाकुड़, संताल परगना) के आमगाछी पहाड़ निवासी करिया पुजहर और सिंगारसी पहाड़ निवासी जबरा पहाड़िया भारत के आदिविद्रोही हैं। दुनिया का पहला आदिविद्रोही रोम के पुरखा आदिवासी लड़ाका स्पार्टाकस को माना जाता है। भारत के औपनिवेशिक युद्धों के इतिहास में जबकि पहला आदिविद्रोही होने का श्रेय पहाड़िया आदिम आदिवासी समुदाय के लड़ाकों को जाता हैं जिन्होंने राजमहल, झारखंड की पहाड़ियों पर ब्रितानी हुकूमत से लोहा लिया। इन पहाड़िया लड़ाकों में सबसे लोकप्रिय आदिविद्रोही जबरा या जौराह पहाड़िया उर्फ तिलका मांझी हैं। इन्होंने 1778 ई. में पहाड़िया सरदारों से मिलकर रामगढ़ कैंप पर कब्जा करने वाले अंग्रेजों को खदेड़ कर कैंप को मुक्त कराया। 1784 में जबरा ने क्लीवलैंड को मार डाला। बाद में आयरकुट के नेतृत्व में जबरा की गुरिल्ला सेना पर जबरदस्त हमला हुआ जिसमें कई लड़ाके मारे गए और जबरा को गिरफ्तार कर लिया गया। कहते हैं उन्हें चार घोड़ों में बांधकर घसीटते हुए भागलपुर लाया गया। पर मीलों घसीटे जाने के बावजूद वह पहाड़िया लड़ाका जीवित था। खून में डूबी उसकी देह तब भी गुस्सैल थी और उसकी लाल-लाल आंखें ब्रितानी राज को डरा रही थी। भय से कांपते हुए अंग्रेजों ने तब भागलपुर के चौराहे पर स्थित एक विशाल वटवृक्ष पर सरेआम लटका कर उनकी जान ले ली। हजारों की भीड़ के सामने जबरा पहाड़िया उर्फ तिलका मांझी हंसते-हंसते फांसी पर झूल गए। तारीख थी संभवतः 13 जनवरी 1785। बाद में आजादी के हजारों लड़ाकों ने जबरा पहाड़िया का अनुसरण किया और फांसी पर चढ़ते हुए जो गीत गाए - हांसी-हांसी चढ़बो फांसी ...! - वह आज भी हमें इस आदिविद्रोही की याद दिलाते हैं।\n\nपहाड़िया समुदाय का यह गुरिल्ला लड़ाका एक ऐसी किंवदंती है जिसके बारे में ऐतिहासिक दस्तावेज सिर्फ नाम भर का उल्लेख करते हैं, पूरा विवरण नहीं देते। लेकिन पहाड़िया समुदाय के पुरखा गीतों और कहानियों में इसकी छापामार जीवनी और कहानियां सदियों बाद भी उसके आदिविद्रोही होने का अकाट्य दावा पेश करती हैं।\n\nतिलका मांझी संताल थे या पहाड़िया इसे लेकर विवाद है। आम तौर पर तिलका मांझी को मूर्म गोत्र का बताते हुए अनेक लेखकों ने उन्हें संताल आदिवासी बताया है। परंतु तिलका के संताल होने का कोई ऐतिहासिक दस्तावेज और लिखित प्रमाण मौजूद नहीं है। वहीं, ऐतिहासिक दस्तावेजों के अनुसार संताल आदिवासी समुदाय के लोग 1770 के अकाल के कारण 1790 के बाद संताल परगना की तरफ आए और बसे। \n\nThe Annals of Rural Bengal, Volume 1, 1868 By Sir William Wilson Hunter (page no 219 to 227) में साफ लिखा है कि संताल लोग बीरभूम से आज के सिंहभूम की तरफ निवास करते थे। 1790 के अकाल के समय उनका माइग्रेशन आज के संताल परगना तक हुआ। हंटर ने लिखा है, ‘1792 से संतालों नया इतिहास शुरू होता है’ (पृ. 220)। 1838 तक संताल परगना में संतालों के 40 गांवों के बसने की सूचना हंटर देते हैं जिनमें उनकी कुल आबादी 3000 थी (पृ. 223)। हंटर यह भी बताता है कि 1847 तक मि. वार्ड ने 150 गांवों में करीब एक लाख संतालों को बसाया (पृ. 224)।\n\n1910 में प्रकाशित ‘बंगाल डिस्ट्रिक्ट गजेटियर: संताल परगना’, वोल्यूम 13 में एल.एस.एस. ओ मेली ने लिखा है कि जब मि. वार्ड 1827 में दामिने कोह की सीमा का निर्धारण कर रहा था तो उसे संतालों के 3 गांव पतसुंडा में और 27 गांव बरकोप में मिले थे। वार्ड के अनुसार, ‘ये लोग खुद को सांतार कहते हैं जो सिंहभूम और उधर के इलाके के रहने वाले हैं।’ (पृ. 97) दामिनेकोह में संतालों के बसने का प्रामाणिक विवरण बंगाल डिस्ट्रिक्ट गजेटियर: संताल परगना के पृष्ठ 97 से 99 पर उपलब्ध है।\n\nइसके अतिरिक्त आर. कार्सटेयर्स जो 1885 से 1898 तक संताल परगना का डिप्टी कमिश्नर रहा था, उसने अपने उपन्यास ‘हाड़मा का गांव’ (Harmawak Ato) की शुरुआत ही पहाड़िया लोगों के इलाके में संतालों के बसने के तथ्य से की है।\nपूर्वजों के नाम पर बच्चे का नाम रखने की परंपरा अन्य आदिवासी समुदायों की तरह संतालों में भी है. लेकिन संतालों में पूर्व में और आज भी किसी व्यक्ति का नाम ‘तिलका’ नहीं मिलता है। लेकिन पहाड़िया समुदाय के लोगों में आज भी ‘जबरा’ नाम रखने का प्रचलन है।\n\nअंग्रेजों ने जबरा पहाड़िया को खूंखार डाकू और गुस्सैल (तिलका) मांझी (समुदाय प्रमुख) कहा। संतालों में भी मांझी होते हैं और बड़ी आबादी व 1855 के हूल के कारण वे ज्यादा जाने गए, इसलिए तिलका मांझी उर्फ जबरा पहाड़िया के संताल आदिवासी होने का भ्रम फैला। दरअसल, जबरा प्रत्यक्षतः भागलपुर के तत्कालीन जिला कलेक्टर क्लीवलैंड द्वारा गठित ‘पहाड़िया हिल रेंजर्स’ के सेना नायक के रूप में अंग्रेजी शासन के वफादार बनने का दिखावा करते थे और नाम बदल कर ‘तिलका’ मांझी के रूप में अपने सैंकड़ों लड़ाकों के साथ गुरिल्ला तरीके से अंग्रेज शासक, सामंत और महाजनों के साथ युद्धरत रहते थे। वैसे, पहाड़िया भाषा में ‘तिलका’ का अर्थ है गुस्सैल और लाल-लाल आंखों वाला व्यक्ति। चूंकि वह ग्राम प्रधान था और पहाड़िया समुदाय में ग्राम प्रधान को मांझी कहकर पुकारने की प्रथा है। इसलिए हिल रेंजर्स का सरदार जौराह उर्फ जबरा मांझी तिलका मांझी के नाम से विख्यात हो गए। ब्रिटिशकालीन दस्तावेजों में भी जबरा पहाड़िया मौजूद है पर तिलका का कहीं नामोल्लेख नहीं है।\n\nबांग्ला की सुप्रसिद्ध लेखिका महाश्वेता देवी ने तिलका मांझी के जीवन और विद्रोह पर बांग्ला भाषा में एक उपन्यास 'शालगिरर डाके' की रचना की है। अपने इस उपन्यास में महाश्वेता देवी ने तिलका मांझी को मुर्मू गोत्र का संताल आदिवासी बताया है। यह उपन्यास हिंदी में 'शालगिरह की पुकार पर' नाम से अनुवादित और प्रकाशित हुआ है।\n\nहिंदी के उपन्यासकार राकेश कुमार सिंह ने जबकि अपने उपन्यास ‘हूल पहाड़िया’ में तिलका मांझी को जबरा पहाड़िया के रूप में चित्रित किया है। ‘हूल पहाड़िया’ उपन्यास 2012 में प्रकाशित हुआ है।\n\nतिलका मांझी के नाम पर भागलपुर में तिलका मांझी भागलपुर विश्वविद्यालय नाम से एक शिक्षा का केंद्र स्थापित किया गया है।\n\n\n", "id": "2589", "title": "तिलका माँझी"}
{"url": "https://hi.wikipedia.org/wiki?curid=2592", "text": "तुर्कमेनिस्तान\n\nतुर्कमेनिस्तान (तुर्कमेनिया के नाम से भी जाना जाता है) मध्य एशिया में स्थित एक तुर्किक देश है। १९९१ तक तुर्कमेन सोवियत समाजवादी गणराज्य (तुर्कमेन SSR) के रूप में यह सोवियत संघ का एक घटक गणतंत्र था। इसकी सीमा दक्षिण पूर्व में अफ़ग़ानिस्तान, दक्षिण पश्चिम में ईरान, उत्तर पूर्व में उज़्बेकिस्तान, उत्तर पश्चिम में कज़ाख़िस्तान और पश्चिम में कैस्पियन सागर से मिलती है। 'तुर्कमेनिस्तान' नाम फारसी से आया है, जिसका अर्थ है, 'तुर्कों की भूमि'। देश की राजधानी अश्गाबात (अश्क़ाबाद) है। इसका हल्के तौर पर \"प्यार का शहर\" या \"शहर जिसको मोहब्बत ने बनाया\" के रूप में अनुवाद होता है। यह अरबी के शब्द 'इश्क़' और फारसी प्रत्यय 'आबाद' से मिलकर बना है।\n\nतुर्कमेनिस्तान का धरातल बहुत ही विषम है। यहाँ पर पर्वत, पठार, मरूस्थल एवं मैदान सभी मिलते हैं परन्तु समुद्र से दूर होने के कारण यहाँ की जलवायु पर महाद्वीपीय प्रभाव है। पशु-पालन यहाँ का प्रधान व्यवसाय है। तुर्कमेनिस्तान में वर्षा की कमी के कारण प्राकृतिक वनस्पति की कमी है। तुर्कमेनिस्तान के ७०% क्षेत्रफल पर काराकुम रेगिस्तान फैला हुआ है। मरुस्थलीय भूमि की अधिकता होने के कारण यहाँ के अधिकांश भागों में शुष्क मरुस्थलीय कँटीली झाड़ियाँ मिलती हैं।\n\n", "id": "2592", "title": "तुर्कमेनिस्तान"}
{"url": "https://hi.wikipedia.org/wiki?curid=2596", "text": "चेकोस्लोवाकिया\n\nचेकोस्लोवाकिया मध्य यूरोप में स्थित एक देश हुआ करता था जो अक्टूबर १९१८ से १९९२ तक अस्तित्व में रहा। द्वितीय विश्वयुद्ध के दौरान १९३९ से १९४५ के एक अंतराल में इसका ज़बरदस्ती जर्मनी में विलय कर दिया गया इसलिए वास्तविकता में यह देश उस ज़माने में अस्तित्व में नहीं था, हालांकि औपचारिक रूप से मित्रपक्ष शक्तियाँ तब भी इसे मान्यता देती रहीं। १९४५ में सोवियत संघ ने इसके एक पूर्वी हिस्से को चेकोस्लोवाकिया से अलग करके अपने क्षेत्र का भाग बना लिया। शीत युद्ध काल में चेकोस्लोवाकिया पर साम्यवाद (कोम्युनिस्ट) शासन रहा और यह देश सोवियत संघ के नेतृत्व में गठित वारसा संधि के मित्रपक्ष में शामिल था। सोवियत संघ के टूटने पर १९९० में यहाँ भी साम्यवाद ख़त्म हो गया। धीरे-धीरे देश के दो मुख्य समुदायों - चेक और स्लोवाक - के बीच तनाव बढ़ता रहा और लगने लगा कि वे एक राष्ट्र में मिलकर नहीं रह पाएँगे। १९९२ में रायशुमारी (लोगों का विभाजन के प्रश्न पर सीधा मतदान) की गई और जनता ने देश को बांटने का फ़ैसला चुना। १ जनवरी १९९३ को देश बिना किसी हिंसा के दो अलग राष्ट्रों में बाँट गया जिन्हें चेक गणतंत्र और स्लोवाकिया के नामों से जाना जाता है। विश्व में अन्य देशों के हुए विभाजनों की तुलना में यह बंटवारा इतने कोमल और शांतिपूर्वक ढंग से हुए कि इस घटना को इतिहासकार और समीक्षक कभी-कभी 'मख़मली तलाक़' कहते हैं।\n\n", "id": "2596", "title": "चेकोस्लोवाकिया"}
{"url": "https://hi.wikipedia.org/wiki?curid=2597", "text": "ऑस्ट्रिया\n\nऑस्ट्रिया (जर्मन: \"एओस्तेराइख़\", अर्थात पूर्वी राज्य) मध्य यूरोप में स्थित एक स्थल रुद्ध देश है। इसकी राजधानी वियना है। इसकी (मुख्य- और राज-) भाषा जर्मन भाषा है। देश का ज़्यादातर हिस्सा ऐल्प्स पर्वतों से ढका हुआ है। यूरोपीय संघ के इस देश की मुद्रा यूरो है। इसकी सीमाएं उत्तर में जर्मनी और चेक गणराज्य से, पूर्व में स्लोवाकिया और हंगरी से, दक्षिण में स्लोवाकिया और इटली और पश्चिम में स्विटजरलैंड और लीश्टेनश्टाइन से मिलती है। इस देश का उद्भव नौवीं शताब्दी के दौरान ऊपरी और निचले हिस्से में आबादी के बढ़ने के साथ हुआ। Ostarrichi शब्द का पहले पहल इस्तेमाल 996 में प्रकाशित आधिकारिक लेख में किया गया, जो बाद में \"एओस्तेराइख़\" में बदल गया।\n\nआस्ट्रिया में पूर्वी आल्प्स की श्रेणियाँ फैली हुई हैं। इस पर्वतीय देश का पश्चिमी भाग विशेष पहाड़ी है जिसमें ओट्जरस्टुवार्ड, जिलरतुल आल्प्स (१,२४६ फुट) आदि पहाड़ियाँ हैं। पूर्वी भाग की पहाड़ियां अधिक ऊँची नहीं हैं। देश के उत्तर पूर्वी भाग में डैन्यूब नदी पश्चिम से पूर्व को (३३० किमी लंबी) बहती है। ईन, द्रवा आदि देश की सारी नदियां डैन्यूब की सहायक हैं। उत्तरी पश्चिमी सीमा पर स्थित कांस्टैंस, दक्षिण पूर्व में स्थित न्यूडिलर तथा अतर अल्फ गैंग, आसे आदि झीलें देश की प्राकृतिक शोभा बढ़ाती हैं।\n\nआस्ट्रिया की जलवायु विषम है। यहां ग्रर्मियों में कुछ अधिक गर्मी तथा जाड़ों में अधिक ठंडक पड़ती है। यहां पछुआ तथा उत्तर पश्चिमी हवाओं से वर्षा होती है। आल्प्स की ढालों पर पर्याप्त तथा मध्यवर्ती भागों में कम पानी बरसता है।\n\nयहाँ की वनस्पति तथा पशु मध्ययूरोपीय जाति के हैं। यहाँ देश के ३८ प्रतिशत भाग में जंगल हैं जिनमें ७१ प्रतिशत चीड़ जाति के, १९ प्रतिशत पतझड़ वाले तथा १० प्रतिशल मिश्रित जंगल हैं। आल्प्स के भागों में स्प्रूस (एक प्रकार का चीड़) तथा देवदारु के वृक्ष तथा निचले भागों में चीड़, देवदारु तथा महोगनी आदि जंगली वृक्ष पाए जाते हैं। ऐसा कहा जाता है कि आस्ट्रिया का प्रत्येक दूसरा वृक्ष सरो है। इन जंगलों में हिरन, खरगोश, रीछ आदि जंगली जानवर पाए जाते हैं। \n\nदेश की संपूर्ण भूमि के २९ प्रतिशत पर कृषि होती है तथा ३० प्रतिशत पर चारागाह हैं। जंगल देश की बहुत बड़ी संपत्ति है, जो शेष भूमि को घेरे हुए है। लकड़ी निर्यात करनेवाले देशों में आस्ट्रिया का स्थान छठा है।\n\nईजबर्ग पहाड़ के आसपास लोहे तथा कोयले की खानें हैं। शक्ति के साधनों में जलविद्युत ही प्रधान है। खनिज तैल भी निकाला जाता है। यहां नमक, ग्रैफाइट तथा मैगनेसाइट पर्याप्त मात्रा में पाया जाता है। मैगनेसाइट तथा ग्रैफाइट के उत्पादन में आस्ट्रिया का संसार में क्रमानुसार दूसरा तथा चौथा स्थान है। तांबा, जस्ता तथा सोना भी यहां पाया जाता है। इन खनिजों के अतिरिक्त अनुपम प्राकृतिक दृश्य भी देश की बहुत बड़ी संपत्ति हैं।\n\nआस्ट्रिया की खेती सीमित है, क्योंकि यहां केवल ४.५ प्रतिशत भूमि मैदानी है, शेष ९२.३ प्रतिशत पर्वतीय है। सबसे उपजाऊ क्षेत्र डैन्यूब की पार्श्ववर्ती भूमि (विना का दोआबा) तथा वर्जिनलैंड है। यहां की मुख्य फसलें राई, जई (ओट), गेहूँ, जौ तथा मक्का हैं। आलू तथा चुकंदर यहां के मैदानों में पर्याप्त पैदा होते हैं। नीचे भागों में तथा ढालों पर चारेवाली फसलें पैदा होती हैं। इनके अतिरिक्त देश के विभिन्न भागों में तीसी, तेलहन, सन तथा तंबाकू पैदा किया जाता है। पर्वतीय फल तथा अंगूर भी यहाँ होता है। पहाड़ी क्षेत्रों में पहाड़ों को काटकर सीढ़ीनुमा खेत बने हुए हैं। उत्तरी तथा पूर्वी भागों में पशुपालन होता है तथा यहाँ से वियना आदि शहरों में दूध, मक्खन तथा चीज़ पर्याप्त मात्रा में भेजा जाता है। जोरारलबर्ग देश का बहुत बड़ा संघीय पशुपालन केंद्र है। यहां बकरियां, भेड़ें तथा सुअर पर्याप्त पाले जाते हैं जिनसे मांस, दूध तथा ऊन प्राप्त होता है।\n\nआस्ट्रिया की औद्योगिक उन्नति महत्वपूर्ण है। लोहा, इस्पात तथा सूती कपड़ों के कारखाने देश में फैले हुए हैं। रासायनिक वस्तुएँ बनाने के बहुत से कारखाने हैं। यहाँ धातुओं के छोटे मोटे सामान, वियना में विविध प्रकार की मशीनें तथा कलपुर्जे बनाने के कारखाने हैं। लकड़ी के सामान, कागज की लुग्दी, कागज एवं वाद्यतंत्र बनाने के कारखाने यहां के अन्य बड़े धंधे हैं। जलविद्युत् का विकास खूब हुआ है। देश को पर्यटकों का भी पर्याप्त लाभ होता है।\n\nपहाड़ी देश होने पर भी यहाँं सड़कों (कुल सड़कें ४१,६४९ कि.मी.) तथा रेलवे लाइनों (५,९०८ कि.मी.) का जाल बिछा हुआ है। वियना यूरोप के प्राय: सभी नगरों से संबद्ध है। यहां छह हवाई अड्डे हैं जो वियना, लिंज, सैल्बर्ग, ग्रेज, क्लागेनफर्ट तथा इंसब्रुक में हैं। यहां से निर्यात होनेवाली वस्तुओं में इमारती लकड़ी का बना सामान, लोहा तथा इस्पात, रासायनिक वस्तुएं और कांच मुख्य हैं।\n\nविभिन्न विषयों की उच्चतम शिक्षा के लिए आस्ट्रिया का बहुत महत्व है। वियना, ग्रेज तथा इंसब्रुक में संसारप्रसिद्ध विश्वविद्यालय हैं।\n\nआस्ट्रिया में गणतंत्र राज्य है। यूरोप के ३६ राज्यों में, विस्तार के अनुसार, आस्ट्रिया का स्थान १९वाँ है। यह नौ प्रांतों में विभक्त है। वियना प्रांत में स्थित वियना नगर देश की राजधानी है। आस्ट्रिया की संपूर्ण जनसंख्या का १/४ भाग वियना में रहता है जो संसार का २२वाँ सबसे बड़ा नगर है। अन्य बड़े नगर ग्रेज, जिंज, सैल्जबर्ग, इंसब्रुक तथा क्लाजेनफर्ट हैं।\n\nअधिकांश आस्ट्रियावासी काकेशीय जाति के हैं। कुछ आलेमनों तथा बवेरियनों के वंशज भी हैं। देश सदा से एक शासक देश रहा है, अत: यहां के निवासी चरित्रवान् तथा मैत्रीपूर्ण व्यवहारवाले होते हैं। यहाँ की मुख्य भाषा जर्मन है।\n\nआस्ट्रिया का इतिहास बहुत पुराना है। लौहयुग में यहाँ इलिरियन लोग रहते थे। सम्राट् आगस्टस के युग में रोमन लोगों ने देश पर कब्जा कर लिया था। हूण आदि जातियों के बाद जर्मन लोगों ने देश पर कब्जा कर लिया था (४३५ ई.)। जर्मनों ने देश पर कई शताब्दियों तक शासन किया, फलस्वरूप आस्ट्रिया में जर्मन सभ्यता फैली जो आज भी वर्तमान है। १९१९ ई. में आस्ट्रिया वासियों की प्रथम सरकार हैप्सबर्ग राजसत्ता को समाप्त करके, समाजवादी नेता कार्ल रेनर के प्रतिनिधित्व में बनी। १९३८ ई. में हिटलर ने इसे महान् जर्मन राज्य का एक अंग बना लिया। द्वितीय विश्वयुद्ध में इंग्लैंड आदि देशों ने आस्ट्रिया को स्वतंत्र करने का निश्चय किया और १९४५ ई. में अमरीकी, ब्रितानी, फ्रांसीसी तथा रूसी सेनाओं ने इसे मुक्त करा लिया। इससे पूर्व अक्टूबर, १९४३ ई. की मास्को घोषणा के अंतर्गत ब्रिटेन, अमरीका तथा रूस आस्ट्रिया को पुन: एक स्वतंत्र तथा प्रभुसत्तासंपन्न राष्ट्र के रूप में प्रतिष्ठित कराने का अपना निश्चय व्यक्त कर चुके थे। २७ अप्रैल, १९४५ को डा. कार्ल रेनर ने आस्ट्रिया में एक अस्थायी सरकार की स्थापना की जिसने १९२०-२९ ई. के संविधान के अनुरूप आस्ट्रियाई गणतंत्र को पुन: प्रतिष्ठित किया। आस्ट्रिया की उक्त जनतांत्रिक सरकार को चारों मित्रराष्ट्रों की नियंत्रण परिषद् (कंट्रोल काउंसिल) ने २० अक्टूबर, १९४५ ई. को मान्यता दे दी। किंतु देश को वास्तविक स्वतंत्रता २७ जुलाई, १९५५ ई. को मिली जब ब्रिटेन, अमरीका, रूस तथा फ्रांस के साथ हुई आस्ट्रियन स्टेट संधि (१५ मई, १९५५ ई.) लागू की गई और बलात् अधिकार करनेवाली विदेशी सेनाएं वापस चली गईं।\n\nवियना के भूतपूर्वू लार्ड मेयर फ्ऱांज जोनास २३ मई, १९६५ को आस्ट्रियाई गणतंत्र के राष्ट्रपति निर्वाचित हुए और २५ अप्रैल, १९७१ को पुन: इन्हें ही राष्ट्रपति के पद पर चुन लिया गया जबकि इनके प्रतिद्वंद्वी कुर्ट बाल्ढीम असफल रहे। १० अक्टूबर, १९७१ को राष्ट्रीय असेंबली के चुनाव संपन्न हुए जिसमें ९३ समाजवादी, ८० पीपुल्स पार्टी और १० फ्रीडम पार्टी के प्रतिनिधि चुने गए।\n\n", "id": "2597", "title": "ऑस्ट्रिया"}
{"url": "https://hi.wikipedia.org/wiki?curid=2598", "text": "स्पेन\n\nस्पेन (स्पानी: España, एस्पाञा), आधिकारिक तौर पर स्पेन की राजशाही (स्पानी: Reino de España), एक यूरोपीय देश और यूरोपीय संघ का एक सदस्य राष्ट्र है। यह यूरोप के दक्षिणपश्चिम में इबेरियन प्रायद्वीप पर स्थित है, इसके दक्षिण और पूर्व में भूमध्य सागर सिवाय ब्रिटिश प्रवासी क्षेत्र, जिब्राल्टर की एक छोटी से सीमा के, उत्तर में फ्रांस, अण्डोरा और बिस्के की खाड़ी (Gulf of Biscay) तथा और पश्चिमोत्तर और पश्चिम में क्रमश: अटलांटिक महासागर और पुर्तगाल स्थित हैं।\n674 किमी लंबे पिरेनीज़ (Pyrenees) पर्वत स्पेन को फ्रांस से अलग करते हैं। यहाँ की भाषा स्पानी (Spanish) है।\n\nस्पेनिश अधिकार क्षेत्र में भूमध्य सागर में स्थित बेलियरिक द्वीप समूह, अटलांटिक महासागर में अफ्रीका के तट पर कैनरी द्वीप समूह और उत्तरी अफ्रीका में स्थित दो स्वायत्त शहर सेउटा और मेलिला जो कि मोरक्को सीमा पर स्थित है, शामिल है। इसके अलावा लिविया नामक शहर जो कि फ्रांसीसी क्षेत्र के अंदर स्थित है स्पेन का एक है। स्पेन का कुल क्षेत्रफल 504,030 किमी² का है जो पश्चिमी यूरोप में इसे यूरोपीय संघ में फ्रांस के बाद दूसरा सबसे बड़ा देश बनाता है।\n\nस्पेन एक संवैधानिक राजशाही के तहत एक संसदीय सरकार के रूप में गठित एक लोकतंत्र है। स्पेन एक विकसित देश है जिसका सांकेतिक सकल घरेलू उत्पाद इसे दुनिया में बारहवीं सबसे बड़ी अर्थव्यवस्था बनाता है, यहां जीवन स्तर बहुत ऊँचा है (20 वां उच्चतम मानव विकास सूचकांक), 2005 तक जीवन की गुणवत्ता सूचकांक की वरीयता के अनुसार इसका स्थान दसवां था। यह संयुक्त राष्ट्र, यूरोपीय संघ, नाटो, ओईसीडी और विश्व व्यापार संगठन का एक सदस्य है।\n\nप्रागैतिहासिक काल से लेकर एक देश के रूप में अस्तित्व में आने तक स्पेन का राज्यक्षेत्र अपनी खास अवस्थिति की वजह से, कई बाहरी प्रभावों के अधीन रहा था। रोमन काल में यह हिस्पानिया राज्य था। रोमन प्रभाव सीमित होने के बाद विसिगोथिक राज्य बने। सन् 711 में अफ़्रीक़ा के मूर शासक तारीक बिन जियाद ने विसिगोथिकों की आपसी लड़ाई का फ़यदा उठाकर आक्रमण किया और जीत हासिल की। इसके बाद यहाँ सीरिया से निष्कासित उमय्यद ख़िलाफत की पीठ बनी। मुस्लिमों का शासन पूरे स्पेन (अल-अंदलूस) पर रहा - लेकिन उत्तर तथा उत्तर पूर्व में दो छोटे स्वतंत्र राज्य भी रहे। दसवीं सदी में कोर्दोबा स्थित साम्राज्य में मुस्लमान, ईसाइयों और यहूदियों के साथ मिलकर एक बहुआयामी संस्कृति का हिस्सा थे। दसवीं सदी में मुस्लमानों को ईसाइयों ने हराना आरंभ किया। इसके बाद ईसाइयों ने जेरुशलम से मुसलमानों का कब्ज़ा बटाने के लिए धर्मयुद्धों में भाग लिया। पोप के आग्रह पर सैनिक तुर्की होते हुए जेरुशलम पहुँचने लगे। इस समय तुर्की पर मुस्लिम तुर्कों का शासन आरंभ हो गया था जिसकी वजह से ईसाई यूरोपियों का उनके पवित्र धार्मिक स्थल जेरुशलम पहुँचना मुश्किल हो गया था। शुरुआत में तो ईसाई सफल रहे पर सन् 1180 के दशक में मामलुक सेनापति सलादीन के प्रयास के बाद यूरोप के सैनिक हारते गए। इसके साथ ही पूर्व से मसालों, रेशम और कीमती आभूषणों के मार्ग पर भी मुस्लमानों का कब्ज़ा हो गया। इन चीजों के यूरोप में भाव बढ़ते गए और इन कारणों से मुस्लमानों के खिलाफ रोष भी।\nपंद्रहवीं सदी में पुर्तगाल के राजकुमार हेनरी और अन्य ने अफ्रीका के स्युटा और मोरक्को पर आक्रमण किया और सफल हुए। इसके बाद पश्चिम अफ्रीका के तटों पर भी नौअन्वेषण चलते रहे। हेनरी और उसकी नौसमूह सेनेगल नदी के मुहाने तक पहुंच गया जो इस समय एक बड़ी उपलब्धि थी - क्योंकि इस जगह को दुनिया का अंत समझा जाता था। कई ऐसी यात्राओं के बाद यूरोप में लोगों का दुनिया के बारे में विश्वास बदलने लगा। पुर्तगाल के राजा और हेनरी के भाई-भतीजों ने कई नौअन्वेषी अभियान चलाए . सन् 1492 में मार्को पोलो की यात्रा-वृत्तांत से प्रभावित होकर पूरब जाने के लिए पश्चिम की यात्रा पर निकला - यह साबित करने कि दुनिया गोल है। वो वेस्ट-इंडीज़ तक पहुँचा। इसके बाद 1498 में वास्को द गामा, अपने कई पूर्वर्तियों के बनाए नक्शे और किले का सहारा लेकर उत्तमाशा अंतरूप और फिर भारत तक पहुँच गया।\n\n15 वीं सदी में कैथोलिक सम्राटों की शादी और 1492 में औबेरियन प्रायद्वीप पर पुनर्विजय (Reconquista) के पूरा होने के बाद स्पेन एक एकीकृत देश के रूप में उभरा। इसके विपरीत, स्पेन अन्य कई क्षेत्रों को प्रभावित करने का एक महत्वपूर्ण स्रोत रहा है, विशेष रूप से आधुनिक काल में जब यह एक वैश्विक साम्राज्य बना और अपने पीछे दुनिया की तीसरी सबसे अधिक बोली जाने वाली भाषा है स्पानी के लगभग 50 करोड़ भाषाभाषियों की विरासत को छोड़ दिया।\n\nस्पेन पाँच स्थलाकृतिक (topographic) क्षेत्रों में विभक्त है, \n\nस्पेन में छह मुख्य पर्वतमालाएँ हैं। सबसे ऊँची चोटी पेरदीदो (Perdido) है। स्पेन में पाँच मुख्य नदियाँ हैं, एब्रो, दुएरो (Duero), तागूस (Tagus), दुआदिआना (Duadiana) तथा गुआदलकीवीर (Guadalquivir)। स्पेन का समुद्री तट चट्टानी है।\n\nस्पेन की जलवायु बदलती रहती है। उत्तरी तटवर्ती क्षेत्रों की जलवाय ठंढी और आर्द्र (humid) है। केंद्रीय पठार जाड़ों में ठंढा तथा गर्मियों में गरम रहता है। उत्तरी तटवर्ती क्षेत्र तथा दक्षिणी तटवर्ती कटिबंध में वार्षिक औसत वर्षा क्रमश: 100 सेमी तथा 75 सेमी है। विभिन्न किस्म की जलवायु होने के कारण प्राकृतिक वनस्पतियों में भी विभिन्नता पाई जाती है। उत्तर के आर्द्र क्षेत्रों में पर्णपाती (deciduous) वृक्ष जैसे अखरोट, चेस्टनट (Chestnut), एल्म (elm) आदि पाए जाते हैं।\n\nस्पेन की राजधानी माद्रीद है। अन्य बड़े नगर बार्सेलोना, वालेनसीआ (Valencia), सिवेये (Sivelle), मालागा (Malaga) तथा सारागोसा (Zaragoza) आदि हैं। लगभग सभी स्पेनवासी कैथोलिक धर्म के अनुयायी हैं।\n\nयद्यपि अन्य साधनों की तुलना में खेती का विकास नहीं हुआ है फिर भी यहाँ की आय का प्रमुख साधन कृषि ही है है। बैलिऐरिक तथा कानेरी द्वीपों की भूमि सहित यहाँ पर कुल 4,43,32,000 हेक्टर भूमि कृषि योग्य है। अनाज विशेषकर गेहूँ की पैदावार केंद्रीय पठार में होती है। स्पेन की मुख्य फसल गेहूँ है। अन्य उल्लेखनीय फसलें नारंगी, धान और प्याज आदि है। स्पेन संसार का सबसे बड़ा जैतून उत्पादक है तथा यहाँ आलू, रूई, तंबाकू तथा केला आदि का भी उत्पादन होता है। स्पेन में भेड़े सर्वाधिक संख्या में पाली जाती हैं।\n\nउत्तरी समुद्रतट पर मछलियाँ पकड़ी जाती हैं। सारडीन (Sardine), कॉड (Cod) तथा टूना (Tuna) आदि जातियों की मछलियाँ ही मुख्य रूप से पकड़ी तथा बेची जाती हैं। लवणित सारडीन तथा कॉड डिब्बों में बंदकर विदेशों को भेजी जाती हैं।\n\nयद्यपि यहाँ की कुल के 10% क्षेत्र में जंगल पाए जाते हैं फिर भी इमारती लकड़ियों का आयात करना पड़ता है। स्पेन संसार का दूसरा सबसे बड़ा कार्क (cork) उत्पादक देश है। रेज़िन तथा टर्पेंटाइन (Turpentine) अन्य प्रमुख जंगली उत्पादक हैं।\n\nयहाँ लगभग सभी ज्ञात खनिज प्रचुर मात्रा में पाए जाते हैं। खनन (mining) यहाँ की आय का मुख्य साधन है। लोहा, कोयला, ताँबा, जस्ता, सीसा, गंधक, मैंगनीज आदि की खानें पाई जाती हैं। संसार में सबसे अधिक पारे का निक्षेप स्पेन के अल्मादेन (Almaden) की खानों में पाया जाता है।\n\nवस्त्र उद्योग यहाँ का प्रमुख लघु उद्योग है। महत्वपूर्ण रासायनिक उत्पाद सुपर फॉस्फेट, सल्फ्यूरिक अम्ल, रंग तथा दवाएँ आदि हैं। लोह तथा इस्पात उद्योग उल्लेखनीय भारी उद्योग हैं। सीमेंट तथा कागज उद्योग भी काफी विकसित हैं। स्पेन में उद्योग का तेजी से विकास हो रहा है।\n\nशिक्षण संस्थाएँ सरकारी तथा गैरसरकासी दोनों प्रकार की हैं। गैरसरकारी शिक्षण-संस्थाएँ गिरजाघरों द्वारा नियंत्रित होती हैं। प्राथमिक शिक्षा अनिवार्य तथा नि:शुल्क है। स्पेन में विश्वविद्यालयों की संख्या 12 है। माद्रीद विश्वविद्यालय छात्रों की संख्या की दृष्टि से स्पेन का सबसे बड़ा विश्वविद्यालय है। यहाँ का सर्वप्राचीन विश्वविद्यालय सालामान्का (Salamanca) है। इसकी स्थापना 1250 ई. में हुई थी।\n\nस्पेन में माद्रीद शहर तथा यहाँ का संग्रहालय, माद्रीद के समीपस्थ एस्कोरिआल महल (Escorial place), तोलेदो (Toledo) तथा सान सेबासतिआन (San Sebastian) के पास का एमेरालेद समुद्रतट (Emeraled Coast) आदि प्रमुख दर्शनीय स्थल हैं। स्पेन में त्योहारों तथा अन्य दिनों में भी वृषभयुद्ध का आयोजन किया जाता है।\n\n\nडेउत्स्च्ह्लन्द üबेर अल्लेस १४८८\n", "id": "2598", "title": "स्पेन"}
{"url": "https://hi.wikipedia.org/wiki?curid=2600", "text": "अर्जेण्टीना\n\nआर्जेंटीना दक्षिण अमेरिका में स्थित एक देश है। क्षेत्रफल एवं जनसंख्या की दृष्टि से दक्षिणी अमरीका का ब्राजील देश के बाद द्वितीय विशालतम देश है (क्षेत्रफल: २७,७६,६५६ वर्ग कि.मी.)। इसके उतत्र में ब्राजील पश्चिम में चिली तथा उत्तरपश्चिम में पराग्वे है। देश २२° द.अ. तथा ५५° द.अ. के मध्य ३७,७०० कि॰मी॰ की लंबाई में उत्तर दक्षिण फैला हुआ है। इसकी आकृति एक अधोमुखी त्रिभुज के समान है जो लगभग २,६०० कि॰मी॰ चौड़े आधार से दक्षिण की ओर संकरा होता चला गया है। उत्तर में यह बोलिविया एवं परागुए, उत्तर, पूर्व में युरुगए तथा ब्राजील और पश्चिम में चिली देश से घिरा है।\n\nअर्जेन्टीना का नाम \"अर्जेन्टम\" से पड़ा जिसाक अर्थ चाँदी होता है। चांदी के लिए प्रयुक्त लैटिन तथा स्पैनिश पर्यायवाची शब्दों से ही, जो क्रमश: 'अर्जेटम' एवं 'प्लाटा' हैं, अर्जेटीना और 'रायो डी ला प्लाटा' (देश की महान एस्चुअरी) का नामकरण हुआ है।\n\nआरंभ में यह उपनिवेश था जिसकी स्थापना स्पेन के चार्ल्स तृतीय ने पुर्तगाली दबाव को रोकने के लिए की थी। सन् १८१० ई. में देश की जनता ने स्पेन की सत्ता के विरुद्ध आंदोलन आरंभ किया जिसके परिणाम स्वरूप १८१६ ई. में यह स्वतंत्र हुआ। परंतु स्थायी सरकार की स्थापना १८५३ ई से ही संभव हुई।\n\nआर्जेटीना गणतंत्र के अतंर्गत २२ राज्यों के अतिरिक्त एक फेडरल जिला तथा टेरा डेल फ्यूगो, अंटार्कटिका महाद्वीप के कुछ भाग और दक्षिणी अतलांतक सागर के कुछ द्वीप हैं।\n\nपश्चिम के पर्वतीय क्षेत्रफल को छोड़कर देश का अन्य शेष भाग मुख्यत: निम्न भूमि है। देश सामान्यत: चार स्थलाकृतिक प्रदेशों में विभक्त हो जाता है: ऐंडीज़ पर्वतीय प्रदेश, उत्तर का मैदान, पंपाज़ और पैटागोनिया।\n\nऐंडीज़ पर्वतीय प्रदेश के अंतर्गत देश का लगभग ३० प्रतिशत भाग आता है। पश्चिम में उत्तर दक्षिण फैली इस पर्वतश्रेणी का उत्थान तृतीयक कल्प में आल्प्स गिरि-निर्माण-काल में हुआ था। यह चिली देश के साथ प्राकृतिक सीमा निर्धारित करती है। इस श्रेणी में ही, मध्य एशिया के पश्चात् सीमा निर्धारित करती है। इस श्रेणी में ही, मध्य एशिया के पश्चात्, विश्व के उच्चतम शिखर स्थित हैं, जैसे माउंट अकोंकागुआ (७,०२३ मीटर), मर्सीडरियो (६,६७२ मीटर) और टुपनगाटो (६,८०२ मीटर)। इस प्रदेश में अंगूर, शहतूत तथा अन्य फल बहुतायत से पैदा होते हैं।\n\nउत्तर के मैदानी प्रदेश के अंतर्गत चैको मैसोपोटामिया तथा मिसिओनेज़ क्षेत्र हैं। इस प्रदेश में जलोढ के विस्तृत निक्षेप पाए जाते हैं। अधिकांश भाग वर्षा में बाढ़ग्रस्त हो जाते हैं। चैको क्षेत्र वनसंसाधन में धनी है तथा मिसिओनेज़ में यर्बा माते (एक प्रकार की चाय) की खेती होती है। पराना, परागुए आदि नदियों से घिरा मैसोपोटामिया पशुओं के लिए प्रसिद्ध है।\n\nदेश के मध्य में स्थित पंपाज़ प्रदेश अत्यधिक उपजाऊ और विस्तृत समतल घास की मैदान है। यह देश का सबसे समृद्धिशाली भाग है जिसमें ८० प्रतिशत जनसंख्या रहती है। कृषि एवं पशुपालन उद्योगों के कुल उत्पादन का लगभग दो तिहाई भाग यहीं से प्राप्त होता है।\n\nपैटागोनिया प्रदेश रायो निग्रो से दक्षिण की ओर देश के दक्षिणी छोर तक फैला है (क्षेत्रफल: ७,७७,००० वर्ग कि.मी.)। यह अर्धशुष्क एवं अल्प जनसंख्यावाला पठारी प्रदेश है। यहाँ विशेष रूस से पशु पालन का कारबार होता है।\n\nनदियां ऐंडीज़ पर्वत अथवा उत्तर की उच्च भूमि से निकलकर पूर्व की ओर प्रवाहित होती है और अतलांतक सागर में गिरती हैं। पराना, परागुए तथा युरुगुए मुख्य नदियां हैं।\n\nदेश की जलवायु प्रधानत: शीतोष्ण है। परंतु, उत्तर में चैको की अत्याधिक उष्ण जलवायु, मध्य में पंपाज़ की सम ओर सुहावनी जलवायु, तथा उपअंटार्कटिक शीत से प्रभावित दक्षिणी पैटागोनिया का हिमानी क्षेत्र जलवायु की विविधता को प्रदर्शित करते हैं। देश का यथेष्ट अक्षांशीय विस्तार तथा उच्चावच का विशिष्ट अंतर ही इस विविधता के प्रधान कारण है। अधिकतम ताप (५५०सें.) उत्तरी छोर पर और निम्नतम (१८०सें.) दक्षिणी छोर पर मिलते हैं। वर्षा की मात्रा पूर्व से पश्चिम की ओर घटती जाती है।\n\nजलवायु, मिट्टी और उच्चावच में विशिष्ट क्षेत्रीय विभिन्नताओं के कारण ही देश में उष्णकटिबंधीय वर्षावाले वनों से लेकर मरुस्थलीय कांटेदार झाडियां तक पाई जाती हैं।\n\nदेश की जनंसख्या का अधिकांश, कुछ समय पूर्व से (१८८० ई.), आप्रवासित यूरोपवासी (मुख्यत: इटली एवं स्पेन निवासी) हैं। अन्य दक्षिणी अमरीका के देशों के विपरीत यहाँ नीग्रो अथवा इंडियन आदिवासियों की संख्या नगण्य है। इस प्रकार देशवासियों में प्रजातीय एवं सांस्कृतिक समानताएं मिलती हैं। स्पैनिश राष्ट्रभाषा है। ९५ प्रतिशत मनुष्य रोमन कैथॉलिक हैं।\n\nनगरीय जनसंख्या के आधे लोग ग्रेटर ब्यूनस आयर्स में वास करते हैं। इस क्षेत्र की गणना विश्व के विशालतम महानगरीय क्षेत्रों में होती है। मुख्य नगर हैं- ब्यूनस आयर्स, रोज़ैरियो, कार्डोबा, ला प्लाटा, मार डेल प्लाटा, तुकुमन, सांता फे, पराना, बाहिया ब्लैंका, साल्टा, कोरियेंटीयज़, तथा मैंडोजा।\n\nपराना, युरुगुए तथा परागुए नदियां अंतर्देशीय जल यातायात के लिए विश्वविख्यात हैं। ब्यूनस आयर्स एवं ला प्लाटा (दोनों प्लाटा एस्चुअरी पर स्थित) और बाहिया ब्लैका मुख्य पत्तन हैं। पराना नदी पर रोज़ेरियो सबसे बड़ा अंतर्देशीय पत्तन है ब्यूनस आयर्स पश्चिमी गोलार्ध का, न्यूयार्क के बाद, दूसरा विशालतम पत्तन है तथा इसके अंतर्गत देश का ८० प्रतिशत आयात निर्यात आता हैं।\n\nअर्जेटीना विश्व का एक महत्वपूर्ण खाद्य उत्पादक और खाद्य निर्यातक देश हे। गेहूँ मुख्य व्यावसायिक फसल है जिसकी अधिकतम खेती पंपाज़ में होती है। इस प्रदेश की अन्य महत्वपूर्ण फसलें मक्का, जौ, जई, पटुआ और अल्फाल्फा हैं। यर्बा माते, सोयाबीन, सूरज मुखी के बीज, गन्ना कपास, अंगूर जैतून इत्यादि का उत्पादन देश के अन्य भागों में काफी मात्रा में होता है।\n\nमांस, चमड़ा तथा ऊन के उत्पादन एवं निर्यात की दृष्टि से आर्जेटीना विश्व का एक महत्वपूर्ण देश है। पशुपालन उद्योग मुख्यत: पंपाज़ प्रदेश में विकसित किया गया है। देश में डेरी उद्योग का भी यथेष्ट विकास हुआ है। मत्स्यक्षेत्रों के विकास की संभावनाओं को लेकर यह देश आगे बढ़ रहा है।\n\nइसमें देश निर्धन हे। सीसा, जस्ता, टंगस्टन, मैंगनीज़, लोहा और बेरीलियम ही यहाँ के उल्लेखनीय खनिज हैं। मिट्टी का तेल भी आर्जेटीना का मुख्य खनिज है जो मुख्यतया पैटागोनिया प्रदेश में मिलता है। यांत्रिक ऊर्जा में भी देश निर्धन है यद्यपि पेट्रेलियम के उत्पादन में अब वृद्धि हो रही है।\n\nमुख्यत: ब्यूनस आयर्स फ़ेडरल कैपिटल में (३२ प्रतिशत), ब्यूनस आयर्स राज्य (३२ प्रतिशत) तथा सांता फे (१० प्रतिशत) में केंद्रित है। वस्तुनिर्माण उद्योग की वृद्धि का कृषि एवं पशुपालन उद्योगों पर प्रतिकूल प्रभाव पड़ा है। मांस को डिब्बों में बंद करना, कांच, शृंगारसामग्री, रंग, हल्की मशीनों, यंत्र, वस्त्र, वस्तुनिर्माण की मशीनों और बिजली की मोटरों आदि का निर्माण महत्वपूर्ण उद्योग है।\n\nयहाँ से मांस, धान्य फसलों, अलसी तथा अलसी का तेल, ऊन, चमड़ा, वन्य एवं दुग्ध पदार्थ और पशुओं का निर्यात होता है। मशीनों, ईधन एवं स्नेहक, लोहा तथा इस्पात से निर्मित वस्तुओं, लकड़ी, खाद्यपदार्थ, रसायन एवं ओषधि, अलौह धातु तथा उनसे निर्मित सामान का यहाँ आयात किया जाता है। यह व्यापार मुख्यत: संयुक्त राज्य अमरीका, ब्रिटेन, बाज़ीज, पश्चिमी जर्मनी, नीदरलैंड, इटली, वेनेज्युला तथा फ्रांस से होता है।\n\nअर्जेन्टीना में 24 प्रान्त हैं -\n\n", "id": "2600", "title": "अर्जेण्टीना"}
{"url": "https://hi.wikipedia.org/wiki?curid=2604", "text": "बेल्जियम\n\nकिंगडम ऑफ़ बेल्जियम उत्तर-पश्चिमी यूरोप में एक देश है। यह यूरोपीय संघ का संस्थापक सदस्य है और उसके मुख्यालय का मेज़बान है, साथ ही, अन्य प्रमुख अंतरराष्ट्रीय संगठनों का, जिसमें NATO भी शामिल है। 10.7 मीलियन की जनसंख्या वाले बेल्जियम का क्षेत्रफल है। \n\nजर्मनिक और लैटिन यूरोप के मध्य अपनी सांस्कृतिक सीमा को विस्तृत किये हुए बेल्जियम, दो मुख्य भाषाई समूहों, फ्लेमिश और फ्रेंच-भाषी, मुख्यतः वलून्स सहित जर्मन भाषियों के एक छोटे समूह का आवास है। बेल्जियम के दो सबसे बड़े क्षेत्र हैं, उत्तर में 59% जनसंख्या सहित फ्लेंडर्स का डच भाषी क्षेत्र और वालोनिया का फ्रेंच भाषी दक्षिणी क्षेत्र, जहाँ 31% लोग बसे हैं। ब्रुसेल्स-राजधानी क्षेत्र, जो आधिकारिक तौर पर द्विभाषी है, मुख्यतः फ्लेमिश क्षेत्र के अंतर्गत एक फ्रेंच भाषी एन्क्लेव है और यहाँ 10% जनसंख्या बसी है। पूर्वी वालोनिया में एक छोटा जर्मन भाषी समुदाय मौजूद है। बेल्जियम की भाषाई विविधता और संबंधित राजनीतिक तथा सांस्कृतिक संघर्ष, राजनीतिक इतिहास और एक जटिल शासन प्रणाली में प्रतिबिंबित होता है।\n\nबेल्जियम नाम, गॉल के उत्तरी भाग में एक रोमन प्रान्त, गैलिया बेल्जिका से लिया गया है, जो केल्टिक और जर्मन लोगों के एक मिश्रण बेल्जी का निवास स्थान था। ऐतिहासिक रूप से, बेल्जियम, नीदरलैंड और लक्ज़मबर्ग, निचले देश के रूप में जाने जाते थे, जो राज्यों के मौजूदा बेनेलक्स समूह की तुलना में अपेक्षाकृत कुछ बड़े क्षेत्र को आवृत किया करते थे। मध्य युग की समाप्ति से लेकर 17 वीं सदी तक, यह वाणिज्य और संस्कृति का एक समृद्ध केन्द्र था। 16वीं शताब्दी से लेकर 1830 में बेल्जियम की क्रांति तक, यूरोपीय शक्तियों के बीच बेल्जियम के क्षेत्र में कई लड़ाइयाँ लड़ी गईं, जिससे इसे यूरोप के युद्ध मैदान का तमगा मिला - एक छवि जिसे दोनों विश्व युद्ध ने और पुष्ट किया। अपनी स्वतंत्रता पर, बेल्जियम ने उत्सुकता के साथ औद्योगिक क्रांति में भाग लिया और उन्नीसवीं सदी के अंत में, अफ्रीका में कई उपनिवेशों पर अधिकार जमाया। 20वीं सदी के उत्तरार्ध को फ्लेमिंग्स और फ्रैंकोफ़ोन के बीच साँप्रदायिक संघर्ष की वृद्धि के लिए जाना जाता है, जिसे एक तरफ तो सांस्कृतिक मतभेद ने भड़काया, तो दूसरी तरफ फ्लेनडर्स और वालोनिया के विषम आर्थिक विकास ने. अब भी सक्रिय इन संघर्षों ने पूर्व में एक एकात्मक राज्य बेल्जियम को संघीय राज्य बनाने के दूरगामी सुधारों को प्रेरित किया।\n\nपहली शताब्दी ई.पू. में, स्थानीय कबीलों को हराने के बाद रोमन ने गैलिया बेल्जिका का प्रान्त बनाया। 5वीं शताब्दी के दौरान जर्मनिक फ्रेंकिश जनजातियों द्वारा क्रमिक आप्रवास ने इस क्षेत्र को मेरोविन्गियन राजाओं के शासन के अधीन कर दिया। 8वीं सदी के दौरान शक्ति के क्रमिक बदलाव ने फ्रैंक्स राज्य को केरोलिंगियन साम्राज्य के रूप में विकसित होने को प्रेरित किया। 843 में वर्दन संधि ने इस क्षेत्र को मध्य और पश्चिमी फ्रान्सिया में विभाजित किया, यानी कमोबेश स्वतंत्र जागीरों के एक सेट में, जो मध्ययुग के दौरान या तो फ्रांस के राजा के या पवित्र रोमन सम्राट के जागीरदार थे। इनमें से कई जागीरों को 14वीं और 15वीं सदी के बरगंडियन नीदरलैंड में एकीकृत कर लिया गया। सम्राट चार्ल्स V ने 1540 के दशक में सत्रह प्रान्तों के व्यक्तिगत संघ को विस्तृत किया और इसे 1549 के राजकीय अध्यादेश द्वारा एक व्यक्तिगत संघ से अधिक बनाते हुए अपना प्रभाव प्रिंस-बिशपरिक ऑफ़ लीग पर फैलाया।\n\nअस्सी साल के युद्ध (1568-1648) ने निचले देशों को उत्तरी संयुक्त प्रान्तों में विभाजित किया (लैटिन में \"बेल्जिका फोडराटा\", \"फेडरेटेड नीदरलैंड्स\") और दक्षिणी नीदरलैंड्स (\"बेल्जिका रेजिया\", \"रॉयल नीदरलैंड्स\"). उत्तरवर्ती पर क्रमिक रूप से स्पेन और ऑस्ट्रियाई हैब्सबर्ग ने शासन किया और इसमें अधिकांश आधुनिक बेल्जियम शामिल था। 17वीं और 18वीं शताब्दियों के दौरान, यह अधिकांश फ्रेंको-स्पेनिश और फ्रेंको-ऑस्ट्रियाई युद्धों की स्थल था। के परिणामस्वरूप, निचले देशों पर - उन प्रदेशों सहित, जो कभी नाममात्र भी हैब्सबर्ग शासन के अधीन नहीं रहे। जैसे प्रिंस बिशोपरिक ऑफ़ लीग - इस क्षेत्र में ऑस्ट्रियाई शासन को समाप्त करते हुए फ्रेंच फस्ट रिपब्लिक द्वारा कब्जा कर लिए गए। यूनाइटेड किंगडम ऑफ़ द नीदरलैंड के रूप में निचले देशों का पुनः एकीकरण, 1815 में प्रथम फ्रेंच साम्राज्य के विघटन पर हुआ। \n1830 बेल्जियम क्रांति के परिणामस्वरूप एक अस्थायी सरकार और एक राष्ट्रीय कांग्रेस के अधीन, एक स्वतंत्र, कैथोलिक और निष्पक्ष बेल्जियम की स्थापना हुई. 1831 में राजा के रूप में लियोपोल्ड I के आरोहण के बाद से, बेल्जियम एक संवैधानिक राजशाही और संसदीय लोकतंत्र रहा है। हालांकि मताधिकार को शुरू में रोका गया, लेकिन पुरुषों के लिए सार्वभौमिक मताधिकार 1893 में शुरू किया गया (1919 तक एकाधिक मतदान के साथ) और महिलाओं के लिए 1949 में. 19वीं सदी के मुख्य राजनीतिक दल थे, कैथोलिक पार्टी और लिबरल पार्टी और बेल्जियम लेबर पार्टी सदी के अंत में उभरने लगी. मूल रूप से फ्रेंच, कुलीन और पूंजीपति वर्ग द्वारा अपनाई गई एकमात्र आधिकारक भाषा थी। उत्तरोत्तर इसने अपना समग्र महत्व खो दिया, चूंकि डच भी अच्छी तरह से पहचानी जाने लगी. यह पहचान 1898 में आधिकारिक बन गई और 1967 में संविधान का एक डच संस्करण कानूनी रूप से स्वीकार कर लिया गया।\n\n1885 के बर्लिन सम्मेलन ने कांगो फ्री स्टेट का नियंत्रण राजा लियोपोल्ड II को उनके निजी अधिकार के रूप में सौंप दिया। लगभग 1900 से वहाँ पर लियोपोल्ड II के अधीन कोंगोलीज़ जनता के साथ उग्र और वहशी व्यवहार के प्रति अंतर्राष्ट्रीय चिन्ता बढ़ती जा रही थी, जिसके लिए कांगो मुख्य रूप से हाथी दांत और रबर उत्पादन से राजस्व का स्रोत था। 1908 में इस खलबली ने बेल्जियम राज्य को उपनिवेश सरकार की ज़िम्मेदारी संभालने के लिए प्रेरित किया और उसके बाद से इसे बेल्जियन कांगो कहा गया।\n\n1914 में श्लीफेन योजना के हिस्से के रूप में जर्मनी ने बेल्जियम पर आक्रमण किया और प्रथम विश्व युद्ध के पश्चिमी मोर्चे की अधिकांश लड़ाई देश के पश्चिमी भागों में हुई. बेल्जियम ने युद्ध के दौरान रुंआडा-उरुंडी के जर्मन उपनिवेशों (आधुनिक रवांडा और बुरुंडी) पर अधिकार कर लिया और 1924 में उन्हें लीग ऑफ़ नेशंस द्वारा बेल्जियम को सौंपा गया। प्रथम विश्व युद्ध के बाद, प्रशिया के युपेन और मालमेडी जिले पर बेल्जियम द्वारा 1925 में कब्जा कर लिया गया, जिसके कारण एक जर्मन भाषी अल्पसंख्यक समुदाय की उपस्थिति फलित हुई. 1940 में जर्मनी ने ब्लिट्जक्रीग आक्रमण के दौरान इस देश पर फिर से हमला किया और और इस पर तब तक कब्ज़ा बनाए रखा, जब तक कि मित्र-राष्ट्रों द्वारा 1945 में इसे मुक्त नहीं करा लिया गया। 1960 में कांगो संकट के दौरान बेल्जियन कांगो को स्वतंत्रता प्राप्त हुई, दो साल बाद रुंआडा-उरुंडी ने अनुगमन किया।\n\nद्वितीय विश्व युद्ध के बाद, बेल्जियम एक संस्थापक सदस्य के रूप में NATO में शामिल हो गया और नीदरलैंड और लक्ज़मबर्ग के साथ देशों के बेनेलक्स समूह का गठन किया। बेल्जियम 1951 में यूरोपीय कोयला और स्टील समुदाय के छह संस्थापक सदस्यों में से एक बन गया और 1957 में स्थापित, यूरोपीय परमाणु ऊर्जा समुदाय और यूरोपीय आर्थिक समुदाय का सदस्य बना। उत्तरवर्ती अब यूरोपीय संघ है, जिसके लिए बेल्जियम प्रमुख प्रशासन और संस्थाओं का मेज़बान है, जिसमें शामिल है यूरोपियन कमीशन, यूरोपीय संघ की परिषद और असाधारण तथा यूरोपीय संसद के समिति सत्र.\n\nबेल्जियम एक संवैधानिक, लोकप्रिय राजशाही और एक संसदीय लोकतंत्र है। \n\nसंघीय द्विसदनीय संसद, एक सीनेट और चैंबर ऑफ़ रिप्रेसेनटेटिव से निर्मित है। सिनेट, 40 प्रत्यक्ष निर्वाचित राजनीतिज्ञो और 21 प्रतिनिधियों से बना है, जिनकी नियुक्ति 3 सामुदायिक संसद, 10 सहयोजित सिनेटर और आधिकारिक तौर पर सिनेटर के रूप में राजा की संतानों द्वारा होती है, जो व्यवहार में अपना वोट नहीं डालते हैं। चेंबर के 150 प्रतिनिधि, 11 चुनावी जिलों से एक आनुपातिक मतदान प्रणाली के तहत चुने जाते हैं। बेल्जियम उन कुछ देशों में से एक है, जहाँ अनिवार्य मतदान प्रचलित है और इस तरह यह दुनिया में मतदाता मतदान के उच्चतम दर को धारित करने वालों में से एक है।\n\nराजा (वर्तमान में अल्बर्ट द्वितीय) राज्य का मुखिया है, हालांकि उसके विशेषाधिकार सीमित हैं। वह एक प्रधानमंत्री सहित मंत्रियों की नियुक्ति करता है, जिनके पास संघीय सरकार बनाने के लिए प्रतिनिधि मंडल का विश्वास मौजूद है। डच और फ्रेंच भाषी मंत्रियों की संख्या संविधान द्वारा निर्धारित संख्या के बराबर है। न्यायिक प्रणाली नागरिक कानून पर आधारित है और इसकी उत्पत्ति नेपोलियन कोड से हुई है। कोर्ट ऑफ़ केसेसन अंतिम फैसले की अदालत है, जिसके एक स्तर नीचे है कोर्ट ऑफ़ अपील.\n\nबेल्जियम की राजनीतिक संस्थाएं जटिल हैं; अधिकांश राजनीतिक सत्ता, मुख्य सांस्कृतिक समुदाय का प्रतिनिधित्व करने की आवश्यकता के इर्द-गिर्द आयोजित है। लगभग 1970 के बाद महत्वपूर्ण राष्ट्रीय बेल्जियम राजनीतिक दल अलग-अलग घटकों में विभाजित हो गए, जो मुख्य रूप से इन समुदायों के राजनीतिक और भाषायी हितों का प्रतिनिधित्व करता है। हर समुदाय में प्रमुख पार्टियां, राजनीतिक केन्द्र के नज़दीक रहने के बावजूद, तीन मुख्य समूहों से संबंधित हैं: दक्षिणपंथी उदारवादी, सामाजिक रूप से रूढ़िवादी क्रिश्चियन डेमोक्रेट और वामपंथियों का गठन करते समाजवादी. इसके अलावा, पिछली सदी के मध्य के बाद कई प्रमुख पार्टियां, मुख्य रूप से, भाषाई, राष्ट्रवादी, या पर्यावरण विषयों के इर्द-गिर्द अस्तित्व में आईं और हाल ही में कुछ विशिष्ट उदार प्रकृति के छोटे दल भी बने हैं। \n\n1958 से क्रिश्चियन डेमोक्रेट गठबंधन की सरकारों का सिलसिला 1999 में प्रथम डाइऑक्सिन संकट, एक प्रमुख खाद्य संदूषण घोटाले के बाद टूट गया। छह दलों से एक 'इंद्रधनुष गठबंधन' उभरा: फ्लेमिश और फ्रेंच भाषी उदारवादी, सोशल डेमोक्रेट, ग्रीन्स. बाद में, 2003 के चुनाव में ग्रीन द्वारा अपनी अधिकांश सीटों को हार जाने के बाद, उदारवादियों और सोशल डेमोक्रेट के एक 'बैंगनी गठबंधन' का निर्माण हुआ। 1999 से 2007 तक प्रधानमंत्री गाइ वर्होफ़स्टाट के नेतृत्व वाली सरकार ने एक संतुलित बजट, कुछ कर-सुधार, श्रम बाजार सुधार, निर्धारित परमाणु निरस्त्रीकरण और अधिक कड़े युद्ध अपराध और अधिक लचीले अमादक दवा उपयोग अभियोजन की अनुमति देते हुए विधि को उकसाया। इच्छामृत्यु पर प्रतिबंध को कम किया और सम-लैंगिक विवाह को वैध किया गया। सरकार ने अफ्रीका में सक्रिय कूटनीति को बढ़ावा दिया और इराक पर आक्रमण का विरोध किया। जून 2007 के चुनावों में वर्होफ़स्टाट के गठबंधन ने खराब प्रदर्शन किया। देश ने एक वर्ष से ज़्यादा, राजनीतिक संकट का अनुभव किया। यह संकट ऐसा था कि कई पर्यवेक्षकों ने बेल्जियम के संभावित विभाजन की अटकलें लगाईं. 21 दिसम्बर 2007 से 20 मार्च 2008 तक वर्होफ़स्टाट III सरकार अस्थायी रूप से कार्यरत थी। फ्लेमिश और फ्रैंकोफ़ोन क्रिश्चियन डेमोक्रेट, [[फ्लेमिश]] और [[फ्रैंकोफ़ोन उदारवादी]] के साथ फ्रैंकोफ़ोन सोशल डेमोक्रेट का यह गठबंधन 20 मार्च 2008 तक एक अंतरिम सरकार था। उस दिन फ्लेमिश क्रिश्चियन डेमोक्रेट वेस लेतर्मे, जून 2007 के संघीय चुनाव के असली विजेता के नेतृत्व वाली एक नई सरकार को राजा ने शपथ दिलाई. चूंकि संवैधानिक सुधारों में कोई प्रगति नहीं हुई, 15 जुलाई 2008 को लेतर्मे ने राजा को कैबिनेट के इस्तीफे की घोषणा की. \nदिसंबर 2008 में BNP परिबास को फोर्टीस बेचे जाने की घटना के इर्द-गिर्द मंडराते संकट के बाद, उन्होंने एक बार फिर राजा को अपने इस्तीफे की पेशकश की. ऐसे हालात में, उनका इस्तीफा स्वीकार कर लिया गया और फ्लेमिश क्रिश्चियन डेमोक्रेट हरमन वान रोम्पे को प्रधानमंत्री के रूप में 30 दिसम्बर 2008 को शपथ दिलाई गई। \n\nरिपोर्टर्स विदाउट बोर्डर्स ने अपने 2007 के विश्व प्रेस स्वतंत्रता सूचकांक, पर बेल्जियम को (फिनलैंड और स्वीडन के साथ) 169 देशों में 5वें स्थान पर रखा.\n\n]\n\nएक चलन जिसका संबंध बरगंडियन और हैब्सबर्गियन कोर्ट से है, 19वीं सदी में शासी उच्च वर्ग की श्रेणी में आने के लिए फ्रेंच में बात करना ज़रूरी था और जो केवल डच में वार्तालाप करते थे, वे प्रभावी रूप से दूसरी श्रेणी के नागरिक थे। उस सदी के उत्तरार्ध में और 20वीं सदी में जारी रहते हुए, इस परिस्थिति का मुकाबला करने के लिए फ्लेमिश आंदोलन विकसित होने लगे. वलून्स और अधिकांश ब्रुसलर्स ने अपनी पहली भाषा के रूप में फ्रेंच को अपनाया, फ्लेमिंग्स ने ऐसा करने से इनकार कर दिया और डच को फ्लेनडर्स की राजभाषा के रूप में अधिरोपित करने में उत्तरोत्तर सफल होते गए। द्वितीय विश्व युद्ध के बाद, बेल्जियम की राजनीति उसके दो मुख्य भाषा समुदायों की स्वायत्तता से दबी रही. अंतर्सामुदायिक तनाव बढ़ते गए और संविधान में संघर्ष तीव्रता को कम करने के लिए संशोधन किया गया। \n\n1962-63 में परिभाषित चार भाषा क्षेत्रों के आधार पर (डच, द्विभाषी, फ्रेंच और जर्मन भाषा के क्षेत्र) देश के संविधान के 1970, 1980, 1988 और 1993 में लगातार संशोधन ने राजनीतिक शक्ति को अलग-अलग तीन स्तरों पर विभाजित करते हुए एक अनोखे संघीय राज्य की स्थापना की.\n\n\nसंवैधानिक भाषा क्षेत्र अपने नगर पालिकाओं में राजभाषाओं को, साथ ही, विशिष्ट मामलों के लिए अधिकार प्राप्त संस्थाओं की भौगोलिक सीमा को भी निर्धारित करते हैं। हालांकि इससे सात संसदों और सरकारों के लिए अनुमति मिलेगी, पर जब 1980 में समुदाय और क्षेत्र बनाए गए, तो फ्लेमिश राजनीतिज्ञों ने दोनों के विलय का फैसला किया। इस प्रकार फ्लेमिंग्स के पास सिर्फ संसद का एकल संस्थागत निकाय है और सरकार के पास संघीय और विशिष्ट म्युनिसिपल मामलों को छोड़कर सभी के लिए अधिकार हैं। क्षेत्र और समुदाय की अतिच्छादित सीमाओं ने दो उल्लेखनीय विशेषताओं का निर्माण किया है: ब्रुसेल्स राजधानी क्षेत्र का राज्य क्षेत्र (जो अन्य क्षेत्रों के करीब एक दशक बाद अस्तित्व में आया) फ्लेमिश और फ्रेंच, दोनों समुदायों में शामिल है और जर्मन भाषी समुदाय का क्षेत्र पूरी तरह से वलून क्षेत्र के भीतर स्थित है। निकायों के बीच विवादों को बेल्जियम के संवैधानिक न्यायालय द्वारा हल किया जाता है। यह संरचना, एक समझौते के तौर पर है, ताकि विभिन्न संस्कृतियाँ एक साथ शांतिपूर्ण तरीके से रह सकें.\n\nसंघीय राज्य की सत्ता में शामिल हैं, न्याय, रक्षा, संघीय पुलिस, सामाजिक सुरक्षा, परमाणु ऊर्जा, मौद्रिक नीति और सार्वजनिक ऋण और सार्वजनिक वित्त के अन्य पहलू. राज्य के स्वामित्व वाली कंपनियों में बेल्जियम डाक समूह और बेल्जियम रेल शामिल है। संघीय सरकार, यूरोपीय संघ और NATO के प्रति बेल्जियम तथा संघात्मक संस्थानों के दायित्वों के लिए ज़िम्मेदार है। यह सार्वजनिक स्वास्थ्य, गृह मंत्रालय और विदेश मामलों के विस्तृत हिस्से को नियंत्रित करती है। संघीय सरकार द्वारा नियंत्रित-ऋणरहित-बजट-राष्ट्रीय वित्तीय आय का 50% होता है। संघीय सरकार नागरिक सेवकों के ca.12% को नियुक्त करती है।\n\nसमुदाय केवल भाषा निर्धारित भौगोलिक सीमाओं के भीतर अपने अधिकार का प्रयोग करते हैं, मूलतः एक सामुदायिक भाषा के व्यक्तियों की ओर उन्मुख: संस्कृति (श्रव्य-दृश्य मीडिया सहित), शिक्षा और प्रासंगिक भाषा का प्रयोग. निजी मामलों के विस्तार में शामिल हैं, जोकि सीधे भाषा से नहीं जुड़े हैं, स्वास्थ्य नीति (उपचारात्मक और निवारक दवा) और व्यक्तियों के लिए सहायता (युवाओं का संरक्षण, सामाजिक कल्याण, परिवार सहायता, आप्रवासी सहायता सेवा, आदि).\n\nक्षेत्रों में प्रान्तीय सत्ता है, जिसे मोटे तौर पर उनके राज्य क्षेत्र के साथ जोड़ा जा सकता है। इनमें शामिल हैं, अर्थव्यवस्था, रोज़गार, कृषि, जल नीति, आवास, लोक निर्माण, ऊर्जा, परिवहन, पर्यावरण, शहर और ग्रामीण योजना, प्रकृति संरक्षण, ऋण और विदेशी व्यापार. वे प्रान्तों, नगर पालिकाओं और अंतर्सामुदायिक उपयोगिता कंपनियों की निगरानी करते हैं।\n\nकई क्षेत्रों में, विभिन्न स्तर में प्रत्येक की किसी विशिष्ट पर अपनी पकड़ होती है। उदाहरण के लिए, शिक्षा के मामले में समुदायों की स्वायत्तता में ना तो अनिवार्य पहलू के बारे में निर्णय शामिल है और ना ही योग्यता बांटने के लिए न्यूनतम अर्हता को स्थापित करने की अनुमति है, जो संघीय मामला ही है। सरकार के प्रत्येक स्तर को उसकी शक्तियों से संबंधित वैज्ञानिक अनुसंधान और अंतर्राष्ट्रीय संबंधों में शामिल किया जा सकता है। क्षेत्रों और समुदाय सरकारों की संधि करने की शक्तियाँ विश्व के सभी संघों की संघीय इकाइयों की तुलना में सबसे अधिक विस्तृत हैं।\n\nबेल्जियम की सीमा फ्रांस (), जर्मनी (), लक्ज़मबर्ग () और नीदरलैंड के साथ साझा होती है। सतही जल क्षेत्र सहित इसका कुल क्षेत्रफल, 33,990 वर्ग किलोमीटर है; अकेले भूमि क्षेत्र 30,528 कि॰मी॰ है। बेल्जियम के तीन प्रमुख भौगोलिक क्षेत्र हैं: उत्तर-पश्चिम में तटीय मैदान और केन्द्रीय पठार, दोनों आंग्ल-बेल्जियम बेसिन के हैं; दक्षिण-पूर्व में आर्डेंस उच्चभूमि, हर्सीनियन ओरोजेनिक बेल्ट का हिस्सा है। पेरिस बेसिन, बेल्जियम के सुदूर दक्षिणी छोर पर, बेल्जियम लोरेन के एक छोटे चौथाई क्षेत्र तक पहुँचता है।\n\nतटीय मैदान मुख्य रूप से रेत के टीलों और पोल्डरों से निर्मित है। आगे अंदर है चिकना, धीरे-धीरे ऊंचा होता भूदृश्य, जो कई जलमार्ग द्वारा सिंचित होता है, जहाँ हैं उपजाऊ घाटियाँ और कैम्पाइन (\"केम्पेन\") के पूर्वोत्तर रेतीले मैदान. आर्डेंस के घने वनाच्छादित पहाड़ और पठार अधिक ऊबड़-खाबड़ और पथरीले हैं, जहाँ गुफाएं और छोटे दर्रे हैं, जो निम्न कृषि क्षमता के साथ बेल्जियम का अधिकांश वन्य जीवन समेटे हुए हैं। फ्रांस में पश्चिम की ओर बढ़ें, तो यह क्षेत्र पूर्व में उच्च फेंस पठार द्वारा जर्मनी में आइफेल से जुड़ा है, जिस पर सिग्नल डे बोट्रंज देश के सबसे ऊंचे स्थल का निर्माण करता है।\nजलवायु समुद्री समशीतोष्ण है और सभी मौसमों में पर्याप्त वर्षा होती है, ( \"Cfb\"). औसत तापमान जनवरी में सबसे कम रहता है और जुलाई में सबसे अधिक. प्रति माह औसत वर्षा फरवरी या अप्रैल में से लेकर जुलाई में के बीच होती है। वर्ष 2000 से 2006 तक का औसत, न्यूनतम दैनिक तापमान को दर्शाता है और अधिकतम तथा मासिक वर्षा ; ये क्रमशः 1°C और पिछली सदी के सामान्य मूल्यों से करीब 10 मिलीमीटर ऊपर है।\n\nपादपविकासभूगोल के आधार पर बेल्जियम, बोरिअल किंगडम के अंदर सर्कमबोरिअल क्षेत्र के केन्द्रीय यूरोपीय प्रान्तों और अटलांटिक यूरोपियन के बीच साझा होता है। WWF के मुताबिक बेल्जियम का राज्यक्षेत्र अटलांटिक मिश्रित वनों के पारिस्थितिक-क्षेत्र के अधीन है।\n\nअपनी उच्च जनसंख्या घनत्व, पश्चिमी यूरोप के केन्द्र में उसकी अवस्थिति और अपर्याप्त राजनीतिक प्रयास के कारण, बेल्जियम गंभीर पर्यावरणीय समस्याओं का सामना करता है। 2003 की एक रिपोर्ट ने सुझाव दिया कि बेल्जियम का प्राकृतिक जल \n(नदियाँ और भूजल) 122 देशों के अध्ययन में न्यूनतम जल गुणवत्ता युक्त है।\n2006 में पायलट पर्यावरण प्रदर्शन सूचकांक में, बेल्जियम ने समग्र पर्यावरण प्रदर्शन में 75.9% प्राप्त किये और यूरोपीय संघ के सदस्य देशों में निम्नतम स्थान पर था, हालांकि यह 133 देशों में सिर्फ 39वें पर था।\n\nबेल्जियम एक मज़बूत वैश्विक अर्थव्यवस्था है और इसकी बुनियादी परिवहन सुविधाएं यूरोप के साथ एकीकृत हैं। एक उच्च औद्योगिक पारिक्षेत्र के केन्द्र में इसकी अवस्थिति ने इसे 2007 के दुनिया के 15वें सबसे बड़े व्यापारिक देश बनने में मदद की. इसकी अर्थ-व्यवस्था की विशेषताओं में शामिल है, उच्च उत्पादक कार्य बल, उच्च GNP (सकल राष्ट्रीय उत्पाद) और प्रति व्यक्ति उच्च निर्यात. बेल्जियम के मुख्य आयात हैं, खाद्य उत्पाद, मशीनरी, कच्चे हीरे, पेट्रोलियम और पेट्रोलियम उत्पाद, रसायन, कपड़े और सामान और वस्त्र. इसके मुख्य निर्यात हैं, मोटर वाहन, खाद्य उत्पाद, लोहा और इस्पात, तराशे हीरे, वस्त्र, प्लास्टिक, पेट्रोलियम उत्पाद और अलोह धातुएं. बेल्जियम की अर्थ-व्यवस्था गभीर रूप से सेवा उन्मुख है और दोहरी प्रकृति दर्शाती है: एक गतिशील फ्लेमिश अर्थ-व्यवस्था और एक वलून अर्थ-व्यवस्था, जो पिछड़ी है। यूरोपीय संघ के संस्थापक सदस्यों में से एक, बेल्जियम दृढ़ता से एक खुली अर्थ-व्यवस्था और सदस्य अर्थ-व्यवस्थाओं के एकीकरण के लिए यूरोपीय संघ के संस्थानों की शक्तियों के विस्तार करने का समर्थन करता है। 1922 से बेल्जियम और लक्ज़मबर्ग, सीमाशुल्क और मुद्रा संघ के अंतर्गत एकल व्यापार बाज़ार रहे। हैं: द बेल्जियम-लक्ज़मबर्ग इकोनोमिक यूनियन.\n\nबेल्जियम पहला यूरोपीय महाद्वीपीय देश था, जो 1800 की शुरूआत में औद्योगिक क्रांति से गुज़रा. लीग और चारलेरोई ने तेज़ी से खनन और इस्पात निर्माण का विकास किया, सिलॉन इंडस्ट्रियल, जो 20वीं शताब्दी के मध्य तक संबर मेयुस घाटी में फला-फूला और 1830 से 1910 के बीच बेल्जियम को विश्व के शीर्ष तीन सबसे औद्योगीकृत देशों में खड़ा कर दिया। हालांकि, 1840 के दशक तक फ्लेनडर्स का वस्त्र उद्योग गंभीर संकट में था और 1846-50 में यह क्षेत्र अकाल से गुज़रा.\n\nद्वितीय विश्व युद्ध के बाद, गेन्ट और एंटवर्प, रासायनिक और पेट्रोलियम उद्योगों के तीव्र विकास के साक्षी बने. 1973 और 1979 के तेल संकट ने अर्थव्यवस्था को मंदी में धकेल दिया; यह विशेष रूप से वालोनिया में लंबे समय तक जारी रहा, जहाँ इस्पात उद्योग कम प्रतिस्पर्धी रह गया था और गंभीर गिरावट से गुज़र रहा था। 1980 और 90 के दशक में देश का आर्थिक केन्द्र उत्तर की ओर खिसकता रहा और अब यह घनी आबादी वाले फ्लेमिश डायमंड क्षेत्र में केन्द्रित है।\n\n1980 के दशक के अंत तक, बेल्जियम की वृहत आर्थिक नीतियों के फलस्वरूप, GDP का 120% का संचयी सरकारी कर्ज हो गया। यथा 2006 बजट संतुलित था और सार्वजनिक ऋण GDP के 90.30% के बराबर था। 2005 और 2006 में वास्तविक सकल घरेलू उत्पाद दर, जो क्रमशः 1.5% और 3.0% थी, यूरो क्षेत्र के औसत से थोड़ा ऊपर थे। 2005 में बेरोजगारी की 8.4% की दर और 2006 में 8.2% की दर, क्षेत्र के औसत के क़रीब थी।\n\n1832 से 2002 तक, बेल्जियम की मुद्रा बेल्जियम फ्रैंक थी। बेल्जियम ने 2002 में इसे यूरो से बदल दिया, जिसके तहत यूरो सिक्कों का पहला सेट 1999 में ढाला गया। जबकि मानक बेल्जियन यूरो सिक्के, जो संचलन के लिए निर्धारित हैं राजा अल्बर्ट द्वितीय का चित्र लिए हुए हैं, ऐसा स्मारक सिक्कों के लिए नहीं हुआ, जहाँ डिज़ाइन स्वतंत्र रूप से चुने गए हैं। \n\n2007 की शुरूआत में बेल्जियम की लगभग 92% जनसंख्या राष्ट्रीय नागरिक थी और लगभग 6% अन्य यूरोपीय संघ के सदस्य देशों से नागरिक थे। प्रचलित विदेशी नागरिकों में थे, इतालवी (171,918), फ्रांसीसी (125,061), डच (116,970), मोरक्कन (80,579), स्पेनी (42,765), तुर्की (39,419) और जर्मन (37,621).\n\nबेल्जियम की लगभग पूरी आबादी शहरी है- 2004 में 97%. बेल्जियम का जनसंख्या घनत्व 342 प्रति वर्ग किलोमीटर है (886 प्रति वर्ग मील)- यूरोप में सर्वाधिक में से एक, नीदरलैंड्स और मोनाको जैसे कुछ लघु राज्यों के बाद. सबसे घनी आबादी वाला क्षेत्र फ्लेमिश डायमंड है - एंटवर्प- लोवेन - ब्रुसेल्स - गेन्ट के संकुलन द्वारा संक्षेपित. आर्डेंस का सबसे कम घनत्व है। यथा 2006, फ्लेमिश क्षेत्र की आबादी, इसके सर्वाधिक आबादी वाले शहर एंटवर्प (457,749), गेन्ट (230,951) और ब्रुगेस (117,251) सहित, लगभग 6,078,600 थी; वालोनिया की आबादी, इसका सबसे अधिक आबादी वाले चारलेरोई (201,373), लीग (185,574) और नामुर (107,178) सहित 3,413,978 थी। ब्रुसेल्स में राजधानी क्षेत्र की 19 नगर पालिकाओं में 1,018,804 रहते हैं, जिनमें से दो में 1,00,000 निवासियों से अधिक हैं।\n\nबेल्जियम की तीन राजभाषाएं, जो सबसे ज़्यादा बोलने वालों से लेकर सबसे कम बोलने वालों के क्रमानुसार डच, फ्रेंच और जर्मन हैं। कई गैर-आधिकारिक, अल्पसंख्यक भाषाएँ भी बोली जाती हैं। \n\nचूंकि कोई जनगणना मौजूद नहीं है, बेल्जियम की तीन राजभाषाओं या उनकी बोलियों के उपयोग अथवा वितरण के बारे में कोई आधिकारिक सांख्यिकीय आंकड़े उपलब्ध नहीं हैं। बहरहाल, विभिन्न मानदंडों से जैसे माता-पिता की भाषा, शिक्षा की भाषा, या विदेशी पैदाइश वालों की दूसरी भाषा की स्थिति से आंकड़ों के संकेत उपलब्ध हो सकते हैं। अनुमानित रूप से बेल्जियम जनसंख्या का करीब 59% डच (बोलचाल की भाषा में अक्सर \"फ्लेमिश\" के रूप में उल्लिखित) और 40% फ्रेंच बोलता है। डच बोलने वालों की कुल संख्या है 6.23 मीलियन, जो फ्लेनडर्स के उत्तरी क्षेत्र में केन्द्रित हैं, जबकि फ्रेंच बोलने वाले 33.2 मीलियन वालोनिया में और अनुमानित रूप से 0.87 मीलियन या 85%, आधिकारिक तौर पर द्विभाषी ब्रुसेल्स-राजधानी क्षेत्र के हैं। वालून क्षेत्र के पूर्व में जर्मन भाषी समुदाय 73,000 लोगों से बना है; करीब 10,000 जर्मन और 60,000 बेल्जियन नागरिक जर्मन भाषी हैं। लगभग 23,000 और जर्मन भाषी आधिकारिक समुदाय के निकट नगर पालिकाओं में रहते हैं।\n\nबेल्जियम में बोली जाने वाली डच और बेल्जियन फ्रेंच, दोनों में क्रमशः नीदरलैंड और फ्रांस में बोली जाने वाली किस्मों से शब्दावली और शब्दार्थ बारीकियों में मामूली भिन्नता है। कई फ्लेमिश लोग अभी भी अपने स्थानीय परिवेश में डच की बोलियां बोलते हैं। वालून, जो कभी वालोनिया की मुख्य क्षेत्रीय भाषा हुआ करती थी, अब यदा-कदा ही, ज़्यादातर बुज़ुर्ग लोगों द्वारा बोली और समझी जाती है। वालोनिया की बोलियां, पिकार्ड वाली सहित, सार्वजनिक जीवन में प्रयोग नहीं की जाती हैं। \n\nबेल्जियन के लिए छह से लेकर अठारह तक शिक्षा अनिवार्य है, लेकिन कई 23 साल की उम्र तक अध्ययन जारी रखते हैं। 2002 में, 18-21 उम्र वाले माध्यमिकोत्तर शिक्षा में नामांकित लोगों के साथ बेल्जियम, OECD देशों में 42% सहित तीसरे सर्वाधिक अनुपात पर था। हालांकि वयस्क आबादी का अनुमानित 98% साक्षर है, कार्यात्मक निरक्षरता को लेकर चिन्ता बढ़ रही है।\nOECD द्वारा समन्वित, अंतर्राष्ट्रीय विद्यार्थी मूल्यांकन कार्यक्रम, वर्तमान में बेल्जियम की शिक्षा को दुनिया में सर्वश्रेष्ठ के हिसाब से 19वें स्थान पर रखता है, जो कि महत्वपूर्ण रूप से OECD औसत से अधिक है।\n\n19वीं शताब्दी के उदारवादी और कैथोलिक दलों की विशिष्टताओं से यक्त बेल्जियम के राजनैतिक परिदृश्य की दोहरी संरचना को प्रतिबिंबित करते हुए, शिक्षा प्रणाली को एक धर्मनिरपेक्ष और एक धार्मिक वर्ग के बीच पृथक किया गया है। स्कूली शिक्षा की धर्मनिरपेक्ष शाखा का नियंत्रण समुदायों, प्रान्तों, या नगर पालिकाओं द्वारा किया जाता है, जबकि धार्मिक का, मुख्य रूप से कैथोलिक शाखा शिक्षा का प्रबंधन धार्मिक अधिकारियों द्वारा होता है, यद्यपि यह समुदायों द्वारा सब्सिडी प्राप्त और उनकी निगरानी होती है।\n\nदेश की आजादी के बाद से, दृढ़ स्वतंत्रविचार आंदोलनों से प्रतिभारित रोमन कैथोलिक धर्म की बेल्जियम की राजनीति में एक महत्वपूर्ण भूमिका रही है। लेकिन मुख्य तौर पर बेल्जियम एक धर्मनिरपेक्ष देश है, जहाँ लाइसिस्ट संविधान धार्मिक स्वतंत्रता प्रदान करता है और सरकार आम तौर पर व्यवहार में इस अधिकार का सम्मान करती है। अल्बर्ट I और बौडोइन के शासनकाल के दौरान, राजशाही की प्रतिष्ठा कैथोलिक मत में गहरे विश्वासी की रही.\n\nप्रतीकात्मक और वास्तविक रूप में, रोमन कैथोलिक चर्च एक लाभप्रद स्थिति में बना हुआ है। बेल्जियम की 'मान्यता प्राप्त धर्म' की अवधारणा ने इस्लाम के लिए यहूदी और प्रोटेस्टेंट धर्मों के साथ व्यवहार विकसित करने के लिए मार्ग प्रशस्त किया है। जबकि अन्य अल्पसंख्यक धर्मों, जैसे हिंदू धर्म के पास अभी तक ऐसी स्थिति नहीं है, बौद्ध धर्म ने 2007 में कानूनी मान्यता की ओर पहला कदम उठाया। \"2001 सर्वे एंड स्टडी ऑफ़ रिलिजन\" के मुताबिक जनसंख्या का 47% खुद को कैथोलिक चर्च से संबंधित के रूप में पहचानता है, जबकि 3.5% पर इस्लाम, दूसरा सबसे बड़ा धर्म है। 2006 की एक जांच में फ्लेनडर्स में, जो वालोनिया से अधिक धार्मिक क्षेत्र के रूप में जाना जाता है, पता चला कि 55% लोग अपने को धार्मिक मानते हैं और 36% का विश्वास था कि भगवान ने दुनिया बनाई गई।\n\n2005 के सबसे हाल के यूरोबैरोमीटर चुनाव के अनुसार, बेल्जियम के 43% नागरिकों ने उत्तर दिया कि \"उनका मानना है कि भगवान होता है\", जबकि 29% का उत्तर था कि \"उनका मानना है कि आत्मा जैसी या जीवन शक्ति जैसी कुछ तो है\" और 27% ने कहा कि \"वे नहीं मानते कि किसी भी तरह की कोई आत्मा, भगवान, या जीवन शक्ति होती है\".\n\nऐसा अनुमान है कि बेल्जियम की जनसंख्या का 3% से 4% मुसलमान (98% सुन्नी) (350000-400000 लोग) है। बेल्जियम के मुसलमानों में अधिकांश एंटवर्प, ब्रसेल्स और चारलेरोई जैसे बड़े शहरों में रहते हैं। बेल्जियम में आप्रवासियों का सबसे बड़ा समूह मोरक्कन का है, जिनकी संख्या 264,974 है। तुर्क तीसरा सबसे बड़ा समूह और दूसरी सबसे बड़ी मुस्लिम जातीय समूह है, जिनकी संख्या 159,336 है। यहाँ हिंदूओं की एक छोटी आबादी भी है। इसके अलावा करीब 10,000 सिक्ख भी बेल्जियम में मौजूद हैं.\n\nविज्ञान और प्रौद्योगिकी के विकास में योगदान देश के सम्पूर्ण इतिहास में दिखाई देता है। सोलहवीं सदी में प्रारंभिक आधुनिक पश्चिमी यूरोप के उत्कर्ष के सबसे प्रभावशाली वैज्ञानिकों में शामिल थे मानचित्रकार गेरार्डस मर्केटर, शरीररचना-विज्ञानी ऐनद्रिआस वेसेलिअस, औषधि-ज्ञानी रेम्बर्ट डोडोएन्स और गणितज्ञ सिमोन स्टेविन. \n\nतेजी से विकसित और घनी बेल्जियम रेलवे प्रणाली ने ला ब्रुजोइस एट निवेलेस जैसी प्रमुख कंपनियों (अब बम्बारडिअर ट्रांसपोर्टेशन का BN विभाग) को विशिष्ट प्रौद्योगिकियों और आर्थिक दृष्टि से महत्वपूर्ण अत्यंत गहन कोयला खनन के विकास के लिए प्रेरित किया, क्योंकि प्रथम औद्योगिक क्रांति के दौरान खनन इंजीनियरों के लिए अत्यधिक प्रतिष्ठित विशेष अध्ययन की जरूरत थी।\n\nउन्नीसवीं सदी के अंत और बीसवीं सदी ने, व्यावहारिक विज्ञान और शुद्ध विज्ञान के क्षेत्र में बेल्जियम की महत्वपूर्ण उन्नति देखी. 1860 के दशक में, रसायनज्ञ अर्नेस्ट सोल्वे और इंजीनियर ज़ेनोब ग्रेम (École Industrielle de Liège) ने क्रमशः सोल्वे प्रक्रिया और ग्रेम डाइनेमो को अपना नाम दिया था। 1907-1909 में लियो बेकलैंड द्वारा बेकलाईट विकसित की गई। जॉरजेस लेमेत्रे (लोवेन का कैथोलिक विश्वविद्यालय) को 1927 में ब्रह्मांड की उत्पत्ति के बिग बैंग सिद्धांत को पेश करने का श्रेय दिया जाता है। तीन शरीर-क्रिया विज्ञान या चिकित्सा में नोबेल पुरस्कार बेल्जियन को प्राप्त हुए हैं: 1919 में जूल्स बोर्डेट (Université Libre de Bruxelles), 1938 में कोर्नेल हेमंस (गेन्ट विश्वविद्यालय) और 1974 में अल्बर्ट क्लाड (Université Libre de Bruxelles) के साथ में क्रिस्चियन डे दूव (Université Catholique de Louvain). 1977 में इल्या प्रिगोगिन (Université Libre de Bruxelles) को रसायन विज्ञान में नोबेल पुरस्कार से सम्मानित किया गया।\n\nसांस्कृतिक जीवन आजकल हर भाषा समुदाय में केन्द्रित है और विभिन्न प्रकार के बंधनों ने एक साझा सांस्कृतिक माहौल को धुंधला कर दिया है। 1970 के दशक के बाद से, देश में रॉयल मिलिटरी अकादमी को छोड़कर एक भी द्विभाषी विश्वविद्यालय नहीं है, कोई आम मीडिया नहीं है और कोई ऐसा बड़ा सांस्कृतिक या वैज्ञानिक संगठन नहीं है, जिसमें दोनों प्रमुख समुदायों का प्रतिनिधित्व हो. बेल्जियन को कभी एक साथ बांधने वाली ताकतें - रोमन कैथोलिक और डच का आर्थिक और राजनीतिक विरोध - अब मजबूत नहीं रह गए हैं।\nइसके राजनीतिक और भाषाई विभाजन के बावजूद, जो सदियों से बदलता गया है, वर्तमान बेल्जियम से संबंधित इस क्षेत्र ने प्रमुख कलात्मक आंदोलनों के उत्कर्ष को देखा है, जिसका यूरोपीय कला और संस्कृति पर काफी प्रभाव पड़ा है। \n\nचित्रकला और वास्तुकला के लिए योगदान विशेष रूप से समृद्ध रहा है। मोज़न कला, अर्ली नीदरलैंडीश, फ्लेमिश पुनर्जागरण और बैरक पेंटिंग और रोमनेस्क, गोथिक, पुनर्जागरण और बैरक वास्तुकला के प्रमुख उदाहरण, कला के इतिहास में मील के पत्थर रहे। हैं। जहाँ निचले देशों में 15वीं सदी की कला में जैन वैन आइक और रोजिअर वन डेर वेडेन के धार्मिक चित्रों का प्रभुत्व रहा, वहीं 16वीं सदी शैलियों के एक व्यापक पैनल द्वारा परिभाषित हुई, जैसे पीटर ब्रौयल की लैंडस्केप पेंटिंग और लाम्बर्ट लोम्बार्ड की प्राचीन वस्तुओं की प्रस्तुति. हालांकि पीटर पॉल रूबेंस और एंथनी वैन डिक की बैरक शैली दक्षिणी नीदरलैंड में आरंभिक 17वीं सदी में फली-फूली, लेकिन उसके बाद धीरे-धीरे इसका पतन होता गया।\nउन्नीसवीं और बीसवीं सदी के दौरान, कई मौलिक रोमांटिक अभिव्यन्जनावादी और अतियथार्थवादी बेल्जियन चित्रकार उभरे, जिनमें शामिल थे जेम्स एन्सर, कोंस्टैन्ट पेर्मेक, पॉल डेलवौक्स और रेने मेग्रिट. कला के क्षेत्र में अग्रगामी CoBrA आंदोलन 1950 में उभरा, जबकि मूर्तिकार पानामरेंको समकालीन कला में एक महत्वपूर्ण व्यक्ति बने रहे। . बहुआयामी कलाकार जैन फेबर और चित्रकार ल्यूक टैमंस समकालीन कला परिदृश्य पर अन्तर्राष्ट्रीय ख्याति प्राप्त अन्य व्यक्ति हैं। वास्तुकला में बेल्जियम का योगदान उन्नीसवीं और बीसवीं सदी में भी जारी रहा, जिसमें विक्टर होर्टा और हेनरी वैन डे वेल्डे के कार्य भी शामिल हैं, जो आर्ट नोव्यू शैली के प्रमुख प्रणेता थे।\n\nफ्रेंको फ्लेमिश स्कूल का गायन, निचले देशों के दक्षिणी हिस्से में विकसित हुआ और पुनर्जागरण संस्कृति के लिए एक महत्वपूर्ण योगदान था। उन्नीसवीं और बीसवीं सदी ने प्रमुख वायलिन वादकों का उदय देखा, जैसे हेनरी व्युक्सटेम्प्स, यूजीन साए और आर्थर ग्रुमिआक्स, जबकि अडोल्फ सैक्स ने 1846 में सैक्सोफोन का आविष्कार किया। संगीतकार सीज़र फ्रैंक लीग में 1822 में पैदा हुए थे। बेल्जियम में समकालीन संगीत की भी ख्याति है। जैज़ संगीतकार टूट्स थिएलमंस और गायक जैक्स ब्रेल ने वैश्विक ख्याति प्राप्त की. रॉक/पॉप संगीत में, टेलेक्स, फ्रंट 242, K's चॉयस, हूवरफोनिक, जैप मामा, सोलवैक्स और dEUS सुविख्यात हैं।\n\nबेल्जियम में कई विख्यात लेखक पैदा हुए हैं, जिनमें शामिल हैं कवि एमिल फरहारेन और उपन्यासकार हेंड्रिक कॉनशेंस, जोर्जेस सीमेनन, सुज़ेन लिलार और अमेलि नोथोम. 1911 में कवि और नाटककार मौरिस मेटरलिंक ने साहित्य में नोबेल पुरस्कार जीता. हेर्ग द्वारा \"द एडवेंचर्स ऑफ़ टिनटिन\", सर्वाधिक मशहूर फ्रेंको-बेल्जियम कोमिक्स है, लेकिन कई अन्य प्रमुख लेखकों ने जिनमें शामिल हैं पेयो (\"द स्मर्फ्स\"), आन्द्रे फ्रेंक्विन, एडगर पी. जैकब्स और विली वेंडरस्टीन, बेल्जियम कार्टून स्ट्रिप उद्योग को अमेरिका और जापान के समानांतर ला खड़ा किया।\n\nबेल्जियम सिनेमा ने कई, मगर मुख्य रूप से फ्लेमिश उपन्यासों को परदे पर जीवंत किया है। बेल्जियम के अन्य निर्देशकों में शामिल हैं आन्द्रे डेलवौक्स, सतिज्न कोनिन्क्स, लक और जीन पियरे डारडेन; प्रसिद्ध अभिनेताओं में शामिल हैं जैन डेक्लेयर और मैरी गिलेन; और सफल फिल्मों में शामिल हैं \"मैन बाइट्स डॉग\" और \"द अल्ज़ाइमर अफेयर\" . 1980 के दशक में, एंटवर्प की रॉयल अकादमी ऑफ़ फाइन आर्ट्स ने महत्वपूर्ण फैशन निर्माताओं को पैदा किया, जिन्हें एंटवर्प सिक्स के नाम से जाना जाता है।\n\nबेल्जियम के सांस्कृतिक जीवन में लोककथाओं की एक महत्वपूर्ण भूमिका है: इस देश में शोभा यात्राओं, काफिलों, परेडों, 'ओमेनगांग्स' और 'डुकासेस', 'कर्मेस' और अन्य स्थानीय त्यौहारों की अपेक्षाकृत एक उच्च संख्या पाई जाती है, जिसके पीछे लगभग हमेशा मौलिक रूप से धार्मिक या पौराणिक पृष्ठभूमि होती है। अपने प्रसिद्ध गाइल्स के साथ बिन्च कार्निवल और अथ, ब्रुसेल्स, डेन्डरमोंड, मेकलेन और मोन्स के 'जुलूस के दैत्य और ड्रेगन' युनेस्को द्वारा मानवता के मौखिक और अमूर्त विरासत की श्रेष्ठ कृतियों के रूप में मान्यता प्राप्त हैं। अन्य उदाहरण हैं, आल्स्ट का कार्निवल; ब्रुगेस में पवित्र रक्त का अभी भी अत्यंत धार्मिक जुलूस, हासेल में विर्गा जेस बसीलीका और मेकलेन में हान्सविक; लीग में 15 अगस्त का त्योहार; और नामूर में वलून त्योहार. 1832 में प्रारंभ और 1960 के दशक में पुनर्जीवित जेंट्से फीसटेन, एक आधुनिक परंपरा बन गया है। एक प्रमुख गैर सरकारी अवकाश है सेंट निकोलस दिवस, जो बच्चों के लिए और लीग में, छात्रों के लिए एक उत्सव है।\n\nएसोसिएशन फुटबॉल और साइकिलिंग बेल्जियम में सबसे लोकप्रिय खेल हैं। टूर डी फ्रांस में पांच जीत और साइकिलिंग में कई अन्य रिकॉर्ड के साथ, बेल्जियम के एडी मेर्क्स सर्वकालिक साइकिल चालक के रूप में #1 रैंक पर हैं। उनका घंटा गति का रिकॉर्ड (1972 में स्थापित) बारह साल तक बना रहा. जीन-मारी फाफ, बेल्जियम के पूर्व गोलकीपर, फुटबॉल के इतिहास में महानतम में से एक माने जाते हैं। बेल्जियम वर्तमान में नीदरलैंड के साथ 2018 विश्व कप की मेजबानी के लिए बोली लगा रहा है। दोनों देशों ने पहले 2000 में UEFA यूरोपीय फुटबॉल चैम्पियनशिप की मेजबानी की थी। बेल्जियम ने 1972 में यूरोपीय फुटबॉल चैम्पियनशिप की मेजबानी भी की.\n\nकिम क्लिस्टर्स और जस्टिन हेनिन, दोनों महिला टेनिस संघ में वर्ष की खिलाड़ी थीं, चूंकि उन्हें नंबर एक महिला टेनिस खिलाड़ी का दर्जा मिला था। \nस्पा-फ्रेंकरचैम्प्स मोटर रेसिंग सर्किट फार्मूला वन विश्व चैम्पियनशिप बेल्जियम ग्रां प्री की मेजबानी करता है। बेल्जियम के ड्राइवर, जैकी इक्स ने आठ ग्रांड प्रिक्स और छह 24 आवर्स ऑफ़ ले मांस जीती है और फॉर्मूला वन विश्व चैंपियनशिप में दो बार वे द्वितीय स्थान पर रहे। हैं। बेल्जियम की मोटोक्रॉस में भी एक मजबूत प्रतिष्ठा है; विश्व चैंपियन रोजर डी कोस्टर, योल रॉबर्ट, जोर्जेस जोब, एरिक गेबोर्स, योएल स्मेट्स और स्टेफन एवेर्ट्स शामिल हैं। \n\nबेल्जियम में सालाना आयोजित होने वाले खेल कार्यक्रमों में शामिल है मेमोरियल वान डैम एथलेटिक्स प्रतियोगिता, बेल्जियम ग्रांड प्रिक्स फॉर्मूला वन और कई क्लासिक साइकिल दौड़, जैसे कि रोन्डे वन व्लानडेरेन और लीग-बस्टोंन-लीग. 1920 ग्रीष्मकालीन ओलंपिक एंटवर्प, बेल्जियम में आयोजित हुए थे। \n\nकई उच्च रैंक वाले बेल्जियन रेस्तरां, मिशेलिन गाइड जैसे सबसे प्रभावशाली गैस्ट्रोनोमिक गाइड में पाए जा सकते हैं। बेल्जियम, वेफल्स और फ्रेंच फ्राइज़ के लिए प्रसिद्ध है। अपने नाम के विपरीत, फ्रेंच फ्राइज़ की उत्पत्ति भी बेल्जियम में हुई है। \"फ्रेंच फ्राइज़\" नाम वास्तव में जिस तरह से आलू काटा जाता है, उसके वर्णन को सन्दर्भित करता है। \"फ्रेंच\" करने का अर्थ है लंबा टुकड़ा करना. राष्ट्रीय पकवान हैं \"सलाद के साथ स्टेक और फ्राइज़\" और मुसेल्स विथ फ्राइज़.\n\nबेल्जियम के चॉकलेट और प्रलाइन के ब्रांड जैसे कैलबौट, कोट डी'ओर, नॉयहॉउस, लियोनाइडस, गेलियन, गैलेर एंड गोडिवा विश्व प्रसिद्ध और व्यापक रूप से बिकने वाली हैं। \n\nबेल्जियम बियर की 500 किस्मों से अधिक का उत्पादन करता है। ऐबे ऑफ़ वेस्टलेटरन की ट्रैपिस्ट बियर को लगातार दुनिया की सर्वश्रेष्ठ बियर की श्रेणी में रखा गया है। \nदुनिया में सबसे बड़ी मात्रा में शराब बनानेवाला लोवेन में स्थित ऐनहॉयज़र बुश इनबेव है।\n\n\n\n\n\n\n\n", "id": "2604", "title": "बेल्जियम"}
{"url": "https://hi.wikipedia.org/wiki?curid=2605", "text": "इटली\n\nइटली यूरोप महाद्वीप के दक्षिण में स्थित एक देश है जिसकी मुख्यभूमि एक प्रायद्वीप है। इटली के उत्तर में आल्प्स पर्वतमाला है जिसमें फ्रांस, स्विट्ज़रलैंड, ऑस्ट्रिया तथा स्लोवेनिया की सीमाएँ आकर लगती हैं। सिसली तथा सार्डिनिया, जो भूमध्य सागर के दो सबसे बड़े द्वीप हैं, इटली के ही अंग हैं। वेटिकन सिटी तथा सैन मरीनो इटली के अंतर्गत समाहित दो स्वतंत्र देश हैं।\n\nइटली, यूनान के बाद यूरोप का दूसरा का दूसरा प्राचीनतम राष्ट्र है। रोम की सभ्यता तथा इटली का इतिहास देश के प्राचीन वैभव तथा विकास का प्रतीक है। आधुनिक इटली 1861 ई. में राज्य के रूप में गठित हुआ था। देश की धीमी प्रगति, सामाजिक संगठन तथा राजनितिक उथल-पुथल इटली के 2,500 वर्ष के इतिहास से संबद्ध है। देश में पूर्वकाल में राजतंत्र था जिसका अंतिम राजघराना सेवाय था। जून, सन् 1946 से देश एक जनतांत्रिक राज्य में परिवर्तित हो गया।\n\nइटली की राजधानी रोम प्राचीन काल के एक शक्ति और प्रभाव से संपन्न रोमन साम्राज्य की राजधानी रहा है। ईसा के आसपास और उसके बाद रोमन साम्राज्य ने भूमध्य सागर के क्षेत्र में अपनी प्रभुता स्थापित की थी जिसके कारण यह संस्कृति और अन्य क्षेत्रों में आधुनिक यूरोप की आधारशिला के तौर पर माना जाता है। तथा मध्यपूर्व (जिसे भारतीय परिप्रेक्ष्य में मध्य-पश्च भी कह सकते हैं) के इतिहास में भी रोमन साम्राज्य ने अपना प्रभाव डाला था और उनसे प्रभावित भी हुआ था। आज के इटली की संस्कृति पर यवनों (ग्रीक) का भी प्रभाव पड़ा है। \n\nइटली की जनसंख्या २००८ में ५ करोड़ ९० लाख थी। देश का क्षेत्रफल ३लाख वर्ग किलोमीटर के आसपास है। १९९१ में यहाँ की सरकार के शीर्ष पदस्थ अधिकारियों में व्याप्त भ्रष्टाचार का पर्दाफाश हुआ जिसके बाद यहाँ की राजनैतिक सत्ता और प्रशासन में कई बदलाव आए हैं। रोम यहाँ की राजधानी है और अन्य प्रमुख नगरों में वेनिस, मिलान इत्यादि का नाम लिया जा सकता है। \n\nइटली की मुख्य भूमि तीन तरफ़ (दक्षिण और सूर्यपारगमन की दोनो दिशाओं) से भूमध्य सागर द्वारा जलावृत है। इस प्रयद्वीप को इटली के नाम पर ही इटालियन (या इतालवी) प्रायद्वीप कहते हैं। इसका कुल क्षेत्रफल ३,०१,००० वर्ग किलोमीटर है जो मध्यपर्देश के क्षेत्रफल से थोड़ा कम है। द्वीपों को मिलाकर इसकी तटरेखा कोई ७,६०० किलोमीटक लंबी है। उत्तर में इसकी सीमा फ्रांस (४८८ कि.मी.), ऑस्ट्रिया (४३० कि.मी.), स्लोवेनिया (२३२ कि.मी.) तथा स्विट्ज़रलैंड से लगती है। वेटिकन सिटी तथा सैन मरीनो चारो तरफ़ से इटली से घिरे हुए हैं।\n\nइटली की जलवायु मुख्यतः भूमध्यसागरीय है पर इसमें बहुत अधिक बदलाव पाया जाता है। उदाहरण के लिए ट्यूरिन, मिलान जैसे शहरों की जलवायु को महाद्वीपीय या आर्द्र महाद्वीपीय जलवायु की श्रेणी में रखा जा सकता है।\n\nइटली यूरोप के दक्षिणवर्ती तीन बड़े प्रायद्वीपों में बीच का प्रायद्वीप है जो भूमध्यसागर के मध्य में स्थित है। प्रायद्वीप के पश्चिम, दक्षिण तथा पूर्व में क्रमश: तिरहेनियन, आयोनियन तथा ऐड्रियाटिक सागर हैं और उत्तर में आल्प्स पहाड़ की श्रैणियाँ फैली हुई हैं। सिसली, सार्डीनिया तथा कॉर्सिका (जो फ्रांस के अधिकार में हैं), ये तीन बड़े द्वीप तथा लिग्यूरियन सागर में स्थित अन्य टापुओं के समुदाय वस्तुत: इटली से संबद्ध हैं। प्रायद्वीप का आकार एक बड़े बूट (जूते) के समान है जो उत्तर पश्चिम से दक्षिण पूर्व को चौड़ाई 80 मील से 150 मील तक है। सुदूर दक्षिण में चौड़ाई 35 मील से 20 मील तक है।\n\nइटली पर्वतीय देश है जिसके उत्तर में आल्प्स पहाड़ तथा मध्य में रीढ़ की भाँति अपेनाइन पर्वत की श्रृंखलाएँ फैली हुई हैं। अपेनाइन पहाड़ जेलोआ तथा नीस नगरों के मध्य से प्रारंभ होकर दक्षिण पूर्व दिशा में एड्रियाटिक समुद्रतट तक चला गया है और मध्य तथा दक्षिणी इटली में रीढ़ की भाँति दक्षिण की तरफ फैला हुआ है।\n\nप्राकृतिक भूरचना की दृष्टि से इटली निम्नलिखित चार भागों में बाँटा जा सकता है :\n\n(1) आल्प्स की दक्षिणी ढाल, जो इटली के उत्तर में स्थित है।\n\n(2) पो तथा वेनिस का मैदान, जो पो आदि नदियों की लाई हुई मिट्टी से बना है।\n\n(3) इटली प्रायद्वीप का दक्षिणी भाग, जिसमें सिसली भी सम्मिलित है। इस संपूर्ण भाग में अपेनाइन पर्वतश्रेणी अतिप्रमुख हैं।\n\n(4) सार्डीनिया, कॉर्सिका तथा अन्य द्वीपसमूह।\n\nकिंतु वनस्पति, जलवायु तथा प्राकृतिक दृष्टि से यह प्रायद्वीप तीन भागों में बाँटा जा सकता है-\n\n1. उत्तरी इटली, 2. मध्य इटली तथा 3. दक्षिणी इटली।\n\nयह इटली का सबसे घना बसा हुआ मैदानी भाग है जो तुरीय काल में समुद्र था, बाद में नदियों की लाई हुई मिट्टी से बना। यह मैदान देश की 17 प्रतिशत भूमि घेरे हुए है जिसमें चावल, शहतूत तथा पशुओं के लिए चारा बहुतायत से पैदा होता है। उत्तर में आल्प्स पहाड़ की ढाल तथा पहाड़ियाँ हैं जिनपर चरागाह, जंगल तथा सीढ़ीनुमा खेत हैं। पर्वतीय भाग की प्राकृतिक शोभा कुछ झीलों तथा नदियों से बहुत बढ़ गई है। उत्तरी इटली का भौगोलिक वर्णन पो नदी के माध्यम ये ही किया जा सकता है। पो नदी एक पहाड़ी सोते के रूप में माउंट वीज़ो पहाड़ (ऊँचाई 6,000 फुट) से निकलकर 20 मील बहने के बाद सैलुजा के मैदान में प्रवेश करती है। सोसिया नदी के संगम से 337 मील तक इस नदी में नौपरिवहन होता है। समुद्र में गिरने के पहले नदी दो शाखाओं (पो डोल मेस्ट्रा तथा पो डि गोरो) में विभक्त हो जाती है। पो के मुहाने पर 20 मील चौड़ा डेल्टा है। नदी की कुल लंबाई 420 मील है तथा यह 29,000 वर्ग मील भूमि के जल की निकासी करती है। आल्प्स पहाड़ तथा अपेनाइंस से निकलनेवाली पो की मुख्य सहायक नदियाँ क्रमानुसार टिसिनो, अद्दा, ओगलियो और मिन्सिओ तथा टेनारो, टेविया, टारो, सेचिया और पनारो हैं। टाइबर (244 मील) तथा एड्रिज (220 मील) इटली की दूसरी तथा तीसरी सबसे बड़ी नदियाँ हैं। ये प्रारंभ में सँकरी तथा पहाड़ी हैं किंतु मैदानी भाग में इनका विस्तार बढ़ जाता है और बाढ़ आती है। ये सभी नदियाँ सिंचाई तथा विद्युत उत्पादन की दृष्टि से परम उपयोगी हैं, किंतु यातायात के लिए अनुपयुक्त। आल्प्स, अपेनाइंस तथा एड्रियाटिक सागर के मध्य में स्थित एक सँकरा समुद्रतटीय मैदान है। उत्तरी भाग में पर्वतीय ढालों पर मूल्यवान फल, जैसे जैतून, अंगूर तथा नारंगी बहुत पैदा होती है। उपजाऊ घाटी तथा मैदानों में घनी बस्ती है। इनमें अनेक गाँव तथा शहर बसे हुए हैं। अधिक ऊँचाइयों पर जंगल हैं।\n\nमध्य इटली के बीच में अपनाइंस पहाड़ उत्तर-उत्तर-पूर्व से दक्षिण-पश्चिम की दिशा में एड्रियाटिक समुद्रतट के समांतर फैला हुआ है। अपेनाइंस का सबसे ऊँचा भाग ग्रैनसासोडी इटैलिया (9,560 फुट) इसी भाग में है। यहाँ पर्वतश्रेणियों का जाल बिछा हुआ है, जिनमें अधिकांश नवंबर से मई तक बर्फ से ढकी रहती हैं। यहाँ पर कुछ विस्तृत, बहुत सुंदर तथा उपजाऊ घाटियाँ हैं, जैसे एटरनो की घाटी (2,380 फुट)। मध्य इटली की प्राकृतिक रचना के कारण यहाँ एक ओर अधिक ठंढा, उच्च पर्वतीय भाग है तथा दूसरी ओर गर्म तथा शीतोष्ण जलवायुवाली ढाल तथा घाटियाँ हैं। पश्चिमी ढाल एक पहाड़ी ऊबड़ खाबड़ भाग है। दक्षिण में टस्कनी तथा टाइबर के बीच का भाग ज्वालामुखी पहाड़ों की देन है, अत: यहाँ शंक्वाकार पहाड़ियाँ तथा झीलें हैं। इस पर्वतीय भाग तथा समुद्र के बीच में काली मिट्टीवाला एक उपजाऊ मैदानी भाग है जिसे कांपान्या कहते हैं। मध्य इटली के पूर्वी तट की तरफ श्रेणियाँ समुद्र के बहुत निकट तक फैली हुई हैं, अत: एड्रियाटिक सागर में गिरनेवाली नदियों का महत्व बहुत कम है। यह विषम भाग फलों के उद्यानों के लिए बहुत प्रसिद्ध है। यहाँ जैतून तथा अंगूर की खेती होती है। यहाँ बड़े शहरों तथा बड़े गाँवों का अभाव है; अधिकांश लोग छोटे छोटे कस्बों तथा गाँवों में रहते हैं। खनिज संपत्ति के अभाव के कारण यह भाग औद्योगिक विकास की दृष्टि से पिछड़ा हुआ है। फुसिनस, ट्रेसिमेनो तथा चिडसी यहाँ की प्रसिद्ध झीलें हैं। पश्चिमी भाग की झीलें ज्वालामुखी पहाड़ों की देन हैं।\n\nयह संपूर्ण भाग पहाड़ी है जिसके बीच में अपेनाइंस रीढ़ की भाँति फैला हुआ है तथा दोनों ओर नीची पहाड़ियाँ हैं। इस भाग की औसत चौड़ाई 50 मील से लेकर 60 मील तक है। पश्चिमी तट पर एक सँकरा \"तेरा डी लेवोरो\" नाम का तथा पूर्व में आपूलिया का चौड़ा मैदान है। इन दो मैदानों के अतिरिक्त सारा भाग पहाड़ी है और अपेनाइंस की ऊँची नीची श्रंखलाओं से ढका हुआ है। पोटेंजा की पहाड़ी दक्षिणी इटली की अंतिम सबसे ऊँची पहाड़ी (पोलिनो की पहाड़ी) से मिलती है। सुदूर दक्षिण में ग्रेनाइट तथा चूने के पत्थर की, जंगलों से ढकी हुई पहाड़ियाँ तट तक चली गई हैं। लीरी तथा गेटा आदि एड्रियाटिक सागर में गिरनेवाली नदियाँ पश्चिमी ढाल पर बहनेवाली नदियों से अधिक लंबी हैं। ड्रिनगो से दक्षिण की ओर गिरनेवाली विफरनो, फोरटोरे, सेरवारो, आंटों तथा ब्रैडानो मुख्य नदियाँ हैं। दक्षिणी इटली में पहाड़ों के बीच स्थित लैगोडेल-मोटेसी झील है।\n\nइटली के समीप स्थित सिसली, सार्डीनिया तथा कॉर्सिका के अतिरिक्त एल्वा, कैप्रिया, गारगोना, पायनोसा, मांटीक्रिस्टो, जिग्लिको आदि मुख्य मुख्य द्वीप हैं। इन द्वीपों में इस्चिया, प्रोसिदा तथा पोंजा, जो नेपुल्स की खाड़ी के पास हैं, ज्वालामुखी पहाड़ों की देन हैं। एड्रियाटिक तट पर केवल ड्रिमिटी द्वीप है।\n\nदेश की प्राकृतिक रचना, अक्षांशीय विस्तार (10 डिग्री 29 मिनट) तथा भूमध्यसागरीय स्थिति ही जलवायु की प्रधान नियामक है। तीन ओर समुद्र तथा उत्तर में उच्च आल्प्स से घिरे होने के कारण यहाँ की जलवायु की विविधता पर्याप्त बढ़ जाती है। यूरोप के सबसे अधिक गर्म देश इटली में जाड़े में अपेक्षाकृत अधिक गर्मी तथा गर्मी में साधारण गर्मी पड़ती है। यह प्रभाव समुद्र से दूरी बढ़ने पर घटता है। आल्प्स के कारण यहाँ उत्तरी ठंढी हवाओं का प्रभाव नहीं पड़ता है। किंतु पूर्वी भाग में ठंढी तथा तेज बोरा नामक हवाएँ चला करती हैं। अपेनाइंस पहाड़ के कारण अंध महासागर से आनेवाली हवाओं का प्रभाव तिर हीनियन समुद्रतट तक ही सीमित रहता है।\n\nउत्तरी तथा दक्षिणी इटली के ताप में पर्याप्त अंतर पाया जाता है। ताप का उतार चढ़ाव 52 डिग्री फा. से 66 डिग्री फा. तक होता है। दिसंबर तथा जनवरी सबसे अधिक ठंढे तथा जुलाई और अगस्त सबसे अधिक गर्म महीने हैं। पो नदी के मैदन का औसत ताप 55 डिग्री फा. तथा 500 मील दूर स्थित सिसली का औसत ताप 64 डिग्री फा. है। उत्तर के आल्प्स के पहाड़ी क्षेत्र में औसत वार्षिक वर्षा 80फ़फ़ होती है। अपेनाइंस के ऊँचे पश्चिमी भाग में भी पर्याप्त वर्षा होती है। पूर्वी लोंबार्डी के दक्षिण पश्चिमी भाग में वार्षिक वर्षा 24फ़फ़ होती है, किंतु उत्तरी भाग में उसका औसत 50फ़फ़ होता है तथा गर्मी शुष्क रहती है। आल्प्स के मध्यवर्ती भाग में गर्मी में वर्षा होती है तथा जाड़े में बर्फ गिरती है। पो नदी की द्रोणी में गर्मी में अधिक वर्षा होती है। स्थानीय कारणों के अतिरिक्त इटली की जलवायु भूमध्यसागरीय है जहाँ जाड़े में वर्षा होती है तथा गर्मी शुष्क रहती है।\n\nजलवायु की विषमता के कारण यहाँ की बनस्पतियाँ भी एक सी नहीं हैं। मनुष्य के सतत प्रयत्नों से प्राकृतिक वनस्पतियाँ केवल उच्च पहाड़ों पर ही देखने को मिलती हैं। जहाँ नुकीली पत्तीवाले जंगल पाए जाते हैं। इनमें सरो, देवदारु, चीड़ तथा फर के वृक्ष मुख्य हैं। उत्तर के पर्वतीय ठंढे भागों में अधिक ठंडक सहन करनेवाले पौधे पाए जाते हैं। तटीय तथा अन्य निचले मैदानों में जैतून, नारंगी, नीबू आदि फलों के उद्यान लगे हुए हैं। मध्य इटली में अपेनाइंस पर्वत की ऊँची श्रेणियों को छोड़कर प्राकृतिक वनस्पति अन्यत्र नहीं है। यहाँ जैतून तथा अंगूर की खेती होती है। दक्षिणी इटली में तिरहीनियन तटपर जैतून, नारंगी, नीबू, शहतूत, अंजीर आदि फलों के उद्यान हैं। इस भाग में कंदों से उगाए जानेवाले फूल भी होते हैं। यहाँ ऊँचाई पर तथा सदाबहार जंगल पाए जाते हैं। अत: यह स्पष्ट है कि पूरे इटली को आधुनिक किसानों ने फलों, तरकारियों तथा अन्य फसलों से भर दिया है, केवल पहाड़ों पर ही जंगली पेड़ तथा झाड़ियाँ पाई जाती हैं।\n\nइटली वासियों का सबसे बड़ा व्यवसाय खेती है। संपूर्ण जनसंख्या का भाग खेती से ही अपनी जीविका प्राप्त करता है। जलवायु तथा प्राकृतिक दशा की विभिन्नता के कारण इस छोटे से देश में यूरोप में पैदा होनेवाली सारी चीजें पर्याप्त मात्रा में पैदा होती हैं, अर्थात् राई से लेकर चावल तक, सेब से लेकर नारंगी तक तथा अलसी से लेकर कपास तक। संपूर्ण देश मे लगभग 7,05,00,000 एकड़ भूमि उपजाऊ है, जिसमें 1,83,74,000 एकड़ में अन्न, 28,62,000 एकड़ में दाल आदि फसलें, 7,72,000 एकड़ में औद्योगिक फसलें, 14,90,000 एकड़ में तरकारियाँ, 23,86,000 एकड़ में अंगूर, 20,33,000 एकड़ में जैतून, 2,19,000 एकड़ में चरागाह और चारे की फसलें तथा 1,44,58,000 एकड़ में जंगल पाए जाते हैं। यहाँ की खेती प्राचीन ढंग से ही होती है। पहाड़ी भूमि होने के कारण आधुनिक यंत्रों का प्रयोग नहीं हो सका है।\n\nजनसंख्या : पूर्व ऐतिहासिक काल में यहाँ की जनसंख्या बहुत कम थी। जनवृद्धि का अनुपात द्वितीय विश्वयुद्ध के पहले पर्याप्त ऊँचा था (1931 ई. में वार्षिक वृद्धि 0.87 प्रति शत थी)।\n\nपर्वतीय भूमि तथा सीमित औद्योगिक विकास के कारण जनसंख्या का घनत्व अन्य यूरोपिय देशों की अपेक्षा बहुत कम है। अधिकांश लोग गाँवों में रहते हैं। देश में 50,000 से ऊपर जनसंख्यावाले नगरों की संख्या 70 है। यहाँ अधिकांश लोग रोमन कैथोलिक धर्म माननेवाले हैं। 1931 ई. की जनगणना के अनुसार 99.6 प्रतिशत लोग कैथोलिक थे, 0.34 प्रतिशत लोग दूसरे धर्म के थे तथा। 06 प्रतिशत ऐसे लोग थे जिनका कोई विशेष धर्म नहीं था। शिक्षा तथा कला की दृष्टि से इटली प्रचीन काल से अग्रणी रहा है। रोम की सभ्यता तथा कला इतिहासकाल में अपनी चरम सीमा तक पहुँच गई थी (द्र. \"रोम\")। यहाँ के कलाकार और चित्रकार विश्वविख्यात थे। आज भी यहाँ शिक्षा का स्तर बहुत ऊँचा है। निरक्षरता नाम मात्र की भी नहीं है। देश में 70 दैनिक पत्र प्रकाशित होते हैं। छविगृहों की संख्या लगभग 9,770 है (1969 ई.)।\n\nइटली में खनिज पदार्थ अपर्याप्त हैं, केवल पारा ही यहाँ से निर्यात किया जाता है। यहाँ सिसली (काल्टानिसेटा), टस्कनी (अरेंजो, फ्लोरेंस तथा ग्रासेटो), सार्डीनिया (कैगलिआरी, ससारी तथा इंग्लेसियास) एवं पिडमांट क्षेत्रों में ही खनिज तथा औद्योगिक विकास भली भाँति हुआ है। \n\nदेश का प्रमुख उद्योग कपड़ा बनाने का है। यहाँ 1969 ई. में सूती कपड़े बनाने के 945 कारखाने थे। रेशम का व्यवसाय पूरे इटली में होता है, किंतु लोंबार्डी, पिडमांट तथा वेनेशिया मुख्य सिल्क उत्पादक क्षेत्र हैं। 1969 में गृहउद्योग को छोड़कर रेशमी कपड़े बनाने के 24 तथा ऊनी कपड़े बनाने के 348 कारखाने थे। रासायनिक वस्तु बनाने के तथा चीनी बनाने के भी पर्याप्त कारखाने हैं। देश में मोटर, मोटर साइकिल तथा साइकिल बनाने का बहुत बड़ा उद्योग है। 1969 ई. में 15,95,951 मोटरें बनाई गई थीं जिनमें से 6,30,076 मोटरें निर्यात की गई थीं। अन्य मशीनें तथा औजार बनाने के भी बहुत से कारखाने हैं। जलविद्युत् पैदा करने का बहुत बड़ा धंधा यहाँ होता है। यहाँ 15,88,031 कारखाने हैं, जिनमें 68,00,673 व्यक्ति काम करते हैं। इटली का व्यापारिक संबंध यूरोप के सभी देशों से तथा अर्जेंटीना, संयुक्त राज्य (अमरीका) एवं कैनाडा से है। मुख्य आयात की वस्तुएँ कपास, ऊन, कोयला और रासायनिक पदार्थ हैं तथा निर्यात की वस्तुएँ फल, सूत, कपड़े, मशीनें, मोटर, मोटरसाइकिल एवं रासायनिक पदार्थ हैं। इटली का आयात निर्यात से अधिक होता है।\n\nसंपूर्ण देश 19 क्षेत्रों तथा 92 प्रांतों में बँटा हुआ है। 19वीं शताब्दी के मध्य से नगरों की संख्या काफी बढ़ी है। अत: प्रांतीय राजधानियों का महत्व बढ़ा तथा लोगों का झुकाव नगरों की तरफ हुआ। देश में एक लाख के ऊपर जनसंख्या के कुल 26 नगर हैं। सन् 1969 में 5,00,000 से अधिक जनसंख्या के नगर रोम (इटली की राजधानी, जनसंख्या 27,31,397), मिलान (17,01,612), नेपुल्स (12,76,854), तूरिन (11,77,039) तथा जेनेवा (8,41,841) हैं।\n\nइटली में सर्वाधिक विश्व धरोहर स्थल हैं।\nइटली के नगर: टोरीनो बर्गमो वेनिस रवेन्ना बारी रोमा सियेना फ्लोरेन्स पीसा नापोलि पाम्पे सोरेन्टो पलेर्मो मिलानो ट्रिएस्ट वेरोना जेनोआ ब्रिंडिसि आदि।\n", "id": "2605", "title": "इटली"}
{"url": "https://hi.wikipedia.org/wiki?curid=2614", "text": "आर्मीनिया\n\nआर्मीनिया (आर्मेनिया) पश्चिम एशिया और यूरोप के काकेशस क्षेत्र में स्थित एक पहाड़ी देश है जो चारों तरफ़ ज़मीन से घिरा है। १९९० के पूर्व यह सोवियत संघ का एक अंग था जो एक राज्य के रूप में था। सोवियत संघ में एक जनक्रान्ति एवं राज्यों के आजादी के संघर्ष के बाद आर्मीनिया को २३ अगस्त १९९० को स्वतंत्रता प्रदान कर दी गई, परन्तु इसके स्थापना की घोषणा २१ सितंबर, १९९१ को हुई एवं इसे अंतर्राष्ट्रीय मान्यता २५ दिसंबर को मिली। इसकी राजधानी येरेवन है। \n\nअर्मेनियाई मूल की लिपि आरामाईक एक समय (ईसा पूर्व ३००) भारत से लेकर भूमध्य सागर के बीच प्रयुक्त होती थी। पूर्वी रोमन साम्राज्य और फ़ारस तथा अरब दोनों क्षेत्रों के बीच अवस्थित होने के कारण मध्य काल से यह विदेशी प्रभाव और युद्ध की भूमि रहा है जहाँ इस्लाम और ईसाइयत के कई आरंभिक युद्ध लड़े गए थे। आर्मेनिया प्राचीन ऐतिहासिक सांस्कृतिक धरोहर वाला देश है। आर्मेनिया के राजा ने चौथी शताब्दी में ही ईसाई धर्म ग्रहण कर लिया था। इस प्रकार आर्मेनिया राज्य ईसाई धर्म ग्रहण करने वाला प्रथम राज्य है। देश में आर्मेनियाई एपोस्टलिक चर्च सबसे बड़ा धर्म है। इसके अलावा यहाँ ईसाईयों, मुसलमानों और अन्य संप्रदायों का छोटा समुदाय है।\n\nआर्मेनिय़ा का कुल क्षेत्रफल २९,८०० कि.मी² (११,५०६ वर्ग मील) है जिसका ४.७१% जलीय क्षेत्र है। अनुमानतः (जुलाई २००८) यहाँ की जनसंख्या ३२,३१,९०० है एवं वर्ग किमी घनत्व १०१ व्यक्ति है। इसकी सीमाएँ तुर्की, जॉर्जिया, अजरबैजान और ईरान से लगी हुई हैं। आज यहाँ ९७.९ प्रतिशत से अधिक आर्मीनियाई जातीय समुदाय के अलावा १.३% यज़िदी, ०.५% रूसी और अन्य अल्पसंख्यक निवास करते हैं। यहां की जनसंख्या का १०.६% भाग अंतर्राष्ट्रीय गरीबी रेखा (अमरीकी डालर १.२५ प्रतिदिन) से नीचे निवास करता है। आर्मेनिया ४० से अधिक अंतर्राष्ट्रीय संगठनों का सदस्य है। इसमें संयुक्त राष्ट्र, यूरोप परिषद, एशियाई विकास बैंक, स्वतंत्र देशों का राष्ट्रकुल, विश्व व्यापार संगठन एवं गुट निरपेक्ष संगठन आदि प्रमुख हैं।\nअर्मेनियाई मूल के लोग अपने को हयक का वंशज मानते हैं जो नूह (इस्लाम ईसाईयत और यहूदियों में पूज्य) का पर-परपोता था। कुछ ईसाईयों की मान्यता है कि नोआ (इस्लाम में नूह) और उसका परिवार यहीं आकर बस गया था। आर्मीनिया का अर्मेनियाई भाषा में नाम हयस्तान है जिसका अर्थ \"हायक की जमीन\" है। हायक नोह के पर-परपोते का नाम था। \nइस्लाम, ईसाई और यहूदी धर्म की उभय मान्यताओं के अनुसार पौराणिक महाप्रलय की बाढ़ से बचाने वाले नोआ (अरबी में नूह, हिन्दू मत्स्यावतार से मेल खाता) का नाव यरावन की पहाड़ियों के पास आकर रुक गया था। अर्मेनियाई अपने को नोहे के परपोते के पोते हयक का वंशज मानते हैं। कांस्य युग में हिट्टी तथा मितन्नी जैसे साम्राज्यों की भूमि रहा है। लौह काल में अरामे के उरातु साम्राज्य ने सभी शक्तियों को एक किया और उसी के नाम पर इस क्षेत्र का नाम अर्मेनिया पड़ा। \n\nइतिहास के पन्नों पर आर्मीनिया का आकार कई बार बदला है। ८० ई.पू. में आर्मेनिया राजशाही के अंतर्गत वर्तमान तुर्की का कुछ भू-भाग, सीरिया, लेबनान, ईरान, इराक, अज़रबैजान और वर्तमान आर्मीनिया के भू-भाग सम्मिलित थे। रोमन काल में अर्मेनिया फ़ारस और रोम के बीच बंटा रहा। ईसाई धर्म का प्रचार यूरोप और ख़ुद अर्मेनिया में इसी समय हुआ। सन ५९१ में बिज़ेन्टाईनों ने पारसियों को हरा दिया पर ६४५ में वे ख़ुद दक्षिण में शक्तिशाली हो रहे मुस्लिम अरबों से हार गए। इसके बाद यहाँ इस्लाम के भी प्रचार हुआ। ईरान के सफ़वी वंश के समय (१५०१-१७३०) यह चार बार इस्तांबुल के उस्मानी तुर्कों और इस्फ़हान के शिया सफ़वी शासकों के बीच हस्तांतरित होता रहा। १९२० से लेकर १९९१ तक आर्मीनिया एक साम्यवादी देश था। यह सोवियत संघ का एक सदस्य था। आज आर्मीनिया की तुर्की और अज़रबैजान से लगती सीमा संघर्ष की वजह से बंद रहती हैं। नागोर्नो-काराबाख पर आधिपत्य को लेकर १९९२ में आर्मेनिया और अज़रबैजान के बीच लड़ाई हुई थी जो १९९४ तक चली थी। आज इस जमीन पर आर्मीनिया का अधिकार है लेकिन अजरबैजान अभी भी जमीन पर अपना अधिकार बताता है।\n\nआर्मेनिया दस प्रांतों (\"मर्ज़\") में बंटा हुआ है। प्रत्येक प्रांत का मुख्य कार्यपालक (\"मार्ज़पेट\") आर्मेनिया सरकार द्वारा नियुक्त किया जाता है। इनमें येरवान कों राजधानी शहर (\"कघाक़\") () होने से विशिष्ट दर्जा मिला है। येरवान का मुख्य कार्यपालक महापौर होता है, एवं राष्ट्रपति द्वारा नियुक्त किया जाता है। हरेक प्रांत में स्व-शासित समुदाय (\"हमायन्क\") होते हैं। वर्ष २००७ के आंकड़ों के अनुसार आर्मेनिया में ९१५ समुदाय थे, जिनमें से ४९ शहरी एवं ८६६ ग्रामीण हैं। राजधानी येरवान शहरी समुदाय है, जो १२ अर्ध-स्वायत्त जिलों में भी बंटा हुआ है।\n\n", "id": "2614", "title": "आर्मीनिया"}
{"url": "https://hi.wikipedia.org/wiki?curid=2617", "text": "जमैका\n\nजमैका ग्रेटर एंटीलिज पर स्थित एक द्वीप राष्ट्र है, २३४ किमी लंबाई और ८० किमी चौड़ाई वाले इस द्वीप राष्ट्र का कुल विस्तार ११,१०० वर्ग किमी है। कैरेबियन सागर में स्थित यह देश क्यूबा से १४५ किमी दक्षिण, हैती से १९० किमी पश्चिम में स्थित है। स्पेनिश अधिशासन के दौरान सेंतियागो और बाद में ब्रिटिश क्राउन उपनिवेश जमैका बन गया। २८ लाख की आबादी के साथ यह देश उत्तरी अमेरिका में संयुक्त राज्य अमेरिका और कनाडा के बाद तीसरा सबसे अधिक जनसंख्या वाला देश है। राष्ट्रकुल के सदस्य के रूप में यहां की मुखिया महारानी एलिजाबेथ द्वितीय हैं। यहां की राजधानी किंग्सटन है।\n\n", "id": "2617", "title": "जमैका"}
{"url": "https://hi.wikipedia.org/wiki?curid=2621", "text": "मॉरिशस\n\nमॉरीशस गणराज्य(अंग्रेज़ी: Republic of Mauritius, फ़्रांसीसी : République de Maurice), अफ्रीकी महाद्वीप के तट के दक्षिणपूर्व में लगभग 900 किलोमीटर की दूरी पर हिंद महासागर मे और मेडागास्कर के पूर्व मे स्थित एक द्वीपीय देश है। मॉरीशस द्वीप के अतिरिक्त इस गणराज्य मे, सेंट ब्रेंडन, रॉड्रीगज़ और अगालेगा द्वीप भी शामिल हैं। दक्षिणपश्चिम मे 200 किलोमीटर पर स्थित फ्रांसीसी रीयूनियन द्वीप और 570 किलोमीटर उत्तर पूर्व मे स्थित रॉड्रीगज़ द्वीप के साथ मॉरीशस मस्कारेने द्वीप समूह का हिस्सा है। मारीशस की संस्कृति, मिश्रित संस्कृति है, जिसका कारण पहले इसका फ्रांस के आधीन होना तथा बाद मे ब्रिटिश स्वामित्व मे आना है। मॉरीशस द्वीप विलुप्त हो चुके डोडो पक्षी के अंतिम और एकमात्र घर के रूप में भी विख्यात है।\n\nमॉरीशस के सबसे पुराने अभिलेख लगभग 10 वीं शताब्दी की शुरुआत के हैं जो द्रविड़ (तमिल) और औस्ट्रोनेशी नाविकों के संदंर्भ से आते है। पुर्तगाली नाविकों पहले पहल यहाँ 1507 में आये और उन्होने इस निर्जन द्वीप पर एक यात्रा अड्डा स्थापित किया और फिर इस द्वीप को छोड़ कर चले गये। सन् 1598 में हॉलैंड के तीन पोत जो मसाला द्वीप (स्पाइस आइलैंड) की यात्रा पर निकले थे एक चक्रवात के दौरान रास्ता भटक कर यहाँ पहुँच गये। उन्होने इस द्वीप का नाम अपने नासाओ के युवराज मॉरिस के सम्मान में मॉरिशस रख दिया। सन्1638 में, डच लोगों ने यहाँ पहली स्थायी बस्ती बसाई। चक्रवातों वाली कठोर जलवायु परिस्थितियों और बस्ती को होने वाले लगातार नुक्सान के कारण डचो ने कुछ दशकों बाद इस द्वीप को छोड़ दिया। फ्रांस, जिसका पहले से ही इसके पड़ोसी आइल बॉरबोन (अब रीयूनियन) द्वीप पर नियंत्रण था ने सन् 1715 में मॉरीशस पर कब्ज़ा कर लिया और इसका नाम बदलकर – आइल दे फ्रांस (फ्रांस का द्वीप) रख दिया। फ्रांस के शासन मे, यह द्वीप एक समृद्ध अर्थव्यवस्था के रूप मे विकसित हुआ जो चीनी उत्पादन पर आधारित थी। यह आर्थिक परिवर्तन गवर्नर (राज्यपाल) फ्रेंकॉएस माहे दे लेबॉर्डॉनाइस के द्वारा शुरू किया गया था।\n\nब्रिटेन के साथ अपने कई सैन्य संघर्षों के दौरान, फ्रांस ने गैरकानूनी घोषित जलदस्युओं \"कोर्सेर्स\" को शरण दी, जो अक्सर ब्रिटिश जहाजो, जिन पर मूल्यवान व्यापार का माल लदा होता था को उनकी भारत और ब्रिटेन के मध्य होने वाली यात्राओं के दौरान लूट लेते थे। सन् 1803-1815 के दौरान हुए नेपोलियन युद्धों मे ब्रिटिश इस द्वीप का नियंत्रण पाने मे सफल हो गये। ग्रांड पोर्ट की लड़ाई जीतने के बावजूद, जो कि नेपोलियन की ब्रिटिशों पर एकमात्र समुद्री विजय थी, फ्रांसीसी, तीन महीने बाद, केप मैलह्युरॉ (Malheureux) मे ब्रिटेन से हार गये। उन्होनें औपचारिक रूप से 3 दिसम्बर 1810 को कुछ शर्तों के साथ समर्पण कर दिया, ये शर्तें थीं, कि द्वीप पर फ्रांसीसी भाषा का प्रयोग जारी रहेगा और आपराधिक मामलों में नागरिकों पर फ्रांस का कानून लागू होगा। ब्रिटिश शासन के अंतर्गत, इस द्वीप का नाम बदलकर वापस मॉरीशस कर दिया गया।\n\nसन् 1965 में, ब्रिटेन (यूनाइटेड किंगडम) ने छागोस द्वीपसमूह को मॉरीशस से अलग कर दिया। उन्होने ऎसा ब्रिटिश हिंद महासागर क्षेत्र स्थापित करने के लिये किया जिससे वे सामरिक महत्व के द्वीपों का प्रयोग संयुक्त राज्य अमेरिका के साथ रक्षा सहयोग के विभिन्न प्रयोजनों के लिए कर सकें। हालाँकि मॉरीशस की तत्कालीन सरकार उनके इस कदम से सहमत थी पर बाद की सरकारों ने उनके इस कदम को अंतरराष्ट्रीय कानून के तहत अवैध बताया है और इन द्वीप समूहों पर अपना अधिकार जताया है। उनके इस दावे को, संयुक्त राष्ट्र द्वारा भी मान्यता दी गयी है ।\n\nमॉरीशस ने 1968 में स्वतंत्रता प्राप्त की और देश राष्ट्रमंडल के तहत, सन्1992 मे एक गणतंत्र बना। मॉरीशस एक स्थिर लोकतंत्र है जहाँ नियमित रूप से स्वतंत्र चुनाव होते हैं और मानवाधिकारों के मामले मे भी देश की छवि अच्छी है, इसके चलते यहाँ काफी विदेशी निवेश हुआ है और यह देश अफ्रीका मे सबसे अधिक प्रति व्यक्ति आय वाले देशों मे से एक है।\n\nमॉरीशस एक संसदीय लोकतंत्र है जिसकी संरचना ब्रिटेन की संसदीय प्रणाली पर आधारित है। राज्य का प्रमुख राष्ट्रपति होता है जिसका कार्यकाल पाँच वर्ष का होता है और उसका चुनाव राष्ट्रीय सभा, मॉरीशस की एकसदनीय संसद करती है। राष्ट्रीय सभा (नेशनल असेंबली) के 62 सदस्य जनता द्वारा चुने जाते हैं जबकि चार से आठ सदस्यों की नियुक्ति चुनाव मे हारे \"श्रेष्ट पराजित\" उम्मीदवारों के बीच से जातीय अल्पसंख्यकों का प्रतिनिधित्व करने के लिये तब की जाती है जब इन समुदायों को चुनाव से उचित प्रतिनिधित्व ना मिला हो। प्रधानमंत्री और मंत्री परिषद सरकार का नेतृत्व करते हैं। सरकार पांच साल के आधार पर निर्वाचित होती है। सबसे हाल के आम चुनाव 3 जुलाई 2005 में मुख्य भूमि के सभी 20 निर्वाचन क्षेत्रों के साथ ही रॉड्रीगज़ द्वीप के निर्वाचन क्षेत्र मे भी कराये गये थे। अंतरराष्ट्रीय मामलों में, मॉरीशस हिंद महासागर आयोग, दक्षिणी अफ्रीकी विकास समुदाय, राष्ट्रमंडल और ला फ्रेंकोफोनी (फ़्रांसीसी बोलने वाले देशों) का हिस्सा है। सन् 2006 में, मॉरीशस को पुर्तगाली भाषाई देशों के समुदाय का एक प्रेक्षक सदस्य बनने को कहा गया जिससे यह उन देशों के और करीब हो सके। मॉरीशस की कोई सेना नहीं है, लेकिन इसके पास एक तटरक्षक बल तथा पुलिस और सुरक्षा बल हैं।\nमॉरीशस द्वीप नौ जिलों मे विभाजित है:\n\n\nमॉरीशस निम्न क्षेत्रों पर भी अधिकार जताता है:\n\nमॉरीशस मास्कारेने द्वीप समूह का हिस्सा है। इस द्वीपसमूह की श्रृंखला उन अंत:समुद्री ज्वालामुखीय विस्फोटों के कारण बनी है जो अब सक्रिय नहीं हैं। यह ज्वालामुखीय विस्फोट अफ्रीकी प्लेट के रीयूनियन तप्तबिन्दु के ऊपर सरकने के कारण हुए थे। मॉरीशस द्वीप एक केंद्रीय पठार के चारों ओर बना है, जिसकी उच्चतम चोटी पितोन डे ला पेतित रिवियेरे नोएरे 828 मीटर (2717 फुट) उंची है और इसके दक्षिण मे स्थित है। पठार के आसपास, मूल गर्त फिर भी पहाड़ों से अलग दिखाई पड़ता है।\nस्थानीय जलवायु उष्णकटिबंधीय है, जो दक्षिणपूर्व की हवाओं द्वारा संशोधित होती है। यहाँ मई से नवंबर तक शुष्क सर्दियों पड़तीं हैं और नवम्बर से मई का मौसम गर्म, आद्र और गीली गर्मी का होता है। विरोधी-चक्रवात देश को मई से सितंबर के दौरान प्रभावित करते है। चक्रवातों का समय नवंबर-अप्रैल होता है। हॉलैंडा (1994) और दीना (2002) पिछले दो चक्रवात हैं जिन्होने द्वीप को सबसे ज्यादा प्रभावित किया है।\n\nउत्तरपश्चिम मे स्थित पोर्ट लुई इस द्वीप की राजधानी और सबसे बड़ा शहर है। अन्य महत्वपूर्ण शहरों मे क्यूरेपाइप, वकोआस, फ़ीनिक्स, कुआर्ते बोर्नेस, रोज़ हिल और बीयू-बासिन शामिल है।\n\nयह् द्वीप अपनी प्राकृतिक सुंदरता के लिए जाना जाता है। उदाहरण के लिए, लेखक मार्क ट्वेन, ने अपने निजी यात्रा वृतांत ‘फॉलॉइंग द एक्वेटर’ मे लिखा है कि \" मॉरिशस के देख कर आपको विचार आता है पहले मॉरिशस बना और फिर स्वर्ग और स्वर्ग, मॉरीशस की एक नकल मात्र है।”\n\nसन् 1968 में आजादी के बाद से, मारीशस एक निम्न आय वाली, कृषि उत्पाद आधारित अर्थव्यवस्था से विकसित होकर एक विविधतापूर्ण मध्यम आय वाली अर्थव्यवस्था मे परिवर्तित हो गया है जिसमे तेजी से बढ़ता औद्योगिक, वित्तीय और पर्यटन क्षेत्र शामिल है। अधिकांश अवधि मे वार्षिक वृद्धि दर, 5 % से 6 % के बीच दर्ज की गई है। यह दर बढ़ती जीवन प्रत्याशा, घटती शिशु मृत्यु दर और बुनियादी ढांचे में सुधार से परिलक्षित होती है।\n\nसन् 2005 में, अनुमानित 10155 अमरीकी डालर, क्रयशक्ति समता (पीपीपी), के साथ मॉरीशस अफ्रीका मे प्रति व्यक्ति सकल घरेलू उत्पाद के हिसाब से सातवें स्थान पर है, इससे आगे हैं रीयूनियन (19233 अमरीकी डॉलर, वास्तविक विनिमय दरों पर), सेशल्स (13887 अमरीकी डालर, पीपीपी पर), गैबॉन (12742 अमरीकी डालर, पीपीपी पर), बोत्सवाना (12057 अमरीकी डालर पीपीपी पर), भूमध्य रेखीय गिनी (11999 अमरीकी डालर, पीपीपी पर) और लीबिया (10727 अमरीकी डालर, पीपीपी पर)।\n\nअर्थव्यवस्था मुख्यतः गन्ना बागान, पर्यटन, कपड़ा और सेवा क्षेत्र पर निर्भर है, लेकिन अन्य क्षेत्रों में भी तेजी से विकास हो रहा हैं। मॉरीशस, लीबिया और सेशल्स केवल तीन ऎसे अफ्रीकी देश हैं जिनका दर्ज़ा \" मानव विकास सूचकांक” के हिसाब से ‘उच्च’ है। (रीयूनियन, को फ्रांस का हिस्से मानते हुए, संयुक्त राष्ट्र ने मानव विकास सूचकांक की वरीयता श्रेणी में सूचीबद्ध नहीं किया है)\n\nगन्ना 90% कृषि योग्य भूमि पर उगाया जाता है और जिससे कुल निर्यात आय का 25% प्राप्त होता है। लेकिन 1999 मे पड़े भयंकर सूखे से गन्ने की फसल बुरी तरह क्षतिग्रस्त हुई थी। सरकार की विकास योजनायें विदेशी निवेश पर आधारित है। मारीशस ने 9000 से अधिक अपतटीय संस्थाओं को आकर्षित किया है जिनका उद्देश्य भारत और दक्षिण अफ्रीका से व्यापार करना है जबकि अकेले बैंकिंग क्षेत्र में निवेश 1 अरब डॉलर से अधिक पहुँच गया है। दिसम्बर 2004 मे बेरोजगारी की दर 7.6 % थी। फ्रांस देश का सबसे बड़ा व्यापारिक साझीदार है जिसका इस देश के साथ न सिर्फ निकट संबंध है, बल्कि वो इसे विभिन्न रूपों में तकनीकी सहायता प्रदान करता है।\n\nस्थानीय निवासिओं को कम कीमतों पर आयात करने की सुविधा देने और अधिक पर्यटकों जो फिलहाल दुबई और सिंगापुर जाते हैं, को आकर्षित के लिए मॉरीशस अगले चार साल मे एक शुल्क मुक्त (ड्यूटी फ्री) द्वीप बनने की दिशा में प्रयासरत है। कई उत्पादों पर ड्यूटी (शुल्क) समाप्त कर दिया गया है और 1850 से अधिक उत्पादों पर जिनमें कपड़े, भोजन, गहने, छायांकन (फोटोग्राफिक) उपकरण, श्रव्य दृश्य उपकरण और प्रकाश व्यवस्था के उपकरण शामिल है पर शुल्क घटा दिया गया है। इसके अतिरिक्त, नए व्यावसायिक अवसरों को आकर्षित करने के उद्देश्य से आर्थिक सुधारों को भी लागू किया गया है। हाल ही में, 2007-2008 के बजट में वित्त मंत्री राम सीतानन ने कंपनी (कार्पोरेट) कर को घटा कर 15 % कर दिया है । ब्रिटिश अमेरिकी इंवेस्टमेंट कंपनी मॉरीशस में मर्सिडीज बेंज, पीजो, मित्सुबिशी और साब कारों की बिक्री का प्रतिनिधित्व करती है।\n\nए डी बी नेटवर्क की योजना पूरे मॉरीशस मे लोगों को वायरलेस इंटरनेट पहुँचाने की है, अभी तक यह पहुँच द्वीप के 60% क्षेत्र और 70% जनसंख्या के पास है। \nभारत के कुल 10.98 अरब अमरीकी डालर के प्रत्यक्ष विदेशी निवेश मे मॉरीशस का स्थान पहला है। शीर्ष 2000 और जनवरी 2005 के बीच होने वाला मॉरीशस का प्रत्यक्ष विदेशी निवेश मुख्यत: बिजली के उपकरण, दूरसंचार, ईंधन, सीमेंट और जिप्सम उत्पाद तथा सेवा क्षेत्र (वित्तीय और गैर वित्तीय) जैसे विभिन्न क्षेत्रों में आकर्षित है।\n\nमॉरीशस का समाज विभिन्न जातीय समूहों के लोगों से मिल कर बना है। गणराज्य की अधिकांश जनता हैं भारत, अफ्रीका, फ्रांस, ब्रिटेन, ऑस्ट्रेलिया आदि के निवासियों के वंशज हैं। बहुत से लोग मिश्रित जातीय मूल के है\n\nऑस्ट्रेलिया समाज मिश्रित ब्रिटेन जनता आधार वंशज हैं।\n\nमॉरीशस की आधिकारिक भाषा अंग्रेजी है, इसलिए सरकार का सारा प्रशासनिक कामकाज अंग्रेजी में होता है। शिक्षा प्रणाली मे अंग्रेजी के साथ फ़्रांसीसी का भी इस्तेमाल किया जाता है। फ्रांसीसी भाषा हालाँकि, मीडिया की मुख्य भाषा है चाहें प्रसारण हो या मुद्रण इसके अलावा व्यापार और उद्योग जगत के मामलों में भी मुख्यत: फ्रांसीसी ही प्रयोग मे आती है। सबसे व्यापक रूप से देश मे मॉरीशियन क्रेयोल भाषा बोली जाती है। हिन्दी भी एक बड़े वर्ग द्वारा बोली व समझी जाती है।\n\nमॉरीशस में विभिन्न धर्मों के लोग रहते है जिनमे प्रमुख हैं हिंदू धर्म (52 %), ईसाई धर्म (27 %) और इस्लाम (14,4 %)। एक बडी़ संख्या नास्तिक लोगों की भी है।\nमॉरीशस को इसके स्वादिष्ट खाने से भी जाना जाता है, जो भारतीय, चीनी, क्रेयोल और यूरोपियन खानो का मिश्रण है।\nइस द्वीप पर रम का उत्पादन बड़े पैमाने पर होता है। 1638 मे डच लोगों ने मॉरीशस को सबसे पहले गन्ना से परिचित कराया। डच गन्ने की खेती मुख्यतः अरक (रम का एक पूर्व प्रकार) के उत्पादन के लिए करते थे। लेकिन फ्रांस और ब्रिटेन के शासन के दौरान यहाँ गन्ने की खेती को बड़े पैमाने पर किया गया जिसने इस द्वीप के आर्थिक विकास मे काफी योगदान दिया। पियरे चार्ल्स फ्रेंकोएज़ हरेल पहला व्यक्ति था जिसने 1850 में मॉरीशस में रम के स्थानीय आसवन का प्रस्ताव किया।\n\nसेगा स्थानीय लोक संगीत है। सेगा मूलत: अफ्रीकी संगीत है जिसमे परंपरागत वाद्यो का उपयोग होता है जैसे रवाने जिसे बकरी की त्वचा से बनाया जाता है। आमतौर पर सेगा मे गुलामी के दिनों की यातनाओं का वर्णन होता है साथ ही इन गीतों मे आजकल के दौर मे अश्वेतों की सामाजिक समस्याओं को भी उठाया जाता है। आमतौर पर पुरुषों वाद्य बजाते हैं और महिलायें साथ मे नृत्य करती हैं। तटीय क्षेत्र के होटलों में ये शो नियमित रूप से आयोजित किये जाते है।\n1847 मे मॉरीशस डाक टिकट जारी करने वाला पाँचवां देश बना। यहाँ से दो प्रकार के डाक टिकट जारी किए गये जिन्हें तब मॉरीशस \"डाकघर\" टिकट के नाम से जाना जाता था। एक टिकट एक \"लाल पेनी\" और दूसरी \" दो नीले पेंस\" मूल्य वर्ग की थी और आज यह टिकट शायद दुनिया की सबसे प्रसिद्ध और मूल्यवान टिकटें है।\n\nमॉरीशस की जब इसकी खोज हुई थी, तब यह द्वीप एक अज्ञात पक्षी प्रजाति का घर था जिसे, पुर्तगालियों ने डोडो (मूर्ख) कह कर पुकारा क्योकि यह बहुत अक्लमंद नहीं लगते थे। लेकिन, 1681 तक सभी डोडो पक्षियों को बसने वालों और उनके पालतू जानवरों ने मार दिया। एक वैकल्पिक सिद्धांत बताता है कि बसने वालों के साथ आये जंगली सूअरों ने धीमी गति से प्रजनन करने वाले डोडो के घोंसले उजाड़ दिये। फिर भी, डोडो आज मॉरीशस का राष्ट्रीय प्रतीक चिन्ह बन गया है।\n\n", "id": "2621", "title": "मॉरिशस"}
{"url": "https://hi.wikipedia.org/wiki?curid=2622", "text": "ब्रुनेई\n\nब्रुनेई (मलय : برني دارالسلام \"नेगारा ब्रुनेई दारुस्सलाम\") जंबुद्वीप में स्थित एक देश है। ये इंडोनेशिया के पास स्थित है। ये एक राजतन्त्र (सल्तनत) है। ब्रुनेई पूर्व में एक समृद्ध मुस्लिम सल्तनत थी, जिसका प्रभाव संपूर्ण बोर्नियो तथा फिलीपिन्स के कुछ भागों तक था। १८८८ में यह ब्रिटिश संरक्षण में आ गया। १९४१ में जापानियों ने यहां अधिकार कर लिया। १९४५ में ब्रिटेन ने इसे मुक्त करवाकर पुन: अपने संरक्षण में ले लिया। १९७१ में ब्रुनेई को आंतरिक स्वशासन का अधिकार मिला। १९८४ में इसे पूर्ण स्वतंत्रता प्राप्त हुई।\n\n", "id": "2622", "title": "ब्रुनेई"}
{"url": "https://hi.wikipedia.org/wiki?curid=2626", "text": "बोत्सवाना\n\nबोत्सवाना गणराज्य (अंग्रेजी: Republic of Botswana, श्वाना: Lefatshe la Botswana), अफ्रीकी महाद्वीप के दक्षिण में स्थित एक स्थल-रुद्ध देश है। 30 सितम्बर 1966 को ब्रिटेन की संयुक्त राजशाही से स्वतंत्रता मिलने से पूर्व इसे ब्रिटिश संरक्षित राज्य, बेचुआनालैंड के नाम से जाना जाता था। स्वतंत्रता प्राप्ति के बाद ब्रिटिश राष्ट्रमंडल के अंतर्गत इस देश ने एक नया नाम बोत्सवाना अपना लिया। स्वतंत्रता प्राप्ति के बाद यहाँ लगातार स्वतंत्र और निष्पक्ष लोकतांत्रिक चुनाव आयोजित किये जा रहे हैं। जिम्बाब्वे,अंगोला, जांबिया और दक्षिण अफ्रीका इसके पड़ोसी देश हैं।\n\nभौगोलिक दृष्टि से बोत्सवाना एक सपाट देश है और इसके लगभग 70% भाग में कालाहारी मरुस्थल फैला है। इसके दक्षिण और दक्षिणपश्चिम में दक्षिण अफ्रीका, पश्चिम और उत्तर में नामीबिया तथा उत्तरपूर्व में जिम्बाब्वे स्थित है। यह सिर्फ एक बिंदु पर जाम्बिया से मिलता है।\n\nयह एक छोटा सा देश है, जिसकी जनसंख्या सिर्फ 20 लाख है। स्वतंत्रता के समय यह अफ्रीका के कुछ सबसे गरीब देशों मे से एक था जिसका सकल घरेलू उत्पाद प्रति व्यक्ति मात्र 70 अमेरिकी डॉलर था, लेकिन तब से लेकर अब तक बोत्सवाना ने आर्थिक रूप से तरक्की की है और अब इसकी गिनती अफ्रीका के मध्यम आय वाले देशों में होने लगी है। इसकी अर्थव्यवस्था विश्व की कुछ सबसे तेजी से बढ़ती अर्थव्यवस्थाओं में से है, जिसकी औसत वृद्धि दर 9% की है और अंतर्राष्ट्रीय मुद्रा कोष के 2010 के अनुमान के अनुसार इसका सकल घरेलू उत्पाद (क्रय शक्ति समता) प्रति व्यक्ति लगभग 14,800 अमेरिकी डॉलर के बराबर है।\n\nबड़े स्तर पर व्याप्त गरीबी, असमानता और निम्न मानव विकास सूचकांक के बावजूद बोत्सवाना ने, सुशासन और व्यापक आर्थिक वित्तीय प्रबंधन द्वारा समर्थित विकास के स्तरों पर प्रभावशाली रूप से तरक्की की है। सकल घरेलू उत्पाद का 10 प्रतिशत शिक्षा पर व्यय किए जाने से इस क्षेत्र में महत्वपूर्ण शैक्षिक उपलब्धियों हासिल हुई हैं और देश में लगभग लगभग सभी के लिए मुफ्त शिक्षा का प्रावधान किया गया है, हालाँकि इस सबके बावजूद देश में पर्याप्त कौशल और कार्यबल का अभाव है। बेरोजगारी की दर भी लगातार 20 प्रतिशत के साथ उच्च स्तर पर बनी हुई है। शहरी क्षेत्रों की तुलना में ग्रामीण क्षेत्रों में घरेलू आय काफी कम है, हालाँकि ग्रामीण क्षेत्रों में गरीबी की दर में गिरावट आई है, लेकिन अभी भी वो शहरी क्षेत्रों की तुलना में काफी अधिक है। सरकार की ओर से एचआईवी /एड्स की दवाओं की नि:शुल्क उपलब्धता के चलते एचआईवी/एड्स संक्रमण की दर में अभूतपूर्व कमी दर्ज की गयी है।\nहीरे और मांस बाजार पर बुरी तरह निर्भर देश की अर्थव्यवस्था में, विविधता लाने के प्रयास किए जा रहे हैं।\n\n\n", "id": "2626", "title": "बोत्सवाना"}
{"url": "https://hi.wikipedia.org/wiki?curid=2629", "text": "कनाडा\n\nकनाडा (Canada) उत्तरी अमेरिका का एक देश है जिसमें दस प्रान्त और तीन केन्द्र शासित प्रदेश हैं। यह महाद्वीप के उत्तरी भाग में स्थित है जो अटलांटिक से प्रशान्त महासागर तक और उत्तर में आर्कटिक महासागर तक फैला हुआ है। इसका कुल क्षेत्रफल 99.8 लाख वर्ग किलोमीटर है और कनाडा कुल क्षेत्रफल की दृष्टि से विश्व का दूसरा और भूमि क्षेत्रफल की दृष्टि से चौथा सबसे बड़ा देश है। इसकी संयुक्त राज्य अमेरिका के साथ अन्तर्राष्ट्रीय सीमा विश्व की सबसे बड़ी भू-सीमा है।\nकनाडा एक विकसित देश है इसकी प्रति व्यक्ति आय विश्व स्तर पर दसवें स्थान पर हैं साथ ही साथ मानव विकास सूचकांक पर इसकी रैंकिंग नौवें नम्बर पर है। इसकी, सरकार पारदर्शिता, नागरिक स्वतंत्रता, जीवन, आर्थिक स्वतंत्रता, और शिक्षा की गुणवत्ता के अंतरराष्ट्रीय माप में सबसे ऊंची रैंकिंग हैं। कनाडा, राष्ट्र के राष्ट्रमंडल का सदस्य है। इसके साथ ही यह कई प्रमुख अंतरराष्ट्रीय और अंतर-सरकारी संस्थाओं या समूहों का हिस्सा हैं जिनमे संयुक्त राष्ट्र, उत्तर अटलांटिक संधि संगठन, जी-8, प्रमुख 10 देशो के समूह, जी-20, उत्तर अमेरिकी मुक्त व्यापार समझौता, एशिया-प्रशांत महासागरीय आर्थिक सहयोग प्रमुख हैं\n\nशब्द \"कनाडा\" सेंट लॉरेंस इरोक्वॉयाई शब्द \"कनाटा\" से बना हुआ है जिसका अर्थ \"गाँव\" अथवा \"बसावट\" होता है। सन् 1535 में वर्तमान क्यूबेक नगर क्षेत्र के स्टैडकोना गाँव की खोज [[ज़ाक कार्तिए] ने की थी। \nकार्तिए ने बाद में डोंनकना (स्टैडकोना के मुखिया) से सम्बंधित पूर्ण क्षेत्र के लिए \"कनाडा\" शब्द से उल्लिखीत किया; इसके बाद सन् 1545 से यूरोपीय पुस्तकों और मानचित्रों में इस क्षेत्र को कनाडा नाम से उल्लिखित किया जाने गया।\n\nवर्तमान में कनाडा में आदिवासी लोगों में प्रथमराष्ट्र, इनुइट, और मेटीस लोग शामिल हैं। इसके अलावा मिश्रित नस्ल भी हैं, जोकी मध्य 17वीं सदी में प्रथमराष्ट्र और इनुइट लोगो की बाहर से बसने आये यूरोपीयो के साथ शादी के बाद बनी। उत्तरी अमेरिका की पहले निवासी 15,000 साल पहले साइबेरिया पलायन कर बेरिंग-भूमि पुल के माध्यम से पहुंचे।\nयूरोपीय आव्रजन के पहले कनाडा में आदिवासी जनसंख्या 2 लाख से लेकर 20 लाख तक का अनुमान किया जाता रहा, हलाकि कनाडा की रॉयल आयोग द्वारा 500,000 का आंकड़ा स्वीकार किया गया।यूरोपियनो के आने के साथ ही वहाँ इन्फ्लूएंजा, खसरा, और चेचक जैसी घातक बीमारिया भी साथ आ गई, और एक ही सदी में वहाँ की आदिवासी जनसंख्या में 80 प्रतिशत की कमी हो गई। \n\nयूरोपीय उपनिवेशवाद का पहला उदाहरड़ नॉर्समैन द्वारा 1000 ई के आसपास [[न्यूफाउंडलैंड (द्वीप)|न्यूफाउंडलैंड]] में ले'ऐंसेअक्स में देखने को मिला। इसके बाद सीधे 1497 में इतालवी नाविक जॉन केबोट ने कनाडा के अटलांटिक तट का पता लगाया और इंग्लैंड के राजा [[हेनरी सप्तम]] के नाम पर अधिकार प्रतिपादित किया। इसी के बाद ही बास्क और पुर्तगाली नाविकों ने 16वीं सदी में अटलांटिक तट पर मछली पकड़ने और व्हेल का शिकार करने की चौकियों की स्थापना की। सन 1534 फ्रेंच एक्सप्लोरर जैक्स कार्टियर ने कनाडा में [[सेंट लॉरेंस नदी]] की खोज की और फ़्रांस के राजा [[फ़्रांस के राजा फ्रांसिस प्रथम|फ्रांसिस प्रथम]] के नाम से वहाँ के छेत्र पर आधिपत्य कर व्यापार चौकी स्थापित किया, हलाकि यह चौकी ज्यादा दिन नहीं चल सका\nसन 1583 में, सर हम्फ्री गिल्बर्ट, महारानी एलिजाबेथ प्रथम के शाही विशेषाधिकार से न्यूफाउंडलैंड में सेंट जॉन की स्थापना की इसे ही उत्तरी अमेरिकी पर पहला अंग्रेजी उपनिवेश मन गया।.फ्रेंच खोजी शमूएल डी चैंपलिन 1603 में वहाँ पहुंचे और पहले स्थायी यूरोपीय बस्तियों, पोर्ट रॉयल (1605 में) और क्यूबेक सिटी (1608 में) कि स्थापना की। इसके बाद तो वहाँ उपनिवेशवाद का सिलसिला ही चालू हो गया, अंग्रेजो ने 1610 में क्यूपिड और फ्रीलैंड , न्यूफाउंडलैंड में अतिरिक्त कालोनियों की स्थापना की। इसके बाद दक्षिण के छेत्र में जल्द ही अन्य [[तेरह उपनिवेश|तेरह उपनिवेश बस्ती]] स्थापित कि गई। \nजल्द ही अंग्रेजो ओर फ़्रांस में लड़ाई छिड़ गई, जिसमे सात साल का युद्ध का प्रमुख रहा, पेरिस की संधि 1763 के बाद कनाडा के अधिकतर हिस्सो में अंग्रेजो का अधिकार हो गया\n\n1783 की पेरिस संधि से अमेरिकी स्वतंत्रता को मान्यता दी गई और ग्रेट झील के दक्षिण के प्रदेशों को नए संयुक्त राज्य अमेरिका को सौंप दिया गया। 1812 के संयुक्त राज्य अमेरिका और ब्रिटेन के बीच युद्ध में कनाडा ने मुख्य भूमिका अदा कि,युद्धशांति 1815 में आई, हलाकि दोनों कि सीमा में कोई बदलाव नहीं आया। 1815-50 के बीच ब्रिटिश आप्रवासन कि संख्या 960,000 से अधिक रही। इनमे आयरिश शरणार्थियों तथा गेलिकभाषी स्कॉट्स प्रमुख थे। संक्रामक रोगों के कारण 1891 से पहले कनाडा में आकर बसने वाले यूरोपीयो कि 25 -33 फीसदी लोगो की मौत हो गई।\n\n[[File:Canada provinces evolution 2.gif|thumb|left|200px|alt=refer to caption|1867 में परिसंघ के बाद से विकास और कनाडा के प्रांतों और क्षेत्रों के परिवर्तन का अनुप्राणित नक्शा]]\nकई संवैधानिक सम्मेलनों के बाद [[1867 संविधान अधिनियम]] के तहत 1 जुलाई, 1867 को चार प्रांतों ओंटारियो, क्यूबेक, नोवा स्कोटिया, और नई ब्रंसविक कि आधिकारिक तौर पर घोषणा की गई। कनाडा ने रूपर्ट कि भूमि तथा उत्तर-पश्चिमी क्षेत्र का अधिकरण कर उत्तर पश्चिमी प्रदेशों का गठन किया, वही मेटीस की शिकायतों से [[लाल नदी के विद्रोह]] पनपा और जुलाई 1870 में मैनिटोबा प्रांत के सृजन हुआ। ब्रिटिश कोलंबिया और वैंकूवर द्वीप (जो 1866 में एकजुट कर दिया गया था), 1871 में कनाडा में शामिल हो गए, जबकि प्रिंस एडवर्ड द्वीप में 1873 में शामिल हुए। कनाडा की संसद ने विनिर्माण उद्योगों, रेलवे तथा आव्रजन को लेकर कई बिल पास किये गए।\n\nभोजन\n\n\n\n\n\n[[श्रेणी:कनाडा| ]]\n[[श्रेणी:उत्तर अमेरिका के देश|कनाडा]]\n[[श्रेणी:अंग्रेज़ी-भाषी देश व क्षेत्र]]\n[[श्रेणी:फ़्रान्सीसी-भाषी देश व क्षेत्र]]", "id": "2629", "title": "कनाडा"}
