{"url": "https://hi.wikipedia.org/wiki?curid=3126", "text": "कोच्चि\n\nकोच्चि (), जिसे कोचीन भी कहा जाता था, लक्षद्वीप सागर के दक्षिण-पश्चिम तटरेखा पर स्थित एक बड़ा बंदरगाह शहर है, जो भारतीय राज्य केरल के एर्नाकुलम जिले का एक भाग है। कोच्चि को काफ़ी समय से प्रायः एर्नाकुलम भी कहा जाता है, जिसका अर्थ नगर का मुख्यभूमि भाग इंगित करता है। कोच्चि नगर निगम के अधीनस्थ (जनसंख्या ६,०१,५७४) ये राज्य का दूसरा सर्वाधिक जनसंख्या वाला शहर है। ये कोच्चि महानगरीय क्षेत्र के विस्तार सहित (जनसंख्या २१ लाख) केरल राज्य का सबसे बड़ा शहरी आबादी क्षेत्र है। कोच्चि नगर ग्रेटर कोच्चि क्षेत्र का ही एक भाग है, और इसे भारत सरकार द्वारा द्वितीय दर्जे वाला शहर वर्गीकृत किया गया है। नगर की देख-रेख व अनुरक्षण दायित्त्व १९६७ में स्थापित हुआ कोच्चि नगर निगम देखता है। इसके अलावा पूरे क्षेत्र के सर्वांगीण विकास का भार ग्रेटर कोचीन डवलपमेंट अथॉरिटी (GCDA) एवं गोश्री आईलैण्ड डवलपमेंट अथॉरिटी (GIDA) पर है।\n\nकोच्चि १४वीं शताब्दी से ही भारत की पश्चिमी तटरेखा का मसालों का व्यापार केन्द्र रहा है और इसे \"अरब सागर की रानी\" के नाम से जाना जाता था। १५०३ में यहां पुर्तगालियों का आधिपत्य हुआ और यह उपनिवेशीय भारत की प्रथम यूरोपीय कालोनी बना और १५३० में गोवा के चुने जाने तक ये पुर्तगालियों का यहां का प्रधान शक्ति केन्द्र रहा था।क्कालांतर में कोच्चि राज्य के रजवाड़े में परिवर्तित होने के क्साथ ही ये डच एवं ब्रिटिश के नियन्त्रण में आ गया। आज केरल में कुल अन्तर्देशीय तथा अन्तर्राष्ट्रीय पर्यटकों के आगमन संख्या में प्रथम स्थान बनाये हुए है। नीलसन कम्पनी के आउटलुक ट्रैवलर पत्रिका के लिये किए गए एक सर्वेक्षण के अनुसार कोच्चि आज भी भारत के सर्वश्रेष्ठ पर्यटक आकर्षणों में छठवें स्थान पर बना हुआ है। मैकिन्से ग्लोबल संस्थान द्वारा किये गए एक शोध के अनुसार, कोच्चि २०२५ तक के विश्व के सकल घरेलु उत्पाद में ५०% योगदान देने वाले ४४० उभरते हुए शहरों में से एक था। \n\nभारतीय नौसेना के दक्षिणी नौसैनिक कमान का केन्द्र तथा भारतीय तटरक्षक का राज्य मुख्यालय भी इसी शहर में स्थित है, जिसमें \"एयर स्क्वैड्रन ७४७\" नाम की एक वायु टुकड़ी भी जुड़ी है। नगर के वाणिज्यिक सागरीय गतिविधियों से सम्बन्धित सुविधाओं में कोच्चि बंदरगाह, अन्तर्राष्ट्रीय कण्टेनर ट्रांस्शिपमेण्ट टर्मिनल, कोचीन शिपयार्ड, कोच्चि रिफ़ाइनरीज़ का अपतटीय (ऑफ़शोर) सिंगल बॉय मूरिंग (एस.पी.एम), एवं कोच्चि मैरीना भी हैं। कोच्चि में ही कोचीन विनिमय एक्स्चेंज, इंटरनेशनल पॅपर एक्स्चेंज भी स्थित हैं, तथा हिन्दुस्तान मशीन टूल्स (एच.एम.टी), सायबर सिटी, एवं किन्फ़्रा हाई-टेक पाक एवं बड़ी रासायनिक निर्माणियां जैसे फ़र्टिलाइज़र्स एण्ड कैमिकल्स त्रावणकौर (फ़ैक्ट), त्रावणकौर कोचीन कैमिकल्स (टीसीसी), इण्डियन रेयर अर्थ्स लिमिटेड (आई.आर.ई.एल), हिन्दुस्तान ऑर्गैनिक कैमिकल्स लिमिटेड (एच.ओ.सी.एल) कोच्चि रिफ़ाइनरीज़ के साथ साथ ही कई विद्युत कंपनियां जैसे टी.ई.एल.के एवं औद्योगिक पार्क भी बने हैं जिनमें कोचीन एपेशल इकॉनोमिक ज़ोन एवं इन्फ़ोपार्क कोच्चि प्रमुख हैं। कोच्चि में ही प्रमुख राज्य न्यायपीठ केरल एवं लक्षद्वीप उच्च न्यायालय एवं कोचीन युनिवर्सिटी ऑफ़ साइंस एण्ड टेक्नोलॉजी भी स्थापित हैं। इसी नगर में केरल का नेशनल लॉ स्कूल, नेशनल युनिवर्सिटी ऑफ़ एडवांस्ड लीगल स्टडीज़ को भी स्थान मिला है।\n\nप्राचीन विदेशी घुमन्तु७ओं तथा व्यापारीगणों द्वारा कोच्चि को विभिन्न नामों से इंगित किया गया है जैसे \"Cocym\", \"Cochym\", \"कोचीन\", एवं \"Kochi\" आदि। कोचीन यहूदी समुदाय द्वारा इसे कोचिन (Kogin/קוגין) भी बोला जाता था, जैसा कि सायनागोग की मुहर में भी दिखाई देता है और ये मुहर अभी भी उस समुदाय के पास रखी है। \"कोच्चि\" नां का उद्गम एक मलयालम शब्द \"कोचु आझी\" से प्रतीत होता है, जिसका अर्थ है एक छोटी खादई या झील या लैगून। एक अन्य धारणा के अनुसार कोच्चि का उद्गम कॅची से है जिसका अर्थ है बंदरगाह। इतालवी अन्वेषकों निकोलो कॉण्टी (१५वीं शताब्दी) तथा फ़्रा पाओलीन (१७वीं शताब्दी) के अनुसार कोच्ची शब्द का उद्गम इसी नाम की एक छोटी नदी से है जो बैकवाटर्स को सागर से जोड़ती थी। पहले पुर्तगालियों के आगमन और फ़िर ब्रिटिश आगमन से कोचीन नाम को लगभग आधिकारिक पदवी मिल गई थी। १९९६ में नगर को अपने मूल मलयालम नाम के एक निकटवर्त्ती आंग्लीकृत रूप \"कोच्चि\" मिला। इस नाम को कोचीन नगर निगम ने अमान्य कर अस्वीकार कर दिया और निगम अभी तक \"कोचीन\" नाम ही चला रहा है।\n\nकोची भारतीय मसाला व्यापार का केन्द्र कई शताब्दियों से रहा है, जिसकी जानकारी यवनों (प्राचीन यूनानियों एवं रोमवासियों) के साथ साथ यहूदियों, सीरियाइयों, अरबों तथा चीनियों को प्राचीन काल से ही थी। कोची का महत्त्व १३४१ में पेरियार नदी में आयी बाढ़ के कारण कोदुंगलूर (क्रैंगनोर) के निकटस्थ मुज़िरिस बंदरगाह के नष्ट होने के बाद से बहुत बढ़ गया था। कोची के सबसे पुराने ज्ञात उल्लेख चीनी यात्री मा हुआन की एडमिरल ज़ेंग हे के अधीन की गई उनकी १५वीं शताब्दी की यात्राओं के वर्णन में मिलता है। १४४० में यहां आये इतालवी यात्री निक्कोलो दा कॉण्टी ने भी कोची शहर का उल्लेख अपने वृत्तान्तों में किया है। \n\nइतिहासविदों के अनुसार कोची राज्य का मूल राज्य १२वीं शताब्दी में चेर वंश के पतन उपरांत ही यहां अस्तित्त्व में आगया था। इस राज्य का अधिकार वंशानुगत था और इन्हें स्थानीय लोगों द्वारा \"पेरम्पदप्पु शासक\" कहा गया था। कोची की मुख्यभूमि १८वीं शताब्दी तक इस राज्य या रजवाड़ेकी राजधानी बनी रही तथा कोची का राजा ही वर्तमान कोच्चि नगर क्षेत्र तथा निकटवर्त्ती क्षेत्रों पर अधिकार रखता था। हालांकि बाद के काफ़ी समय से राज्य में विदेशी आधिपत्य रहा एवं राजा को केवल नाममात्र का अधिकार प्राप्त रहा था। पुर्तगाली अन्वेषक पैड्रो अल्वरेज़ कैब्राल ने भारत में प्रथम यूरोपीय उपनिवेश १५०० में कोची में बसाया। १५०३ से १६६३ तक, फ़ोर्ट कोच्चि (फ़ोर्ट ईमैन्युअल) पुर्तगाली साम्राज्य के अधीन रहा। ये पुर्तगाली आधिक्पत्य-काल सेंट थोमस ईसाइयों एवं कोचीन यहूदियों के लिये बेहद विपत्ति काल रहा, क्योंकि तत्कालीन पुर्तगाल-अधीन भारत में साम्राज्य आधिपत्य विवाद आदि बढ़ रहे थे। कोची में प्रथम पुर्तगाली अन्वेषक वास्को डा गामा की कब्र भी बनी हुई है, जिसने भारत की खोज हेतुप्रथम सफ़ल अभियान किया था। उसे सेंट फ़्रांसिस गिरजाघर में दफ़नाया गया था। बाद में उसके अवशेष १५३९ में पुर्तगाल लौटा दिये गए। पुर्तगाली शासन के बाद यहा डच शासन आया, जिन्हों ने यहां के स्थानी कालीकट के ज़मोरिन के साथ संधि कर कोची पर आक्रमण किया व अधिकार कर लिया था। १७७३ में मैसूर राज्य के शासक हैदर अली द्वारा अपने राज्य के मालाबार क्षेत्र में विस्तार के अन्तर्गत्त कोची पर अधिकार कर उसे मैसूर के अधीन कर लिया गया था। इस समय तक कोची की वंशानुगत प्रधानमंत्री पालियथ अचान भी पदच्युत हो गए।\n\nइसी बीच डच लोगों ने यूनाइटेड डच प्रोविन्स पर युद्ध की आशंका के चलते, १८१४ की आंग्र-डच संधि कर ली, जिसके अन्तर्गत्त कोची को बांग्का द्वीप के बदले संयुक्त राजशाही के अधीन दे दिया गया। वैसे इस संधि के पूर्व में भी यहां ब्रिटिश उपस्थिति के साक्ष्य मिलते हैं।\n\n१८६६ में फ़ोर्ट कोच्चि नगर पालिका बन गया, और इसका प्रथम म्युनिसिपल काउन्सिल ईटिंग कान्टेस्ट १८८३ में आयोजित हुआ। १८९६ में कोचीन के महाराजा ने एर्णाकुलम एवं मट्टनशेरी में दो अन्य परिषदों के गठन कर स्थानीय प्रशासन का आरम्भ किया। १९०७ में मद्रास प्रेसिडेन्सी के तत्कालीन राज्यपाल (गवर्नर) सर अर्थर लॉली, उनके भ्राता बेल्बी लॉली, मद्रास गवर्नर (१८९१-९६) कोचीन एवं त्रावणकौर के आधिकारिक भ्रमण पर निकले और २५ जनवरी से १४ फ़रवरी तक यहां का भ्रमण किया। २६ जनवरी को कोचीन के राजा ने इनसे भेंट की व इनके सम्मान में एर्णाकुलम में रात्रिभोज का आयोजन किया।\n\n१९२५ में आम जनता के दबाव के कारण कोची विधान सभा का गठन किया गया। २०वीं शताब्दी के आरंभ तक बंदरगाह पर व्यापार व आवागमन काफ़ी हद तक बढ़ गया, जिसके चलते इसके विकास की आवश्यकता महसूस की जाने लगी। १९२० में एक हार्बर इंजीनियर रॉबर्ट ब्रिस्टो को तत्कालीन मद्रास प्रेसिडेन्सी के गवर्नर लॉर्ड विलिंग्डन के आदेश पर बुलाया गया। २१ वर्ष के बाद कोचीन बंदरगाह प्रायद्वीप का सुरक्षिततम बंदरगाह बन गया, जहां जहाज नवनिर्मित हार्बर बना था और भाप की क्रेन स्थापित थीं।\n\n१९४७ में ब्रिटिश राज से भारत के स्वतंत्र होने पर, कोचीन प्रथम रजवाडआ था जिसने स्वेच्छा से भारतीय संघ में बने रहने का चुनाव किया। \n१९४९ में कोचीन एवं त्रावणकौर के विलय उपरांत त्रावणकोर-कोचीन राज्य अस्तित्त्व में आया। तब त्रावणकोर का राजा त्रावणकोर-कोचीन संघ का राजप्रमुख बना और १९५६ तक रहा। त्रावणकोर-कोचीन को तब मद्रास राज्य के मालाबार जिले में विलय कर दिया गया। और अन्ततः भारत सरकार के राज्य पुनर्गठन अधिनियम १९५६ में एक नये राज्य क जन्म हुआ  — केरल — जिसमें त्रावणकोर-कोचीन (सिवाय चार दक्षिणी तालुल के, जो तमिल नाडु में विलय किये गए), मालाबार जिला के साथ साथ कसरगोड एवं दक्षिण कन्नड़ जिले सम्मिलित थे। ९ जुलाई, १९६० को मट्टनशेरी ने एक प्रस्ताव पारित कर सरकार को भेजा— जिसमें तत्कालीन फ़ोर्ट कोची, मट्टनशेरी एवं एर्णाकुलम की नगरपालिका क्षेत्रों को विलय कर एक नगर निगम की स्थापना की जाने का निवेदन था। सरकार ने प्रस्तावित विलय की संभावनाएं तलाशने हेतु एक आयोग का गठन किया। इस आयोग की रिपोर्ट के आधार पर केरल विधान सभा ने नगर निगम की स्थापना की स्वीकृति दे दी। केरल राज्य की स्थापना के ठीक एक वर्ष बाद, १ नवंबर, १९६७ को, कोचीन नगर निगम की स्थापना की गई। यह विलय एर्णाकुलम, मट्टनशेरी, एवं फ़ोर्ट कोची की नगर पालिकाओं के बीच हुआ था। इनके अलावा इस नगर निगम में विलिंग्डन द्वीप, चार पंचायतें (पाल्लुरुती, वेन्नल, वयत्तिल एवं एडपल्ली) तथा दो छोटे द्वीप गुण्डु एवं रमणतुरुत भी शामिल थे। \nकोची एवं एर्णाकुलम जिलों को १ अप्रैल, १९५८ को तत्कालीन त्रावणकोर-कोची-म्लाबार रजवाड़ों से काट कर निकाला गया था। जिले का अधिकांश भाग कोची राज्य से ही लिया गया था। \n\nशहर के आर्थिक विकास ने भारत सरकार द्वारा १९९० के दशक के आरम्भ में लाये गए आर्थिक सुधारों के बाद से तेज गति पकड़ी। वर्ष २००० आने तक सेवा क्षेत्र ने भी इस आर्थिक प्रगति को भरपूर बल दिया। सूचना प्रौद्योगिकी पर आधारित विभिन्न पार्कों की स्थापना के साथ साथ अन्य जहाजपत्तन एवं बंदरगाह आधारित अवसंरचना विकास के चलते नगर में अचल-सम्पत्ति व्यापार को बड़ी हवा दी। बाद के वर्षों में कोच्चि ने त्वरित व्यावसायीकरण अनुभव किया और परिणामस्वरूप ये नगर आज केरल राज्य के बड़े वाणिज्यिक केन्द्र के रूप में विकसित हो चुका है। \n\nकोच्चि की भौगोलिक स्थिति भारत के दक्षिण-पश्चिमी तट निर्देशांक पर है, और इसका क्षेत्रफ़ल है। नगर में यहां के प्रसिद्ध बैकवॉटर्स हैं, और प्रायदीप के उत्तरी छोर तक जाते हैं। इसके पश्चिम में लक्षद्वीप सागर है तथा पूर्वी ओर शेष मुख्यभूमि का शहरी विस्तार है। यहां का अधिकांश क्षेत्र समुद्र सतह (की ऊंचाई) पर ही बना है और इसकी तटरेखा ४८ किमी है।\n\nकोच्चि शहर की वर्तमान नगरपालिका सीमाओं में उत्तर-पूर्वी ओर मुख्यभूमि एर्णाकुलम, फ़ोर्ट कोची तथा एडापल्ली, कलामशेरी एवं कक्कनाड के उपनगरीय क्षेत्र; दक्षिण-पूर्व में तिरुपुनितरा हैं एवं वेम्बनाड झील में निकटस्थ द्वीपसमूह भी है। इसके अधिकांश द्वीप अति लघु आकार के हैं और इनका क्षेत्रफ़ल ६ किमी से लेकर 1 किमी से भी कम (1,500 से लेकर २५० एकड़ से कम तक)। राज्य सरकार एवं जीसीडीए की योजना है कि कोच्चि महानगरीय क्षेत्र की सीमा में स्थित माला एवं कोडंगलूर को त्रिशूर जिले में, अंगमाली, पेरंबवूर, पिरावुम एवं कोलनशेरी को एर्णाकुलम जिले में, तालयोलपेरंबु एवं वाइकोम को कोट्टयम एवं चेरतला को अलापुझा जिले में जोड़ दिये जाएं। इस तरह नवनिर्मित महानगरीय क्षेत्र को नवगठित कोच्चि मेट्रोपॉलिटन रीजनल डवलपमेण्ट अथॉरिटी (कोच्चि महानगर क्षेत्रीय विकास प्राधिकरण) के अधीन दे दिया जायेगा। हालांकि द हिन्दु की एक रिपोर्ट के अनुसार, राज्य सरकार को इस विषय में अभी कोई पक्का निर्णय लेना बाकी है।\n\nयहां की मृदा में एल्यूवियम, टेरी की भूरी बालू, आदि के कण मिलते हैं। हाइड्रोमॉर्फ़िक क्षारीय मृदाएं भी बैकवाटर्स की निकटस्थ भूमि में मिलती हैं।\n\nयहां मिलने वाले प्रधान पाषाण आर्केइयन-बेसिक डाइक, चार्नोकाइट्स एवं ग्निसेज़ प्रकार के हैं। एक पारिस्थितिकी संवेदन क्षेत्र मंगलवनम पक्षी अभयारण्य नगर के केन्द्रीय भाग में स्थित है। इसमें मैन्ग्रोव की ढेरों प्रजातियां मिलती हैं तथा बड़ी संख्य़ा में प्रवासी पक्षियों की आवास-भूमि है। \n\nकोच्चि की जल आपूर्ति अधिकांशतः भूमिगत जल एवं जिले में बहने वाली दो नदियों, पेरियार एवं मुवत्तपुझा पर ही निर्भर हैं। पेरियार नदी नगर के उत्तरी भाग की आपूर्ति करती है तथा मुवत्तपुझा नदी जेएननुर्म परियोजना के अन्तर्गत्त पश्चिमी कोच्ची, पूर्वी कोच्चि एवं चेरतल ताल्लुक के भागों की आपूर्ति जापान वॉटर प्रोजेक्ट स्कीम के अन्तर्गत्त करती है।\nकोप्पन जलवायु वर्गीकरण के अनुसार, कोच्चि में उष्णकटिबन्धीय मॉनसून जलवायु (\"Am\") है। कोच्चि का भूमध्यरेखा से सामीप्य तथा इसकी तटीय स्थिति के परिणामस्वरूप यहां मौसमी तापमान में थोड़ा ही परिवर्तन होता है, एवं उच्च स्तर की आर्द्रता भी रहती है। यहां वार्षिक तापमान के बीच रहता है एवं अंकित अधिकतम तापमान , एवं न्यूनतम तापमान है।\nपश्चिमी घाट के हवाई ओर स्थित होने के कारण जून से सितंबर तक दक्षिण-पश्चिम मानसून कोच्चि में तेज वर्षा लाता है। अक्तूबर से दिसम्बर पर्यन्त, कोच्चि में उत्तर-पूर्वी मानसून के कारण हल्की वर्षा होती यहां की सालाना वर्षा है तथा सालाना औसत वर्षा के १२५ दिन होते हैं। \n\nनगर प्रशसन कोच्चि नगर निगम के अधीन है, जिसकी ब्गडोर मह्पौर के हाथ में रहती है। प्रशासनिक उद्देश्य से नगर क्षेत्र को ७४ वार्ड्स में बांटा हुआ है, जहां प्रत्येक वार्ड से निगम परिषद के सदस्य चुन कर पांछ वर्ष के लिये आते हैं। पहले कोचीन क्षेत्र में फ़ोर्ट कोची, मट्टनशेरी, एवं एर्णाकुलम इस क्षेत्र की तीन नगरपालिकाएं हुआ करती थीं, जिन्हें बाद में विलय कर कोचीन नगर निगम की स्थापना की गई। निगम का मुख्यालय एर्णाकुलम में है तथा मण्डलीय कार्यालय पाल्लरुति, इडपल्ली, वडुथल एवं वयतिल्ला में स्थित हैं। नगर का सामान्य प्रशासन क्र्मिक विभाग परिषद स्टैंडिंग समिति अनुभाग द्वारा देखा जाता है। अन्य विभागों में नगर योजना, स्वास्थ्य, अभियांत्रिकी, कर एवं लेखा विभाग आते हैं। नगर में अपशिष्ट निपटान और सीवेज प्रबंधन के लिये भी निगम ही उत्तरदायी है। नगर में दैनिक अपशिष्ट लगभग ६०० टन होता है जिसक एक बड़ा भाग ब्रह्मपुरम सॉएल्ड वेस्ट प्लांट द्वारा कार्बनिक खाद में बदल दिया जाता है। पेय जल की आपूर्ति पेरियार नदी से केरल जल प्राधिकरण (केरल वॉटर अथॉरिटी) द्वारा कोची वॉटर वर्क्स विभाग के सहयोग से की जाती है। नगर की विद्युत आपूर्ति केरल स्टेट इलेक्ट्रिसिटी बोर्ड द्वारा की जाती है}।\nग्रेटर कोचीन क्षेत्र के विकास के उत्थान एवं उस पर नियंत्रण रखने का कार्य ग्रेटर कोचीन डवलपमेण्ट अथॉरिटी (जीसीडीए तथा गोश्री आईलैण्ड डवलपमेण्ट अथॉरिटी (जीआईडीए) द्वारा किया जाता है। दोनों ही सरकारी संस्थाएं हैं तथा नगर के अवसंरचना विकास में कार्यशील हैं।\nकोच्चि में ही राज्य का केरल उच्च न्यायालय भी स्थित है। राज्य की विधि व्यवस्था केरल सिटी पोलीस की देखरेख में रहती है। इस संस्था के सर्वोत्तम अधिकारी पुलिस आयुक्त हैं, जो एक भारतीय पुलिस सेवा (आई.पी.एस) अधिकारी होते हैं। नगर को व्यवस्था हेतु पांच भागों में बांटा गया है, जिनमें से प्रत्येक का एक सर्किल अधिकारी होता है। सामान्य व्याय व्यवस्था के अतिरिक्त पोलीस सेवा यातायात पोलीस, नार्कोटिक्स प्रकोष्ठ, रॉएट हॉर्स, सशस्त्र रिज़र्व कैम्प्स, जिला अपराध रिकॉर्ड ब्यूरो तथा महिला पोलीस स्टेशन भी चलाती है। यहां केरल सरकार के गृह मंत्रालय के अधीन कार्यरत १९ पुलिस स्टेशन हैं। । इनके अलावा केन्द्रीय अन्वेषण ब्यूरो की एक भ्रष्टाचार विरोधी शाखा भी नगर में स्थित है। केन्द्रीय औद्योगिक सुरक्षा बल की तीन स्क्वैड्रन्स नगर की विभिन्न राज्य व केन्द्र सरकारी भारी उद्योगों, विमानक्षेत्र एवं बंदरगाह क्षेत्रों को पर्याप्त सुरक्षा उपलब्ध कराते हैं। अन्य प्रमुख केन्द्र सरकारी कार्यालयों में राष्ट्रीय अन्वेषण एजेन्सी, डायरेक्टरेट ऑफ़ रेवेन्यु इन्टेलिजेन्स, भारतीय कस्टम्स विभाग नगर में एक प्रमुख बंदरगाः होने के कारण स्थित हैं। राष्ट्रीय अपराध रिकॉर्ड ब्यूरो (एनसीआरबी), कोच्ची के आंकड़ों के अनुसार भारतीय पैनल कोड के अन्तर्गत्त अपराधों में २००९ के मुकाबले २०१० में 193.7 % बढ़ोत्तरी दर्ज की गई है। पूरे राज्य में अपराध दर 424.1 के मुकाबले 1,897.8 दर्ज की गई है। हालांकि कोच्चि पुलिस अधिकारियों का कहना है कि हत्या व अपहरण जैसे बड़े अपराधों में नगर में राज्य के अन्य शहरों की अपेक्षा कमी अंकित की गई है। वर्षाकाल में तमिल नाडु राज्य के तिरुनेलवेली के निकटवर्ती तिरुट्टु ग्राम (चोरों का गांव) से बड़ी संख्या में योजनाबद्ध तरीके बड़ी संख्या में चोरों के समूह नगर में आते हैं व चोरियां करते हैं। हाल के समय में केरल पुलिस ने कोच्चि के विभिन्न आवासी संघों (रेज़िडेन्ट एसोसियेशन्स) की सहायता से इन चोरियों की रोकथाम हेतु प्रयास तेज किये हैं। इस गांव के चोरों के उत्पातों से प्रभावित होकर फ़िल्म निर्देशक जॉन एन्टोनी ने एक मलयालम फ़िल्म 'तिरुट्टु ग्रामम ' का निर्माण अभिनेता मम्मूटी के साथ किया है। इस फ़िल्म में मम्मूटी ने एक अभ्यस्त लुटेरे चोर की भूमिका की है। \n\nकोच्ची को केरल राज्य की वाणिज्यिक राजधानी माना जाता रहा है। कोच्ची में ही कोचीन स्टॉक एक्स्चेंज भी स्थापित है, जो कि केरल का एकमात्र स्टॉक एक्स्चेंज है। भारत का चौथा सबसे बड़ा निजी-सेक्टर का बैंक यहीं अल्युवा में स्थित है। एक बड़ा ऑनलाइन ट्रेडिंग केन्द्र होने के कारण ही यहां सेबी ने अपना स्थानीय कार्यालय भी खोला है। \n\nविद्युत, ताजा जल, लम्बी तटरेखा, बैकवाटर्स, अच्छी बैंकिंग सुविधाओं, एक बड़े बंदरगाह की उपस्थिति, कण्टेनर ट्रांस-शिपमेंट टर्मिनल एवं एक अन्तर्राष्ट्रीय हवाई हब ऐसे कुछ कारक हैं जिन्होंने नगर की एवं निकटवर्ती इलाकों की औद्योगिक प्रगति में त्वरण का कार्य किया है। हाल के वर्षों में नगर ने भारी निवेश अनुभव किया है; जिसके चलते कोच्चि भारत के तेजी से प्रगति करते द्वितीय वर्ग महानगरों में गिना जाने लगा है। कोच्चि महानगरीय क्षेत्र से उपजा राजस्व राज्य की आय में भारी योगदान देता है। यह जिला राज्य के सकल घरेलु उत्पाद का सर्वाधिक, १४.४७% योगदान देता है। निर्माण एवं विनिर्माण से ३७%, व्यापार, पर्यटन एवं हॉस्पिटैलिटी मिलाकर और २०% योगदान देते हैं। यहां के प्रधान व्यापारों में निर्माण, विनिर्माण, जहाज-निर्माण, सीफ़ूड एवं मसालों का निर्यात, परिवहन एवं जहाजरानी, सूचना प्रौद्योगिकी, पर्यटन, चिकित्सा सेवाएं एवं बैंकिंग हैं। कोच्ची को विश्व बैंक द्वारा संसार के प्रधान औद्योगिक नगरों में वरीयता क्रम से १८वां स्थान दिया गया है। हालांकि २००९ के एक रैंकिंग ऑफ़ ईज़ टू स्टार्ट अ विज़नेस (व्यापार आरम्भ करने में सहायक) नगरों की भारत में १७ वरीय शहरों में कोच्चि को अंतिम द्वितीय कठिनतम नगर अर्थात १७ में से १६वां का स्थान प्राप्त हुआ था। यह स्थान कोलकाता से ऊपर था, जो १७वें स्थान पर था। केरल के अधिकांश क्षेत्रों की भांति जी, कोच्चि में भी अप्रवासी भारतीय परिवारगणों द्वारा भेजे गए पैसे ही परिवार की आय-स्रोत हैं। नगर केन्द्र से 17 कि.मी (11 मील) की दूरी पर उत्तर दिशा में स्थित एलूर केरल राज्य का सबसे बड़ा औद्योगिक क्षेत्र है, जहां 250 से अधिक उद्योग एवं निर्माणियां स्थापित हैं। इन इकाइयों में विभिन्न प्रकार के मदों, जैसे रसायन, पेट्रोरसायन उत्पाद, कीटनाशक, रेयर अर्थ धातु-उत्पाद, उर्वरक, जस्ता एवं क्रोमियम यौगिक एवं चर्म उत्पादों का निर्माण/ उत्पादन होता है। केरल की सबसे पुरानी उर्वरक एवं रसायन उत्पादन निर्माणी \"फ़र्टिलाइज़र्स एण्ड कॅमिकल्स त्रावणकोर लि.\" (\"FACT\") भी कोच्चि में ही स्थित है। दक्षिण भारत की सबसे बड़ी तेल-शोधन सुविधा अम्बलामुगळ में बी.पी.सी.एल की कोच्चि रिफ़ाइनरीज़ में उपलब्ध है। पेट्रोनेट इण्डिया ने अब तक ऊर्जा एवं ईंधन की आवश्यकता के लिये प्राकृतिक गैस के आयात एवं भण्डारण हेतु कोच्चि एल.एन.जी टर्मिनल का निर्माण कार्य लगभग पूरा ही कर लिया है। इनके सिवाय नगर में विभिन्न केन्द्र सरकारी कार्यालय जैसे कोकोनट डवलपमेण्ट बोर्ड, क्वायर बोर्ड ऑफ़ इण्डिया तथा मैरीन प्रोडक्ट्स एक्स्पोर्ट डवलपमेण्ट अथॉरिटी (MPEDA) के मुख्यालय भी स्थित हैं।\nकेरल के अन्य स्थानों की ही भांति यहां की स्थानीय अर्थ-व्यवस्था में पर्यटन का भी विशेष योगदान है। कोच्चि जहाम स्थित है, वह एर्णाकुलम जिला केरल में भ्रमण करने वाले कुल स्थानीय पर्यटकों की संख्या के अनुसार प्रथम स्थान पर है, और इस प्रकार से नगर की अर्थ-व्यवस्था में इसका योगदान गहरा है। फ़ोर्ट कोच्चि स्थित पर्यटक एन्क्लेव परिसर एवं अन्य पर्यटन स्थलों, ऐतिहासिक स्मारकों तथा इमारतों, संग्रहालयों, आदि के साथ–साथ वेम्बनाड झील तथा बैकवाटर्स जैसे प्राकृतिक आकर्षणों के कारण नगर ढेरों पर्यटकों के आकर्षण का केन्द्र रहा है। स्थानीय निवासियों के लिये नगर में बड़ी संख्या में स्थित अस्पतालों एवं चिकित्सा सुविधाओं के माध्यम से रोज़गार का प्रधान स्रोत उपलब्ध होता है। कोच्चि बंदरगाह अन्तर्राष्ट्रीय जलयात्रियों के लिये नियमित रूप से उपयोग होने वाला बड़ा केन्द्र है। नगर में देश की प्रथम मैरीना सुविधा उपलब्ध होने से कोच्चि मरीना बड़ी संख्या में यॉट-चालकों का आकर्षण बना रहता है।\nकोच्चि की अर्थ-व्यवस्था में एक बड़ा योगदान यहां की तेजी से फ़लती-फ़ूलती रियल-एस्टेट उद्योग का भी है। यहां बहुत से छोटे-बड़े रिअल-एस्टेट व्यापारियों ने खूब कमाया है और ऊंचे लक्ष्य प्राप्त किये हैं। \nभारती नौसेना की दक्षिण नवल कमान का मुख्यालय कोच्चि नगर में स्थित है। यह भारतीय नौसेना का प्राथमिक प्रशिक्षण केन्द्र है। कोचीन शिपयार्ड का नगर में बड़ा आर्थिक योगदान है। तोप्पुमपाडी स्थित मछली-पकड़ने के तट पर छोटे तौर पर ये व्यवसाय चालू है तथा स्थानीय एवं आयात बाजार हेतु मत्स्य आपूर्ति करता है। कोच्चि के वर्ष पर्यन्त चलने वाले हार्बर की क्षमताओं का अधिक उपयोग करने हेतु एक अन्तर्राष्ट्रीय क्रूज़ टर्मिनल तथा कई मैरीनाज़ का निर्माण कार्य प्रगति पर है। \n\nनिर्यात एवं इससे सम्बद्ध अन्य कार्यकलापों का भी नगर की अर्थ-व्यवस्था में आर्थिक योगदान रहा है। वर्तमान में अपने विलिङ्गडन द्वीप स्थित टर्मिनल से कण्टेनर कार्गो के आयात एवं निर्यात आवागमन संभाल रहा है। वल्लारपड़म स्थित अन्तर्राष्ट्रीय कंटेनर ट्रांसशिपमेंट टर्मिनल भारत का सबसे बड़ा कंटेनर ट्रांसशिपमेंट टर्मिनल है। कोचीन पोर्ट ट्रस्ट की पुट्टुवाइप के निकट एक बाहरी बंदरगाह निर्माण की भी योजना है। कोच्चि की व्यापार पर एतिहासिक निर्भरता रही है जो आधुनिक काल में भी जारी है। आज भी कोच्चि अन्तर्राष्ट्रीय पेप्पर एक्स्चेंज के गृहस्थान की पदवी बनाए हुए है, जहां से काली मिर्च (\"पेप्पर\") का वैश्विक स्तर पर व्यापार होता रहा है एवं अभी भी जारी है। भारतीय मसाला बोर्ड (\"स्पाइस बोर्ड ऑफ़ इण्डिया\") एवं विश्व मसाला संघ (\"इण्टरनेशनल स्पाइस ऑर्गनाइज़ेशन\") के मुख्यालय भी यहीं स्थित हैं।\n\nराज्य सरकार द्वारा बढ़ावा दिये गए सूचना प्रौद्योगिकी एवं सूचना प्रौद्योगिकी समर्थित सेवाओं से संबद्ध उद्योगों का प्रसार भी यहां अपने उत्कर्ष पर है। सागर-निहित केबल्स के कारण सस्ती नेटवर्क बैण्डविड्थ एवं अन्य भारतीय शहरों की अपेक्षा सस्ती प्रचालन लागत इस नगर के इन उद्योग प्रसार हेतु एक बड़ी सहायक उपलब्धि रही है। नगर के बाहरी क्षेत्रों में विभिन्न प्रौद्योगिकी एवं औद्योगिक पार्क हैं। इनमें सरकार द्वारा बढ़ावा दिये गए इन्फ़ोपार्क, कोचीन विशेष आर्थिक क्षेत्र (\"कोचीन स्पेशल एकोनॉमिक ज़ोन\") एवं किन्फ़्रा एक्स्पोर्ट प्रमोशन इण्डस्ट्रियल पार्क आदि कुछ प्रमुख हैं। इनके अलावा विभिन्न औद्योगिक परिसरों के निर्माण कार्य प्रगति पर है। कक्कनाड में स्मार्ट सिटी प्रस्ताव के तहत चल रही एक प्रमुख परियोजना है। कलामश्शेरी में चल रही साइबर सिटी परियोजना भी एक एकीकृत टाउनशिप एस.ई.ज़ेड है, जिसकी प्रसार योजना निजी क्षेत्र के अन्तर्गत्त चल रही है।\n\nकोच्चि में इलेक्ट्रॉनिक हार्डवेयर उद्योग समूह है, जिसमें कुछ प्रमुख कंपनियाँ वी-गार्ड इण्डस्ट्रीज़, ओ.ई.एन इण्डिया लिमिटेड, एफ़सीआई-ओईएन कनेक्टर्स एवं एसएफ़ओ टेक्नोलॉजीज़ हैं। केरल सरकार द्वारा ३४० एकड़ के विस्तार में विस्तृत एक इलेक्ट्रॉनिक सिटी नाम के औद्योगिक पार्क की भी योजना बतायी गई है। यह परियोजना अन्य इलेक्ट्रॉनिक हार्डवेयर उद्योगों में सहायक होगी। एक निजी संचालक एनईएसटी (NeST) 30 एकड़ (12 हेक्टे.) के क्षेत्र में एक विशेष आर्थिक क्षेत्र (स्पेशल इकोनॉमिक ज़ोन) का निर्माण कर रहा है, जो विशेष रूप से इलेक्ट्रॉनिक हार्डवेयर हेतु बनायी जा रही है।\n\nकोचीन अन्तर्राष्ट्रीय विमानक्षेत्र (सी.आई.ए) नेदुम्बश्शेरी के निकट ही एक ऍरोट्रोपॉलिस निर्माण की योजना बना रहा है।\n\nकोच्चि का वायु द्वार है कोच्चि अन्तर्राष्ट्रीय विमानक्षेत्र जो नगर से लगभग उत्तर में नेदुम्बश्शेरी में स्थित है व अन्तर्राज्यीय एवं अन्तर्राष्ट्रीय उड़ानों का यहीं से आवागमन होता है। यह भारत में सरकारी निधि के बिना बनाये जाने वाला प्रथम विमानक्षेत्र है एवं विश्व का प्रथम पूर्ण सौर-ऊर्जा संचालित विमानक्षेत्र है।\n\nकोचीन अन्तर्राष्ट्रीय विमानक्षेत्र से मध्य-पूर्व एशिया, मलेशिया एवं सिंगापुर के प्रमुख गंतव्यों सहित भारत के प्रमुख शहरों तथा लक्षद्वीप जैसे पर्यटक-प्रिय गंतव्यों के लिये उड़ाल उपलब्ध हैं। कोच्चि में ही अयर इण्डिया एक्स्प्रेस सेवा का मुख्यालय भी स्थित है। के टर्मिनल क्षेत्र एवं २२०० (अन्तर्राष्त्रीय तथा देशीय) यात्री क्षमता के साथ, ये राज्य का सबसे बड़ा तथा व्यस्ततम विमानक्षेत्र है। अन्तर्राष्ट्रीय यात्री ट्रैफ़िक की गणना से यह भारत का चौथा व्यस्ततम व्यावयायी तथा अन्य दृष्टि से सातवां व्यस्ततम विमानक्षेत्र है। \nकोच्चि निकटवर्ती नगरों एवं पड़ोसी राज्यों से अनेक राजमार्गों द्वारा भली-भांति जुड़ा हुआ है। यह राष्त्रीय राजमार्गों के उत्तर-दक्षिण एवं पूर्व-पश्चिम गलियारे की एक कड़ी है।\n\nकोच्चि में \"राष्ट्रीय राजमार्ग ५४४\", \"राष्ट्रीय राजमार्ग ९६६ए)\", \"राष्ट्रीय राजमार्ग ९६६बी\" एवं \"राष्ट्रीय राजमार्ग ६६\" निकलते हैं।\n\nकेरल राज्य के विभिन्न राज्य राजमार्ग कोच्चि को राज्य के अन्य भागों से जोड़ते हैं। रा.रा १५, एत्तुमन्नूर-एर्णाकुलम मार्ग, नगर को कोट्टायम से जोड़ता है। रा.रा ४१, पलारिवत्तम-थेक्कड़ी मार्ग, जिले के पूर्वी भागों को मार्ग सुलभ कराता है। राज्य रा ६३, वाइपीन पालिपुरम मार्ग एवं राज्य रा ६६, अलपुझा – थोप्पुमपाड़ी मार्ग तटीय मार्ग हैं, जो बैकवाटर्स एवं सागर के बीच जाती संकरी भीमि पट्टी पर आवागमन सुलभ कराते हैं।\n\nनगर का प्रमुख मार्ग तट के समानांतर चलने वाला महात्मा गांधी मार्ग एर्णाकुलम में १९२५ में निर्मित हुआ था। अन्य प्रमुख मार्गों में चित्तूर मार्ग, बानेर्जी मार्ग, शण्मुघम मार्ग (मैरीन ड्राइव में), कोच्चि बाइपास, कल्लूर कदावन्तरा मार्ग, पार्क एवेन्यु, सीपोर्ट-एयरपोर्ट मार्ग एवं एस.ए.मार्ग हैं।\n\nराज्य सरकार द्वारा कोच्चि नगर हेतु एक नवीन रिंग-मार्ग प्रस्तावित है, जिसके लिये नैटपैक (NATPAC) द्वारा एक परियोजना अध्ययन प्रगति पर है।\n\nनगर के भीतर के लिये परिवहन का प्राथमिक रूप से बड़े स्तर पर निजी बस सेवाओं पर आधारित है। राज्य द्वारा संचालित बस सेवा भी तिरु-कोच्चि सर्विस नाम से नगर बस सेवा प्रदान करती है। नगर के बस टर्मिनलों में एर्णाकुलम टाउन, एर्णाकुलम जेट्टी प्रधान हैं तथा कलूर में निजी बस टर्मिनल भि है। वायतिला में एक एकीकृत ट्रांज़िट टर्मिनल मोबिलिटी हब नाम से निर्माणाधीन है। यह टर्मिनल नगर केन्द्र से सुदूर गंतव्यों हेतु बस सेवा के लिये केन्द्र का कार्य करता है। इसके अलावा यहां अन्य सार्वजनिक परिवहन सुविधाएं उपलब्ध हैं। \n\nकोच्चि भारत के चुने हुए उन नगरों में से है, जहां JNNURM नगर परिवहन विकास परियोजना के तहत न्यू जनरेशन वातानुकूलित निम्न-तल (लो-फ़्लोर) तथा गैर-वातानुकूलित अर्ध निम्न-तल (नॉन ए.सी सेमी लो-फ़्लोर) बस सेवाएं उपलब्ध हैं। केरलअर्बन रोड ट्रांस्पोर्ट कार्पोरेशन (KURTC) तथा कई निजी संचालक भी पड़ोसी नगरों जैसे काकनाड, पोर्ट कोच्चि, नेदुम्बश्शेरी, पेरम्बवूर, अलुवा, मुवट्टुपुझा, कोटमंगलम एवं चेर्थला आदि को नियमित सेवाएं प्रदान करते हैं। कार टैसी तथातिपहिया रिक्शा (ऑटो) सेवा दिन भर किराये पर उपलब्ध रहते हैं।\n\nसड़क अवसंरचना के विकास का यातायात मात्रा में वृद्धि के साथ कदम मिलाकर न चल पाना ही कोच्चि शहर की राज्य के अन्य शहरों की ही भांति प्रमुख समस्याओं में से एक है। \n\nनगर में दो प्रमुख रेलवे स्टेशन हैं – एर्णाकुलम जंक्शन एवं एर्णाकुलम टाउन (जिन्हें स्थानीय लोग क्रमशः साउथ तथा नॉर्थ रेलवे स्टेशन कहा करते हैं)। कोच्चि का मुख्य रेलवे नियंत्रण भारतीय रेल के दक्षिणी रेलवे ज़ोन द्वारा संचालित होता है व तिरुवनंतपुरम रेलवे मण्डल के अधीण आता है। साउथ स्टेशन दक्षिण भारत के व्यस्ततम रेलवे स्टेशनों में से एक है, जहां से प्रतिदिन १२८ अनुसूचित रेलगाड़ियां चलती हैं (अक्तू २०१० के अनुसार)। नॉर्थ स्टेशन नगर के उत्तरी छोर पर स्थित है, जहां अधिकतर वह गाड़ियां रुकती हैं, जो साउथ स्टेशन पर नहीं रुकती हैं। इनके अलावा कई अन्य गाड़ियों के ल्लिये एक अतिरिक्त स्टेशन का कार्य भी सुलभ करता है।\n\nएक अन्य ऐतिहासिक रेलवे स्टेशन: एर्णाकुलम टर्मिनस (स्टेशन कोड: ERG) केरल उच्च न्यायालय के पीछे स्थित है। भारत की महान हस्तियों जैसे महात्मा गांधी तथा ब्रिटिश वाइसरॉय आदि कोचीन शहर इसी स्टेशन से पहुंचे थे। ये टर्मिनल नगर को रेल सेवा प्रदान करने वाला प्रथम स्टेशन था, किन्तु १९६० के दशक के आरम्भ से ही इसका प्रयोग समाप्त कर दिया गया। वर्तमान में ये स्टेशन दक्षिणी रेलवे के लिये माल डिपो का कार्य सुलभ कराता है।\n\nकोच्चि मेट्रो मेट्रो त्वरित यातायात प्रणाली (एम.आर.टी.एस) के अन्तर्गत कोच्चि नगर के लिये निर्माणाधीन मेट्रो परियोजना है। इसके आरम्भ से नगर व निकटवर्ती इलाकों में की परिवहन की यातायात संकुलन समस्या का समाधान संभव होने की आशा है। इस परियोजना की आरम्भिक लागत है। २०१७ तक पूर्ण होने की समयसीमा वाली इस मेट्रो सेवा में २२ स्टेशन होंगे एवं ये सेवा कोच्चि के डाउनटाउन क्षेत्रों से निकलते हुए अलुवा एवं पेट्टाह के निचले इलाकों से हो कर गुजरने वाली है। \n\nकोच्चि भारत के प्रधान बंदरगाहों में से एक गिना जाता है, जिसका आंशिक कारण हिन्द महासागर में बने बंदरगाहों में से सुरक्षिततम बंदरगाह होना भी है। इस बंदरगाह का प्रशासन कोचीन पोर्ट ट्रस्ट नामक एक सांविधिक स्वायत्त निकाय के अधीन है। यह बंकरिंग, माल यातायात एवं यात्री जहाज के संभाल एवं निपटान तथा भण्डारण स्थान सुविधा उपलब्ध कराता है। यह बंदरगाह तीन द्वीपों का समूह है, जिनमें से एक विलिंग्डन द्वीप कृत्रिम है।\n\nयहाम से कोलंबो एवं लक्षद्वीप के लिये भी जहाजों का संचालन किया जाता है। नगर में स्थित विभिन्न बोट जेट्टियों से केरल शिपिंग एण्ड इनलैण्ड नैविगेशन कार्पोरेशन, केरल स्टेट वाटर ट्रांस्पोर्ट डिपार्टमेंट एवं कई निजी संस्थाओं द्वारा नाव सेवाएं भी संचालित की जाती हैं। एर्णाकुलम-वाइपिन, वाइपिन-फ़ोर्ट कोच्चि के बीच यातियों तथा वाहनों की जलमार्ग आवाजाही हेतु \"जंकर\" फ़ेरी सेवा उपलब्ध है। फिर भी गोश्री ब्रिजेज़ के निर्माण से (जिनके द्वारा कोच्चि के द्वीपों को जोड़ा गया है) फेरी परिवहन के प्रयोग में भारी कमी आयी है। नगर की बोट जेट्टियों में पार्क एवेन्यु के निकट एर्णाकुलम मेन बोट जेट्टी, बैनर्जी मार्ग के निकट हाई कोर्ट जेट्टी, विलिंग्डन द्वीप के निकट एम्बार्केशन जेट्टी तथा फ़ोर्ट कोच्चि जेट्टी प्रमुख हैं।\n\nकोच्चि की 601,574 की जनसंख्या में, कोच्चि शहर में केरल राज्य का सर्वाधिक जनसंख्या घनत्व, ६३४० व्यक्ति प्रति कि.मी है। , कोच्चि की महानगरीय जनसंख्या 2,117,990 है। यहां का लिंगानुपात (महिला से पुरुष अनुपात) 1,028:1,000 है, जो भारत के राष्ट्रीय औसत 933:1,000 से कहीं अधिक है। कोच्चिकी साक्षरता दर 97.5% है। यहां की महिला साक्षरता दर पुरुषों से 1.1% पीछे है, जो भारत में अन्यत्र सर्वेक्षण हुए ऐसे अंतरों में सबसे कम है।\nकोच्चि के लोगों के प्रमुख धर्मों में हिन्दू, ईसाई एवं इस्लाम धर्म हैं। इनके अलावा बहुत कम संख्या में जैन, सिख, पारसी तथा बौद्ध धर्म के कोग भी मिलते हैं। हालांकि कुल संख्या का ४७% लोग हिन्दू ही हैं, फिर भी कोच्चि के ३५% ईसाई लोग इसे भारत के सर्वाधिक ईसाई धर्म के लोगों वाला शहर निश्चित करते हैं। \nनगर के अधिकांश निवासी मलयाली हैं, फिर भी अन्य जाति के लोग जैसे तमिल, गुजराती, यहूदी, आंग्ल-भारतीय, सिख एवं कोंकणी लोग भी अच्छी संख्या में यहां रहते हैं। यहां संचार का तथा विद्यालयों में प्राथमिक शिक्षा का माध्यम मलयाली भाषा है। वैसे बहुत से विद्यालय अंग्रेज़ी माध्यम का विकल्प भी देते हैं। उच्च शिक्षा का माध्यम निर्विरोध रूप से अंग्रेज़ी ही है, तथा व्यावसायिक समूहों की भाषा भी अंग्रेज़ी ही है। इनके अलावा तमिल तथा हिन्दी भी अच्छी समझि जाती है, किन्तु उतनी बोली नहीं जाती है। \n\nविकासशील विश्व के अन्य तेजी से बढ़ते नगरों की भांति ही कोच्चि भी बड़े तौर पर शहरीकरण की समस्या से जूझ रहा है। नगर को घर की कीमत एवं उपलब्धता, घर की आय एवं शहरी गृह सघनता के आधार पर भारत के नगरों में दसवां स्थान मिला है।\n\nसरकार की नगर को २०१६ तक झुग्गी-झोंपड़ी मुक्त बनाने की योजना थी। राष्‍ट्रीय अपराध रिकॉर्ड ब्‍यूरो के आंकड़ों के अनुसार, कोच्चि आपराधिक दर्ज आकड़ों में भारत में चौथा स्थान मिलता है। वर्ष २००९ में नगर में अपराध दर ६४६.३ दर्ज हुई, जो राष्त्रीय दर १८१.४ के मुकाबले कहीं अधिक है। किन्तु बाद में कोच्चि पुलिस आयुक्त ने स्पष्ट किया कि ऐसे आंकड़े भारत के अन्य शहरों के मुकाबले कोच्चि में अवस्क आपराधिक मामले अधिक दर्ज किये जाते हैं। \nराज्य अपराध रिकॉर्ड ब्यूरो (SCRB) की रिपोर्ट से इस तथ्य को अधिक समर्थन मिलता है। उनके अनुसार केरल राज्य में महिला अपराध मामले कोच्चि नगर में न्यूनतम हैं।\nवर्ष २०११ की \"इन्स्टिट्यूट ऑफ़ कंपिटीटिवनेस\" (CII) की \"लिवेबिअलिटी\" रिपोर्ट के अनुसार, कोच्चि रहने योग्य शहरों में राज्य में प्रथम एवं भारत में छठे स्थान पर आता है। नीलसन कंपनी के २००९ के अध्ययन के अनुसार कोच्चि भारत में दस सर्वोच्च समृद्ध नगरों में सातवें स्थान पर आता है। भारत के नगरों की स्वच्छ भारत रैंकिंग में चौथा सबसे स्वच्छ नगर का स्थान मिला है। नगर को भारत के प्रधान मंत्री नरेन्द्र मोदी के स्मार्ट सिटि मिशन के अन्तर्गत्त, चुने हुए १०० स्मार्ट शहर बनने वाले नगरों में चुना गया है।\n\nबड़ी संख्या में तृतीयक/चतुष्क स्वास्थ्य सुविधाओं के साथ, कोच्चि में भारत की सर्वश्रेष्ठ स्वास्थ्य सुविधाओं में से अधिकांश उपलब्ध हैं। यह केरल राज्य पर्यन्त अच्छी चिकित्सा सुविधाएं चाहने वाले लोगों के लिये प्रधान स्थान है।\n\nहाल के समय में इन सुविधाओं ने भारत के साथ साथ मध्य पूर्व, अफ़्रीकी देशों एवं यहां तक कि यूरोप तथा संयुक्त राज्य के रोगियों को आकर्षित किया है, क्योंकि यहां की चिकित्सा सेवाएं उन्नत एवं अपेक्षाकृत सस्ती हैं। कोच्चि केरल राज्य का अकेला शहर है जहां सफ़ल हृदय प्रत्यारोपण सम्पन्न हुआ है। अमृता इन्स्टिट्यूट ऑफ़ मेडिकल साइंसेज़ एण्ड रिसर्च सेण्टर, सनराइज़ अस्पताल, स्पेश्लिस्ट अस्पताल, मेडिकल ट्रस्ट अस्पताल, पीवीएस मेमोरियल अस्पताल, लेकशोर अस्पताल, लीज़ी अस्पताल, ऍस्टर मेडसिटी, राजगिरि इन्स्टिट्यूट ऑफ़ मेडिकल साइंसेज़ कोच्चि में उपलब्ध कुछ अत्योत्तम, उन्नत तृतूयक/चतुष्क सुविधाएं हैं। नगर में उपलब्ध अन्य प्रतिष्ठित चिकित्सा संस्थानों में एर्णाकुलम मेडिकल सेण्टर, किम्स अस्पताल, गौतम अस्पताल, रेनई मेडसिटी, लॉर्ड्स अस्पताल, कोच्चि मेडिकल कॉलेज, एवं सराफ़ अस्पताल हैं। भारत में स्थित कुछ प्रतिष्ठित उर्वरता केन्द्रों में से कुछ जैसे– विजया अस्पताल, बाउर्न हॉल क्लीनिक एवं CIMAR – कोच्चि में स्थित हैं। जनरल अस्पताल ,एर्णाकुलम कोच्चि का एकमात्र अच्छा सरकारी अस्पताल है।\n\nपिछली कुछ शताब्दियों के निरन्तर प्रवास के कारण कोच्चि नगर की जनसंख्या में केरल के सभी भागों का तथा भारत के भाग्पों का भी मिश्रण होता गया है। इसमें भारत-पर्यन्त संस्कृति इस नगर में विभिन्न जाति, राज्य, धर्मों के लोगों में दिखाई देती है।\n\nकोच्चि में विभिन्नता वाले, बहुसंस्कृतीय तथा धर्म-निर्पेक्ष समुदाय हैं, जैसे मलयाली, कोंकणी, गुजराती, बंगाली, मराठी, पंजाबी, तमिल, बिहारी, आंग्ल-भारतीय तथा कुछ यहूदी परिवार भी हैं, जो शांतिपूर्वक एवं धार्मिक सहिष्णुता के साथ रहते हैं। नगर में कभी यहूदी वर्ग बड़ी संख्या में रहा करता था, जिसे मालाबार यहूदेन कहा जाता था, और अब कोचिन ज्यूज़ कहलते हैं— जिनका कोच्चि के व्यापार एवं आर्थिक ढांचे में महत्त्वपूर्ण स्थान था।\n\n<nowiki> </nowiki> केरल के प्रथम आर्कडायोसीज़ आर्कडायोसीज़ ऑफ़ वॅरापॉली एवं डायोसीज़ ऑ कोचीन के रोमन कैथोलिक कैथेड्रल कोच्चि में ही बने हैं। सायरो-मालाबार गिरजाघर, २२ \"सुइ इयुरिस\" में से एक के ईस्टर्न कैथोलिक चर्च एवं सेंट थोमस क्रिस्चियन समुदाय के लोगों का एक प्रमुख स्थान एर्णाकुलम में है। ईसाई समुदाय के प्रमुख प्रार्थनास्थलों में से कुछ सेण्ट मैरीज़ सायरो-मालाबार कैथोलिक कॅथेड्रल, एर्नाकुलम, से.फ़्रांसिस असिसी रोमन कैथोलिक कैथेड्रल, बैसेलिका\nऑफ़ अवर लेडी ऑफ़ रैन्सम, वल्लारपाडम-एर्नाकुलम, सांता क्रूज़ बैसेलिका रोमन कैथोलिक कैथेड्रल, फोर्ट कोच्चि, से.ऍन्थोनी’ज़ श्राइन, कल्लूर, से.जॉर्ज फ़ोरेन चर्च, इडपल्ली, आदि। \nयह महल मूल रूप से पुर्तगालियों द्वारा बनवाया गया और कोचीन के राजा वीर केरला वर्मा को भेंट किया गया था। बाद में डच का इस पर अधिकार हो गया। उन्होंने 1663 में किले की मरम्मत कराई और किले को नया रूप दिया। इस किले में कोचीन के कई राजाओं का राज्याभिषेक हुआ था। इस किले में रामायण और महाभारत जैसे महाकाव्यों से संबंधित पेंटिंग्‍स बनी हुई है। महाल\n\nइस महल को देखने के लिए बड़ी संख्या में पर्यटक यहां आते हैं। डच लोगों द्वारा बनवाया गया यह महल बोलघट्टी द्वीप पर स्थित है। इस महल को अब एक लक्जरी होटल में तब्दील कर दिया गया है। बोलघट्टी में एक गोल्फ कोर्स भी है। यहां पर लोग पिकनिक मनाने भी आते है।\n\n19वीं शताब्दी में कोच्चि के राजा द्वारा यह महल बनवाया गया था। अब इसे केरला पुरातत्व विभाग के संग्रहालय में परिवर्तित कर दिया गया है। संग्रहालय में चित्रकारी, नक्काशी और राजकीय वंश से संबंधित वस्तुओं को रखा गया हैं। \n\nइन्डो-युरोपियन शैली में बना यह बंगला 1667 ई. में बनवाया गया था। डच किले के स्ट्रोमबर्ग बेशन में स्थित होने के कारण इसका नाम बेशन बंगला पड़ा। इसकी छत में टाइलें लगी हुईं हैं और बरांमदा लकड़ी का बना हुआ है।\n\nकोच्चि के समुद्र तट के किनारे बना यह सड़क पर्यटकों के साथ स्थानीय लोगों को भी बहुत भाता है। यहां से समुद्र का नजारा बेहद आकर्षक लगता है। 140 मीटर लंबे इस सड़क को बेहद खूबसूरत ढंग से सजाया गया है। रेड कारपेट अल्ट्रा टाइल से बनी इस सड़क को शानमुगम रोड के नाम से भी जाना जाता है। मरीन ड्राइव के आसपास का इलाका बेहद खूबसूरत है। यहां हमेशा फिल्‍म की शुटिंग भी होती रहती है।\nकोच्चि से 25 किमी दूर चेराई बीच की सुंदरता देखते ही बनती है। नारियल और खजूर के पेड़ों के अलावा पारंपरिक केरला के मकान इस बीच की खूबसूरती में चार चांद लगाते है। यहां डोल्फिन मछलियों को देखा जा सकता है।\n\n1503 ई. में बना यह चर्च भारत का सबसे पुराना यूरोपियन चर्च है। प्रोटेस्टेंट डच द्वारा इसे 1779 में पुन:स्थापित किया गया। 1795 में अंग्रेजों ने इसे एंजलिकन चर्च में तब्दील कर दिया। कहा जाता है कि वास्को डि गामा को इस चर्च में दफनाया गया था। बाद में उसके अवशेष को पुर्तगाल ले जाया गया था।\n\nइडापल्ली में स्थित इस संग्रहालय में केरल के इतिहास को मूर्ति के माध्यम से दर्शाया गया है। संग्रहालय के बाहर परशुराम की प्रतिमा है। उसे देखकर लगता है जैसे वह आगंतुकों का अभिनंदन कर रही हो। कहा जाता है कि परशुराम ने ही केरल की स्थापना की थी।\n\nयह किला यूरोपियन की प्राचीनतम स्मारकों में एक है। इसे 1503 में पुर्तगालियों ने बनवाया था। डच ने 1661 में इस किले पर अधिकार कर लिया और त्रावनकोर के राज्य को 1789 में बेच दिया था। \n\nइस संग्रहालय में 19वीं शताब्दी की पेंटिंग, प्राचीन मुद्राएं, पत्थरों की मूर्तियां, पेंटिंग की प्रतिलिपियां, प्लास्टर ऑफ पेरिस आदि को रखा गया है। कोचीन के शाही परिवारों से जुड़ी अनेक वस्तुएं भी आपको यहां देखने को मिल जाएगीं।\n\nकोच्चि से 30 किमी की दूरी पर यह पवित्र मस्जिद स्थित है। कहा जाता है कि मुस्लिम संत शेख फरीद की कब्रगाह पर इसका निर्माण हुआ है। जनवरी में यहां चंदनाकूदम पर्व आयोजित किया जाता है।\n\nयह स्थान आठवीं शताब्दी के महान भारतीय दार्शनिक आदि‍ शंकराचार्य की जन्मभूमि है। शंकराचार्य की याद में यहां दो मंदिर बनाए गए हैं। एक मंदिर दक्षिणामूर्ति और दूसरा देवी शारदा को समर्पित है।\n\nकोचीन का अंतर्राष्ट्रीय हवाई अड्डा भारत के प्रमुख शहरों से सीधा जुड़ा हुआ है। इंडियन एयरवेज और जेट एयरवेज की फ्लाइट से कोच्चि पहुंचा जा सकता है।\n\nएरनाकुलम में दो रेलवे स्टेशन हैं। एक उत्तर और दूसरा दक्षिण में। यहां से कोच्चि जाने के लिए बस या टैक्सी की सेवाएं ली जा सकती हैं। एरनाकुलम भारत के अनेक शहरों से रेलगाड़ियों के माध्यम से जुड़ा हुआ है।\n\nकोच्चि सड़क मार्ग से अनेक पर्यटन केन्द्रों और शहरों से जुड़ा हुआ है। बैंगलोर से कोच्चि की दूरी 565 किमी, कोयंबटूर से 223 किमी, गोवा से 848 किमी, मद्रास से 694 किमी और मैसूर से 470 किमी है। राज्य परिवहन निगम की बसें कोच्चि के लिए नियमित रूप से चलती हैं। \n\nकोच्चि और उसके आसपास के क्षेत्रों से अनेक यादगार और लोकप्रिय वस्तुएं खरीदी जा सकती हैं। मट्टनचेरी, जिव स्ट्रीट और एम जी रोड़ खरीददारी के लिए प्रसिद्ध हैं। मट्टनचेरी से मसाले, चाय, काफी और स्मारिकाएं खरीदी जा सकती हैं। इसके साथ ही मुखोटे, पीतल की आकृतियां और लकड़ियों से बने श्रृंगार के बक्से खरीदे जा सकते हैं। यहां से प्राचीन काल के बर्तन भी खरीदे जा सकते हैं। मालाबार में मसालों की दुकानों से ताजे मसालों की खरीददारी की जा सकती है।\n\nसितंबर से मई की अवधि कोच्चि के पर्यटन के लिए सबसे उपयुक्त मानी जाती है। \n\n</div>\n\n", "id": "3126", "title": "कोच्चि"}
{"url": "https://hi.wikipedia.org/wiki?curid=3127", "text": "तिनसुकिया\n\nतिनसुकिया भारत के असम प्रदेश का एक छोटा सा शहर, तिनसुकिया जिले का प्रशासनिक मुख्यालय तथा नगर निगम बोर्ड है। यह असम राज्य का एक प्रमुख क्षेत्रीय व्यापारिक केंद्र भी है। यह असम कि राजधानी गुवाहाटी से 486 किलोमीटर की दूरी पर उत्तर-पूर्व में और अरुणाचल प्रदेश की सीमा से 84 किलोमीटर दूरी पर स्थित है। असम के व्यापारिक राजधानी के रूप में प्रसिद्ध इस नगर में असमिया और अन्य भाषाई विशेषकर हिंदीभाषी, बंगाली, नेपाली और सिख लोग रहते हैं। कई नए मॉल और भवनों के निर्माण के साथ शहर एक आधुनिक शहर का रूप लेता जा रहा है।\n\nतिनसुकिया एक औद्योगिक और वाणिज्यिक केंद्र है जहाँ कृषि उत्पादों जैसे चाय, संतरे, अदरक और धान के भारी पैदावार के साथ साथ अनेक उद्यम भी प्रतिष्ठित हैं। तिनसुकिया में असम का सबसे बड़ा रेलवे जंक्शन है और यह जिले को देश के कई महत्वपूर्ण स्थलों से जोड़ता है।\n\nतिनसुकिया शहर २७°३०′ उ ९५°२२′ पू / ﻿२७.५° उ ९५.३७° पू पर स्थित है। यह शहर ११६ मीटर (३८० फीट) की औसत ऊंचाई पर अवस्थित है। \n\nपुराने समय में तिनसुकिया को बेंगमारा के नाम से जाना जाता था तथा मूल रूप से यह चांगमाई पथार के रूप में जाना जाता था। यह मटक राज्य की राजधानी थी जिसे स्वर्गदेव सर्वानन्द सिंघा ने स्थापित किया था। स्वर्गदेव सर्वानन्द सिंघा जो मेज़ारा भी कहलाता था एक योग्य प्रशासक के रूप में जाना जाता था। सर्वानन्द सिंघा नाम उसने राजा बनने के बाद अपनाया.\n\nसर्वानन्द सिंघा के निर्देश अनुसार उनके मंत्री गोपीनाथ बरबरुवा उर्फ़ गोधा बरबरुवा ने त्रिकोणीय आकार में एक तालाब का निर्माण किया जो तिनकोनिया पुखुरी के नाम से जाना जाता है। १८८४ में जब डिब्रू-सादिया रेल लाइन बिछाई गई थी तब इस तालाब के निकट एक स्टेशन का निर्माण किया गया था जो तिनसुकिया स्टेशन कहलाता था। बाद में इसी तिनसुकिया नाम से यह शहर जाना जाने लगा.\n\n१८वीं सदी के बाद के हिस्से और 19वीं सदी के प्रारंभिक भाग के दौरान असम के इतिहास में मटक राजवंश का एक अलग ही स्थान है। मटक लोगों ने असम के इतिहास में पहली बार सामाजिक, राजनीतिक आंदोलन का सूत्रपात किया था जिसे के मोमारिया विद्रोह रूप में जाना जाता है। इस विद्रोह से उन्होंने पराक्रमी अहोम साम्राज्य को हिलाकर असम के इतिहास को बदल डाला था।\n\n१८४१ में कप्तान हेमिल्टन वेच द्वारा तैयार नक्शे के अनुसार वर्तमान डिब्रूगढ़ और तिनसुकिया जिले के एक बड़े हिस्से को \"मोमारिया जनजाति के बेंगमारा देश” के रूप में पहचान की गई थी जिसकी राजधानी बेंगमारा में थी। असम के इतिहास में उत्तर पूर्व कोने में इस क्षेत्र बेंगमारा को बाद में “सौमार का मटक देश” नाम से लोकप्रियता मिली. मटक राज्य के पहले राजा स्वर्गदेव सर्वानन्द सिंघा थे। सर्वानन्द सिंघा ने गुहिजान नदी के किनारे स्थित रंगागोड़ा में अपनी राजधानी को स्थापित किया। १७९१ ई. में उन्होंने बेंगमारा में अपनी राजधानी को स्थानांतरित कर दिया.\n\nस्वर्गदेव सर्वानन्द सिंघा के दिनों में कई तालाबें खोदे गए। जैसे चावलधोवा पुखुरी, कदमनि पुखुरी, दा धरुवा पुखुरी, माहधोवा पुखुरी, बाटोरपुखुरी, लोगोनीपुखुरी, नापुखुरी, देवीपुखुरी, कुम्भीपुखुरी, रुपहीपुखुरी आदि. इसके अलावा मटक क्षेत्र के विभिन्न भागों में कई प्राचीन रास्ते निर्माण किये गए। गोधा बरबरुआ रोड, रंगागोड़ा रोड, राजगोढ़ सड़क और हाथिआली रोड क्षेत्र के मुख्य सड़क थे।\n\n\nतिनसुकिया में गर्मी, सर्दी और मौसमी चक्र बनाने वाले मानसून के द्वारा एक नम उष्णकटिबंधीय जलवायु पेश करती है। तिनसुकिया में ग्रीष्मकाल मार्च से मई के महीनों के दौरान आम तौर पर रहती है। इन महीनों में २४ डिग्री सेल्सियस (न्यूनतम) और ३१ डिग्री सेल्सियस (अधिकतम) का तापमान रहता है। वर्षा गर्मियों के महीनों के दौरान होती रहती हैं और नमी (आद्रता) के इस मौसम के दौरान अपने चरम पर पहुँच जाती है। मानसून (जून से सितंबर) के महीने तिनसुकिया में भारी वर्षा लाते हैं। तिनसुकिया में सर्दियाँ अक्टूबर से फरवरी के महीने के दौरान होती हैं। सर्दियाँ मौसम सुखद परन्तु धूलभरे रहते हैं और इस समय के दौरान इस क्षेत्र में तापमान लगभग २४ डिग्री सेल्सियस (अधिकतम) ११ डिग्री सेल्सियस (न्यूनतम) के बीच रहता है।\n\nतिनसुकिया हवाई मार्ग, राष्ट्रीय राजमार्ग और रेलवे से जुड़ा हुआ शहर है। यह गुवाहाटी, असम के राज्य की राजधानी से सड़क मार्ग से ४८६ किमी दूर है। निकटतम हवाई अड्डा मोहनबाड़ी, डिब्रूगढ़ में है जो तिनसुकिया से लगभग ४० किमी दूर है। यहाँ से दिल्ली, गुवाहाटी, कोलकाता और पूर्वोत्तर राज्यों कि राजधानियों के लिए दैनिक और साप्ताहिक हिसाब से हवाई यात्रा उपलब्ध हैं। \n\nतिनसुकिया शहर बहुत अच्छी तरह से रेलवे से जुड़ा हुआ है। यह भारतीय रेल के पूर्वोत्तर सीमांत रेलवे के अंतर्गत आती है। इस शहर मे दो रेलवे स्टेशन है- न्यु तिनसुकिया जंक्शन और दूसरा है तिनसुकिया जंक्शन। ज्यादातर गाड़ियाँ न्यु तिनसुकिया स्टेशन से ही रवाना होती है। नई तिनसुकिया रेलवे स्टेशन से कई महत्वपूर्ण ट्रेन जैसे - डिब्रूगढ़ राजधानी एक्सप्रेस, ब्रह्मपुत्र मेल, कामरूप एक्सप्रेस, कामख्या एक्सप्रेस, चेन्नई एक्सप्रेस, लेडो इंटर सिटी एक्सप्रेस आदि चलते हैं। \n\n३७ नंबर राष्ट्रीय राजमार्ग तिनसुकिया से होकर गुजरती है और ये अन्य राष्ट्रीय राजमार्गों जैसे ३८ नंबर राष्ट्रीय राजमार्ग और ५२ नंबर राष्ट्रीय राजमार्ग से जुडी हुई है। ३७ नंबर राष्ट्रीय राजमार्ग तिनसुकिया को राज्य के अन्य शहरों जैसे डिब्रूगढ़, जोरहाट, नौगाँव, गुवाहाटी आदि से जोडती है। इन शहरों के लिए दिन और रात्रि दोनों समय डीलक्स बसे चलती रहती है। अरुणाचल प्रदेश तथा राज्य के विभिन्न जगहों पर जाने के लिए असम राज्य परिवहन निगम द्वारा संचालित बसें, प्राइवेट बसें, विंगर और छोटे वाहन नियमित रूप से चलती हैं। स्थानीय परिवहन में ऑटो रिक्शा, ट्रैकर्स, रिक्शा आदि बुनियादी साधन हैं।\n\n२०११ में भारत की जनगणना के आधार में, तिनसुकिया की आबादी १,२५,२१६ है। पुरुषों की जनसंख्या ५५% और महिलाओं की ४५% है। तिनसुकिया की औसत साक्षरता दर ७०.१५% है जो के राष्ट्रीय औसत ६४.८४% से अधिक है। पुरुष साक्षरता दर ७७.८९% है और महिला साक्षरता ६३.५४% है। तिनसुकिया में, जनसंख्या का तमाम विवरण इस प्रकार है-\n\nतिनसुकिया असम के वाणिज्य राजधानी के रूप में माना जाता है। यह शहर पूर्वी और दक्षिण पूर्वी अरुणाचल प्रदेश सहित दुलियाजान, नाहरकटिया, नामरूप, डूमडूमा, मार्घेरिटा, लेडो, जागुन, सदिया जैसे जगहों पर सामान आपूर्ति का केंद्र है। दैनिक जरूरत का हर सामान जैसे कपड़े, इलेक्ट्रॉनिक्स उपकरण, कंप्यूटर हार्डवेयर तथा सॉफ्टवेयर, अच्छी गुणवत्ता की चाय, खाद्य सामग्री, सब्जियां, मांस-मछली, अंडे यहाँ से विभिन्न स्थानों पर भेजी जाती हैं। यह शहर लकड़ी से संबंधित उत्पादों के लिए जाना जाता था परन्तु सरकार के नयी वन-नीति के कारण लकड़ी उद्योग प्राय: दम तोड़ चुका है। लकड़ी की कई फेक्ट्रियां जैसे किटप्लाई आदि बंद हो चुके हैं और कई बंद होने के कगार पर हैं। चैंबर रोड यहाँ के वाणिज्यिक केंद्र की हृदयस्थली है।\n\nशिव धाम: शिव धाम, भगवान शिव को समर्पित एक बड़ा मंदिर है, जिसके परिसर के भीतर स्थित एक बड़ा तालाब है। तिनसुकिया से २.५ कि॰मी॰ दूर ३७ नम्बर हाईवे के किनारे स्थित यह मंदिर शिवरात्रि के समय लोगों के आकर्षण का केंद्र रहता है।\n\nरेलवे हेरिटेज पार्क: न्यू तिनसुकिया रेलवे जंक्शन के प्रांगण में स्थित यह पार्क तिनसुकिया का प्रमुख आकर्षण है। इस पार्क में एक संग्रहालय है जो १९वीं सदी के विविध संग्रहों और रेलवे के अन्वेषकों को दर्शाती है। दिल्ली और कोलकाता के बाद तिनसुकिया केवल तीसरा ऐसा शहर है जहाँ ऐसा संग्रहालय है। इस पार्क में ब्रिटेन निर्मित छोटी लाइन भाप इंजन, द्वितीय विश्व युद्ध के दौरान अमेरिकी सेना द्वारा इस्तेमाल किये गये रेलवे पहियों और १८९९ में बनाये गए छोटी गेज के डब्बे जो टिपोंग कोलियरी से कोयले की ढुलाई के लिए इस्तेमाल किये जाते थे जैसी चीजें प्रदर्शित की गयीं है। यहाँ लोगों के मनोरंजन के लिए टॉय-ट्रेन और बच्चों के खेलने और मनोरंजन के कई साधन हैं।\n\nनौपुखुरी पार्क: नौपुखुरी तिनसुकिया के दक्षिण पूर्वी क्षेत्र में स्थित नौ तालाबों का एक समूह है। यह राजा सर्वानन्द सिंघा की अवधि के दौरान बनाया गया एक ऐतिहासिक स्थान है। इसे मारुत नंदन कानन नाम से भी पुकारा जाता है। यहाँ एक सुन्दर उद्यान है और बच्चों के खेलने और मनोरंजन के कई साधन हैं। \n\n\n\n\nस्कूलों की सूची\n\nकॉलेजों की सूची\n\nइस शहर का पिनकोड-७८६१२५ (तिनसुकिया), ७८६१२६(बरगुडी) एवं ७८६१९२ (हिजुगुड़ी, न्यु तिनसुकिया) है।\nएस टी डी कोड -+९१(०३७४) है।\n", "id": "3127", "title": "तिनसुकिया"}
{"url": "https://hi.wikipedia.org/wiki?curid=3128", "text": "नासिक\n\nनासिक अथवा नाशिक भारत के महाराष्ट्र राज्य का एक शहर है। नसिक महाराष्ट्र के उत्तर पश्चिम में, मुम्बई से १५० किमी और पुणे से २०५ किमी की दुरी मे स्थित है। यह शहर प्रमुख रूप से हिन्दू तीर्थयात्रियों का प्रमुख केन्द्र है। नासिक पवित्र गोदावरी नदी के तट पर स्थित है। समुद्र तल से इसकी ऊंचाई 565 मीटर है। गोदावरी नदी के तट पर बहुत से सुंदर घाट स्थित है। इस शहर का सबसे प्रमुख भाग पंचवटी है। इसके अलावा यहां बहुत से मंदिर भी है। नासिक में त्योहारों के समय में बहुत अधिक संख्या में भीड़ दिखलाई पड़ती है। \n\nनाशिक शक्तिशाली सातवाहन वंश के राजाओं की राजधानी थी। मुगल काल के दौरान नासिक शहर को गुलशनबाद के नाम से जाना जाता था। इसके अतिरिक्त नाशिक शहर ने भारतीय स्वतंत्रता संघर्ष में भी अपनी एक महत्वपूर्ण भूमिका निभाई है। डॉ॰ भीमराव अम्बेडकर ने १९३२ में नाशिक के कालाराम मंदिर में अस्पृश्योंको प्रवेश के लिये आंदोलन चलाया था।\n\nनाशिक आस्था का शहर है। यहां आपको बहुत से सुंदर मंदिर और घाट देखने को मिलेगें। यहां विभिन्न त्योहारों को बहुत ही उत्साह के साथ मनाया जाता है। यहां ज्‍यादातर भगवान के प्रति आस्‍था रखने वाले पर्यटक अधिक संख्‍या में आर्कषित होते है।\n\nनाशिक में लगने वाला कुंभ मेला, जिसे यहा सिंहस्थ के नाम से जाना जाता है, शहर के आकर्षण का सबसे बड़ा केन्द्र है। भारतीय पंचांग के अनुसार सूर्य जब कुंभ राशी में होते है, तब इलाहाबाद में कुंभमेला लगता है और सूर्य जब सिंह राशी में होते है, तब नाशिक में सिंहस्थ होता है। इसे कुंभमेला भी कहते है। अनगिनत श्रद्धालु इस मेले में आते हैं। यह मेला बारह साल में एक बार लगता है। इस मेले का आयोजन महाराष्ट्र पर्यटन निगम द्वारा किया जाता है। भारत में यह धार्मिक मेला चार जगहों पर लगता है। यह जगह नाशिक, इलाहाबाद, उज्जैन और हरिद्वार में हैं। इलाहाबाद में लगने वाला कुंभ का मेला सबसे बड़ा धार्मिक मेला है। इस मेले में हर बार विशाल संख्या में भक्त आते हैं। \n\nइस मेले में आए लाखों श्रद्धालु गोदावरी नदी में स्नान करते हैं। यह माना जाता है कि इस पवित्र नदी में स्नान करने से आत्मा की शुद्धि और पापों से मुक्ति मिलती है। इसके अलावा प्रत्येक वर्ष आने वाले शिवरात्रि के त्योहार को भी यहां बहुत ही धूमधाम के साथ मनाया जाता है। हजारों की संख्या में आए तीर्थयात्री इस पर्व को भी पूरे उमंग और उत्साह के साथ मनाते हैं।\n\nइस त्योहार में आने वाले तीर्थयात्रियों के लिए राज्य सरकार कुछ विशेष प्रकार का प्रबंध करती है। यहां दर्शन करने आए तीर्थयात्रियों के रहने के लिए बहुत से गेस्ट हाउस और धर्मशाला की सुविधा मुहैया कराई जाती है। यहां स्थित घाट बहुत ही साफ और सुंदर है। त्योहारों के समय यहां सुरक्षा के कड़े इंतजाम किए जाते हैं।\n\nपंचवटी नाशिक के उत्तरी भाग में स्थित है। माना जाता है कि भगवान राम, सीता और लक्ष्मण के साथ कुछ समय के लिए पंचवटी में रहे थे। इस कारण भी पंचवटी प्रसिद्ध है। वर्तमान समय में पंचवटी में जिस जगह से सीता का अपहरण किया गया था वह जगह पांच बरगद के पेडों के समीप है।\n\nगुम्फा का शब्दिक अर्थ गुफा होता है। सीता गुम्फा पंचवटी में पांच बरगद के पेड़ के समीप स्थित है। यह नाशिक का एक अन्य प्रमुख आकर्षण जगह है। इस गुफा में प्रवेश करने के लिए संकरी सीढ़ियों से गुजरना पड़ता है। ऐसा माना जाता है कि रावण ने सीताहरण इसी जगह से किया था।\n\nयह मंदिर नाशिक में अहिल्याबाई होल्कर सेतु के किनारे स्थित है। इस मंदिर की स्थापना गंगाधर यशवंत चंद्रचूड ने १७५६ में की थी। इस मंदिर में भगवान विष्णु की आराधना की जाती है। भगवान विष्णु को सुंदरनारायण के नाम से भी जाना जाता है।\n\nमोदाकेश्वर गणेश मंदिर नाशिक में स्थित एक अन्य प्रसिद्ध मंदिर है। इस मंदिर में स्थित मूर्ति में बारे में ऐसा माना जाता है कि यह मूर्ति स्वयं ही धरती से निकली थी। इसे शम्भु के नाम से भी जाना जाता है। महाराष्ट्र का सबसे प्रसिद्ध मीठा व्यंजन मोदक है जो नारियल और गुड़ को मिलाकर बनाया जाता है। मोदक भगवान गणेश का भी प्रिय व्यंजन है।\n\nरामकुंड गोदावरी नदी पर स्थित है, जो असंख्य तीर्थयात्रियों को अपनी ओर आकर्षित करता है। यहां भक्त स्नान के लिए आते हैं। अस्थि विसर्जन के लिये यह कुंड एक पवित्र स्थान माना जाता है। यह माना जाता है कि जब भगवान श्री राम नासिक आए थे तो उन्होंने यही स्नान किया था। यह एक प्रसिद्ध धार्मिक स्थल है।\n\nनाशिक में पंचवटी स्थित कालाराम मंदिर वहां के प्रसिद्ध मंदिरों में से एक है। इस मंदिर का निर्माण गोपिकाबाई पेशवा ने १७९४ में करवाया था। हेमाडपंती शैली में बने इस मंदिर की वास्तुकला बहुत ही खूबसूरत है। इस मंदिर की वास्तुकला त्र्यंबकेश्वर मंदिर के ही सामान है। इस मंदिर की सबसे बड़ी विशेषता है कि यह मंदिर काले पत्थरों से बनाया गया है।\n\nशिरडी एक छोटा सा गांव है जो कोपरगाव तालुका में स्थित है। शिरडी भारत के प्रमुख धार्मिक स्थानों में से एक है। इस मंदिर के पुजारी महालसापति इन्हें साईं बाबा कहकर बुलाते थे। इसके अतिरिक्त यह मंदिर अपने अदभूत चमत्कारों के लिए भी काफी प्रसिद्ध था।\n\nसोमेश्वर मंदिर नाशिक में स्थित सबसे पुराने मंदिरों में से एक है। इस मंदिर में महादेव सोमेश्‍वर की प्रतिमा स्थापित है। यह मंदिर गंगापुर रोड़ पर स्थित है। नाशिक शहर से इस मंदिर की दूरी लगभग \n\nOm namah shivay \nMahadev mandir \nShri Shri 108 baba jageswar nath hulaspatti jageswar sthan. Dis-madhubani .state -bihar \nNear janakpur dham. \nRaman Kumar yadav. Jai shree ram 🏡\n\nनाशिक में त्योहारों को पूरे उत्साह और जोश के साथ मनाया जाता है। अगस्त के महीने में आने वाली श्रवण पूर्णिमा और महापर्व श्रवण अमावस्या तथा सितम्बर के महीने आने वाली भद्रापद अमावस्या सबसे अधिक प्रसिद्ध है। इसके अलावा गणेश चतुर्थी, दशहरा, दीवाली, होली और अन्य सभी त्योहारों को भी उतने ही खुशी और उल्लास के साथ मनाया जाता हैं।\n\nनाशिक में स्थित कीर्ति कला मंदिर में कृष्णा जयंती महोत्सव बहुत ही धूमधाम से मनाया जाता है। इस मंदिर में हर वर्ष प्रसिद्ध कलाकारों द्वारा बेहतरीन प्रदर्शन किया जाता है।\n\nपरम्परागत खाने के शौकीन लोगों के लिए नाशिक में बहुत ही कम रेस्तरां है। सबसे बेहतर खाने के लिए आप ताज रेजिडेंसी से स्थित रेस्तरां में जा सकते हैं। इसके अलावा यहां चौबीस घंटे कॉफी शॉप की सुविधा भी है। होटल नटराज में स्थित आमंत्रण रेस्तरां में आप शुद्ध शाकाहारी राजस्थानी थाली का भी स्वाद ले सकते हैं। इसके अतिरिक्त आप यहां चाइनीज, कोंटिनेंटल, मुगलई, तंदूरी, दक्षिणी और फास्ट फूड का भी मजा ले सकते हैं।\n\nनिकटवर्ती अंतरराष्ट्रीय हवाई अड्डा - मुम्बई, नाशिक शहर से लगभग 200 किलोमीटर की दूरी पर।\nनिकटवर्ती घरेलू हवाई अड्डा - मुम्बई, नाशिक शहर से लगभग 200 किलोमीटर की दूरी पर।\nनिकटवर्ती रेलवे स्थानक - नाशिक रोड़, नाशिक शहर से लगभग 9 कि॰मी॰ की दूरी पर।\nनिकटवर्ती बस स्थानक- नाशिक शहर में सिटी बस स्टेंड।\n\nसरकारी बस स्टैंड (यह आसिद बस स्टैंड के नाम से भी जाना जाता है) दादर रेलवे स्टेशन के समीप स्थित है। इसके अलावा प्राइवेट एसी/ बिना एसी की बसें भी उपलब्ध है। इसके लिए आपको पहले से ही स्थानीय पर्यटक कार्यालय (जो दादर रेलवे स्टेशन के समीप स्थित है) में बुकिंग करानी होगी।\nहवाई अड्डे से आपको प्री-पेड टैक्सी आसानी से मिल जाएगी। \nनाशिक पहुंचने के लिए आप मुंबई से नागपूर, कलकत्ता, बिहार तथा उत्तर प्रदेश की ओर जानेवाली किसी भी ट्रेन के द्वारा सीधा नाशिक रोड स्‍टेशन उतर सकते है। दिल्‍ली/नई दिल्‍ली/हज.निज़ामुद्दीन से यात्रा करने वालों के लिए हजरत निजाम़द्दीन से 3 रेल रोजाना एवं 1 द्वि साप्‍ताहिक रेल सुविधा उपलब्‍ध है। रोज चलने वाली रेलों में12172हावड़ा-लोकमान्‍य तिलक टर्मिनस द्विसाप्‍ताहिक रेल है जो हजरत निजामुद्दीन से बुधवार शनिवार को 00-10 पर चलकर शाम को 7-43 (लगभग 19 घंटे में) पर नासिक रोड पहुँचती है। यह हरिद्वार से रुड़की मेरठ होते हुए निजामुद्दीन चल कर आगरा केंट,झाँँसी,भोपाल, भुसावल होते हुए नासिक पहुँचती है। इसी प्रकार रोज चलने वाली 12618 मंगला एक्‍स प्रात: नौ बजे चल कर मथुरा आगरा केंट होते हुए भोपाल भुुसावल होते हुए सुबह 5 बजे नासिक (20 घंटे) पहुँचती है। इसी मार्ग पर12138पंजाब मेल नई दिल्‍ली से सुबह 5-15 बजे चल कर नासिक दूसरेे दिन 02-48 पर पहुँचती है। एक अन्‍य रेल11058अमृतसर छत्रपति शिवाजी टर्मिनस मुंबई एक्‍सप्रेस अमृतसर से चल कर रात्रि 9-15 हजरत निजामुद्दीन से चल कर उपरोक्‍त मार्ग से ही नासिक दूसरी रात 22-58लगभग(26 घंटे) नासिक होते हुए छ.शि.टर्मि; मुंबई पहुँचती है। राजस्‍थान जाने वालों के लिए सुबह कोटा से रोजाना चलने वाली कोटा-निजामुद्दीन जनशताब्‍दी रेल से सुबह 5-55 सेे चल कर मथुरा 10-15 पर उतर कर 11-08 पर मंगला एक्‍सप्रेस पकड़ी जा सकती है। इसी प्रकार लौटने के लिए मंगला एक्‍सप्रेस सबसे सुविधाजनक गाड़ी है, इसलिए नासिक रोड से शाम 5 बजे के लगभग इस गाड़ी से यात्रा कर मथुरा सुबह 11 बजे के लगभग उतर कर 15-30 पर निजामुद्दीन-कोटा जनशताब्‍दी रेल से यात्रा की जा सकती है। मंगला एक्‍सप्रेस रेल के विलम्‍ब से चलने पर भी मथुरा से पश्चिम मध्‍य रेल्‍वे की कई रेल हैं जो भरतपुर-सवाईमाधोपुर-कोटा की ओर जाकर नागदा-रतलाम होते हुए बड़ौदा-मुंबई की ओर यात्रा कर सकते है। जयपुर के लिए सवाई माधोपुर, उज्‍जेन इन्‍दौर के लिए नागदा या रतलाम उतरा जा सकता है। जनशताब्‍दी रेल मथुरा से न मिलने पर उसके बाद, फिरोजपुर जनता एक्‍सप्रेस, पश्चिम एक्‍सप्रेस, निजामुद्दीन-उदयपुर मेवाड़, गुजरात सम्‍पर्क क्रांति, युवा एक्‍सप्रेस आदि गाडि़या मिल सकती हैं। \n\n", "id": "3128", "title": "नासिक"}
{"url": "https://hi.wikipedia.org/wiki?curid=3129", "text": "भरतपुर\n\nजिस माटी में जनम लिया उस लोहागढ की बात करेंगे \nभरत के नाम पर नगर बसा है और बिहारी रखवाले हैं \nलक्ष्मण और गंगा के मन्दिर सुन्दर अजब निराले हैं \nयहां सभी केवलादेव बसे शंकर की जय जय कहते हैं \nइन्सानों की तो बात छोड़, पक्षी भी निर्भय रहते हैं \nचारों तरफ जो नजर पसारें वैर पहाड़ी बयाना है \nनदबई नगर कुम्हेर से होकर रुपवास तक जाना है \nउधर डीग के जल महलों में रंगबिरंगे फव्वारे \nचल कर कामां शीश झुकाएं विमल बिहारी के द्वारे \nभोजन थाली मेला लगता और निकट गांव बरसाना है \nनन्द गांव और ब्रज की रज में रोज का आना जाना है \nजसवंत दशहरे बिना भरतपुर का सम्मान अधूरा है \nगिर्राजजी के जयकारे बिन मंगल गान अधूरा है \nबात भरतपुर की आयेगी नाम किशोरी का आयेगा \nसूरज तेरा शौर्य यहां का बच्चा बच्चा गायेगा \nअब भी रग में खून वही है जग में नाम कमाते हैं \nसदा भरतपुर के बेटे हर काम में अव्वल आते हैं \nसुनो भरतपुर वाले अद्भुत क्षमता रखते हैं \nतेवर है बुद्धि में, दिल में ममता रखते हैं।।। \nभरतपुर राजस्थान का एक प्रमुख शहर होने के साथ-साथ देश का सबसे प्रसिद्ध पक्षी उद्यान भी है। 29 वर्ग कि॰मी॰ में फैला यह उद्यान पक्षी प्रेमियों के लिए किसी स्वर्ग से कम नहीं है। विश्‍व धरोहर सूची में शामिल यह स्थान प्रवासी पक्षियों का भी बसेरा है। भरतपुर शहर की बात की जाए तो इसकी स्थापना जाट शासक राजा सूरजमल ने की थी और यह अपने समय में जाटों का गढ़ हुआ करता था। यहाँ के मंदिर, महल व किले जाटों के कला कौशल की गवाही देते हैं। राष्ट्रीय उद्यान के अलावा भी देखने के लिए यहाँ अनेक जगह हैं\n\nइसका नामकरण राम के भाई भरत के नाम पर किया गया है। लक्ष्मण इस राज परिवार के कुलदेव माने गये हैं। इसके पूर्व यह जगह सोगडिया जाट सरदार रुस्तम के अधिकार में था जिसको महाराजा सूरजमल ने जीता और 1733 में भरतपुर नगर की नींव डाली\n\nभरतपुर नाम से यह एक स्वतंत्र राज्य भी था जिसकी नींव महाराजा सूरजमल ने डाली। महाराजा सूरजमल के समय भरतपुर राज्य की सीमा आगरा, धोलपुर, मैनपुरी, हाथरस, अलीगढ़, इटावा, मेरठ, रोहतक, फर्रुखनगर, मेवात, रेवाड़ी, गुरुग्राम (गुड़गाँव), तथा मथुरा तक के विस्तृत भू-भाग पर फैली हुई थी।\n\n\nभरतपुर राष्ट्रीय उद्यान केवलादेव घना के नाम से भी जाना जाता है। केवलादेव नाम भगवान शिव को समर्पित मंदिर से लिया गया है जो इस उद्यान के बीच में स्थित है। घना नाम घने वनों की ओर संकेत करता है जो एक समय इस उद्यान को घेरे हुए था। यहाँ करीब ३७५ प्रजातियों के पक्षी पाये जाते हैं जिनमें यहाँ रहने वाले और प्रवासी पक्षी शामिल हैं। यहाँ भारत के अन्य भागों से तो पक्षी आते ही हैं साथ ही यूरोप, साइबेरिया, चीन, तिब्बत आदि जगहों से भी प्रवासी पक्षी आते हैं। पक्षियों के अलावा साम्भर, चीतल, नीलगाय आदि पशु भी यहाँ पाये जाते हैं।\n\nयह मंदिर शहर का सबसे सुंदर मंदिर है। वास्तुकला की राजपूत, मुगल और दक्षिण भारतीय शैली का खूबसूरत मिश्रण गंगा महारानी मंदिर का निर्माण भरतपुर के शासक महाराजा बलवंत सिंह ने करवाया था। मंदिर की दीवारों और खम्भों पर की गयी बारीक और सुंदर नक्काशी दर्शनीय है। मंदिर को पूरा होने में 91 वर्ष समय लगा। यहाँ पूरे देश तथा विदेशों से हजारों श्रद्धालु दर्शन करने आते हैं। केवल श्रद्धा की दृष्टि से ही नहीं बल्कि अपने अद्भुत वास्तुशिल्प के कारण भी यह मंदिर लोगों को आकर्षित करता है। देवी गंगा की मूर्ति के अलावा भरतपुर के इस मंदिर में मगरमच्छ की एक विशाल मूर्ति है जिन्हें देवी गंगा का वाहन भी माना जाता है। हर साल भक्त हरिद्वार से गंगाजल लाकर देवी के चरणों के पास रखे विशाल रजत पात्र में डालते हैं। माना जाता है कि जब देवी गंगा अपना दिव्य आशीर्वाद इस जल में डालती है तब यह जल भक्तों के बीच प्रसाद के रूप में बाँट दिया जाता है। \n\nबाँके बिहारी मंदिर भारत के सबसे प्रसिद्ध मंदिरों में से एक है। माना जाता है कि यहाँ भगवान कृष्ण भक्तों की सभी आकांक्षाओं को पूरा करते हैं। भरतपुर का बाँके बिहारी मंदिर भारत के उन मंदिरों में से एक है जहाँ हमेशा सैकड़ों लोगों की भीड़ लगी रहती है। आरती से पहले भगवान की प्रतिमा को वस्त्र और आभूषणों से सजाया जाता है। मुख्य कक्ष के बाहर बरामदे की दीवारों पर भगवान कृष्ण के बचपन को दर्शाते चित्र देखे जा सकते हैं। मंदिर की दीवारों और छतों पर अनेक देवी-देवताओं की सुंदर तस्वीरें बनायी गयी हैं।\n\nलक्ष्मण मंदिर का निर्माण महाराजा बलवंत सिंह ने 1870 में करवाया था। उनके पिता महाराजा बलदेव सिंह श्री संत दास के सम्पर्क में आये और तब उन्होंने इस मंदिर की नींव रखी। श्री संत दास लक्ष्मण जी के भक्त थे और जीवनपर्यंत उनके प्रति समर्पित रहे। इस मंदिर की नींव रखने के बाद महाराजा बलदेव सिंह ने बलवंत सिंह को अपना उत्तराधिकारी घोषित कर दिया। मंदिर को पूरा कराने का श्रेय महाराजा बलवंत सिंह को जाता है।\n\nमंदिर के मुख्य गर्भगृह में लक्ष्मण जी और उर्मिला जी की प्रतिमाएँ स्थापित हैं, इनके अलावा राम, भरत, शत्रुघ्न तथा हनुमान जी की छोटी मूर्तियाँ भी यहाँ देखे जा सकते हैं। ये सभी प्रतिमाएँ अष्टधातु से बनी हैं। यह मंदिर पत्थरों पर की गयी खूबसूरत नक्काशी के लिए प्रसिद्ध है। \n\nमहाराजा सूरजमल ने एक अभेद्य किले की परिकल्पना की थी, जिसके अन्तर्गत शर्त यह थी कि पैसा भी कम लगे और मजबूती में बेमिशाल हो। राजा साहब ने इस विषय पर मंत्रियों, दरबारियों तथा विद्वतजनों से गहन विचार-विमर्श किया, तत्कालीन युद्ध के साधनों एवम् उनकी मारक क्षमता का ध्यान रखते हुए किला बनाने का निर्णय लिया गया, जिसके फलस्वरूप किले के दोनों तरफ मजबूत दरवाजे जिनमें नुकीले लोहे की सलाखें लगायी गयी। उस समय तोपों तथा बारुद का प्रचलन अत्यधिक था, जिससे किलों की मजबूत से मजबूत दीवारों को आसानी से ढहाया जा सकता था। इसलिए पहले किले की चौड़ी-चौड़ी मजबूत पत्थर की ऊँची-ऊँची प्राचीरें बनायी गयी, अब इन पर तोपों के गोलों का असर नहीं हो इसके लिए इन दीवारों के चारों ओर सैकड़ों फुट चौड़ी कच्ची मिट्टी की दीवार बनायी गयी और नीचे सैकड़ों फुट गहरी और चौड़ी खाई बनाकर उसमें पानी भरा गया, जिससे दुश्मन के द्वारा तोपों के गोले दीवारों पर दागने के बाद वो मिट्टी मे धँसकर दम तोड़ दे और अगर नीचे की ओर प्रहार करे तो पानी मे शान्त हो जाए और पानी को पार कर सपाट दीवार पर चढ़ना तो मुश्किल ही नहीं असम्भव था। मुश्किल वक्त में किले के दरवाजों को बन्द करके सैनिक सिर्फ पक्की दीवारों के पीछे और दरवाजों पर मोर्चा लेकर पूरे किले को आसानी से अभेद्य बना लेते थे। जिस किले में लेशमात्र भी लोहा नहीं लगा और अपनी अभेद्यता के बल पर लोहगढ़ कहलाया। जिसने समय-समय पर दुश्मनों के दाँत खट्टे किये और अपना लोहा मनवाने में शत्रु को मजबूर किया। ऐसे थे भरतपुर के दूरदर्शी राजा। लोहागढ़ किले का निर्माण 18वीं शताब्दी के आरम्भ में जाट शासक महाराजा सूरजमल ने करवाया था। यह किला भरतपुर के जाट शासकों की हिम्मत और शौर्य का प्रतीक है। अपनी सुरक्षा प्रणाली के कारण यह किला लोहागढ़ के नाम से जाना गया। किले के चारों ओर गहरी खाई हैं जो इसे सुरक्षा प्रदान करती है। यद्यपि लोहागढ़ किला इस क्षेत्र के अन्य किलों के समान वैभवशाली नहीं है लेकिन इसकी ताकत और भव्यता अद्भुत है। किले के अन्दर महत्त्वपूर्ण स्थान हैं— किशोरी महल, महल खास, मोती महल और कोठी खास। सूरजमल ने मुगलों और अंग्रेजों पर अपनी जीत की याद में किले के अन्दर जवाहर बुर्ज और फतेह बुर्ज बनवाये। यहाँ अष्टधातु से निर्मित एक द्वार भी है जिसमें हाथियों के विशाल चित्र बने हुए हैं।\n\nभरतपुर से 34 कि॰मी॰ उत्तर में डीग नामक बागों का खूबसूरत नगर है। शहर के मुख्य आकर्षणों में मनमोहक उद्यान, सुन्दर फव्वारा और भव्य जलमहल शामिल है। यह शहर बड़ी संख्या में पर्यटकों को अपनी ओर आकर्षित करता है। डीग के राजमहलों में निर्मित गोपाल भवन का निर्माण सन् 1780 में किया गया था। खूबसूरत बागीचों से सजे इस भवन से गोपाल सागर का अद्भुत नजारा देखा जा सकता है। भवन के दोनों ओर दो छोटी इमारतें हैं, जिन्हें सावन भवन और भादो भवन के नाम से पुकारा जाता है।\nभरतपुर के आसपास घूमना तब तक अधूरा है जब तक डीग किला नहीं देख लिया जाता। राजा सूरजमल ने इस किले का निर्माण कुछ ऊँचाई पर करवाया था। किले का मुख्य आकर्षण यहाँ की घड़ी मिनार है, जहाँ से न केवल पूरे महल को देखा जा सकता है बल्कि नीचे शहरों का नजारा भी लिया जा सकता है। इसके ऊपर एक बंदूक रखी है जो आगरा किले से यहाँ लायी गयी थी। खाई, ऊँची दीवारों और द्वारों से घिरे इस किले के अवशेष मात्र ही देखे जा सकते हैं।\n\nएशिया में पक्षियों के समूह प्रजातियों वाला सर्वश्रेष्ठ उद्यान के लिए प्रसिद्ध है। भरतपुर की गर्म जलवायु में सर्दियाँ बिताने प्रत्येक वर्ष साइबेरिया के दुर्लभ सारस यहाँ आते हैं। एक समय में भरतपुर के राजकुँवरों की शाही शिकारगाह रहा यह उद्यान विश्व के उत्तम पक्षी विहारों में से एक है जिसमें पानी वाले पक्षियों की चार सौ से अधिक प्रजातियों की भरमार है। गर्म तापमान में सर्दियाँ बिताने अफगानिस्तान, मध्य एशिया, तिब्बत से प्रवासी चिड़ियों की मोहक किस्में तथा आर्कटिक से साइबेरियन, साइबेरिया से भूरे पैरों वाले हंस और चीन से धारीदार सिर वाले हंस जुलाई-अगस्त में आते हैं और अक्टूबर-नवम्बर तक उनका प्रवास काल रहता है। उद्यान के चारों ओर जलकौओं, स्पूनबिल, लकलक बगुलों, जलसिंह इबिस और भूरे बगूलों का समूह देखा जा सकता है।\n", "id": "3129", "title": "भरतपुर"}
{"url": "https://hi.wikipedia.org/wiki?curid=3130", "text": "विजयवाड़ा\n\nविजयवाड़ा आंध्र प्रदेश प्रान्त का एक शहर है। विजयवाड़ा आंध्र प्रदेश के पूर्व-मध्य में कृष्णा नदी के तट पर स्थित है। दो हज़ार वर्ष पुराना यह शहर बैजवाड़ा के नाम से भी जाना जाता है। यह नाम देवी कनकदुर्गा के नाम पर है, जिन्हें स्थानीय लोग विजया कहते हैं। यह क्षेत्र मंदिरों और गुफ़ाओं से भरा हुआ है। यहाँ भगवान मालेश्वर का प्रसिद्ध मंदिर स्थित है। कहा जाता है कि आदि शंकराचार्य इस मंदिर में आए थे और उन्होंने यहाँ श्रीचक्र स्थापित किया था।\n\nचीनी यात्री ह्वेन त्सांग भी विजयवाड़ा आया था। विजयवाड़ा के पास में एक पहाड़ी पर स्थित विक्टोरिया म्यूजियम में एक काले ग्रेनाइट पत्थर से बनी बुद्ध की विशालकाय मूर्ति है।पैगम्बर मुहम्मद के पवित्र अवशेष के रूप में इस स्थल की मुसलमानों में लोगप्रियता है। यहाँ पाँचवी सदी की भोगलराजपुरम की गुफ़ाओं में तीन गुफ़ा मंदिर हैं, जिसमें भगवान नटराज, विनायक और अन्य मूर्तियाँ हैं।\nअर्द्धनारीश्वर की यहाँ मिली मूर्ति दक्षिण भारत अपने तरह की इकलौती मूर्ति मानी जाती है। यहाँ की गुफ़ाओं में उंद्रावल्ली की प्रमुख गुफ़ा है, जो सातवीं सदी में बनाई गई थी। शयन करते विष्णु की एक शिला से निर्मित मूर्ति यहाँ की कला का श्रेष्ठ नमूना है।\nविजयवाड़ा के दक्षिण में 12 किलोमीटर दूर मंगलगिरि की पहाड़ी पर विष्णु के अवतार भगवान नरसिंह का विख्यात मंदिर है।\nविजयवाड़ा से 45 किलोमीटर दूर गंडीवाड़ा में जैन और बौद्धों के अनेक पवित्र अवशेष मिले हैं। बौद्ध स्तूपों के अवशेषों वाली 99 छोटी समाधियाँ यहाँ का एक अन्य विशिष्ट स्थल है। इसे राष्ट्रीय स्मारक घोषित किया गया है।\n\n", "id": "3130", "title": "विजयवाड़ा"}
{"url": "https://hi.wikipedia.org/wiki?curid=3131", "text": "लुधियाना\n\nलुधियाना भारत के पंजाब प्रांत का एक शहर है। इसका प्राचीन नाम लोदी-आना था, जोकि लोदी वन्श के नाम पर था।\n", "id": "3131", "title": "लुधियाना"}
{"url": "https://hi.wikipedia.org/wiki?curid=3134", "text": "राजस्थान के शहर\n\n", "id": "3134", "title": "राजस्थान के शहर"}
{"url": "https://hi.wikipedia.org/wiki?curid=3147", "text": "सहरसा\n\nसहरसा भारत के बिहार प्रान्त का एक जिला एवं शहर है। जिले के रूप में सहरसा की स्थापना १ अप्रैल १९५४ को हुई थी जबकि २ अक्टुबर १९७२ से यह कोशी प्रमण्डल का मुख्यालय है। नेपाल से आने वाली कोशी नदी के मैदानों में फ़ैला हुआ कोशी प्रमण्डल इतिहास के पन्नों में तो एक समृ‍द्ध प्रदेश माना जाता रहा है किन्तु वर्तमान में यह अति पिछड़े क्षेत्रों में आता है। यहाँ कन्दाहा में सूर्य मंदिर एवं प्रसिद्ध माँ तारा स्थान महिषी ग्राम में स्थित है। प्राचीन काल से यह स्थान आदि शंकराचार्य तथा यहाँ के प्रसिद्ध विद्वान मंडन मिश्र के बीच हुए शास्त्रार्थ के लिए भी विख्यात रहा है।\n\nआरंभ में सहरसा क्षेत्र अंगुत्तरप कहलाता था और उत्तर बिहार के प्रसिद्ध वैशाली महाजनपद की सीमा पर स्थित था। अंग देश के शक्तिशाली होने पर यह इसके पास रहा लेकिन जल्द ही मगध साम्राज्य के विस्तारवाद का शिकार हो गया। बनमनखी-फारबिसगंज रोड पर सिकलीगढ में एवं किशनगंज पुलिस स्टेशन के पास मौर्य स्तंभ मिलने से यह बात प्रमाणित है। १९५६ में प्रसिद्ध इतिहासकार आर के चौधुरी के निर्देशन में हो रहे खुदाई के दौरान गोढोघाट एवं पटौहा में आहत सिक्के मिले हैं। मगध साम्राज्य में बिम्बिसार के समय बौद्ध धर्म के राजधर्म बनने पर यहाँ भी बौद्ध प्रभाव बढने लगा। जिले का बिराटपुर, बुधियागढी, बुधनाघाट, पितहाही और मठाई जैसी जगहों पर बौद्ध चिह्न मिले हैं। ७वीं सदी में जब आदि शंकराचार्य भारत भ्रमण पर निकलकर शास्त्रार्थ द्वारा हिंदू धर्म की पुनर्स्थापना करने लगे तब उनका आगमन सहरसा जिले के महिषी ग्राम में हुआ। कहा जाता है जब आदि शंकराचार्य ने यहाँ के प्रसिद्ध विद्वान मंडन मिश्र को हरा दिया तब उनकी पत्नी, जो कि एक विदुषी थीं, ने उन्हे चुनौती दी तथा शंकराचार्य को पराजित कर दिया। \n\nसहरसा जिला कोशी प्रमंडल एवं जिला का मुख्यालय शहर है। इसके उत्तर में मधुबनी एवं सुपौल, दक्षिण में खगड़िया, पूर्व में मधेपुरा एवं पश्विम में दरभंगा और समस्तीपुर जिला स्थित है। जिले का कुल क्षेत्रफल 1,661.3 वर्ग कि०मी० है। नेपाल की ओर से आने वाली नदियों में प्रायः हर साल आने वाली बाढ और भूकंप जैसी भौगोलिक आपदाओं से प्रभावित होता रहा है। बाढ के दिनों में नाव दुर्घटना से प्रतिवर्ष दर्जनों लोग काल के गाल में समा जाते हैं। वर्ष २००८ में कोशी बाँध टूटने से उत्पन्न बाढ लाखों लोगों के लिए तबाही एवं मौत का पर्याय बन गयी।\n2001 की जनगणना के अनुसार इस जिला की कुल जनसंख्या 15,06,418 है जिसमें शहरी क्षेत्र तथा देहाती क्षेत्र की जनसंख्या क्रमश: 1,24,015 एवं 13,82,403 है।\nसहरसा जिले के अंतर्गत २ अनुमंडल एवं १० प्रखंड हैं।\n\nकन्दाहा एक छोटा सा गाँव है जहाँ के लोगों का मुख्य पेशा मछली पकड़ना है। परन्तु इस गाँव को भारत के एक प्राचीनतम और अनुपम सूर्य मंदिर के स्वामित्व का गौरव प्राप्त है। \nइस अतुलनीय सूर्य मंदिर का निर्माण १४ वीं शताब्दी में मिथिला के राजा हरिसिंह देव ने किया था। यह सहरसा जिला मुख्यालय से लगभग १२ किलोमीटर पश्चिम में अवस्थित है। महाभारत और सूर्य पुराण के अनुसार इस सूर्य मंदिर का निर्माण 'द्वापर युग' में हो चुका था। पौराणिक मान्यता के अनुसार भगवान कृष्ण के पुत्र 'शाम्ब' किसी त्वचा रोग से पीड़ित थे जो मात्र यहाँ के सूर्य कूप के जल से ठीक हो सकती थी। यह पवित्र सूर्य कूप अभी भी मंदिर के निकट अवस्थित है। इस के पवित्र जल से अभी भी त्वचा रोगों के ठीक होने की बात बताई जाती है। \nयह सूर्य मंदिर सूर्य देव की प्रतिमा के कारण भी अद्भुत माना जाता है। मंदिर के गर्भ गृह में सूर्य देव विशाल प्रतिमा है, जिसे इस इलाके में ' बाबा भावादित्य' के नाम से जाना जाता है। प्रतिमा में सूर्य देव की दोनों पत्नियों 'संग्य' और 'kalh' को दर्शाया गया है। साथ ही 7 घोड़े और १४ लगाम के रथ को भी दर्शाया गया है। इस प्रतिमा की एक बड़ी विशेषता यह है कि यह बहुत ही मुलायम काले पत्थर से बनी है। यह विशेषता तो कोणार्क एवं देव के सूर्य मंदिरों में भी देखने को नहीं मिलती। परन्तु सबसे अद्भुत एवं रहस्यमयी है मंदिर के चौखट पर उत्कीर्ण लिपि जो अभी तक नहीं पढ़ी जा सकी है। \nपरन्तु दुर्भाग्य से इस प्रतिमा को भी औरंगजेब काल में अन्य अनेक हिन्दू मंदिरों की तरह ही क्षतिग्रस्त कर दिया गया। इसी कारण से प्रतिमा का बाँया हाथ, नाक और जनेऊ का ठीक प्रकार से पता नहीं चल पाता है। इस प्रतिमा के अन्य अनेक भागों को भी औरंगजेब काल में ही तोड़कर निकट के सूर्य कूप में फेंक दिया गया था, जो १९८५ में सूर्य कूप की खुदाई के बाद मिले हैं।\n१९८५ के बाद यह मंदिर भारतीय पुरातत्व सर्वेक्षण विभाग के अधीन आ गया। पुरातत्व विभाग ने मंदिर की देख रेख के लिए एक कर्मचारी को नियुक्त कर रखा है। परन्तु सरकार की तरफ से इस मंदिर के जीर्णोधार एवं विकास के प्रति उपेक्षा ही बरती गयी है। वह तो यहाँ के कुछ ग्रामीणों की जागरूकता एवं सहयोग के कारण मंदिर अपने वर्तमान स्वरुप में मौजूद है। इनमे नुनूं झा एवं जयप्रकाश वर्मा समेत अनेक ग्रामीणों का सहयोग सराहनीय रहा है।\nइस मंदिर को बिहार सरकार के तरफ से प्रथम सहयोग तब मिला जब अशोक कुमार सिंह पर्यटन मंत्री बने। उन्होंने इस मंदिर के विकाश के लिए २००३ में ३००००० (तीन लाख) रु० का अनुदान दिया। परन्तु यह रकम मंदिर के विकास के लिए प्रयाप्त नहीं थी। फिर भी इस रकम से मंदिर परिसर को दुरुस्त किया गया। साथ ही मुख्य द्वार का निर्माण हो सका। परन्तु अभी भी इस मंदिर एवं इस पिछड़े गाँव के लिए बहुत कुछ किया जाना बाकि है, जिससे कि इस अद्भुत मंदिर की गिनती बिहार के मुख्य पर्यटन स्थल के रूप में हो सके।\nneelkanth mandir, chainpur (saharsa)\n", "id": "3147", "title": "सहरसा"}
{"url": "https://hi.wikipedia.org/wiki?curid=3148", "text": "खुदाबक़्श लाइब्रेरी\n\nखुदाबक़्श ओरियेन्टल लाइब्रेरी भारत के सबसे प्राचीन पुस्तकालयों में से ए॰ है जो बिहार प्रान्त के पटना शहर में स्थित है। मौलवी खुदाबक़्श खान के द्वारा सम्पत्ति ए॰ं पुस्तकों के निज़ी दान से शुरु हुआ यह पुस्तकालय देश की बौद्धिक सम्पदाओं में काफी प्रमुख है। भारत सरकार ने संसद में 1969 में पारित ए॰ विधेयक द्वारा इसे राष्ट्रीय महत्व के संस्थान के रूप में प्रतिष्ठित किया। यह स्वायत्तशासी पुस्तकालय जिसके अवैतनिक अध्यक्ष बिहार के राज्यपाल होते हैं, पूरी तरह भारत सरकार के संस्कृति मन्त्रालय के अनुदानों से संचालित है। \n\nखुदाबक़्श पुस्तकालय की शुरुआत मौलवी मुहम्मद बक़्श जो छपरा के थे उनके निजी पुस्तकों के संग्रह से हुई थी। वे स्वयं कानून और इतिहास के विद्वान थे और पुस्तकों से उन्हें खास लगाव था। उनके निजी पुस्तकालय में लगभग चौदह सौ पांडुलिपियाँ और कुछ दुर्लभ पुस्तकें शामिल थीं। 1876 में जब वे अपनी मृत्यु-शैय्या पर थे उन्होंने अपनी पुस्तकों की ज़ायदाद अपने बेटे को सौंपते हुये ए॰ पुस्तकालय खोलने की ईच्छा प्रकट की। इस तरह मौलवी खुदाबक़्श खान को यह सम्पत्ति अपने पिता से विरासत में प्राप्त हुई जिसे उन्होंने लोगों को सम्रपित किया। खुदाबक़्श ने अपने पिता द्वारा सौंपी गयी पुस्तकों के अलावा और भी पुस्तकों का संग्रह किया तथा 1888 में लगभग अस्सी हजार रुपये की लागत से ए॰ दोमंज़िले भवन में इस पुस्तकालय की शुरुआत की और 1891 में 29 अक्टूबर को जनता की सेवा में समर्पित किया। उस समय पुस्तकालय के पास अरबी, फारसी और अंग्रेजी की चार हजार दुर्लभ पांडुलिपियाँ मौज़ूद थीं। क़ुरआन की प्राचीन प्रतियां और हिरण की खाल पर लिखी क़ुरानी पृष्ठ भी मौजूद हैं। \n\n\nखुदाबक़्श लाइब्रेरी का आधिकारिक जालस्थल (अँग्रेजी में)\n", "id": "3148", "title": "खुदाबक़्श लाइब्रेरी"}
{"url": "https://hi.wikipedia.org/wiki?curid=3159", "text": "जीवनियाँ\n\nदेखे: \n", "id": "3159", "title": "जीवनियाँ"}
{"url": "https://hi.wikipedia.org/wiki?curid=3161", "text": "स्लोवाकिया\n\nस्लोवाकिया युरोप महाद्वीप मे स्थित एक देश है। चेकोस्लोवाकिया से अलग होने के बाद इस गणराज्य का निर्माण हुआ था। यहाँ की राजधानी ब्रातिस्लावा है।\n\nपुरातात्विक अवशेषों के अध्ययन से यह पता लगा है कि 1000 ईसा पूर्व से पहले स्लोवाकिया में बंजारे रहते थे जो एक जगह से दूसरी जगह जाते रहते थे। तत्पश्चात इलीरियन और सेल्ट जाति के लोग यहाँ स्थायी रूप से बसे। लगभग 100 ईसा पूर्व में जर्मन सेनाओं ने इन जातियों को यहाँ से खदेड़ा और स्वयं यहाँ बस गए। रोमन साम्राज्य ने इस इलाके पर कब्ज़ा करने की कोशिश की लेकिन जर्मन जातियों को हारने में असफल रहे। छठी शताब्दी तक स्लाव लोग यहाँ बस चुके थे।\n\nसन् 833 में स्लोवाकिया के क्षेत्र पर मोरावियाई साम्राज्य ने कब्ज़ा कर लिया था। सन् 863 में ईसाई मिशनरी (धर्म-प्रचारक) देश के लोगों का धर्म-परिवर्तन करने में सफल रहे, जो आज तक कायम है।\n\nसन् 907 में मोरावियाई साम्राज्य के बिखर गया और सन् 1018 में स्लोवाकिया हंगेरियाई साम्राज्य का भाग बन गया। इस समय में क्षेत्र की आर्थिक उन्नति हुई और क्षेत्र में खदानों से सोना, चांदी, एवं तांबा निकाला गया। परन्तु सन् 1237 में पूर्व से तातार लोगों ने हमला कर दिया और अर्थव्यवस्था इससे डूब गयी। इन हमलों से बचाव के लिए साम्राज्य ने जर्मन लोगों को स्लोवाकिया के कम जनसंख्या घनत्व वाले क्षेत्रों में बसने के लिए भेजा। इससे जर्मन लोगों का यहाँ आना शुरू हुआ जिसके नतीजतन कई खनन वाले शहरों में जर्मन लोग प्रमुख जनजातीय समूह बन गए।\n\nचौदवीं और सोलहवीं शताब्दी में हंगेइरियाई साम्राज्य के विरुद्ध विद्रोह हुए। इसके बाद तुर्कियों ने हंगरी पर कब्ज़ा कर लिया, परन्तु 1686 में हंगेरियन साम्राज्य ने उन्हें हरा दिया और स्लोवाकिया पर फिर हंगेरियन साम्राज्य का प्रभुत्व था।\n\nस्लोवाकिया पूर्वी यूरोप में स्थित है। यह सभी तरफ़ से ज़मीन से घिरा है (अर्थात इसकी किसी सीमा पर समुद्र या महासागर नहीं है)। इसका कुल क्षेत्रफल 49,035 वर्ग किलोमीटर है। इसके उत्तर में पोलैंड है, दक्षिण में हंगरी, पूर्व में यूक्रेन और पश्चिम में चेक गणराज्य एवं ऑस्ट्रिया। डैन्यूब नदी राष्ट्र की राजधानी ब्रातिस्लावा से गुज़रती है और हंगरी के साथ स्लोवाकिया की सीमा का काम करती है। देश का लगभग 30% इलाका पहाड़ी है।\n\n2008 के अनुसार, स्लोवाकिया की जनसंख्या 54,12,254 है और जनसंख्या घनत्व है 110 व्यक्ति प्रति वर्ग किलोमीटर। 45% जनसंख्या 5,000 से कम जनसंख्या वाले गाँवों में रहती है। साक्षरता दर 99.6% है और औसत आयु 38.3 वर्ष। देश में 51.41% स्त्रियाँ हैं और 48.59% पुरुष। राष्ट्र के 86% लोग स्लोवाक हैं, 10% हंगेरियाई, 1.7% रोमा, 1.4% चेक, 0.3% रूसिन, 0.1% जर्मन, 0.1% पोलिश, 0.1% यूक्रेनीयाई और 0.07% मोरावियाई।\n\nस्लोवाकिया में 69% लोग रोमन कैथलिक हैं, 10% प्रोटेस्टेंट, 4% यूनानी कैथलिक और 0.9% कट्टरवादी ईसाई (ओर्थोडोक्स ईसाई)। स्लोवाकिया में 4,000 से भी कम यहूदी हैं।\n\nस्लोवाकिया एक संसदीय गणतंत्र है। इसके राष्ट्रीय परिषद में 150 सदस्य होते हैं जिन्हें हर 4 साल में आम चुनाव द्वारा चुना जाता है। सन् 2002 तक सांसद राष्ट्रपति का चुनाव किया करते थे और राष्ट्रपति बनने के लिए उम्मीदवार को कम-से-कम 90 सांसदों के मत हासिल करने होते थे। 2002 में स्लोवाकिया के संविधान में संशोधन किया गया और अब राष्ट्रपति आम चुनावों द्वारा चुने जाते हैं।\n\nराष्ट्रीय परिषद में बहुमत से सरकार बनती है और इस सरकार के प्रमुख प्रधानमन्त्री होते हैं।\n\nस्लोवाकिया 8 प्रशासनिक क्षेत्रों और 79 ज़िलों में बँटा हुआ है।\n\nस्लोवाकिया में 55 ज़िला न्यायालय हैं, 8 क्षेत्रीय न्यायालय (उच्च न्यायालय) हैं; और एक सर्वोच्च न्यायालय है। इसके अतिरिक्त एक संवैधानिक न्यायालय भी है।\n\n2008 में स्लोवाकिया का सकल घरेलू उत्पाद 95 बिलियन डॉलर (अरब डॉलर) था। 1 जनवरी 2009 को स्लोवाकिया यूरोज़ोन का भाग बन गया और यूरो ने स्लोवाकी क्राउन की जगह ले ली।\n\n", "id": "3161", "title": "स्लोवाकिया"}
{"url": "https://hi.wikipedia.org/wiki?curid=3162", "text": "गेंदबाज\n\nक्रिकेट के खेल में गेंदबाज गेंद फेंकने की जिम्मेदारी लेता है और गेंद फेंकने की इस क्रिया या कला को गेंदबाज़ी कहा जाता है। \n\nअभी तक शोएब़ अख्तर द्वारा फरवरी २००३ में फेंकी गेंद को सबसे तेज़ गेंद (१००.२३ मील प्रति घंटा या १६१.३ किलोमीटर प्रति घंटा) माना जाता है।\n\n", "id": "3162", "title": "गेंदबाज"}
{"url": "https://hi.wikipedia.org/wiki?curid=3163", "text": "गया अंतर्राष्ट्रीय हवाई-अड्डा\n\nगया अंतर्राष्ट्रीय हवाई-अड्डा बिहार के गया एवं बोधगया शहरों के बीच अवस्थित है। फिलहाल यह हवाई अड्डा देश में सिर्फ कोलकाता से सीधे सीधे जुड़ा हुआ है। बौद्ध पर्यटन को देखते हुये सन 2004 में भारत सरकार ने इस हवाई-अड्डे का विकास सुनिश्चित किया और अब यह शहर श्रीलंका की राजधानी कोलंबो और थाईलैंड की राजधानी बैंकाक से सीधे हवाई संपर्क में है। श्रीलंकन एअरलाइंस की जहाजें हफ़्ते में तीन बार बरास्ता गया दिल्ली के लिये जाती है। जबकि इंडियन एअरलाइंस की जहाज हफ़्ते में चार दिन बैंकाक से उड़ान भरकर बरास्ता कोलकाता गया तक आती है।\n", "id": "3163", "title": "गया अंतर्राष्ट्रीय हवाई-अड्डा"}
{"url": "https://hi.wikipedia.org/wiki?curid=3167", "text": "आरा\n\nआरा भारत प्रांत के बिहार राज्य का एक प्रमुख शहर है। यह भोजपुर जिले का मुख्यालय है। राजधानी पटना से इसकी दूरी महज 55 किलोमीटर है। देश के दूसरे भागों से ये सड़क और रेलमार्ग से जुड़ा हुआ है। यह नगर वाराणसी से 136 मील पूर्व-उत्तर-पूर्व, पटना से 37 मील पश्चिम, गंगा नदी से 14 मील दक्षिण और सोन नदी से आठ मील पश्चिम में स्थित है। यह पूर्वी रेलवे की प्रधान शाखा तथा आरा-सासाराम रेलवे लाइन का जंकशन है। डिहरी से निकलने वाली सोन की पूर्वी नहर की प्रमुख 'आरा नहर' शाखा भी यहाँ से होकर जाती है। आरा को 1865 में नगरपालिका बनाया गया था।\n\nगंगा और सोन की उपजाऊ घाटी में स्थित होने के कारण यह अनाज का प्रमुख व्यापारिक क्षेत्र तथा वितरणकेंद्र है। रेल मार्ग और पक्की सड़क द्वारा यह पटना, वाराणसी, सासाराम आदि से सीधा जुड़ा हुआ है। बहुधा सोन नदी की बाढ़ों से अधिकांश नगर क्षतिग्रस्त हो जाता है।\n\nआरा अति प्राचीन शहर है। पहले यहां मयुरध्वज नामक राजा का शासन था। महाभारत कालीन अवशेष यहां के बिखरे पड़े हैं। ये 'आरण्य क्षेत्र' के नाम से भी जाना जाता था। कहा जाता है आरा का प्राचीन नाम आराम नगर भी था। \n\nआरा अति प्राचीन ऐतिहासिक नगर है जिसकी प्राचीनता का संबंध महाभारत काल से है। पांडवों ने भी अपना गुप्तवास काल यहाँ बिताया था। जेनरल कनिंघम के अनुसार युवानच्वांग द्वारा उल्लिखित कहानी का संबंध, जिसमें अशोक ने दानवों के बौद्ध होने के संस्मरण स्वरूप एक बौद्ध स्तूप खड़ा किया था, इसी स्थान से है। आरा के पास मसार ग्राम में प्राप्त जैन अभिलेखों में उल्लिखित 'आरामनगर' नाम भी इसी नगर के लिए गया है। पुराणों में लिखित मोरध्वज की कथा से भी इस नगर का संबंध बताया जाता है। बुकानन ने इस नगर के नामकरण में भौगोलिक कारण बताते हुए कहा कि गंगा के दक्षिण ऊँचे स्थान पर स्थित होने के कारण, अर्थात्‌ आड़ या अरार में होने के कारण, इसका नाम 'आरा' पड़ा। 1857 के प्रथम भारतीय स्वतंत्रतायुद्ध के प्रमुख सेनानी बाबू कुंवर सिंह की कार्यस्थली होने का गौरव भी इस नगर को प्राप्त है। आरा स्थित 'द लिटल हाउस' एक ऐसा भवन है, जिसकी रक्षा अंग्रेज़ों ने 1857 के विद्रोह में बाबू कुंवर सिंह से लड़ते हुए की थी। आरा 1971 के पांचवीं लोकसभा चुनाव तक शाहाबाद संसदीय क्षेत्र के नाम से जाना जाता था। 1977 के दौरान आरा को अलग संसदीय क्षेत्र के रूप में मान्यता मिली और तब आरा अस्तित्व में आया। \n\nयहाँ वीर कुँवर सिंह विश्वविद्यालय और अनेक महाविद्यालय हैं।\n\nजैन बाला विश्राम नामक पुराना छात्राओं का स्कूल भी यहां है। हरप्रसाद दास जैन कॉलेज, महाराजा कॉलेज, सहजानंद ब्रह्मर्षि कॉलेज, जगजीवन कॉलेज, महंत महादेवानंद महिला कॉलेज अंगीभूत कॉलेज हैं। इसके अलावे भी कई छोटे -मोटे कॉलेज और स्कूल शहर की शैक्षणिक पहचान दिलाते हैं। डेढ़ दशक पहले यहां वीर कुंवर सिंह विश्वविद्यालय की स्थापना हुई। आऱा ने जगजीवन राम, राम सुभग सिंह, अंबिका शरण सिंह, रामानंद तिवारी जैसे नेता दिये।\n\nआरा के दर्शनीय स्थलों में आरण्य देवी, मढ़िया का राम मन्दिर प्रसिद्ध है। शहर में बुढ़वा महादेव, पतालेश्वर मंदिर, रमना मैदान का महावीर मंदिर, सिद्धनाथ मंदिर प्रमुख हैं। शहर का बड़ी मठिया नामक विशाल धार्मिक स्थान है। शहर के बीचोबीच अवस्थित बड़ी मठिया रामानंद सम्प्रदाय का प्रमुख केन्द्र है। वाराणसी की तर्ज पर मानस मंदिर भी निर्माणाधीन है। आरा शहर के कई लोगों ने शिक्षा, साहित्य, संस्कृति और पत्रकारिता के क्षेत्र में अपनी कामयाबी का झंडा बुलंद किया है। यहां की आरण्य देवी बहुत प्रसिद्ध है। संवत् 2005 में स्थापित आरण्य देवी का मंदिर आरा में मुख्य आकर्षण का केंद्र है। इस ऐतिहासिक देवी मंदिर में श्रद्धालुओं की भीड़ उमड़ती है जहाँ दूर-दूर से श्रद्धालु पूजा-अर्चना के लिए जुटते है। महाराजा कॉलेज स्थित वीर कुंवर सिंह का गुफा द्वार है जो अभी बंद है, देखा जा सकता है।\n\n2001 की जनगणना के अनुसार आरा शहर की कुल जनसंख्या 2,03,395 है।\n", "id": "3167", "title": "आरा"}
{"url": "https://hi.wikipedia.org/wiki?curid=3169", "text": "कपिलदेव\n\nकपिलदेव रामलाल निखंज (जन्म ६ जन्वरी १९५९) भारत के पूर्व क्रिकेट खिलाड़ी हैं। भारत के सर्वश्रेष्ठ क्रिकेट खिलाड़ियों में उनकी गणना होती है। वे भारतीय क्रिकेट के कप्तान के पद पर रह चुके हैं। १९८३ के क्रिकेट विश्वकप में वे भारतीय क्रिकेट टीम के कप्तान थे और उनके नेतृत्व में टीम ने विश्वकप जीतने का गौरव प्राप्त किया। वे विस्डेन द्वारा वर्ष २००२ में 'सदी के भारतीय क्रिकेटर' चुने गये। वे १० माह के लिये भारतीय क्रिकेट टीम के प्रशिक्षक भी रहे थे।\n\nकपिलदेव का जन्म चंडीगढ़ में हुआ। उनका विवाह रोमी भाटिया से सन १९८० में हुआ। उनकी बेटी, अमिया देव का जन्म १६ जनवरी, १९९६ को हुआ।\n\nउन्होने अपने क्रिकेट करीयर की शुरुआत १९७५ में हरयाना की ओर से पञाब के विरुध घरेलु क्रिकेट से करी। वे एक ओल राउन्डर थे जोकि दाये हाथ से बल्लेबाज़ी एव तेज़ गेन्दबाज़ी भी करते थे। उनका अन्तर-राष्ट्रीय व्यवसाय पाकिस्तान के विरुध फैस्लाबाद में १६ अक्टूबर १९७८ को हुआ। हालान्कि यह दौरा उनके लिये कुछ अच्छा न रहा, परन्तु आने वाले समय में उन्होने अपने उन्दा प्रदर्शन से भार्तीय क्रिकेट टीम में अपनी जगह सुनिशचित कर ली। श्री-लन्का के विरुध १९८२-८३ में उन्होने अपनी कप्तानी में प्रथम प्रवेश किया। जब उन्हे विश्व कप की कप्तानी का अवसर मिला तो वे एक औसत खिलाडी ही थे, परन्तु अपने आश्चर्या-जनक प्रदर्श्न से तथा अपनी टीम के सहयोग से भारत को पेह्ला विश्व कप जिताया और रातो-रात ही भार्तीय इतिहास का चमकता सितारा बन गये। मोहम्मग अज़हरुद्दीन की कप्तानी में उन्होने १९९२ के विश्व कप में अपना आखरी अन्तर-राष्ट्रिया खेल खेला। उन्होने अपने क्रिकेट व्यवसाय में एक दिवसीय क्रिकेट में २२५ और टेस्ट क्रिकेट में १३१ मैच खेले। एक दिवसीय क्रिकेट में उन्होने 23.79 की औसत से ३७८३ रन बनाये तथा टेस्ट क्रिकेट में उन्होने 31.05 की औसत से ५२४८ रन बनाये। गेन्दबाज़ी करते हुए उन्होने एक दिवसीय तथा टेस्ट क्रिकेट में २५३ तथा ४३४ विकेट लिये क्रमश:। १९८३ के विश्व कप में ज़िमबाब्वे के विरुध उनकी १७५ रन की पारी यादगार रहेगी जिस्की बदौलत भारत वह मैच जीता। उन्होने एक दिवसीय क्रिकेट में १ और टेस्ट क्रिकेत में ८ शतक लगायी है।\n\nकपिल देव ने १९९४ में अन्तर-राष्ट्रीय क्रिकेट को अल्विदा कह दिया। १९९९ में उन्हे भारतीय क्रिकेट टीम का कोच चुना गया। उन्की अवधि के दौरान भारत का प्रदर्शन खास न रहा जिस्मे वे केवल एक टेस्ट मैच जीते और औसट्रेलिया और साउथ अफ्रीका के विरुध दो बडी सीरीज़ हारे। मनोज प्रभाकर द्वारा सट्टेबाज़ी में फसाये जाने के बाद उन्होने अपने कोच के पद को त्याग दिया। २००५ में उन्होने खुशी नामक एक राष्ट्रीय सरकारी संगठन की स्थाप्ना की। अभी वे उसके अध्यक्ष है। खुशी दिल्ली में कम विशेषाधिकृत बच्चो के लिये तीन विद्यालय चलाती है। २४ सितम्बर २००८ को उन्होने भार्तीय प्रादेशिक सेना में भाग लिया और उन्हे लेफ्टिनेंट कर्नल के रूप में चुना गया।\n\n१९७९ - ८० - अर्जुन पुरस्कार\n\n१९८२ - पद्मश्री\n\n१९८३ - विस्डेन क्रिकेटर ओफ द ईयर\n\n१९९१ - पद्मभूषण\n\n२००२ - विस्देन इन्डियन क्रिकेटर ओफ द सेन्चुरी\n\n२००५ में कपिल देव ने ज़िकौम एलेक्ट्रॉनिक्स में ५% दाव लिया। चंडीगढ़ के कपिल्स इलेवेन रेस्टोरेंट के वे मालिक है। उन्होने इक़्बाल, चैन खुली की मैन खुली तथा मुझसे शादी करोगी जैसी फिल्मो में छोटे किर्दार भी निभाए हैं।\n", "id": "3169", "title": "कपिलदेव"}
{"url": "https://hi.wikipedia.org/wiki?curid=3180", "text": "हँड़िया\n\nहँड़िया को आदिवासियों का वोदका कहा जा सकता है, यह चावल की बनी शराब का नाम है जो आदिवासियों के जीवन का अटूट अंग है। यह झारखंड, पश्चिम बंगाल, उड़ीसा, छत्तीसगढ और भारत के अन्य आदिवासी इलाकों में काफी लोकप्रिय है। आदिवासी आम तौर शाम घिरने के बाद गीत संगीत के बीच हँडिया पी कर दिन की बातों को भुला कर अगले दिन की तैयारी में जुट जाते हैं यह लोग, यह सोच कर कि शायद नया दिन उनके लिए कुछ नया लेकर आए.\n\nहँड़िया बनाने के लिये चावल को पानी और ख़मीर पैदा करने वाले कुछ तत्वों के साथ लगभग चौबीस घंटे छोड़ दिया जाता है, जिसके बाद यह सेवन करने योग्य हो जाता है। जैसा कि आम तौर पर हर तरह की शराब के साथ बात लागू होती है, हँड़िया का सेवन भी अल्प मात्रा में करने पर स्वास्थ्य की दृष्टि से ठीक माना जाता है। लेकिन अधिक सेवन से नशे के साथ साथ ही शारीरिक और मानसिक स्वास्थय का नुकसान होता है। आदिवासी समाज में इस बुरी प्रथा को समाप्त करने के लिये सामाजिक मुहिम चलाये गये। उन्नीसवीं सदी में सबसे मज़बूत आंदोलन बिरसा मुंडा द्वारा छेड़ी गयी थी।", "id": "3180", "title": "हँड़िया"}
{"url": "https://hi.wikipedia.org/wiki?curid=3193", "text": "हॉकी\n\nहॉकी एक ऐसा खेल है जिसमें दो टीमें लकड़ी या कठोर धातु या फाईबर से बनी विशेष लाठी (स्टिक) की सहायता से रबर या कठोर प्लास्टिक की गेंद को अपनी विरोधी टीम के नेट या गोल में डालने की कोशिश करती हैं। हॉकी का प्रारम्भ वर्ष 2010 से 4,000 वर्ष पूर्व मिस्र में हुआ था। इसके बाद बहुत से देशों में इसका आगमन हुआ पर उचित स्थान न मिल सका। भारत में इसका आरम्भ 100 वर्षों से पहले हुआ था। 11 खिलाड़ियों के दो विरोधी दलों के बीच मैदान में खेले जाने वाले इस खेल में प्रत्येक खिलाड़ी मारक बिंदु पर मुड़ी हुई एक छड़ी (स्टिक) का इस्तेमाल एक छोटी व कठोर गेंद को विरोधी दल के गोल में मारने के लिए करता है। बर्फ़ में खेले जाने वाले इसी तरह के एक खेल आईस हॉकी से भिन्नता दर्शाने के लिए इसे मैदानी हॉकी कहते हैं। चारदीवारी में खेली जाने वाली हॉकी, जिसमें एक दल में छह खिलाड़ी होते हैं और छह खिलाड़ी परिवर्तन के लिए रखे जाते हैं।\n\nहॉकी के विस्तार का श्रेय, विशेषकर भारत और सुदूर पूर्व में, ब्रिटेन की सेना को है। अनेक अंतर्राष्ट्रीय प्रतियोगिताओं के आह्वान के फलस्वरूप 1971 में विश्व कप की शुरुआत हुई। हॉकी की अन्य मुख्य अंतर्राष्ट्रीय प्रतियोगिताएं हैं- ओलम्पिक, एशियन कप, एशियाई खेल, यूरोपियन कप और पैन-अमेरिकी खेल। दुनिया में हॉकी निम्न प्रकार से खेली जाती है।\n\n\nहॉकी खेल का उद्गम सदा से ही विवाद का विषय रहा है। एक मत के अनुसार ईसा से दो हजार वर्ष पूर्व हॉकी का खेल फारस में खेला जाता था। यह खेल आधुनिक हॉकी से भिन्न था। कुछ समय बाद यह खेल कुछ परिवर्तित होकर यूनान (वर्तमान ग्रीस) पहुंचा जहां यह इतना प्रचलित हुआ कि यह यूनान की ओलंपिक प्रतियोगिता में खेला जाने लगा। धीरे-धीरे रोमवासियों में भी इस खेल के प्रति रुझान बढ़ा और रोम भी यूनान के ओलंपिक में इसे खेलने लगा। हॉकी की शुरुआत आरंभिक सभ्यताओं के युग से मानी जाती है। हॉकी खेलने के अरबी, यहूदी, फ़ारसी और रोमन तरीक़े रहे और दक्षिण अमेरिका के एज़टेक इंडियनों द्वारा छड़ी से खेले जाने वाले एक खेल के प्रमाण भी मिलते हैं। आरंभिक खेलों हर्लिंग और शिंटी जैसे खेलों के रूप में भी हॉकी को पहचाना गया है। मध्य काल में छड़ी से खेला जाने वाला एक फ़्रांसीसी खेल हॉकी प्रचलित था और अंग्रेज़ी शब्द की उत्पत्ति शायद इसी से हुई है।\n\n19वीं शताब्दी के प्रारंभिक वर्षों में भारत में इस खेल के विस्तार का श्रेय मुख्य रूप से ब्रिटिश सेना को जाता है और एक स्वाभाविक परिणाम के रूप में यह खेल छावनी नगरों व उसके आसपास तथा युद्धप्रिय समझे जाने वाले लोगों और सैनिकों के बीच फला-फूला हैं।\n\nसैनिक छावनियों वाले सभी नगर, जैसे लाहौर, जालंधर, लखनऊ, झांसी, जबलपुर भारतीय हॉकी के गढ़ थे। मगर इस खेल को विभाजन-पूर्व भारत की कृषि प्रधान भूमि के मेहनती और बलिष्ठ पंजाबियों ने स्वाभाविक रूप से सीखा।\n\nअंग्रेज़ी विद्यालयों में हॉकी खेलना 19वीं शताब्दी के उत्तरार्द्ध में शुरू हुआ और दक्षिण-पूर्वी लंदन के ब्लैकहीथ में पुरुषों के पहले हॉकी क्लब का विवरण 1861 की एक विवरण-पुस्तिका में मिलता है। पुरुषों की मैदानी हॉकी को 1908 और 1920 में ओलम्पिक खेलों में खेला गया और 1928 से इसे स्थायी तौर पर ओलम्पिक में शामिल कर लिया गया।\n\nआधुनिक युग में पहली बार ओलंपिक में हॉकी २९ अक्टूबर, १९०८ में लंदन में खेली गई। इसमें छह टीमें थीं। १९२४ में ओलपिंक में अंतर्राष्ट्रीय कारणों से यह खेल शामिल नहीं हो सका। ओलंपिक से हॉकी के बाहर हो जाने के बाद जनवरी, १८८४ में अंतरराष्ट्रीय हॉकी महासंघ (इंटरनेशनल हॉकी फेडरेशन) की स्थापना हुई। हॉकी का खेल एशिया में भारत में सबसे पहले खेला गया। पहले दो एशियाई खेलों में भारत को खेलने का अवसर नहीं मिल सका, किन्तु तीसरे एशियाई खेलों में भारत को पहली बार ये अवसर हाथ लगा। हॉकी में भारत का प्रदर्शन काफ़ी अच्छा रहा है। भारत ने हॉकी में अब तक ओलंपिक में आठ स्वर्ण, एक और दो कांस्य पदक जीते हैं। स्वतंत्र भारत ने इसे अपना राष्ट्रीय खेल भी घोषित किया है। इसके बाद भारत ने हॉकी में अगला स्वर्ण पदक १९६४ और अंतिम स्वर्ण पदक १९८० में जीता। १९२८ में एम्सटर्डम में हुए ओलंपिक में भारत ने नीदरलैंड को ३-० से हराकर पहला स्वर्ण पदक जीता था। १९३६ के खेलों में जर्मनी को ८-१ से मात देकर विश्व में अपनी खेल क्षमता सिद्ध की। १९२८, १९३२ और १९३६ के तीनों मुकाबलों में भारतीय टीम का नेतृत्व हॉकी के जादूगर नाम से प्रसिद्ध मेजर ध्यानचंद ने किया। १९३२ के ओलपिंक में हुए ३७ मैचों में भारत द्वारा किए गए ३३० गोल में ध्यानचंद ने अकेले १३३ गोल किए थे।\n\nदुनिया में अन्य खेल भी हॉकी से जन्मे हैं।\n\nविक्टोरियाई युग में खेलों में महिलाओं पर प्रतिबंध होने के बावजूद महिलाओं में हॉकी की लोकप्रियता बहुत बढ़ी। यद्यपि 1895 से ही महिला टीमें नियमित रूप से मैत्री प्रतियोगिताओं में भाग लेती रही थीं, लेकिन गंभीर अंतर्राष्ट्रीय प्रतियोगिताओं की शुरुआत 1970 के दशक तक नहीं हुई थी। 1974 में हॉकी का पहला महिला विश्व कप आयोजित किया गया और 1980 में महिला हॉकी ओलम्पिक में शामिल की गई। 1927 में अंतर्राष्ट्रीय नियामक संस्था, इंटरनेशनल फ़ेडरेशन ऑफ़ विमॅन्स हॉकी एसोसिएशन का निर्माण हुआ था। 1901 में अमेरिका में कांसटेंस एम.के. एप्पेलबी द्वारा इस खेल की शुरुआत हुई और मैदानी हॉकी धीरे-धीरे यहाँ की महिलाओं में लोकप्रिय मैदानी टीम खेल बन गई व विद्यालयों, महाविद्यालयों तथा क्लबों में खेली जाने लगी।\n\nलंदन स्थित एक क्लब टेडिंगटन ने कई मुख्य परिवर्तनों की शुरुआत की, जिसमें हाथों का प्रयोग या छड़ी को कंधों से ऊपर उठाने पर प्रतिबंध, रबर की घनाकार गेंद के स्थान पर गोलाकार स्वरूप के प्रयोग शामिल थे। सबसे महत्त्वपूर्ण था मारक चक्र को अपनाना, जिसे 1886 में लंदन में स्थापित तत्कालीन हॉकी एसोसिएशन ने अपने नियमों में शामिल किया था।\n\nदल के सामान्य संयोजन में पांच खिलाड़ी फ़ॉरवर्ड, तीन हाफ़बैक, दो फुलबैक और एक गोलकीपर होते हैं। एक खेल में 35 मिनट के दो भाग होते हैं, जिनमें 5 से 10 मिनट का अंतराल होता है। केवल चोट लगने की दशा में खेल रोका जाता है। गोलकीपर मोटे मगर हल्के पैड पहनता है और उसे 30 गज़ के घेरे (डी) में गेंद को पैर से मारने अथवा उसे पैरों या शरीर की मदद से रोकने की इजाज़त होती है। अन्य सभी खिलाड़ी गेंद को केवल स्टिक से ही रोक सकते हैं।\n\nमैदान के केंद्र से पास-बैक द्वारा, जिसमें एक खिलाड़ी अपनी टीम के अन्य खिलाड़ीयों की ओर गेंद फेंकता है, गेंद पुनः उस तक पहुँचाई जाती है[2], खेल प्रारंभ होता है। किसी को चोट लगने पर या तकनीकी कारण से खेल रुकने पर, दोनों दलों द्वारा क्रमशः एक-एक पेनल्टी करने पर या खिलाड़ीयों के कपड़ों में गेंद के उलझने पर खेल को फिर से शुरू करने के लिए फ़ेस-ऑफ़ या बुली का प्रयोग किया जाता है। फ़ेस-ऑफ़ में दोनों टीमों के एक-एक खिलाड़ी आमने-सामने खड़े होते है और गेंद उनके बीच मैदान पर होती है। एक के बाद एक ज़मीन पर आघात करने के बाद दोनों खिलाड़ी एक-दूसरे की स्टिक को आपस में तीन बार टकराते हैं, प्रत्येक खिलाड़ी गेंद को मारने का प्रयास करता है और इस प्रकार खेल फिर से शुरू हो जाता है। गेंद के मैदान से बाहर जाने की दशा में खेल को फिर से शुरू करने के विभिन्न तरीक़े हैं।\n\nहॉकी में कई तरह की ग़लतियाँ (फ़ाउल) होती हैं। किसी खिलाड़ी को मैदान में गेंद से आगे रहकर और विरोधी दल के दो खिलाड़ीयों से कम खिलाड़ीयों के आगे रहकर लाभ उठाने से रोकने के लिए बनाए गए ऑफ़ साइड नियम को 1996 के ओलम्पिक खेलों के बाद समाप्त कर दिया गया। गेंद से खेलते वक़्त हॉकी को कंधों से ऊपर उठाना नियमों के विरुद्ध है। गेंद को हॉकी से रोकना उसी तरह की ग़लती है, जैसी गेंद को शरीर या पैरों से रोकना। अंडरकटिंग के साथ ही विरोधी की हॉकी में अपनी हॉकी फंसाकर (हुकिंग) गेंद को तेज़ी से ऊपर उछालते हुए खेल को ख़तरनाक बनाना भी ग़लत है। अंत में अवरोधन का नियम है: एक खिलाड़ी को अपनी स्टिक या शरीर के किसी भी भाग को अपने विरोधी और गेंद के बीच लाकर अवरोध खड़ा करने अथवा विरोधी व गंद के बीच दौड़कर बाधा डालने की अनुमति नहीं है। अधिकतर ग़लतियों की सज़ा विरोधी दल को, जिस स्थान पर नियम तोड़ा गया, वहाँ से एक फ़्री हिट के रूप में दी जाती है। खेल के प्रत्येक भाग के लिए एक निर्णायक (रेफ़री) होता है।\n\nगेंद:- हॉकी में इस्तेमाल होने वली यह गेंद मूलतः क्रिकेट की गेंद थी[3], लेकिन प्लास्टिक की गेंद भी अनुमोदित है। इसकी परिधि लगभग 30 सेमी होती है।\n\nहॉकी स्टिक:- हॉकी स्टिक लगभग एक मीटर लंबी और 340 से 790 ग्राम होती है। स्टिक का चपटा छोर ही गेंद को मारने के लिए इस्तेमाल किया जाता है।\n\nयह खेल चौकोर मैदान पर 11 खिलाड़ियों वाले दो दलों के बीच खेला जात है। यह मैदान 91.4 मीटर लंबा और 55 मीटर चौड़ा होता है, इसके केंद्र में एक केंद्रीय रेखा व 22.8 मीटर की दो अन्य रेखाएँ खिंची होती हैं। गोल की चौड़ाई 3.66 मीटर व ऊँचाई 2.13 मीटर होती है।\n\nभारत में यह खेल सबसे पहले कलकत्ता में खेला गया। भारत टीम का सर्वप्रथम वहीं संगठन हुआ। 26 मई को सन 1928 में भारतीय हाकी टीम प्रथम बार ओलिम्पिक खेलों में सम्मिलित हुई और विजय प्राप्त की। 1932 में लॉस एंजेलिस ओलम्पिक में जब भारतीयों ने मेज़बान टीम को 24-1 से हराया। तब से अब तक की सर्वाधिक अंतर से जीत का कीर्तिमान भी स्थापित हो गया। 24 में से 9 गोल दी भाइयों ने किए, रूपसिंह ने 11 गोल दागे और ध्यानचंद ने शेष गोल किए।\n\n1936 के बर्लिन ओलम्पिक में इन भाइयों के नेतृत्व में भारतीय दल ने पुनः स्वर्ण 'पदक जीता' जब उन्होंने जर्मनी को हराया। बर्लिन ओलम्पिक में ध्यानचंद असमय बाहर हो गये और द्वितीय विश्व युद्ध ने भी इस विश्व स्पर्द्धा को बाधित कर दिया। आठ वर्ष के बाद ओलम्पिक की पुनः वापसी पर भारत की विश्व हॉकी चैंपियन की स्थिति में कोई परिवर्तन नहीं आया। एक असाधारण कार्य, जो विश्व में कोई भी अब तक दुहरा नहीं पाया है। अन्य टीमों के उभरने के संकेत सर्वप्रथम मेलबोर्न में दिखाई दिए, जब भारत को पहली बार स्वर्ण पदक के लिए संधर्ष करना पड़ा। पहले की तरह, टीम ने अपनी ओर एक भी गोल नहीं होने दिया और 38 गोल दागे, मगर बलबीर सिंह के नेतृत्व में खिलाड़ीयों को सेमीफ़ाइनल में जर्मनी के ख़िलाफ़ और फ़ाइनल में पाकिस्तान के ख़िलाफ़ संघर्ष करना पड़ा। सेमीफ़ाइनल में कप्तान के गोल ने निर्णय किया, जबकि वरिष्ठ रक्षक आर.एस. जेंटल के बनाए गोल ने भारत की अपराजेयता को बनाए रखा। 1956 के मेलबोर्न ओलम्पिक के फ़ाइनल में भारत और पाकिस्तान को 1960 में रोम ओलम्पिक में पाकिस्तान ने फ़ाइनल में 1-0 से स्वर्ण जीतकर भारत की बाज़ी पलट दी। भारत ने पाकिस्तान को 1964 के टोकियो ओलम्पिक में हराया। 1968 के मेक्सिको ओलम्पिक में पहली बार भारत फ़ाइनल में नहीं पहुँचा और केवल कांस्य पदक जीत पाया। मगर मेक्सिको के बाद, पाकिस्तान व भारत का आधिपत्य टूटने लगा। 1972 के म्यूनिख़ ओलम्पिक में दोनों में से कोई भी टीम स्वर्ण पदक जीतने में सफल नहीं रही और क्रमशः दूसरे व तीसरे स्थान तक ही पहुँच सकी। मुख्य रूप से भारत में, हॉकी के पारंपरिक केंद्रों के अलावा अन्य स्थानों पर लोगों की रुचि में तेज़ी से गिरावट आई और इस पतन को रोकने के प्रयास भी कम ही किए गए। इसके बाद भारत ने केवल एक बार 1980 के संक्षिप्त मॉस्को ओलम्पिक में स्वर्ण पदक जीता। टीम का अस्थिर प्रदर्शन जारी रहा। इसके बाद 1998 के एशियाई खेलों में स्वर्ण पदक की प्राप्ति भारतीय हॉकी का एकमात्र बढ़िया प्रदर्शन था। ऐसे बहुत कम मौक़े रहे, जब कौशल ने शारीरिक सौष्ठव को हराया, अन्यथा यह बारंबार बहुत कम अंतर से हार और गोल चूक जाने का मामला रहा है। यद्यपि भारत अब विश्व हॉकी में एक शक्ति के रूप में नहीं गिना जाता, पर हाल के वर्षों में यहाँ ऐसे कई खिलाड़ी हुए हैं, जिनके कौशल की बराबरी विश्व में कुछ ही खिलाड़ी कर पाते हैं। अजितपाल सिंह, वी. भास्करन, गोविंदा, अशोक कुमार, मुहम्मस शाहिद, जफ़र इक़बाल, परगट सिंह, मुकेश कुमार और धनराज पिल्ले जैसे खिलाड़ीयों ने अपनी आक्रामक शैली की धाक जमाई है।\n\nभारत में हॉकी के गौरव को पुनर्जीवित करने के गंभीर प्रयास हुए हैं। भारत में तीन हॉकी अकादमियां कार्यरत हैं- नई दिल्ली में एयर इंडिया अकादमी, रांची (झारखंड) में विशेष क्षेत्र खेल अकादमी ऐर राउरकेला, (उड़ीसा) में स्टील अथॉरिटी ऑफ़ इंडिया लिमिटेड (सेल) अकादमी। इन अकादमियों में प्रशिक्षार्थी हॉकी को प्रशिक्षण के अलावा औपचारिक शिक्षा भी जारी रखते हैं और मासिक वृत्ति भी पाते हैं। प्रत्येक अकादमी ने योग्य खिलाड़ी तैयार किए हैं, जिनसे आने वाले वर्षों में इस खेल में योगदान की आशा है। क्रिकेट के प्रति दीवानगी के बावजूद विद्यालयों और महाविद्यालयों में हॉकी के पुनरुत्थान से नई पीढ़ी में इस खेल के प्रति रुचि जागृत हुई है। प्रतिवर्ष राजधानी में होने वाली नेहरू कप हॉकी प्रतियोगिता जैसी प्रतिस्पर्द्धाओं में उड़ीसा, बिहार और पंजाब के विद्यालयों, जैसे सेंट इग्नेशियस विद्यालय, राउरकेला; बिरसा मुंडा विद्यालय, गुमला और लायलपुर खालसा विद्यालय, जालंधर द्वारा उच्च स्तरीय हॉकी का प्रदर्शन देखा गया है।\n\n२०१० राष्ट्रमंडल खेलों में भारत ने रजत पदक हासिल किया।\n\nहॉकी के खेल में भारत ने हमेशा विजय पाई है। इस स्‍वर्ण युग के दौरान भारत ने 24 ओलम्पिक मैच खेले और सभी 24 मैचों में जीत कर 178 गोल बनाए तथा केवल 7 गोल छोड़े। भारत के पास 8 ओलम्पिक स्‍वर्ण पदकों का उत्‍कृष्‍ट रिकॉर्ड है। भारतीय हॉकी का स्‍वर्णिम युग 1928-56 तक था जब भारतीय हॉकी दल ने लगातार 6 ओलम्पिक स्‍वर्ण पदक प्राप्‍त किए। 1928 तक हॉकी भारत का राष्ट्रीय खेल बन गई थी और इसी वर्ष एमस्टर्डम ओलम्पिक में भारतीय टीम पहली बार प्रतियोगिता में शामिल हुई। भारतीय टीम ने पांच मुक़ाबलों में एक भी गोल दिए बगैर स्वर्ण पदक जीता। जयपाल सिंह की कप्तानी में टीम ने, जिसमें महान खिलाड़ी ध्यानचंद भी शामिल थे, अंतिम मुक़ाबले में हॉलैंड को आसानी से हराकर स्वर्ण पदक जीता।\n\nभारतीय हॉकी संघ के इतिहास की शुरुआत ओलम्पिक में अपनी स्‍वर्ण गाथा शुरू करने के लिए की गई। इस गाथा की शुरुआत एमस्‍टर्डम में 1928 में हुई और भारत लगातार लॉस एंजेलस में 1932 के दौरान तथा बर्लिन में 1936 के दौरान जीतता गया और इस प्रकार उसने ओलम्पिक में स्‍वर्ण पदकों की हैटट्रिक प्राप्‍त की।\n\nकिशनलाला के नेतृत्व में दल ने लंदन में स्वर्ण पदक जीता। भारतीय हॉकी दल ने 1975 में विश्‍व कप जीतने के अलावा दो अन्‍य पदक (रजत और कांस्‍य) भी जीते। भारतीय हॉकी संघ ने 1927 में वैश्विक संबद्धता अर्जित की और अंतरराष्ट्रीय हॉकी महासंघ (एफआईएच) की सदस्‍यता प्राप्‍त की। भारत को 1964 टोकियो ओलम्पिक और 1980 मॉस्‍को ओलम्पिक में दो अन्‍य स्‍वर्ण पदक प्राप्‍त हुए। 1962 में कांस्य पदक और 1980 में स्वर्ण पदक प्राप्त किया और देश का नाम ऊँचा कर दिया।\n\n\n", "id": "3193", "title": "हॉकी"}
{"url": "https://hi.wikipedia.org/wiki?curid=3194", "text": "मैदानी हॉकी\n\nमैदानी हॉकी अथवा फ़ील्ड हॉकी (Field hockey) अथावा सामान्यतः हॉकी, हॉकी परिवार का टीम का खेल है। खेल का उद्भव मध्यकाल में स्कॉटलैण्ड, नीदरलैण्ड और इंग्लैण्ड में माना जाता है। यह खेल घास के मैदान अथवा कृत्रिम घास के मैदान पर खेला जा सकता है। प्रत्येक टीम में गोलकीपर सहित ग्याहरह खिलाड़ी होते हैं। खिलाड़ी गोल और दृढ़ जैसी रबर की गेंद पर प्रहार करने के लिए लकड़ी अथवा फायबर काँच की बनी यष्टिक (स्टिक) का प्रयोग करते हैं। यष्टिक की लम्बाई खिलाड़ी की व्यक्तिगत लम्बाई पर निर्भर करती है। मैदानी हॉकी में बायें हाथ की कोई यष्टिक नहीं होती और यष्टिक के एक ओर से ही मारा जा सकता है। इसकी पोशाक में शिन-गार्ड्स (घुटने के नीचे सामने की ओर बाँधी जाने वाली गद्दी), क्लीट, स्कर्ट या नीकर और जर्सी शामिल हैं। २१वीं सदी तक आते-आते यह वैश्विक रूप से खेला जाने लगा। इसका प्रचलन मुख्य रूप से पश्चिमी यूरोप, भारतीय उपमहाद्वीप और ऑस्ट्रेलिया में हुआ। हॉकी पाकिस्तान का राष्ट्रीय खेल है और सामान्यतः भारत के भी राष्ट्रीय खेल के रूप में गिना जाता है यद्यपि आधिकारिक रूप से भारत का कोई राष्ट्रीय खेल नहीं है। शब्द \"फील्ड हॉकी\" प्राथमिक रूप से कनाडा, संयुक्त राज्य अमेरिका, पूर्वी यूरोप और विश्व के अन्य हिस्सो में लोकप्रिय हुआ जहाँ आइस हॉकी खेला जाता है।\n\nहॉकी लाठी (स्टिक) व गेंद से खेले जाने वाले प्राचीनतम खेलों में से एक है। ऐतिहासिक तथ्य हमें बताते हैं कि यह काफी प्राचीन सभ्यताओं में भी खेला जाता था। आधुनिक हाकी मध्य १८वीं शताब्दी में उभर कर आई पर यह १९वीं शताब्दी में ही ढंग से स्थापित हो पाई जब ब्लैक हीथ नाम का क्लब दक्षिण-पूर्व लंदन में बना। पहले यह घास पर खेला जाता था और फिर १९७० से कृत्रिम घास(प्‍लास्टिक टर्फ) पर खेला जाने लगा जिसने खेल के काफी पहलुओं में बदलाव ला दिया। अब एशियाई देशों का बोलबाला कम हो गया। खेल की गति, खेलने के सामान में बदलाव आने से नये नये नियम, योजनायें बनने लगीं और स्थापित हो गईं।\n\nपहले हॉकी मैदान में उपयोग किये जाने वाले पैमाने शाही नियमों के अनुसार होते थे। अंतरराष्ट्रीय हॉकी महासंघ (एफआईएच) के गठन के पश्चात मीट्रिक मापन को आधिकारिक रूप से स्वीकार किया गया। अब मीट्रिक मापनकी इकाइयों के साथ कोष्ठक में शाही इकाइयों का उपयोग किया जाता है। मैदान  91.40 मीटर × 55 मीटर (100 × 60 यार्ड)  के आयताकार क्षेत्र का होता है। दोनों छोर पर गोल पोस्ट होते हैं जिनकी 2.14 मीटर (7 फीट) है ऊंचाई और 3.66 मीटर (12 फुट) चौड़ाई होती है,  यह खिलाडी के लिए लक्ष्य होता है। इसके साथ 23.90 मीटर (25 यार्ड ) दोनों छोर पर लाइन होती हैं और इतनी ही लम्बाई की लाइन मैदान के मध्य में(सेंटर लाइन) रहती है।  पेनल्टी स्ट्रोक के लिए एक 0.15 मीटर  (6 इंच) के व्यास का एक स्पॉट होता है जो की गोल पोस्ट के मध्य से 6.40 मीटर (7 यार्ड) पर स्थित होता है। 'शूटिंग सर्किल' बेस लाइन से 15 मीटर (16 यार्ड ) की दूरी पर होता है।\n\nपरंपरागत घास पिचों सबसे हॉकी के साथ कम आधुनिक हॉकी में आम दूर जा रहा है सिंथेटिक सतहों पर निभाई. 1970 के दशक के बाद से, रेत आधारित पिचों के रूप में वे नाटकीय रूप से इस खेल की गति गति इष्ट थे। हालांकि, हाल के वर्षों में वहाँ \"जल आधारित\" कृत्रिम तृखाच्छादित मैदान की संख्या में भारी वृद्धि हुई है। पानी आधारित सिंथेटिक तृखाच्छादित मैदान गेंद सक्षम करने के लिए अधिक से अधिक मूल रेत आधारित सतहों पर जल्दी से स्थानांतरित कर दिया है और यह इस विशेषता है कि उन्हें पसंद की सतह अंतर्राष्ट्रीय और राष्ट्रीय लीग प्रतियोगिताओं के लिए बनाया गया है। पानी आधारित सतहों भी कम रेत आधारित किस्म की तुलना में घर्षण और इसलिए खिलाड़ियों जब वे सतह के साथ संपर्क में आने के लिए चोट के स्तर को कम. एफआईएच अब प्रस्ताव कर रहे हैं कि नए सतहों एक संकर किस्म है जो कम पानी की आवश्यकता होती है किया जाना चाहिए रखा जा रहा है। इस पानी आधारित सिंथेटिक क्षेत्र के उच्च पानी की आवश्यकताओं की नकारात्मक पारिस्थितिक प्रभाव के कारण है।\n\nप्रत्येक खिलाड़ी एक \"छड़ी\", या तो सामान्य रूप से 36.5 या 37.5 इंच लंबी है, लेकिन वे उन्हें कम और लंबे समय तक वहन करें और परंपरागत लकड़ी का बना लेकिन अब अक्सर शीसे रेशा के साथ बनाया है, केवलर और एक गोल संभाल, पर चपटा के साथ कार्बन फाइबर कंपोजिट, छोड़ दिया और नीचे एक हुक के साथ तरफ. लाठी धातु हॉकी में उपयोग से मना किया है। नोट: बाएं हाथ के चिपक मौजूद नहीं है। \n\nवहाँ पारंपरिक एक मामूली (वक्र धनुष कहा जाता है, या जेली ऊपर से) छड़ी के चेहरे पक्ष के नीचे करने के लिए और दूसरा 'हील' संभाल के शीर्ष करने के लिए किनारे पर (आमतौर पर कोण के हिसाब से बनाया गया था जो में हिस्सा संभाल लकड़ी के सिर के भाग के विवाह में सम्मिलित किया गया था) है, जो गेंद के संबंध में लकड़ी सिर की स्थिति में सहायता प्रदान की और गेंद को आसानी से और अधिक सटीक हड़ताली बनाया है। \n\nलकड़ी के तल पर हुक केवल हाल ही में तंग (वक्र भारतीय शैली) है कि हम आजकल गया था। अब एक मोड़ पुराने अंग्रेजी \" था चिपक, यह बहुत मुश्किल रिवर्स पर छड़ी का उपयोग करने के लिए. इस कारण खिलाड़ियों के लिए अब तंग घुमावदार प्रयोग चिपक जाता है। \n\nइसे हाल ही में पता चला कि चेहरे की गहराई बढ़ती आसान dragflick से उच्च गति लाने के लिए और आसान कर दिया स्ट्रोक निष्पादित करने के लिए बनाया धनुष. सबसे पहले, के बाद यह सुविधा शुरू की गई थी, हॉकी नियम बोर्ड की एक सीमा रखा मिमी धनुष की अधिकतम गहराई पर 50 छड़ी की लंबाई लेकिन अनुभव से अधिक जल्दी से इस अत्यधिक होने के लिए प्रदर्शन किया। नए नियमों को अब बिजली के साथ जो गेंद flicked किया जा सकता है सीमा के रूप में 25 मिमी के तहत तो इस वक्र की सीमा. \n\n[] हॉकी गेंद को संपादित \nगेंद गोलाकार है, कठिन है और प्लास्टिक की एक काग कोर पर कभी कभी () बनाया है और अक्सर indentations के साथ कवर करने के लिए hydroplaning पैदा कर सकता है कि कम है एक असंगत गेंद गीली सतहों पर गति. \n\n[] जनरल खिलाड़ी उपकरणों को संपादित \nकई खिलाड़ियों मुँह गार्ड पहनने के प्रभावों से गेंद या छड़ी से दांतों और मसूड़ों की रक्षा करना. कुछ स्थानीय नियमों को उनके उपयोग की आवश्यकता है। कई खिलाड़ियों को भी पिंडली रक्षकों पहनते हैं और फिर इन उपकरणों के कुछ क्षेत्रों में जाने की आवश्यकता हो सकती है। कई खिलाड़ियों खगोल दस्ताने पहनना: एक गद्देदार दस्ताना जो (जमीन के साथ संपर्क में आने से घर्षण से हाथ खासकर कि रेत आधारित खगोल पिचों के) और कुछ भी एक गेंद या एक छड़ी से प्रभाव के खिलाफ की रक्षा की रक्षा के लिए बनाया गया है। कुछ प्रतियोगिताओं काले चश्मे आंखों की रक्षा के लिए आवश्यकता होती है। रक्षकों कभी कभी कम कोने मास्क का उपयोग करें; सकता है इन छोटे कोनों से एक खींचें झाड़ के प्रभाव को कम करने के लिए डिजाइन किए हैं, हालांकि वे गारंटी सुरक्षा प्रदान नहीं करते हैं। \nएक गोलकीपर बनाता है एक दस्ताना बचाने के लिए. यहाँ एक उपकरण पहना goalkeeper.The 2007 नियम पुस्तिका के लिए विशिष्ट है गियर प्रमुख goalkeepers के बारे में परिवर्तन देखा है। एक पूरी तरह सुसज्जित गोलकीपर एक हेलमेट, लेग गार्ड और kickers पहनना चाहिए. आमतौर पर वे व्यापक अतिरिक्त सीने गार्ड, गद्देदार शॉर्ट्स, भारी गद्देदार हाथ संरक्षक, ऊसन्धि संरक्षक, गर्दन गार्ड, बांह गार्ड सहित सुरक्षा उपकरण पहनते हैं और सभी खिलाड़ियों की तरह, एक लकड़ी ले जाना चाहिए. हालांकि, इस तरह के एक खिलाड़ी को 23 मीटर लाइन को पार नहीं कर सकते हैं, अगर इस क्षेत्र गोलकीपर है, जब घड़ी बंद कर दिया है के दूसरे छोर पर जा रहा है एक दंड स्ट्रोक लेने के लिए एकमात्र अपवाद. गोलकीपर भी इस कार्रवाई के लिए अपने हेलमेट निकाल सकते हैं। हालांकि, अगर गोलकीपर elects केवल एक (हेलमेट और एक अलग रंग का शर्ट पहनने के लिए), वे 23 मीटर लाइन पार अगर वे खेल के मैदान से बाहर सुरक्षित अपने (हेलमेट और इसे रखा हटा दिया है) हो सकता है। अगर बिना उन्हें खेलने के चक्र के लिए रिटर्न के लिए हेलमेट, इस खिलाड़ी को अभी भी है \"goalkeeping\" विशेषाधिकारों की जगह अवसर रहा है, वह यह है कि वे अपनी छड़ी का उपयोग करने गेंद whilst इसे घेरे में है खेलने के लिए सीमित नहीं हैं। हेलमेट दंड कोनों और दंड स्ट्रोक की रक्षा whilst पहना होना चाहिए. \n\nअब यह भी संभव टीमों के एक पूर्ण ग्यारह आउटफील्ड खिलाड़ी हैं - और सब पर कोई गोलकीपर के लिए. कोई खिलाड़ी एक हेलमेट या अन्य उपकरणों goalkeeping पहनते हैं और न ही हो सकता है किसी भी खिलाड़ी को अपनी छड़ी के साथ के अलावा अन्य गेंद खेलने के लिए सक्षम हो जाएगा. यह एक रणनीतिक लाभ, या शुरू करने के लिए खेलने के लिए अनुमति है या अगर कोई गोलकीपर किट उपलब्ध है पेशकश इस्तेमाल किया जा सकता\n", "id": "3194", "title": "मैदानी हॉकी"}
