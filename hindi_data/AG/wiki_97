{"url": "https://hi.wikipedia.org/wiki?curid=193996", "text": "योगराजोपनिषद्\n\nअब योगियों को योगसिद्धि के लिए 'योगराज' का निरूपण किया जाता है l यह योग, मन्त्र, लय, राज तथा हठयोग---इस चार संख्या वाला है ll 1 ll तत्व के द्रष्टा योगियों ने इसे चार प्रकार का बताया है--आसन, प्राणसंरोध, ध्यान तथा समाधि ll 2 ll सब योगों में सम्मत इन चारों को समझना चाहिए पण्डितों को चाहिए कि वह व्रह्मा, विष्णु, तथा शिव के मन्त्र का जप करें ll 3 ll वत्सराज आदि के द्वारा मन्त्र योग सिद्ध किया गया तथा व्यास आदि ने लययोग को सिद्ध किया ll 4 ll अहात्मा जब नवों चक्रों में लय करके योगसद्धि प्राप्त करते हैं l पहला चक्र भग की आकृति वाला तीन बार आवृत (घेरा वाला) हुआ करता है जिसे कि ब्रहाचक्र कहते हैं ll 5 ll अपानस्थल में मूल—कन्द है, जिसे कि कामरूप कहा गया है, उसे ही वहिनकुण्ड तथा तत्व कुण्डलिनी कहा जाता है ll 6 ll मुक्ति के लिए उस ज्योति-स्वरूप जीवरूप का ध्यान करना चाहिए l दूसरा चक्र स्वाधिष्ठान होता है जो कि बीच में बतलाया जाता है ll 7 ll पश्चिमाभिमुख एक लिंग है जो कि प्रवाल के अन्दर अंकुर के समान चमकदार है l सो उद्रीयोग पीठों में उसका ध्यान कर संसार का आकर्षण करना चाहिए (अपने में खींचना चाहिए) ll 8 ll तीसरा नाभि चक्र है जिसमें कि संसार स्थिर है l पंचावृत (पांच घेरे वाली) बिजुली के समान तेजस्विनी मध्य शक्ति का चिंतन करना चाहिए ll 8 ll ज्ञानी पुरूष उसके ध्यान कर लेने पर सभी सिद्धियाँ प्राप्त कर लेता है l चौथा चक्र ह्रदय में समझना चाहिए जिसका मुंह नीचे की ओर है ll 10 ll प्रकाश स्वरूप हंस (ब्रह्मा) का उसके बीच में बड़े यत्न से ध्यान करना चाहिए l उसको ध्यान करने वाले मनुष्य के वश में सारा संसार हो जाता है इसमें सन्देह नहीं ll 11 ll पाँचवाँ कष्ट-चक्र है जिसके वाँये इडा, दाहिने पिंगला तथा मध्य में सुषुम्ना स्थित है ll 12 ll उसमें परम पवित्र ज्योति का ध्यान करने पर सभी सिद्धियाँ प्राप्त हो जाती हैं l छठा चक्र तालुका चक्र है जो कि घण्टिका स्थान कहा जाता है ll 13 ll जो दसवें द्वार का मार्ग है उसे राज दन्त कहा गया है l वहाँ शुन्य में मनोलय करके मनुष्य निश्चय ही मुक्त हो जाता है ll 14 ll सतवां चक्र भूचक्र है जिसे बिन्दुस्थान कहा गया है l भौहों के बीच गोलाकार ज्योति का ध्यान करके योगी मुक्त हो जाता है ll15 ll आठवाँ चक्र ब्रह्मारन्ध्र है जो कि परम्मोक्ष का सूचक है l उस धूम्र वर्ण का सूतिका समूह का ध्यान कर योगी मोक्ष को प्राप्त करता है ll 16 ll उसे जालन्धर समझना चाहिये जो कि नीला है एवं मोक्ष का देने वाला है l नौवां चक्र व्योम है जो सोलह दल वाला है ll 17 ll उसके मध्य में संविद करना चाहिए, उसमें परा शक्ति स्थित है l उस पीठगिरि में पूर्ण शक्ति का ध्यान कर योगी बन्धन मुक्त हो जाया करता हैं ll 18 ll इन नौ चक्रों में क्रमशःएक-एक का ध्यान करने वाले मुनि के हाथ में प्रतिदिन मुक्ति से युक्त सभी सिद्धियाँ आ जाया करती है ll 19 ll ज्ञान-चक्षु से जो भी मध्य में ही दण्ड को देखते हैं जो कि कदम्ब के गुच्छा के समान गोल है, वे सब ब्रह्मालोक पहुँच जाते हैं ll 20 ll ऊर्ध्वशक्ति के निपात से तथा अधःशक्ति को सिकोड़ने से एवं बीच की शक्ति को जगा देने से परम सुख प्राप्त हुआ करता है, यह निश्चित बात है ll 21 ll\nll योग राजोपनिषद्समाप्त ll\n", "id": "193996", "title": "योगराजोपनिषद्"}
{"url": "https://hi.wikipedia.org/wiki?curid=193997", "text": "आत्मपूजोपनिषद्\n\nआत्मपूजोपनिषद्, एक उपनिषद है. उपनिषद वेदों का अत्यधिक दार्शनिक और आध्यात्मिक हिस्सा हैं। वेदों का निर्णायक हिस्सा होने के नाते, उपनिषद को वैदिक का संपूर्ण पदार्थ कहा जा सकता है मुक्तािका उपनिषद के अनुसार कुल 108 उपनिषद हैं। इनमें से 12 उपनिषदों को प्रधान माना जाता है। वो हैं:\n\nऔर अन्य 8 हैं:\n\n\n१. अथर्वशिर उपनिषद् , २. अध्यात्मोपनिषद् , ३. अवधूतोपनिषद् , \n४. आत्मपूजोपनिषद् , ५. आत्मबोधोपनिषद् , ६. आत्मोपनिषद् , \n७. आरुण्युपनिषद् , ८. आश्रमोपनिषद् , ९. कठरुद्रोपनिषद् , \n१०. कुण्डिकोपनिषद् ,११. कैवल्योपनिषद् ,१२. कौषीताकि ब्राह्मणोपनिषद् ,\n१३. क्षुरिकोपनिषद् ,१४. जाबालदर्शनोपनिषद् ,१५. जाबालोपनिषद् ,\n१६. जाबाल्युपनिषद् ,१७. तुरीयातीतोपनिषद् ,१८. द्वयोपनिषद् ,\n१९. नारदपरिव्राजकोपनिषद् .\n\n२०. निर्वाणोपनिषद् ,२१. पंच ब्रह्मोपनिषद् ,२२. परब्रह्मोपनिषद् ,२३ .परमहंस परिव्राजकोपनिषद् ,२४ . परमहंसोपनिषद् ,२५ . पैङ्गलोपनिषद् ,२६ . ब्रह्मबिन्दूपनिषद् ,२७ . ब्रह्मविद्योपनिषद् ,२८ . ब्रह्मोपनिषद् ,२९ . भिक्षुकोपनिषद् ,३० . मण्डलब्राह्मणोपनिषद् ,३१ . महावाक्योपनिषद् ,३२ . मैत्रेय्युपनिषद् ,३३ . याज्ञवल्क्योपनिषद् ,३४ . योगतत्त्वोपनिषद् ,३५ . वज्रसूचिकोपनिषद् ,३६ . शाट्यायनीयोपनिषद् ,३७ . शाण्डिल्योपनिषद् ,\n", "id": "193997", "title": "आत्मपूजोपनिषद्"}
{"url": "https://hi.wikipedia.org/wiki?curid=194003", "text": "डैनिस गैबर\n\nडेनिस गैबर CBE, FRS (मूल हंगेरियाई नाम: Gábor Dénes; ५ जून १९००– ८ फ़रवरी १९७९) एक हंगेरियाई-ब्रिटिश विद्युत अभियांत्रिक एवं अन्वेषक थे। इनकी सर्वाधिक उल्लेखनीय खोज होलोग्राफी थी, जिसके लिये इन्हें बाद में १९७१ का भौतिकी का नोबल पुरस्कार मिला।\n\n\n", "id": "194003", "title": "डैनिस गैबर"}
{"url": "https://hi.wikipedia.org/wiki?curid=194015", "text": "नियंत्रण रेखा\n\nनियंत्रण रेखा (अंग्रेज़ी:\"लाइन ऑफ कंट्रोल\"), भारत और पाकिस्तान के बीच खींची गयी ७४० किलोमीटर लंबी सीमा रेखा है। यह रेखा दोनो देशों के बीच पिछले ५० वर्षों से विवाद का विषय बनी हुई है। वर्तमान नियंत्रण रेखा यहां १९४७ में दोनों देशों के बीच हुए युद्ध को विराम देकर तत्कालीन नियंत्रण स्थिति पर खींची गयी थी, जो आज भी लगभग वैसी ही है। तब कश्मीर के कई भागों में पाकिस्तान ने आक्रमण कर दिया था और भारतीय सेनाएं कश्मीर की सुरक्षा हेतु आगे आयीं थीं। उत्तरी भाग में भारतीय सेना ने पाकिस्तानी सेना को कारगिल सैक्टर से पीछे श्रीनगर-लेह राजमार्ग तक पछाड़ दिया था। १९६५ में पाकिस्तान ने फिर आक्रमण किया किन्तु लड़ाई में गतिरोध उत्पन्न हुआ, जिसके चलते यथास्थिति १९७१ तक बनी रही। \n\n१९७१ में बांग्लादेश युद्ध के उत्तर में पाकिस्तान ने फिर कश्मीर पर आक्रमण किया जिससे नियंत्रण रेखा के दोनों ओर दोनों ही देशों ने एक दूसरे की चौकियों पर नियंण्त्रण किया था। भारत को नियंत्रण रेखा के उत्तरी भाग में लद्दाख क्षेत्र से लगभग ३०० वर्ग मील भूमि मिली थी। \n\n३ जुलाई, १९७२ में शिमला समझौते के परिणामस्वरूप शांतिवार्ता के बाद नियंत्रण रेखा को बहाळ किया गया। पारस्परिक समझौते में आपसी वार्ता से मामले के सुलझ जाने तक यथास्थिति बहाल रखे जाने की बात मानी गयी। यह प्रक्रिया कई माह तक चली और फील्ड कमाण्डरों अगले पांच माहों में लगभग बीस मानचित्र एक दूईसरे को दिये और अंततः कुछ समझौते हुए। फिर भी दोनों देशों के बीच समय समय पर छिटपुट युद्ध होते रहते हैं। साथ ही एक बड़ा युद्ध कार्गिल युद्ध भी हो चुका है।\nइस रेखा के भारतीय ओर \"इंडियन कश्मीर बैरियर\" है जो लंबा पृथक्करण अवरोध है और लंबी विवादित १९७२ \"लाइन ऑफ कंट्रोल\" (या सीज़फायर लाइन) पर बना है। यहां भारत द्वारा रेखा के काफी अंदर भारतीय नियंत्रण की ओर दोहरी बाड़ लगायी गई है। इसका उद्देश्य हथियारों की तस्करी और पाकिस्तानी आतंकवादियों व अलगाववादियों द्वारा घुसपैठ रोकना है। \n\nयह अवरोध दोहरी बाड़ और कन्सर्टीना तारों के ८-१२ फीट (२.४-३.७ मी.) ऊंचाई तक बना है और विद्युतीकृत है। इसमें गति-सेंसर, ताप-चित्र (थर्मल इमेजिंग) व अलार्म सायरनों का जाल है, जहां जहां विद्युत आपूर्ति उपलब्ध है। एक छोटा भाग ऐसा भि है, जिसमें दोनों बाड़ों के बीच खंदक भी खुदी हुई है। इस अवरोध का निर्माण १९९० के दशक में आरंभ हुआ था, जो २००० में पाक घुसपैठ के चलते कुछ धीमा पड़ गया था, किन्तु नवंबर, २००३ के बाद घोषित रुद्ध विराम के उपरांत फिर आरंभ हुआ और २००४ के अंत तक पूर्ण हुआ। कश्मीर घाटी और जम्मू क्षेत्र में बाड़ ३० सितंबर २००४ को पूर्ण हुई थी। भारतीय सेना स्रोतों व आंकड़ों के अनुसार इस अवरोध से पाक घुसपैठ में ८०% की कमी आयी है। यहीं से पहले पाक घुसपैठिये व आतंकवादी आकर भारतीय क्षेत्र में सैनिकों पर हमले किया करते थे।\n\n\n", "id": "194015", "title": "नियंत्रण रेखा"}
{"url": "https://hi.wikipedia.org/wiki?curid=194017", "text": "बांग्लादेश युद्ध\n\n", "id": "194017", "title": "बांग्लादेश युद्ध"}
{"url": "https://hi.wikipedia.org/wiki?curid=194019", "text": "वास्तविक नियंत्रण रेखा\n\nवास्तविक नियंत्रण रेखा (अंग्रेज़ी:\"लाइन ऑफ ऐक्चुअल कंट्रोल\", एलएसी) भारत और चीन के बीच की वास्तविक सीमा रेखा है। ४,०५७ किलोमीटर लंबी यह सीमा रेखा जम्मू - कश्मीर में भारत अधिकृत क्षेत्र और चीन अधिकृत क्षेत्र अक्साई चीन को पृथक करती है। यह लद्दाख, कश्मीर, उत्तराखंड, हिमाचल, सिक्किम और अरुणाचल प्रदेश से होकर गुजरती है। यह भी एक प्रका की सीज फायर (युद्धविरां) रेखा ही है क्योंकि १९६२ के भारत चीन युद्घ के बाद दोनों देशों की सेनाएं जहां तैनात थी, उसे वास्तविक नियंत्रण रेखा मान लिया गया। इसका संदर्भ सबसे पहले चीन के तत्कालीन प्रधानमंत्री ने २४ अक्टूबर १९५९ को एक पत्र में किया था, जो कि भारत के तत्कालीन प्रधानमंत्री पंडित जवाहर लाल नेहरू के नाम लिखा गया था। इसमें कहा गया था कि चीन की किसी भी सरकार ने मैकमोहन रेखा को कभी वैध नहीं माना है।\n\n", "id": "194019", "title": "वास्तविक नियंत्रण रेखा"}
{"url": "https://hi.wikipedia.org/wiki?curid=194021", "text": "हुन्ज़ा\n\nहुन्ज़ा () पाकिस्तान के उत्तरी क्षेत्र के उत्तरतम भाग में स्थित १९७४ तक एक रजवाड़ा था। इस रजवाड़े के दक्षिण में गलगत एजेंसी, पूर्व में नागर रजवाड़ा, उत्तर में चीनी तुर्किस्तान और उत्तर पश्चिम में अफगानिस्तान है। राज्य की राजधानी बाल्तित है (जिसे करीमाबाद भी कहा जाता है)।\n", "id": "194021", "title": "हुन्ज़ा"}
{"url": "https://hi.wikipedia.org/wiki?curid=194024", "text": "चम्बल फर्टिलाइजर्स एंड केमिकल्स लिमिटेड\n\nचम्बल फर्टिलाइजर्स एंड केमिकल्स लिमिटेड भारत में निजी क्षेत्र में के. के. बिड़ला समूह की एक बड़ी व उत्कृष्ट उर्वरक कम्पनी है।\nयह राज्स्थान के कोटा जिले के गडेपान नामक स्थान पर स्थित है। \n\nसी.एफ.सी.एल. का 'उत्तमवीर यूरिया' अन्तरराष्ट्रीय आधुनिकतम तकनीक से निर्मित प्लांट में बनाया जाता है | इसकी प्रतिवर्ष उत्पादन क्षमता 15,50,300 मीट्रिक टन यूरिया है | यह संयंत्र गैस टेक्नालाजी पर आधारित है तथा इसमे विश्व की सभी आधुनिकतम सुविधाएँ उपलब्ध की गई हैं ताकि लगातार उत्तम क्वालिटी की यूरिया प्राप्त हो सके | यूरिया के अतिरिक्त सी.ऍफ़.सी.एल. किसानो के लिए अन्य कृषि आदानों के विपणन द्वारा सेवाएँ भी प्रदान करती है जैसे - उत्तम कीटनाशक, उत्तम बीज, उत्तम फास्फेट, उत्तम डी.ए.पी. व तकनीकी सेवाएँ।\n\n", "id": "194024", "title": "चम्बल फर्टिलाइजर्स एंड केमिकल्स लिमिटेड"}
{"url": "https://hi.wikipedia.org/wiki?curid=194025", "text": "ट्रांस काराकोरम ट्रैक्ट\n\nकाराकोरम-पार क्षेत्र () या शक्सगाम वादी एक लगभग ५,८०० वर्ग किमी का इलाक़ा है जो कश्मीर के उत्तरी काराकोरम पर्वतों में शक्सगाम नदी के दोनों ओर फैला हुआ है। यह भारत के जम्मू और कश्मीर राज्य का हिस्सा हुआ करता था जिसे १९४८ में पाकिस्तान ने अपने नियंत्रण में ले लिया। १९६३ में एक सीमा समझौते के अंतर्गत पाकिस्तान ने इस क्षेत्र को चीन को भेंट कर दिया। पाकिस्तान की दलील थी कि इस से पाकिस्तान और चीन के बीच में मित्रता बन जाएगी और उनका कहना था की ऐतिहासिक रूप से इस इलाक़े में कभी अंतरराष्ट्रीय सीमा निर्धारित थी ही नहीं इसलिए इस ज़मीन को चीन के हवाले करने से पाकिस्तान का कोई नुक़सान नहीं हुआ। भारत इस बात का पुरज़ोर खंडन करता है और शक्सगाम को अपनी भूमि का अंग बताता है। उसके अनुसार यह पुरा क्षेत्र भारतीय जम्मू एवं कश्मीर राज्य का अभिन्न भाग है।\n\n\n", "id": "194025", "title": "ट्रांस काराकोरम ट्रैक्ट"}
{"url": "https://hi.wikipedia.org/wiki?curid=194038", "text": "पञ्च-पक्षी ज्योतिष\n\nज्योतिष की पञ्च-पक्षी पद्वति प्राचीन समय में विशेष रूप से दक्षिण भारत के तमिलनाडु राज्य में प्रचलित थी। परन्तु आज यह अपने खास विशेषताओं के कारण पूरे भारत में लोकप्रियता प्राप्त कर चुकी है। पञ्च-पक्षी सिद्धान्त के अन्तर्गत आने वाले पांच पक्षी गिद्ध, उल्लू, कौआ, मुर्गा और मोर है। पञ्च-पक्षी के आधारभूत सिद्धांत के अनुसार जब सभी प्रभावकारी तत्व अपने उच्चावस्था में होते हैं तो उस समय हम अपने लक्ष्य की दिशा में सरलता से बढ पाते है।\n\nइसी तरह जब शुभ पक्षी का समय चल रहा हो तो सरल प्रयास भी सफलता दिला देते हैं। ओर परिस्थिती इसके विपरीत होने पर कार्यो में बाधाएं आने के साथ साथ असफलता भी प्राप्त होती है।\n\nपंच पक्षी पद्वति में पांचों पक्षियों अर्थात गिद्ध, उल्लू, कौआ, मुर्गा और मोर को दिन भर में पांच क्रियाएं दी गई है। पांचों क्रियाओं का क्रम निम्न है।\n\n1. खाना 2. घूमना 3. शासन 4. आराम करना / सोना 5. निष्क्रिय / मरना।\n\nप्रत्येक पक्षी प्रतिदिन की अवधि में पांचों क्रियाएं करता है। शुभता को ध्यान में रखते हुए क्रियाओं का क्रम निम्न है।\n\n1. शासन 2. खाना 3. घूमना 4. सोना 5. निष्किय क्रिया।\n\nयह पद्वति क्योंकि पांच पक्षियों पर आधारित है, इसलिये पूरे दिन के 12 घंटों को पांच बराबर भागों में बांटा जाता है। प्रत्येक भाग 2 घंटे 24 मिनट का होता है। पांचों पक्षियों का समय पूरे दिन में बारी -बारी से आता है। दिन का पहला पक्षी वार के अनुसार तय होता है। दिन का क्रम रात्रि में भी रहता है।\n\nव्यक्ति के जन्म नक्षत्र व चन्द्र के शुक्ल पक्ष या कृ्ष्ण पक्ष की स्थिति के अनुसार ज्ञात किया जाता है। जैसे:- पहले पांच नक्षत्रों में से किसी एक में जन्म हों, तथा चन्द्र शुक्ल पक्ष में हों, तो व्यक्ति का जन्म पक्षी गिद्ध होता है। इसके अलावा अगर इन्ही पांचों नक्षत्रों में से किसी एक में जन्म हों और कृ्ष्ण पक्ष का चन्द्र हो, तो जन्म पक्षी मोर होता है। इसी प्रकार 27 नक्षत्रों को 5-6 नक्षत्रों के ग्रुप में बांटा गया है।\n\nइस पद्वति के अनुसार समय को अपने अनुसार बदलना संभव नहीं है, इसलिये स्वयं को समय के अनुसार बदलना चाहिए। अर्थात समय की शुभता पंच पक्षी के अनुसार जानने के बाद अपने दैनिक या साप्ताहिक कार्यो की रुपरेखा बनानी चाहिए। इससे कार्यो में सफलता प्राप्त करना सरल हो सकता है। \nआनलाइन पञ्च-पक्षी ज्योतिष\n", "id": "194038", "title": "पञ्च-पक्षी ज्योतिष"}
{"url": "https://hi.wikipedia.org/wiki?curid=194042", "text": "स्लीपिंग ब्यूटी\n\n\"स्लीपिंग ब्यूटी\" ( \"जंगल में सुप्त सौन्दर्य\") एक खूबसूरत शहज़ादी और एक बांके शहज़ादे की क्लासिक परी कथा है। यह चार्ल्स पेरौलट द्वारा 1697 में \"कॉन्टेस डी मा मेरी इयोए\" (\"टेल्स ऑफ मदर गूज\") की प्रकाशित सेट की पहली कहानी है।\n\nहालांकि पेरौल्ट का संस्करण काफी मशहूर है, गियामबतिस्ता बेसिल के \"पेंटामेरोन\" में शामिल \"सन, मून एंड टालिया\" नामक कथा का एक पुराना संस्करण 1634 में प्रकाशित हुआ। अंग्रेजी भाषी दुनिया की सबसे परिचित \"'स्लीपिंग ब्यूटी\" ' पर 1959 वाल्ट डिज्नी एनिमेटेड फिल्म बनी, जिसमें शाइकोवस्कि के बैले (1890 में सेंट पीटर्सबर्ग में प्रदर्शित) से भी उतना ही लिया गया है जितना कि पेरौल्ट से.\n\nपेरौल्ट की कथा का मूल तत्व दो भागों में बंटा है। कुछ लोक कथाकारों का मानना है कि वे असल में अलग-अलग कथाएं थीं, जैसा कि वे बाद में ग्रिम्स के संस्करण में बने हैं और उन्हें बेसिल ने तथा बाद में उनके अनुकरण में पेरौल्ट ने जोड़ दिया। \n\nलम्बे समय की कामना पूरी होने पर शहज़ादी के नामकरण अनुष्ठान पर गॉडमदर के रूप में आमंत्रित परियों ने उसे सौन्दर्य, बुद्धिमत्ता तथा संगीत की प्रतिभा जैसे उपहार दिए। हालांकि उनमें से अनदेखी हो गयी एक दुष्ट परी ने अपने उपहार के रूप में शहज़ादी को यह कहते हुए एक जादू के अधीन रखा कि युवा होने पर शहज़ादी की उंगली एक तकली में चुभ जाएगी तथा वह मर जाएगी. उनमें से एक नेक परी उस जादू का असर पूरी तरह से तो नहीं हटा पाई लेकिन उसने कहा कि मरने की बजाय शहज़ादी सौ सालों तक सोती रहेगी, तब तक जब तक कि उसका सच्चा प्यार तथा एक शहजादा चूम कर उसे जगा न दे।\n\nशहंशाह ने अपने पूरे साम्राज्य में चरखा कातने या सिलने पर या उसे रखने पर मृत्यु दंड सुनाते हुए प्रतिबन्ध लगा दिया, लेकिन सब व्यर्थ साबित हुआ। जब शहजादी पंद्रह या सोलह साल की थीं, तो वह महल के दुर्ग पर एक बुज़ुर्ग महिला से मिली जो कताई कर रही थी। शहज़ादी ने इस अनोखे काम को आजमाने की तमन्ना ज़ाहिर की और नियति ने अपना खेल खेला। दुष्ट परी का शाप पूरा हुआ। नेक परी लौटी और उसने महल के सभी लोगों को नींद के आग़ोश में डाल दिया। महल को कंटीली झाड़ियों से भरे जंगल से घेरते हुए इसे बाहरी दुनिया की आंखों से ओझल कर दिया गया ताकि इसके अन्दर घुसपैठ करने की कोशिश करने वाले को पहले कांटों का शिकार होकर मौत को गले लगाना पड़े.\n\nजब सौ साल गुज़र गए तो एक शहजादे ने, जिसने इस जादू के बारे में सुन रखा था, उस जंगल को चीरने का जौहर दिखाया. जैसे-जैसे वह आगे बढ़ता गया रास्ता खुद-ब-खुद बनता गया और इस तरह उसने महल में प्रवेश किया। वह शहज़ादी की खूबसूरती देख कर मन्त्र-मुग्ध हो गया तथा उसके सामने अपने घुटनों के बल बैठ गया। उसने उसे चूमा और वह जाग गई और फिर महल के सभी लोगों की निद्रा टूटी तथा उन्होंने वहीं से शुरुआत की जहां सब छोड़ा था।... तथा ब्रदर्स ग्रीम के संस्करण से शुरू करते हुए आधुनिक संस्करण के मुताबिक़ वे सभी उसके बाद हंसी-ख़ुशी रहने लगे।\n\nनींद से जागे शाही दानदाता द्वारा गुपचुप शादी करवाये जाने के बाद शहज़ादा जॉन शहज़ादी से मिलने आता रहा, जिसने उसे दो संतानें लॉरोर (सुबह) तथा ली जॉर (दिवस) दीं। इस बात को उसने अपनी राक्षस वंश की मां से छुपाये रखा। जब वह सिंहासन पर बैठा तो अपनी पत्नी और बच्चों को राजधानी ले आया तथा उन्हें अपने रानी मां के राजप्रतिनिधि मंडल में छोड़ कर खुद पड़ोसी राजा काँटालाबुट्टे (\"काउंट ऑफ द माउन्ट\") से युद्ध करने गया।\n\nराक्षसी मां ने युवा रानी और उसके बच्चों को जंगल के एक एकांत घर में भेज दिया और अपने रसोइये को रात के खाने के लिए लड़के को सॉस के साथ तैयार रखने को कहा. आदमज़ात रसोइये ने लड़के की जगह एक भेड़ परोस दी जिससे रानी मां संतुष्ट हो गयी। फिर उसने लड़की की मांग की, लेकिन उसी लज़ीज़ सॉस के साथ बनाये गए ताज़े बकरे से वह खुश हुई। जब राक्षसी ने युवा रानी को परोसे जाने की मांग की तो रसोइये ने उसके गला काटने की पेशकश की, ताकि वह अपने बच्चों के पास जा सके जिन्हें राक्षसी अब मरा हुआ समझ रही थी। रसोइये के छोटे से घर में सबका अश्रुपूरित पुनर्मिलन हुआ जबकि रानी मां \"सॉस रॉबर्ट\" के साथ परोसे गए हिंड से खुश थी। जल्दी ही उसे इस चाल की भनक लग गयी और उसने आंगन में ज़हरीले सांपों तथा अन्यान्य खतरनाक जीव जंतुओं से भरा एक गड्ढा बनवाया. ऐसे नाज़ुक मौके पर राजा लौटा और राक्षसी ने अपना पर्दाफाश होने पर अपने आपको उस गड्ढे में फ़ेंक दिया जिसे उन जानवरों ने खा लिया। उसके बाद सब हंसी-ख़ुशी रहने लगे।\n\nभाव में अंतर होने के अलावा इस कथानक की सबसे उल्लेखनीय भिन्नताएं ये हैं कि दरअसल नींद का कारण शाप नहीं बल्कि भविष्यवाणी थी; कि राजा ने एक चुम्बन देकर तालिया को नहीं जगाया बल्कि उसने उसका बलात्कार किया और जब उसने दो बच्चों को जन्म दिया तो उनमें से एक ने उसकी उंगलियों को चूसा जिससे उसकी उंगली में फंसा वह सन का टुकड़ा बाहर आ गया जिसके कारण वह सोयी थी और वह जाग उठी और यह कि वह औरत जिसने उसे इतना सताया और उसे एवं उसके बच्चों को खाने की कोशिश की, वह राजा की मां नहीं बल्कि उसकी ईर्ष्यालु पत्नी थी। सास की ईष्या उतनी प्रेरक नहीं, हालांकि परी कथाओं में यह आम है।\n\nमध्ययुगीन सभ्य रोमांस \"पर्सफॉरेस्ट\" (1528 में प्रकाशित) के कुछ पूर्ववर्ती तत्वों ने इस कथा में योगदान दिया है, जिसमें जेलांडाइन नामक एक शहज़ादी ट्रॉयलॉस नामक युवक से प्यार कर बैठती है। उसके पिता युवक को अपने आप को लड़की के काबिल साबित करने के लिए कुछ काम करने हेतु भेजते हैं और जब वह चला जाता है तो जेलांडाइन जादू भरे नींद में खो जाती है। ट्रॉयलॉस उसे ढूंढ निकालता है और उसे नींद में ही गर्भवती बना देता है; जब उनका बच्चा पैदा होता है तो वह उसकी उंगली से सन निकाल देता है जिसकी वजह से वह नींद में खोयी थी। वह अपनी उंगली में ट्रॉयलॉस द्वारा पहनाई गयी अंगूठी से पहचानती है कि वह बच्चे का पिता है तथा वह उससे ब्याह करने के लिए अपने दुस्साहसिक कार्य से वापस लौट कर आता है।\n\nपूर्ववर्ती प्रभाव \"वॉलसंगा सागा\" की निद्रामग्न ब्रिनहिल्ड की कहानी तथा पूर्व इसाई हेगियोग्राफी परम्पराओं की पुण्य महिला शहीदों से ली गई हैं। दरअसल यह ब्रीमहिल्ड का अस्तित्व ही था जिसने ग्रिम भाइयों को अपने अगले संस्करण में इस कहानी को मिटाने की बजाय इसे शामिल करने की प्रेरणा दी, जैसा कि उन्होंने पेरौल्ट की कृतियों से प्रेरणा लेते हुए अपने उन अन्यान्य कृतियों में भी किया है जिन्हें वे विशुद्धतः फ़्रांसिसी मानते थे।\n\nकहानी का उत्तरार्द्ध सेंट गेनेवाइव से प्रभावित हो सकता है, जहां शहज़ादी और उसके बच्चों को तकरीबन मार दिए जाने की तैयारी रहती है और उन्हें छुपा दिया जाता है।\n\nयह परीकथा आर्ने-थॉम्पसन के 410वें प्रकार के रूप में वर्गीकृत है।\n\nशहज़ादी का नाम बदलता रहा है। \"सन, मून एंड तालिया\" में उसका नाम तालिया रखा गया है (\"सन\" तथा \"मून\" उसके दोनों जुड़वां बच्चे हैं)। पेरौल्ट ने इसे हटा दिया और उसे बेनाम रहने दिया, हालांकि उसके बेटी का नाम \"लॉरोर\" रखा गया। ग्रिम भाइयों ने अपने 1812 संग्रह में उसका नाम \"ब्रायर रोज़\" रखा। इस स्थानांतरण को डिज़नी द्वारा फिल्म के लिए लिया गया, जिसमें उसे ऑरोरा नाम ही दिया गया। जॉन स्टेजीन ने टेलीस्टोरी प्रेजेंट्स में उसे \"रोज़बड\" नाम दिया।\n\nग्रिम भाइयों ने अपने संग्रह में एक अलग \"ब्रायर रोज़\" को शामिल किया। जैसा कि पेरौल्ट तथा बेसिल ने इसके प्रचलित अंत के बारे में कहा है : कथा का समापन शहज़ादे के आगमन पर हो जाता है। ग्रीम की कथा के कुछ अनुवादों में शहज़ादी का नाम \"रोज़ामोंड\" रखा गया है। भाइयों ने इस कहानी को इस आधार पर खारिज करना उचित समझा चूंकि वह पेरौल्ट के संस्करण से लिया गया था, लेकिन ब्रिनहिल्ड कथा की उपस्थिति के कारण वे इसे एक वास्तविक जर्मन कथा के रूप में शामिल करने हेतु मान गए। फिर भी, यह कथा की एकमात्र प्रचलित जर्मन शैली है और पेरौल्ट का प्रभाव लगभग तय है।\n\nग्रिम भाइयों ने अपनी कथाओं के पहले संस्करण में \"द एविल मदर-इन-लॉ\" नामक एक खंडबद्ध परीकथा को भी शामिल किया। इसकी शुरुआत पेरौल्ट की कथाओं की तरह शादीशुदा नायिका तथा दो बच्चों की मां से होती है तथा उसकी सास पहले उसके बच्चों को तथा बाद में नायिका को खाने की कोशिश करती है। पेरौल्ट के संस्करण के उलट यहां नायिका ने ख़ुद व्यंजन में उनलोगों की बजाय किसी पशु को परोसने का सुझाव दिया था और यह खंड नायिका की इस चिंता के साथ समाप्त हो जाता है कि वह अपने बच्चों को रोने से और उनकी आवाज़ सास के कानों में पड़ने से नहीं रोक सकती. फ्रांसीसी प्रभाव दिखाती बहुत सी जर्मन कथाओं की तरह यह किसी परवर्ती संस्करण में नहीं दिखा.\n\nइटालो कैल्विनो ने \"इटालियन लोककथाओं\" में एक शैली का समावेश किया। उसकी नींद का कारण उसकी मां द्वारा बुरी मंत्रणा के कारण मांगी गयी इच्छा थी: उसे इसकी कोई परवाह नहीं थी कि पंद्रह साल की उम्र में उंगली में चुभन से उसकी बेटी मर जाती, उसे तो बस एक बेटी चाहिए थी। \"पेंटामेरोन\" की तरह शहजादे द्वारा बलात्कार करने तथा उसके बच्चों के पैदा होने पर उसकी नींद तब टूटती है जब उनमें से एक द्वारा उसकी उंगली चूसने पर वह कांटा बाहर निकल आता है, जिसके कारण वह सोयी हुई थी। वे इस प्रसंग को बरकरार रखते हैं कि वह औरत जिसने बच्चों को मारने की कोशिश की वह राजा की मां थी, न कि उसकी पत्नी लेकिन उसमें यह ज़रूर जोड़ दिया कि वह उन्हें ख़ुद नहीं खाना चाहती थी बल्कि उन्हें राजा को परोसना चाहती थी। उनका यह संस्करण कैलाब्रिया से लिया गया था लेकिन उन्होंने यह कहा कि सभी इतालवी संस्करण बेसिल का क़रीब से अनुकरण करते हैं।\n\n\"सन, मून एंड तालिया\" के अलावा बेसिल ने इस आर्ने-थॉम्पसन प्रकार की एक और शैली \"द यंग स्लेव\" का समावेश किया। ग्रिम भाइयों ने भी एक दूसरे तथा अधिक दूरस्थ सम्बन्ध वाले \"द ग्लास कॉफिन\" का समावेश किया।\n\nजोसेफ जैकोब ने कहा कि इस कथा में तथा उनके \"मोर इंग्लिश फेयरी टेल्स\" नामक पुस्तक की \"द किंग ऑफ इंग्लैंड एंड हिज़ थ्री सन्स\" नामक जिप्सी कथा में स्लीपिंग ब्यूटी की काया एक ही तरह की थी।\n\nराजा की मां की उसकी नव विवाहिता पत्नी के साथ दुश्मनी परी कथा \"द सिक्स स्वान्स\" में भी दोहराई गई है तथा इसे \"द ट्वेल्व वाइल्ड डक्स\" में भी दिखाया गया है जहां उसे राजा की सौतेली मां का रूप दिया गया है, लेकिन इन कथाओं में उसके राक्षसीपन को मिटा दिया गया है।\n\nकुछ लोक कथाकारों ने \"स्लीपिंग ब्यूटी\" का वर्णन चन्द्र वर्ष (इसके तेरह महीनों को पूरी तेरह परियों के संकेत के रूप में दर्शाया गया है) का सौर वर्ष (जिसके बारह महीने बारह आमंत्रित परियों का संकेत है) द्वारा प्रतिस्थापन के संकेतक के रूप में किया है। बहरहाल, यह इस बात को दर्शाता है कि केवल ग्रिम भाइयों की कथा में दुष्ट परी तेरहवीं परी थी और पेरौल्ट की कथा में वह आठवीं थी।\n\nपेरौल्ट की कथा में परिचित विषयों तथा तत्वों में:\n\n\n\"स्लीपिंग ब्यूटी\" बहुत सी परी कथाओं को दोहराने के लिए प्रचलित रही है। इनमें मर्सिडीज़ लैकी का \"एलिमेंटल मास्टर्स\" उपन्यास \"द गेट्स ऑफ स्लीप\" ; रॉबिन मेककिनले का \"स्पिनडल्स\" एंड, औरसौन स्कॉट कार्ड्स का \"एंचैन्टमेंट\", जेन यौलें का \"ब्रायर रोज़\", सोफी मैसन का \"क्लेमेंटाइन\" तथा ऍन राईस का स्लीपिंग ब्यूटी त्रियोलोगी शामिल हैं।\n\nपरी मां के शाप को हूबहू कथा से लेकर बहुतेरे संदर्भों में इस्तेमाल किया गया है। जॉर्ज मेकडोनल्ड ने इसे अपने \"स्लीपिंग ब्यूटी\" पैरोडी \"द लाईट प्रिंसेस\" में इस्तेमाल किया, जिसमें दुष्ट परी मां शहज़ादी को मरने का नहीं बल्कि गुरुत्वाकर्षण कम हो जाने का शाप देती है- जिससे शारीरिक वजन कम हो जाने के साथ-साथ वह दूसरों की पीड़ा को गंभीरता से लेने में भी असमर्थ हो जाती है। एंड्रू लैंग की \"प्रिंस प्रिगियो\" में रानी परियों में यक़ीन नहीं करती और उन्हें न्यौता नहीं देती; परियां फिर भी आती हैं और अंतिम परी को छोड़ कर बाकी सभी परियां उसे अच्छे उपहार देती हैं, जिसका कहना है वह \"बेहद चालाक\" है तथा इस तरह के उपहारों की समस्या आगे चलकर ही सामने आती हैं। पैट्रीसिया रेड की \"एन्चैंटेड फॉरेस्ट क्रौनिकल्स\" में शहज़ादी अफ़सोस जताती है कि उसे नामकरण पर शापित नहीं किया गया। जब दूसरे चरित्र बताते हैं कि बहुत सी और परियां भी शापित नहीं हैं (\"क्रौनिकल्स परी-कथा\" की सेटिंग तक में), तो वह शिकायत करती है कि उसके मामले में तो दुष्ट परी नामकरण में आई थी, \"उसने बेहतरीन समय बिताया,\" और शहज़ादी के लिए एक समुचित परी-कथा का किरदार निभाने के सारे रास्ते बंद करके चली गयी।\n\nएंजेला कार्टर का \"द ब्लडी चेंबर\" \"द लेडी ऑफ द हाउस ऑफ लव\" शीर्षक से स्लीपिंग ब्यूटी का एक अत्याधुनिक पुनर्कथन उपलब्ध कराता है। हालांकि वह मूल विषय वस्तु से काफी हटकर दिखती है लेकिन वह अपने शब्दों में \"अव्यक्त सामग्री\" को बरकरार रखती है, उदाहरण के तौर पर हालांकि दरअसल वह सोती नहीं है, लेकिन नींद में चलने के समर्थन में कई सन्दर्भ मौजूद हैं। यह कहानी एक दुष्ट पिशाच के जीवन को लेकर आगे बढती है जो अपनी किस्मत की मारी हुई है और एक युवा सिपाही अपनी मासूमियत से उसे इस शाप से मुक्त करता है।\n\nवेकिंग रोज़ में कहानी का आधुनिक परिप्रेक्ष्य चुना गया है। रोज़ नामक नायिका (उसका नाम ब्रायर रोज़ पर रखा गया है) को कोमा में रखा गया है; उसे अपने प्रेमी द्वारा उन दोनों चिकित्सकों के चंगुल से छुड़ाना है जो उसे जो उसे मानवीय तरीके से मौत देना चाहते थे चूंकि उसे इसका पता चल गया था कि वे लोगों को मारकर उनके अंगों को काले बाज़ार में बेचने का अवैध व्यापार करते थे। यह सर्लालुने वेबसाईट में प्रकाशित नहीं किया गया है, हालांकि इस श्रृंखला की अन्य किताबें उसमें प्रकाशित हैं।\n\nएनालिस इवान का \"नाइट्स रोज़\" स्लीपिंग ब्यूटी के भाग दो से लिए गए उसी तत्व को लेकर आगे बढ़ता है। जिसमें नायिका रोज़मेरी इडेनबर्ग (शहज़ादी) समूची आदमखोर जाति का ही सफाया करने को तत्पर है। यात्रा के दौरान परी सलाहकार एम्ब्रोज नुइट तथा पिशाच भगवान गैरेथ शेनले उसके साथ हो लेते हैं।\n\nप्युर्टो रिकन लेखक रोजारियो फेरे के कहानी संग्रह \"द यंगेस्ट डॉल में \"स्लीपिंग ब्यूटी\" शीर्षक की एक कहानी है। यह कहानी परी कथा में पाए जाने वाले बहुत से तत्वों से भरपूर है।\n\n1825 में माइकल कराफा ने \"ला बेले ऑ बोइस डौरमेन्ट\" बनाया।\n\nशाइकोवस्की के संस्करण से पहले बहुत से बैले निर्माण \"स्लीपिंग ब्यूटी\" की थीम पर आधारित थे, जिनमें से एक युगेन स्क्राइब से लिया गया है: 1828-1829 की सर्दियों में फ़्रांसिसी नाटककार ने ऑमर की \"ला बेले ऑ बोइस डोरमेंट\" नामक चार-अंकों वाले बैले पेंटोमाइम की नृत्य संरचना के आधार के रूप में एक चार अंकों वाला मूक परिदृश्य पेश किया। स्क्राइब ने बैले के लिए बड़ी चतुराई से पेरौल्ट की कथा के दूसरे भाग में वर्णित हिंसा को मिटा दिया है, जिसका सेट हेरोल्ड ने बनाया तथा जिसे पहली बार 27 अप्रैल 1829 को पेरिस स्थित अकैडेमी रॉयल में मंचित किया गया। हालांकि हेरोल्ड ने सांगीतिक थीम पर आधारित पियानो द्वारा अपने अंश \"रौन्ड़ो ब्रिलिएंट\" को लोकप्रिय बनाया। वे इस बैले को वापस मंच पर प्रस्तुत करने में सफल नहीं हो पाए.\n\nसेंट पीटर्सबर्ग स्थित इम्पेरियल थियेटर के निदेशक इवान सेवोलोज्हसकी ने जब 25 मई 1888 को पेरौल्ट की कथा पर आधारित एक बैले का सुझाव देते हुए शाइकोवस्की को पत्र लिखा तो उन्होंने हिंसक दूसरे भाग को काट दिया और बैले का अंत नींद से जगाने वाले चुम्बन से किया तथा ब्रावुरा शैली की श्रृंखला के पारंपरिक उत्सवपूर्ण अंतिम अंक का अनुसरण किया।\n\nहालांकि शाइकोवस्की संभवतः एक नए बैले की रचना करने के उतने इच्छुक नहीं थे (उनके \"स्वान लेक\" नामक संगीत बैले को मिले स्वागत को याद करते हुए जिसकी पहले ग्यारह सीज़नों में प्रस्तुतियां हो चुकी थी लेकिन उसे ठंडी प्रतिक्रिया ही मिली थी), पर उन्होंने सेवोलोव्ज्हसकी के परिदृश्य पर काम करना प्रारम्भ किया। शाइकोवस्की के संगीत (उनका ओपस 66) और मेरियस पेटिपा की नृत्य संरचना वाला बैले 24 जनवरी 1890 को सेंट पीटर्सबर्ग के मेरिन्स्की थियेटर में प्रदर्शित किया गया।\n\nबैले संरचना के क्षेत्र में शाइकोवस्की की पहली बड़ी सफलता के अलावा इसने एक नवीन मानक निर्धारित किया जिसे आज हम \"शास्त्रीय बैले\" के नाम से जानते हैं तथा सम्पूर्ण बैले रिपर्टरी में यह एक सर्वकालीन पसंदीदा बैले बन गया। \"स्लीपिंग ब्यूटी\" ऐसा पहला बैले बन गया जिसे सर्जे दियाघिलेव ने कभी देखा, जिसे उन्होंने बाद में अपने संस्मरण में लिखा भी है। और यह बैलेरिना अन्ना पावलोव तथा गैलिना उलनोवा द्वारा देखा गया पहला बैले तथा एक ऐसा बैले था, जिसने रूसी नृत्यांगना रुडोल्फ न्युरेव का परिचय यूरोपीय दर्शकों से करवाया. दियाघिलेव ने खुद लन्दन में बैले रुसेस के साथ 1921 में इस बैले का मंचन किया। नृत्यकार जॉर्ज बैलेंशाइन ने अंतिम अंक \"डाइवरसेमेंट्स\" में सुनहरे पिंजड़े में सुनहरे कामदेव के रूप में बैठ कर मंच पर अपने कैरियर की शुरुआत की।\n\nबैले का मूकाभिनय तथा नृत्य संस्करण एक प्रसिद्ध \"ट्रेवेस्टि\" किरदार दुष्ट परी काराबोस के साथ पेंटोमाइम की विशिष्ट ब्रिटिश शैली को लेकर चलता है।\n\nमौरिस रेवेल की मा मेयर आई'ओये \"पवने दी ला बैले औ बोइस डोरमेंट\" (\"पावन ऑफ डी स्लीपिंग ब्यूटी इन द वुड\") शीर्षक से एक गतिविधि शामिल करते हैं। यह टुकड़ा बाद में एक बैले के रूप में भी विकसित किया गया।\n\nऐलेसाना बैंड में स्लीपिंग ब्यूटी से सम्बंधित \"द अनइनवाइटेड थर्टीन\" नामक एक गाना भी है, जो उनके एल्बम \"वेयर मिथ फेड्स टू लिजेंड\" का है। \"यह अनामंत्रित तेरह और शहजादे के मद्देनज़र है। उससे पहले बहुत से दूसरे शहजादों ने निद्रा सुंदरी को जगाने का प्रयास किया लेकिन इससे पहले कि वे वहां तक पहुंच पाते वे कांटो से चीर दिए जाते थे। अनामंत्रित तेरहों प्रतिशोध की और दोनों की हत्या करने की बात करते हैं। शहज़ादा उसे बचाने की और कांटो को चीर कर निकलने के अपने संघर्ष की बात करता है। आखिरकार वह वहां पहुंच जाता है और उसे चूमता है। उसका इनाम उसकी प्रेयसी रोज़ामोंड है।\"\n\nवाल्ट डिज़नी निर्माण के एनिमेटेड फीचर \"स्लीपिंग ब्यूटी\" को बुएना विस्टा वितरकों द्वारा 29 जनवरी 1959 को जारी किया गया। डिज़नी को यह फिल्म बनाने में तकरीबन एक दशक लग गया, जिसका निर्माण स्टिरियोफोनिक साउंडट्रैक के साथ सुपर टेक्निरामा 70 वाइडस्क्रीन फिल्म प्रोसेस में किया गया। फिल्म निर्माण की लागत 6 मिलियन U.S. डॉलर थी। इसकी सांगीतिक पृष्ठभूमि तथा गाने शाइकोवस्की के बैले से अनुकूलित किये गए थे। इस कथा में फ्लोरा, फौना और मेरीवेदर नामक तीन नेक परियां तथा मेल्फिसेंट नामक एक दुष्ट परी है। ज़्यादातर डिज़नी फिल्मों की तरह इस फिल्म की पटकथा में भी काफी बदलाव किये गए हैं। उदाहरण के तौर पर, खुद मेल्फिसेंट ही महल के ऊपरी दुर्ग पर नज़र आती है और चरखा तथा तकली भी वही बनाती है जिसमें ऑरोरा (जिसे फ्लोरा, फौना तथा मेरीवेदर इस घटना के पहले ब्रायर रोज़ बुलाते थे) अपनी उंगली चुभा लेती है। शहज़ादी के बालों का रंग भी पेरौल्ट की मूल किताब में वर्णित गहरे भूरे की बजाय सुनहरे भूरे में बदल दिए जाते हैं। शहजादी का वर्णन डिज़नी की सबसे ख़ूबसूरत नायिका के रूप में किया गया है और चूंकि यह कहा गया था कि \"सुडौल सुनहरी की समकालीन बार्बी डौल से तुलना को नकारना कठिन है\", पहले-पहल फिल्म के सभी दृश्यों का फिल्मांकन लाइव एक्शन में ही किया गया। \n\n \nआउट स्कूल आर्ट्स फेस्टिवल\" एपिसोड में स्लीपिंग ब्यूटी पर कार्यक्रम पेश करती है, जिसमें चरित्र बेतरतीब तौर पर चुने गए थे। सकुरा को शहज़ादे का, स्यारन को औरोरा का तथा \nयामाज़ाकी को मांगा में चुड़ैल का किरदार हासिल हुआ। बहरहाल, चूंकि मीलिन ने अनाइम में चुड़ैल का किरदार निभाया था इसलिए यामाज़ाकी मांगा की महारानी बन गई ताकि वह एक गुमनाम लड़के की बजाय परियों में से एक बन सके।\n\n\n\n", "id": "194042", "title": "स्लीपिंग ब्यूटी"}
{"url": "https://hi.wikipedia.org/wiki?curid=194043", "text": "स्नूकर\n\nस्नूकर एक डंडे वाला खेल है जो एक बड़े हरे बनात से ढ़के हुए मेज पर खेला जाता है जिसके प्रत्येक चार कोने में और प्रत्येक लंबे लचीले किनारे के बीच में पॉकेट होते हैं। इसमें एक विधिवत (पूर्ण आकार का) मेज होता है। इसे एक डंडे और स्नूकर गेंदों: एक सफेद , 15 जिसमें से प्रत्येक का मान एक अंक होता है और पीले (2 अंक), हरे (3), भूरे (4), नीले (5), गुलाबी (6) और काले (7) रंगों की अलग-अलग छह गेंदों का प्रयोग करके खेला जाता है। डंडे वाली गेंद को लाल और रंगीन गेंदों के साथ प्रयोग करते हुए एक खिलाड़ी (या दल) अपने प्रतिद्वंदी के विरुद्ध अधिक अंक प्राप्त कर स्नूकर का एक फ्रेम (व्यक्तिगत खेल) जीतता है। जब एक निश्चित संख्या में फ्रेमों को जीत लिया जाता है तो एक खिलाड़ी मैच जीत जाता है।\n\nस्नूकर, जिसे आम तौर पर भारत में ब्रिटिश सेना के अधिकारियों द्वारा आविष्कार किया हुआ माना जाता है, कई अंग्रेजी भाषी और राष्ट्रमंडल देशों में लोकप्रिय है, जिसमें शीर्ष पेशेवर खिलाड़ी इस खेल से कैरियर की कमाई बहु-मिलियन पाउंड तक अर्जित करते हैं। यह खेल चीन में विशेष रूप से और बहुत ही लोकप्रिय हैं।\n\nयह आमतौर पर स्वीकार किया जाता है कि स्नूकर कि उत्पत्ति 19 वीं सदी के उत्तरार्द्ध में हुई. भारत में तैनात ब्रिटिश सेना के अधिकारियों के बीच बिलियर्ड्स एक लोकप्रिय गतिविधि रहा था और अधिक परंपरागत बिलियर्ड खेल में बदलाव की योजना बनायी गई। 1874 या 1875 के दौरान जबलपुर के अधिकारियों के मेस में प्रकल्पित एक बदलाव पिरामिड पूल और लाइफ पूल में प्रयुक्त होने वाले लाल और काले रंग के अलावे रंगीन गेंदों को मिलाना था। \"स्नूकर\" शब्द की उत्पत्ति भी सैन्य मूल की है, जिसका प्रयोग प्रथम वर्ष के कैडेटों या अनुभवहीन कर्मियों के लिए बोल-चाल की भाषा के रूप में किया जाता था। प्रतियोगिता का एक रूप यह कहता है कि जब डेवनशायर रेजिमेंट के कर्नल सर नेविल चैम्बर्लन इस नए खेल को खेल रहे थे, तो उनका प्रतिद्वंद्वी एक गेंद को निशाना लगा कर पॉकेट में डालने में असफल रहा और चैम्बर्लन ने उसे एक \"स्नूकर\" कहा. इस प्रकार यह नाम बिलियर्ड्स के खेल से जुड़ गया जिसमें अनुभवहीन खिलाड़ियों को स्नूकर कहा जाता था।\n\nस्नूकर का खेल 19 वीं सदी के उत्तरार्द्ध और 20 वीं सदी के आरंभ में बढ़ता चला गया और 1927 तक जो डेविस के द्वारा प्रथम विश्व स्नूकर प्रतियोगिता का आयोजन किया जा चुका था, जिन्होंने, एक पेशेवर अंग्रेजी बिलियर्ड्स और स्नूकर खिलाड़ी के रूप में, इस खेल को एक मनोरंजन की गतिविधि से एक अधिक पेशेवर क्षेत्र में परिवर्तित किया। सेवानिवृत्त होने के पूर्व जो डेविस ने 1946 तक प्रत्येक विश्व प्रतियोगिता जीती. 1950 और 1960 के दशकों के दौरान खेल में गिरावट आता गया और इसे खेलने वाले व्यक्तियों के अलावे इस खेल में बहुत कम रूचि कायम रही. 1959 में, डेविस ने दो अतिरिक्त रंगों को मिलाकर खेल की लोकप्रियता में सुधार लाने का प्रयास करने के लिए स्नूकर प्लस नामक खेल में बदलाव की शुरुआत की. हालांकि, यह कभी लोकप्रिय नहीं हुआ। 1969 में एक प्रमुख प्रगति हुई, जब उस समय BBC के एक शीर्ष अधिकारी डेविड एटेनबॉरो ने रंगीन टेलीविजन की क्षमता प्रदर्शित करने के लिए स्नूकर प्रतियोगिता पॉट ब्लैक की शुरुआत की, जिसमें रंगीन प्रसारण के लाभों को प्रदर्शित करने के लिए हरे मेज और बहुरंगी गेंदों का आदर्श रूप में प्रयोग किया गया. टी वी श्रृंखला मूल्यांकन में एक सफलता सिद्ध हुई और एक समय BBC टू पर दूसरी सबसे लोकप्रिय शो थी। खेल में रुचि बढ़ती गई और 1978 की विश्व प्रतियोगिता प्रथम प्रतियोगिता थी जिसे पूर्ण रूप से टेलीविजन पर दिखाया गया. यह खेल शीघ्र ही यू॰के॰, आयरलैंड और राष्ट्रमंडल के अधिकांश देशों में मुख्यधारा विषयक खेल बन गया और पिछले 30 वर्षों में इसे काफी सफलता मिली है, जिसमें से अधिकांश वरीयता वाली प्रतियोगिताओं को टेलीविजन पर दिखाया गया. 1985 में कुल 1 करोड़ 85 लाख दर्शकों ने डेनिस टेलर और स्टीव डेविस के बीच विश्व प्रतियोगिता के फाइनल का समापन फ्रेम देखा. हाल के वर्षों में तंबाकू के प्रायोजन में कमी ने पेशेवर प्रतियोगिताओं की संख्या में कमी उत्पन्न की है, हालांकि कुछ नए प्रायोजकों का पता चला है, और सुदूर पूर्व एवं चीन में लिआंग वेनबो जैसी उभरती हुई प्रतिभाओं और अधिक सुस्थापित खिलाड़ियों जैसे कि डिंग जुन्हुई और मार्को फू के साथ इस खेल की लोकप्रियता दुनिया के उस हिस्से में इस खेल के भविष्य के लिए शुभ लक्षण सूचित करता है।\n\nखेल का उद्देश्य एक पूर्वनिर्धारित क्रम में प्रतिद्वंद्वी की तुलना में अधिक गेंदों को निशाना लगा कर पॉकेट में डालना है। फ्रेम के शुरू में, दिखाए गए तरीके से गेंदों को उपयुक्त स्थान पर रखा जाता है और खिलाड़ी बारी-बारी से डंडे की गेंद से एक ही प्रहार में निशाना लगाते हैं, जिसमें उनका लक्ष्य किसी एक लाल गेंद पर निशाना लगा कर पॉकेट में डालना और एक अंक प्राप्त करना होता है। यदि वे कम से कम एक लाल गेंद को निशाना लगा कर पॉकेट में डालते हैं, तो वह पॉकेट में बना रहता है और उन्हें एक और निशाना लगाने की अनुमति दी जाती है - इस बार लक्ष्य किसी भी एक रंग की गेंद को निशाना लगा कर पॉकेट में डालना होता है। यदि वे सफल होते हैं, तो वे निशाना लगा कर पॉकेट में डाले गए रंग का मान प्राप्त करते हैं। यह मेज पर अपनी सही स्थिति में लौट आता है और उन्हें एक और लाल रंग की गेंद पर निशाना लगा कर पॉकेट में डालने की कोशिश करनी चाहिए. यह प्रक्रिया तब तक जारी रहती है जब तक वे वांछित गेंद को निशाना लगा कर पॉकेट में डालने में असफल रहते हैं, जिसके आधार पर उनका प्रतिद्वंदी मेज पर दूसरा निशाना लगाने के लिए वापस आ जाता है। खेल इस तरीके से तब तक जारी रहता है जब तक सभी लाल गेंदों को निशाना लगा कर पॉकेट में नहीं डाला जाता है और सिर्फ 6 रंगों की गेंद मेज पर बचे रह जाते हैं; उस समय लक्ष्य तब रंगों (गेंदों) को पीला, हरा, भूरा, नीला, गुलाबी, काले रंग के क्रमानुसार निशाना लगा कर पॉकेट में डालना होता है। जब फ्रेम के इस चरण में किसी रंग को निशाना लगा कर पॉकेट में डाला जाता है, तो वह मेज से बाहर ही रहता है। जब अंतिम गेंद को निशाना लगा कर पॉकेट में डाला जाता है, सर्वाधिक अंक प्राप्त करने वाला खिलाड़ी विजयी होता है।\n\nजब किसी खिलाड़ी का प्रतिद्वंदी खेल के नियमों का उल्लंघन करता है तब भी अंक प्राप्त किये जा सकते हैं। नियमों का उल्लंघन विभिन्न कारणों से होता है, जैसे कि खिलाड़ी द्वारा लाल रंग के गेंद को निशाना लगाने के समय किसी रंग से टकराना, डंडे वाली गेंद को निशाना लगाना, या एक स्थिति से बचने में असफल होना \"\" (जहां पिछले खिलाड़ी ने अपनी बारी समाप्त कर डंडे वाली गेंद को उस स्थित में छोड़ दिया जहां लक्ष्य वाली गेंद को सीधे-सीधे निशाना नहीं लगाया जा सकता है। नियमों के उल्लंघन से प्राप्त अंक न्यूनतम 4 अंक से लेकर अधिकतम 7 अंक तक हो सकता है यदि इसमें काली गेंद भी शामिल हो.\n\nएक , अंतिम गेंद को निशाना लगाकर पॉकेट में डालने तक गेंदों को आरंभिक स्थिति में रखना, एक \"\" कहलाता है। एक में आमतौर पर फ्रेमों की एक पूर्वनिर्धारित संख्याएं होती है और जो खिलाड़ी सबसे अधिक फ्रेम जीतता है वह सम्पूर्ण मैच जीत जाता है। अधिकांश पेशेवर मैचों में एक खिलाड़ी को पांच फ्रेम जीतने की जरूरत होती है और उन्हें \"सर्वश्रेष्ठ नौ\" कहा जाता है क्योंकि वह फ्रेमों की अधिकतम संभव संख्या है। आमतौर पर प्रतियोगिता के फाइनल सर्वश्रेष्ठ 17 या सर्वश्रेष्ठ 19 होते हैं, जबकि विश्व प्रतियोगिता में लंबे समय तक चलने वाले मैच होते हैं - जिसमें क्वालिफाई करने वाले मैचों और और पहले दौर में सर्वश्रेष्ठ 19 मैचों से लेकर, लंबाई में 35 फ्रेम तक होते हैं (प्रथम से 18 तक) के लिए प्रथम) और यह दो दिनों तक खेला जाता है।\n\nपेशेवर और प्रतिस्पर्धात्मक गैर-पेशेवर (शौकिया) मैचों में एक रेफरी आधिकारिक रूप से काम करता है जो निष्पक्ष खेल के लिए एकमात्र निर्णायक होता है। रेफरी मेज पर रंगों को पुन: स्थापित करता है और खिलाड़ी द्वारा एक ब्रेक के दौरान प्राप्त किये गए अंकों की घोषणा करता है। आम तौर पर पेशेवर खिलाड़ी रेफरी द्वारा चूक किये गए नियमोल्लंघन की घोषणा कर, अपने प्रतिद्वंदी के अच्छे निशानों (शॉटों) की तारीफ कर, या भाग्यशाली शॉट के लिए हाथ पकड़ कर माफी मांग कर खेल को एक खेल-भावना के साथ खेलते हैं।\n\nस्नूकर में प्रयुक्त होने वाली अन्य शब्दावली में खिलाड़ी का एक ब्रेक शामिल है \"\", जिसका अर्थ मेज पर जाकर एक खिलाड़ी द्वारा लगातार इकट्ठा किया गया अंक (नियमोल्लंघन को छोड़कर) है। 15 अंकों का ब्रेक प्राप्त करने वाला एक खिलाड़ी, उदाहरण के लिए, अगले लाल रंग की गेंद को निशाना लगाकर पॉकेट में डालने में असफल रहने के पहले, एक लाल फिर एक काला, तब एक लाल फिर एक गुलाबी रंग की गेंद को निशाना लगाकर पॉकेट में डाल कर इसे प्राप्त कर सकता था। स्नूकर में पारंपरिक अधिकतम ब्रेक सभी लाल रंगों को काले से फिर सभी रंगों को निशाना लगाकर पॉकेट में डालना है जिससे 147 अंक प्राप्त होते हैं; इसे अक्सर \"147\" या \"अधिकतम\" के रूप में जाना जाता है। \"इसे भी देखें: उच्चतम स्नूकर ब्रेक\" \n\nस्नूकर के लिए इस्तेमाल की जाने वाली सहायक सामग्रियों में डंडे के सिरे के लिए प्रयुक्त होने वाला खड़िया, विभिन्न प्रकार के टेक (जिसकी जरुरत अक्सर बड़े आकार वाली मेज के कारण होती है), लाल रंगों को रखने के लिए एक रैक (त्रिभुजाकार उपकरण) और एक स्कोरबोर्ड शामिल हैं बड़े आकार की मेज पर स्नूकर खेलने का एक दोष कमरे का आकार (22'X 16' या लगभग 5 मी X 7 मी) है, जो डंडे को कमरे में सभी तरफ सुविधाजनक रूप से घुमाने के लिए न्यूनतम रूप से आवश्यक है। यह उन स्थानों की संख्या को सीमित कर देता है जहां खेल को आसानी से खेला जा सकता है। जबकि पूल टेबल कई पबों के सामान ही आम होते हैं, स्नूकर को या तो निजी परिवेश में या सार्वजनिक स्नूकर हॉलों में खेला जाता है। थोड़े से लाल गेंदों का उपयोग कर इस खेल को छोटी मेजों पर भी खेला जा सकता है। मेजों के विभिन्न आकार हैं: 10'x 5', 9'x 4.5', 8'x 4', 6'x3' (यथार्थवादी खेल के लिए सबसे छोटी) और 4'x 2'. छोटे मेज विभिन्न किस्मों के हो सकते हैं, जैसे कि मुड़ने वाले या खाने की मेज के रूप में परिवर्तित होने वाले.\n\nबिलियर्ड्स के पेशेवर खिलाड़ियों के रूप में 1968 में स्थापित विश्व पेशेवर बिलियर्ड्स और स्नूकर संघ (WPBSA, जिसे विश्व स्नूकर के नाम से भी जाना जाता है) पेशेवर खेल के लिए एक शासी निकाय है। ब्रिस्टल, इंग्लैंड में स्थित इसकी सहायक संस्था, पेशेवर दौरे आयोजित करता है। वर्षों से WPBSA की समिति (बोर्ड) कई बार बदल चुकी है, जिसके बारे में कई लोग यह तर्क देते हैं कि यह खेल के भीतर होने वाली अंतर्कलह का एक संकेत है। पेशेवर खेल अंतर्राष्ट्रीय बिलियर्ड्स और स्नूकर महासंघ (IBSF) द्वारा संचालित होता है।\nपेशेवर स्नूकर खिलाड़ी विश्व स्नूकर के मुख्य दौरे पर दौरे वाली वरीयता में खेल सकते हैं। पिछले दो सीजनों में खिलाड़ियों द्वारा अपने प्रदर्शनों के माध्यम से अर्जित अंक, वर्तमान विश्व वरीयता को निर्धारित करते हैं। एक खिलाड़ी कि वरीयता यह निर्धारित करती है कि वरीयता वाली प्रतियोगिता के लिए उन्हें किस स्तर की योग्यता की जरुरत हैं। पेशेवर स्नूकर के विशिष्ट वर्ग आमतौर पर \"शीर्ष 16\" वरीयता वाले खिलाड़ी माने जाते हैं, जिन्हें किसी भी प्रतियोगिता (टूर्नामेंट) के लिए पूर्व में क्वालिफाई करने की जरुरत नहीं होती है। दौरे में 96 खिलाड़ी शामिल होते हैं - पिछले दो सीजनों में से शीर्ष 64 खिलाड़ी, 8 एक वर्ष में सर्वोच्च अंक प्राप्त करने वाले खिलाड़ी जो शीर्ष 64 में शामिल नहीं हैं, पिछले सीजन के पॉन्टिन्स इंटरनेशनल शॄंखलाओं (PIOS) के शीर्ष 8 खिलाड़ी और विभिन्न क्षेत्रीय, जूनियर और गैर-पेशेवर विजेता.\n\nपेशेवर स्नूकर में सबसे महत्वपूर्ण आयोजन विश्व चैम्पियनशिप है जो 1927 से हर वर्ष आयोजित होता है (सिवाय द्वितीय विश्व युद्ध के दौरान और 1958 और 1963 के बीच की अवधि में). 1977 से यह प्रतियोगिता शेफील्ड (इंग्लैंड) में क्रूसिबल रंगमंच पर आयोजित की जा चुकी है और 1976 से 2005 तक इसे दूतावास द्वारा प्रायोजित किया जा चुका है। 2005 से, यूनाइटेड किंगडम में तंबाकू कंपनियों को खेल की प्रतोयोगिताओं को प्रायोजित करने की अनुमति प्रदान नहीं की गई है और विश्व स्नूकर चैम्पियनशिप को एक नए प्रायोजक की तलाश करनी है। जनवरी 2006 में यह घोषणा की गई कि 2006-2010 की विश्व प्रतियोगिता ऑनलाइन कैसीनो 888 डॉट कॉम (online casino 888.com) द्वारा प्रायोजित की जायेगी. 888.com द्वारा तीन वर्षों बाद पांच वर्षों की प्रायोजकता के समझौते से बाहर होने के बाद वर्तमान में चैम्पियनशिप बेटफ्रेड डॉट कॉम (BetFred.com) द्वारा प्रायोजित की जाती है। \n15 अप्रैल 2009 को विश्व स्नूकर चैम्पियनशिप की वेबसाइट ने यह घोषणा की कि अगले चार वर्षों के लिए बेटफ्रेड डॉट कॉम (Betfred.com) विश्व चैंपियनशिप का नया प्रायोजक होगा. \n\nविश्व चैंपियनशिप जीतने का दर्जा महान है और पेशेवर स्नूकर में यह, वित्तीय इनाम (विजेता के लिए £ 250,000) और साथ ही साथ प्रतिष्ठा, दोनों की दृष्टि से सर्वाधिक मूल्य वाला पुरस्कार है। BBC (BBC) द्वारा ब्रिटेन में विश्व चैंपियनशिप को टेलीविजन पर बड़े पैमाने पर प्रसारित किया जाता है और इसे यूरोप और सुदूर पूर्व में यूरोस्पोर्ट पर व्यापक कवरेज प्राप्त होता है।\n\nमहत्त्व की दृष्टि से इसके बाद आने वाले प्रतियोगिताओं के समूह अन्य वरीयता वाली प्रतियोगिताएं हैं। इन प्रतियोगिताओं में खिलाड़ी विश्व वरीयता वाले अंक प्राप्त करते हैं। एक उच्च वरीयता (रैंकिंग) अगले वर्ष की प्रतियोगिता के लिए योग्यता, आमंत्रण प्रतियोगिताओं के लिए आमंत्रण और प्रतियोगिताओं में एक लाभदायक ड्रॉ सुनिश्चित करता है। विश्व प्रतियोगिता के बाद इनमें से सर्वाधिक प्रतिष्ठित ब्रिटेन की प्रतियोगिता है। तीसरे स्थान पर आमंत्रण प्रतियोगिताएं हैं, जिसमें अधिकांश उच्च वरीयता प्राप्त खिलाड़ियों को आमंत्रित किया जाता है। इस श्रेणी में सबसे महत्वपूर्ण प्रतियोगिता दॅ मास्टर्स है, जो अधिकांश खिलाड़ियों के लिए दूसरा या तीसरा सर्वाधिक मांग वाला पुरस्कार है।\n\nउन आलोचनाओं का उत्तर देने के प्रयास में कि टेलीविजन पर प्रसारित होने वाले मैच धीमे हो सकते हैं या लंबे सुरक्षा संबंधी वाद-विवाद में उलझ सकते हैं और कि लंबे मैच विज्ञापनदाताओं के लिए समस्याओं का कारण बन सकते हैं, मैचरूम स्पोर्ट के अध्यक्ष बैरी हर्न ने समयबद्ध प्रतियोगिताओं की एक वैकल्पिक शृंखलाओं का आयोजन किया है। कम समय वाले प्रीमियर लीग स्नूकर की बुनियाद डाली गई, जिसमें सात खिलाड़ियों को यूनाइटेड किंगडम के आयोजन स्थलों पर नियमित रूप से प्रतिस्पर्द्धा करने के लिए आमंत्रित किया गया, जिसका टेलीविजन पर प्रसारण स्काई स्पोर्ट्स के द्वारा किया गया. प्रत्येक निशाने (शॉट) के लिए खिलाड़ियों को पच्चीस सेकंड दिए जाते हैं, जिसमें प्रत्येक मैच में प्रत्येक खिलाड़ी को पांच बार विश्राम दिया जाता है। हालांकि इस प्रारूप के द्वारा कुछ सफलता प्राप्त हुई है, इसे आम तौर पर वरीयता वाले नियमित प्रतियोगिताओं की अपेक्षा प्रेस का सामान आदर-सत्कार नहीं मिल पाता है।\n\nकुछ अन्य कम महत्त्व वाली प्रतियोगिताएं भी हैं, जिन्हें विश्व वरीयता-सूची में कोई अंक प्राप्त नहीं होते हैं और उन्हें टेलीविजन पर प्रसारित भी नहीं किया जाता है। यह एक वर्ष से दूसरे वर्ष के आधार पर बदल सकते हैं जो कैलेंडरों और प्रायोजकों पर निर्भर करते हैं।\n\nपेशेवर युग में कि 1930 के दशक में जो डेविस के साथ शुरू हुई और आज तक कायम है, शीर्ष स्तर पर अपेक्षाकृत कम संख्या में खिलाड़ी सफल हुए हैं। स्नूकर के अभिजात वर्ग के बीच पहुंचना और अपना एक स्थान बनाना एक कठिन काम है, क्योंकि खेल का स्तर ऐसा है कि इसके लिए वर्षों के समर्पण और प्रयास और साथ ही साथ स्वाभाविक क्षमता की भी आवश्यकता होती है।\n\nकुछ खिलाड़ी दशकों से इस खेल पर अपना वर्चस्व कायम रखते आये हैं। सामान्य रूप से 1970 के दशक के दौरान रे रियर्डन, 1980 के दशक के दौरान स्टीव डेविस और 1990 के दशक के दौरान स्टीफन हेन्ड्री को प्रमुख खिलाड़ी माना जाता है, जिन्होंने क्रमश: 6, 6 और 7 विश्व प्रतियोगिता (चैंपियनशिप) जीती. 2000 के दशक में किसी का बर्चस्व नहीं रहा है, जिसमें रोनी ओ सुल्लिवन (Ronnie O'Sullivan) ने तीन अवसरों पर खिताब जीता और मार्क विलियम्स और जॉन हिगिंस ने दो बार खिताब प्राप्त किये; हिगिंस को कुल मिलाकर तीन बार खिताब हासिल हुआ, पिछली बार जिसे उन्होंने 1998 में जीता था।\n\n\n\n", "id": "194043", "title": "स्नूकर"}
{"url": "https://hi.wikipedia.org/wiki?curid=194044", "text": "रीज विदरस्पून\n\nलॉरा जीन्ने रीज विदरस्पून (जन्म 22 मार्च 1976), जो आमतौर पर रीज विदरस्पून के नाम से जानी जाती हैं, एक अमेरिकी अभिनेत्री और फिल्म निर्माता हैं। 1998 में वे तीन प्रमुख फिल्मों : \"ओवरनाइट डिलिवरी\", \"प्लिजेंटविले\" और \"ट्विलाईट\", में दिखाई दीं। इसके अलगे वर्ष विदरस्पून समीक्षकों द्वारा प्रशंसित \"इलेक्शन\" में दिखाई दीं, जिसे गोल्डेन ग्लोब के लिए मनोनीत किया गया। 2001 में बॉक्स ऑफिस हिट \"लीगली ब्लॉन्ड\" में \"एल वुड्स\" की भूमिका उनके कैरियर में एक महत्वपूर्ण मोड़ साबित हुई और 2002 में \"स्वीट होम अलबामा\", जो कि इस साल का सबसे बड़ी व्यावसायिक हिट रही, में उन्होंने अभिनय किया। 2003 में उनकी वापसी प्रमुख अभिनेत्री और कार्यकारी निर्माता के रूप में हुई\"\" . 2005 में, \"वॉक द लाइन\" में जून कार्टर कैश की भूमिका के लिए विदरस्पून की प्रशंसा की गयी और उन्होंने दुनिया का ध्यान अपनी ओर आकर्षित किया, इस फिल्म ने उन्हें प्रमुख भूमिका में सर्वश्रेष्ठ अभिनेत्री का एकाडमी अवार्ड, गोल्डेन ग्लोब, BAFTA और स्क्रीन एक्टर्स गिल्ड अवार्ड दिलाया।\n\nविदरस्पून ने 1999 में अभिनेता और \"क्रूएल इंटेंशन्स\" के सह-अभिनेता रयान फिलिप से ब्याह रचाया; इनके एवा और डिकॉन दो बच्चे हैं। 2006 के अंत में उनके बीच अलगाव हुआ और अक्तूबर 2007 में उनका तलाक हो गया।\nविदरस्पून की टाइप ए फिल्म्स नाम की अपनी एक फिल्म निर्माण कंपनी है और वे बच्चों और महिलाओं के लिए काम करनेवाले संगठनों से सक्रिय रूप से जुड़ी हुई हैं। वे चिल्ड्रेन’स डिफेंस फंड (CDF) के ‍बोर्ड में हैं और 2007 में दातव्य एवॉन फाउंडेशन के अवैतनिक अध्यक्ष पद पर रहते हुए उन्हें एवॉन प्रोडक्ट्स का ग्लोबल एंबेसडर चुना गया।\n\nजब उनके पिता टुलेन युनिवर्सिटी के मेडिकल स्कूल के छात्र थे, तब विदरस्पून लुसियाना के न्यू ऑर्लेन्स के पूर्व सदर्न बापिस्ट हॉस्पिटल (अब ओच्स्नेर बापिस्ट मेडिकल सेंटर) में पैदा हुईं, यहीं उनके माता-पिता रहते थे। पिता जॉन विदरस्पून जॉर्जिया में पैदा हुए एक ऑटोलरिन्गोलॉजिस्ट थे, इससे पहले वे US आर्मी रिजर्व्स में लेफ्टिनेंट कर्नल रह चुके थे। उनकी मां, बेट्टी (नी रीज) टेनेज्जी के हैरीमन से हैं, बाल-चिकित्सा में पीएच.डी. हैं और वैंडरबिल्ट युनिवर्सिटी में नर्सिंग की प्राध्यापक हैं। दावा किया जाता है कि विदरस्पून प्रिंसटॉन युनिवर्सिटी के अध्यक्ष और संयुक्त राज्य की आजादी के घोषणापत्र के एक हस्ताक्षरकर्ता स्कॉटिश मूल के जॉन विदरस्पून की वंशज हैं। हालांकि वंश संबंधी यह दावा कभी सत्यापित नहीं हुआ है। चूंकि विदरस्पून के पिता ने US सेना के लिए जर्मनी के विस्बडेन में काम किया, इसीलिए बचपन में वे वहां चार सालों तक रहीं। US लौटने के बाद वे टेनेज्जी के नैशविले में बस गयी और वहीं उनका बचपन बीता, जहां वे एपिस्कोपालियन के रूप में पली-बढ़ीं.\n\nसात साल की उम्र में विदरस्पून को एक फूलवाले के टेलिविजन विज्ञापन के लिए फैशन मॉडल के रूप में चुना गया, जिसने उन्हें अभिनय का सबक लेने के लिए प्रेरित किया। ग्यारह साल की उम्र में टेन-स्टेट टैलेंट फेयर में उन्होंने पहला स्थान प्राप्त किया। विदरस्पून ने स्कूल में अच्छा ग्रेड प्राप्त किया; पढ़ना उसे अच्छा लगता था और खुद को \"एक ऐसा गंवार\" मानती थीं, \"जिसने बहुत सारी किताबें पढ़ ली हो\". किताबों के प्रति अपने प्रेम का जिक्र करते हुए उन्होंने कहा, \"किताब की दुकान देखते ही मैं पागल हो जाती हूं. इससे मेरे दिल की धड़कन तेज हो जाती है, क्योंकि मैं सब कुछ खरीदना चाहती हूं. हार्डिंग एकाडमी के मीडिल स्कूल विदरस्पून ने दाखिला लिया और टेन्नीज के नैशविले में प्रतिष्ठित केवल लड़कियों के हर्पेथ हॉल स्कूल से स्नातक किया, इस दौरान वे एक चीयरलीडर थीं। अंग्रेजी साहित्य को प्रमुख विषय के रूप में लेकर स्टैनफोर्ड यूनिवर्सिटी में उन्होंने दाखिला लिया। एक साल तक पढ़ाई करने के बाद अभिनय कैरियर को जारी रखने के लिए उन्होंने स्टैनफोर्ड छोड़ दिया.\n\nविदरस्पून को अपने निश्चित दक्षिणी परवरिश पर नाज था, जैसा कि उन्होंने कहा, इसने उन्हें पारिवारिक और पारंपरिक समझ प्रदान की और इसने उन्हें लोगों की भावनाओं की विशुद्ध अंत:करण से कद्र करना, विनम्र रहना, जिम्मेदाराना होना और जीवन में जो मिला उसी से खुश कभी नहीं रहना भी सिखाया. विदरस्पून की पहचान \"हर तरह से कामयाब\" के रूप में दी जाती है और माता‍-पिता द्वारा उन्हें लिटिल टाइप ए उपनाम दिया गया। अपनी प्रारंभिक उपलब्धियों की चर्चा करते हुए \"इंटरव्यू\" पत्रिका में उन्होंने कहा, इनमें से मुझे कुछ भी उल्लेखनीय नहीं लगता है। हो सकता है यही प्रवृति मुझे संतुलित रखती है और मेरे कदमों को जमीन पर टिकाये रखती है। मैं एक ऐसे माहौल में पली-बढ़ी, जहां महिलाएं बहुत ही निपुण होती हैं। और अगर वे योग्य नहीं थीं तो इसलिए क्योंकि उनके पैरों में समाज की बेडि़यां थीं।\n\n1990 में विदरस्पून \"द मैन इन द मून\" में आरंभिक भूमिका के चयन के लिए आमंत्रण पर कुछ सहेलियों के साथ छोटी-सी भूमिका के लिए ऑडिशन देने के इरादे से गयीं। इसके बदले उन्हें डैनी ट्रांट, एक 14 साल की गांव की लड़की जो 17 साल के अपने पड़ोस के लड़के के प्रेम में पड़ जाती है, की मुख्य भूमिका चुना गया। \"वैराइटी\" पत्रिका द्वारा उनके अभिनय को अविस्मरणीय मार्मिक बताया गया, और समीक्षक रोजन इबर्ट ने टिप्पणी की, \"फिल्मों में उनका पहला चुबंन मेरे अब तक के देखे गए छोटे दृश्यों में सबसे उत्तम रहा.\" इस भूमिका के लिए विदरस्पून को यंग आर्टिस्ट अवार्ड की बेहतरीन युवा अभिनेत्री के लिए मनोनीत किया गया। बाद के वर्षों में, डैनी केटॉन द्वारा निर्देशित और पैट्रिसिया एरक्वेटी अभिनीत केबल फिल्म \"वाइल्डफ्लावर\" से उन्होंने पहली बार टीवी के लिए अभिनय किया। 1992 में, विदरस्पून गंभीर रूप से बीमार एक तरूणी की भूमिका में \"डेस्परेट चॉइसेस: टू सेव माई चाइल्ड\", नामक टीवी फिल्म में दिखाई दीं। 1993 में, CBS की लघु धारावाहिक \"रिटर्न टू लोनसम डोव\" में उन्होंने युवा पत्नी की भूमिका अदा की और किशोरों को लक्ष्य बना कर तैयार की गयी डिज्नी फिल्म \"ए फार ऑफ प्लेस\" में मुख्य चरित्र एक दक्षिण अफ्रिकी लड़की नॉनी पारकर, जिसे हर हाल में कालाहारी को पार करना था, की भूमिका उन्हें मिली। उसी साल, विदरस्पून को \"जैक द वियर\" में एक छोटी भूमिका मिली, जिसने उन्हें बेहतरीन युवा सह-अभिनेत्री के लिए यंग आर्टिस्ट अवार्ड का दिलाया। अगले साल, 1994 में जेफ्री लेवी द्वारा निर्देर्शित फिल्म \"S.F.W.\" में विदरस्पून ने वेंडी फिस्टर के रूप में एक अन्य प्रमुख भूमिका में अभिनय किया।\n\n1996 में दो प्रमुख फिल्मों में अभिनय के लिए विदरस्पून को प्रस्ताव दिया गया। वे मार्क वाह्लेबर्ग और एलीसा मिलानो के साथ रोमांचक फिल्म \"फियर\" में नजर आयीं, जिसमें उन्होंने निकोल वॉकर नाम की एक किशोरी की भूमिका निभायी है, जिसका सुदर्शन प्रेमी एक हिंसक मनोरोगी बन जाता है। एक रोमांचक और ब्लैक कॉमेडी \"फ्रीवे\" में कैफेर सुदरलैंड और ब्रूक शिल्ड्स के साथ उन्होंने एक प्रमुख भूमिका की। उनका चरित्र लॉस एंजेल्स में रहनेवाली एक गरीब लड़की का है, जिसका सामना स्टॉकहोम में अपनी नानी के यहां जाते हुए द्रुत मार्ग के एक सीरियल हत्यारे से होता है। प्रेस ने फिल्म की सकारात्मक समीक्षाएं की। उनमें से एक \"सैन फ्रांसिस्को क्रॉनिकल\" भी है, जिसमें मिक लासाले ने यह टिप्पणी की कि \"विदरस्पून, जिसका टेक्सास उच्चारण बहुत ही तीखा है, उसका एक के बाद एक चरम हालात से गुजरना आश्चर्यजनक रूप से सर्वथा विश्वसनीय लगता है।\" कॉगनैक पुलिस फिल्म फेस्टिवल में विदरस्पून के अभिनय के लिए बेहतरीन अभिनेत्री का पुरस्कार मिला, इसने उन्हें उभरती हुई अभिनेत्री के रूप में स्थापित कर दिया। फिल्म के निर्माण के दौरान विदरस्पून को अभिनय का बहुत ही खास अनुभव हासिल हुआ; जैसा कि उन्होंने कहा, \"एक बार फिल्म का अवरोध खत्म हो गया – जिसने मरने से मुझे डराया था – मैंने महसूस किया कि मैं किसी भी चीज के लिए कोशिश कर सकती हूं.\" 1997 में \"फ्रीवे\" पूरा होने के बाद, विदरस्पून ने एक साल के लिए फिल्मों से किनारा कर लिया और रयान फिलिप के साथ डेटिंग शुरू कर दी। \"ओवरनाइट डेलीवरी\", \"प्लिजेंटविले\" और \"ट्वीलाइट\" फिल्मों में तीन बड़ी भूमिकाओं के साथ वे वापस लौट आयीं। \"प्लिजेंटविले\" में विदरस्पून ने टॉबे मैगुइरे के साथ 1990 के दशक के दो भाई-बहन की भूमिका में अभिनय किया, जो जादू से 1950 के टीवी धारावाहिक के सेट पर पहुंच जाते हैं। वह बहन जेनिफर की भूमिका में थीं, जो मुख्य रूप से अपने रूपरंग, रिश्ते और लोकप्रियता को लेकर चिंतित रहा करती है। विदरस्पून के अभिनय को समीक्षकों ने सराहा और इसने उन्हें बेस्ट फिमेल ब्रेकथ्रू परफॉमेंश के लिए यंग हॉलीवुड अवार्ड दिलाया। निर्देशक गैरी रोज ने कहा उन्हें पूरा भरोसा है कि आनेवाले समय में विदरस्पून एक बेहतरीन फिल्म अदाकारा होंगी.\n\n1990 में, विदरस्पून ने एलेसैनड्रो निवोला के साथ रोमांचक नाटक \"बेस्ट ले प्लेन्स\" में अभिनय किया; उन्होंने लिसा नाम की एक महिला का चरित्र निभाया जो अपने प्रेमी निक के साथ शहर के आखिरी छोर में भाग जाने की योजना बनाती है। इसी साल नाट्‍य फिल्म \"क्रुएल इंटेनशन्स\", जो कि 18वीं सदी के फ्रांसीसी उपन्यास \"लेस लेजान डेंजरयूजेज\" के आधुनिक संस्करण में उन्होंने सारा मिसेल गेलर और रयान फिलिप के साथ अभिनय किया। एनेटे हरग्रोव की भूमिका में उनके अभिनय को \"सैन फ्रांसिस्को क्रॉनिकल\" ने सराहा: विदरस्पून खासतौर पर कम भड़कीली भूमिका में खूब रही और यहां तक कि जब उन्हें धूर्त चुडैल का चेहरा बनाना होता है तो वहां भी वे अच्छा कर गयीं। संयोगवश, फिल्म साउंडट्रैक के लिए मर्सी प्लेग्राउंड द्वारा तैयार किए गए म्युजिक वीडियो में भी वे नजर आयीं। इसी साल टॉम पेरोटा के उपन्यास पर आधारिक फिल्म \"इलेक्शन\" में विदरस्पून और मैथ्यू ब्रॉडरिक ने अभिनय किया। उपलब्धियों को हासिल करनेवाली एक प्रतिस्पर्धी और महत्वाकांक्षी ट्रेसी फ्लिक जो एक छात्र संगठन की अध्यक्ष है, के चरित्र को उन्होंने निभाया। अपने अभिनय के लिए उन्होंने समीक्षकों की प्रशंसा प्राप्त की और नेशनल सोसाइटी ऑफ क्रिटिक्स फिल्म और ऑनलाइन फिल्म क्रिटिक्स सोसाइटी का बेस्ट एक्ट्रेस अवार्ड उन्होंने जीता, पहला गोल्डेन ग्लोब के लिए पहला मनोनयन और इंडिपेंडेंट स्प्रिट अवार्ड का नामजद किया गया। \"प्रीमियर\" द्वारा \"100 ग्रेटेस्ट फिल्म परफॉमेंशेस ऑफ ऑल टाइम\" की सूची में विदरस्पून को स्थान दिया गया। एकाडमी अवार्ड प्राप्त निर्देशक एलेक्जेंडर पाइने ने उनकी प्रशंसा करते हुए कहा: उनमें वह बात है जिससे पुरुष उनकी ओर आकर्षित होते हैं, जबकि महिलाएं भी उनकी मित्र बनना पसंद करती हैं। लेकिन यह तो केवल शुरूआत है। दूसरे किसीसे इतनी मजेदार या चीजों को इतनी खूबसूरती के साथ पेश नहीं कर सकता है। वे कुछ भी कर सकती हैं।\" उनके सफल अभिनय के बावजूद, विदरस्पून ने एक साक्षात्कार में कहा कि फिल्म पूरा होने के बाद एक ही तरह की भूमिका दिए जाने के कारण उन्हें काम पाने के लिए बहुत संघर्ष करना पड़ा. काम मिलने में होनेवाली कठिनाई के पीछे जो वजह थी उसका विश्लेषण करते हुए विदरस्पून ने टिप्पणी की \"मेरा मानना है कि ऐसा इसलिए हुआ क्योंकि मैंने जिन चरित्रों के लिए अभिनय किया वे बहुत ही चरम और ककर्श किस्म के थे – लोगों ने सोचा कि उन चरित्रों में पैठ जाने और उन्हें निभाने के बजाए मैं वैसी ही थी। मैं उनके लिए ऑडिशन देती और मैं हमेशा उनकी दूसरी वैकल्पिक पसंद रहती – स्टूडियो मुझे लेना नहीं चाहता था और बड़े बॉक्स ऑफिस का हिस्सा बननेवाली एक्ट्रेस होने से मैं चुकी नहीं, लेकिन मुझे लगता है कि लोग इस बारे में अलग तरह से महसूस किया करते हैं।\"\n\n2000 में, विदरस्पून को \"अमेरिकन साइको\" में एक सहयोगी भूमिका मिली और \"लिटिल निकी\" में अतिथि भूमिका में वे नजर आयीं। अतिथि कलाकार के रूप में \"फ्रेंड्स\" के छठे सीजन में रसेल ग्रीन की बहन के जिल ग्रीन की भूमिका में वे नजर आयीं। अगले साल, एनीमेटेड फिलल्म \"द ट्रम्पेट ऑफ द स्वान\" में सेरेना के लिए विदरस्पून ने अपनी आवाज प्रदान की, जिसका निर्माण क्रेस्ट एनीमेशन प्रोडक्शन्स द्वारा किया गया था।\n\n2001 में विदरस्पून के कैरियर ने तब एक महत्वपूर्ण मोड़ लिया, जब उन्होंने फीचर फिल्म \"\"[[लीगली ब्लॉन्ड]]\"\" में काम किया। उन्होंने एक प्रमुख फैशन व्यापारी एल वुड्स का चरित्र निभाया, अपने पूर्व प्रेमी का पीछा करते हुए जो हार्वर्ड विश्वविद्यालय में कानून की छात्र बनने का फैसला करती है। 'वुड्स के चरित्र के बारे में बताते हुए, विदरस्पून ने कहा कि \"जब मैंने \"लीगली ब्लॉन्ड\" पढ़ा, तब मुझे लगा जैसे कि, 'वह बेवर्ली हिल्स से है, वह अमीर है, वह सखी समाज में है। उसका एक बहुत ही अच्छा प्रेमी है। ओह, हां, वह छोड़ दी जाती है। किसे परवाह है? मैं अब भी उससे नफरत करती हूं.' तो हमें यह विश्वास करना होगा कि वह एक ऐसी शख्स है जिससे आप नफरत नहीं कर सकते.\" \"लीगली ब्लॉन्ड\" बॉक्स ऑफिस पर हिट रही, अमेरिका के घरेलू बाज़ार में इसने कुल 96 मिलियन डॉलर की कमाई की। समीक्षकों द्वारा विदरस्पून के अभिनय की प्रशंसा की गयी, प्रेस \"द न्यू मेग रयान\" के रूप में उनका उल्लेख करने लगा। रोजर एबर्ट ने टिप्पणी की, \"विदरस्पून ने इस सामग्री को सूर्य की रोशनी की तरह प्रखर और तीक्ष्ण बुद्धि के साथ सहज भाव से अनुप्राणित किया\", और \"Salon.com\" ने कहा कि \"उन्होंने [विदरस्पून] एली के चरित्र को बड़ी खूबसूरती के साथ चित्रित किया।\" इस बीच, सिएटल पोस्ट इंटेलिजेंसर ने कहा, \"विदरस्पून एक प्रतिभाशाली कॉमेडियन हैं, जो किसी दृश्य को स्फूर्ति के साथ बखूबी निभा लेती हैं और उनमें इतना दम है इस आडम्बरहीन लघु कॉमेडी को लगभग अकेले ही कर सकती हैं।\" उनके काम के लिए, विदरस्पून को बेहतरीन अदाकारा के लिए दूसरी बार गोल्डेन ग्लोब द्वारा मनोनीत किया गया और बेहतरीन हास्य अभिनय के लिए MTV मूवी अवार्ड दिया गया।\n\n\"लीगली ब्लॉन्ड\" की सफलता के बाद विदरस्पून ने कई भूमिकाओं के लिए अभिनय किया। 2002 में, \"द सिम्प्संस\" की द बार्ट वान्ट्स व्हाट इट वान्ट्स कड़ी में विदरस्पून ने एनीमेटेड चरित्र ग्रेटा वुल्फकैसल को अपनी आवाज प्रदान की। इसी साल, ऑस्कर वाइल्ड के नाटक से प्रेरित कॉमेडी फिल्म \"द इंपोटेंस ऑफ बीइंग अर्नेस्ट\" में उन्होंने सिसली की भूमिका अदा की, इसमें उनके अभिनय के लिए उन्हें टीन चॉइस अवार्ड के लिए मनोनीत किया गया।\nउनकी अगली फीचर फिल्म 2002 में एंडी टेनेंट द्वारा निर्देशित फिल्म \"स्वीट होम अलबामा\" थी। जोश लुकस और पैट्रिक डेम्पसे के साथ विदरस्पून ने एक युवा फैशन डिजाइनर मेनाली कार्मिचेल की भूमिका अदा की, जिसका इरादा न्यूयॉर्क के एक राजनीतिज्ञ के साथ ब्याह करने का था, लेकिन इसके लिए अपने बचपन के प्रेमी, जिससे सात सालों से उसका अलगाव था, से तलाक लेने के लिए उसे अलबामा वापस आना पड़ा. विदरस्पून ने इसे 'व्यक्तिगत भूमिका' के रूप में यह माना है, इस भूमिका से उन्हें उन दिनों के अनुभवों की याद ताजा हो गयी जब वे अपने गृह नगर नैशविले से लॉस एंजिल्स के लिए रवाना हो रही थीं। यह फिल्म तब तक की विदरस्पून की सबसे बड़ी बॉक्स ऑफिस हिट रही, इसने शुरू के सप्ताहांत में 35 मिलियन डॉलर कमाया और US में घरेलू तौर पर कुल मिलाकर 127 मिलियन डॉलर की कमाई की। व्यावसायिक सफलता के बावजूद, आलोचकों द्वारा \"स्वीट होम अलबामा\" की नकारात्मक समीक्षाएं की गयीं। इसे \"द मियामी हेराल्ड\" द्वारा \"दुहराव, सुस्त और कयास लगा लेने लायक रूमानी कॉमेडी\" कहा गया, और प्रेस व्यापक रूप से इस बात पर रजामंद था कि विदरस्पून ही अकेली ऐसी कारक थीं जिसने दर्शकों को फिल्म की ओर आ‍कर्षित किया। फिल्म में विदरस्पून की भूमिका का बयान करते हुए अंत में \"द क्रिश्चियन साइंस मॉनिटर\" कहता है, \"वे फिल्म की प्रमुख आकर्षण नहीं थीं, बल्कि वे इसकी अकेली आकर्षण थीं।\"\n\n2003 में, \"लीगली ब्लॉन्ड\" की सफलता के बाद विदरस्पून ने इसकी अगली कड़ी में अभिनय किया।\"\" उनका चरित्र, एल वुड्स का है जो हावर्ड-शिक्षित वकील बन जाती है और जिसने प्रसाधन उद्योग के विज्ञान परीक्षण से जानवरों को सुरक्षा देने का निर्णय लिया है। अगली कड़ी आर्थिक रूप से पहली फिल्म की तरह सफल नहीं रही और इसकी ज्यादातर कड़ी समालोचना की गयी। \"USA टूडे\" ने इस फिल्म को नीरस, बेमजा और चापलूसी योग्य माना, लेकिन यह भी कहा गया कि \"रीज विदरस्पून ने सुनहरे बालोंवाली प्यारी-सी बुद्धिमत्ता लड़की की भूमिका में बहुत अच्छा अभिनय किया, लेकिन ठीक समय पर उनका बेहतरीन कॉमिक हास्य रहित संवाद के कारण बेकार हो गया।\" इस बीच, \"Salon.com\" ने निष्कर्ष निकाला कि पहली फिल्म में वह सब कुछ जो मनोरंजक था, उसे अगली कड़ी ने कठिन बना दिया। समीक्षकों द्वारा कड़ी समालोचना के बावजूद इसने US बॉक्स ऑफिस चार्ट के पहले पांच दिनों में 30 मिलियन डॉलर कमाया और US में कुल मिलाकर इसकी कमाई 90 मिलियन डॉलर तक पहुंची. इस भूमिका के लिए विदरस्पून को 15 मिलियन डॉलर का चेक मिला – 2002 में यहां से शुरू करके हॉलीवुड में वे लगातार सबसे अधिक भुगतान प्राप्त करनेवाली अभिनेत्री रहीं। \n\n2004 में विदरस्पून ने 19 वीं सदी के क्लासिक उपन्यास \"वैनिटी फेयर\" पर आधारित मीरा नायर द्वारा निर्देशित फिल्म \"वैनिटी फेयर\" में अभिनय किया। विदरस्पपून का चरित्र – बेकी शार्प – एक ऐसी महिला हैं जो – जिसके बचपन की गरीबी ने उसे एक ऐसे महत्वाकांक्षी शख्स के रूप में बदल दिया है जो समाज में अपने आपको स्थापित करने के लिए क्रूरतम निर्णय ले सकती है। इस फिल्म के निर्माण के दौरान वे गर्भवती हो गयीं और इसीलिए वे अपने गर्भ को छिपाने के लिए उन्होंने बड़ी सावधानी से पहनावे का चुनाव किया। यह गर्भावस्था उनके काम में बाधा नहीं बनी जैसा कि विदरस्पून का मानना है कि शार्प के चरित्र में उनके गर्भावस्था ने बल्कि मदद ही की: ‘गर्मावस्था जो चमक लेकर आयी, वह मुझे अच्छा लगा, स्थूल मुझे भायी, भरा हुआ वक्ष मुझे अच्छा लगा – इसने मुझमें एक बढि़या एहसास दिया,\" उन्होंने कहा. फिल्म और विदरस्पून के शार्प चरित्र की समीक्षकों ने सराहना की, जैसा कि \"हॉलीवुड रिर्पोटर\" ने लिखा, नायर का चुनाव शानदार है। अपनी रसदार भूमिका को शरारती बनाने के बजाए हल्का-फुल्का बना कर विदरस्पून ने इसके साथ न्याय किया। वहीं उनके अभिनय के लिए \"चारलोट ऑब्जर्वर\" कहता है बेहतरीन अभिनय एक सीमा तक मुलायम रहा और \"लॉस एंजेल्स टाइम्स\" कहता है कि बेकी वह चरित्र है जिसे निभाने के लिए ही विदरस्पून का जन्म हुआ।\n\n2004 के अंत में, विदरस्पून ने मार्क रफलो के साथ रूमानी कॉमेडी \"जस्ट लाइक हैवेन\" में काम करना शुरू किया। एलीजाबेथ मास्टरसन का उनका चरित्र एक युवा महत्वाकांक्षी डॉक्टर का है जो एक भयानक कार दुर्घटना के बाद कोमा में चली जाती है; उसकी आत्मा अपने पुराने अपार्टमेंट में लौटती है जहां बाद में उसे सच्चा प्यार मिलता है।\nइससे पहले उसी साल विदरस्पून \"वॉक द लाइन\" में लोक गायक और गीतकार जॉनी कैश की दूसरी पत्नी जून कार्टर कैश की भूमिका के लिए चुनी गयी थीं। उन्हें कार्टर कैश से मिलने का कभी मौका नहीं मिला, क्योंकि जब कार्टर कैश का देहांत हुआ, तब विदरस्पून \"वैनिटी फेयर\" फिल्म कर रही थीं। विदरस्पून ने फिल्म में खुद अपनी आवाज में गाने गाए और उन्होंने श्रोताओं के सामने लाइव गाने पेश किए। जब उन्हें पता चला कि वे लाइव गा रही थीं, विदरस्पून इतनी चिंति‍त हो गयीं कि उन्होंने अपने वकील से फिल्म का अनुबंध समाप्त करने के लिए कहा. \"वह भूमिका का सबसे चुनौतीपूर्ण हिस्सा था,\" बाद में एक साक्षात्कार में उन्होंने याद करते हुए, \"मैंने कभी पेशेवर तरीके से नहीं गाया.\" इसके बाद उन्होंने छह महीने यह सीखने में बिताया कि उस भूमिका के लिए कैसे गाना गाया जाए. विदरस्पून के कार्टर कैश के चरित्र को समीक्षकों द्वारा सराहा गया और रोजर एबर्ट ने लिखा कि उनका अभिनय फिल्म को \"असीम शक्ति प्रदान करता है।\" मुख्य भूमिका में बेहतरीन अभिनेत्री का गोल्डेन ग्लोब अवार्ड, स्क्रीन एक्टर गिल्ड, BAFTA और एकाडमी अवार्ड समेत बहुत सारे पुरस्कार अपने अभिनय के लिए उन्होंने जीते। फिल्म उद्योग में भारी सफलता प्राप्त करने के साथ विदरस्पून और \"वॉक द लाइन\" में उनके सह-कलाकार ने CMT म्युजिक अवार्ड की ओर से \"साल के सहयोगात्मक वीडियो\" के लिए जोकिन फिनिक्स प्राप्त किया। विदरस्पून ने फिल्म से अपने लगाव को जाहिर करते हुए कहा: \"वाकई इस फिल्म में मुझे जो अच्छा लगा यह इसका यर्थाथवाद है और असली शादी का-सा चित्रण है, वास्तविक रिश्ते जहां सोच-विचार और चूक वर्जित है। यह किसी समस्या के आसान समाधान के बारे में नहीं, बल्कि लंबे समय तक चलनेवाली संवेदना से जुड़ा मामला है। जून कार्टर कैश के बारे में भी उन्होंने कहा, वे कहती है कि उनका मानना है कि कार्टर कैश अपने समय से बहुत आगे की महिला थी: \"मैं समझती हूं उनके चरित्र की सबसे उल्लेखनीय बात यह है कि हम जिन्हें आज सामान्य बात मान रहे हैं, उन्हें उन्होंने वो सब तब किया था, जब 1950 के दशक में तब एक महिला के लिए दो बार शादी करना और तलाक लेना और दो बिल्कुल अलग पतियों से दो अलग बच्चे पैदा करना और एक कार में मशहूर संगीतकारों के साथ अकेले यात्रा करना वास्तव में स्वीकार्य नहीं था। उन्होंने सामाजिक परंपरा के पालन का प्रयास नहीं किया, इसलिए मुझे लगता है कि यह सब उन्हें बहुत ही आधुनिक महिला बनाता है।\"\n\nविदरस्पून का ऑस्कर-पश्च पहली भूमिका सह-कलाकार क्रिस्टीना रिकी अभिनीत आधुनिक परियों की कहानी \"पेनलॉप\" है। विदरस्पून ने एनी की सहयोगी भूमिका अदा की थी, जो पेनलॉप की सबसे अच्छी सहेली है और परिवार में जिसे अभिशाप माना जाता है। इस फिल्म को विदरस्पून की कंपनी टाइप ए फिल्म्स ने बनाया और 2006 के टोरेंटो फिल्म फेस्टिबल में इसका प्रीमियर हुआ। \"पेनलॉप\" के अंतिम रिलीज की तारीख दो बार रद्द हुई और इसके बाद फिल्म फरवरी 2008 में रिलीज हो पायी.\n\nनवंबर 2006 में राजनीतिक रोमांचक फिल्म \"रेनडिशन\" की शूटिंग के साथ विदरस्पून कैमरे के सामने फिर से लौट आयीं मारेल स्ट्रीप, एलेन अर्किन, पीटर सर्सगार्ड और जैक गिलेनहाल के उन्होंने गर्भवती पत्नी इसाबेल एल-इब्राहिम, जो बम विस्फोट कराने की संदिग्ध थी, की भूमिका अदा की। अक्तूबर 2007 को \"रेनडिशन\" रिलीज हुआ और 2005 में \"वॉक द लाइन\" रिलीज होने के दो साल के बाद सिनेमा हॉल में विदरस्पून की यह पहली उपस्थिति थी इस फिल्म की ज्यादातर समीक्षाएं नकारात्मक रही और टोरेंटो फिल्म फेस्टिबल में इस फिल्म से निराशा हाथ लगी। विदरस्पून के अभिनय की भी यह कहते हुए आलोचना की गयी: \"हैरानी की बात है कि रीज विदरस्पून बेजान रहीं\", \"USA टूडे\" ने लिखा: \"वे हमेशा अपनी ऊर्जा और आत्मा को झोंक देती है, लेकिन इसमें उनका अभिनय बहुत ही निम्न स्तर का रहा.\"\nदिसंबर 2007 में, विदरस्पून ने हॉलीडे कॉमेडी \"फोर क्रिमसेज\" किया, यह कहानी ऐसे एक युगल की है जिन्हें अपना क्रिसमस का दिन अपने चारों तलाकशुदा माता‍-पिता के साथ गुजारने की कोशिश में बिताना पड़ता हैं और इसमें उनके साथ विन्स वागन थे। यह फिल्म नवंबर 2008 को रिलीज हुई। समीक्षकों द्वारा साधारण फिल्म करार दिए जाने के बावजूद यह फिल्म बॉक्स ऑफिस पर सफल रही, इस फिल्म ने घरेलू तौर पर 120 मिलियन US डॉलर कमाया और दुनिया भर में में 157 US डॉलर की कमाई की। \n\n2009 में घोषणा की गयी कि विदरस्पून पहली बार एक डरावनी फिल्म \"आवर फैमिली ट्रबल्स\" के लिए काम करेंगी, जिसका निर्माण वे टाइप ए बैनर के तहत \"लीगली ब्लॉन्ड 2\" के सह-निर्माता के साथ साझेदारी में करेंगी। उन्होंने कंप्यूटर एनीमेटेड 3-D फीचर फिल्म \"मॉन्स्टर वर्सेज एलियंस\" में सुजन मर्फी के लिए अपनी आवाज प्रदान की, जो ड्रीमवर्क एनीमेशन की ओर से 27 मार्च 2009 को रिलीज हुआ। उनका भविष्य का प्रोजेक्ट पिक्सर एनीमेशन स्टूडियो द्वारा निर्मित और वॉल्ट डिज्नी पिक्चर्स द्वारा वितरित कंप्यूटर-एनीमेटेड 3-D फिल्म \"द बेर एंड द बो\" को अपनी आवाज देना है; फिल्म को 2011 में क्रिसमस पर रिलीज होना है। यूनिवर्सल पिक्चर्स द्वारा 1939 की कॉमेडी \"\"[[मिडनाइट]]\"\" का रीमेक विदरस्पून की एक भावी फिल्म है, इसकी पटकथा माइकल आर्नडेट ने लिखी है।\n\nविदरस्पून की टाइप ए फिल्म्स नामक एक निर्माण कंपनी है। पहले मीडिया द्वारा यह माना जाता रहा कि उनके बचपन के उपनाम \"लिटिल मिस टाइप ए\" पर कंपनी का नाम रखा गया। लेकिन \"इंटरव्यू\" नामक पत्रिका ने जब कंपनी के बारे में पूछा, तब उन्होंने नाम के मूल स्रोत के बारे में स्पष्टीकरण किया: \"... लोगों को लगता है कि मैंने खुद के नाम पर ... दरअसल यह मेरे परिवार का एक अंदरूनी मजाक था, क्योंकि सात साल (की उम्र में) मैं टाइप ए और टाइप बी व्यक्तित्वों के अंतर जैसे जटिल चिकित्सा संबंधी शब्दों को समझ लिया करती थी। लेकिन मैं चाहती थी कि कंपनी का नाम डॉगफुड फिल्म्स या फॉर्क\nया कुछ और रखा जाय. आप जीवन भर वो गलतफहमी पालते रहें.\n\nविदरस्पून दुनिया भर के बच्चों की शिक्षा, स्वास्थ्य और आपातकालीन सहायता पर काम करने वाले संगठन सेव द चिल्ड्रेन की लंबे समय से समर्थक हैं। वे चिल्ड्रेन्स डिफेंस फंड नामक एक बच्चों के हिमायती और शोध ग्रुप के बोर्ड में भी हैं। 2006 में, न्यू ओरलियांस, लुजियाना में कैटरीना तूफान पीड़ितों की सहायता के लिए बनी अभिनेत्रियों की CDF परियोजना में विदरस्पून भी शामिल रहीं. इस यात्रा में बच्चों से मिलकर और उनके साथ बात करके उन्होंने नगर में पहला फ्रीडम स्कूल खोलने में मदद की. बाद में विदरस्पून ने इसे एक ऐसा अनुभव बताया जिसे वह कभी नहीं भूल सकतीं.\n\nसन् 2007 में, एवॉन प्रोडक्ट्स नामक कॉस्मेटिक कंपनी का पहला ग्लोबल एंबेसडर बनने के लिए एक बहु-वर्षीय समझौता करके विदरस्पून ने विज्ञापन की दुनिया में अपना पहला कदम रखा. उन्होंने एवॉन कॉस्मेटिक उत्पादों के लिए एक प्रवक्ता के रूप में काम किया और महिलाओं की मदद करने वाले और स्तन कैंसर अनुसंधान पर तथा घरेलू हिंसा की रोकथाम पर ध्यान केंद्रित करने वाले एक दातव्य संगठन \"एवॉन फाउंडेशन\" का वह मानद अध्यक्ष बनीं.\nविदरस्पून सौंदर्य प्रसाधन उत्पाद विकास में भाग लेने पर भी प्रतिबद्ध हैं और व्यावसायिक विज्ञापनों में भी दिखाई देती हैं। फाउंडेशन में शामिल होने के अपने उद्देश्य के बारे में बताते हुए उन्होंने कहा, \"एक महिला और एक मां के रूप में मैं दुनिया भर की अन्य महिलाओं और बच्चों के बारे में गहराई से ध्यान दे सकती हूं. और, वर्षों से मैं हमेशा कुछ अलग करने के अवसरों की तलाश में थी।\"\n\n\"लीगली ब्लॉन्ड\" के सफल प्रदर्शन के बाद विदरस्पून ने 29 सितंबर 2001 को \"सटरडे नाइट लाइव\" की मेजबानी की। 2005 में, \"टीन पीपुल\" पत्रिका की हॉलीवुड के बहुत ही शक्तिशाली युवा अभिनेताओं की सूची में वे पांचवें स्थान पर रहीं। 2006 में, विदरस्पून समय 100, 100 दुनिया में सबसे अधिक प्रभावशाली लोगों का एक संकलन, के रूप में \"टाइम\" पत्रिका द्वारा प्रतिवर्ष चयन में सूचीबद्ध. उन पर लिखे गये आलेख के लेखक थे उनके मित्र और \"लीगली ब्लॉन्ड\" नामक दो फिल्मों में उनके सह-अभिनेता रहे ल्यूक विल्सन. उसी वर्ष, \"फॉर हिम मैगजिन\" के पाठकों ने उन्हें \"विश्व की 100 कामुक महिलाओं\" में एक चुना। 2006 और 2007 में \"फोर्ब्स\" पत्रिका की वार्षिक सेलिब्रिटी 100 की सूची में विदरस्पून का नाम आया, वे क्रमशः 75 वें और 80 वें नंबर पर रहीं। स्क्रीन पर निभाए उनके चरित्रों के आधार पर \"फोर्ब्स\" ने उन्हें शीर्ष दस भरोसेमंद सेलिब्रिटी की सूची में भी स्थान दिया। \n\nवर्ष 2006 में, \"स्टार\" ने एक मनगढ़ंत खबर प्रकाशित की कि विदरस्पून अपने तीसरे बच्चे के लिए गर्भवती है, इस पर विदरस्पून ने गोपनीयता के उल्लंघन के लिए पत्रिका की मूल कंपनी अमेरिकन मीडिया इंक के खिलाफ लॉस एंजिल्स सुपीरियर कोर्ट में मुकदमा दायर किया। उन्होंने मुकदमा में सामान्य और दंडात्मक अनिर्दिष्ट नुकसान की भरपाई की मांग की, अपने दावे में उन्होंने कहा कि इससे उनकी प्रतिष्ठा को क्षति पहुंची है क्योंकि इससे ऐसा लगता है कि उन्होंने आने वाली फिल्मों के निर्माताओं से यह समाचार छिपाया था।\n\n\"पीपुल\" पत्रिका के वार्षिक अंकों में चार बार \"100 अत्यंत खूबसूरत\" की सूची में भी विदरस्पून का नाम आया। 2007 में, \"पीपुल\" और मनोरंजन समाचार कार्यक्रम \"एक्सेस हॉलीवुड\" द्वारा वर्ष की बेस्ट ड्रेस्ड महिला अभिनेत्री के रूप में उनका चयन किया गया। एक ई-पोल बाजार शोध द्वारा किए गए अध्ययन से पता चला कि विदरस्पून 2007 की सबसे पसंदीदा महिला शख्सियत रहीं। उसी वर्ष, विदरस्पून ने खुद को अमेरिकी फिल्म उद्योग में सर्वाधिक-भुगतान पाने वाली अभिनेत्री के रूप में स्थापित किया, वे 15 से 20 मिलियन डॉलर प्रति फिल्म लेने लगीं. अप्रैल 2008 में, विदरस्पून 2008 धर्मार्थ अभियान आइडल गिव्स बैक में एक मेहमान कलाकार के रूप में दिखाई दीं। \n\nमार्च 1997 में विदरस्पून अमेरिकी अभिनेता रयान फिलिप से अपनी 21वें जन्मदिन की पार्टी में मिलती हैं, जहां उन्होंने अपना परिचय यह कह कर दिया ‍\"मुझे लगता है कि आप मेरे जन्मदिन का तोहफा हैं।\" दिसंबर 1998 को उन दोनों की सगाई हो गयी, और \"क्रुएल इंटेंशन्स\" के रिलीज पर बॉक्स ऑफिस हिट के बाद 5 जून 1999 को दक्षिण कैलिफोर्निया के चार्लस्टॉन में वाइड अवैक प्लांटेशन में उनका ब्याह हुआ। उनके दो बच्चे हैं, 9 सितंबर 1999 को पैदा हुई बेटी का नाम एवा एलिजाबेथ और अक्तूबर 2003 को पैदा हुए बेटे का नाम डिकॉन रीज रखा गया। बच्चों की देखभाल कर सकें, इसके लिए वे दोनों अपने शूटिंग का कार्यक्रम वैकल्पिक रूप से रखते.\n\n2005 तक इस आशय की एक खबर आयी कि विदरस्पून और फिलिप को दांपत्य परामर्श की जरूरत आन पड़ी है, इस पर विदरस्पून ने कहा, \"अतीत में हमलोगों ने यह किया था और यह मुझे हमेशा अजीब लगा कि लोग ऐसी कहानी पर टूट पड़ते हैं और यह बहुत ही बुरी बात है।\" दिसंबर 2005 में, उन्होंने \"ऑपरा विनफ्रे शो\" पर कहा, \"अपने लिए या अपनी शादी के लिए अपनी क्षमतानुसार काम करना क्या बुरी बात है? शादी क्या एक सफर नहीं है? ... कोई पूरी तरह से परिपूर्ण नहीं होता ... हम सबकी अपनी-अपनी अनेक समस्याएं होती हैं। उसी महीने विदरस्पून ने एक साक्षात्कार में कहा, \"मेरा मानना है कि अगर कोई यह समझ पाले हुए हैं कि वे एकदम परिपूर्ण हैं या उनका जीवन पूरी तरह से माकूल है या कि उनका रिश्ता बिल्कुल सही है और वे इसके उलट वास्तविकता के सामने आने और इस दिखावे का भेद खुल जाने से वे परेशान हो उठते हैं, तब मुसीबत होती है।\"\n\nअक्तूबर 2006 में, विदरस्पून और फिलिप ने घोषणा की कि सात साल के दांपत्य के बाद औपचारिक रूप से उन दोनों ने अलग होने का फैसला किया है। अगले महीने, विदरस्पून ने कभी खत्म न होनेवाले आपसी मतभेद का हवाला देते हुए तलाक की अर्जी दी। अपनी याचिका में उसने अपने दोनों बच्चों के संयुक्त कानूनी संरक्षण की मांग की और फिलिप को बच्चों से मिलने के पूरे अधिकार के साथ कायिक संरक्षण की मांग की। उन दोनों का विवाहपूर्व समझौता नहीं था और विवाह के दौरान कैलिफोर्निया कानून के तहत विदरस्पून की स्थिति मजबूत होने के साथ वे दोनों ही तमाम संपत्ति के आधे-आधे के हकदार थे। विदरस्पून ने गुजारिश की कि अदालत फिलिप के वैवाहिक भरण-पोषण से उसे मुक्त रखे, जिसका विरोध नहीं किया गया। १५ मई 2007 में फिलिप ने बच्चों के संयुक्त कायिक संरक्षण के लिए मामला दायर किया और विदरस्पून को उससे कोई मदद लेने से रोकने के लिए उसने कोई अपील नहीं की। सितंबर 2007 में, यह पहला मौका था जब विदरस्पून ने खुलेआम अपने अलगाव के बारे में \"एल\" पत्रिका से कहा कि यह उनके लिए \"एक बहुत ही मुश्किल और भयानक अनुभव रहा.\" 5 अक्टूबर 2007 को लॉस एंजेल्स सुपीरिअर कोर्ट द्वारा उन्हें तलाक का अंतिम दस्तावेज दे दिए जाने से विदरस्पून और फिलिप के दांपत्य जीवन का अंत हो गया।\n\n2007 के पूरे साल के दौरान विदरस्पून और \"रेनडिशन\" में उनके सह-कलाकार जैक गिलेहाल के साथ रूमानी रिश्ते की लगातार अटकलें लगायी जाती रही। 2007 में \"रेनडिशन\" के प्रचार के दौरान उन दोनों ने इस अफवाह का खंडन किया। हालांकि अक्तबूर 2007 में विदरस्पून के तलाक को अंतिम रूप मिल जाने के बाद गिलेनहाल और विदरस्पून अपने रिश्ते खुलकर सामने आ गए, खासकर पापारात्जी तस्वीरों के आने के कारण, जिसमें दोनों रोम में छुट्टियां मनाते दिखाया गया था। इसके बाद तो पापारात्जी द्वारा नियमित रूप से दोनों के एक साथ फोटो लिये जाते रहे हैं। मार्च 2008 में, फिलिप ने अपने नवीनतम फिल्म के प्रचार के दौरान लिये गए साक्षात्कार में पहली बार रिश्ते की पुष्टि की। विदरस्पून ने नवंबर 2008 में \"वोग\" पत्रिका को दिए गए साक्षात्कार में गिलेनहाल के साथ अपने रिश्ते को निजी तौर यह कहते हुए पुष्टि की कि उनका प्रेमी \"बहुत ही मददगार है\". नवंबर 2009 में एक रिपोर्ट में कहा गया कि दोनों अगल हो गए, लेकिन इस खबर का विदरस्पून और गिलेनहाल के प्रचारक द्वारा संयुक्त रूप से खंडन यह कहते हुए किया गया कि \"वे दोनों अभी भी एकसाथ हैं।\"\n\nविदरस्पून के पेडू के बायीं ओर एक नीले रंग का स्टार टैटू है।\n\n\n, U.S.\n", "id": "194044", "title": "रीज विदरस्पून"}
{"url": "https://hi.wikipedia.org/wiki?curid=194045", "text": "जैकूज़ी\n\nजैकूज़ी वर्लपूल बाथटब और स्पा का उत्पादन करने वाली कंपनी है। इसका सबसे पहला उत्पाद मैसेजिंग जेट वाला बाथ था। किसी पानी का जेट को दर्शाने के लिए जैकूज़ी ट्रेडमार्क नाम का प्रयोग बिल्कुल आम बात है और इस प्रकार से जेनेरिसाइज्ड ट्रेडमार्क माना जा सकता है। कंपनी ने यह विज्ञापन करके केवल इस बात का सामने लाने का प्रयास किया है कि उनके टब \"जैकूज़ी हैं और अन्यों के हॉट टब मात्र हैं।\"\n\n1900 के आसपास, सात भाई जिनका नाम जैकूज़ी था (जिन्हें इटली में या-कूट-ज़ी कहा जाता था) इटली से संयुक्त राज्य अमेरिका चले गए। वे आखिरकार बर्कले, कैलिफोर्नियां के पश्चिमी तट पर बस गए और मशीनिस्ट बन गए। उनमें से एक, रैशेल (जिन्हें \"राह-कैह-लेह\" कहा जाता था) ने, 1915 में, सैन फ्रांसिसको के पास पनामा पैसिफिक एक्सपोज़िशन के एयरशो से प्रेरित होकर एयरक्राफ्ट के प्रोपेलर बनाना प्रारंभ कर दिए. उन्होंने एक विशेष प्रकार का डिज़ाइन तैयार किया जिसे \"जैकूज़ी टूथपिक\" के नाम से जाना जाता है। रचेले और उनके भाइयों ने मिलकर बर्केले में एक एयरक्राफ्ट निर्माण कंपनी बनाई जिसे \"जैकूज़ी ब्रदर्स\" के नाम से जाना जाता है, जो 1976 तक इस व्यवसाय में रही, लेकिन वर्षों वर्ष उनके उत्पाद श्रृंखला बदलती गई। कंपनी की एक उपलब्धि पहले संलग्न केबिन मोनोप्लेन था, जिसका उपयोग यात्रियों को सैन फ्रांसिसको खाड़ी से योस्माइट नेशनल पार्क तक ले जाने में अमरीकी पोस्टल सेवा द्वारा किया गया था।\n\n1925 में, योमेमाइट से सैन फ्रांसिस्कों के बीच एक विमान दुर्घटना में ब्रदर जियोकोंडो की मृत्यू के परिणामस्वरूप, जैकूज़ी ब्रदर्स ने एयरक्राफ्ट बनाने बंद कर दिए गए। रैशैल ने कंपनी के अनुभव को नई दिशा में हाइड्रालिक एयरक्राफ्ट पंप बनाने को गहरे कुएं वाले कृषि पंप बनाने की दिशा में परिवर्तित कर दिया। उनका डिज़ाइन उन्नतिशील पंप बन गया. 1930 में उन्हें कैलिफोर्निया स्टेट फेयर में स्वर्ण पदक दिया गया।\n\n1948 में, ब्रदर कैन्डिडो ने अपने बेटे कैनेथ के लिए सबमेर्जिबल बाथटब विकसित करने के लिए पंप बनाने में कंपनी की विशेषज्ञता का प्रयोग किया जिसे 1943 में, 15 वर्ष की उम्र में रूमटॉइड आर्थ्राइटस हो गया था और तेज दर्द के कारण पीड़ा में था, लड़के ने स्थानीय अस्पताल में नियमित रूप से हाइड्रोथैरेपी उपचार कराया, लेकिन कैन्डिडो से अपने बेटे का दुख देखा नहीं गया। उन्होंने महसूस किया कि उनके कृषि जल पंपों से उसके बेटे को घर पर कृषि पानी के पंपों का उपयोग करके आराम मिलना संभव नहीं। अंततः कैनेथ जैकूज़ी ने कंपनी का प्रभार ले लिया।\n\n1955 में फर्म ने चिकित्सा संबंधी सहायता के रूप में डब \"जे-300,\" पंप को, बाथ आपूर्ति दुकानों पर बेचने के लिए बाज़ार में लाने का फैसला किया. इस परिचित उत्पाद की लोकप्रियता को बढ़ाने के लिए पोर्टेबल जैकूज़ी ने टीवी के \"क्वीन फॉर ए डे\" पर प्रतियोगियों को दिए जाने वाले उपहारों में शामिल किया। इसे सबसे पहले थकी हुई गृहिणियों के लिये राहत के रूप में बनाया गया था। जब रैनडोल्फ स्कॉट औ जेन मेन्सफील्ड जैसे हॉलीवुड सितारे, जो निश्चित तौर पर थके हुए नहीं थे, इसकी प्रशंसा करने लगे, तो जैकूज़ी वर्लपूल बाथटब को ऐतिहासिक ख्याति मिलनी शुरू हो गई। जैक बेनी जैकूज़ी के प्रवक्ता के रूप में नियुक्त किए गए।\n\nजे-300 पंप पोर्टेबल था और किसी भी बाथ के समीप रखा जा सकता था। चिकित्सा समुदाय ने अपने हाइड्रो-थेराप्यूटिक प्रग्राम्स के लिए इस उत्पाद के लाभ की पहचान की। शारीरिक चिकित्सकों और अस्थि-विशेषज्ञों ने क्लीनिक और घर पर उनके उपयोग का सुझाव दिया।\n\n1968 में, कैनडिडो जैकूज़ी टब के साथ जैट मिलाकर पहला बारी बार बाजार में अंतर्निहित, पूरी तरह से एकीकृत वर्लपूल बाथ लाए। \"रोमन बाथटब\" को डब करके, जैट्स ने इसके अनुभव में सुधार के लिए 50-50 के अनुपात में हवा/पानी का उपयोग किया। जैकूज़ी विलासितापूर्ण जीवन शैली का एक प्रतीक बन गए। जैकूज़ी के हजारों पोर्टेबल्स घर के अंदर, घर के बाहर, मनोरंजन केंद्रों और निजी घरों में स्थापित किए गए। हॉलीवुड की नामी गिरामी हस्ती इसका इस्तेमाल निजी तौर पर करने लगी।\n\nहालांकि इसकी लोकप्रियता के बावजूद, वर्लपूल बाथ जैकूज़ी ब्रदर्स के लिए मुख्य व्यवसाय नहीं था। अब तक जैकूज़ी ब्रदर्स' का राजस्व पानी के पंपों, समुद्री जेट और स्विमिंग पूल उपकरण की बिक्री से आ रहा था।\n\n1970 के दशक के शुरू में, कंपनी ने अंतर्निर्मित हीटिंग और फिल्टरेशन सिस्टम की बड़ी यूनिटों का उत्पादन करना प्रारंभ कर दिया। जैसेकि आज हमें मालूम है कि यह औद्योगिक युग का आरंभ था और जैकूज़ी का नाम विशेषतौर से टब्स के साथ जुड़ा हुआ था। उस समय की मशहूर मॉडल सुजेन सोमर्स से पहली बार जैकूज़ी के लिए प्रिंट विज्ञापन कराया गया। इसके एकीकृत डिजाइन और पोर्टेबिलिटी को आसानी से स्थापित किया जा सकता था और हजारों घर मालिकों ने यूनिटों को स्थापित किया। परिपक्व उद्योग के रूप में, कंपनी की उत्पाद लाइन ने हॉट टब्स, वर्लपूल बाथ्स या बाथ के रूप इसके एकाधिक विस्तार के लिए मॉडल्स पर कार्य किया। इन मॉडलों को घर के अंदर या बाहर स्थापित किया जा सकता है।\n\nआज, जैकूज़ी ब्रांडेड हॉट टब्स, बाथ्स, शॉवर, टॉयलेट, सिंक और उपसाधनों का उपयोग आमतौर से आवासीय घरों, होटलों और विदेशी क्रूज जहाजों पर किया जाता है और आज के युग में दुनिया भर का सबसे लोकप्रिय स्पा बन गए। अब संडेन्स स्पास, इंक. जैकूज़ी द्वारा तैयार उत्पाद दुनिया भर के लगभग 60 देशों में भेजे गए।\n\nसंडेन्स स्पास संयंत्र चीनो कैलिफोर्निया में स्थित है। यह संयंत्र दुनिया की सबसे पहली ISO 9001 प्रमाणित हॉट टब उत्पादन सुविधा थी. घरेलू और निर्यात व्यावसायिक जरूरतों के लिए इसकी दैनिक उत्पादन क्षमता 300 स्पा है। उनके उत्पाद लाइन में बहुत सी अनोखी सुविधाएं हैं जैसे पेटेंट किया जेट, रेनबो वॉटरफॉल कृत्रिम धूप में प्रतिरोधी साइडिंग, स्टीरियो, अर्गोनॉमिक सीटिंग, ट्रिपल लेयर वाली शैल, पूर्ण फोम इन्सुलेशन और ठोस ए.बी.एस पैन बॉटम.\n\nअक्टूबर 2006 में, अपोलो प्रबंधन, एक बड़ी निजी इक्विटी फर्म, ने जैकूज़ी ब्रांड्स की औसतन $990 मिलियन अधिग्रहण की की घोषणा की। \n\n2008 में, इसके वैश्विक कार्यालय को द शॉपेस चीनो हिल्स में स्थानांतरित कर दिया गया।\n\nअमेरिकी नौसेना पैट्रोल बोट, रिवर, जिसने वियतनाम युद्ध के दौरान सहायता की, में डुअल 220 एचपी (164 kW) डेटरॉयट डीज़ल इंजन को चलाने के लिए जैकूज़ी ब्रदर्स पंप-जैट का उपयोग किया। इसने इस क्रॉफ्ट को उल्लेखनीय गतिशीलता प्रदान की और प्रोपेलर की कमी को समाप्त कर दिया जिसे कूड़े-करकट या मलबा में फंस सकता था।\n\n", "id": "194045", "title": "जैकूज़ी"}
{"url": "https://hi.wikipedia.org/wiki?curid=194046", "text": "लेखाकरण\n\nलेखा शास्त्र शेयर धारकों और प्रबंधकों आदि के लिए किसी व्यावसायिक इकाई के बारे में वित्तीय जानकारी संप्रेषित करने की कला है। लेखांकन को 'व्यवसाय की भाषा' कहा गया है। हिन्दी में 'एकाउन्टैन्सी' के समतुल्य 'लेखाविधि' तथा 'लेखाकर्म' शब्दों का भी प्रयोग किया जाता है।\n\nलेखाशास्त्र गणितीय विज्ञान की वह शाखा है जो व्यवसाय में सफलता और विफलता के कारणों का पता लगाने में उपयोगी है। लेखाशास्त्र के सिद्धांत व्यावसयिक इकाइयों पर व्यावहारिक कला के तीन प्रभागों में लागू होते हैं, जिनके नाम हैं, लेखांकन, बही-खाता (बुक कीपिंग), तथा लेखा परीक्षा (ऑडिटिंग)। \n\n\"अकाउंटेंट\" शब्द फ़्रांसिसी शब्द से व्युत्पन्न है, जो मूलतः लैटिन शब्द से उद्भूत है। पहले यह शब्द अंग्रेज़ी में \"अकॉम्पटेंट\" के रूप में लिखा जाता था, लेकिन समय की प्रक्रिया के साथ-साथ यह शब्द जिसका उच्चारण \"p\" को छोड़कर किया जाता था, धीरे-धीरे उच्चारण एवं वर्तनी दोनों में ही इसके वर्तमान स्वरूप में बदल गया।\n\nआधुनिक युग में मनुष्य की आर्थिक क्रियाओं का रूप बहुत विस्तृत तथा बहुमुखी हो गया है। अनेक प्रकार के व्यापार व उद्योग-धन्धों तथा व्यवसायों का जन्म हो रहा है। उद्योग-धन्धों व अन्य व्यावसायिक क्रियाओं का उद्देश्य लाभार्जन होता है। व्यापारी या उद्योगपति के लिए यह आवश्यक होता है कि उसे व्यापार की सफलता व असफलता या लाभ-हानि व आर्थिक स्थिति का ज्ञान होना चाहिए। इसके लिए वह पुस्तपालन तथा लेखांकन (Book-keeping and Accountancy) की प्रविधियों का व्यापक उपयोग करता है। लेखांकन-पुस्तकें बनाकर व्यापारिक संस्थाओं को अपनी आर्थिक स्थिति व लाभ-हानि की जानकारी प्राप्त होती है। यद्यपि पुस्तपालन व लेखाकर्म व्यापारी के लिए अनिवार्य नहीं होते लेकिन वे इसके बिना अपना कार्य सफलतापूर्वक संचालित नहीं कर सकते और उन्हें अपनी व्यापारिक क्रियाओं से होने वाले लाभ या हानि की जानकारी भी नहीं मिल पाती।\n\nलेखे रखने की क्रिया किसी न किसी रूप में उस समय से विद्यमान है जब से व्यवसाय का जन्म हुआ है। एक बहुत छोटा व्यापारी मस्तिष्क में याद्दाश्त का सहारा लेकर लेखा रख सकता है, दूसरा उसे कागज पर लिखित रूप प्रदान कर सकता है। व्यवस्थित रूप से लेखा रखा जाये या अव्यवस्थित रूप से, यह लेखांकन ही कहलायेगा। जैस व्यवसाय का आकार बढ़ता गया और व्यवसाय की प्रकृति जटिल होती गई लेखांकन व्यवस्थित रूप लेने लगा। इसमें तर्क वितर्क, कारण प्रभाव विश्लेषण के आधार पर प्रतिपादित ठोस नियमों एवं सिद्धान्तों की नींव पड़ती गई एवं सामान्य लेखा-जोखा एक कालान्तर में वृहत लेखाशास्त्र के रूप में हमारे सामने आया।\n\nआधुनिक व्यवसाय का आकार इतना विस्तृत हो गया है कि इसमें सैकड़ों, सहस्त्रों व अरबों व्यावसायिक लेनदेन होते रहते हैं। इन लेन देनों के ब्यौरे को याद रखकर व्यावसायिक उपक्रम का संचालन करना असम्भव है। अतः इन लेनदेनों का क्रमबद्ध अभिलेख (records) रखे जाते हैं उनके क्रमबद्ध ज्ञान व प्रयोग-कला को ही लेखाशास्त्र कहते हैं। लेखाशास्त्र के व्यावहारिक रूप को लेखांकन कह सकते हैं। अमेरिकन इन्स्ट्टीयूट ऑफ सर्टिफाइड पब्लिक अकाउन्टैन्ट्स (AICPA) की लेखांकन शब्दावली, बुलेटिन के अनुसार ‘‘लेखांकन उन व्यवहारों और घटनाओं को, जो कि कम से कम अंशतः वित्तीय प्रकृति के है, मुद्रा के रूप में प्रभावपूर्ण तरीके से लिखने, वर्गीकृत करने तथा सारांश निकालने एवं उनके परिणामों की व्याख्या करने की कला है।’’\n\nइस परिभाषा के अनुसार लेखांकन एक कला है, विज्ञान नहीं। इस कला का उपयोग वित्तीय प्रकृति के मुद्रा में मापनीय व्यवहारों और घटनाओं के अभिलेखन, वर्गीकरण, संक्षेपण और निर्वचन के लिए किया जाता है।\n\nस्मिथ एवं एशबर्न ने उपर्युक्त परिभाषा को कुछ सुधार के साथ प्रस्तुत किया है। उनके अनुसार ‘लेखांकन मुख्यतः वित्तीय प्रकृति के व्यावसायिक लेनदेनों और घटनाओं के अभिलेखन तथा वर्गीकरण का विज्ञान है और उन लेनदेनें और घटनाओं का महत्वपूर्ण सारांश बनाने, विश्लेषण तथा व्याख्या करने और परिणामों को उन व्यक्तियों को सम्प्रेषित करने की कला है, जिन्हें निर्णय लेने हैं।' इस परिभाषा के अनुसार लेखांकन विज्ञान और कला दोनों ही है। किन्तु यह एक पूर्ण निश्चित विज्ञान न होकर लगभग पूर्ण विज्ञान है।\n\nअमेरिकन एकाउन्टिग प्रिन्सिपल्स बोर्ड ने लेखांकन को एक सेवा क्रिया के रूप में परिभाषित किया है। उसके अनुसार, ‘लेखांकन एक सेवा क्रिया है। इसका कार्य आर्थिक इकाइयों के बारे में मुख्यतः वित्तीय प्रकृति की परिणामात्मक सूचना देना है जो कि वैकल्पिक व्यवहार क्रियाओं (alternative course of action) में तर्कयुक्त चयन द्वारा आर्थिक निर्णय लेने में उपयोगी हो।’\n\nउपर्युक्त विवेचन के आधार पर लेखांकन को व्यवसाय के वित्तीय प्रकृति के लेन-देनों को सुनिश्चित, सुगठित एवं सुनियोजित तरीके से लिखने, प्रस्तुत करने, निर्वचन करने और सूचित करने की कला कहा जा सकता है।\n\nसर्वप्रथम प्रारंभिक लेखांकन के रिकॉर्ड प्राचीन बेबीलॉन, असीरिया और सुमेरिया के खंडहरों में पाए गए, जो 7000 वर्षों से भी पहले की तारीख के हैं। तत्कालीन लोग फसलों और मवेशियों की वृद्धि को रिकॉर्ड करने के लिए प्राचीन लेखांकन की पद्धतियों पर भरोसा करते थे। क्योंकि कृषि और पशु पालन के लिए प्राकृतिक ऋतु होती है, अतः अगर फसलों की पैदावार हो चुकी हो या पशुओं ने नए बच्चे पैदा किए हों तो हिसाब-किताब कर अधिशेष को निर्धारित करना आसान हो जाता है।\n\nलेखांकन की उपर्युक्त परिभाषाओं के आधार पर इसकी निम्नलिखित विशेषताएँ स्पष्ट होती है -\n\nलेखांकन एक कला और विज्ञान दोनों है। कला के रूप में यह वित्तीय परिणाम जानने में सहायक होती है। इसमें अभिलिखित तथा वर्गीकृत लेन-देनों और घटनाओं का सारांश तैयार किया जाता है। उन्हें विश्लेषित किया जाता है तथा उनका निर्वचन किया जाता है। वित्तीय समंकों का विश्लेषण एवं निर्वचन लेखांकन की कला ही है जिसके लिए विशेष ज्ञान, अनुभव और योग्यता की आवश्यकता होती है। इसी तरह एक व्यवसाय के आन्तरिक एवं बाह्य पक्षों को वित्तीय समंकों का अर्थ और इनके परिवर्तन इस प्रकार सम्प्रेषित करना जिससे कि वे व्यवसाय के सम्बन्ध में सही निर्णय लेकर बुद्धिमतापूर्ण कार्यवाही कर सकें, लेखांकन की कला ही है।\n\nविज्ञान के रूप में यह एक व्यवस्थित ज्ञान शाखा है। इसमें लेनदेनों एवं घटनाओं का अभिलेखन, वर्गीकरण एवं संक्षिप्तिकरण के निश्चित नियम है। इन निश्चित नियमों के कारण ही लेखों का क्रमबद्ध व व्यवस्थित रूप से अभिलेखन किया जाता है। किन्तु यह एक 'पूर्ण निश्चित' (exact) विज्ञान न होकर 'लगभग पूर्ण विज्ञान' (exacting science) है।\n\nलेखांकन में मुद्रा में मापन योग्य वित्तीय प्रकृति की घटनाओं और व्यवहारों का ही लेखा किया जाता है। ऐसे व्यवहार जो वित्तीय प्रकृति के नहीं होते, उनका लेखा पुस्तकों में नहीं किया जाता। उदाहरण के लिए, यदि एक संस्था के पास समर्पित व विश्वसनीय कर्मचारियों की एक टोली हो जो व्यवसाय के लिए बहुत उपयोगी है, का लेखा व्यवसाय की पुस्तकों में नहीं किया जायेगा क्योंकि यह वित्तीय प्रकृति की नहीं है तथा इसे मुद्रा में अभिव्यक्त नहीं किया जा सकता।\n\nलेखांकन सिद्धान्त बोर्ड की परिभाषा के अनुसार लेखांकन एक सेवा कार्य है। इसका उद्देश्य व्यावसायिक क्रियाओं के बारे में परिमाणात्मक वित्तीय सूचनाएं उपलब्ध कराना है। लेखांकन के अन्तिम उत्पाद अर्थात् वित्तीय विवरण (लाभ-हानि खाता व चिट्ठा) उनके लिए उपयोगी है जो वैकल्पिक कार्यों के बारे में निर्णय लेते हैं। लेखांकन स्वयं किसी धन का सृजन नहीं करता है, यद्यपि यह इसके उपयोगकर्ताओं को उपयोगी सूचना उपलब्ध कराता है जो इन्हें धन के सृजन एवं रख रखाव में सहायक होता है।\n\nलेखांकन के मुख्य उद्देश्य इस प्रकार है -\n\nप्रत्येक व्यावसायिक लेन-देन को पुस्तकों में क्रमबद्ध तरीके से लिखना व उचित हिसाब रखना लेखांकन का प्रथम उद्देश्य है। लेखांकन के अभाव में मानव स्मृति (याददास्त) पर बहुत भार होता जिसका अधिकांश दशाओं में वहन करना असम्भव होता। विधिवत अभिलेखन से भूल व छल-कपटों को दूर करने में सहायता मिलती है।\n\nलेखांकन व्यावसायिक सम्पत्तियों के अनुचित एवं अवांछनीय उपयोग से सुरक्षा करता है। ऐसा लेखांकन द्वारा प्रबन्ध को निम्न सूचनाएं प्रदान करने के कारण सम्भव होता है -\n\n\n\n\n\nउपर्युक्त सूचना व्यवसाय स्वामी को यह जानने में सहायक होती है कि व्यवसाय के कोष अनावश्यक रूप से निष्क्रिय तो नहीं पड़े हैं।\n\nलेखांकन अवधि के अन्त में व्यवसाय संचालन के फलस्वरूप उत्पन्न शुद्ध लाभ अथवा हानि का निर्धारण लेखांकन का प्रमुख उद्देश्य है। शुद्ध लाभ अथवा हानि एवं निश्चित अवधि के कुछ आगमों एवं कुछ व्ययों का अन्तर होता है। यदि आगमों की राशि अधिक है तो शुद्ध लाभ होगा तथा विपरीत परिस्थिति में शुद्ध हानि। यह प्रबन्धकीय कुशलता तथा व्यवसाय की प्रगति का सूचक होता है। यही अंशधारियों में लाभांश वितरण का आधार होता है।\n\nलाभ-हानि खाते द्वारा प्रदत्त सूचना पर्याप्त नहीं है। व्यवसायी अपनी वित्तीय स्थिति भी जानना चाहता है। इसकी पूर्ति चिट्ठे द्वारा की जाती है। चिट्ठा एक विशेष तिथि को व्यवसाय की सम्पत्तियों एवं दायित्वों का विवरण है। यह व्यवसाय के वित्तीय स्वास्थ्य को जानने में बैरोमीटर का कार्य करता है।\n\nविवेकपूर्ण निर्णय लेने के लिए सम्बन्धित अधिकरियों एवं संस्था में हित रखने वाले विभिन्न पक्षकारों को वांछित सूचना उपलब्ध कराना, लेखांकन का उद्देश्य है। अमेरिकन अकाउंटिंग एसोसिएशन ने भी लेखांकन की परिभाषा देते हुए इस बिन्दु पर विशेष बल दिया है। उनके अनुसार, \n\nलेखांकन का सर्वप्रथम कार्य समस्त व्यवसायिक सौदों एवं घटनाओं का व्यवस्थित एवं विधिवत् ढंग से जर्नल (Journal) में लेखा करना है। यहां यह ध्यान रखने की आवश्यकता है कि लेखांकन में उन्हीं सौदों एवं घटनाओं का लेखा किया जाता हैं जो वित्तीय स्वभाव की हैं तथा जिन्हें मुद्रा के रूप में व्यक्त किया जा सकता है।\n\nमौद्रिक सौदों का लेखा करने के पश्चात् उन्हें उनके स्वभाव के अनुसार समानता के आधार पर पृथक पृथक समूहों में वर्गीकरण किया जाता है ताकि पृथक पृथक मदों के लिये पृथक पृथक सूचनाएं उपलब्ध हो सकें। उदाहरणतया समस्त बिक्री के सौदो को, जो भिन्न भिन्न स्थानों पर लिखे गये हैं, एक ही स्थान पर एकत्रित करना, ताकि कुल बिक्री की राशि ज्ञात हो सके। यह कार्य खाताबही में खाते खोलकर किया जाता है।\n\nलेखांकन का मुख्य उद्देश्य निर्णय लेने वालों के लिये महत्वपूर्ण सूचना प्रदान करना है। इस कार्य के लिये वर्ष के अन्त में सभी खातों के शेष ज्ञात करके उनसे एक सूची बनाई जाती है और उस सूची से दो विवरण- लाभ-हानि खाता तथा चिट्ठा तैयार किया जाता है। इन विवरणों से व्यवसाय की लाभदायकता, वित्तीय स्थिति, भुगतान क्षमता आदि के सम्बन्ध में महत्वपूर्ण सूचनाएं उपलब्ध हो जाती है। इस प्रकार वर्षभर की समस्त सूचनाऐं संक्षिप्त होकर दो विवरणों में समा जाती है जो व्यवसाय के अन्तिम परिणाम दर्शाती है।\n\nलेखांकन न केवल लेखा करने, वर्गीकरण करने एवं संक्षिप्तीकरण करने का ही कार्य करती है बल्कि उन आंकड़ों का निर्वचन करके निष्कर्ष एवं उपयोगी सूचनाऐं भी प्रदान करती है। उदाहरणतया संस्था में प्रत्याय की दर क्या रही ? विज्ञापन का प्रभाव बिक्री में वृद्धि पर कितना हुआ? तरलता तथा भुगतान क्षमता की स्थिति आदि सूचनाएं उपलब्ध हो जाती है।\n\nलेखों के विश्लेषण एवं निर्वचन से प्राप्त सूचनाओं का उनके प्रयोगकर्ताओं जैसे विनियोजकों, लेनदारों, सरकार, स्वामियों आदि तथा व्यवसाय में हित रखने वाले अन्य व्यक्तियों को संवहन किया जाता है ताकि वे व्यवसाय की वित्तीय स्थिति के सम्बन्ध में अपनी राय बना सकें तथा भावी योजना के सम्बन्ध में निर्णय ले सके।\n\nलेखांकन का अन्तिम कार्य ऐसी व्यवस्था करना भी हैं जिससे विभिन्न वैधानिक आवश्यकताओं की पूर्ति हो सके। अनेक ऐसे कानून हैं जिनकी पूर्ति करना एक व्यवसायी के द्वारा अनिवार्य है जैसे आयकर की रिटर्न प्रस्तुत करना, बिक्रीकर की रिटर्न प्रस्तुत करना, सेबी (SEBI) के द्वारा बनाये गये नियमों की पालना करना आदि। लेखांकन इस कार्य में सहायता करती है।\n\nआधुनिक व्यापारिक क्रियाओं के सफल संचालन के लिए लेखांकन को एक आवश्यकता (छमबमेपजल) समझा जाता है। लेखांकन क्यों आवश्यक है, इसे निम्न तर्कों से स्पष्ट किया जा सकता है -\n\n\n\n\n\n\n\n\n\n\n\n\n\n\n\nलेखांकन की अनेक प्रणलियाँ (systems) हैं जिनमें से निम्नलिखित उल्लेखनीय हैं-\n\n1. नकद लेन-देन (Cash system)\n\n2. इकहरा लेखा प्रणाली (Single Entry System)\n\n3. दोहरा लेखा प्रणाली (Double Entry System)\n\n4. भारतीय बहीखाता प्रणाली (Indian Book-Keeping System)\n\nइस प्रणाली का प्रयोग अधिकतर गैर व्यापारिक संस्थाओं जैसे क्लब, अनाथालय, पुस्तकालय तथा अन्य समाज सेवी संस्थाओं द्वारा किया जाता है। इन संस्थाओं का उद्देश्य लाभ कमाना नहीं होता और ये पुस्तपालन से केवल यह जानना चाहती है कि उनके पास कितनी रोकड़ आयी तथा कितनी गयी और कितनी शेष है रोकड़ प्रणाली के अन्तर्गत केवल रोकड़ बही (कैश बुक) बनायी जाती है। इस पुस्तक में सारे नकद लेनदेनों को लिखा जाता है। वर्ष के अन्त में कोई अन्तिम खाता या लाभ-हानि खाता आदि नहीं बनाया जाता। आय-व्यय की स्थिति को समझने के लिए एक आय-व्यय खाता (Income & Expenditure Account) बनाया जाता है।\n\nइस पद्धति में नकद लेन-देनों को रोकड पुस्तक में तथा उधार लेन देनों को खाता बही में लिखा जाता है। यह प्रणाली मुख्यतः छोटे फुटकर व्यापारियों द्वारा प्रयोग की जाती है। इस प्रकार पुस्तकें रखने से केवल यह जानकारी होती है कि व्यापारी की रोकड़ की स्थिति कैसी है, अर्थात् कितनी रोकड़ आयी तथा कितनी गयी तथा कितनी शेष है। किसको कितना देना है तथा किससे कितना लेना है, इसकी जानकारी खाता बही से हो जाती है। इस पद्धति से लाभ-हानि खाता व आर्थिक चिट्ठा बनाना संभव नहीं होता जब तक कि इस प्रणाली को दोहरा लेखा प्रणाली में बदल न दिया जाय। इसलिए इस प्रणाली को अपूर्ण प्रणाली माना जाता है।\n\nयह पुस्तपालन की सबसे अच्छी प्रणाली मानी जाती है। इस पद्धति में प्रत्येक व्यवहार के दोनों रूपों (डेबिट व क्रेडिट या ऋण व धनी) का लेखा किया जाता है। यह कुछ निश्चित सिद्धान्तों पर आधारित होती है। वर्ष के अन्त में अन्तिम खाते बनाकर व्यवसाय की वास्तविक स्थिति की जानकारी करना इस पद्धति के माध्यम से आसान होता है।\n\nयह भारत में अत्यन्त प्राचीनकाल से प्रचलित पद्धति है। अधिकांश भारतीय व्यापारी इस प्रणाली के अनुसार ही अपना हिसाब-किताब रखते हैं। यह भी निश्चित सिद्धान्तों पर आधारित पूर्णतया वैज्ञानिक प्रणाली है। इस प्रणाली के आधार पर भी वर्ष के अन्त में लाभ-हानि खाता तथा आर्थिक चिट्ठा बनाया जाता है।\n\nवित्तीय लेखांकन का मुख्य उद्देश्य वित्तीय सूचनाओं को पहचानना, मापना, लिखना, संवहन करना और साथ ही व्यापारिक सौदों को लेखा पुस्तकों में इस प्रकार से दर्ज करना जिससे कि एक निश्चित अवधि के लिए व्यवसाय के संचालनात्मक परिणाम ज्ञात किये जा सकें तथा एक निश्चित तिथि को आर्थिक स्थिति का पता लगाना है।\n\nलागत लेखांकन लागतों के लेखे करने की एक ऐसी प्रक्रिया है जो आय व व्यय, अथवा उन आधारों के जिन पर उनका (आय तथा व्यय का) परिकलन किया जाता है, के अभिलेखन से आरम्भ होती है तथा सांख्यिकीय समंकों के तैयार होने के साथ ही समाप्त हो जाती है। इस लेखा विधि में वर्तमान लागत के साथ साथ भावी व्ययों पर भी विचार किया जाता है।\n\nप्रबन्ध लेखांकन से तात्पर्य लेखांकन एवं सांख्यिकीय प्रविधियों की सूचना को प्रस्तुत करने एवं निर्वचन करने के विशिष्ट उद्देश्य के लिए प्रयोग से है। यह सूचना प्रबन्धकों को अधिकतम कुशलता लाने तथा भविष्य की योजनाओं पर विचार करने, उन्हें प्रतिपादित करने एवं समन्वित करने के पश्चात् उनके निष्पादन को मापने के कार्य में सहायता प्रदान करने के लिए अभिकल्पित की जाती है।\n\nअगर हमें किसी उपक्रम की स्थिरता, विकास और लाभदायकता सुनिश्चित करनी हो तो उसकी मानव सम्पत्ति से अधिक महत्वपूर्ण अन्य कोई सम्पत्ति नहीं है। इसकी महत्ता तब आसानी से समझी जा सकती है जब उत्पादन के अन्य साधन पूंजी, सामग्री, मशानें आदि सब उपलब्ध हैं और श्रमिक उपलब्ध न हों। इतना होते हुए भी इस महत्वपूर्ण सम्पत्ति का लेखांकन एवं मूल्यांकन आर्थिक चिट्ठे में किसी भी प्रकार परिलक्षित नहीं होता है। परिणामस्वरूप दो फर्मां के आर्थिक परिणाम की केवल विनियोजित पूंजी पर प्रत्याय आदि के आधार पर तुलना अपूर्ण एवं कभी कभी तो भ्रामक होती है। लेखांकन में इस कमी को दूर करने के लिए मानव संसाधन मूल्यांकन एवं लेखों में दर्ज कर वित्तीय परिणामों में प्रदर्शित करने की एक नयी प्रणाली विकसित हुई है जिसे मानव संसाधन लेखांकन के नाम से जाना जाता है। अमेरिकन एकाउन्टिंग एसोशियेशन की मानव संसाधन लेखांकन समिति के अनुसर, ‘‘मानव संसाधन लेखांकन मानव संसाधनों को पहचानने, इसका आंकडों के रूप में मापन करने और इस सूचना को सम्बन्धित पक्षों तक संवहित पक्षों तक संवहित करने की प्रक्रिया है।’’\n\nबीते हुए समय की दीर्घ अवधि की मूल्य स्थिति को देखा जाये तो एक बात सर्वमान्य स्पष्ट है कि विश्व में प्रत्येक वस्तु के मूल्यां में सामान्यतः वृद्धि हुई है। द्वितीय विश्व युद्ध के बाद मूल्य सूचकांकों में परिवर्तन की गति बेहद तीव्र हुई। मुद्रा स्फीति की इस स्थिति ने व्यावसायिक जगत में आर्थिक परिणामों की तुलनीयता को निरर्थक बना दिया। मुद्रा स्फीति के इस दुष्परिणाम का प्रभाव शून्य पर वास्तविक परिणामों की जानकारी करने के लिए मुद्रा स्फीति मूल्य सूचकांकां की सहायता से लाभ-हानि खाते को समायोजित किया जाता है और इसी प्रकार से चिट्ठे में स्थायी सम्पत्तियों के मूल्यों को समायोजित किया जाता है। पुनर्मूल्यांकन द्वारा भी अन्तिम खातों को तैयार किया जाता हे। वर्तमान में इस लेखांकन की दो विधियां-वर्तमान लागत लेखांकन तथा वर्तमान क्रय शक्ति लेखांकन प्रचलन में है।\n\nवर्तमान कुछ दशकों से व्यवसाय में सामाजिक दायित्व की विचारधारा का प्रादुर्भाव हुआ है। बदलते हुए सामाजिक मूल्यों और आशाओं ने समाज में व्यवसाय की भूमिका के बारे में विचार को बढाया है और यह विचार व्यवसाय के सामाजिक दायित्व की प्रकृति पर केन्द्रित हो गया है। यह माना जाने लगा है कि इस उत्तरदायित्व को लेखांकन के एक रूप सामाजिक दायित्व लेखांकन द्वारा पूरा किया जा सकता है। चूंकि व्यवसाय उत्पादन के साधन स्थानीय स्रोतों से प्राप्त करना है अतः पर्यावरण में उसके कारण अनेक हानिकारक परिवर्तन होते हैं। सामाजिक लेखांकन के अंतर्गत सामाजिक लाभ-हानि खाता तथा सामाजिक चिट्ठा तैयार करके एक व्यवसाय यह दर्शा सकता है कि उसने सामाजिक उत्तरदायित्वों का निर्वाह किस सीमा तक किया है।\n\nलेखांकन का मूल उद्देश्य संस्था में हित रखने वाले आंतरिक (स्वामियों, प्रबन्ध, कर्मचारी) तथा बाह्य (विनियोजक, लेनदार, सरकार, उपभोक्ता, शोधकर्ता) पक्षकारों को आवश्यक सूचनाएं उपलब्ध कराना है। किन्तु किस पक्षकार को कैसी सूचनाएं चाहिए, यह उसके व्यवसाय में हित की प्रकृति पर निर्भर करता है। विभिन्न पक्षकारों की दृष्टि से आवश्यक लेखांकन सूचना का विवेचन इस प्रकार है-\n\nस्वामी व्यवसाय के संचालन के लिए कोषों की व्यवस्था करते हैं, अतः वे यह जानना चाहते हैं कि उनके द्वारा प्रदत्त कोषों का विनियोग किया है। उस की लाभदायकता एवं वित्तीय स्थिति जानने के लिए लेखांकन सूचनाएं चाहते हैं। ऐसी सूचनाऐं समय-समय पर लेखांकन अभिलेखों से तैयार किये गये वित्तीय विवरणों द्वारा प्रदान की जाती है।\n\nदूसरे से कार्य करवाने की कला ही प्रबन्ध है। अतः प्रबन्ध को यह सुनिश्चित करना चाहिए कि उसके अधीनस्थ कर्मचारी उचित कार्य कर रहे हैं या नहीं। इस सम्बन्ध में लेखांकन सूचनाएं बहुत सहायक होती हैं क्योंकि इससे प्रबन्धक कर्मचारियों के निष्पादन का मूल्यांकन कर सकता है। कर्मचारियों के वास्तविक निष्पादन की पूर्व निर्धारित प्रमापों से तुलना करके सुधारात्मक कार्यवाही की जा सकती है, यदि वास्तविक निष्पादन वांछित स्तर का नहीं है। वास्तव में लेखांकन सूचनाएं ही प्रबन्ध की वित्तीय नीति, नियोजन एवं नियंत्रण का आधार होती हैं।\n\nविनियोजकों के अंतर्गत संभावी अंशदारी तथा दीर्घकालीन ऋणदाता सम्मिलित होते हैं। इनका हित अपने विनियोग की सुरक्षा तथा उस पर पर्याप्त आय प्राप्त करना होता है। अतः इन्हें संस्था के भूतकालीन निष्पादन का मूल्यांकन करने तथा भावी संभावनाओं का पता लगाने के लिए लेखांकन सूचनाओं की आवश्यकता होती है, इसलिए विनियोजक अपने विनियोग निर्णयों के लिए वित्तीय विवरणों में सम्मिलित लेखांकन सूचनाआें पर निर्भर होते हैं। वे जिस संस्था में विनियोग करना चाहते हैं, लेखांकन सूचनाओं के आधार पर उस संस्था की लाभदायकता एवं वित्तीय स्थिति का अनुमान लगा सकते हैं।\n\nलेनदारों में माल के पूर्ति कर्ता, बैंकर्स एवं अन्य ऋणदाता सम्मिलित होते हैं। ये ऋण देने से पूर्व संस्था की वित्तीय स्थिति जानना चाहते हैं तथा इस बात से आश्वस्त होना चाहते हैं कि संस्था समय पर ऋणों का भुगतान कर देगी। दूसरे शब्दों में, संस्था की तरल स्थिति संतोषप्रद है। संस्था की तरलता स्थिति की जानकारी के लिए इन्हें चालू सम्पत्तियों, तरल सम्पत्तियों तथा चालू दायित्वों सम्बन्धी लेखांकन सूचनाओं की आवश्यकता होती है, जो इन्हें संस्था के वित्तीय विवरणों से उपलब्ध होती है।\n\nविभिन्न सरकारी विभाग तथा एजेन्सियां जैसे कम्पनी लॉ बोर्ड, रजिस्ट्रार ऑफ कम्पनीज, आयकर विभाग, स्कन्ध विपणी आदि भी कम्पनियों की वित्तीय सूचना में रूचि रखती है। इन एजेन्सियों का उद्देश्य यह आश्वस्त करना होता है कि कम्पनी ने अपने लेखों में कर, लाभांश, हृस आदि के सम्बन्ध में अधिनियम की व्यवस्थाओं का पालन किया है अथवा नहीं तथा अपने लाभों एवं वित्तीय स्थिति को सही व सच्चे ढंग से प्रस्तुत किया है अथवा नहीं।\n\nसरकार व्यावसायिक संस्थाओं की कर देय क्षमता का निश्चित लेखा विवरणों से प्राप्त सूचनाओं के आधार पर ही करती है। ये सूचनाएं सरकार की भावी कर नीति, उत्पादन, मूल्य नियंत्रण, अनुदान, लाइसेन्स, आयात-निर्यात नीति में दी जाने वाली सुविधाएं आदि का आधार होती है। सरकार को व्यावसायिक संस्थाओं की लेखांकन सूचनाओं की आवश्यकता राष्ट्रीय आय का निर्धारण करने हेतु भी होती है। कभी कभी संस्था के उत्पादों का मूल्य निर्धारित करने के लिए भी मूल्यांकन सूचनाओं की आवश्यकता होती है, ताकि उपभोक्ताओं एवं उत्पादकों का शोषण न हो सके।\n\nसंस्था की आर्थिक सुदृढ़ता में कर्मचारियों की रूचि होती है क्योंकि बोनस का भुगतान अर्जित लाभों पर निर्भर करता है। इसके अतिरिक्त नियोक्ताओं और श्रम संघों के बीच सामूहिक सौदेबाजी लेखांकन सूचनाओं के आधार पर ही की जाती है।\n\nलेखांकन सूचना जो किसी व्यावसायिक संस्था के वित्तीय निष्पादन का दर्पण कही जाती है, शोधकर्ताओं के लिए बहुत मूल्यवान होती है। एक कार्य विशेष की वित्तीय क्रियाओं का अध्ययन करने के लिए शोधकर्ताओं को क्रय, विक्रय, चालू सम्पत्ति एवं दायित्व, स्थायी सम्पत्तियां, दीर्घकालीन दायित्व, स्वामियों के कोष आदि के बारे में विस्तृत लेखांकन सूचनाओं की आवश्यकता होती है, ऐसी सूचनाएं संस्था द्वारा रखे गये लेखांकन अभिलेखों से ही प्राप्त की जा सकती हैं।\n\nप्रत्येक लेनदेन में दो पहलू या पक्ष होते हैं। खाता-बही (Ledger) में प्रत्येक पक्ष का एक खाता बनाया जाता है। खाता (Account) खाता बही (लेजर) का वह भाग है जिसमें व्यक्ति, वस्तुओं अथवा सेवाओं के सम्बन्ध में किए हुए लेनदेनों का सामूहिक विवरण लिखा जाता है। इस प्रकार प्रत्येक खाते की स्थिति का पता लग जाता है कि वह खाता लेनदार (Creditor) है तथा देनदार (Detor)।\nदोहरी प्रणाली के अनुसार स्रोतों में लेनदेनों को लिखने के लिए खातों के वर्गीकरण को जानना आवश्यक है।\n\n\n\n\nजिन खातों का सम्बन्ध किसी विशेष व्यक्ति से होता है, वे व्यक्तिगत खाते कहलाते हैं। व्यक्ति का अर्थ स्वयं व्यक्ति, फर्म, कम्पनी और अन्य किसी प्रकार की व्यापारिक संस्था होता है। दूसरे शब्दों में, सब लेनदारों तथा देनदारों के खाते व्यक्तिगत खाते होते हैं। इस दृष्टि से पूंजी (capital) तथा आहरण (drawing) के खाते भी व्यक्तिगत होते हैं क्योंकि इनमें व्यापार के स्वामी से सम्बन्धित लेनदेन लिखे जाते हैं। व्यापार के स्वामी के व्यक्तिगत खाते को पूंजी खाता कहा जाता है। व्यापार के स्वामी द्वारा व्यवसाय से मुद्रा निकालने के लिए आहरण खाता खोला जाता है। इस प्रकार आहरण खाता भी व्यक्तिगत खाता होता है।\n\nवस्तुओं और सम्पत्ति के खाते वास्तविक खाते कहलाते हैं। इन खातों को वास्तविक इसलिए कहा जाता है कि इनमें वर्णित वस्तुएं, विशेष सम्पत्ति के रूप में व्यापार में प्रयोग की जाती है। आवश्यकता पड़ने पर इन्हें बेचकर व्यापारी अपनी पूंजी को धन के रूप में परिवर्तित कर सकता है। वास्तविक खाते आर्थिक चिट्ठे में सम्पत्ति की तरह दिखाये जाते हैं। जैसे मशीन, भवन, माल, यन्त्र, फर्नीचर, रोकड व बैंक आदि के वास्तविक खाते होते हैं।\n\nइन खातों को अवास्तविक खाते भी कहते हैं। व्यापार में अनेक खर्च की मदें, आय की मदें तथा लाभ अथवा हानि की मदें होती हैं। इन सबके लिए अलग-अलग खाते बनते हैं जिनको ‘नाममात्र’ के खाते कहते हैं। व्यक्तिगत अथवा वास्तविक खातों की तरह इनका कोई मूर्त आधार नहीं होता। उदाहरण के लिए वेतन, मजदूरी, कमीशन, ब्याज इत्यादि के खाते नाममात्र के खाते होते हैं।\n\nप्रत्येक लेनदेन के दो पक्ष होते हैं। ऋणी या डेबिट पक्ष और धनी या क्रेडिट पक्ष। इस कारण उसका लेखा लिखने के लिए प्रत्येक खाते के दो भाग होते हैं। बायें हाथ की ओर भाग ‘ऋणी पक्ष’ (डेबिट साइड) होता है और दाहिने हाथ की ओर का भाग ‘धनी पक्ष’ (क्रेडिट साइड) होता है।\n\nखातों को डेबिट या क्रेडिट करना - जब किसी लेन-देन में कोई खाता ‘लेन’ पक्ष होता है अर्थात् उसको लाभ प्राप्त होता है तब उस खातो को डेबिट किया जाता है। डेबिट करने का मतलब यह है कि खाते के ऋणी (डेबिट) भाग (बांये हाथ वाले भाग) में लेनदेन का लेखा होगा। इसी प्रकार जब कोई खाता लेनदेन में देन पक्ष होता है अर्थात् उसके द्वारा कुछ लाभ किसी को होता है, तब उस खाते को क्रेडिट किया जाता है। अर्थात् उस खाते के क्रेडिट भाग में लेनदेन का लेखा किया जाएगा। प्रत्येक लेनदेन में इस तरह एक खाता (डेबिट) तथा दूसरा खाता क्रेडिट किया जाता है। डेबिट (डेबिट) खाते में डेबिट की ओर लेखा तथा क्रेडिट खाते में क्रेडिट की ओर लेखा होता है। क्रेडिट तथा डेबिट लेखा दोहरे लेखे की प्रणाली के अनुसार प्रत्येक लेनदेन के लिए किया जाता है।\n\nउदाहरण - यदि हमने मोहन से 100 रूपये का माल खरीदा है तो इसमें दो खाते हुए- एक माल का दूसरा मोहन का। एक लेखा पाने वाले खाते अर्थात् माल खाते (goods account) में किया जाएगा और दूसरा देने वाले खाते अर्थात मोहन के खाते में किया जाएगा।\n\nइसी कारण इस प्रणाली को दोहरे लेखे की प्रणाली कहा गया है। प्रत्येक लेनदेन में दो लेखे एक डेबिट (डेबिट) और एक क्रेडिट होता है।\n\nलेखक\n\n\n\n\n\n\n\n\n\n\n\n\n\n\n\n\n\n\n\n", "id": "194046", "title": "लेखाकरण"}
