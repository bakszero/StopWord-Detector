{"url": "https://hi.wikipedia.org/wiki?curid=191509", "text": "टोक्यो के विशेष वार्ड\n\nविशेष वार्ड (特別区 तोकूबेत्सू-कू) वे २३ पालिकाएँ हैं जो मिलकर टोक्यो का सबसे भीतरी और सबसे अधिक जनसंख्या वाला भाग बनाते हैं। ये सभी वे क्षेत्र हैं जो १९४३ में उन्मूलन किए जाने के समय टोक्यो नगर था। विशेष वार्डों वाला ढाँचा जापानी स्थानीय स्वायत्ता विधि के अन्तर्गत स्थापित किया गया था और जो एकमात्र टोक्यो में लागू है।\n\nजापानी में, इन्हें आमतौर पर \"तेईस वार्डों\" (२३区 निजूसान-कू) के नाम से जाना जाता है। आमतौर पर ये वार्ड स्वयं को \"नगर\" कहते है बजाए के वार्ड के, यद्यपि जापानी अभिधान तोकूबेत्सू-कू अपरिवर्तित है। नीरिमा स्वयं को एक \"विशेष नगर\" के रूप में संदर्भित करता है, पर यह वैसी अवधारणा नहीं है जैसे जापान के विशेष नगर या तोकूरीशि।\n\n<nowiki>*</nowiki>२००७ तक जनसंख्या\n", "id": "191509", "title": "टोक्यो के विशेष वार्ड"}
{"url": "https://hi.wikipedia.org/wiki?curid=191522", "text": "भारत में परमाणु ऊर्जा\n\nभारतीय विद्युत उत्पादन एवं आपूर्ति के क्षेत्र में परमाणु ऊर्जा एक निश्चित एवं निर्णायक भूमिका है। किसी भी राष्ट्र के सम्पूर्ण विकास के लिए विद्युत की पर्याप्त तथा अबाधित आपूर्ति का होना आवश्यक है। विकासशील देश होने के कारण भारत की सम्पूर्ण विद्युत आवश्यकताओं का एक बड़ा भाग गैर पारम्परिक स्रोतों से पूरा किया जाता है क्योंकि पारम्परिक स्रोतों द्वारा बढ़ती हुई आवश्यकताओं को पूरा नहीं किया जा सकता। भारत ने नाभिकीय विज्ञान और प्रौद्योगिकी के क्षेत्र में आत्मनिर्भरता प्राप्त की है। इसका श्रेय डॉ॰ होमी भाभा द्वारा प्रारंभ किए गए महत्वपूर्ण प्रयासों को जाता है जिन्होंने भारतीय नाभिकीय कार्यक्रम की कल्पना करते हुए इसकी आधारशिला रखी। तब से ही परमाणु ऊर्जा विभाग परिवार के समर्पित वेज्ञानिकों तथा इंजीनियरों द्वारा बड़ी सतर्कता के साथ इसे आगे बढ़ाया गया है। \n\nभारत में गुजरात, कर्नाटक, महाराष्ट्र, राजस्थान, तमिलनाडु और उत्तर प्रदेश में परमाणु बिजली केंद्र है। ये केंद्र केंद्र सरकार के अधीन हैं। वित्तीय वर्ष 2009-10 में अक्टूबर 2009 तक की स्थिति के अनुसार भारत के कुल बिजली उत्पादन में परमाणु ऊर्जा का हिस्सा करीब 2.4% था। \n\n1983 में गठित परमाणु ऊर्जा विनियामक बोर्ड (एईआरबी) भारत में परमाणु ऊर्जा के लिए नियामक संस्था है। नाभिकीय विज्ञान अनुसंधान बोर्ड (बीआरएनएस) के द्वारा अनुसंधान और विकास संबंधी गतिविधियां की जाती हैं।\n\nभारत के विद्युत उत्पादन का बड़ा भाग निम्नलिखित से प्राप्त होता है:\n\nभारत में प्रति व्यक्ति विद्युत की खपत लगभग 400 किलोवाट घंटा/वर्ष है जो कि विश्व की औसत खपत 2400 किलो वाट घंटा /वर्ष से काफी कम है। अत: आने वाले वर्षों में सकल राष्ट्रीय दर को बढ़ा कर उसे विश्व औसत के बराबर लाने के लिए हमें विद्युत के उत्पादन में बहुत वृद्धि करनी होगी।\n\nभारत में कोयले के अनुमानित भंडार 206 अरब टन हैं (यह विश्व के कुल कोयले भंडार का लगभग 6% है) तथा भारत में परम्परागत ऊर्जा स्रोतों का वितरण निम्नलिखित है :-\n\nकोयला- 68%, भूरा कोयला-5.6 % पौट्रोलियम - 20%, प्राकृतिक गौसें- 5.6%\n\nऊर्जा की बढ़ती हुई माँग को देखते हुए यह पर्याप्त नहीं है और इसके अलावा भारतीय कोयले में सल्फर और राख की उच्च मात्रा होने के कारण इससे पर्यावरण समस्याएं उत्पन्न होती हैं।\n\nजल विद्युत उत्पादन क्षमता सीमित है और यह अनिश्चित मानसून पर निर्भर करती है।\n\nविद्युत उत्पादन के संदर्भ में किसी महत्वाकांक्षी लक्ष्य को प्राप्त करने में हमारे परम्परागत स्रोत अपर्याप्त हैं। समाप्त होते कोयले के भण्डार जल विद्युत की सीमित क्षमता के चलते नाभिकीय एवं अन्य गौर-परम्परागत स्रोतों के दोहन के द्वारा ही भविष्य में राष्ट्र की विद्युत आवश्यताएं पूरी की जा सकती हैं। गौर परम्परागत स्रोतों में भारी क्षमता है और हमें इनका दोहन करना चाहिए।\n\nअपनी प्रकृति के कारण जहाँ अन्य गौर परम्परागत स्रोत लघु विकेन्द्रित अनुप्रयोगों के लिए उपयुक्त हैं वहीं नाभिकीय बिजलीघर बृहत केन्द्रीय उत्पादन केन्द्रों के लिए उपयुक्त हैं।\n\nभारत ने विद्युत उत्पादन के लिए नाभिकीय ऊर्जा के प्रयोग के संबंध में सावधानीपूर्वक कदम आगे बढाए हैं। इसके लिए परमाणु ऊर्जा अधिनियम बनाकर उसका क्रियान्वयन किया गया। इसके अंतर्गत निर्धारित उद्देश्यों में प्राकृतिक रूप से उपलब्ध तथा उच्च सम्भावना वाले तत्वों यूरेनियम एवं थोरियम का उपयोग भारतीय नाभिकीय विद्युत रिएक्टरों में नाभिकीय ईंधन के रूप में करना है। भारत में इन दोनों तत्वों के अनुमानित प्राकृतिक भण्डार इस प्रकार हैं :-\n\nप्राकृतिक यूरेनियम भंडार - लगभग 70,000 टन\n\nथोरियम भंडार - लगभग 3,60,000 टन\n\nभारतीय नाभिकीय विद्युत उत्पादन कार्यक्रम के अंतर्गत एक तीन चरणीय कार्यक्रम (चरण 1, चरण 2, चरण 3) का समावेश है\nभारत के नाभिकीय कार्यक्रम का प्रथम चरण पीएचडब्ल्यूआर प्रौद्योगिकी पर आधारित था जिसके निम्नलिखित लाभ हैं :-\n\nपहले दो रिएक्टर कनाडा के सहयोग से राजस्थान में कोटा के निकट रावतभाटा में बनाये गये थे। बाद में मद्रास के निकट कलपक्कम में दो इकाइयाँ बनाई गयीं जिनकी डिजाइन समान थी परन्तु उनमें स्वदेशी प्रौद्योगिकी का प्रयोग किया गया। बाद में, नरोरा में स्थित रिएक्टरों द्वारा हमारे इंजीनियरों को प्रथम बार यह अवसर मिला कि वे अपने प्रचालन अनुभवों तथा अन्य आवश्यकताओं जैसे - कठोर संरक्षा मानकों एवं भूकंपरोधी डिजाइन का उपयोग करते हुए स्वदेशी डिजाइन तैयार करें। विकास की प्रक्रिया का अगला कदम 500 MWe पीएचडब्ल्यूआर का अभिकल्पन करना है और इस अभिकल्पन पर आधारित दो इकाइयाँ तारापुर(महाराष्ट्र) में स्थापित की जा रही हैं। विभिन्न घटकों एवं उपकरणों के निर्माण हेतु प्रौद्योगिकी अब अच्छी तरह स्थापित हो चुकी है और यह परमाणु ऊर्जा विभाग एवं उद्योगों के मध्य सक्रिय सहयोग द्वारा और विकसित हो रही है। पऊवि में स्वगृहीय प्रयासों के अतिरिक्त पीएचडब्ल्यूआर प्रौद्योगिकी के विकास में अनेक विश्वविद्यालयों एवं राष्ट्रीय संस्थानों ने भी भाग लिया है। प्राप्त अनुभवों तथा निष्णांत प्रौद्योगिकी के उपयोग द्वारा हमारे संयंत्रों के कार्य निष्पादन में सुधार हो रहा है।\n\nभारत का प्रथम 40 मेगावाटवाला तीव्र प्रजनक परीक्षण रिएक्टर (फास्ट ब्रीडर टेस्ट रिएक्टर, एफबीटीआर) 18 अक्टूबर 1985 को क्रांतिक हुआ। अमेरिका, ब्रिटेन, फ्रांस, जापान और तत्कालीन यूएसएसआर के अलावा भारत छठवाँ देश हुआ जिसके पास एफ बी टी आर के निर्माण तथा प्रचालन की प्रौद्योगिकी है।\n\nभारतीय एफबीटीआर की अद्वितीय विशेषताएँ इस प्रकार हैं :-\n\n\n\nस्थिति : परिचालन की प्रारंभिक समस्याओं को दूर कर लिया गया है और रिएक्टर को 10.5 मेगावाट के स्थिर ऊर्जा स्तर पर आसानी से प्रचालित किया जा रहा है जो कि इसकी छोटी कोर को देखते हुए अधिकतम संभव विद्युत उत्पादन है।\n\nभावी योजनाएँ : एफबीटीआर के अभिकल्पन, स्थापना और प्रचालन द्वारा भरपूर अनुभव और द्रव धातु शीतलित तीव्र प्रजनक रिएक्टर की प्रौद्योगिकी के संबंध में असीम जानकारी प्राप्त हुई है तथा इससे कल्पाक्कम में निर्मित किए जानेवाले एक 500 मेगावॉट के प्रोटोटाइप तीव्र प्रजनक रिएक्टर का अभिकल्पन कार्य प्रारंभ करने के लिए आत्मविश्वास भी मिला।\n\nपीएफबीआर के अभिकल्पन हेतु आवश्यक है :-\n\n\nपीएचडब्ल्यूआर में मंदक और प्राथमिक शीतलक के रूप में काम करने के लिए उच्च शुद्धता वाले भारी जल का प्रयोग किया जाता है।\n\nदेश के संपूर्ण परमाणु विद्युत कार्यक्रम हेतु नाभिकीय ईंधन के संयोजन और महत्वपूर्ण संरचनात्मक घटकों के निर्माण हेतु नाभिकीय ईंधन सम्मिश्र (एन एफ सी) की स्थापना हैदराबाद में 70 के दशक के प्रारंभ में की गई थी।\n\nएन एफ सी के क्रियाकलापों का विवरण निम्नलिखित है :-\n\nयूरेनियम का खनन, पृथक्करण, रसायनिक शुद्धीकरण, उपयुक्त रूप में परिवर्तन और ईंधन छड़ का निर्माण \n\nभुक्तशेष ईंधन का पुनर्संसाधन, विखण्ड्य उर्वर घटकों का पृथक्करण, उचित उपचार क्रिया के बाद विकिरण सक्रिय अपशिष्ट का निरापद निपटान।\n\nनाभिकीय ईंधन चक्र का पश्च्यंत उसकी संवेदनशीतला और सुरक्षा दोनों ही दृष्टियों से एक महत्वपूर्ण क्रिया है।\nपूर्ण रूप से स्वदेश में किए गए अनुसंधान एवं विकास प्रयासों द्वारा ही ईंधन पुनर्संसाधन प्रौद्योगिकी का विकास और मानकीकरण किया गया था। भुक्तशेष ईंधन से प्लूटोनियम निकालने के लिए तीन पुनर्संसाधन संयंत्रों का क्रमश: ट्राम्बे, तारापुर और कल्पाक्कम में शीत कमीशनन किया गया था।\n\nकल्पाक्कम संयंत्र मे अनेक नवीन प्रक्रियाएं समाविष्ट की गई हैं जैसे :\n\nअपशिष्ट प्रबंधन हेतु निम्नलिखित अनुसार दीर्घ-कालिक कार्य योजना प्रतिपादित की गई है :-\n\nनाभिकीय विज्ञान एवं प्रौद्योगिकी के क्षेत्र में भारत की उपलब्धियों को अंतरराष्ट्रीय स्तर पर मान्यता एवं स्वीकृति प्राप्त है। भारत द्वारा सबलतापूर्वक अपनाये गये उत्कृष्ट अवसंरचनात्मक एवं वर्षों के समर्पित अनुसंधान एवं विकास कार्यों से नाभिकीय विद्युत उत्पादन एवं सहायक क्षेत्रों में महत्वपूर्ण प्रगति के साथ-साथ वौज्ञानिक एवं प्रौद्योगिकीय क्षेत्रों में स्वावलंबन भी हासिल किया गया है। परमाणु ऊर्जा विभाग द्वारा नाभिकीय ऊर्जा एवं रिएक्टर प्रौद्योगिकियों, आइसोटोप अनुप्रयोगों एवं विकिरण प्रौद्योगिकियों, त्वरक एवं लेसर प्रौद्योगिकी कार्यक्रम, विकिरण संबंधी स्वास्थ्य एवं संरक्षा के क्षेत्रों में सर्वांगीण एवं व्यापक अनुसंधान तथा विकास संबंधी अध्ययन कार्य अपने चार अनुसंधान एवं विकास केंद्रों यथा भापअ केंद्र, आईजीसीएआर, वीईसीसी एवं कैट, इंदौर में संचालित किये जाते हैं। विज्ञान एवं इंजीनियरी के अनेक महत्वपूर्ण विषयों में मूलभूत एवं अनुप्रयोगात्मक अनुसंधान कार्यों पर बल देने के कारण इन संस्थानों में प्रौद्योगिकी एवं मूलभूत अनुसंधान कार्यों के विकास में महत्वपूर्ण वृद्धि हुई है जिससे न केवल परमाणु ऊर्जा बल्कि अन्य अनेक क्षेत्रों में लाभ मिला है।\n\nविद्युत उत्पादन के अतिरिक्त अन्य क्षेत्रों में प्राप्त कुछ महत्वपूर्ण उपलब्धियां निम्नलिखित रही हैं :\n\n\n\n\nअनुसंधान रिएक्टरों का प्रयोग -\n\nअनुसंधान रिएक्टर अनेक विषयों में मूलभूत एवं अनुप्रयुक्त अनुसंधान हेतु आदर्श आधार उपलब्ध कराते हैं।\n\n\n\nध्रुव : भापअ केंद्र स्थित ध्रुवा रिएक्टर का अभिकल्पन, निर्माण एवं कमीशनन भारतीय इंजीनियरों एवं वौज्ञानिकों द्वारा किया गया। इसमें ईंधन के रूप में प्राकृतिक यूरेनियम मंदक एवं शीतलक के रूप में भारी पानी का प्रयोग किया जाता है। इस रिएक्टर के द्वारा भारत को रेडियोआइसोटोपों के उत्पादन में आत्मनिर्भरता प्राप्त हुई है।\n\nकामिनी : यह कल्पाक्कम स्थित इंदिरा गांधी परमाणु अनुसंधान केंद्र में 30 kWt क्षमतावाला रिएक्टर है। यह रिएक्टर अक्टूबर 1996 में क्रांतिक हुआ जो न्यूट्रान रेडियोग्राफी सुविधाएं उपलब्ध कराता है। हमारे विस्तृत थोरियम भंडार के उपयोग की दिशा में यह एक छोटी परंतु महत्वपूर्ण उपलब्धि है। यह विश्व का एक मात्र रिएक्टर है जिसमें यूरेनियम - 233 ईंधन का प्रयोग होता है। परमाणु ऊर्जा विभाग द्वारा निर्मित कुछ बड़ी सुविधाएं अब पऊवि सुविधाओं हेतु अंतर विश्वविद्यालय संघ के माध्यम से विश्वविद्यालय के शोधकर्ताओं के उपयोग के लिए उपलब्ध हैं।\n\nअपने अनुसंधान केंद्रों में अनुसंधान कार्य के अतिरिक्त परमाणु ऊर्जा विभाग द्वारा निम्नलिखित सात सहायताप्राप्त संस्थाओं को पूर्ण सहायता दी जाती है\n\n\nपरमाणु ऊर्जा के शांतिमय उपयोग के कार्यों में, नाभिकीय ऊर्जा पर आधारित विद्युत उत्पादन का सर्वप्रथम स्थान है एवं भारत ने इस क्षेत्र में कई उपलब्धियां प्राप्त की है। देश की भविष्य की आवश्यकताओं हेतु अधिक विद्युत उत्पादन क्षमता एवं उपलब्ध स्रोतों को ध्यान में रखते हुए विद्युत उत्पादन में वृद्धि के लिए परमाणु ऊर्जा के दोहन हेतु एक सुनियोजित कार्यक्रम का क्रियान्वयन किया जा रहा है। अनुसंधान एवं विकास कार्यों का एक सुदृढ़ ढांचा तौयार किया गया है जो अनुसंधान एवं विकास गतिविधियों के सुचारू नियोजन तथा उसके द्वारा परमाणु ऊर्जा विभाग को दिए गए दायित्व को पूरा करने में एक आधार भूमिका का निर्वाह कर रहा है। विकासात्मक आवश्यकताओं की पूर्ति हेतु अनेक सामरिक रूप से महत्वपूर्ण प्रौद्योगिकियों में निपुणता प्राप्त की गई है। ईंधन पुनर्संसाधन, समृद्धिकरण, विशेष पदार्थों का उत्पादन, कंप्यूटर, लेसर, त्वरक, आदि के क्षेत्रों में स्वदेशी प्रौद्योगिकी का विकास हमारे भविष्य की ऊर्जा मांगों की पूर्ति हेतु हमारे ऊर्जा स्रोतों के दोहन से संबंधित संचालित हमारी संपूर्ण गतिविधियों का चित्रण करती हैं। विकिरण प्रौद्योगिकी एवं आइसोटोप अनुप्रयोग ऐसे अन्य प्रमुख क्षेत्र हैं जहां परमाणु ऊर्जा का स्वास्थ्य संरक्षण, कृषि, उद्योग, जलविज्ञान एवं खाद्य परिरक्षण के लिए शांतिमय उपयोग किया जाता है तथा जहां हमें आत्मनिर्भरता प्राप्त हुई है।\n\nदेश में वित्तीय वर्ष 2009-10 के दौरान परमाणु ऊर्जा से 10667 मिलियन यूनिट बिजली उत्पन्न की गयी। इससे पहले वित्तीय वर्ष 2006-07, 2007-08, 2008-09 के दौरान क्रमश: 18801 मिलियन इकाई, 16956 मिलियन इकाई तथा 14927 मिलियन इकाई बिजली उत्पन्न हुई थी। वित्तीय वर्ष 2008-09 में कुल क्षमता का 50 फीसदी उत्पादन हुआ था जबकि वित्तीय वर्ष 2009-10 में यह 60 फीसदी था। \n11वीं पंचवर्षीय योजना में नाभिकीय ऊर्जा के उत्‍पादन का लक्ष्‍य 163,935 मिलियन यूनिट (एमयूज) था जबकि वास्‍तविक उत्‍पादन 109,642 मिलियन यूनिट हुआ।\n\nकुडनकुलम नाभिकीय विद्युत परियोजना यूनिट-1 की स्‍थापित क्षमता 1000 मेगावाट है और इस यूनिट को अक्‍टूबर 2013 को ग्रिड के साथ जोड़े जाने के बाद से लेकर 13 जुलाई 2014 तक इसमें अनिश्चित तौर पर विद्युत का वास्‍तविक रूप से उत्‍पादन लगभग 2565 यूनिट रहा है। परियोजना की द्वितीय इकाई (1000 मेगावाट) कमीशनाधीन है।\n\n\n", "id": "191522", "title": "भारत में परमाणु ऊर्जा"}
{"url": "https://hi.wikipedia.org/wiki?curid=191524", "text": "युनाइटेड लिबरेशन फ्रंट ऑफ असम\n\nकृपया इस पृष्ठ को उल्फा पृष्ठ की ओर पुनर्निर्देशित कर दें।", "id": "191524", "title": "युनाइटेड लिबरेशन फ्रंट ऑफ असम"}
{"url": "https://hi.wikipedia.org/wiki?curid=191525", "text": "रोटाना कंपनी\n\nयह दुबई की एक होटल प्रबंधन कंपनी है। इसने दुबई में विश्व का सबसे ऊँचा होटल 72 मंजिला रोज रेहान का निर्माण कराया। यह होटल 333 मीटर उंचा है। इसमें 482 कमरे हैं। \n", "id": "191525", "title": "रोटाना कंपनी"}
{"url": "https://hi.wikipedia.org/wiki?curid=191526", "text": "रोज रेहान\n\nगिनीज बुक ऑफ वल्र्ड रिकॉर्ड्स में दुनिया के सबसे ऊंचे होटल के रूप में दर्ज यह होटल दुबई की एक होटल प्रबंधन कंपनी रोटाना कंपनी द्वारा वर्ष २०१० में निर्मित कराया गया। इसकी ऊँचाई मीटर है। 72 मंजिला इस होटल में 482 कमरे हैं।\n", "id": "191526", "title": "रोज रेहान"}
{"url": "https://hi.wikipedia.org/wiki?curid=191530", "text": "लिंग परिवर्तन\n\nयह सुज्ञात तथ्य है कि क्लोनफिश (Sclownfish) आदि कुछ जन्तु (प्रजनन कार्य सहित) बदलते हैं।\n\nप्राय: लिंग परिवर्तन का अर्थ मानवों द्वारा लिंग परिवर्तन से लिया जाता है। इसमें शल्य द्वारा केवल वाह्य लिंग को बदला जाता है या अधिक जटिल शल्य प्रक्रिया द्वारा लगभग सभी जननांगों को बदल दिया जाता है।\n", "id": "191530", "title": "लिंग परिवर्तन"}
{"url": "https://hi.wikipedia.org/wiki?curid=191531", "text": "दोनडुप वांग्मेय\n\nतिब्बत का एक वृतचित्र निर्माताजिन्हें चीन सरकार ने तिब्बत में अपने विचारों की अभिव्यक्ति और मानवाधिकार हनन पर वृतचित्र तैयार करने के कारण 26 मार्च, 2008 को गिरफ्तार कर नजरबंद कर दिया था। चीनी शासन के दमनकारी नीति से तंग आकर उनकी पत्नी भी तिब्बत से भाग कर अपने परिवार के साथ हिमाचल प्रदेश के धर्मशाला चली गईं।\n", "id": "191531", "title": "दोनडुप वांग्मेय"}
{"url": "https://hi.wikipedia.org/wiki?curid=191533", "text": "चमोली गढ़वाल\n\nचमोली जिला\nचमोली\n\nफूलों की घाटी, चमोली\nप्रदेश\nनिर्देशांक 30.27° N 79.5° E\nक्षेत्रफल\n\nसमय मण्डल भा॰मा॰स॰ (स॰वि॰स॰ +५:३०)\nजनसंख्या (2001)\nनगर पालिका अध्यक्ष \nसंकेतक\nचमोली भारतीय राज्य उत्तरांचल का एक जिला है। बर्फ से ढके पर्वतों के बीच स्थित यह जगह काफी खूबसूरत है। चमोली अलखनंदा नदी के समीप बद्रीनाथ मार्ग पर स्थित है। यह उत्तराचंल राज्य का एक जिला है। यह प्रमुख धार्मिल स्थानों में से एक है। काफी संख्या में पर्यटक यहां आते हैं। चमोली की प्राकृतिक सुंदरता पर्यटकों को अपनी ओर आकर्षित करती है। पूरे चमोली जिले में कई ऐसे मंदिर है जो हजारों की संख्या में श्रद्धालुओं को अपनी ओर आकर्षित करते हैं। चमोली में ऐसे कई बड़े और छोटे मंदिर है तथा ऐसे कई स्थान है जो रहने की सुविधा प्रदान करते हैं। इस जगह को चाती कहा जाता है। चाती एक प्रकार की झोपड़ी है जो अलखनंदा नदी के तट पर स्थित है।\nअनुक्रम [छुपाएँ]\n१ मुख्य आकर्षण\n१.१ बद्रीनाथ\n१.२ तपकुण्ड\n१.३ हेमकुंड साहिब\n१.४ गोपेश्‍वर\n१.५ पंच प्रयाग\n१.६ देव प्रयाग\n१.७ विष्णु प्रयाग\n१.८ फूलो की घाटी\n२ औली\n३ आवागमन\n४ बाहरी कड़ियां\n[संपादित करें]मुख्य आकर्षण\n\n[संपादित करें]बद्रीनाथ\nमुख्य लेख : बद्रीनाथ\nबद्रीनाथ देश के प्रमुख धार्मिक स्थानों में से एक है। यह चार धामों में से एक धाम है। श्री बद्रीनाथ मंदिर भगवान विष्णु को समर्पित है। इसकी स्थापना आदि शंकराचार्य ने की थी। इसके बाद इसका निर्माण दो शताब्दी पूर्व गढ़वाल राजाओं ने करवाया था। बद्रीनाथ तीन भागों में विभाजित है- गर्भ गृह, दर्शन मंडप और सभा मंडप।\n[संपादित करें]तपकुण्ड\nअलखनंदा नदी के किनार पर ही तप कुंड स्थित कुंड है। इस कुंड का पानी काफी गर्म है। इस मंदिर में प्रवेश करने से पहले इस गर्म पानी में स्नान करना जरूरी होता है। यह मंदिर प्रत्येक वर्ष अप्रैल-मई माह में खुलता है। सर्दियों के दौरान यह नवम्बर के तीसर सप्ताह में बंद रहता है। इसके साथ ही बद्रीनाथ में चार बद्री भी है जिसे सम्मिलित रूप से पंच बद्री के नाम से जाना जाता है। यह अन्य चार बद्री- योग ध्यान बद्री, भविष्य बद्री, आदि बद्री और वृद्धा बद्री है।\n[संपादित करें]हेमकुंड साहिब\nमुख्य लेख : हेमकुंड साहिब\nहेमकुंड को स्न्रो लेक के नाम से भी जाना जाता है। यह समुद्र तल से 4329 मीटर की ऊंचाई पर स्थित है। यहां बर्फ से ढके सात पर्वत हैं, जिसे हेमकुंड पर्वत के नाम से जाना जाता है। इसके अतिरिक्त तार के आकार में बना गुरूद्वारा जो इस झील के समीप ही है सिख धर्म के प्रमुख धार्मिक स्थानों में से एक है। यहां विश्‍व के सभी स्थानों से हिन्दू और सिख भक्त काफी संख्या में घूमने के लिए आते हैं। ऐसा माना जाता है कि गुरू गोविन्द सिंह जी, जो सिखों के दसवें गुरू थे, यहां पर तपस्या की थी। यहां घूमने के लिए सबसे अच्छा समय जुलाई से अक्टूबर है।\n[संपादित करें]गोपेश्‍वर\nमुख्य लेख : गोपेश्वर\nगोपेश्‍वर शहर में तथा इसके आस-पास बहुत सारे मंदिर है। यहां के प्रमुख आकर्षण केन्दों में पुराना शिव मंदिर, वैतामी कुंड आदि है।\n[संपादित करें]पंच प्रयाग\nमुख्य लेख : पंच प्रयाग\nपंच प्रयाग में गढ़वाल हिमालय से निकलने वाली पांच प्रमुख नदियों का संगम होता है। ये पांच नदियां विष्णु प्रयाग, नंद प्रयाग, कर्ण प्रयाग, रूद्र प्रयाग और देव प्रयाग है।\n[संपादित करें]देव प्रयाग\nमुख्य लेख : देव प्रयाग\nयहां दो प्रमुख नदियों अलखनंदा और भागीरथी आपस में मिलती है। इसके अलावा यहां कई प्रसिद्ध मंदिर और नदी घाट भी है। ऐसा माना जाता है कि देव प्रयाग में भगवान विष्णु ने राजा बाली से तीन कदम भूमि मांगी थी। यहां रामनवमी, दशहरा और बसंत पंचमी के अवसर पर मेले का आयोजन किया जाता है।\n[संपादित करें]विष्णु प्रयाग\nमुख्य लेख : विष्णु प्रयाग\nयहां अलखनंदा और धौली गंगा नदियों का संगम होता है। यह समुद्र तल से 6000 फीट की ऊंचाई पर स्थित है। विष्णु प्रयाग से जोशीमठ सिर्फ 12 किलोमीटर की दूरी पर स्थित है।\n[संपादित करें]फूलो की घाटी\nप्राकृतिक प्रेमियों के लिए यह जगह स्वर्ग के समान है। इस स्थान की खोज फ्रेंक स्मिथ और आर.एल. होल्डवर्थ ने 1930 में की थी। इस घाटी में सबसे अधिक संख्या में जंगली फूलों की किस्में देखी जा सकती हैं। पौराणिक कथा के अनुसार हनुमान जी लक्ष्मण जी के प्राणों की रक्षा के लिए यहां से संजीवनी बूटी लेने के लिए आए थे। इस घाटी में पौधों की 521 किस्में हैं। 1982 में इस जगह को राष्ट्रीय उद्यान के रूप मे घोषित कर दिया गया था। इसके अलावा यहां आपको कई जानवर जैसे, काला भालू, हिरण, भूरा भालू, तेंदुए, चीता आदि देखने को मिल जाएंगें।\n[संपादित करें]औली\n\nमुख्य लेख : औली\nऔली बहुत ही खूबसूरत जगह है। अगर आप बर्फ से ढ़के पर्वतों और स्की का मजा लेना चाहते हैं तो औली बिल्कुल सही जगह है। जोशीमठ के रास्ते से आप औली तक पहुंच सकते हैं। जो कि लगभग 16 किलोमीटर की दूरी पर स्थित है। सर्दियों में कई प्रतियोगियों का आयोजन किया जाता है। यह आयोजन गढ़वाल मंडल विकास सदन द्वारा करवाया जाता है। इसके अलावा आप यहां से नंदा देवी, कामत औद और दुनागिरी पर्वतों का नजारा भी देख सकते हैं। जनवरी से माच के समय में औली पूरी तरह बर्फ की चादर से ढ़का हुआ रहता है। यहां पर बर्फ करीबन तीन फीट तक गहरी होती है। औली में होने वाले स्की कार्यक्रम यहां पर्यटकों को अपनी ओर अधिक आकर्षित करते हैं।\n[संपादित करें]आवागमन\n\nरेल मार्ग-\nसबसे नजदीकी रेलवे स्टेशन ऋषिकेश है।\nहवाई अड्डा-\nसबसे नजदीकी हवाई अड्डा जोलीग्रांड है। यह चमोली से 221 किलोमीटर की दूरी पर स्थित है।\nसड़क मार्ग-\nदेहरादून, हरिद्वार, ऋषिकेश, नैनीताल और अल्मोड़ा सभी जगह से चमोली के लिए बसें चलती है।\n\n[संपादित करें]बाहरी कड़ियां\n\nदर्शन • वार्ता • बदलें\nउत्तराखंड के जिले\nकुमाऊं मंडल \nअल्मोड़ा · बागेश्वर · चंपावत · नैनीताल · पिथौरागढ़ · उधमसिंह नगर\nगढ़वाल मंडल \nचमोली · देहरादून · हरिद्वार · पौड़ी गढ़वाल · रुद्रप्रयाग · टिहरी गढ़वाल · उत्तरकाशी\nश्रेणियाँ: उत्तराखण्ड के जिले |", "id": "191533", "title": "चमोली गढ़वाल"}
{"url": "https://hi.wikipedia.org/wiki?curid=191534", "text": "अनूप चेतिया\n\nअनूप चेतिया भारत सरकार द्वारा प्रतिबंधित किए गए, असम में सक्रीय चरमपंथी संगठन युनाइटेड लिबरेशन फ्रंट ऑफ असम (उल्फा) के प्रमुख नेता हैं।\n", "id": "191534", "title": "अनूप चेतिया"}
{"url": "https://hi.wikipedia.org/wiki?curid=191543", "text": "व्येरा लुदीकोवा\n\nव्येरा लुदीकोवा (चेक भाषा में Věra Ludíková) चेक कवि है। उसका जन्म १६ जून १९४३ हुआ। वह आध्यात्मिक काव्य लिखती है। उसकी कविताओं का बहुत-सी भाषाओं में अनुवाद किया गया है। अक्सर कविताओं का एस्पेरांतो भाषा में अनुवाद किया गया है। कुछ उसकी कविताएँ हिंदी में भी उपलब्ध हैं। जिन पुस्तकों में हिंदी में लिखा हुआ काव्य मौजूद है उनके नाम नीचे दिये जाते हैं।\n\nयह पुस्तक सन २००० प्रस्तुत हुई। इस किताब में एक कविता है जिसका १६ भाषाओं में अनुवाद किया गया है। हिंदी में अनुवाद छेदी लाल और दागमार मारकोवा।\n\nयह किताब सन २००१ प्रस्तुत हुई। गगन नामक कविता का अनुवाद स्वेतिस्लव कोस्तिच से किया गया है।\n\n(चेक भाषा में Je jaro) यह किताब सन २००२ प्रस्तुत हुई। इस पुस्तक में एक आध्यात्मिक लेख है जिसका ३७ भाषाओं में अनुवाद किया गया है। हिंदी में अनुवाद स्वेतिस्लव कोस्तिच।\n\n(चेक भाषा में Až jednou budu se s tebou loučit, Praho) यह किताब सन २०११ प्रस्तुत हुई। यह कविता सिर्फ़ चेक भाषा में लिखी हुई है लेकिन ज़्देन्येक वाग्नेर (Zdeněk Wagner) ने इस कविता के भाग का हिंदी में अनुवाद किया और दूसरे अनुवादों के साथ उसे सुनाया। हिंदी में अनुवाद अनुवादक के जाल पृष्ठ से उपलब्ध है।\n", "id": "191543", "title": "व्येरा लुदीकोवा"}
{"url": "https://hi.wikipedia.org/wiki?curid=191603", "text": "आचार्य राममूर्ति\n\nआचार्य राममूर्ति त्रिपाठी और आचार्य राममूर्ति अलग-अलग व्यक्ति हैं; भ्रमित न हों।\n\nआचार्य राममूर्ति (२२ जनवरी १९१३ - २० मई २०१०) गांधीवादी शिक्षाविद और समाजसेवी थे। वे जयप्रकाश नारायण के सहयोगी थे। \nआचार्य राममूर्ति की अगुवाई में 1990 में राष्ट्रीय शिक्षा नीति में सुधार के लिए कमेटी का गठन किया गया था। आचार्य राममूर्ति समिति ने अपनी रिपोर्ट शिक्षा व्यवस्था में आमूलचूल परिवर्तन की सिफारिश की थी।\n\nआचार्य राममूर्ति का जन्म २२ जनवरी १९१३ को उत्तर प्रदेश के जौनपुर जिले के अर्धपुर जिले में एक किसान परिवार में हुआ था।\n\n1938 में लखनऊ विश्वविद्यालय से एमए इतिहास में प्रथम श्रेणी में उत्तीर्ण करने के बाद आचार्य राम मूर्ति ने बनारस के क्वींस कॉलेज में अध्यापन कार्य किया। 1954 में कॉलेज की नौकरी छोड़कर वे धीरेन्द्र मजूमदार के आह्वान पर श्रमभारती खादीग्राम जमुई, (मुंगेर, बिहार) पहुंचे, जहां उन्होंने सादा जीवन के अभ्यास के साथ एक नए जीवन की शुरुआत की। यहां उन्होंने गांधी जी की कल्पना की नई तालीम का अभ्यास और शिक्षण शुरू किया। \n\nआचार्य राममूर्ति मूलतः एक शिक्षक थे। उनका सपना जननायक बनने का नहीं था, बल्कि वह चाहते थे कि समाज परिवर्तन के काम में लगने वाले ज़्यादा से ज़्यादा सिपाही तैयार हों। उन्होंने अपना सारा जीवन ऐसे लोगों को तैयार करने में लगा दिया। जहां भी ऐसे लोगों के मिलने की संभावना होती, आचार्य जी वहां पहुंचने की कोशिश करते। उनके कुछ मतभेद तो अपने सर्वोदय आंदोलन के साथियों से भी थे। जब जयप्रकाश नारायण ने बिहार में छात्र आंदोलन को अपना समर्थन दिया तथा बाद में संपूर्ण क्रांति का आंदोलन शुरू किया तो आचार्य जी ने सबसे पहले उसका केवल समर्थन ही नहीं किया, बल्कि पहले सिपाही की तरह उसमें कूद पड़े। उन्होंने संपूर्ण क्रांति के भाष्य का जिम्मा ख़ुद संभाल लिया।\n\nआचार्य राममूर्ति की भाषा, विद्वान की भाषा नहीं थी, लेकिन विद्वान की भाषा से ज़्यादा तार्किक और ज़्यादा समझ में आने वाली भाषा थी। दिखने में सीधे-सादे, पहनने में ग्रामीण भारत की झलक देने वाले और समझाने में मार्क्स एंजेल का आभास देने वाले आचार्य राममूर्ति का जितना उपयोग होना चाहिए, उतना हो नहीं पाया। वी पी सिंह प्रधानमंत्री थे, उन्होंने आचार्य जी के सामने प्रस्ताव रखा कि वह राज्यपाल पद स्वीकार कर लें, पर आचार्य जी ने इसे अस्वीकार कर दिया। उन्होंने कहा कि वह शिक्षा पर कोई बुनियादी काम करना चाहते हैं। वी पी सिंह सरकार ने राममूर्ति कमीशन बनाया, जिसने शिक्षा में बुनियादी सुधार की स़िफारिशें कीं। यह पहला कमीशन था, जिसने लंबा समय नहीं लिया और डेढ़ साल के भीतर अपनी रिपोर्ट तत्कालीन प्रधानमंत्री चंद्रशेखर को सौंप दी। अफसोस कि वह रिपोर्ट किसी अलमारी में बंद पड़ी है।\n\nआख़िरी दिनों में आचार्य जी बिल्कुल अकेले रह गए थे। शरीर साथ नहीं देता था, लेकिन उनका मस्तिष्क उनका सारथी था। उनका परिवार बहुत छोटा था, पर उसका सुख उन्हें नहीं मिला। उनके साथी कृष्ण कुमार जी और राम गुलाम जी उनके साथ आख़िरी समय तक रहे।\n\n\n", "id": "191603", "title": "आचार्य राममूर्ति"}
{"url": "https://hi.wikipedia.org/wiki?curid=191620", "text": "भाषा दर्शन\n\nभाषादर्शन (Philosophy of language) का सम्बन्ध इन चार केन्द्रीय समस्याओं से है- अर्थ की प्रकृति, भाषा प्रयोग, भाषा संज्ञान, तथा भाषा और वास्तविकता के बीच सम्बन्ध। किन्तु कुछ दार्शनिक भाषादर्शन को अलग विषय के रूप में न लेकर, इसे तर्कशास्त्र (लॉजिक) का ही एक अंग मानते हैं।\n\nभारत में भाषा के तत्त्वमीमांसीय व ज्ञानमीमांसीय पक्षों पर सुदूर प्राचीन काल से ही विचार आरम्भ हो गया था। व्याकरण की रचना के लिए अनेक पारिभाषिक शब्दों का आश्रय लेना पड़ा। नाम, आख्यात उपसर्ग, निपात, क्रिया, लिङ्ग, वचन, विभक्ति, प्रत्यय इत्यादि शब्दों के माध्यम से भाषा के विभिन्न रूपों का विश्लेषण किया गया। गहरा चिन्तन, सूक्ष्म विचार और सत्य के अन्वेषण की पद्धति को दर्शन कहा जाता है। इस कारण भाषा के विश्लेषण को भी दर्शनशास्त्र का स्तर मिल गया। वैदिक साहित्य में ही इस स्तर को स्वर मिलना आरम्भ हो गया था। गोपथ ब्राह्मण का ऋषि प्रश्न करते हुए कहता है- \n\nये प्रश्न भाषा की आन्तरिक मीमांसा को सम्बोधिति हैं। यदि इन प्रश्नों का उत्तर दे दिया जाए, तो पूरा व्याकरणदर्शन सामने आ जाता है। जब धातु, प्रातिपदिक, नाम, आख्यात आदि के प्रति जिज्ञासा थी तो इनका समाधान भी किया गया था और समाधान करने वाले आचार्यों की लम्बी परम्परा भी खड़ी हो गई थी। \n\nनिरुक्तकार यास्क ने नाम, आख्यात आदि के विवरण प्रस्तुत करते हुए कतिपय पूर्वाचार्यों के मतों का उल्लेख किया है। इससे स्पष्ट हो जाता है कि इस देश में व्याकरण की दार्शनिक-प्रक्रिया ईसा से कई सौ वर्ष पूर्व विकास के एक ऊँचे स्तर को छू चुकी थी। \n\nउपसर्ग तथा नाम शब्दों के स्वरूप के सम्बन्ध में अपने से पूर्ववर्ती आचार्य गार्ग्य तथा शाकटायन के परस्पर विरोधी मतों का उल्लेख यास्क ने अपने निरुक्त में भी किया है। इसी निरुक्त में उद्धृत2 एक आचार्य औदुम्बरायण के अखण्डवाक्यविषयक व्याकरणदर्शन के प्रमुख एवं आधारभूत सिद्धान्त का उल्लेख भर्तृहरि ने वाक्यपदीय में, तथा भरतमिश्र ने स्फोटसिद्ध में किया है। \n\nयुध्ष्ठिर मीमांसक औदुम्बरायण आचार्य का समय 3100 वर्ष विक्रमपूर्व अथवा उससे कुछ पूर्व मानते हैं। शब्दनित्यत्व के सिद्धान्त पर प्रतिष्ठित स्फोटवाद नामक सिद्धान्त का सम्बन्ध पाणिनि से पूर्ववर्ती आचार्य स्फोटायन से माना जाता है। स्फोटायन आचार्य का उल्लेख पाणिनि ने ‘अवघ् स्फोटायनस्य’ सूत्र पर किया है। हरदत्त ने स्पफोटायन शब्द की व्याख्या इस प्रकार की है- \n\nयुधिष्ठिर मीमांसक स्पफोटायन आचार्य का समय 3200 विक्रम पूर्व मानते हैं। किन्तु जैसे पाणिनि के पूर्व के व्याकरणशास्त्र की बहुत ही अल्प सामग्री आज उपलब्ध है वैसे ही पूर्वाचार्यों के व्याकरण-सम्बन्धी दार्शनिक विचार भी अल्प ही सुरक्षित रह पाए हैं। \n\nजैसे शब्दनिष्पत्तिव्यवस्थानरूप संस्कृतव्याकरण का सुव्यवस्थित रूप पाणिनि से आरम्भ होता है वैसे ही व्याकरणदर्शन का भी स्पष्ट रूप पाणिनि से ही आरम्भ होता है। यद्यपि पाणिनि ने अष्टाध्यायी की रचना शब्दानुशासन के निमित्त की थी किन्तु अपनी व्याकरणरचनापद्धति के कारण उन्हें अनेक परिभाषा-सूत्रों की रचना करनी पड़ी। अनेक संज्ञाशब्द बनाने पड़े और पारिभाषिक शब्दों के लक्षण देने पड़े। हम देखते हैं कि आचार्य के इसी अवान्तरप्रतिपादन में व्याकरणदर्शन की एक विस्तृत पृष्ठभूमि स्वयं तैयार हो गई। पाणिनि द्वारा प्रयुक्त विभाषा, पदविधि, आदेश, विप्रतिषेध, उपमान, लिङ्ग, क्रियातिपत्ति, कालविभाग, वीप्सा, प्रत्ययलक्षण, भावलक्षण, शब्दार्थप्रकृति जैसे सैकड़ों शब्द इस बात के प्रतीक हैं कि वे उन दिनों के दार्शनिक वादों से पूर्णरूप से अवगत थे और स्वयं उच्चकोटि के दार्शनिक चिन्तक थे। उनके अनेक सूत्र अपने आप में एक दर्शन हैं। उदाहरण के रूप में हम निम्न सूत्रों पर दृष्टिपात कर सकते हैंः- \n\nसच तो यह है परवर्ती भाषादर्शन चिन्तकों के लिये पाणिनि प्रमाणभूत आचार्य हैं। बाद के वैयाकरणों ने व्याकरण से सम्बद्ध जो कुछ विचार व्यक्त किये हैं उनका अनुमोदन वे किसी न किसी तरह पाणिनि के सूत्रों से करते हैं।\n\nव्याकरणदर्शन से सम्बद्ध सभी मत पाणिनि की मान्यताओं से परिपुष्ट किए जाते हैं। किसी प्राचीन आचार्य की उक्ति है, \" जो कुछ वृत्ति-ग्रन्थों में है और जो कुछ वार्तिकों में है, वह सब सूत्रों में ही है। \"\n\n", "id": "191620", "title": "भाषा दर्शन"}
{"url": "https://hi.wikipedia.org/wiki?curid=191623", "text": "७९\n\n७९ ग्रेगोरी कैलंडर का एक साधारण वर्ष है।\n", "id": "191623", "title": "७९"}
{"url": "https://hi.wikipedia.org/wiki?curid=191633", "text": "शालिकनाथ\n\nशालिकनाथ पूर्व मीमांसा के विचारक दार्शनिक थे। उनका कार्यकाल लगभग ७०० ई है। यह निश्चित रूप से नहीं कहा जा सकता कि वे कुमारिल भट्ट और प्रभाकर के पहले हुए या बाद में।\n", "id": "191633", "title": "शालिकनाथ"}
{"url": "https://hi.wikipedia.org/wiki?curid=191652", "text": "राजीव शाह\n\nये भारतीय मूल के अमेरिकी खाद्य सुरक्षा विशेषज्ञ हैं। १० जनवरी २०१० को उन्हें अमेरिका के विदेश मंत्रालय के अधीनस्थ संस्था 'यूएस एजेंसी फॉर इंटरनैशनल डेवेलपमेंट' (यूएसएआईडी) का प्रमुख बनाया गया। इस तरह वे बराक ओबामा प्रशासन में सर्वोच्च पद संभालने वाले भारतीय बन गए।\n", "id": "191652", "title": "राजीव शाह"}
{"url": "https://hi.wikipedia.org/wiki?curid=191688", "text": "बेल प्रयोगशाला\n\nबेल्ल प्रयोगशाला (Bell Laboratoris) एक अनुसंधान एवं विकास की प्रयोगशाला है। इसे \"बेल्ल लैब्स\" भी कहते हैं। पहले इसे \"एटी&टी बेल लैबोरेटरीज\" के नाम से और \"बेल टेलीफोन लैबोरेटरीज\" के नाम से जाना जाता था। इस समय यह अल्काटेल-लुसेन्ट के स्वामित्व में है। इसके पहले यह अमेरिकन टेलीफोन एवं टेलीग्राफ कम्पनी (AT&T) के स्वामित्व में थी। \n\nबेल प्रयोगशाला का मुख्यालय मुर्रे हिल्ल, न्यू जर्सी में है। इसके अनुसंधान एवं विकास केन्द्र विश्व भर में फैले हुए हैं।\n\n", "id": "191688", "title": "बेल प्रयोगशाला"}
{"url": "https://hi.wikipedia.org/wiki?curid=191738", "text": "प्रक्षेपास्त्र रोधी प्रणाली\n\nयह रडारों, कंप्यूटरों और प्रक्षेपास्त्रों की संयुक्त प्रणाली है जो शत्रु देश द्वारा प्रक्षेपास्त्र से हमला किए जाने पर उसे लक्ष्य तक पहुँचने से पूर्व ही खंडित कर देती है। इस तरह यह प्रणाली किसी देश को प्रक्षेपाश्त्र हमले के खतरे से दूर रखती है। इस प्रणाली का सर्वप्रथम परीक्षण अमेरिका द्वारा किया गया। \nअमेरिका के ताइवान को मिसाइल रोधी प्रणाली बेचने पर सहमति देने के बाद ११ जनवरी २०१० को चीन ने भी जमीन आधारित मध्यम दूरी की प्रक्षेपास्त्र रोधी प्रणाली का सफल परीक्षण किया। \n", "id": "191738", "title": "प्रक्षेपास्त्र रोधी प्रणाली"}
{"url": "https://hi.wikipedia.org/wiki?curid=191745", "text": "प्रोफेसर मसूद अली मोहम्मदी\n\nये ईरान के वरिष्ठ परमाणु वैज्ञानिक थे। १२ जनवरी २०१० को तेहरान में उनकी बम विस्फोट द्वारा हत्या कर दी गई।\n", "id": "191745", "title": "प्रोफेसर मसूद अली मोहम्मदी"}
{"url": "https://hi.wikipedia.org/wiki?curid=191758", "text": "जर्मनी की अर्थव्यवस्था\n\nयूरोप एवं विश्व की प्रमुख अर्थव्यवस्थाओं में से एक। अंतर्राष्ट्रीय वित्तीय संकट के कारण जर्मनी की अर्थव्यवस्था में साल 2009 के दौरान 5% की गिरावट दर्ज की गई। द्वितीय विश्व युद्ध के बाद से यह सबसे बड़ी गिरावट थी।\n", "id": "191758", "title": "जर्मनी की अर्थव्यवस्था"}
{"url": "https://hi.wikipedia.org/wiki?curid=191761", "text": "क्रैनबर्न\n\nऑस्ट्रेलिया में मेलबर्न के समीप स्थित शहर।\n", "id": "191761", "title": "क्रैनबर्न"}
{"url": "https://hi.wikipedia.org/wiki?curid=191766", "text": "बाल्तोरो मुज़ताग़\n\nबाल्तोरो मुज़ताग़ काराकोरम पर्वतमाला की एक उपश्रृंखला है। विश्व की दूसरी सबसे ऊंची चोटी के2 इसी श्रृंखला में ही स्थित है। प्रशासनिक रूप से यह पाक-अधिकृत कश्मीर के गिलगित-बल्तिस्तान क्षेत्र में और चीन द्वारा नियंत्रित शिनजिआंग प्रान्त में आता है। भारत लगभग इस पूरे क्षेत्र को अपना भाग मानता है।\n\nयह बाल्तोरो पर्वतमाला के उन पर्वतों की सूची है, जो 7,200 मीटर से ऊँचे हैं और 500 मीटर से अधिक की स्थलाकृतिक उदग्रता रखते हैं। इस से कम उदग्रता रखने वाले शिखर स्वतंत्र पर्वत नहीं माने जाते बल्कि आसपास के अन्य पर्वतों के ही शिखर माने जाते हैं (पर्वतों के कई शिखर हो सकते हैं)।\n", "id": "191766", "title": "बाल्तोरो मुज़ताग़"}
{"url": "https://hi.wikipedia.org/wiki?curid=191767", "text": "नीला गुम्बद, दिल्ली\n\nनीला गुम्बद (उर्दु:نیلا گنبد) नई दिल्ली के \"दीनापनाह\" यानि पुराना किला के निकट निज़ामुद्दीन पूर्व क्षेत्र में मथुरा रोड के निकट स्थित एक ऐतिहासिक स्मारक है। एक मुगलकालीन इमारत है। गुलाम वंश के समय में यह भूमि किलोकरी किले में स्थित थी, जो कि नसीरुद्दीन (१२६८-१२८७) के पुत्र तत्कालीन सुल्तान केकूबाद की राजधानी हुआ करती थी। \n\n", "id": "191767", "title": "नीला गुम्बद, दिल्ली"}
{"url": "https://hi.wikipedia.org/wiki?curid=191771", "text": "एयर इंडिया एक्सप्रेस उड़ान ८१२\n\nयह एक एयर इंडिया एक्सप्रेस का वायुयान दुर्घटना था। २२ मई ०६:३० को हुआ था। मैंगलूर विमानक्षेत्र पर पायलट उड़ानपट्टी पर देर उतरा। १७० का मौत हो गया। चार शिशुओं भी शामिल थे। दस साल मे यह भारत का सबसा बड़ा दुर्घटना है। दुबई से मैंगलूर जा रहा था। ६ लोग बच गये और अस्पताल मे है। बोइंग ७३७ का वायुयान था।\nमेंगलुरु के जिस एयरपोर्ट पर यह हादसा हुआ वह पहाड़ी की चोटी पर है। प्लेन जब रनवे पर लैंड करता है वह ठीक पहाड़ी के आखिरी छोर पर लैंड होता है। इसलिए इसे टेबल टॉप रनवे भी कहते हैं। बताया जाता है पायलट लैंडिंग के वक्त रनवे को मिस कर गया। इसके बाद उसने दोबारा से रनवे पर आने की कोशिश की। उसकी यह कोशिश नाकाम रही और प्लेन एयपोर्ट की दीवार को तोड़ता हुआ खाई में गिर गया।\n\nविमान आईएक्स ८१२ कर्नाटक के मैंगलोर स्थित बाजपे एयरपोर्ट पर लैंडिंग कर रहा था। एयरपोर्ट पर उतरते समय विमान रनवे से आगे बढ गया और खाई में जा गिरा। खाई में गिरते ही विमान के परखचे उड गए और उसमें धमाके के साथ आग लग गई। विमान का एक टायर फट गया था जिससे पायलट ने विमान से अपना नियंत्रण खो दिया और प्लेन कई सौ फीट गहरी खाई में जा गिरा। यहां के रनवे के आस-पास गहरी खाई और जंगली इलाका है। पहाडी इलाका होने के कारण राहत कार्य में समस्याएं आयी हैं। २५ एंबुलेंस और फायर ब्रिगेड की २० गाडियां मौके पहुंचीं और आग को बुझाने का प्रयास किया। बारिश की वजह से भी बचावकर्मियों को परेशानी आयी है।\n\nविमान में १६३ यात्री और चालक दल के छह सदस्य सवार थे। इसमें चार नवजात समेत १९ बच्चे भी हैं। ज्यादातर यात्री केरल और मैंगलोर के थे। चालक एस एस अहलूवालिया का भी कोई अता पता नहीं है। इन दिनों मैंगलोर में लगातार बारिश हो रही थी। दुर्घटना का एक कारण कम-दृश्यता भी बताई गई। हालांकि, स्पष्ट कारणों का पता नहीं चला है। बाद में एयरपोर्ट पूरी तरह बंद कर दिया गया है।\n\nप्रधानमंत्री मनमोहन सिंह ने मृतकों के परिजनों को दो-दो लाख और घायलों को ५० हजार रूपए का मुआवजा देने की घोषणा की है। यह मुआवजा प्रधानमंत्री राहत कोष से दिया जाएगा।\n", "id": "191771", "title": "एयर इंडिया एक्सप्रेस उड़ान ८१२"}
{"url": "https://hi.wikipedia.org/wiki?curid=191774", "text": "डिजिटल कला\n\nडिजिटल कला, (\"डिजिटल आर्ट\"), कला का वह नया रूप है, जिसमें कोई कृति तैयार करने के लिए डिजिटल प्रौद्योगिकी का प्रयोग किया जाता है। इसमें कंप्यूटर आधारित प्रौद्योगिकी का प्रयोग कर असंख्य तरह के डिजाइन तैयार किये जा सकते हैं। इसीलिये इसे मीडिया आर्ट भी कहते हैं। डिजिटल आर्ट में किसी कृति को तैयार करने के लिए पहले चले आ रहे पारंपरिक तरीकों की बजाय आधुनिक प्रौद्योगिकी का सहारा लिया जाता है। इसके प्रमुख अंगों में कंप्यूटर ग्राफिक्स, एनिमेशन, वर्चुअल और इंटरएक्टिव आर्ट जैसे नए क्षेत्र आते हैं। आज डिजिटल आर्ट की सीमाओं और अर्थ का तेजी से बदलाव और विस्तार हो रहा है। १९६० के दशक में कंप्यूटर के आगमन के साथ ही कला के क्षेत्र में प्रौद्योगिकी के प्रयोग में विस्तार हुआ था। उसके बाद जैसे-जैसे प्रौद्योगिकी और तकनीकें उन्नत और आधुनिक होती गई, कलाकारों ने इसके प्रयोग से नए डिजाइन बनाने आरंभ किए और कला को नये आयाम दिए। इंटरनेट के आने के बाद इस दिशा में विशेष उन्नती हुई। आज इंटरनेट पर अनेक जालस्थलों पर देखते हैं, कितने ही तरह के डिजाइन और नमूने दिखाई देते हैं। इनमें एनीमेशन आदि का प्रयोग भी किया जाता है। इसके संग यह सुविधा भी होती है कि उन्हें संगीतबद्ध किया जा सके।\nडिजिटल आर्ट के प्रयोग से कला को लेकर अनंत नमूने और कृतियां सृजित की जा सकती हैं। इसके बढ़ते प्रभाव और उपयोग का परिणाम है कि इस विषय को मीडिया के पाठय़क्रम में शामिल किया जा रहा है। आज के युवा वर्ग में यह विधा तेजी से अपनी पकड़ बना रही है। कला के पुराने और नए रूपों का संगम होने के कारण हर वर्ग डिजिटल आर्ट के ज्ञान का उत्सुक होता है और इसको समझना चाहता है। इससे तैयार होने वाली कृतियों के लिए अलग से संग्रहालय तैयार किये जाने लगे हैं। इसका एक उदाहरण है नई दिल्ली स्थित राष्ट्रीय आधुनिक कला संग्रहालय का डिजिटल आर्ट अनुभाग। डिजिटल आर्ट ने कला को पहले से अधिक लोकप्रिय बनाने में भरपूर सहयोग दिया है। इसमें तकनीक की मदद का विशेष योगदान है। इससे पुरानी कला या डिजिटल आर्ट से तैयार कृति को इंटरनेट के माध्यम से संसार में कहीं भी देखा जा सकता है।\n\n\n", "id": "191774", "title": "डिजिटल कला"}
{"url": "https://hi.wikipedia.org/wiki?curid=191780", "text": "बिदाई\n", "id": "191780", "title": "बिदाई"}
{"url": "https://hi.wikipedia.org/wiki?curid=191786", "text": "अय्यंगार\n\nअय्यंगार (IPA: [əjːəŋɡɑːr]) एक भारतीय उपनाम है। यह तमिल ब्राह्मणों का उपनाम होता है।\n", "id": "191786", "title": "अय्यंगार"}
{"url": "https://hi.wikipedia.org/wiki?curid=191787", "text": "इला रमेश भट्ट\n\nइला रमेश भट्ट (जन्म - ७ सितंबर १९३३) भारत की एक प्रख्यात सामाजिक कार्यकर्ता हैं जिन्होंने भारत की महिलाओं के सामाजिक और आर्थिक विकास की दिशा में महत्वपूर्ण कार्य किया। 1972 में सेल्फ-एम्पलॉयड वीमन एसोसिएशन (सेवा) नामक महिला व्यापार संघ की स्थापना की थी। 12 लाख से अधिक महिलाएं इसकी सदस्य हैं। इसी तरह उन्होंने 1974 में सेवा को-ऑपरेटिव बैंक की स्थापना की थी। उन्हें 13 मई २०१० को 2010 के निवानो शांति पुरस्कार से सम्मानित किया गया।\n\nवर्तमान में वे भारतीय रिज़र्व बैंक के केन्द्रीय बोर्ड की एक निदेशक भी हैं।\n\nभारत के पहले मज़दूर संगठन कपड़ा कामगार संघ के महिला प्रकोष्ठ के नेतृत्व से 1968 में अपने सार्वजनिक जीवन की शुरुआत करने वाली इला भट्ट ने अनौपचारिक क्षेत्र में श्रम करने वाली ग़रीब स्त्रियों को सम्पूर्ण रोज़गार दिलाने स्वयंसेवी का के किये गये संस्थानीकरण की कोशिशों में अनूठा स्थान है। सेल्फ़ \nइम्पलॉयड वुमॅन एसोसिएशन (सेवा) की शुरुआत इला भट्ट ने 1971 में केवल सात सदस्यों के साथ की थी। आज इसके साथ तेरह लाख से ज़्यादा स्त्रियाँ जुड़ी हैं। यह संगठन अनपढ़ कामगार महिलाओं का अपना बैंक चलाता है जिसके ज़रिये औरतों को स्वरोज़गार के लिए पूँजी मुहैया करायी जाती है। यह नारी आंदोलन, मज़दूर आंदोलन और सहकारिता आंदोलन का एक संगम है।\n\n7 सितम्बर 1933 को अहमदाबाद में जन्मी इला भट्ट का बचपन सूरत शहर में बीता जहाँ इनके पिता सुमत भट्ट एक सफल वकील थे। माँ वनलीला व्यास महिलाओं के आंदोलन में सक्रिय थीं। भारत के स्वाधीनता संग्राम में इला भट्ट के परिवार के सदस्यों ने भी भाग लिया था। उनके नाना महात्मा गाँधी के नमक सत्याग्रह में शामिल थे और इसके लिए जेल भी गये थे। 1952 में इला सूरत के एमटीबी महाविद्यालय से कला में स्नातक हुईं और फिर अहमदाबाद से 1954 में कानून की पढ़ाई पूरी की जहाँ उन्हें हिंदू कानून पर अपने काम के लिए स्वर्ण पदक भी दिया गया। कुछ दिनों के लिए उन्होंने श्रीमती नाथीबाई दामोदर ठाकरे महिला विश्वविद्यालय, मुम्बई में अंग्रेज़ी पढ़ाने का काम किया। अपनी स्नातक उपाधि की पढ़ाई के दौरान इला की मुलाकात एक निडर छात्र नेता रमेश भट्ट से हुई। 1951 में भारत की पहली जनगणना के दौरान मैली-कुचैली बस्तियों में रहने वाले परिवारों का विवरण दर्ज करने के लिए रमेश भट्ट ने इला को अपने साथ काम करने के लिए आमंत्रित किया तो इला ने बहुत संकोच से इसके लिए सहमत हुईं। उन्हें पता था कि उनके माता-पिता अपनी बेटी को एक अनजान युवक के साथ गंदी बस्तियों में भटकते देखना हरगिज़ पसंद नहीं करेंगे। बाद में जब इला ने रमेश भट्ट से शादी करने का निश्चय किया तो माता-पिता ने विरोध किया। उन्हें डर था कि उनकी बेटी आजीवन ग़रीबी में ही रहेगी। इतने विरोध के बावजूद भी इला ने सन् 1955 में रमेश भट्ट विवाह कर लिया। 1955 इला अहमदाबाद कपड़ा कामगार संघ के कानूनी विभाग में शामिल हुईं। भारत के श्रमिक आंदोलन और मज़दूर संघों पर आज पुरुषों का एकाधिकार बना हुआ है। लेकिन भारत में पहला मज़दूर संघ स्थापित करने वाली भी एक महिला अनसुइया साराभाई थीं। इसी कपड़ा कामगार संघ के 1954 में स्थापित महिला प्रकोष्ठ का नेतृत्व 1968 में इला भट्ट ने सँभाला।\n\n1971 में अहमदाबाद की बाज़ार हाथगाड़ी \nखींचने वाली और सर पर बोझा ढोने वाली प्रवासी महिला \nकुलियों ने अपने सिर पर छत की तलाश में इला भट्ट से मदद \nमाँगी। इला भट्ट ने देखा कि ये सारी महिलाएँ खुली सड़क पर \nरहने को मजबूर हैं और इनकी मज़दूरी बेहद कम है। उन्होंने \nइस विषय पर स्थानीय अख़बारों में लिखा। कपड़ा व्यापारियों \nने जवाबी लेख प्रकाशित करके इला भट्ट के सारे आरोपों को \nख़ारिज कर दिया और महिला कुलियों को उचित मज़दूरी देने \nका दावा किया। इला भट्ट ने व्यापारियों वाले लेख की अनेक \nप्रतियाँ बनवायीं और महिला कुलियों में बाँट दीं ताकि वे \nव्यापारियों से अख़बार में छपी मज़दूरी की ही माँग करें। इला \nभट्ट की इस युक्ति से कपड़ा व्यापारियों की हेकड़ी निकल \nगयी। उन्होंने इला भट्ट से वार्ता की पेशकश की। दिसम्बर, \n1971 में इसी बैठक के लिए सौ महिला मज़दूर जुटीं और \nसेवा संगठन (सेल्फ़ एम्प्लॉयड वुमॅन एसोसिएशन) का जन्म \nहुआ।\n\nजब सेवा को एक मज़दूर संगठन के रूप में पंजीकृत \nकरने का विचार हुआ तो श्रम विभाग ने साफ़ इनकार कर \nदिया। तर्क यह था कि श्रमिक संगठन बनाना है तो पहले \nमालिक का नाम बताया जाए जहाँ ये लोग नौकरी पर है। सेवा \nके सारी सदस्याएं असंगठित महिला मज़दूर थीं। इनके पास \nकोई नियमित नौकरी नहीं थी। लम्बी बहस के बाद ही सेवा \nएक पंजीकृत मज़दूर संगठन बन पाया। 1981 में आरक्षण के \nविरोध में उच्च जातियों ने पिछड़ी जाति के लोगों के साथ \nमारपीट की। सेवा ने पिछड़ी व अनुसूचित जातियों पर हो रही \nहिंसा का पुरज़ोर विरोध किया जबकि कपड़ा कामगार संघ \nमौन रहा। इला भट्ट द्वारा असंगठित महिला मज़दूरों के लिए \nलड़ने, पिछड़ी जातियों का समर्थन करने जैसे कार्यों से कपड़ा \nकामगार संघ का पुरुषवादी, जातिवादी नेतृत्व इतना क्षुब्ध हो \nगया कि उन्होंने सेवा को अपने संगठन से ही निष्कासित कर \nदिया। इला भट्ट के अनुसार यह निष्कासन एक वरदान सिद्ध \nहुआ। इसके बाद सेवा नारी आंदोलन, मज़दूर आंदोलन व \nसहकारिता आंदोलन का संगम बन गयी।\n\nइला भट्ट के संगठन सेवा का मुख्य लक्ष्य महिलाओं \nको सम्पूर्ण रोजगार से जोड़ना है। सम्पूर्ण रोजगार का मतलब \nकेवल नौकरी नहीं; बल्कि नौकरी के साथ खाद्य-सुरक्षा और \nसामाजिक सुरक्षा भी है। इसका मतलब है कामगारों को इस \nतरह की गतिविधियों में लगाना जो उन्हें आत्म-निर्भर बनाती \nहों। यह तीन बातों केंद्रित है आजीविका का निर्माण, मौजूदा आजीविका की सुरक्षा और \nप्रगति के लिए कार्यकुशलता में वृद्धि। सेवा अपने सदस्यों को \nआवास, बचत और ऋण, पेंशन तथा बीमा जैसी सहायक सेवा \nभी प्रदान करती है। इसके अलावा बच्चों की देखभाल तथा \nकानूनी सहायता भी देती है।\n\nसेवा ने व्यवस्था परिवर्तन के कई उदाहरण पेश किये \nहैं। जैसे, गुजरात के मेहसाणा ज़िले में भूमिहीन दलित स्त्रियों \nकी कृषि समिति वनलक्ष्मी। इस समिति की स्त्रियाँ प्लास्टिक \nकी चादर से ढँके तालाब में बरसाती पानी का संग्रहण करती \nहैं ताकि गर्मी के दिनों में भी सिंचाई की जा सके। ये महिलाएँ \nपावर टिलर भी चलाती हैं। आस-पास के गाँवों से किसान \nवनलक्ष्मी में देखने-सीखने आते हैं। इसी तरह बनासकाँठा \nके सूखे रेगिस्तानी इलाके में स्त्रियों का ज़मीन पर अधिकार \nनहीं था। इसके लिए उन्हें कई दशकों तक संघर्ष करना पड़ \nसकता था। लेकिन श्रमजीवी स्त्रियों के संगठन द्वारा निर्मित \nमहिला पानी पंचायत ने स्त्रियों को पानी का मालिक बनाया। \nइसी पानी की मिल्कियत के चलते वे ज़मीन की मालिक भी \nबनती चली गयीं। पानी के माध्यम से मिले नियंत्रण के कारण \nगाँव के पुरुष प्रधान सत्ता संबंधों में भी बदलाव आया। इस \nसिलसिले सबसे बड़ी उपलब्धि यह रही है कि पैंतीस लाख पेड़ लगा कर रेगिस्तान के \nप्रसार को रोका गया। पहले स्थानीय लोग यहाँ से बाहर जा \nकर रोटी-रोज़ी की जुगाड़ करने को मजबूर थे, लेकिन अब \nहालात बदल गये हैं।\n\nउपलब्धियां\n\n\nवी आर पूअर बट सो मैनि (We Are Poor but So Many)- ऑक्सफोर्ड यूनिवर्सिटी प्रैस, न्यूयार्क, २००६\n\n1. इला आर. भट्ट (2007), वी आर पूअर बट सो मैनी : द स्टोरी ऑफ़ \nसेल्फ़-एम्प्लॉयड वुमॅन इन इण्डिया, ऑक्सफ़र्ड युनिवर्सिटी प्रेस, नयी \nदिल्ली.\n\n2. मृणाल पाण्डे (2008), स्त्री : देह की राजनीति से देश की राजनीति \nतक, राधाकृष्णन प्रकाशन, नयी दिल्ली.\n\n3. कमिला रोज (1992), वेयर वुमॅन आर लीडर्स : द सेवा मूवमेंट इन \nइण्डिया, ज़ेड बुक्स, लंदन.\n", "id": "191787", "title": "इला रमेश भट्ट"}
{"url": "https://hi.wikipedia.org/wiki?curid=191796", "text": "शबर\n\nशबर या शबर स्वामी जैमिनीकृत पूर्व मीमांसा सूत्र के भाष्यकार थे। इस पर उन्होने \"शबर भाष्य\" की रचना की। ऐसा कहा जाता है कि शबर का वास्तविक नाम 'आदित्यदेव' था किन्तु जैनों के डर से उन्होने अपने वास्तविक नाम को प्रकट नहीं होने दिया और वनवासी की तरह भेष बदलकर रहे। शाबर-भाष्य पर कुमारिल भट्ट ने भाष्य लिखा है। शबर का जीवनकाल प्रथम शताब्दी (ईसवी) के आसपास हुआ था। वे पतंजलि महाभाष्य के पश्चात एवं वात्स्यायन के पूर्व उत्पन्न हुए थे।\n\n", "id": "191796", "title": "शबर"}
{"url": "https://hi.wikipedia.org/wiki?curid=191798", "text": "शंकुक (भरत नाट्यशास्त्र के व्याख्याता)\n\nशंकुक भरत नाट्यशास्त्र के व्याख्याता। इनकी व्याख्या प्राप्त नहीं है पर अभिनवभारती में उसका उल्लेख है। भरत के रससूत्र की इन्होंने जो व्याख्या की है वह \"अनुमितिवाद\" नाम से प्रसिद्ध है। भट्ट लोल्लट के उत्पत्तिवाद का तथा सहृदयों में रसानुभव न माननेवाले सिद्धांत का इन्होंने सर्वप्रथम खंडन किया है। ये नैयायिक थे। इन्होंने विभाव आदि साधनों और रसरूप साध्य में अनुमाप्यअनुमापक भाव की कल्पना की है और रस का आस्वाद अनुमान द्वारा अनुमेय या अनुमितिगम्य बताया है। इन्होंने रस की स्थिति सहृदयों या सामाजिकों में मानी है। \"चित्रतुरगादि न्याय\" की इनकी विवेचना के अनुसार नट सच्चे राम नहीं हैं, वे चित्र में लिखे अश्व की तरह हैं। जैसे अश्व के चित्र को देखकर उसका अनुभव होता है, वैसे ही नट के अभिनयात्मक रूप को देखकर सहृदयों को अनुभव होता है। इस प्रकार शंकुक ने रस की स्थिति सहृदयों या सामाजिकों में मानी है। राजतरंगिणी के उल्लेख के अनुसार शंकुक कश्मीरी विद्वान् थे और अजितापीड़ के शासनकाल में विद्यमान थे। इन्होंने \"भुवनाभ्युदय\" नामक महाकाव्य में मम्म और उत्पल के भयंकर युद्ध का वर्णन किया है जिसें मारे गए वीरों के शव से वितस्ता नदी का प्रवाह रुक गया था। राजतरंगिणीकार ने इन्हें \"कवि बुधमन: सिंधुशशांक:\" कहा है। शंकुक का समय ई. 850 के लगभग मान्य है।\n\nशार्ङ्गधरपद्धति तथा जल्हण की सूक्तिमुक्तावली में शंकुक को मयूर का पुत्र कहा गया है। विक्रमादित्य की सभा के नवरत्नों में भी एक शंकु या शंकुक नाम आया है। ये दोनों भरत नाट्यशास्त्र के व्याख्याता, रसनिरूपण में अनुमितिवाद के प्रतिष्ठापक एवं भुवनाभ्युदय महाकाव्य के रचयिता शंकुक से संभवत: भिन्न थे।\n", "id": "191798", "title": "शंकुक (भरत नाट्यशास्त्र के व्याख्याता)"}
{"url": "https://hi.wikipedia.org/wiki?curid=191799", "text": "पत्रा\n\nसाहित्य की नवीनतम तकनीक के साथ संलग्न विधा जो कि मात्र अंतर्जाल पर ही संभव है वह है पत्राकारिता। इस विषय में समाचारों से संबद्ध शब्द पत्रकारिता से भ्रमित होने की आवश्यकता नहीं है। चूँकि पत्रकारिता, पत्रकार, पत्र आदि शब्द पूर्वतः स्थापित हैं इसलिये कदाचित इस नये शब्द को इसकी विराट आभिव्यक्तिक तकनीकी उपलब्धियों के कारण पहले से अस्तित्व के शब्द से अंतर्ग्रंथन माना जा सकता है। \"पत्रा\" के लिए अंग्रेज़ी में ब्लॉग (BLOG) तथा उर्दू में चिट्ठा (जो कि कदाचित पत्र के लिए प्रयुक्त शब्द \"चिट्ठी\" से प्रेरित है) प्रयोग करा जाता है। सामान्यतः पत्रा शब्द भारतीय ज्योतिष शास्त्र में ग्रहों-नक्षत्रों आदि के विस्तृत विवरण के लिये प्रयोग करी जाने वाली दैनन्दिनी के लिये प्रयुक्त है किन्तु अंतर्जाल पर शब्द, चित्र, ध्वनि आदि के विस्तारित उपयोग को ध्यान में रखते हुए इस शब्द की सार्थकता स्पष्ट होती है कि अंग्रेजी में प्रयुक्त ब्लॉग शब्द के लिये \"पत्रा\" उपयुक्त शब्द है। आगे इसी शब्द से पत्रकारिता के नवीनतम तकनीक से सज्जित शब्द पत्राकारिता की भी पुष्टि करी जा सकती है।\nडॉ॰रूपेश श्रीवास्तव", "id": "191799", "title": "पत्रा"}
{"url": "https://hi.wikipedia.org/wiki?curid=191800", "text": "प्रभावक्षेत्र\n\nअंतर्देशीय व्यवहारनुकूल कुछ समय पूर्व प्रभावक्षेत्र (Sphere of Influence) प्रथा मान्य थी। औपनिवेशिक शक्तियाँ पारस्परिक सुविधा के हेतु, कुछ प्रदेशों को एक देशविशेष के उपनिवेशन के लिये भविष्य में सुरक्षित मान लेतीं अर्थात् ऐसे प्रदेशों में उस देश के अतिरिक्त किसी अन्य राज्यशक्ति को औपनिवेशिक शोषण या सत्ताप्रसार का अधिकार नहीं रहता। फलत: संबंधित पक्ष कालांतर में अंतर्देशीय कलह किए बिना अपनी राज्यसत्ता विस्तृत प्रदेशों में स्थापित करते। इस प्रकार का अधिकार प्रयोग 19वीं शताब्दी के अंतिम चरण में विशेषतया हुआ, जबकि दुर्बल एवं पिछड़े हुए देशों का शोषण इतिहास में सबसे प्रचंड और खुले हुए देशों का शोषण इतिहास में सबसे प्रचंड और खुले रूप से हो रहा था। \"प्रभावक्षेत्र\" प्रथा का आधुनिक अंतरराष्ट्रीय विधि में कोई स्थान या मान्यता नहीं है।\n\nसंयुक्त राष्ट्रसंघ के अधिकारपत्र द्वारा संघ के सब सदस्यों को यह आदेश है कि वे अपने अंतर्देशीय व्यवहार में इस बात की अपेक्षा करें कि किसी देश की राजनीतिक स्वतंत्रता तथा प्रादेशिक सर्वसत्ता का हनन बलप्रयोग से या अन्य किसी प्रकार से न हो। संयुक्त राष्ट्रसंघ की न्यासत्व परिषद एक और उपाय है, जिसके अनुसार संसार के दुर्बल और पिछड़े हुए देशों की सुरक्षा और पर्यवेक्षण होता है किंतु यह उन्हीं देशों पर लागू है जिनको औपनिवेशिक स्वामियों ने स्वेच्छा से इस परिषद् के अधिकारक्षेत्र में रखा है। विश्व के जो अन्य देश स्वशासित नहीं हैं, उनकी सुरक्षा के लिये संघ के अधिकारपत्र का आदेश है कि इन प्रदेशों के औपनिवेशिक शासक वहाँ के निवासियों के हितार्थ अधिक से अधिक प्रयत्नशील और सक्रिय होने के लिये बाध्य हैं।\n\nयह सुरक्षा प्रणाली कहाँ तक सफल हुई है, यह कहना कठिन है। यदि प्रभावक्षेत्र प्रथा के अनुसार प्रमुख शक्तियाँ 19वीं शताब्दी में अपनी राज्य शक्ति का विस्तार करती थीं, तो आज इस प्रथा के न होते हुए भी शक्तिसंपन्न राज्य किसी न किसी प्रकार दुर्बल देशों पर अपना स्वामित्व स्थापित करते रहते हैं। अंतराष्ट्रीय संघ के सुरक्षा नियमों और बंधनों द्वारा बाध्य राज्य शक्तियाँ भी सत्ता विस्तार में सतत प्रयत्नशील एवं तत्पर रहती रही हैं और हैं। सत्ताविस्तार का रूप अवश्य बदल गया है। जिस प्रकार प्रभावक्षेत्र प्रथा के अनुसार ब्रिटेन ने इटली, जर्मनी तथा फ्रांस के क्रमश: 1890, 1891, 1886, 1890 तथा 1890 तथा 1896 ई. में संधि स्थापित कर भविष्य में अपने लिये प्रदेश सुरक्षित किए, वैसे शोषण संबंधी स्पष्ट समझौते आज असंभव हैं, किंतु अनेक चतुर राजनीतिक योजनाएँ हैं जिनके द्वारा अधिकारविस्तार होता है।\n\nकुछ संधियाँ नियोजित होती हैं, जिनसे आर्थिक और सैन्य संबंधी परिहार प्राप्त किए जाते हैं। उदाहरणार्थ, संयुक्त राज्य अमरीका ने 19वीं तथा इस शताब्दी के आरंभ में लैटिन अमरीकी देशों से संधियाँ कीं, जिनसे उनके प्राकृतिक संसाधनों का शोषण संभव हुआ। इनके साक्षी रूप हैं दक्षिणी पूर्वी एशियाई संधि संघ तथा वारसा की संधि। 1957 में इंग्लैंड तथा फ्रांस ने मिस्र के ऊपर अभ्याक्रमण किया तथा मिस्र एवं इजराइल के मध्य शांति और सुरक्षा स्थापित करना, इस आक्रमण का उद्देश्य बताया। किंतु इसके भीतर इंग्लैंड और फ्रांस का गूढ़ स्वार्थ निहित था, इस प्रकार वे दोनों स्वेज नहर के समीपवर्ती प्रदेश पर अपना अधिकार स्थापित करना चाहते थे। कभी कभी कोई देश एक पार्श्विक घोषणा करके भी प्रभुत्व अधिकार स्थापित करते है, भविष्य में किसी यूरोपीय शक्ति द्वारा उपनिवेश के विषय नहीं विचार किए जाएँगे।\"\n\nइन बहु उपायों द्वारा परोक्ष और अपरोक्ष रूप से शक्तिशाली देश दुर्बल देशों का जो शोषण करते हैं उसमें एक प्रकार से \"प्रभावक्षेत्र\" प्रथा की अनुकूलता कही जा सकती है। वैसे यह सिद्धांत अक्षरश: जिस रूप में पहले प्रचलित और मान्य था वह मिट चुका है। आज कोई प्रदेश किसी देशविशेष की प्रभुता और शोषण के लिये सुरक्षित नहीं माना जाता।\n\n", "id": "191800", "title": "प्रभावक्षेत्र"}
{"url": "https://hi.wikipedia.org/wiki?curid=191801", "text": "स्वामी विरजानन्द\n\nस्वामी विरजानन्द(1778-1868), एक संस्कृत विद्वान, वैदिक गुरु और आर्य समाज संस्थापक स्वामी दयानन्द सरस्वती के गुरु थे। इनको \"मथुरा के अंधे गुरु\" के नाम से भी जाना जाता था। \n\nइनका जन्म मोह्याल दत्त परिवार में पंजाब के कर्तारपुर में 1778 इस्वी में हुआ। इनका बचपन का नाम - वृज लाल था। पाँच साल की उम्र में चेचक के कारण ये पूर्ण अंधे हो गए। 12वें साल में माँ-बाप चल बसे और भाई-भाभी के संरक्षण में कुछ दिन गुजारने के बाद ये घर से विद्याध्ययन के लिए निकल पड़े। कुछ काल तक इधर भटकने के उपरांत ये आध्यात्मिक नगरी के रूप में विख्यात ऋषिकेश आए और कुछ काल ऋषिकेश में रहने के बाद किसी की प्रेरणा से ये हरिद्वार किसी आश्रम में रहने लगे। वहाँ ये स्वामी पूर्णानन्द से मिले। पूर्णानन्द ने इन्हें वैदिक व्याकरण और आर्ष शास्त्रों से अवगत कराया। इसके बाद वे संस्कृत विद्वानों के लिए प्रसिद्ध काशी (बनारस) आए जहाँ 10 सालों तक उन्होंने 6 दर्शनों (वेदान्त, मीमांसा, न्यायादि)तथा आयुर्वेदादि ग्रंथों का अध्ययन किया। इसके बाद गया आए जहाँ उपनिषदों के तुलनात्मक अध्ययन का काम जारी रखा। यहाँ से वे कलकत्ता गए जहाँ अपने संस्कृत ज्ञान के लिए उन्हे प्रशंसा मिली। इसके बाद ये निमंत्रण पर अलवर आए और यहाँ उन्होंने \"शब्द-बोध\" ग्रंथ की रचना की। इसकी मूल प्रति अब भी वहाँ के संग्रहालय में रखी है। इसके बाद वे मथुरा में रहे जहाँ उन्होंने पाठशाला स्थापित की। इसमें देश भर से संस्कृत जिज्ञासु आए और राजपूतों की तरफ से दान भी मिले।\n\nलगभग इसी समय स्वामी दयानन्द सरस्वती जी सत्य को जानने की अभिलाषा से घर परिवार त्यागकर सच्चे गुरू की खोज में निकल पड़े थे। भारत के अनेक स्थानों का भ्रमण करते हुए वे सन् १८६० में गुरूवर स्वामी विरजानन्द के आश्रम में पहुंचे। जहां उन्हें नई दृष्टि, सद्प्रेरणा और आत्मबल मिला। वर्षों तक भ्रमण करने के बाद जब वे भगवान श्रीकृष्ण की जन्मस्थली मथुरा में गुरू विरजानन्द जी की कुटिया पर पहुंचे तो गुरू विरजानन्द ने उनसे पूछा कि वे कौन हैं। तब स्वामी दयानन्द ने कहा, गुरूवर यही तो जानना चाहता हूं कि वास्तव में, मैं कौन हूं? प्रश्न के उत्तर से संतुष्ट होकर गुरूवर ने दयानन्द को अपना शिष्य बनाया। \n\nस्वामी विरजानन्द उच्च कोटि के विद्वान थे, उन्होंने वेद मंत्रों को नई दृष्टि से देखा था और वेदों को एक नवीन व्यवस्था प्रदान की थी। उन्होंने दयानन्द जी को वेद शास्त्रों का अभ्यास कराया। \n\nअध्ययन पूरा होने के बाद जब दयानन्द जी गुरू विरजानन्द जी को गुरू दक्षिणा के रूप में थोडी से लौंग, जो गुरू जी को बहुत पसन्द थी लेकर गये तो गुरू जी ने ऐसी दक्षिणा लेने से मना कर दिया। उन्होंने दयानन्द से कहा कि गुरू दक्षिणा के रूप में, मैं यह चाहता हूं कि समाज में फैले अन्ध विश्वास और कुरीतियों को समाप्त करो। गुरू जी के आदेश के अनुसार स्वामी दयानन्द सरस्वती जी ने भारत के सामाजिक, सांस्कृतिक और राजनैतिक उत्थान में अपना महत्वपूर्ण योगदान दिया।\n\nइनका स्मृति में करतारपुर के ग्रैंड ट्रंक रोड पर एक स्मारक बनवाया गया जिसकी आधारशिला श्री बद्रीनाथ आर्य ने रखी (उन्होंने बाद में आर्य समाज नैरोबी की स्थापना भी की)। 14 सितम्बर 1971 को डाक विभाग ने इनकी स्मृति में एक टिकट भी जारी किया। \n\nआजादी के आन्दोलन और वैदिक पुनरुत्थान में आर्य समाज का योगदान अतिप्रशंसित रहा है और इनके संस्थापक दयान्नद जी को ज्ञान स्वामी विरजानन्द से ही मिला इसलिए आधुनिक भारत में इनके योगदान को और सराहे जाने की आवश्यकता है। \n\n", "id": "191801", "title": "स्वामी विरजानन्द"}
{"url": "https://hi.wikipedia.org/wiki?curid=191803", "text": "प्रबुद्ध भारत\n\nप्रबुद्ध भारत (Prabuddha Bharata) रामकृष्ण मिशन द्वारा प्रकाशित अंग्रेजी मासिक पत्रिका है। इसका प्रकाशन सन् १८९६ से होता आ रहा है। इसमें भिक्षुओं, साधुओं एवं सन्यासियों द्वारा विभिन्न सांस्कृतिक एवं धार्मिक विषयों पर लेख होते हैं। इसका सम्पादन उत्तराखण्ड के मायावती स्थित अद्वैत आश्रम से होता है किन्तु प्रकाशन एवं मुद्रण कोलकाता से होता है।\n\n", "id": "191803", "title": "प्रबुद्ध भारत"}
{"url": "https://hi.wikipedia.org/wiki?curid=191806", "text": "माइक्रोसॉफ़्ट रीडर\n\nमाइक्रोसाफ़्ट रीडर, माइक्रोसॉफ़्ट द्वारा विकसित किया गया एक सॉफ़्टवेयर है, जो अभिकलित्र पर ई-पुस्तकें पढ़ने के काम आता है। यह केवल उन्हीं अभिकलित्रों और मोबाइल फ़ोनों पर काम करता है जिनपर माइक्रोसॉफ़्ट का प्रचालन तन्त्र, विन्डोज़ संस्थापित हो।\n\n", "id": "191806", "title": "माइक्रोसॉफ़्ट रीडर"}
{"url": "https://hi.wikipedia.org/wiki?curid=191808", "text": "पंचांग पद्धति\n\nजगत् के सब पंचांगों की उत्पत्ति प्राचीन काल में धार्मिक क्रियाओं के समय निश्चित करने के लिए हुई है। बाद में उनमें सामाजिक उत्सव और वर्तमान काल में राजकीय महत्व के कार्यक्रम भी शामिल किए गए हैं। हमारे समस्त प्राचीन सामाजिक उत्सवों को भी धार्मिक स्वरूप दिया गया है। हमारे भारत देश में कई शताब्दियों से विविध धर्म प्रचलित हैं। इससे हमारे पंचांग भी विविध प्रकार के बने हैं। इनके मुख्य प्रकार (1) हिंदू, (2) इस्लाम, (3) पारसी और (4) खिष्टीय है। आज के हिंदू पंचांगों के भी करीब 30 प्रकार पाए जाते हैं। हिंदू पंचांगों के अतिरिक्त अन्य (इस्लामी आदि) पंचांगों में गणित का विषय बहुत कम आता है, इससे हमारी अधिकतर चर्चा हिंदू पंचांगों के विषय में ही होगी। अत: इस लेख में, जहाँ अन्यथा न कहा गया हो, वहाँ \"पंचांग\" शब्द से हिंदू पंचांग ही समझना चाहिए।\n\nहमारे पंचांगों में उत्सवों और व्रतों के अतिरिक्त ग्रहण, सूर्योदयास्त, इष्ट घटनाओं के समय, आकाश में ग्रहों की स्थिति इत्यादि खगोलीय विषय दिए जाते हैं। खगोलशास्त्र आजकल पश्चिम में इतनी उन्नत स्थिति में आ गया है कि वहाँ के पंचांगों में दिए हुए खगोलीय घटनाओं के समय आकाशस्थित ग्रहों की प्रत्यक्ष घटनाओं के साथ सेकंड तक बराबर मिल जाते हैं और यहाँ हमारे पंचांगों का गणित इतना स्थूल हो गया है कि उनके ग्रहणों में डेढ़ घंटे तक का अंतर पाया जाता है। इसका कारण यह है कि जिन ग्रंथों से हमारे पंचांग बनते हैं वे कम से कम 500 वर्ष पुराने हैं और इन 500 वर्षों में पश्चिम में गणित ज्योतिष में बहुत उन्नति हो गई है। इससे हमारे पंचांगों का गणित अर्बाचीन गणित ज्योतिष शास्त्र से करना चाहिए, जिससे वह प्रत्यक्ष आकाश के अनुसार यथार्थ उतरे। ऐसे गणित को \"प्रत्यक्ष\" या \"इक्तुल्य\" गणित या \"दृग्गणित\" कहते हैं। आज गुजरात और महाराष्ट्र में समस्त पंचांग प्रत्यक्ष गणित से बनाए जाते हैं। पर भारत के अन्यान्य प्रदेशों में प्रत्यक्ष गणित से बहुत कम पंचांग बनाए जाते हैं।\n\nकिंतु केवल प्रत्यक्ष गणित से हमारे पंचांगों का प्रश्न हल नहीं हो सकता। हमारे पंचांग सूर्यचंद्र की आकाशीय स्थिति के अनुसार बनाए जाते हैं और इनमें अन्य ग्रहों की स्थिति भी दी रहती है। स्थिति बतलाने की रीति यह है कि आकाश की एक निश्चित रेखा के ऊपर एक निश्चित बिंदु से ग्रहों के अंतर नापे जाते हैं ओर ये अंतर पंचांगों में दिए जाते हैं। उस निश्चित रेखा को \"क्रांतिवृत्त\", निश्चित बिंदु को \"आरंभस्थान\" और वहाँ से ग्रह के अंतर को \"भोग\" कहते हैं। पाश्चात्यों का आरंभस्थान निश्चित है और वह वसंतसंपात है। मगर हमारे पंचांग का आरंभस्थान कौन सा बिंदु हो, इस विषय में हमारे पंडितों में बहुत मतभेद है। वसंतसंपात और हमारे आरंभस्थान के बीच में जो अंतर है, उसकी \"अयनांश\" कहते हैं। इसका अर्थ यह हुआ कि अयनांश कितना है इस विषय में हमारे पंडितों में मतभेद है। अयनांश के निश्चय के बिना आरंभस्थान का निश्चय नहीं होता और आरंभस्थान के निश्चय के बिना पंचांग बन नहीं सकता। अत: अयनांश हमारे पंचांग की महत्वपूर्ण समस्या है।\n\nसायन, निरयण - जिस पंचांग में वसंतसंपात को आरंभस्थान माना जाता है, उसको \"सायन\" पंचांग कहते हैं और जिस पंचांग में इस संपात के अतिरिक्त किसी और बिंदु को आरंभस्थान माना जाता है, उसको \"निरयण\" पंचांग कहते हैं। वसंतसंपात, दक्षिणायन, शरत्संपात और उत्तरायण, ये चार बिंदु क्रांतिवृत्त के ऊपर अनुक्रम से 90-90 अंश के अंतर से आए हैं। सूर्य स्थिर है, मगर पृथ्वी सूर्य के चारों और एक वर्ष में पूरा एक चक्कर लगाती है। परंतु हमें भ्रमवश ऐसा भासित होता है कि सूर्य ही हमारे चारों ओर घूम रहा है। सूर्य के इस भासमान वार्षिक मार्ग को \"क्रांतिवृत्त\" कहते हैं। इस मार्ग पर सूर्य एक वर्ष में पश्चिम से पूर्व की ओर भ्रमण करता हुआ हमको दिखाई देता है।\n\nदो संपात और दो अयन, ये चार बिंदु स्थिर नहीं, किंतु ये सब वार्षिक 50 विकला की बहुत छोटी गति से सतत पश्चिम की ओर वापस जा रहे हैं। ऋतुएँ, दिन और रात्रि का बढ़ना घटना, इन सब घटनाओं का आधार ये चार बिंदु हैं, अर्थात् जब सूर्य इन बिंदुओं के पास आता है, तब ये घटनाएँ होती हैं। इससे ऋतु, दिनमान, इत्यादि सायन वर्ष के अनुसार होते हैं। सायन वर्ष का मान 365 दिवस, 5 घंटे, 48 मिनट और 46 सेकंड है।\n\nनिरयण पंचांग का आरंभस्थान संपात के सिवाय कोई भी स्थिर या अस्थिर बिंदु हो सकता है। इससे जहाँ स्थिर आरंभस्थान विवक्षित हो, वहाँ असंदिग्धता के लिए \"निरयण\" के स्थान पर \"नाक्षत्र\" शब्द का प्रयोग करना अधिक अच्छा है। तथापि \"नाक्षत्र\" के अर्थ में \"निरयण\" शब्द बहुत प्रयुक्त किया जाता है। तारे स्थिर हैं, इससे सूर्य किसी एक तारा, या स्थिर बिंदु से चलकर जितने समय के बाद फिर उस स्थिर बिंदु या तारा के पास पहुँचे उतने समय को \"नाक्षत्र\" वर्ष कहते हैं। नाक्षत्र वर्ष का मान 365 दिन, 6 घंटे, 9 मिनट और 10 सेकंड है। तारे दृश्य और स्थिर हैं, उनके संबंध में ग्रहों के आकाशीय स्थान नाक्षत्रपद्धति से हम बतला सकते हैं। यह नाक्षत्रपद्धति का विशेष उपयोग है। सायन वर्ष नाक्षत्र वर्ष से 20 मिनट और 24 सेकंड छोटा है।\n\nहमारे पुराने ढंग के पंचांगों में, जो वर्षमान लिया जाता है, वह 365 दिन, 6 घंटे, 12 मिनट और 36 सेकंड है। यह न शुद्ध सायन है और न शुद्ध नाक्षत्र। यह शुद्ध सायन वर्ष से लगभग 24 मिनट और शुद्ध नाक्षत्र वर्ष से लगभग मिनट बड़ा है। यह वर्षमान लेने के कारण हमारी ऋतुएँ और तारों के बीच में ग्रहों के स्थान, ये सब हमारे प्रत्यक्ष अवलोकन और अनुभव से भिन्न आते हैं।\n\nऐसी स्थिति में हमको क्या करना चाहिए? इस प्रश्न का उत्तर देने के पहले हमारे लिए यह जान लेना आवश्यक है कि हमारे पंचांग में कौन कौन से विषय आते हैं। पंचांग अर्थात् पाँच अंग ये हैं : तिथि, वार, नक्षत्र, योग और करण।\n\n\"तिथि\" पूर्ण चंद्रबिंब का 15वाँ हिस्सा ओर \"करण\" 30वाँ हिस्सा बतलाता है। \"वार\" एक सूर्योदय से दूसरे सूर्योदय तक का समय बतलाता है। \"नक्षत्र\" क्रांतिवृत्त का 27वाँ हिस्सा और \"राशि\" 30वाँ हिस्सा हैं। \"योग\" सूर्य और चंद्र के भोगों का योग है। इसका कारण समझने के लिए खगोल की एक दो अन्य बातें जान लेना आवश्यक है।\n\nआकाश का जो गुंबद जैसा गोलार्ध भाग हमें पृथ्वी पर ढक्कन सरीखा रखा हुआ भासित होता है, उसको नीचे की ओर बढ़ाकर यदि पूर्ण गोल किया जाय, तो उसे हम खगोल कहेंगे। पृथ्वी के विषुवत्त के तल को यदि चारों ओर बढ़ाया जाय, तो वह खगोल को एक वृत्त में काटेगा। इस वृत्त को हम \"आकाशीय विषुववृत्त\" कहेंगे। आकाश में दिखाई देनेवाले किसी पिंड का आकाशीय विषुववृत्त से, उत्तर या दक्षिण, जो अंतर होता है, यह उस पिंड की क्रांति (declination) कही जाती है। गणितशास्त्र का नियम है कि जब किसी दो पिंडों के भोगांशी (celestial longitudes) का योग या वियोग (अंतर) 0 या 180 अंश होता है, तब उन दो पिंडों की क्रांति समान होती है और इसको \"क्रांतिसाम्य\" कहते हैं। सूर्यचंद्र के क्रांतिसाम्य का समय निकालना, पंचांग के \"याग\" अंग का उद्देश्य है।\n\nइतना समझने के बाद हम यह सोच सकते हैं कि हमारा पंचांग सायन अथवा किस अयनांश का निरयण (नाक्षत्र) होना चाहिए। खगोल संबंधी कुछ ही विषय ऐसे हैं जिनमें सायन और निरयण का कोई संबंध नहीं रहता, अत: उनमें कहीं कोई मतभेद नहीं है, उदाहरणार्थ वार। जो विषय दो ग्रहों के अंतर पर निर्भर हैं, उनमें भी मतभेद नहीं है, क्योंकि ग्रहों के सायन और निरयण अंतर समान होते हैं। इसका कारण यह है कि भोगों का अंतर लेने में अयनांश वियोग क्रिया में उड़ जाता है। ऐसे विषय है तिथि और करण। इन दोनों में सूर्य और चंद्र का अंतर लेना पड़ता है ग्रहण भी ऐसा ही विषय है। सूर्य के पास यदि कोई अन्य ग्रह आए, तो वह दिखाई नहीं देता और जब वह फिर सूर्य से दूर चला जाता है, तब पुन: दिखाई देने लगता है। इन घटनाओं को ग्रहों का \"लोपदर्शन\" अथवा \"उदयास्त\" कहते हैं। ये घटनाएँ सूर्य और ग्रह के बीच के अंतर पर निर्भर करती है, इससे इनमें भी सायन निरयण दोनों प्रकर के गणितों से एक ही उत्तर आता है।\n\nसूर्य, चंद्र इत्यादि के दैनिक उदय और अस्त के साथ भी सायन या निरयण पद्धति का कोई संबंध नहीं। समस्त ग्रह, ताराओं के बीच, पश्चिम से पूर्व की ओर चलते हैं, मगर हमारे दृष्टिभ्रम के कारण कभी कभी वे हमको कुछ समय तक उलटी गति से, अर्थात् पूर्व से पश्चिम की ओर, चलते दिखाई देते हैं। इनकी ऐसी गति को \"वक्री\" गति कहते हैं। इस घटना के साथ भी सायन या निरयण पद्धति का कोई संबंध नहीं।\n\nइस प्रकार पंचांग के कुछ विषयों का सायन और निरयण पद्धति से कोई संबंध नहीं है और कुछ विषय ऐसे हैं जिनके सायन और निरयण गणितों के परिणाम समान आते हैं। इन दोनों प्रकारों के विषयों में सायन और निरयण का मतभेद नहीं। अब ऐसे विषय रहे जिनका सायन गणित और भिन्न भिन्न अयनांशों के निरयण गणित, ये सब एक दूसरे से भिन्न आते हैं। ऐसे विषयों में हमको क्या करना चाहिए, अब इसपर विचार करना आवश्यक है।\n\nउत्तरायण, दक्षिणायन और वसंतादि ऋतुओं का संबंध सायन गणना के साथ है। निरयण गणना के साथ इनका संबंध नहीं है। इससे इन विषयों को सायन गणना के अनुसार ही निर्णीत करना चाहिए। उदाहरणत:, उत्तरायण और शिशिर ऋतु का आरंभ 22 दिसम्बर से ही मानना चाहिए, 14 जनवरी से नहीं। इससे उलटे विषय हैं अश्विनी, भरणी आदि नक्षत्र और मेष, वृषभ आदि राशियाँ। ये सब तारों के समुदाय हैं। ये तारे स्थिर हैं, इससे इनका गणित स्थिर आरंभस्थानवाली नाक्षत्र (निरयण) गणना से करना चाहिए, जिससे तारों के बीच में ग्रहों के स्थान यथार्थता से निर्दिष्ट हो सकें।\n\nजब निरयण गणना की बात आती हैं, तब उसके स्थिर आरंभस्थान का अर्थात् अयनांश का प्रश्न स्वाभाविक ही उत्पन्न होता है। संपात और अयन निसर्गसिद्ध हैं, इस संबंध में कोई मतभेद नहीं है। निरयण गणना का स्थिर आरंभस्थान संपात के सदृश नैसर्गिक नहीं, मगर वह सांकेतिक प्रकार से बहुजनसम्मति से कोई भी लिया जा सकता है। यद्यपि इस विषय में हमारे पंडितों का ऐकमत्य नहीं हुआ, तथापि भारत शासननियुक्त \"पंचांग संशोधन सीमिति\" (कैलेंडर रिफॉर्म कमिटी) ने जिस अयनांश की सिफारिश की है, उसे अब धीरे धीरे सभी पंचांगकार प्रयुक्त कर रहे हैं। वह इस प्रकार से है : 1963 ई. के प्रारंभ (जनवरी, 1) का अयनांश 23 डिग्री 20 मिनट 24.29 सेकेण्ड और वार्षिक अयनगति, अर्थात् अयनांश की वृद्धि = 50.27सेकेण्ड। इस वार्षिक गति से अयनांश भविष्य काल में सर्वदा बढ़ते रहते हैं। यदि भूतकाल का अनांश चाहें, तो इस गति से घटाकर लेना चाहिए।\n\nपंचांग के अश्विनी आदि नक्षत्र और मेषादि राशियाँ क्रांतिवृत्त के समान विभाग हैं, मगर आकाश के अश्विनी आदि और मेषादि तारापुंज आकाश में समान विस्तारवाले नहीं है। ये समान अंतर पर भी स्थित नहीं हैं, अत: पंचांगस्थ और आकाशस्थ नक्षत्रों और राशियों में पूर्ण सादृश्य रहना संभव नहीं है। तथापि यथोचित स्थिर आरंभस्थान लेने से यह सादृश्य लगभग आ जाता है। संपात और अयन चल बिंदु हैं, अत: इनको आरंभस्थान मानने से पंचांग के और आकाश के नक्षत्रों और राशियों का सादृश्य कुछ समय के बाद नहीं रह जाएगा, यह स्पष्ट है।\n\nपंचांग के दैनिक (विष्कंभादि) योगों का उद्देश्य सूर्य चंद्र का क्रांतिसाम्य है, यह ऊपर बतलाया गया है और इस उद्देश्य की पूर्ति के लिए यह गणित सायन पद्धति से करना चाहिए, यह भी समझाया गया है। इसमें और भी एक बात है। विष्कंभादि योगों में व्यतिपात 17वाँ योग है। इसे गणित सिद्धांत के अनुसार 14वाँ रखना चाहिए। इसका कारण, जैसा हमने ऊपर बतलाया है, यह है कि योग 0 (360) अंश अथवा 180 अंश होना चाहिए। सूर्य चंद्र के क्रांतिसाम्य को \"महापात\" कहते हैं, जो \"व्यतिपात\" और \"वैधृत\" नाम से प्रसिद्ध हैं। उनमें वैधृति 27वाँ योग है, जिसकी समाप्ति 360 डिग्री पर होती है। 180 डिग्री पर 13 योग होते हैं। इससे व्यतिपात 14वाँ योग होना चाहिए, मगर वह 17वाँ है। अतएव उपर्युक्त परिवर्तन आवश्यक है।\n\n\"पंचांग\" शीर्षक लेख में बतलाया गया है कि \"वर्ष\" नामक कालमान का हेतु वसंतादि ऋतु बतलाने का है, इससे वर्षमान सायन लेना चाहिए। इसके और भी कारण हैं। हमारे बहुत से सामाजिक उत्सव और धार्मिक कृत्य ऋतुओं के ऊपर निर्भर हैं, जैसे शरत्पूर्णिम, वसंतपंचमी, शीतलजलयुक्त घटदान, शरद् के श्राद्ध का पायस भोजन, वसंत का निंबभक्षण, शरद् का नवान्नभक्षण इत्यादि। ये सब चांद्र मास के ऊपर निर्भर हैं, चांद्रमास अधिक मास पर निर्भर हैं, अधिक मास सौर संक्रांति के ऊपर निर्भर हैं और सौर संक्रांति वर्षमान के ऊपर निर्भर है। यदि हमारा वर्षमान सायन न हो, तो हमारे सब उत्सव और व्रत गलत ऋतुओं में चले जायेंगें। अंतिम 1.500 वर्षों में, अर्थात् आर्यभट से लेकर आज तक तक की अवधि में हमारा, वर्षमान सायन रहने के कारण हमारे व्रतों और उत्सवों में लगभग 23 दिनों का अंतर पड़ गया है। इस अंतर को हम \"अयनांश\" कहते हैं। यदि यही स्थिति भविष्य में भी बनी रही तो हमारी शरत्पूर्णिमा वसंत ऋतु में और हमारी वसंतपंचमी शरद्ऋतु में आ जायगी। इस असंगति को दूर करने का एक ही उपाय है और वह है सायन वर्षमान का अनुसरण। यह अनुसरण हम दो प्रकार से कर सकते हैं : \n\n(1) \"शुद्ध सायन\" और (2) \"विशिष्ट सायन\"।\n\n1. शुद्ध सायन - यह सुविदित है। वह वसंतसंपात से आरंभ होकर फिर वसंतासंपात पर समाप्त होता है। इसमें अयनांश सर्वदा. (शून्य) रहता है। वर्तमान हिंदू पंचांग पद्धति के निर्माता आर्यभट के समय में, जो उत्सव जिन ऋतुओं में पड़ा करते थे, वे उत्सव उन्हीं ऋतुओं में आज भी पड़ेंगे। मगर इस पद्धति के अधिक मास वर्तमान प्रणाली के अधिक मासों से भिन्न आएँगे। हमारे आज के ज्योतिषी वर्ग में \"पंचांगवाद\" का ज्ञान अल्प होने और भिन्न अधिक मास के कारण उत्सव भिन्न मासों में आने से (प्रचलित पद्धति के अनुसार) शुद्ध सायन पंचांग का प्रचार नहीं होता। यहाँ यह भी स्मरण रखना चाहिए कि पंचांग के अश्विनी आदि नक्षत्र और मेषादि राशियाँ तो नाक्षत्र (निरयण) ही रहेंगी। ही रहेंगी। सायण संक्रांतियों का उपयोग अधिक मास और चांद्र मास नाम के निर्णय के लिए होगा, जैसा आज भी अयनों और ऋतुओं के लिए उनका उपयोग होता है।\n\n2. विशिष्ट सायन - शुद्ध सायन पंचांग का प्रचार आज कठिन है, इसलिए भारत सरकार द्वारा नियुक्त पंचांग संशोधन समिति ने विशिष्ट सायन मार्ग की संस्तुति की है। इस मार्ग में भी वर्षमान तो सायन ही रहेगा, मगर अयनांश 23 अंश स्थिर रहेगा। इसका परिणाम यह होगा कि हमारे उत्सवों में और उनसे संबद्ध ऋतुओं में लगभग 23 दिनों का जो अंतर आज आता है, वह भविष्य में स्थिर रहेगा और बढ़ेगा नहीं। दूसरा परिणाम यह होगा कि आज की प्रचलित पद्धति से जो अधिक मास आते है वे ही भविष्य में भी कुछ वर्षों तक आते रहेंगे, परंतु आगे धीरे धीरे उनमें भिन्नता बढ़ती जायगी। आज की प्रचलित पद्धति और शुद्ध सायन पद्धति इन दोनों के बीच का मध्यम मार्ग है।\n\nइस पद्धति के अश्विनी और मेष तथा आकाश के इन नामों के तारापुंजों में प्राय: वैसा ही सादृश्य रहेगा जैसा आजकल वर्तमान है। मगर कुछ समय के बाद उनमें बहुत अंतर पड़ जायगा। वैसी अवस्था आने पर इसका उपाय भी सोचा जायगा, जिसमें हमारे आजकल के आरंभस्थान मेष और अश्विनी के बदले मीन और उत्तरा भाद्रपदा इत्यादि को आरंभस्थान मानने की व्यवथा रहेगी। इस प्रकार की युक्तियों से, पंचांग सायन रहने पर भी, पंचांग के और आकाश के नक्षत्रों का संबंध कालांतर में भी ठीक बना रहेगा। अधिकांश जनता का संबंध ऋतुओं के साथ है। तारादिकों का संबंध केवल पंडित लोगों से है, जिनका अनुपात जनसाधारण में अत्यल्प है। वे विद्वान् हैं अत: तारों की यथार्थ गणना के लिए कोई अन्य व्यवस्था कर सकते हैं।\n\n(1) भारत सरकार द्वारा नियुक्त पंचांग संशोधन समिति का \"राष्ट्रीय पंचांग\" इस विशिष्ट सायन मार्ग का एक उदाहरण है, यह ऊपर बतलाया गया है। यह मार्ग चांद्र मासों की व्यवस्था के लिए है। \"राष्ट्रीय पंचांग\" की दिनगणना के लिए सौर मास और प्रत्येक मास की निश्चित दिनसंख्या रखी गई है (अंगरेजी मासों की तरह), जिससे तिथियों के वृद्धि क्षय और अधिक मास की गड़बड़ी नहीं रहती। यह व्यवस्था केवल व्यावहारिक दिनगणना के लिए है। धार्मिक व्रतों लिए चांद्र मास, अधिक मास, तिथि इत्यादि तो हैं ही। दिनगणना में वर्ष के दिन 365 और प्रति चार वर्ष में एक वर्ष के 366 दिन होते है। इससे राष्ट्रीय दिनांकों का मेल अँगरेजी तारीखों से हमेशा बना रहता है, जैसा नीचे की तालिका में बतलाया गया है।\n\nअँगरेजी लीप वर्ष (Leap year) के अनुसार ही चैत्र के दिन 30 या 31 रखे गए हैं। इसका नियम यह है कि वर्ष के शालिवाहन शक के वर्ष में 78 बढ़ाए जाऐं और इस योग को ईसवी सन् का वर्ष मानकर, आगे ग्रेगोरो पंचांग के अनुसार लीप वर्ष रखा जाय। लीप वर्ष में चैत्र का प्रारम्भ 21 मार्च को होता है और चैत्र के दिन 31 होते हैं। सामान्य वर्ष में चैत्र का प्रारंभ 22 मार्च को होता है और चैत्र के दिन 30 होते हैं।\n\nग्रेगोरी लोप वर्ष के नियम सुविदित हैं। जिस वर्ष की संख्या को 4 से नि:शेष भाग दे सकें, वह लीप वर्ष है और अन्य वर्ष सामान्य हैं। मगर शताब्दियों के वर्षों में जिस वर्ष की संख्या को 400 से नि:शेष भाग दे सकें वह वर्ष लीप है और अन्य शताब्दी वर्ष सामान्य हैं। उदाहरणत:, ग्रेगोरी वर्ष 1963 और 1900 सामान्य हैं और 1964 और 200 लीप हैं।\n\nशालिवाहन शक वर्ष 1885, 1822, 1886 और 1922 में 78 बढ़ाने से क्रमानुसार 1963, 1900, 1964 और 2000 आते हैं इन ग्रेगोरी वर्षों के सामान्य लीप की जो व्यवस्था ऊपर बतलाई गई है, वही व्यवस्था अनुक्रम से शालिवाहन शक वर्ष 1885, 1822, 1886 और 1922 है।\n\nउपर्युक्त व्यवस्था दिनगणना के लिए है। व्रतोत्सवो के लिए चांद्र मास, अधिक मास और तिथि का भी विचार किया जाता है और इसके लिए 23 स्थिर अयनांश लिए जाते हैं। स्थिर अयनांश के कारण हमारे व्रतोत्सव आज जिन ऋतुओं में पड़ते हैं, उन्हीं ऋतुओं में वे निरंतर पड़ते रहेंगे।\n\nइस्मलामी (हिजरी) पंचांग के वर्ष में 12 चांद्र मास होते है। इसमें अधिक मास नहीं होते। अत: 33 वर्षों में सब मासों में सब ऋतुएँ आ जाती हैं। ऐसी स्थिति व्यवहार के लिए और विशेषकर कृषि के लिए प्रतिकूल है। अत: प्रचलित इस्लामी पंचांग के मास और उनकी तारीखों को धार्मिक त्यौहारों के लिए रखकर व्यावहारिक कार्यों के लिए किसी प्रकार का सायन सौर पंचांग रखना हितावह होगा। ऐसा सायन सौर पंचांग बनाना कठिन नहीं, जिसमें इस्लामी परंपरा भी सुरक्षित रहे। इस प्रकार के प्रयत्न इस्लामी इतिहास के भूतकाल में किए जा चुके हैं, मगर वे निष्फल रहे। अब इस प्रकार के सफल प्रयत्न होने चाहिए।\n\nइस्लामी मास की पहली तारीख अमावस्या के बाद प्रथम चंद्रदर्शन होनेवाली संध्या को पड़ती है और महिना 29.30 दिनों का, परवर्ती चंद्रदर्शन के पूर्व तक का, होता है। इस प्रकार किसी इस्लामी मास में 29 और किसी मास में 30 दिन होते हैं। मध्यम मान से एक चांद्र मास में 29.53 दिन होते हैं। इससे 12 चांद्र मासों के एक वर्ष में 354 दिन और 36 चांद्र मासों के तीन वर्षों में 1,063 दिन होते हैं।\n\nपारसी पंचांग में वर्ष में 12 मास और मास में 30 दिन होते हैं। 12 मास के बाद पाँच दिन \"गाथा\" की धार्मिक क्रिया के लिए रखे जाते हैं। इस प्रकार एक वर्ष में 365 दिन होते हैं। वैसे यह पंचांग सौर है, मगर ग्रेगोरी पंचांग की भाँति चौथे वर्ष लीप वर्ष नहीं रखा जाता, परंतु 120 वर्षों के बाद एक अधिक मास रखा जाता है। इससे ऋतुओं के साथ मासों का अंतर एक मास से अधिक कभी नहीं होता। तथापि यदि हम व्यवस्था के बदले प्रति चार वर्षों पर पाँच दिनों की गाथा के बदले छह दिनों की गाथा रखी जाय, तो पारसी तारीखों और ऋतुओं में एक शताब्दी में एक दिन से कम का अंतर पड़ा करेगा और यदि ग्रेगोरी पंचांग की शताब्दी की \"लीप\" वर्ष की योजना पारसी पंचांग में स्वीकृत की जाय, तो पारसी पंचांग की तारीखों का ऋतुओं के साथ सर्वदा पूरा मेल रहा करेगा। चार चार वर्षों पर एक वर्ष पाँच दिनों की गाथा के बदले छह दिनों की गाथा रखने का प्रयोग पारसी पंचांग में भूतकल में किया जा चुका है, किंतु वह पूरा सफल नहीं हुआ। इस प्रयोग को \"फसली सन्\" कहते हैं और यह 21 मार्च से आरंभ होता है। आजकल भी कुछ लोग इसका व्यवहार करते हैं, मगर अधिकांश लोग ऊपर बतलाई हुई पाँच दिनों की गाथावाली पद्धति ही मानते है। इसमें भी पुन: कुछ ऐतिहासिक कारणों से दो भेद हो गए हैं। इन दोनों प्रकार के वर्षों के आरंभ में एक मास का अंतर रहता है। अन्यथा दोनों प्रकार समान ही है। एक पकार को \"कदीमी\" या \"दरियाई रोज\" कहते हैं और दूसरे प्रकार को \"शाहंशाही\" या \"यझदेझरदी\" कहते हैं।\n\nइसको हम \"ग्रेगोरी\" पंचांग कहते हैं और इसके मास जनवरी, फरवरी इत्यादि हैं। इसके विभिन्न मासों के दिनों की संख्या सुविदित है, अत: उसका उल्लेख यहाँ नहीं किया जा रहा है। इसमें पड़नेवाले \"लीप\" वर्ष की व्यवस्था ऊपर बतलाई गई हैं। 1582 ई. में पोप ग्रेगोरी ने यह पंचांग प्रचलित किया। उसके पूर्व जूलियन पंचांग चलता था। \n\nयद्यपि यह पंचांग संप्रति अंतरराष्ट्रीय प्रयोग में आ रहा है, तथापि इसमें अनेक त्रुटियाँ हैं, जिन्हें सुधारने के प्रयत्न किए जा रहे हैं। उसके विभिन्न मासों के दिन 28, 29, 30, 31 होते हैं, पर इसका कोई सरल नियम नहीं है। अमुक मास की अमुख तारीख का वार भी सरलता से नहीं जाना जाता। ऐसी त्रुटियों को सुधारने के लिए कई विधियाँ प्रस्तावित की गई हैं। इनमें से जो पद्धति सबसे अधिक लोकप्रिय हुई है उसे \"विश्वपंचांग\" नाम दिया गया है। उसका परिचय नीचे दिया जा रहा है।\n\nइसमें, ईसवी और मास के जो नाम आजकल प्रचलित हैं, वे ही रखे गए हैं, मगर मासों के दिन इस प्रकार हैं। जनवरी, फरवरी, इत्यादि 12 मासों के दिन अनुक्रम से 31, 30, 30, 31, 30, 30 31, 30, 30, 31, 30, 30, है। ये सब मिलकर 364 दिन होते हैं। जिस वर्ष में यह पंचांग शुरु होगा। जनवरी, अप्रैल, जुलाई और अक्टूबर इन मासों के 31 दिन होते हैं और इन सबकी पहली तारीख को रविवार होता है। फरवरी, मई, अगस्त और नवंबर इन मासों के 30 दिन होते हैं और इन सबकी पहली तारीख को बुधवार होता है। मार्च, जून, सितंबर और दिसंबर इन मासों के भी 30 दिन होते हैं और उन सब की पहली तारीख को शुक्रवार होता है। इसके अतिरिक्त जून मास के बाद एक दिन रखा गया है, जिसकी \"विश्ववार\" (ज़्दृद्धथ्ड्ड\"द्म क़्ठ्ठन्र्) की संज्ञा दी गई है। यह बार साप्ताहिक वारों से भिन्न एक अतिरिक्त वार है इसमें भी लीप वर्ष आजकल की भाँति ही रखा गया है, अंतर केवल यह है कि फरवरी मास में एक दिन न बढ़ाकर दिसंबर में बढ़ाया गया है। दिसंबर का लीप वर्ष का बढ़ा हुआ 31वाँ दिन भी साप्ताहिक वारों से भिन्न \"\"विश्ववार\"\" होगा।\n\nइस प्रकार लीप वर्ष में दो और सामान्य वर्ष में एक \"विश्ववार\" होगा। स्पष्ट है कि इस पंचांग में भी ग्रेगोरियन पंचांग की भाँति लीप वर्ष के 366 और सामान्य वर्ष के 365 दिन होंगे। अत: ऋतुचक्र आजकल के अनुसार ही रहा करेगा।\n\n\"विश्वपंचांग\" से विशेष लाभ यह है कि प्रत्येक वर्ष विभिन्न मासों की भिन्न भिन्न तारीखें सर्वदा निश्चित वारों को ही पड़ा करेंगी। अतएव एक वर्ष के लिए बनाया हुआ वार का कैलेंडर सभी वर्षों के लिए ठीक रहेगा। वार और तारीखों में साम्य की यह योजना ऐसी सरल है कि इसे हम आसानी से याद रख सकते हैं और कैलेंडर के अभाव में भी किसी मास की किसी तारीख का वार आसानी से जान सकते हैं।\n\n", "id": "191808", "title": "पंचांग पद्धति"}
{"url": "https://hi.wikipedia.org/wiki?curid=191813", "text": "पगोडा\n\nपगोडा शब्द का प्रयोग नेपाल, भारत, वर्मा, इंडोनेशिया, थाइलैंड, चीन, जापान एवं अन्य पूर्वीय देशों में भगवान् बुद्ध अथवा किसी संत के अवशेषों पर निर्मित स्तंभाकृति मंदिरों के लिये किया जाता है। इन्हें स्तूप भी कहते हैं। एक अनुमान यह है कि पगोडा शब्द संस्कृत के \"दगोबा\" के अपभ्रंश रूप में प्रयुक्त हुआ होगा। बर्मी ग्रंथों में पगोडा लंका की भाषा सिंहली के शब्द \"डगोबा\" का विगड़ा रूप बताया गया है और डगोबा को संस्कृत के शब्द धातुगर्भा से संबंधित कहा गया है, जिसका अर्थ है \"पुनीत अवशेषों की स्थापना का स्थल\"।\n\nपगोडे प्राय: सूचीस्तंभीय (पिरैमिड आकार के), गुंबदीय, अथवा बुर्ज की आकृति के होते हैं। 13 मंजिलों और 200 फुट ऊँचाई तक के पगोडे बने हैं। भारत तथा पूर्वी एशिया के पगोडों के शिखर पर एक मस्तूल पर बहुत सी राजकीय छतरियाँ लगी हुई होती हैं। भारत में पगोडे प्राय: मंदिरों के द्वार पर अथवा मुख्य मूर्तिस्थल के ऊपर बनाए जाते हैं। चीन तथा जापान के पगोडों में स्तंभ वर्गीय, बहुभुजीय, अथवा वृत्तीय आकृति का होता है। उसमें अनेक, बहुधा पाँच, मंजिलें होती हैं। प्रत्येक मंजिले पर बाहर को निकलती हुई छतें होती हैं जिनमें काँसे की घंटियाँ लटकी होती हैं। संपूर्ण ऊँचाई लगभग 150 फुट होती है और भवन पत्थर, ईंट, अथवा लकड़ी का बना होता है। नीचे की मंजिल में मूर्तियों अथवा मंदिरों की स्थापना की हुई होती है। स्याम देश में पगोडा को \"फ्रा\" कहते हैं और यह या तो बेलनाकार बुर्जयुक्त सूचीस्तंभ होता है या पतले कुंतल शिखर युक्त एवं घंटाकार होता है।\n\nचीनी पगोडे प्राय: स्मारक होते हैं। ये ईंट, काचवत् चमकाए हुए खर्पर अथवा चीनी मिट्टी के बने और हाथीदाँत, हड्डी तथा पत्थर के काम से सजे होते हैं। इनकी आकृति प्राय: अष्टभुजी होती है और ये कई मंजिलों में धीरे धीरे ऊपर की ओर पतले होते चले जाते हैं। प्रत्येक मंजिल की छत किनारे पर ऊपर को मुड़ी हुई होती है और वहाँ से घंटियाँ लटका करती हैं। प्रत्येक छत के कोनों में सजावटी काम भी हुआ रहता है। चीन में तीन से लेकर तेरह मंजिल तक के पगोडे हैं, परंतु प्राय: मंजिले नौ होती हैं। किसी किसी चीनी पगोडे में प्रत्येक मंजिल को एक सीढ़ी जाती है। जापानी पगोडे प्राय: लकड़ी के बने होते हैं। पगोडों के निर्माण में धातु का उपयोग कदाचित् कहीं नहीं होता।\n\nभारत का प्रतिद्धतम पगोडा तंजौर में है। यह बहुत सुंदर और भारी है। इसका ऊपरी भाग लंबाकार 100 फुट का है और उसपर मूर्तिकला तक्षण का बहुत बारीक काम किया हुआ है। उड़ीसा प्रदेश में कोणार्क में नवीं शती ईसवी में बना एक काला पगोडा है। यह सूर्यमंदिर है और हिंदू मंदिरों की भाँति बना है। इसकी केवल तीन मंजिले शेष हैं।\n\nबर्मा में लगभग प्रत्येक गाँव में, जंगल में, मार्गों पर और प्रत्येक मुख्य पहाड़ी में पगोडे मिलेंगें। इनमें से अधिकांश धार्मिक दानशील व्यक्तियों द्वारा बनवाए गए हैं। वहाँ विश्वास प्रचलित है कि इनके निर्माण से पुण्य की प्राप्ति होती है। बर्मा के पगोडे प्राय: बहुभुज की बजाय गोलाकृति के होते हैं। उन्हें डगोवा अथवा चैत्य कहा जाता है। वहाँ का प्राचीनतम चैत्य पगान में वुपया में है। यह तीसरी शती ईसवी में बना हुआ बताया जाता है। दसवीं शती में बना म्यिंगान प्रदेश का नगकडे नदाउंग पगोडा, सातवीं अथवा आठवीं शती में बना प्रोम का बाउबाउग्यी पगोडा, 1059 ई. में बना पगान का लोकानंद पगोडा, तथा 15वीं शती में बना सगैंग का तुपयोन पगोडा भी विख्यात हैं। परंतु सबसे अधिक महत्वपूर्ण पेगू के श्वेहमाउडू पगोडा और रंगून के श्वेडगोन पगोडा को माना जाता है। श्वेडगोन पगोडा पवित्रतम समझा जाता है और सबसे अधिक प्रभावोत्पादक है। कहा जाता है, यह पहले केवल 27 फुट ऊँचा बनाया गया था और फिर 15वीं शती में इसे 323 फुट ऊँचा बना दिया गया। इसमें भगवान तथागत के आठ बाल ओर तीन अन्य बुद्धों के पवित्र अवशेष स्थापित बताए जाते हैं। इस पूरे पगोडे पर स्वर्णपत्र मढ़ा हुआ है। इसीलिये इसे स्वर्णिम पगोडा भी कहा जाता है। रंगून में लगभग दो हजार वर्ष पुराना सूले पगोडा और प्राचीन परंतु अब पुनर्निर्मित वोटाटांग पगोडा भी महत्वपूर्ण हैं।\n\nचीन में पगोडे भारत से गए और चीन भर में बहुत बड़ी संख्या में बने। वहाँ का सबसे अधिक आश्चर्यजनक पगोडा नैकिंग का चीनी मिट्टी का अष्टभुज स्तंभ था जो 1412 ईसवी में बना था और जो 1856 में ताइपिंगों द्वारा नष्ट कर दिया गया था। यह 200 फुट ऊँचा था। इसका व्यास 40 फुट था। इसकी दीवारों पर बाहर की ओर बढ़िया नीली चीनी मिट्टी के पत्थर लगे हुए थे। विविध मंजिलों में कुल लगभग 150 घंटियाँ लटकी हुई थीं। चीन में विश्वास प्रचलित था कि पगोडे जल और वायु, उपज और मनुष्यों के स्वास्थ्य एवं व्यवहार सब पर लाभदायक प्रभाव डालते हैं। कहा जाता है कि ताइपिंगों ने इनके लाभकारी प्रभाव को मिटाकर अपनी योजनाओं को सफल बनाने के लिये चीन के अधिकांश पगोडों को यांग सी नदी के मैदानों में गिरा दिया था। चीन के पगोंडो में पीकिंग का तेरह मंजिला तंगचाउ पगोडा, वहीं का नौमंजिला तांगचाउ पगोडा, कैंटन का फुलहरा पगोडा और शांघाई तथा निंगपो के कुछ पगोडे भी विख्यात हैं।\n\nजापान में पगोडे बौद्ध धर्म के साथ चीन से आए। अधिकांश वर्तमान जापानी पगोडे 17वीं शताब्दी के बने हुए हैं और मंदिरों में हैं। वहाँ का प्रसिद्धतम पगोडा होरियूजी मंदिर में है। यह ईसवी सन् 607 में कोरियो द्वारा बनवाया गया था। यह 100 फुट ऊँचा है। इसमें पाँच मंजिलें हैं। परंतु जापान में 13 मंजिलों तक के पगोडे हैं। निक्की नगर में तोशोगू मंदिर का पगोडा, 647 ई. में बना होकीजी पगोडा, 680 ई. में बना तिमंजिला यकुशीजी पगोडा और अष्टभुज चौमंजिला बेत्शो पगोडा भी विख्यात हैं।\n\nलंदन में भी वहाँ के क्यू उद्यान में एक विख्यात पगोडा है। इसका निर्माण चीनी नमूने पर हुआ है। इसे 1761 ई. में वास्तुविद् सर विलियम चेंबर्स द्वारा बनाए गए अभिकल्प के अनुसार तैयार किया गया था।\n\n", "id": "191813", "title": "पगोडा"}
{"url": "https://hi.wikipedia.org/wiki?curid=191815", "text": "पटिसंभिदामग्ग\n\nपटिसंभिदामग्ग, खुद्दक निकाय का 12वाँ ग्रंथ है। इसमें आर्यभूमि की प्राप्ति में सहायक चार प्रकार के ज्ञान का निरूपण है। इसलिये यह ग्रंथ \"पटिसंभिदाभग्ग\" कहलाता है।\n\nअनुभूति को दृष्टि से सभी धर्मों का विभाजन पाँच प्रकार से किया गया है - \n\nख्यादि जिन धर्मों का स्वलक्षण संबंधी ज्ञान प्राप्त करना है, वे परिज्ञेय हैं। अकुशल धर्म जो कि देय है प्रहातव्य हैं। कुशल धर्म जिनका अभ्यास करना है, भवितव्य है। कुशल धर्म जिनका अभ्यास करना है, भवितव्य है। ध्यान, विमोक्ष, मार्ग फलादि धर्म और विशेषत: निर्वाण साक्षात् कर्तव्य हैं।\n\nइस अनुभूति की प्राप्ति से चार प्रकार की पटिसंभिदाएँ (प्रतिसंविद् ज्ञान) सहायक होती हैं - धम्म-पटिसंभिदा (धर्म प्रतिसंविद ज्ञान), अत्थ पटिसंभिदा (अर्थ प्रतिसंविद् ज्ञान), निरुत्ति पटिसंभिदा (निरुक्ति प्रतिसंविद् ज्ञान) और पटिभान-पटिसंभिदा (प्रतिभान प्रतिसंविद् ज्ञान)।\n\nतत्वावबोध के लिये सभी धर्मपर्यायों का ज्ञान आवश्यक है। इसकी प्राप्ति धम्म पटिसंभिदा से होती है। धर्मों के अर्थ की गहराई में प्रवेश करते है। और उनका यथार्थ ज्ञान प्राप्त कर लेते हैं: यह अत्थ पटिसंभिदा कहलाता है। धर्म और अर्थ दोनों भाषा पर आश्रित हैं। इसलिये धर्मज्ञान और अर्थज्ञान की प्राप्ति के लिये भाषा का ज्ञान भी अपेक्षित है। यह निरुत्ति पटिसंभिदा से संभव है। उक्त तीनों पटिसंभिदाओं का एकमात्र उद्देश्य तत्वदर्शन हैं, जिसकी, प्राप्ति पटिभान पटिसंभिदा कहलाती है। सभी आर्य पुद्गलों को अपनी अपनी अवस्था के अनुसार प्रतिसंविद् ज्ञान होता है। लेकिन अर्हत्व की अवस्था में ही वह पूर्णता को प्राप्त होता है।\n\nपटिसंभिदामग्ग के तीन वग्ग (वर्ग) हैं, जिनका नामकरण परिमाण के अनुसार हुआ है। महावग्ग, मज्झिमवग्ग और चुल्लवग्ग। दूसरा और तीसरा क्रमश: युगनद्धवग्ग और महापञ्ञावग्ग भी कहलाते हैं। प्रत्येक वग्ग के दस दस विभाग हैं, जो कथाएँ कहलाते हैं, वे निम्न प्रकार हैं-\n\n1. महावग्ग : ञाणकथा, विट्ठिकथा, आनापानसतिकथा, इंद्रियकथा, विमोक्खकथा, गतिकथा, कम्मकथा, विपल्लासकथा, मग्गकथा और मंडपेय्यकथा।\n\n2. मज्झिम वग्ग : युगनद्धकथा, सच्चकथा, बोज्झंगकथा, मेत्तकथा, विरागकथा, पटिसंभिदाकथा, धम्मचक्ककथा, लोकुत्तरकथा बलकथा और सुम्मकथा।\n\n3. चुल्लवग्ग : महापञ्ञाकथा, इद्धिकथा, अभिसमयकथा, विवेककथा, चरियाकथा, पाटिहारियकथा, समसीसकथा सतिपट्ठानकथा विपस्सनाकथा और मातिकाकथा।\n\nकथाएँ क्रमबद्ध हैं। अट्ठकथा के अनुसार 30 कथाओं में ञाणकथा को पहला स्थान इसलिये दिया गया है, क्योंकि सम्यक् दृष्टि ही बुद्धदेशित मार्ग का प्रथम अंग है। ज्ञान से मिथ्यादृष्टि दूर हो जाती है। इसलिये ञाणकथा के बाद ही विट्टिकथा दी गई है। मिथ्यादृष्टि के दूर होने से चित्त समाधिस्थ होता है। समाधिभावना में सतिपट्ठान (स्मृत्युपस्थान) का प्रमुख स्थान है। इसलिये दिट्टिकथा के बाद ही आनापानसतिकथा दी गई है। श्रद्धादि पाँच इंद्रियों के अभ्यास से आनापान स्मृति पुष्ट हो जाती है। इसलिये आनापानसतिकथा के बाद ही इंद्रियकथा दी गई है। इंद्रियों के अभ्यास से चित्त बंधनमुक्त हो जाता है। इसलिये इंद्रियकथा के बाद ही विमोक्खकथा दी गई हैं। सभी योनियों के जीव मोक्ष प्राप्त नहीं कर सकते। जो सुगतियों में जन्म लेते हैं, ये ही उसे प्राप्त कर सकते हैं। इसलिये विमोक्खकथा के बाद ही गतिकथा दी गई है। किसी जीव की गति उसके कर्मानुसार होती है। इसलिये गतिकथा के बाद ही कम्मकथा दी गई है। चार प्रकार के विपर्यसों (अथवा ज्ञान) के कारण जीव कर्मसंचय करते हैं। इसजिये कम्मकथा के बाद दी विपल्लास कथा और मग्ग कथाएँ दी गई हैं। इस वग्ग की अंतिम कथा मंडपेय्य कथा है। मंड का अर्थ है सार। इसका प्रोग सारभूत आर्यमार्ग के लिये हुआ है। इसी प्रकार अन्य कथाओं की भी क्रमबद्धता दिखाई गई है।\n\nइन कथाओं में वर्णित अधिकांश विषय एक न एक सुत्त पर आश्रित हैं। वास्तव में किसी सुत्त के विवरण के रूप में ही विषय की व्याख्या की गई है। इन व्याख्याओं का बड़ा महत्व है। इसलिये बाद की अट्ठकथाओं में उन विषयों के विवरण में पटिसभिदामग्ग की व्याख्याओं का उल्लेख किया गया है। विशुद्धिमार्ग में तो इनकी बहुलता है।\n\nपटिसंभिदामग्ग की शैली, जो विश्लेषणात्मक है, अभिधम्म की शैली से मिलती है। इसलिये कुछ विद्वानों ने इसे अभिधम्म पिटक के अंतर्गत करने की उपयुक्तता बताई है। लेकिन, जैसा ऊपर उल्लेख किया गया है, प्रत्येक विषय का विवरण किसी न किसी सुत्तंत पर आधारित है। कहीं कही धर्म पर्यायों का विश्लेषण अभिधर्म प्रणाली की दृष्टि से भी हुआ है। इन बातों को ध्यान में रखते हुए हम कह सकते हैं कि प्राचीन सुत्तंतों के संग्रह के बाद और अभिधर्मपिटक के संपादन के पहले, मध्य युग में, इस ग्रंथ की रचना हुई होगी।\n\nअट्ठकथा में सारिपुत्त थेर को पटिसंभिदामग्ग का रचयिता बताया गया है। आधुनिक विद्वान् इसे मानने को तैयार नहीं है। लेकिन अट्ठकथा की मान्यता भी निराधार नहीं है। इस ग्रंथ की शैली सारिपुत्त थेर के सुत्तंतों की शैली के समान है। संमादिट्ठि, संपसादनिया संगीतिपरियाय, दसुत्तर और महावेदल्ल सुत्त इसके कतिपय उदाहरण हैं। हाँ भगवान और उनके कतिपय अन्य शिष्यों के सुत्तंत भी इसमें संगृहीत हैं लेकिन सारिपुत्त थेर के सुत्तंतों की ही प्रमुखता है। संभवत: इसी बात के कारण प्राचीन परंपरा सारिपुत्त थेर को पटिसंभिदामग्ग का रचयिता बताने के पक्ष में रही होगी।\n", "id": "191815", "title": "पटिसंभिदामग्ग"}
{"url": "https://hi.wikipedia.org/wiki?curid=191817", "text": "राजा शिवप्रसाद 'सितारेहिन्द'\n\nराजा शिवप्रसाद 'सितारेहिन्द' (१८२३ -२३-मई १८९५) हिन्दी के उन्नायक एवं साहित्यकार थे। वे शिक्षा-विभाग में कार्यरत थे। उनके प्रयत्नों से स्कूलों में हिन्दी को प्रवेश मिला। उस समय हिन्दी की पाठ्यपुस्तकों का बहुत अभाव था। उन्होने स्वयं इस दिशा में प्रयत्न किया और दूसरों से भी लिखवाया। आपने 'बनारस अखबार' नामक एक हिन्दी पत्र निकाला और इसके माध्यम से हिन्दी का प्रचार-प्रसार किया। इनकी भाषा में फारसी-अरबी के शब्दों का अधिक प्रयोग होता था।\n\nराजा साहब 'आम फहम और खास पसंद' भाषा के पक्षपाती और ब्रिटिश शासन के निष्ठावान् सेवक थे। भारतेंदु हरिश्चंद्र ने इन्हें गुरु मानते हुए भी इसलिए इनका विरोध भी किया था। फिर भी इन्हीं के उद्योग से उस समय परम प्रतिकूल परिस्थितियों में भी शिक्षा विभाग में हिंदी का प्रवेश हो सका। साहित्य, व्याकरण, इतिहास, भूगोल आदि विविध विषयों पर इन्होंने प्राय: ३५ पुस्तकों की रचना की जिनमें इनकी सवान-ए उमरी (आत्मकथा), राजा भोज का सपना, आलसियों का कोड़ा और 'इतिहासतिमिरनाशक' उल्लेख्य हैं।\n\nशिवप्रसाद सितारेहिंद का जन्म बनारस की 'भाट की गली' में माघ शुक्ल २, संवत् १८८० को जैन परिवार में हुआ था। जागेश्वर महादेव की कृपा से उत्पन्न समझकर नाम शिवप्रसाद रखा गया। घर पर और स्कूल में संस्कृत, हिंदी, बँगला, फारसी, अरबी और अँगरेजी की शिक्षा प्राप्त की।\n\nइनके पिता का नाम गोपीचंद था। पूर्वजों का मूल स्थान रणथंभोर था। वंश के मूल पुरुष गोखरू से ग्याहरवीं पीढ़ी में उत्पन्न भाना नामक इनका पूर्वज अलाउद्दीन खिलजी के साथ रणथंभोर विजय के बाद चंपानेर चला गया। इनके एक पूर्वज को शाहजहाँ ने 'राय' की और दूसरे पूर्वज को मुहम्मदशाह ने 'जगत्सेठ' की उपाधि दी थी। नादिरशाही में परिवार के दो आदमियों के मारे जाने पर इनका परिवार मुर्शिदाबाद चला गया। बंगाल के सूबेदार कासिम अली खाँ के अत्याचारों से तंग आकर इनके दादा राजा अँग्रेजों से मिल गए जिसपर सूबेदार ने उन्हें कैद कर लिया। किसी प्रकार वहाँ से भागकर ये बनारस चले आए और यहीं बस गए।\n\nजब शिवप्रसाद जी ग्यारह साल के थे, पिता का देहांत हो गया। सत्रह साल की उम्र में ही भरतपुर के राजा की सेवा में गए और राज्य के वकील का पद प्राप्त किया। तीन साल बाद नौकरी छोड़ दी। कुछ दिन बेकार रहकर सन् १८४५ में ब्रिटिश सरकार की सेवा स्वीकार की और सुबराँव के सिख युद्ध में सर हेनरी लारेंस की जासूस के रूप में सहायता की। तत्पश्चात् शिमले की एजेंटी के मीर मुंशी नियुक्त हुए। सात साल बाद नौकरी छोड़ काशी चले आए परंतु शीघ्र ही गवर्नर जेनरल के एजेंट के आग्रह पर पुन: मीर मुंशी का पद सवीकार किया और दो ही सालों के भीतर पहले बनारस में शिक्षा विभाग के संयुक्त इंस्पेक्टर और तत्पश्चात् बनारस और इलाहाबाद के स्कूल इंस्पेक्टर नियुक्त हुए। सन् १८७२ ई. में सी. आई. ई. और सन् १८८७ ई. में लार्ड मेयो ने उन्हें इंपीरियल कौंसिल का सदस्य बनाया जहाँ एलबर्ट बिल का विरोध कर उन्होंने उसे पारित न होने दिया। सन् १८७८ ई. में सरकारी नौकरी से पेंशन ले ली। इनकी यह इच्छा कि 'काशी की मिट्टी जल्द काशी में मिले' २३ मई सन् १८९५ ई. को पूरी हुई।\n\nप्रारम्भिक खड़ी बोली हिन्दी के विकास में हिन्दी और नागरी लिपि के अस्तित्व की लड़ाई लड़ने वालों में राजा शिवप्रसाद ‘सितारे हिन्द’ का नाम अत्यन्त महत्त्वपूर्ण है। वे हिन्दी और नागरी के समर्थन में उस समय मैदान में उतरे जब हिन्दी गद्य की भाषा का परिष्कार और परिमार्जन नहीं हो सका था अर्थात् हिन्दी गद्य का कोई सुव्यवस्थिति और सुनिश्चित नहीं गढ़ा जा सका था। खड़ी बोली हिन्दी घुटनों के बल ही चल रही थी। वह खड़ी होने की प्रक्रिया में तो थी; मगर नहीं हो पा रही थी। क्योंकि एक तरफ अँग्रेजों के आधिपत्य के कारण अँग्रेजी के प्रसार-प्रचार का सुव्यवस्थित अभियान चलाया जा रहा था तो दूसरी तरफ राजकीय कामकाज में, कचहरी में उर्दू समादृत थी।\n\nकहा जाता है कि हिन्दी वाले भी अपनी पुस्तकें फारसी में लिखने लगे थे, जिसके कारण देवनागरी अक्षरों का भविष्य ही खतरे में पड़ गया था। जैसा कि बालमुकुन्दजी की इस टिप्पणी से स्पष्ट होता है-\n\nधीरे-धीरे उर्दू के फैशन और हिन्दी विरोध के कारण देवनागरी अक्षरों का लोप होने लगा। अदालती और राजकीय कामकाज में उर्दू का बोलबाला होने से उर्दू पढ़े-लिखे लोगों की भाषा बनने लगी। उन्नीसवीं शताब्दी के मध्य तक उर्दू की व्यापकता थी। खड़ी बोली का अरबी-फारसी रूप ही लिखने-पढ़ने की भाषा होकर सामने आ रहा था। हिन्दी को इससे बड़ा आघात पहुँचा।\n\nराजा शिव प्रसाद का लिपि सम्बन्धी प्रतिवेदन (1868 ई.)\n\nफ़ारसी लिपि के स्थान पर नागरी लिपि और हिन्दी भाषा के लिए पहले प्रयास के र्रु में राजा शिव प्रसाद का 1868 ई. में उनके लिपि सम्बन्धी प्रतिवेदन (court character in the upper provinces of India) से आरम्भ हुआ था।\n\nसाहित्य, व्याकरण, इतिहास, भूगोल आदि विविध विषयों पर इन्होंने प्राय: ३५ पुस्तकों की रचना की। राजा शिव प्रसाद की रचनाओं में निम्नलिखित रचनाएँ बहुत प्रसिद्ध थीं- \n\nगोविन्द रघुनाथ धत्ते ने सन 1845 में राजा शिव प्रसाद की मदद से ‘बनारस अख़बार’ निकाला था।\n\n\n", "id": "191817", "title": "राजा शिवप्रसाद 'सितारेहिन्द'"}
{"url": "https://hi.wikipedia.org/wiki?curid=191818", "text": "पत्रकारिता का इतिहास\n\nपत्रकारिता का इतिहास, प्रौद्योगिकी और व्यापार के विकास के साथ आरम्भ हुआ। \n\nलगता है कि विश्व में पत्रकारिता का आरंभ सन 131 ईस्वी पूर्व रोम में हुआ था। उस साल पहला दैनिक समाचार-पत्र निकलने लगा। उस का नाम था – “Acta Diurna” (दिन की घटनाएं)। वास्तव में यह पत्थर की या धातु की पट्टी होता था जिस पर समाचार अंकित होते थे। ये पट्टियां रोम के मुख्य स्थानों पर रखी जाती थीं और इन में वरिष्ठ अधिकारियों की नियुक्ति, नागरिकों की सभाओं के निर्णयों और ग्लेडिएटरों की लड़ाइयों के परिणामों के बारे में सूचनाएं मिलती थीं। \n\nमध्यकाल में यूरोप के व्यापारिक केंद्रों में ‘सूचना-पत्र ‘ निकलने लगे। उन में कारोबार, क्रय-विक्रय और मुद्रा के मूल्य में उतार-चढ़ाव के समाचार लिखे जाते थे। लेकिन ये सारे ‘सूचना-पत्र ‘ हाथ से ही लिखे जाते थे। \n\n15वीं शताब्दी के मध्य में योहन गूटनबर्ग ने छापने की मशीन का आविष्कार किया। असल में उन्होंने धातु के अक्षरों का आविष्कार किया। इस के फलस्वरूप किताबों का ही नहीं, अख़बारों का भी प्रकाशन संभव हो गया। \n\n16वीं शताब्दी के अंत में, यूरोप के शहर स्त्रास्बुर्ग में, योहन कारोलूस नाम का कारोबारी धनवान ग्राहकों के लिये सूचना-पत्र लिखवा कर प्रकाशित करता था। लेकिन हाथ से बहुत सी प्रतियों की नकल करने का काम महंगा भी था और धीमा भी। तब वह छापे की मशीन ख़रीद कर 1605 में समाचार-पत्र छापने लगा। समाचार-पत्र का नाम था ‘रिलेशन’। यह विश्व का प्रथम मुद्रित समाचार-पत्र माना जाता है।\n\nछापे की पहली मशीन भारत में 1674 में पहुंचायी गयी थी। मगर भारत का पहला अख़बार इस के 100 साल बाद, 1776 में प्रकाशित हुआ। इस का प्रकाशक ईस्ट इंडिया कंपनी का भूतपूर्व अधिकारी विलेम बॉल्ट्स था। यह अख़बार स्वभावतः अंग्रेज़ी भाषा में निकलता था तथा कंपनी व सरकार के समाचार फैलाता था। \n\nसब से पहला अख़बार, जिस में विचार स्वतंत्र रूप से व्यक्त किये गये, वह 1780 में जेम्स ओगस्टस हीकी का अख़बार ‘बंगाल गज़ेट’ था। अख़बार में दो पन्ने थे और इस में ईस्ट इंडिया कंपनी के वरिष्ठ अधिकारियों की व्यक्तिगत जीवन पर लेख छपते थे। जब हीकी ने अपने अख़बार में गवर्नर की पत्नी का आक्षेप किया तो उसे 4 महीने के लिये जेल भेजा गया और 500 रुपये का जुरमाना लगा दिया गया। लेकिन हीकी शासकों की आलोचना करने से पर्हेज़ नहीं किया। और जब उस ने गवर्नर और सर्वोच्च न्यायाधीश की आलोचना की तो उस पर 5000 रुपये का जुरमाना लगाया गया और एक साल के लिये जेल में डाला गया। इस तरह उस का अख़बार भी बंद हो गया।\n\n\n\n\n\nउस समय भारतीय समाचार-पत्रों की समस्याएं समान थीं। वे नया ज्ञान अपने पाठकों को देना चाहते थे और उसके साथ समाज-सुधार की भावना भी थी। सामाजिक सुधारों को लेकर नये और पुराने विचारवालों में अंतर भी होते थे। इस के कारण नये-नये पत्र निकले। उन के सामने यह समस्या भी थी कि अपने पाठकों को किस भाषा में समाचार और विचार दें। समस्या थी – भाषा शुद्ध हो या सब के लिये सुलभ हो? 1846 में राजा शिव प्रसाद ने हिंदी पत्र ‘बनारस अख़बार’ का प्रकाशन शुरू किया। राजा शिव प्रसाद शुद्ध हिंदी का प्रचार करते थे और अपने पत्र के पृष्ठों पर उन लोगों की कड़ी आलोचना की जो बोल-चाल की हिंदुस्तानी के पक्ष में थे। लेकिन उसी समय के हिंदी लखक भारतेंदु हरिशचंद्र ने ऐसी रचनाएं रचीं जिन की भाषा समृद्ध भी थी और सरल भी। इस तरह उन्होंने आधुनिक हिंदी की नींव रखी है और हिंदी के भविष्य के बारे में हो रहे विवाद को समाप्त कर दिया। 1868 में भरतेंदु हरिशचंद्र ने साहित्यिक पत्रिका ‘कविवच सुधा’ निकालना प्रारंभ किया। 1854 में हिंदी का पहला दैनिक ‘समाचार सुधा वर्षण’ निकला।\n\n\n", "id": "191818", "title": "पत्रकारिता का इतिहास"}
{"url": "https://hi.wikipedia.org/wiki?curid=191831", "text": "भुवन चन्द्र खण्डूरी\n\nभुवन चन्द्र खण्डूरी जिन्हें मेजर जनरल (से.नि.) बी. सी. खण्डूरी (जन्म १ अक्टूबर १९३४) के नाम से भी जाना जाता है, भारत के उत्तराखण्ड राज्य की तीसरी विधानसभा के सदस्य हैं। वो राजनैतिक दल भारतीय जनता पार्टी के सदस्य के रूप में उत्तराखण्ड विधानसभा की धूमाकोट सीट का प्रतिनिधित्व करते हैं। वह ८ मार्च २००७ से २७ जून, २००९ तक उत्तराखण्ड राज्य के मुख्यमंत्री थे। ११ सितंबर, २०११ को तत्कालीन मुख्यमंत्री रमेश पोखरियाल निशंक के इस्तीफे के बाद वे वापस उत्तराखण्ड के मुख्यमंत्री बने।\n\nश्री खण्डूरी का जन्म १९३४ में देहरादून (उत्तराखण्ड) में हुआ तथा शिक्षा इलाहाबाद विश्वविद्यालय, सैन्य अभियांत्रिकी महाविद्यालय (सी.एम.ई.) पूणे, इन्स्टिटूयूट ऑफ इंजिनियर्स, नई दिल्ली और रक्षा प्रबंध संस्थान सिकन्दराबाद में शिक्षा प्राप्त की।\n\nउन्होने १९५४ से १९९० तक भारतीय सेना की कोर ऑफ इन्जिनीयर्स में सेवा की। भारतीय सेना में विशिष्ट सेवा के लिए उन्हे १९८२ में राष्ट्रपति द्वारा अति विशिष्ट सेवा मैडल प्रदान किया गया।\n\nसेवानिवृत्ति के उपरान्त वे राजनीति में आए और १९९१ तथा बाद के चुनावों में उत्तराखण्ड के गढ़वाल क्षेत्र से लोकसभा के लिए निर्वाचित हुए।\n\nमाननीय अटल बिहारी वाजपेयी जी के नेतृत्व वाली सरकार में वे सड़क, परिवहन एवं राजमार्ग मामलों के राज्य मंत्री (स्वतंत्र प्रभार) रह चुके हैं। २००३ में उन्हे कैबिनेट मंत्री बनाया गया, जिस पर वह मई २००४ में राष्ट्रीय बनाया गया, जिस पर वह मई २००४ मे राष्ट्रीय प्रजातांत्रिक गठबंधन सरकार के सत्ता परिवर्तन तक रहे। वह भारतीय जनता पार्टी के वरिष्ठ नेता है। मंत्री के रूप में उन्होंने भारतीय जनता पार्टी के प्रतिष्ठत विकास परियोजना को और तत्परता से दक्षता राष्ट्रीय राजमार्ग से लागू किया।\n\n", "id": "191831", "title": "भुवन चन्द्र खण्डूरी"}
{"url": "https://hi.wikipedia.org/wiki?curid=191853", "text": "कंप्यूटर ग्राफिक्स\n\nकंप्यूटर ग्राफिक्स कंप्यूटर के सहयोग से सृजित ग्राफिक्स यानि रेखाचित्र होते हैं। इनमें अधिकांशतः चित्र डाटा का कंप्यूटर के द्वारा प्रदर्शन और परिवर्तन किया गया होता है। कंप्यूटर ग्राफ़िक्स के विकास से कंप्यूटरों के कई प्रकार के डाटा को समझने, भाषांतर करने और प्रयोग करने के अनुभव बढ़े हैं। कंप्यूटर ग्राफ़िक्स के क्षेत्र में विकास के साथ एनिमेशन, मूवीज़ और वीडियो खेलों में बहुत बड़ी प्रगति हुई है।\n \n", "id": "191853", "title": "कंप्यूटर ग्राफिक्स"}
{"url": "https://hi.wikipedia.org/wiki?curid=191880", "text": "मीडिया\n\nमीडिया के निम्न अर्थ हो सकते हैं:\nमीडिया का सामान्य अर्थ \"सन्चार माध्यम\" होता है। \n\n\n\n\n\n", "id": "191880", "title": "मीडिया"}
{"url": "https://hi.wikipedia.org/wiki?curid=191889", "text": "खनिज विज्ञान\n\nखनिज विज्ञान (अंग्रेज़ी:\"मिनरलॉजी\") भूविज्ञान की एक शाखा होती है। इसमें खनिजों के भौतिक और रासायनिक गुणों का अध्ययन किया जाता है। विज्ञान की इस शाखा के अंतर्गत खनिजों के निर्माण, बनावट, वर्गीकरण, उनके पाए जाने के भौगोलिक स्थानों और उनके गुणों को भी शामिल किया गया है। इसके माध्यम से ही खनिजों के प्रयोग और उपयोग का भी अध्ययन इसी में किया जाता है। विज्ञान की अन्य शाखाओं की भांति ही इसकी उत्पत्ति भी कई हजार वर्ष पूर्व हुई थी। वर्तमान खनिज विज्ञान का क्षेत्र, कई दूसरी शाखाओं जैसे, जीव विज्ञान और रासायनिकी तक विस्तृत हो गया है। सुकरात ने सबसे पहले खनिजों की उत्पत्ति और उनके गुणों को सिद्धांत रूप में प्रतुत किया था, हालांकि सुकरात और उनके समकालीन विचारक बाद में गलत सिद्ध हुए लेकिन उस समय के अनुसार उनके सिद्धांत नए और आधुनिक थे। किन्तु ये कहना भी अतिश्योक्ति न होगा कि उनकी अवधारणाओं के कारण ही खनिज विकास की जटिलताओं को सुलझाने में सहयोग मिला, जिस कारण आज उसके आधुनिक रूप से विज्ञान समृद्ध है। १६वीं शताब्दी के बाद जर्मन वैज्ञानिक जॉर्जियस एग्रिकोला के अथक प्रयासों के चलते खनिज विज्ञान ने आधुनिक रूप लेना शुरू किया।\nखनिज विज्ञान के बारे में आरंभिक लेखन, विशेषकर रत्न आदि के बारे में प्राचीन बेबीलोनिया, प्राचीन यूनान-रोम साम्राज्यों, प्राचीन चीन और प्राचीन भारत के संस्कृत में उपलब्ध पौराणिक साहित्य में मिलता है। इस विषय पर उपलब्ध पुस्तकों में की है, जिसमें विभिन्न खनिजों का वर्णन ही नहीं किया गया है, वरन उनके कई गुणों का भी ब्यौरा दिया है। जर्मन पुनर्जागरण विशेषज्ञ जॉर्जियस एग्रिकोला ने \"\" (\"धातुओं पर\", १५५६) और \"\" (\"शैलों की प्रकृति पर\", १५४६) जैसे कई ग्रन्थ दिये हैं, जिनमें इस विषय पर वैज्ञानिक पहलुओं पर विचार किया गया है। यूरोप में पुनर्जागरण उपरांत के युग में खनिजों और पाषाणों के क्रमबद्ध और सुव्यवस्थित वैज्ञानिक अध्ययनों का विकास हुआ। खनिज विज्ञान के आधुनिक रूप का आधार १७वीं शताब्दी में सूक्ष्मदर्शी यंत्र के आविष्कार क्रिस्टलोग्राफी के सिद्धांतों और शैलों के अनुभाग काटों के नमूनों का सूक्ष्म अध्ययन पर हुआ।\n\nखनिजों के गुणों का अध्ययन और उनका वर्गीकरण उनकी भौतिक विशेषताओं पर निर्भर करता है। खनिज की कठोरता की जांच के लिए मॉस्केल टेस्ट किया जाता है। किसी खनिज की कठोरता या कोमलता इस बात पर निर्भर करती है कि इसकी आंतरिक संरचना में परमाणुओं का विन्यास कैसा है।\n\nइतिहास में देखें तो, खनिज विज्ञान मूलतः शैल-घटक खनिजों के वर्गीकरण (टैक्सोनॉमी) पर ही केन्द्रित रहा है। अंतर्राष्ट्रीय खनिजविज्ञान संगठन (आई.एम.ए) एक अंतर्राष्ट्रीय संगठन है, जिसके सदस्य विशिष्ट राष्ट्रों के प्रतिनिधि खनिजशास्त्री होते हैं। इसके क्रियाकलापों में खनिजों का नामकरण (नये खनिज एवं खनिज नाम आयोग के सहयोग द्वारा), ज्ञात खनिजों के पाये जाने के स्थान, आदि आते हैं। वर्ष २००४ के आंकड़ों के अनुसार आई.एम.ए द्वारा मान्यता प्राप्त खनिजों की हैं। और इनमें से लगभग १५० को सामान्य, अन्य ५० को \"प्रासंगिक\" और शेष को \"दुर्लभ\" से \"अत्यंत दुर्लभ\" कहा जा सकता है। \n\nहाल के कुछ वर्षों में हुए विकास से सामने आयी तकनीकों (जैसे न्यूट्रॉन-विवर्तन) और उपलब्ध तेज गणन क्षमता जो आधुनिक कंप्यूटरों और अत्यंत एक्युरेट परमाणु-पैमाने सिमुलेशन द्वारा क्रिस्टल व्यवहार के अध्ययन से समर्थित है; विज्ञान ने इनॉर्गैनिक रासायनिकी एवं सॉलिड स्टेट भौतिकी के क्षेत्र में गहन अध्ययन हेतु एस शाखा को पृथक किया है। फिर भी इसमें अब भी पाषाण-निर्माण में लगे खनिजों की क्रिस्टल संरचना पर ध्यान केन्द्रित रखा है। इस शाखा के विकास के में खनिजों व उनके प्रकार्यों के परमाणु-पैमाने पर अध्ययन पर प्रकाश डाला है। इस शाखा के अंतर्गत खनिजों के कई प्रकार के अध्ययन किये जाते हैं:\nभौतिक खनिजशास्त्र में खनिजों के भौतिक गुणों पर विशेष ध्यान दिया जाता है। भौतिक गुणों का वर्णन उनकी पहचान, वर्गीकरण, श्रेणिगत करने में विशेष सहयोगी रहता है। इसमें निम्न बिन्दुओं पर गौर किया जाटा है:\n\n\nअब तक चार हजार से अधिक खनिजों की खोज हो चुकी है। इनमें से अधिकतर ऐसे हैं, जो अब कम या बहुत कम पाए जाते हैं। मात्र १५० खनिज ही ऐसे हैं, जो वर्तमान में बड़ी मात्र में पाए जाते हैं। कुछ ऐसे भी खनिज हैं, जो कभी किसी अवसर या प्राकृतिक घटना पर ही पाए जाते हैं, इनकी संख्या ५० से १०० के बीच है। खनिजों के बारे में यही कहा जा सकता है कि ये केवल पृथ्वी की सतह पर पाए जाने वाले तत्व ही नहीं हैं, वरन भूगर्भ में, सागर में, वातावरण में भी मिलते हैं। कई खनिज स्वास्थ्य के लिए भी लाभदायक होते हैं।\n\n\n", "id": "191889", "title": "खनिज विज्ञान"}
{"url": "https://hi.wikipedia.org/wiki?curid=191890", "text": "मखमल\n\nमखमल (फ्रेंच: Velours, जर्मन: Samt, अंग्रेजी: Velvet, स्पेनिश: Terciopelo) हलकी बुनाई के रोयेंदार रेशमी कपड़े को कहते हैं। यह साधारण रेशम (silk) या प्लश (plush) की रोएँदार सतह पर बनाया जाता है। यह सतह बुनाई करते समय ऐंठे हुए रेशमी धागों को पृथक्-पृथक् करने से विकसित होती है। अलग-अलग होने पर यह धागे गुच्छे के रूप में रेशमी, सूती या किसी भी बुने कपड़े के दृढ़ आधार पर सीधे खड़े रहते है। प्राचीन काल में मखमल पोशाकों के लिये काफी लोकप्रिय रहा है। राजकीय, सामाजिक तथा धार्मिक अवसरों पर मखमल के परिधानों का विशेष रूप से उपयोग होता था। इसके कई उपयोग भी हैं, जैसे पर्दे के रूप में एवं शोभा के लिये, सोफे के गद्दे तथा लिहाफों के खोल के रूप में।\n\nहलकी बुनाई का मखमल करघे पर बुना जाता है। यह मखमल ताने के धागों की दो कतारों तथा बाने के धागे की एक कतार से तैयार होता है, अर्थात ताना \"आधार\" (ground) धागों के रूप में आधार बुनाई (foundation texture) करता है तथा रोएँदार धागा बाने के रूप में रोयाँ तैयार करता है। बुनाई के दौरान ऐंठे हुए रोयेंदार धागे को रोयाँ बनाने के लिये ऊपर उठा देते हैं, जबकि आधार के धागे नीचे रहते हैं। इस तरह से बने हुए ऐंठे छादक (warp shed) में एक लंबा, पतला इमारत का तार, जिसके संपूर्ण ऊपरी किनारे में सँकरा खाँचा बना रहता है, डाला जाता है। इस तार को रोयेंवाला तार (pile wire) कहते हैं। यह तार जब पूर्ण चौड़ाई भर के रोयाँ बननेवाले डोरों के बीच में फँसा दिया जाता है, तब कंघा (reed) मारते हैं। इसके बाद फिर उसी प्रकार से रोयेंवाला डोरा, जो बाना होता है, निश्चित तानों के बाद उकसाकर, ऐंठकर फंदा ऐसा बना लिया जाता है और उन फंदों मे उपुर्यक्त रोयेंवाले तार की तरह का दूसरा इस्पात का तार घुसेड़ा जाता है। तब फिर कंघा चलाकर कपड़ा बुना जाता है। इस प्रकार तीन तार लगाने पर चौथी बार पहला वाला तार निकालकर लगाते हैं। रोयाँ बनाने के लिये तार निकालने से पहले विशेष प्रकार से बने हुए हैंडिलदार चाकू को इस्पात के तार के ऊपरी खाँचे में एक सिरे से दूसरे सिरे तक चला देते हैं, जिससे धागा कट जाता है। इससे छोटे छोटे रोयें तैयार हो जाते हैं।\n\nबिजली से चलनेवाले करघों द्वारा भी मखमल बुना जाता है। इसमें उमेठे हुए डोरों के फंदों में रोयेंवाला तार निकालने और लगाने का कार्य स्वनियंत्रित होता है। विभिन्न प्रकार के मखमल रोयेंदार डोरे के रंग, प्रकार (जैसे, ऊन, सूत, बकरी इत्यादि के लंबे बाल), आकार (जैसे, कटे बिनकटे) इत्यादि बदलने से बनाए जा सकते हैं।\n", "id": "191890", "title": "मखमल"}
{"url": "https://hi.wikipedia.org/wiki?curid=191892", "text": "मनोहर राय\n\nमनोहर राय, रामशरण चट्टराज के शिष्य थे, जो श्री गोपाल भट्ट की शिष्यपरंपरा में थे। इनके शिष्य प्रियादास जी भक्तमाल के प्रसिद्ध टीकाकार थे। \n\nइनकी रचना \"राधारमणसागर\" प्रसिद्ध है, जो संवत् 1757 की कृति है। इससे इनका समय संवत् 1710 से संवत् 1780 के मध्य में आता है। इनकी अन्य रचनाएँ हैं - रसिक जीवनी, संप्रदायबोधिनी, क्षणदा गीति चिंतामणि। कुछ स्फुट पद भी प्राप्त हैं।\n", "id": "191892", "title": "मनोहर राय"}
{"url": "https://hi.wikipedia.org/wiki?curid=191895", "text": "मयूर भट्ट\n\nमयूर भट्ट संस्कृत कवि थे। इनकी सुप्रसिद्ध रचना \"सूर्यशतक\" है। व्याकरण, कोश तथा अलंकार के विद्वानों में इस ग्रंथ की बड़ी प्रतिष्ठा रही है।\n\nकिंवदंती के अनुसार मयूर भट्ट महाकवि बाण के श्वसुर या साले कहे जाते हैं। कहते हैं- एक समय बाण की पत्नी ने मान किया और सारी रात मान किए रही। प्रभात होने को हुआ, चंद्रमा का तेज विशीर्ण होने लगा, दीप की लौ हिलने लगी, किंतु मान न टूटा। अधीर हो बाण न एक श्लोक बनाया और सविनय निवेदन किया। श्लोक के तीन चरण इस प्रकार थे।\n\nइतने में वहाँ कवि मयूर भट्ट आ गए थे। उन्होंने इन तीन चरणों को सुना। कवि काव्यानंद में डूब गया। संबंध की मर्यादा भूल गया और जब तक बाण चौथा चरण सोचते स्वयं परोक्ष से ही बोल उठा--\n\nपंक्ति की चोट से बाण और उनकी पत्नी दोनों घायल हो उठे। विशेषत: उनकी पत्नी को अपने रहस्य में इस प्रकार अनधिकार हस्तक्षेप करनेवाले मर्यादाविहीन संबंधी पर बड़ा क्रोध आया। उन्होंने उसे कुष्टी होने का शाप दे दिया। दु:खी कवि मयूर ने भगवान सूर्य की स्तुति में एक अतिशय प्रौढ़ एवं ललित श्लोकशतक की रचना ग्राम मायर (उन्ही के नाम पर गाँव का नाम मायर पड़ा) में रहकर की, जिसे \"सूर्यशतक\" कहते हैं और उस पापरोग से मुक्ति पाई। इस रोगमुक्तिवाली घटना की ओर कुछ इस प्रकार संकेत आचार्य मम्मट ने काव्यप्रयोजन बताते हुए अपने काव्यप्रकाश में किया है--\"आदित्यादेर्मयूरादीनामिवानर्थ निवारणम्\" (प्रथम उल्लास)। कहते हैं, क्रुद्ध हो मयूर ने भी बाण को प्रतिशाप दिया, जिससे मुक्ति के लिये बाण ने भगवती दुर्गा की स्तुति में \"चंडीशतक\" की रचना की। कन्नौज के महाराज हर्षवर्धन की सभा में जिस प्रकार बाण की प्रतिष्ठा थी, उसी प्रकार मयूर की भी, जैसा राजशेखर की इस उक्ति से प्रमाणित होता है--\n\nअत: मयूर का भी समय ईसा की सप्तम शताब्दी के मध्य के आस पास माना जा सकता। मयूर भी काशी के पूर्ववर्ती प्रदेश के रहनेवाले थे। आज भी गोरखपुर जिले के कुछ प्रतिष्ठित ब्राह्मण अपने को मयूर भट्ट का वंशज बताते हैं।\n\nमयूर भट्ट की एक शृंगाररस विषयक रचना \"मयूराष्टक\" नाम से बताई जाती है, जिसमें प्रिय के पास से लौटी प्रेयसी का वर्णन किया गया है। किंतु इसकी प्रामाणिकता में संदेह है। इनकी सुप्रसिद्ध रचना \"सूर्यशतक\" है। संस्कृत के सबसे बड़े छंद स्रग्धरा में, लंबे समस्त पदों की गौडी रीति में श्लेष एवं अनुप्रास अलंकार से सुसज्जित अतिशय प्रौढ़ भाषा में पूर्ण वैदग्ध्य के साथ रचे गए इन सौ श्लोकों ने ही काव्यजगत् में मयूर की कवित्वशक्ति की ऐसी धाक जमा दी कि वे कविताकामिनी के कर्णपूर बन गए--\"कर्णपूरा मयूरक\"। इस \"शतक\" में कवि का संरभ देवविषयक भक्ति से अधिक अलंकारादि योजना के प्रति समझ पड़ता है। प्राय: प्रत्येक श्लोक के अंत में आशीर्वाद सा दिया गया है। सूर्य के रथ, घोड़े, बिंब आदि के प्रति बड़ी अनूठी कल्पनाएँ की गई हैं। प्रतिभा के साथ कवि की व्युत्पत्ति (पांडित्य) ने इस शतक का महत्व बढ़ा दिया है। व्याकरण, कोश तथा अलंकार के विद्वानों में इस ग्रंथ की बड़ी प्रतिष्ठा रही है, जो उनमें इसके उद्धरणों से प्रमाणित होता है। अतएव इसपर टीकाएँ भी विशेष संख्या में मिलती है।\n", "id": "191895", "title": "मयूर भट्ट"}
