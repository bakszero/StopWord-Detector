{"url": "https://hi.wikipedia.org/wiki?curid=193629", "text": "विल स्मिथ\n\nविलियार्ड क्रिस्टोफर \"विल\" स्मिथ, जूनियर (जन्म 25 सितम्बर 1968) एक अमरीकी अभिनेता, फिल्म-निर्माता और रैपर हैं। उन्होंने संगीत, टेलीविजन और फिल्म में सफलता का आनंद लिया है। अप्रेल 2007 के \"न्यूजवीक\" ने उन्हें इस ग्रह का सबसे शक्तिशाली अभिनेता कहा था। स्मिथ को चार गोल्डन ग्लोब अवॉर्ड्स और दो एकाडमी अवॉर्ड्स के लिए नामित किया जा चुका है और उन्होंने अनेक ग्रैमी अवॉर्ड्स जीते हैं।\n\nअस्सी के दशक के अंत में, स्मिथ ने द फ्रेश प्रिंस के नाम से एक रैपर के रूप में पर्याप्त सफलता प्राप्त की. हालांकि, 1990 में जब उन्होंने लोकप्रिय टेलीविजन सीरिज़ \"द फ्रेश प्रिंस ऑफ बेल-एयर\" में अभिनय किया, तो उनकी प्रसिद्धि प्रभावशाली तरीके से बढ़ गई। यह शो NBC पर लगभग 6 वर्षों (1990-1996) तक चला और तब से लगातार विभिन्न नेटवर्क्स पर इसे प्रसारित किया जाता रहा है। नब्बे के दशक के मध्य में स्मिथ टेलीविजन से फिल्मों की ओर बढ़े और अंतत: उन्होंने अनेक ब्लॉकबस्टर फिल्मों में अभिनय किया, जिन्होंने बॉक्स ऑफिस पर विस्तृत सफलता प्राप्त की. वस्तुत: वे पूरे इतिहास में ऐसे एकमात्र अभिनेता हैं, जिनकी लगातार आठ फिल्मों ने घरेलू बॉक्स ऑफिस पर $100 मिलियन से अधिक की कमाई की और साथ ही साथ वे अकेले ऐसे अभिनेता हैं, जिनके अभिनय वाली लगातार आठ फिल्में घरेलू बॉक्स ऑफिस पर पहले स्थान पर खुलीं. जिन उन्नीस काल्पनिक फिल्मों में उन्होंने अभिनय किया, उनमें से चौदह ने विश्व स्तर पर कुल $100 मिलियन संचित किये, जिनमें से चार की वैश्विक बॉक्स ऑफिस कमाई $500 मिलियन से ज़्यादा रही. वित्तीय रूप से उनकी सबसे सफल फिल्में \"बैड बॉयज़\", \"बैड बॉयज़ II\", \"इंडीपेंडेंस डे\", \"मेन इन ब्लैक\", \"मेन इन ब्लैक II\", \"आय, रोबोट\", \"द परस्युट ऑफ हैपीनेस\", \"आय एम लेजेंड\", \"हैनकॉक\", \"वाइल्ड वाइल्ड वेस्ट\", \"एनिमी ऑफ द स्टेट\", \"शार्क टेल\", \"हिच\" और \"सेवन पाउंड्स\" रही हैं। उन्होंने \"अली\" और \"सिक्स डिग्रीज़ ऑफ सेपरेशन\" में अपने प्रदर्शन के लिए समीक्षकों से प्रशंसा भी प्राप्त की है।\n\nस्मिथ का जन्म और पालन-पोषण पश्चिमी फिलाडेल्फिया में और उत्तरपश्चिमी फिलाडेल्फिया के जर्मनटाउन में हुआ। उनकी मां, कैरोलीन (पूर्व-कुलनाम (नी ब्राईट), फिलाडेल्फिया स्कूल बोर्ड में कार्यरत एक स्कूल प्रशासक थीं और उनके पिता, विलियार्ड क्रिस्टोफर स्मिथ, सीनियर, एक रेफ्रीज़रेशन इंजीनियर थे। वे एक बैपटिस्ट[ईसाई ‍दीक्षा गुरु] के रूप में बड़े हुए. जब वे तेरह वर्ष के थे, तब उनके माता-पिता अलग हो गए और जब उनका तलाक हुआ, तो स्मिथ की उम्र बत्तीस वर्ष थी। स्कूल में स्मिथ के मनमोहक और शरारती व्यवहार के कारण उनका उपनाम \"प्रिंस\" पड़ा, जो अंतत: \"फ्रेश प्रिंस\" में बदल गया। अभी जब वे अपनी किशोरावस्था में ही थे, स्मिथ ने रैपिंग शुरू की और आगे चलकर जेफ़ टाउंस (जिन्हें DJ जैज़ी जेफ़ के नाम से भी जाना जाता है), के साथ काम करना शुरू किया, जिनसे वह एक पार्टी में मिले थे। उन्होंने पश्चिमी फिलाडेल्फिया के ओवरब्रूक हाईस्कूल में पढाई की. DJ जैज़ी जेफ़ और द फ्रेश प्रिंस का जन्म हुआ, जिसमें स्मिथ धुनों को संभालते थे और टाउंस मिक्सिंग और स्क्रैचिंग पर ध्यान देते थे-यह 1980 के दशक और 1990 के दशक के प्रारम्भ में पॉप और हिप-हॉप की एक हिट जोड़ी थी।\n\nयह व्यापक रूप से बताया जाता है कि स्मिथ ने मैसाच्युसेट्स इंस्टीटयूट ऑफ टेक्नोलाजी (MIT) में अध्ययन के लिए मिली एक छात्रवृत्ति लेने से मना कर दिया था, जबकि उन्होंने कभी MIT में आवेदन दिया ही नहीं, हालांकि उन्हें वहां एक \"प्री-इंजीनियरिंग प्रोग्राम\" में दाखिल किया गया था। स्मिथ के अनुसार, \"मेरी मां, जो फिलाडेल्फिया के स्कूल बोर्ड के लिए कार्य करती थीं, के एक मित्र MIT में एडमिशन इंचार्ज थे। मेरा SAT स्कोर काफी अच्छा था और उन लोगों को अश्वेत बच्चों की आवश्यकता थी, अत: शायद मुझे प्रवेश मिल गया होता. लेकिन मेरा कॉलेज जाने का कोई इरादा नहीं था।\"\n\nस्मिथ ने हिप-हॉप द्वय DJ जैज़ी जेफ़ एंड द फ्रेश प्रिंस के MC के रूप में शुरुआत की, जिसमें उनके बचपन के मित्र जेफरी \"DJ जैज़ी जेफ़\" टाउंस टर्नटैबलिस्ट (Turntablist) और निर्माता तथा साथ ही रेडी रॉक C (क्लैरेंस होम्स) ह्यूमन बीट बॉक्स (Human beat box) थे। इन तीनों को विनोदशील, रेडियो-मित्रवत, गीतों की प्रस्तुति के लिए जाना जाता था, जिनमें \"पेरेस्न्ट्स जस्ट डोन्ट अंडरस्टैंड\" व \"समरटाइम\" सर्वाधिक उल्लेखनीय हैं। उन्होंने रैप श्रेणी में अब तक का पहला ग्रैमी अवॉर्ड (1988) जीतने पर समीक्षकों से प्रशंसा प्राप्त की. प्रसिद्ध व्यक्तियों के एक समूह (Celebrity Group) द्वारा 1991 के खाड़ी युद्ध के लिए बनाए गए एक गीत \"वॉयसेस दैट केयर\" में उनकी भी एक पंक्ति शामिल थी। अपने प्रारम्भिक कैरियर के दौरान स्मिथ ने मुक्त रूप से धन खर्च किया और पूरा आयकर नहीं चुकाया. अंतत: आतंरिक राजस्व सेवा (Internal Revenue Service) ने स्मिथ के विरुद्ध $2.8 मिलियन की टैक्स चोरी का आकलन किया, उनकी बहुत-सी संपत्ति अपने अधिकार में ले ली और उनकी आय पर नज़र रखने लगे.\n\n1990 में स्मिथ लगभग दिवालिया हो गए थे, जब NBC टेलीविजन नेटवर्क ने उन्हें एक करार के लिए अनुबंधित किया और उनके इर्द-गिर्द एक सिचुएशनल कॉमेडी (Sitcom), \"द फ्रेश प्रिंस ऑफ बेल-एयर\", बनाई. यह शो सफल हुआ और इसने उनके अभिनय कैरियर की शुरुआत की. बॉक्स औफ़िस पर सफलता पाने वाली फिल्मों के सामान्य लक्षणों का अध्ययन करते हुए स्मिथ ने \"विश्व का सबसे बड़ा फिल्मी सितारा\" बनने का लक्ष्य अपने लिए निर्धारित किया। हालांकि उन्होंने फिल्म \"सिक्स डिग्रीज़ ऑफ सेपरेशन\" में अपनी नाटकीय शुरुआत से मिली ख्याति के साथ ही साथ अभी भी \"द फेश प्रिंस ऑफ बेल-एयर \" में दिखाई दे रहे थे, लेकिन सह-अभिनेता मार्टिन लौरेंस के साथ फिल्म \"बैड बॉयज\" (1995) में पुलिस अधिकारी मित्र की भूमिका से उनके फिल्म कैरियर ने उड़ान भरी.\n\n20 मई 1996 को \"द फ्रेश प्रिंस ऑफ बेल-एयर\" की समाप्ति के बाद स्मिथ ने फिल्मों की एक श्रृंखला में अभिनय करते हुए ही एकल संगीत में एक सफल कैरियर की भी शुरुआत की. पहली दो फिल्में अत्यधिक सफल ग्रीष्म ब्लॉकबस्टर्स थीं: \"इंडीपेंडेंस डे\" (1996), जिसमे उन्होंने एक निर्भय और आत्मविश्वास से भरे फाइटर पायलट की भूमिका निभाई थी और \"मेन इन ब्लैक\" (1997), जिसमें उन्होंने टॉमी ली जोन्स के भावहीन एजेंट K के विरुद्ध एक मजाकिया और आत्मविश्वासपूर्ण एजेंट J की भूमिका निभाई थी। \"मेन इन ब्लैक\" में स्मिथ के अभिनय को समीक्षकों की सराहना मिली. पहले उन्होंने \"मेन इन ब्लैक\" में मुख्य भूमिका निभाने से इन्कार कर दिया था, लेकिन उनकी पत्नी जैडा पिंकेट स्मिथ ने उन्हें यह भूमिका स्वीकार करने के लिए मना लिया। इन दो फिल्मों ने स्मिथ की व्यावसायिक प्रतिष्ठा एक ऐसे बैंकेबल सितारे (Bankable Star) के रूप में स्थापित कर दी, जिसका आकर्षण उम्र, वर्ण तथा लिंग की सीमाओं से परे जाकर एक फिल्म को बॉक्स ऑफिस पर \"सफल शुरुआत\" दे सकता था, एक ऎसी प्रतिष्ठा, जिसके लिए स्मिथ ने \"बिग विली वीकेंड\" शब्दावली का प्रयोग प्रारम्भ कर दिया था। 1998 में उन्होंने जिन हैकमैन के साथ \"एनिमी ऑफ द स्टेट\" में अभिनय किया। \"वाइल्ड वाइल्ड वेस्ट\" के पक्ष में स्मिथ ने \"द मैट्रिक्स\" में नियो की भूमिका ठुकरा दी.\"वाइल्ड वाइल्ड वेस्ट\" की असफलता के बावजूद स्मिथ ने यह कहते हुए कि उन्हें अपने निर्णय पर कोई पछतावा नहीं है, दावा किया था कि नियो के रूप में कीनू रीव्स का प्रदर्शन उससे कहीं उत्कृष्ट था, जितना स्मिथ कर सके होते. इसके बाद स्मिथ ने \"मेन इन ब्लैक II\", \"बैड बॉयज़ II\", \"हिच\" तथा \"आय, रोबोट\" सहित अनेक फिल्मों में मुख्य भूमिकाएं निभाईं, जिन्हें बॉक्स ऑफिस पर सफलता मिली.\n\n1990 के दशक के अंतिम दौर में स्मिथ ने हिट एकल गीतों की एक श्रृंखला भी रिलीज़ की, जो अक्सर उनकी नवीनतम फिल्म से जुड़े होते थे। इनमें सबसे उल्लेखनीय हैं, \"मेन इन ब्लैक\" में उनका #1 हिट थीम गीत, #1 हिट \"गेटीन जिगी विथ इट (Gettin Jiggy wit It)\" (जिसने 1998 में कुछ समय के लिए \"जिगी\" को एक प्रचलित वाक्यांश बना दिया) और \"जस्ट द टू ऑफ अस (Just the Two of Us)\" का आवरण गीत, जो उनके युवा पुत्र के प्रति एक स्नेहपूर्ण सन्देश था। उनके पहले दो एकल एल्बम, \"बिग विली स्टाइल\" (1997) और \"विलेनियम\" (1999), मल्टी-प्लैटिनम साबित हुए.\n\nमुक्केबाज़ मुहम्मद अली, जिन्हें पहले कैशियस क्ले के नाम से जाना जाता था, के जीवन पर बनी फिल्म (Biopic), \"अली\", में उनके चरित्र को साकार करने के लिए 2001 में स्मिथ को सर्वश्रेष्ठ अभिनेता के एकाडमी अवॉर्ड के लिए नामित किया गया। वास्तविक जीवन पर आधारित एक अन्य फिल्म, \"द परस्युट ऑफ हैपीनेस\", जिसमें उन्होंने गरीबी-से-अमीरी तक की क्रिस गार्डनर की कहानी में उनका चरित्र निभाया था, के लिए उन्हें फिर एक बार सर्वश्रेष्ठ अभिनेता के ऑस्कर (Best Actor Oscar) के लिए नामित किया गया।\n\nकोलंबिया रिकॉर्ड्स पर 2002 में रिलीज़ किया गया स्मिथ का तीसरा अल्बम, \"बॉर्न टू रीन (Born to Reign)\", उनके पिछले प्रयासों की तुलना में निराशाजनक साबित हुआ और जल्द ही \"ग्रेटेस्ट हिट्स (Greatest Hits)\" की रीलीज़ के बाद, जिसका लगभग कोई प्रचार नहीं किया गया था, उन्हें इस लेबल द्वारा हटा दिया गया। बाद में उन्होंने इंटरस्कोप रिकॉर्ड्स के साथ एक रिकॉर्डिंग अनुबंध पर हस्ताक्षर किये. एक वर्ष बाद, स्मिथ और उनकी पत्नी जैडा पिंकेट स्मिथ ने UPN(बाद में CW) सिटकॉम, \"ऑल ऑफ अस (All of Us) \" बनाई, जो कुछ हद तक उनकी जिंदगियों पर आधारित थी। इस शो की शुरुआत सितम्बर 2003 में UPN से हुई और तीन सत्रों तक यहाँ प्रसारित होने के बाद अक्टूबर 2006 में इसे एक और सत्र के लिए CW ले जाया गया। मई 2007 में CW ने \"ऑल ऑफ अस\" को निरस्त कर दिया. साइलेंट बॉब (Silent Bob) उदबोधन देते हुए, \"जर्सी गर्ल\" में स्मिथ ने अपना ही चरित्र निभाया, जो केविन स्मिथ की लगभग सभी फिल्मों में दिखाई देता है। मुख्य चरित्र की स्थिति इस दावे के अनुरूप है कि \"विल स्मिथ सिर्फ एक रैपर है।\"\n\n2005 में, रिकार्ड-तोड़ तीन प्रीमियर्स में शामिल होने के कारण स्मिथ का नाम गिनीज़ बुक ऑफ वर्ल्ड रिकॉर्ड्स में शामिल किया गया। 2 जुलाई 2005 को, स्मिथ ने अपने जन्मस्थान फिलाडेल्फिया में भारी भीड़ के सामने लाइव 8 कॉन्सर्ट के मेज़बान के रूप में कार्य किया और बाद में DJ जैज़ी जेफ़ के साथ एक सेट पर प्रस्तुति दी. इसी दौरान स्मिथ ने अपना चौथा स्टूडियो अल्बम, \"लॉस्ट एंड फ़ाउंड\" रिलीज़ किया, जो सफल हुआ। यह अल्बम केवल एक अति-सफल एकल गीत, \"स्विच\", की ही मदद से आगे बढ़ा, जिसने मुख्यधारा को आकर्षित किया। यह एकल गीत महीनों तक चार्ट में शीर्ष पर बना रहा और इसने स्मिथ को फिर एक बार हिप-हॉप में सबसे आगे पहुंचा दिया. 2005 में स्मिथ निकोलोडियन किड के च्वाइस अवॉर्ड्स में और साथ ही 2005 में BET अवॉर्ड्स में \"स्विच\" की प्रस्तुति देते हुए दिखाई दिए. NBA फाइनल के दूसरे मुकाबले (सैन फ्रांसिस्को बनाम डेट्रौइट) में भी इस अल्बम का प्रचार करने के लिए उन्हें \"स्विच\" की प्रस्तुति देते हुए देखा गया। जब स्मिथ ने भारत की यात्रा पर थे, तो उन्होंने वास्तविक प्रतिभा प्रतियोगिता शो इन्डियन आयडल में भी विशेष प्रस्तुति दी.\n\n2005 में ही, फिल्म \"मि.एंड मिसेज़.स्मिथ\" में जॉन स्मिथ की भूमिका के लिए स्मिथ के नाम पर विचार किया गया था; अंतत: यह भूमिका ब्रैड पिट को मिली. फिल्म \"चार्ली एंड दि चॉकलेट फैक्ट्री\" के रीमेक में भी विली वोंकाकी भूमिका के लिए उनके नाम पर विचार किया गया था। उन्होंने टेलीविजन सीरिज़ \"इट टेक्स अ थीफ\" के फिल्म रीमेक में अभिनय करने की योजना बनाई है।\n10 दिसम्बर 2007 को, स्मिथ को हॉलीवुड मार्ग (Hollywood Boulevard) पर स्थित ग्रोमैन'स चाइनीज़ थिएटर (Grauman's Chinese Theatre) द्वारा मान्यता दी गई। अनेक प्रशंसकों के सामने स्मिथ ने इस प्रसिद्ध थिएटर के बाहर अपने हाथों और पैरों के निशान दिए. बाद में उसी महीने, स्मिथ ने फिल्म \"आय एम लेजेंड\" में अभिनय किया, जो 14 दिसमबर 2007 को रिलीज़ हुई. आंशिक रूप से सकारात्मक समीक्षाओं के बावजूद, इसकी शुरुआत यूनाइटेड स्टेट्स में दिसंबर माह के दौरान अब तक रिलीज़ हुई किसी भी फिल्म की सबसे बड़ी ओपनिंग थी। स्वयं स्मिथ ने कहा है कि वे इस फिल्म को \"आक्रामक रूप से अद्वितीय (Aggresively Unique)\" मानते हैं। एक समीक्षक ने कहा था कि इस फिल्म की व्यवसायिक सफलता ने \"हॉलीवुड में बॉक्स ऑफिस पर भीड़ खींचने वालों में [स्मिथ का] पहला स्थान और मज़बूत कर दिया.\" 1 दिसम्बर 2008 को, टीवी गाइड ने बताया कि स्मिथ को बारबरा वाल्टर्स ABC के एक विशेष शो, जिसका प्रसारण 4 दिसम्बर 2008 को होगा, के लिए 2008 के दस सबसे आकर्षक अमरीकी व्यक्तियों में से एक चुना गया है।\n\nइन दिनों स्मिथ \"द लास्ट फराव\" शीर्षक से एक फिल्म का निर्माण कर रहे हैं, जिसमें वे तहरका के रूप में दिखाई देंगे.\n\nराष्ट्रपति बराक ओबामा ने कहा है कि यदि उनके जीवन पर कभी कोई फिल्म बनाई गयी, तो वे अपना चरित्र निभाने के लिए स्मिथ को चुनना चाहेंगे, क्योंकि \"उनके पास वह समझ है।\" ओबामा ने कहा कि 2008 के चुनावों पर आधारित एक फिल्म की संभावना पर उन दोनों ने चर्चा भी की है, लेकिन यह तब तक हो पाना संभव नही है, जब तक कि राष्ट्रपति के रूप में ओबामा का कार्यकाल समाप्त न हो जाए.\n\nस्मिथ का पालन-पोषण उनके अभिभावकों, विलियार्ड और कैरोलीन, द्वारा पश्चिमी फिलाडेल्फिया में किया गया। अपने तीन बच्चों के जीवन में अपनी सहभागिता पर चर्चा करते समय स्मिथ इसका श्रेय अपने पिता के समर्पण को देते हैं: \"मैं अपने पिता की ओर देखता हूं कि किस प्रकार वे अपनी चार संतानों की मौलिक आवश्यकताएं पूरी कर पाने में सक्षम थे और इसके बावजूद वे हमारे साथ बिताने के लिए भी समय निकाल लेते थे।\" 1992 में स्मिथ ने शीरी जैम्पिनो से विवाह रचाया. उनका एक बेटा हुआ, विलियार्ड क्रिस्टोफर स्मिथ III, जिसे \"ट्रे\" नाम से भी जाना जाता है, लेकिन 1995 में उनका तलाक हो गया। ट्रे अपने पिता के 1998 में बने म्यूजिक वीडियो के एक गीत \"जस्ट द टू ऑफ अस\" में दिखाई दिया. 1997 में स्मिथ का विवाह अभिनेत्री जैडा पिंकेट से हुआ। उनकी दो संतानें हुईं: जैडेन क्रिस्टोफर सायर(जन्म 1998), \"द परस्युट ऑफ हैपीनेस\" में उनके सह-कलाकार और विलो कैमिले रीन, जो \"आय एम लेजेंड\" में उनकी बेटी के रूप में दिखाई दी, (जन्म 2000). अपने भाई हैरी स्मिथ के साथ वे बेवर्ली हिल्स स्थित एक कम्पनी, ट्रेबॉल डेवलपमेंट इन्क., के मालिक हैं, जिसका नाम उनके पहले बेटे के नाम पर रखा गया है।\n\nचालीस वर्ष से कम उम्र के चालीस सबसे अमीर अमरीकियों की फोर्च्यून पत्रिका की सूची, \"रिचेस्ट 40\", में स्मिथ को लगातार स्थान दिया जाता रहा है। स्मिथ और उनका परिवार मियामी बीच, फ्लोरिडा के स्टार आइलैंड में, लॉस एंजल्स में, स्टॉकहोम, स्वीडन में और फिलाडेल्फिया में रहता है। कैटरीना के पीड़ितों की सहायता के लिए स्मिथ ने एक बड़ी रकम दान की थी। डेमोक्रेट बराक ओबामा के राष्ट्रपति-पद के चुनाव प्रचार के लिए भी स्मिथ ने $4,600 दान किये थे।\n\nस्मिथ ने कहा है कि उन्होंने साइनटोलोजी [Scientology] सहित अनेक धर्मों का अध्ययन किया है और उन्होंने साइनटोलोजी तथा अन्य धर्मों के बारे में अनेक पूरक बातें भी कहीं हैं। उनके द्वारा की गई साइनटोलोजी की प्रशंसा के बावजूद स्मिथ ने कहा है, \"मैं केवल यह मानता हूँ कि साइनटोलोजी में प्रस्तुत अनेक विचार अदभुत तथा क्रांतिकारी और गैर-धार्मिक हैं\" तथा \"साइनटोलोजी के अट्‍ठानवे प्रतिशत सिद्धांत बाइबल के सिद्धांतों के सामान हैं।... मैं नहीं मानता कि किसी और व्यक्ति द्वारा आत्मा के लिए 'Thetan' शब्द का प्रयोग करने से इसका अर्थ बदल जाता है।\" साइनटोलोजी के चर्च में शामिल हो जाने की बात का उन्होंने यह कहते हुए खंडन किया है कि \"मैं एक ईसाई हूँ. मैं सभी धर्मों का विद्यार्थी हूँ और मैं सभी लोगों व सभी पंथों का सम्मान करता हूँ.\" 2004 में उनकी पत्नी द्वारा क्रूज़ के साथ \"कोलैटरल\" फिल्म के निर्माण के बाद, इस दम्पति ने साइनटोलोजी के साक्षरता अभियान, जिसे HELP (Hollywood Education and Literacy Program) कहा जाता है, जो साइनटोलोजी के होमस्कूलिंग सिस्टम का आधार है, को USD$20,000 दान किये हैं।\n\n\n\n\n", "id": "193629", "title": "विल स्मिथ"}
{"url": "https://hi.wikipedia.org/wiki?curid=193630", "text": "वेल्लोर\n\nवेल्लोर (,) एक शहर एवं भारत के राज्य तमिलनाडु के वेल्लोर जिले का मुख्यालय है। तमिलनाडु में 1 अगस्त 2009 को नगर परिषद को नगर निगम का ताज पहनाया गया। वेल्लोर राज्य का नौवां कॉर्पोरशन है। इस सबसे बड़े कॉर्पोरशन का उद्घाटन तमिलनाडु के मुख्यमंत्री श्री के.करूणानिधि के हाथों किया गया।\n\nइसे दक्षिण भारत के प्राचीनतम शहरों में से एक माना जाता है। यह शहर वेल्लोर किले के पास स्थित पलार नदी के किनारे बसा है। यह शहर चेन्नई और बैंगलोर तथा मंदिरों के शहर थिरुवन्नमलाई एवं तिरुपति के बीच स्थित है।\n\nवेल्लोर नाम तमिल शब्दों : वेळ (भाला - வேல்) + उर (ஊர் - शहर) के मेल से बना है, अर्थात भालों का शहर. प्राचीन इतिहास से पता चलता है कि वेल्लोर मूलतः युद्ध का मैदान था, जहां योद्धा युद्ध किया करते थे। उस स्थान के भौगोलिक अवस्थिति की वजह से, वहां पर साल भर भालों जैसे अस्त्र बिखरे पड़े रहते थे। एक दूसरे मत के अनुसार, वेल्लोर शब्द कीमती पत्थर के किसी आकार से लिया गया माना गया है, जिसकी ध्वनि इससे मिलती-जुलती हो. वेल्लोर में एवं उसके आसपास प्रस्तर एवं प्रागैतिहासिक सबूत हैं, जिससे प्राचीन समय में वहां अर्द्ध-कीमती पत्थरों के उद्योग के होने का पता चलता है।\n\nइस क्षेत्र में कभी भारी संख्या में वेला पेड़ (வேல மரம்) उगते थे। मान्यता यह है कि इस शहर का नाम इन्हीं पेड़ों के नाम पर पड़ा था।\n\nयह भी कहा गया है कि यह नाम वेळ (भाला- வேல்) शब्द से उत्पन्न हुआ, जो हिन्दू देवता मुरुगन या 'वेलायुदयन' (जो भाला धारण करते हैं) का प्रमुख अस्त्र है। साहित्यिक रूप से इसका अर्थ है - \"मुरुगन का स्थान\" .\n\nब्रिटिश शासन के खिलाफ आज़ादी की पहली लड़ाई यहीं लड़ी गई थी। वेल्लोर अपने समृद्ध विरासत एवं संस्कृति के मिश्रण के साथ प्राचीन द्रविड़ सभ्यता का प्रतिनिधित्व करता है। यह पल्लव, चोल,नायक,मराठा, अर्कट नवाब एवं बीजापुर सुल्तान साम्राज्यों का गढ़ रहा है। वेल्लोर सन 1606-1672 के दौरान शक्तिशाली विजयनगर साम्राज्य की राजधानी रहा था। वेल्लोर स्थित किले को 17वीं शताब्दी में हुए कर्नाटक युद्ध का सबसे बेहतरीन और मज़बूत किला कहा गया था। ज़िले में पाए गए स्मारक इस शहर के सदियों से हो रहे विकास की जीती-जागती तस्वीर प्रस्तुत करती है।\n\nइस क्षेत्र में, लगभग पिछले 200 वर्षों से, साम्राज्यों एवं उनकी राजधानियों के निर्माण को लेकर अनगिनत परिवर्तन हुए हैं। अर्कोट के 'उत्तरी' एवं 'दक्षिणी' हिस्से सन् 1810 में आखिरी मुग़ल शासक के समय राजनैतिक नक़्शे पर आये. बाद में 1908 में, ये दोनों ज़िले उत्तर एवं दक्षिण अर्कोट के नाम से अस्तित्व में आये. उत्तर अर्कोट ज़िले की पहली राजधानी चित्तौड़ (अब आंध्र प्रदेश में स्थित है) थी। उसके बाद से, यह ब्रिटिश सेना का प्रमुख गढ़ बना रहा. 1911 में, वेल्लोर उत्तर अर्कोट ज़िले का मुख्यालय बना, जिसमें वेल्लोर और थिरुवन्नमलाई शामिल थे।\n\n1806 का वेल्लोर विद्रोह भारत में ब्रिटिश शासन के खिलाफ सबसे पहले विद्रोह के रूप में दर्ज है एवं इसे व्यापक पैमाने पर \"आज़ादी की पहली लड़ाई\" माना जाता है (हालांकि कुछ इतिहासकार मेरठ के सिपाही विद्रोह को आज़ादी का पहला संग्राम मानते हैं). आज़ादी की लड़ाई में वेल्लोर ज़िला हमेशा अग्रणी रहा. ब्रिटिश सत्ता के खिलाफ वेल्लोर किले में हुए सन के 1806 के सिपाही विद्रोह को 1857 के महान सिपाही विद्रोह की पूर्वपीठिका माना गया है। इतिहास का यह अंश ज़्यादातर लोगों को ज्ञात नहीं है, लेकिन यह तथ्य वेल्लोर की समृद्ध विरासत में चार चांद लगाता है। इस विद्रोह की याद में किले के सामने एक स्तम्भ स्थापित किया गया है। इसके अलावा, शहर के एक दूसरे हिस्से में उन सेनानियों की स्मृति में एक विशाल स्मारक भी बनाये जाने की योजना है।\n\nवेल्लोर पर स्थित है। इसकी औसत उंचाई है।\n\nयह शहर समुद्र तल से 200 मीटर की ऊंचाई पर, चेन्नई से 135 किलोमीटर दक्षिण-पूर्व एवं बैंगलोर से 220 किलोमीटर पूर्व में स्थित है। वेल्लोर कम ऊंची चट्टानी पहाड़ों से घिरे समतल पर है। यहां का तापमान दिसम्बर-फ़रवरी के ठण्ड के महीनों में न्यूनतम 10 °C से लेकर अप्रैल-जून के गर्मी के महीनों में 43 °C तक के बीच रहता है। यहां की जलवायु मूलतः शुष्क है एवं सिर्फ जून-अगस्त एवं अक्टूबर-दिसम्बर के दोनों मानसून में ही बरसात एवं आर्द्रता आती है।\n\nभारत के अन्यान्य स्तर-II एवं स्तर-III शहरों के मुकाबले वेल्लोर का क्षेत्र काफी विस्तृत है एवं यहां की आबादी 900,000 है। इस शहर का कुल क्षेत्रफल 55 किलोमीटर से भी अधिक है।\n\nएक निगम के रूप में मान्यता मिलने के बाद, भारत की जनगणना के अनुसार, वेल्लोर शहर की आबादी 900,000 से अधिक थी। वेल्लोर में साक्षरता की औसत दर 74% है, जो 59.5% के राष्ट्रीय औसत से अधिक है :पुरुषों की साक्षरता 80% एवं महिलाओं की साक्षरता 68% है। वेल्लोर में, कुल आबादी के 11% प्रतिशत की उम्र 6 वर्ष से कम है।\n\nयहां बोली जाने वाली राजभाषा तमिल है। भाषाई अल्पसंख्यकों द्वारा बोली जाने वाली अन्य भाषाओं में तेलुगु, उर्दू, मलयालम तथा कन्नड़ शामिल हैं। वेल्लोर के अधिकांश लोग अंग्रेज़ी एवं हिंदी में वार्तालाप कर सकते हैं।\n\nयहां के ज़्यादातर लोग हिन्दू धर्म-सिद्धांतों के अनुयायी हैं। इस शहर में महत्वपूर्ण संख्या में मुस्लिम आबादी बसती है, खासकर मेल्विशरम, कस्पा, आर.एन.पलयम, सैदपट, हज़रत मक्कन, बकियाथ स्ट्रीट, सर्बनमेदु आदि में, जो राज्य के औसत से कहीं अधिक है। तमिलनाडु के उत्तरी जिलों में स्थित बहुत से गिरजाघर वेल्लोर धर्मप्रदेश के अंतर्गत पड़ते हैं-जिनमें एक बिशप के क्षेत्राधिकार में पड़ने वाले कैथोलिक एवं CSI दोनों शामिल हैं।\n\nवेल्लोर भारत के उन शहरों में से एक है, जो अपने कानून-व्यवस्था के मुद्दों को लेकर सबसे कम चर्चा का विषय बनते हैं। इसके अलावा, यह शहर अपने धार्मिक एवं भाषाई सौहार्द के लिए भी पारंपरिक रूप से ख्यात है।\n\nप्रशासनिक केंद्र वेल्लोर मुख्य रूप से स्वयं अपने ज़िले का एवं चित्तूर ज़िला (आन्ध्र प्रदेश) एवं थिरुवन्नमलाई ज़िला जैसे पड़ोसी ज़िलों का बाज़ार है।\n\nचेन्नई, रोयापुरम तथा वालाजाह के बीच दक्षिण एशियाई द्वितीय रेलवे ट्रैक के कार्यान्वयन के बाद से यह शहर अपने पड़ोसी औद्योगिक शहरों के साथ सतत औद्योगिक विकास का गवाह रहा है। गोल्डेन क्वाड्रीलैटरल रोड ने इस क्षेत्र की औद्योगिक गतिविधियों में महत्वपूर्ण इज़ाफा किया है। \n\nवेल्लोर IT प्रमुख शहरों (चेन्नई एवं बैंगलोर) तथा प्रमुख तीर्थ केन्द्रों (तिरुपति एवं थिरुवन्न्मलाई) के बीच अवस्थित है। यहां के हज़ारों पुरुष एवं महिलायें काम के सिलसिले में रोज़ाना चेन्नई और आसपास के औद्योगिक शहरों में आते-जाते हैं। \n\nवेल्लोर एवं उसके आस-पास रानीपेट,अम्बुर एवं वानियमबाडी आदि जैसे शहरों के चारों ओर सैकड़ों चमड़ा एवं चर्म-शोधन उद्योग स्थित हैं। यह ज़िला पूरे भारत में चमड़े की तैयार वस्तुओं का शीर्ष निर्यातक है। चमड़ा एवं उससे संबंधित वस्तुओं, जैसे - तैयार चमड़े, जूते, कपड़े, दस्ताने इत्यादि के निर्यात में वेल्लोर का चमड़ा भारत के कुल निर्यात का 37% है।\n\nरानीपत-SIPCOT में स्थित अनगिनत रसायन उद्योग आय के मुख्य स्रोत हैं। BHEL(भारत हेवी इलेक्ट्रिकल्स लिमिटेड - देश में सरकारी स्वामित्व वाले उद्यमों में गिने जाने वाले नवरत्नों में से एक), EID पैरी (सैनेटरीवेयर उत्पाद विनिर्माण कम्पनी, जिसके पास बाथरूम के सामानों की श्रेणी में दुनिया के बाज़ार-शेयर का 38% है), तिरुमलाई केमिकल्स ऐंड ग्रीव्स आदि उन अनेकों अंतर्राष्ट्रीय ब्रैंडों में से हैं, जो यहां पर स्थित हैं। वेल्लोर के पास स्थित शहर अराकोनम MRF जैसी प्रमुख कंपनियों का घर है, जबकि TVS लुकास की प्रमुख निर्माण सुविधाएं शोलीनगर (वेल्लोर से 40किलोमीटर पर स्थित) में हैं।\n\nएशिया की सबसे बड़ी विस्फोटक निर्माण कंपनी TEL (तमिलनाडु एक्सप्लोसिव लिमिटेड) वेल्लोर के कत्पदी में अवस्थित है। \n\nयह शहर चिकित्सा-पर्यटन के लिए भी बहुत मशहूर है। शहर के ठीक बीचों-बीच स्थित CMC हॉस्पिटल शहर का सबसे बड़ा निजी नियोक्ता है। यह भारी संख्या में अस्थायी आबादी का निर्माण करता है, जिनमें से ज़्यादातर देश के दूसरे राज्यों एवं विदेशों से आये होते हैं। शहर के केन्द्रीय हिस्से में आवास, आतिथ्य एवं संबद्ध व्यवसाय आय के मुख्य स्रोत हैं। अपोलो KH हॉस्पिटल, मेल्विशरम एवं श्री नारायणी मेडिकल रिसर्च सेंटर, अरियुर आदि अस्पतालों तथा CMC, VIT जैसे कॉलेजों एवं अन्यान्य इंजीनियरिंग एवं साइंस कॉलेजों के आगमन से आतिथ्य-उद्योग तेज़ी से शहर में अपने पांव पसार रहा है।\n\nग्रामीण क्षेत्रों में लोगों की आजीविका कृषि पर नहीं बल्कि बुनाई, बीड़ी बनाने एवं माचिस की तीलियां बनाने जैसे घरेलू उद्योगों पर निर्भर है। दिलचस्प बात यह भी है कि भारतीय सेना में वेल्लोर ज़िले के लोग भारी तादाद में हैं। नतीजतन, यह इस क्षेत्र के लिए आय के प्रमुख स्रोतों में से एक है।\n\nइसके अलावा, यह शहर दुनिया भर में भारी संख्या में फैले अपने प्रवासी जनसंख्या के लिए भी मशहूर है, ख़ास तौर पर मध्य पूर्व एवं उत्तर अमेरिका में, जो संपत्ति का प्रमुख स्रोत है।\n\nशहर के दक्षिणी कोने में स्थित श्रीपुरम ने शहर में एवं उसके आसपास के इलाकों में पर्यटन की रुचियों को दिलचस्प रूप से बढ़ावा दिया है।\n\nSAME-DEUTZ, TVS-ब्रेक्स इण्डिया, MITSUBHISHI, GREAVES COTTON, MRF इत्यादि विश्व ब्रैंड की ऑटोमोबाइल एवं मेकेनिकल कम्पनियां वेल्लोर में ही स्थित हैं।\n\nSAME-DEUTZ ट्रैक्टर की MNC कंपनी भी वेल्लोर के रानीपत में ही अवस्थित है। भारत के द्वितीय विद्युतीय कार संयंत्र BAVINA को भी वेल्लोर के रानीपत SEZ में स्थापित किये जाने का प्रस्ताव है।\n\nMITSUBISHI टूल्स (पूर्व में SRP टूल्स, GREAVES COTTON LTD, वेल्लोर के रानीपत में अवस्थित है।\n\nTVS-ब्रेक्स इण्डिया अपने दोनों संयंत्रों - एक ब्रेक्स प्रभाग के लिए तथा दूसरा फाउंड्री प्रभाग के लिए वेल्लोर के शोलिंगुर में व्यापक क्षेत्र लिए हुए है। इसके साथ ही, यह इस इंजीनियरिंग औद्योगिक क्षेत्र में रियल टैलेंट इंजीनियरिंग, लाईट अलॉय प्रोडक्ट्स, शोवा इंजीनियरिंग लिमिटेड जैसे अनेकों आपूर्तिकर्ताओं को भी लिए हुए है।\n\nवेल्लोर-कनियामबडी में भारी कास्टिंग के लिए SAMCO धातु एलॉयज़.\n\nजर्मन कंपनी KRAMSKI स्टैम्पिंग ऐंड मोल्डिंग इण्डिया प्राइवेट लिमिटेड ने वेल्लोर-अनाइकट में उच्च परिशुद्धता की मुहर लगी धातु एवं BOSCH के लिए प्लास्टिक में ढले पुर्ज़ों की आपूर्ति, दूरसंचार, इलेक्ट्रॉनिकी एवं हेल्थकेयर उद्योग के लिए में अपना चौथा संयंत्र शुरू किया है।\n\nतमिलनाडु सरकार ने वेल्लोर में SEZ स्थापित करने की घोषणा की है, जिनमें से एक चमड़े के उत्पादों का SEZ रानीपत में पर तथा दूसरा, विशिष्ट आर्थिक क्षेत्र कट्पडी में होगा. \nराज्य सरकार के अधीन ELCOT (इलेक्ट्रॉनिक्स लिमिटेड कॉर्पोरेशन ऑफ तमिलनाडु) द्वारा निजी उपक्रमों के साथ साझेदारी में आगामी वित्तीय वर्ष (2008-2010) में वेल्लोर में एक नए आईटी पार्क की स्थापना किये जाने की भी प्रस्तावना है।[16]\n\nप्रधानमंत्री मनमोहन सिंह ने सिद्धांततः मुख्यमंत्री एम.करूणानिधि के चेन्नई-बैंगलोर राजमार्ग के फैलाव को एक औद्योगिक कॉरिडोर घोषित किये जाने के प्रस्ताव को स्वीकार कर लिया है, जिसमें एक बुलेट रेल, एक छः लेन सड़क एवं चेन्नई से बैंगलोर तक जाने वाली मेट्रो रेल के विस्तार की योजना शामिल है। राज्य सरकार की यह सोची-समझी राय थी कि चेन्नई-बैंगलोर राजमार्ग को औद्योगिक कॉरिडोर बनाये जाने पर राजमार्ग की आधारभूत संरचनाओं के विकास में केंद्र सरकार विश्व-मानकों के अनुरूप मदद करेगी. इसके अलावा, यह वेल्लोर, रानीपत, होसुर एवं कृष्णगिरी के भावी औद्योगिक विकास में भी मददगार साबित होगा. \n\nकन्फेडरेशन ऑफ इंडियन इंडस्ट्री(CII) ने प्रस्तावित कॉरिडोर का स्वागत किया, जिसे इसी तर्ज़ पर दिल्ली एवं मुंबई के बीच औद्योगिक कॉरिडोर के रूप में निर्मित किये जाने की योजना थी। अपने सिटी कनेक्ट कार्यक्रम के तहत, CII ने तमिलनाडु सरकार के उच्चाधिकारियों के साथ नए कॉरिडोर के विकास पर कई चर्चाएं की.\n\nCII के तमिलनाडु परिषद् के अध्यक्ष गोपाल श्रीनिवासन ने कहा 'चेन्नई-बैंगलोर औद्योगिक कॉरिडोर दोनों राज्यों के निवेश आकर्षित करने की क्षमता में इज़ाफा करेगा एवं एक कुशल कार्यबल के गठन में भी मददगार साबित होगा.'\n\nशहर के प्रमुख व्यापारिक ज़िले \n\nवेल्लोर को विश्व स्तरीय चिकित्सा एवं तकनीकी शिक्षा के लिए भारत का सर्वश्रेष्ठ स्थान माना जाता है। वेल्लोर में एक राज्य सरकारी विश्वविद्यालय, एक निजी तकनीकी विश्वविद्यालय, एक सरकारी तथा एक निजी मेडिकल विद्यालय, विभिन्न अन्यान्य इंजीनियरिंग कॉलेज, अनेकों कला एवं विज्ञान संस्थान एवं बड़ी संख्या में सरकारी एवं निजी विद्यालय हैं।\n\nवेल्लोर स्थित मेडिकल एवं नर्सिंग कॉलेज निम्नानुसार हैं \n\nभारत के सबसे बड़े अस्पतालों में से एक, क्रिश्चन मेडिकल कॉलेज एंड हॉस्पिटल (जिसे मुख्यतः CMC के नाम से जाना जाता है), वेल्लोर के ह्रदय में अवस्थित है। \n\nयह हर रोज़ लगभग 5000 लोगों की अस्थायी आबादी आकर्षित करता है। इस अस्पताल की स्थापना 20वीं शताब्दी के प्रारम्भिक हिस्से में एक अमेरिकी चिकित्सा मिशनरी डॉ॰इड़ा एस.स्कुद्दर द्वारा की गयी थी। \n\nCMC अस्पताल का एक कार्यकारी गुणवत्ता प्रबंधन कार्यक्रम है एवं यह ISO प्रमाणित पहले एशियाई अस्पतालों में से एक है। \n\nदेश का पहला स्टेम सेल ट्रांस्लेशनल रिसर्च केंद्र 1 दिसम्बर 2005 को यहीं स्थापित किया गया था। केंद्र सरकार के जैव प्रोद्योगिकी विभाग ने देश में केन्द्रों की श्रृंखला की पहली इकाई स्थापित करने के लिए CMC को ही चुना, क्योंकि इसके पास विश्व स्तरीय नैदानिक रक्तविज्ञान एवं जैव प्रोद्योगिकी विभाग उपलब्ध थे। \n\nइसके अलावा, यहां उन लोगों के इलाज के लिए, जो स्तरीय चिकित्सा या उपचार का खर्च वहन नहीं कर सकते, कम खर्चीली लेकिन प्रभावी चिकित्सा वार्ड मौजूद हैं; बहरहाल, सभी चिकित्सा सस्ती नहीं हैं और मरीजों को अपनी दवाएं खुद ही खरीदनी पड़ती हैं चाहे उनकी आर्थिक स्थिति कैसी भी क्यों न हो.\n\nवेल्लोर स्थित इंजीनियरिंग कॉलेज निम्नानुसार हैं- \n\nथान्थई पेरियर गवर्नमेंट इंस्टीट्युट ऑफ टेक्नोलॉजी (TPGIT) तमिलनाडु के 6 सरकारी इंजीनियरिंग कॉलेजों में से एक है। यह वेल्लोर के थोरापदी में स्थित है।\n\nवेल्लोर इंस्टीट्युट ऑफ टेक्नोलॉजी यूनिवर्सिटी (VIT के नाम से विख्यात) वेल्लोर के कट्पडी में स्थित है। इण्डिया टुडे नामक पत्रिका ने VIT को भारत का सर्वश्रेष्ठ निजी इंजीनियरिंग यूनिवर्सिटी का स्थान दिया है। इसके अलावा VIT ऐसा पहला भारतीय विश्वविद्यालय है, जिसे प्रतिष्ठित IEE(इंस्टीट्युट ऑफ इलेक्ट्रिकल इंजीनियर्स), लन्दन ऐंड ABET (एक्रेडिटेशन बोर्ड फॉर इंजीनियरिंग ऐंड टेक्नोलॉजी), USA की मान्यता प्राप्त है। VIT विश्वविद्यालय की छत्रछाया में छः विद्यालय हैं। VIT के अंतर्गत VIT बिज़नेस स्कूल भी है, जिसे भारत के सर्वश्रेष्ठ 50 में से एक का स्थान प्राप्त है। VIT के वृहत एवं सुविधा-संपन्न परिसर में पूरे भारतवर्ष एवं 20 से ऊपर देशों के (लगभग 15000) विद्यार्थी पढ़ते हैं।\n\nमद्रास विश्वविद्यालय के विभाजन के बाद गठित तिरुवल्लुवर विश्वविद्यालय वर्तमान में वेल्लोर किला परिसर में अवस्थित है। करोड़ों की लागत वाले विश्विद्यालय परिसर के नींव की स्थापना तमिलनाडु के मुख्यमंत्री एम.करूणानिधि के हाथों 16 फ़रवरी 2008 को वेल्लोर के कट्पडी के निकट सेर्काडू में की गई। वेल्लोर ज़िले, तिरुवन्नामलाई ज़िले, विल्लुपुरम ज़िले एवं कड्डलोर ज़िले में मौजूद सरकार द्वारा चलाये जाने वाले लगभग सभी कला एवं विज्ञान कॉलेज थिरुवल्लुवर यूनिवर्सिटी से संबद्ध हैं। इस विश्वविद्यालय के विद्यार्थियों ने विभिन्न राष्ट्रीय एवं अंतर्राष्ट्रीय प्रतियोगिताओं में हिस्सा लिया है।\n\nवेल्लोर स्थित कला एवं विज्ञान कॉलेज\n\nवेल्लोर में बहुत सारे अरबी कॉलेज हैं, जिनमें से मदरसा-बाकियाटस-सलेहात, जो बाकियात के नाम से मशहूर है, भारत में उत्तर प्रदेश के देवबंद स्थित मदरसा-दारुल-उलूम के बाद दूसरा प्राचीनतम अरबी कॉलेज है।\n\nकृषि अनुसंधान स्टेशन, विरिन्जिपुरम तमिलनाडु के उत्तर-पूर्वी क्षेत्र के अंतर्गत आता है। यह तमिलनाडु एग्रीकल्चरल यूनिवर्सिटी (TNAU), कोयम्बटूर के 32 अनुसंधान स्टेशनों में से एक है, जिसे वर्ष 1999 में भारत के सर्वश्रेष्ठ कृषि यूनिवर्सिटी का स्थान प्राप्त हुआ था। \n\nयह अनुसंधान स्टेशन वेल्लोर के कट्पडी तालुक के विरिन्जिपुरम गांव में अवस्थित है। यह चेन्नई-बैंगलोर राष्ट्रीय राजमार्ग पर वेल्लोर बस स्टैंड से लगभग 15 किलोमीटर तथा कट्पडी रेलवे स्टेशन से 21 किलोमीटर दूर है।\n\nकेंद्र प्रायोजित नेशनल वाटरशेड डेवलपमेंट प्रोजेक्ट फॉर रेनफेड एरियाज़ (NWDPRA) योजना अक्टूबर 1997 से वेल्लोर एवं तिरुवन्नमलाई ज़िलों के 18 वाटरशेडों में मुख्यतः पानी और मिट्टी के संरक्षण के उपाय ढूंढने के मूल उद्देश्य से प्रचालन में है।\n\nतमिलनाडु सरकार के निःशुल्क कोर्स, जैसे-VB.NET, 3D एनिमेशन, हार्डवेयर ऐंड नेटवर्किंग, टैली 9,DTP एवं MS-ऑफिस इत्यादि.\nअधिकृत केंद्र:\n(CMC के विपरीत) संपर्क: 0416 4204417, 9787725471, 9940800416.\n\nवेल्लोर में सरकार द्वारा चलाये जाने वाले बहुत से सरकारी अनुदान प्राप्त तथा निजी स्कूल हैं (इनमें मैट्रिकुलेशन,CBSE एवं ICSE/ISC शामिल हैं). स्कूलों की सूची में से कुछेक निम्लिखित हैं-\n\nपुलिस रंगरूट स्कूल वेल्लोर किले के अंदर स्थित है। हवलदारों की भर्ती के लिए अप्रैल 1908 को वेल्लोर में एक प्रशिक्षण स्कूल खोला गया। आज की तारीख में यह तमिलनाडु राज्य के दो स्थाई पुलिस भर्ती स्कूलों में से एक है (दूसरा कोयम्बटूर में स्थित है). सरकार को 25 अगस्त 1897 को लिखे गए अपने पत्र में (सुझावों के साथ) पुलिस महानिरीक्षक ने वेल्लोर में उन पुलिस इंस्पेक्टरों एवं स्टेशन हाउस ऑफिसरों के लिए एक संयुक्त प्रशिक्षण स्कूल खुलवाने की मांग की, जिन्हें छह महीनों का कोर्स करना था। 1909 में, एक पुलिस संग्रहालय को वेल्लोर स्थित पुलिस प्रशिक्षण स्कूल में स्थानांतरित कर दिया गया, जो 1901 से पुलिस महानिरीक्षक के कार्यालय में हुआ करता था। सीधे भर्ती हुए उप-आरक्षी का 1973-74 बैच वेल्लोर में प्रशिक्षण लेने वाला आखिरी बैच था। 1976 में पुलिस प्रशिक्षण कॉलेज को चेन्नई के अशोक नगर में P.T.C के रूप में स्थानांतरित कर दिया गया। स्थानान्तरण के बाद से PTC ट्रेनिंग स्कूल को पुलिस रिक्रुइट स्कूल (PRS) बुलाया जाने लगा. 1990 के बाद LTTE को पुलिस रिक्रुइट स्कूल के हैदर महल में गिरफ्तार किया गया। पिछले 12 सालों से वहां कोई प्रशिक्षण नहीं होता. 2002 से प्रशिक्षण आगे के लिए भी शुरू किया जायेगा.\n\nवेल्लोर में एक वार्डर प्रशिक्षण केंद्र है, जो ग्रेड II वार्डरों के लिए छः महीनों का प्रशिक्षण आयोजित करता है। यह संस्थान ग्रेड I एवं ग्रेड II वार्डरों को सेवाकालीन प्रशिक्षण भी प्रदान करता है। यह प्रशिक्षण संस्थान आधुनिक शस्त्रों, ड्रिल आदि की उपयोग पद्धति एवं मानवाधिकारों पर जोर देते हुए कारागारों के प्रबंधन का भी प्रशिक्षण देता है। त्रिची एवं कोयम्बटूर में शुरू किये गए इस PSO अस्थायी वार्डर प्रशिक्षण संस्थान के सेवाकालीन प्रशिक्षण के तहत नए नियुक्त वार्डरों को कराटे एवं निन्जा, कमांडो, शस्त्ररहित युद्ध, बम प्रभावहीन करना आदि का प्रशिक्षण दिया जाता है।\n\nअधिकारियों के प्रशिक्षण के लिए वेल्लोर में एक रीजनल इंस्टीट्युट ऑफ करेक्शनल एडमिनिस्ट्रेशन है। इस संस्थान का प्रबंधन संयुक्त रूप से चार दक्षिणी राज्यों द्वारा किया जाता है। तमिलनाडु, आंध्र प्रदेश, कर्नाटक और केरल. इस संस्थान का उद्देश्य सुधार सेवा में ऐसे प्रशिक्षित अधिकारियों को लाना है, जो समुदाय में प्रभावी ढंग से अपराधियों के पुनर्वास, पुनर्समाजिकरण एवं पुनःएकीकरण में सक्षम हो सकें.\n\n1830 ई. में स्थापित वेल्लोर केन्द्रीय कारागार एक और ऐतिहासिक रूप से महत्वपूर्ण चिन्ह है, चूंकि यहां राजाजी, सी.एन.अन्नादुराई, कामराज जैसी कई प्रसिद्ध हस्तियां एवं स्वतंत्रता सेनानी, भारत के पूर्व राष्ट्रपति वि.वि.गिरी, आर. वेंकटरमण एवं वाइको सरीखे राजनैतिक नेताओं ने अपनी जेल की सज़ा काटी है। इस कारागार का निर्माण वर्ष 1867 के दौरान किया गया था। इस कारागार का कुल क्षेत्रफल है। अधिकृत आवास की संख्या 2130 है। इस कारागार की वास्तुकला-रूपरेखा टॉवर के साथ अर्धव्यास ब्लॉक है।\nवेल्लोर स्थित महिलाओं के लिए विशेष कारागार\nयह कारागार 15.04.1836 से प्रारम्भ हुआ। महिलाओं के कल्याण के लिए खोला गया यह देश का अग्रणी संस्थान है। इस कारागार को सर्वप्रथम प्रेसिडेंसी जेल फॉर वुमन प्रिजनर्स नाम दिया गया था। इस कारागार का अधिकृत क्षेत्रफल है। अधिकृत आवास की संख्या 412 है। इस कारागार का प्रबंधन महिला अधिकारी एवं कर्मचारी संभालती हैं। इस कारागार के भीतर कैदियों के साथ रह रहे उनके बच्चों के कल्याण के लिए एक नर्सरी एवं क्रेश भी उपलब्ध है।\nवेल्लोर का सबसे बड़ा कारागार\n\nइस कारागार में प्रेसिडेंसी के जिलों एवं साथ ही बर्मा तक के कारावास की सज़ा प्राप्त अभियुक्त सज़ा काटते हैं। इस प्रेसिडेंसी के बहुत से ऐसे क़ैदियों को, जिन्हें अदालत ने निर्वासन की सज़ा सुनाई हो, अंडमान निर्वासन के लिए शारीरिक रूप से अयोग्य मान लिए जाने पर यहीं रख लिया जाता है। अभियुक्तों की मज़दूरी से प्राप्त मूल्य से इस कारागार का खर्च निकलता है।\n\nइस कारागार का मुख्य उद्योग बुनाई है। वेल्लोर के कालीन बुनकर द्वारा सर्वप्रथम अभियुक्तों को विभिन्न शैलियों के कपड़े साथ ही टेबल क्लॉथ, बोरे, कॉयर मैट, विनिर्माण आदि का काम सिखाया गया था। यहां कपड़े की उत्कृष्ट बुनाई होती है, जो इंग्लैंड में हाथों-हाथ बिक जाते हैं। यहां बढईगिरी, जूता बनाने, लोहा एवं पीतल पर नक्काशी एवं तम्बू बनाने का काम भी होता है एवं यह कारागार एक दर्शनीय स्थल है। अपने कठोर परिश्रम एवं सद्व्यवहार के द्वारा अभियुक्तों को उनकी सुनाई गयी सज़ा की कुल अवधि में से अधिकतम छठे हिस्से तक की छूट मिल सकती है।\n\nवार्डर्स प्रशिक्षण केन्द्र\n\nवेल्लोर में एक वार्डर प्रशिक्षण केंद्र है, जो ग्रेड II वार्डरों के लिए छः महीनों का प्रशिक्षण आयोजित करता है। यह संस्थान ग्रेड I एवं ग्रेड II वार्डरों को सेवाकालीन प्रशिक्षण भी प्रदान करता है। यह प्रशिक्षण संस्थान आधुनिक शस्त्रों, ड्रिल आदि की उपयोग पद्धति एवं मानवाधिकारों पर जोर देते हुए कारागारों के प्रबंधन का भी प्रशिक्षण देता है। त्रिची एवं कोयम्बटूर में शुरू किये गए इस PSO अस्थायी वार्डर प्रशिक्षण संस्थान के सेवाकालीन प्रशिक्षण के तहत नए नियुक्त वार्डरों को कराटे एवं निन्जा, कमांडो, शस्त्ररहित युद्ध, बम प्रभावहीन करना आदि का प्रशिक्षण दिया जाता है।\n\nअधिकारियों के प्रशिक्षण के लिए वेल्लोर में एक रीजनल इंस्टीट्युट ऑफ करेक्शनल एडमिनिस्ट्रेशन है। इस संस्थान का प्रबंधन संयुक्त रूप से चार दक्षिणी राज्यों द्वारा किया जाता है। तमिलनाडु, आंध्र प्रदेश, कर्नाटक और केरल. इस संस्थान का उद्देश्य सुधार सेवा में ऐसे प्रशिक्षित अधिकारियों को लाना है, जो समुदाय में प्रभावी ढंग से अपराधियों के पुनर्वास, पुनर्समाजीकरण एवं पुनःएकीकरण में सक्षम हो सकें.\n\n वेल्लोर किले का एक चित्र\n\nकिलेबंदी में गोल टावरों एवं आयताकार प्रक्षेपणों के कारण अनियमित रूप से भग्न एक मुख्य प्राचीर है। मुख्य दीवार विशाल ग्रेनाईट पत्थरों से निर्मित हैं, जो सूर्यगुंटा टैंक से निकलने वाले भूमिगत नालों के पानी से भरी गहरी खाइयों से घिरे हुए हैं। किले के भीतर किले जितना ही पुराना जलकंटेश्वर मंदिर स्थित है। यह किला दक्षिण भारत की वास्तुकला के उत्कृष्टतम नमूनों में से एक है। इस किले की दिलचस्प बात यह है कि इसकी प्राचीर के भीतर एक हिन्दू मंदिर, ईसाई गिरजाघर एवं मुस्लिम मस्जिद मौजूद हैं। इस किले के अन्दर 'टीपू महल' भी है। माना जाता है कि अंग्रेजों से युद्ध के दौरान टीपू सुलतान ने अपने परिवार के साथ यहां दिन बिताए थे। टीपू के पुत्रों के कब्र वेल्लोर में हैं। यह किला भारतीय पुरातत्व संरक्षण के नियंत्रणाधीन है। वेल्लोर किले को \"राष्ट्रीय महत्व का स्मारक' घोषित किया गया है। वेल्लोर आनेवाले पर्यटकों के लिए यह किला आज एक दर्शनीय स्थान बन चुका है।\n\nराज्य सरकार का यह संग्रहालय किले के भीतर स्थित है एवं इसे नक़्शे पर भी देखा जा सकता है। जनता के लिए यह संग्रहालय 1985 में खोला गया। इसमें कला, पुरातत्व, प्रागैतिहास, शस्त्र, मूर्ति, कांस्य, काष्ठ नक्काशी, हस्तशिल्प, सिक्का-विज्ञान, डाक-टिकट संग्रह, वनस्पति विज्ञान, भूविज्ञान एवं प्राणिविज्ञान से संबंधित वस्तुएं संग्रहित किये गए हैं। इसमें मानवविज्ञान, कला और पुरातत्व, वनस्पति विज्ञान, भूविज्ञान, सिक्का-विज्ञान, प्रागैतिहास, प्राणिविज्ञान आदि विषयों से संबंधित प्राचीन काल से लेकर आज तक की अनोखी कलात्मक वस्तुएं संजो कर रखी गयी है। इसके गलियारे में पूर्व संयुक्त उत्तरी अर्कोट जिले के ऐतिहासिक स्मारक बड़ी खूबसूरती से प्रदर्शित किये गए हैं। 400 ई.पू. वेल्लोर तालुक के कांस्य के दोहरे एंटेना वाले तलवार, विगत पल्लव से लेकर विजयनगर दौर तक की पत्थर की मूर्तियां, श्रीलंका के अंतिम कंडियन शहंशाह विक्रम राजा सिंह द्वारा प्रयोग में लाये जाने वाले हाथी-दांत से बने शतरंज एवं सिक्के इसके मुख्य आकर्षण हैं। इस संग्रहालय की शैक्षणिक गतिविधियों में स्कूली बच्चों के लिए कला शिविर, कॉलेज के विद्यार्थियों के लिए शिलालेखों एवं प्रस्तरचिन्हों (संकेतों) का अध्ययन आदि शामिल हैं।\n\nकावलोर वेधशाला (वेणु बाप्पू वेधशाला The Vainu Bappu Observatory) वेल्लोर जिले के अलंगयम में जावाडी पहाड़ियों (पूर्वी घाट का एक हिस्सा) के कावलोर में अवस्थित है। यह वेधशाला समुद्र स्तर से 725 मी. ऊपर स्थित है (78°49.6'E देशांतर ; 12°34.6'N अक्षांश) शहरी चकाचौंध एवं औद्योगिक इलाकों से काफी दूर स्थित होने के अलावा, इसके लिए भूमध्य रेखा के नजदीकी स्थान का चुनाव यह सोच कर किया गया था ताकि उत्तरी एवं दक्षिणी, दोनों गोलार्द्धों को समान आसानी से कवर किया जा सके. इसके अतिरिक्त, इसकी देशान्तरीय अवस्थिति ऐसी है कि यह दक्षिणी पिंडों के अवलोकन के लिए ऑस्ट्रेलिया एवं दक्षिण अफ्रीका के बीच एकमात्र प्रमुख खगोलीय सुविधा है। 2.3M व्यास वाला एशिया का सबसे बड़ा टेलिस्कोप यहीं स्थित है।\n\nछोटी छुट्टियों के लिए येलागिरी पहाड़ियां एक सुखद स्थान हैं। यहां हरी-भरी पहाड़ियां एवं चित्रमान दृश्यावली आपका स्वागत करती हैं। यह एक विलक्षण पहाड़ी स्थल है एवं तमिलनाडु के पहाड़ी स्थलों में से सबसे प्राचीन एवं प्रदूषणरहित है। येलागिरी पहाड़ियों का इलाक़ा पिछड़ा हुआ है, जिसमें कॉटेज एवं फ़ार्म हॉउस जैसी दिखने योग्य कुछ गिनेचुने विकास ही हुए हैं, लेकिन इसके बावजूद इसने अपने ऊपर 'दूरस्थ' का ठप्पा लगा रखा है।\n\nयह क्लॉक टॉवर राजा जॉर्ज पंचम के राज्याभिषेक की स्मृति में बनाया गया था। यह टॉवर इस शहर के उन 22 सैनिकों को भी समर्पित किया गया है, जो प्रथम विश्व युद्ध (1914-1999) के दौरान लड़ने गए थे। इनमें से 14 ब्रिटिश सैनिक उस युद्ध में मारे गए थे।\n\nयह दक्षिण भारत के गिरजाघरों के अंतर्गत आता है। यह सबसे बड़े गिरजाघरों में से एक है। RCA (रिफॉर्म चर्च ऑफ अमेरिका) उत्तरी अर्कोट ज़िले में आये और इस गिरजाघर की स्थापना की. यह गिरजाघर तक़रीबन 150 वर्ष पुराना है। पहले यह गिरजाघर फ़िल्टर बेड रोड पर हुआ करता था, सैनिक विद्रोह के दौरान जो ब्रिटिश सैनिक मारे गए थे उन्हें इसी गिरजाघर के आसपास के क्षेत्र में दफ़न किया गया है। यह गिरजाघर कब्रिस्तान की देखरेख के लिए ब्रिटिश सरकार द्वारा प्राधिकृत है।\n\nअमिर्थी प्राणी-उद्यान वेल्लोर से 25किमी दूर अमिर्थी नदी के पार तेल्लई के जवाडू/जावडी पहाड़ियों के तहत अवस्थित है। यह प्राणी-उद्यान अक्टूबर 1967 को शुरू किया गया। उद्यान का क्षेत्रफल 25 हेक्टेयर है एवं यहां आपको खूबसूरत झरने मिलेंगे. यहां भांति-भांति के पशु-पक्षी भी हैं। बच्चों के लिए झूलों एवं सीसौ आदि उपकरणों की भी व्यवस्था है। यहां तरह-तरह के जड़ी-बूटी वाले पेड़-पौधे एवं चन्दन के पेड़ उगाये जाते हैं। यहां 2 रेस्ट हाउस हैं एवं एक डॉरमिटरी में पांच सदस्य रह सकते है। यहां एक साधना-कक्ष है, जहां व्यक्ति पूर्ण एकाग्रता एवं शान्ति प्राप्त कर सकता है।\n\nछुट्टियों में यहां बहुत पर्यटक उमड़ते हैं। इस प्राणी-उद्यान को हाल ही में मान्यता मिली है एवं राज्य सरकार ने इस इलाके के विकास के लिए क़दम उठाए हैं। यहां प्रवेश शुल्क मात्र रु.2/- प्रति व्यक्ति है। साइकिल के लिए रु.3/-, वैन के लिए रु.5/- एवं मोटर साइकिल के लिए रु.2/- लगते हैं। \n\nअमिर्थी में वन रेंजर के अधीन एक रेंज ऑफिस है। अमिर्थी के समीप निम्मियाम्बट्टू में एक पहाड़ी जनजाति समाज भी है। इसका मुख्य उद्देश्य उस इलाक़े की पहाड़ी जनजातियों को रोज़गार के अवसर प्रदान करना है।\n\nविल्लापक्कम का पहाड़ी इलाक़ा, जिसे स्थानीय रूप से पञ्चपांडव मलाई नाम से जाना जाता है, प्रारम्भिक मध्ययुग के दौरान एक समृद्ध जैन केंद्र था। पहाड़ों को काटकर बनाए गए गुफानुमा मंदिर, जैन आकृतियों एवं शिलालेखों वाले प्राकृतिक गुफाओं से यही ज्ञात होता है। विशाल पहाड़ी के पूर्वी किनारे पर पहाड़ों को काटकर बनाया गया यह गुफानुमा मंदिर एक बड़ी खुदाई है।\n\nजलकंडेश्वर मंदिर, श्रीलक्ष्मी स्वर्ण मंदिर, रंगपुरम स्थित सीतालक्ष्मणा समेता श्री कोथांडा रामर स्वामी मंदिर, थेंगल आश्रम, शोलिंगुर नरसिम्हा स्वामी मंदिर, तारकेश्वर मंदिर एवं शानेबक्कम विनयनगर मंदिर आदि यहां अवस्थित प्रसिद्ध मंदिरों में से कुछेक हैं। इसके अलावा यह ज़िला कई मुरुगन मंदिरों के लिए भी मशहूर है। यह शहर गिरजाघरों एवं मस्जिदों के लिए भी प्रसिद्ध है। किले के भीतर स्थित द एज़म्प्शन कैथेड्रल एवं 150 वर्ष पुराना सेंट जॉन्स चर्च वेल्लोर के गिरजाघरों में से कुछ हैं। शहर के ठीक बीचों-बीच स्थित बड़ा मस्जिद भारत का सबसे बड़ा अरबी कॉलेज है।\n\nजलकंडेश्वर मंदिर - वेल्लोर किले के भीतर स्थित है, यह मंदिर अपने अन्दर एक भव्य गोपुरम (टॉवर) होने का दावा करता है। यहां भगवान शिव की पूजा \"जलकंडेश्वर\" के रूप में की जाती है। यह मंदिर खंदक की बजाय उप-ज़मीनी स्तर पर स्थित है, इसीलिए इसका नाम जलकंडेश्वर पड़ा . मंदिर लम्बे अरसे तक बंद पड़ा रहा था। इस पवित्रतम स्थान के मुख्य देवता को एक मूल्यांकन द्वारा अपमानित किये जाने से बचाने के लिए बहुत दूर ले जाया गया था। पानी का अकाल पड़ने पर 1980 में इसे वापस अपने स्थान पर रख दिया गया। मूर्ति को वापस अपने स्थान पर रखवाने में तत्कालीन कलक्टर की मुख्य भूमिका थी।\n\nरत्नगिरि मुरुगन मंदिर भगवान बालामुरुगन को समर्पित है एवं यह वेल्लोर से लगभग 10 किमी दूर वालाजाह तालुक के रत्नगिरि में अवस्थित है। वर्ष 1968 से इस पहाड़ी मंदिर के विकास में बालामुरुगन अदिमाइगल का बड़ा हाथ था। उनके मार्दर्शन में, एक सुविधा संपन्न अस्पताल एवं एक बहुत अच्छा विद्यालय स्थापित किया गया। किल्मिनल के रहने वाले सभी लोगों ने भी इस मंदिर प्रांगण के विकास में योगदान दिया था। बालामुरुगन अदिमाइगल के तत्वाधान में चेन्नई-बैंगलोर राजमार्ग पर रत्नगिरि अस्पताल के समीप एक आपातकालीन चिकित्सा ईकाई उपलब्ध कराया गया। इस मंदिर की देख-रेख बहुत अच्छी तरह की जाती है एवं यह CMC आनेवाले लोगों तथा तमिलनाडु की आमजनता के बीच बहुत लोकप्रिय है। एक 4 हेयर-पिन बेंड रोड मंदिर तक जाता है। चूंकि घाट रोड हाल ही में बनाया गया था, इसीलिए वाहनों के लिए कुछ प्रवेश शुल्क लिया जाता है। मंदिर तक पहुंचने के एक दूसरे विकल्प के रूप में लगभग 150 क़दम चलना पड़ता है। \n\nश्रीपुरम स्थित श्रीलक्ष्मी मंदिर, जो वेल्लोर गोल्डेन टेम्पल के नाम से प्रसिद्ध है, वेल्लोर के थिरुमलाइकोदि में स्थापित एक नया आध्यात्मिक उद्यान/मंदिर है। मंदिर का पूरा वाह्य आवरण सोने की चादरों और प्लेटों से बना हुआ है। बताया गया है कि इस मंदिर के निर्माण की लागत रु.300 करोड़ (3 बिलियन) है। यह मंदिर चारों ओर से विशाल हरे-भरे प्राकृतिक दृश्यावली से घिरा हुआ है। मंदिर तक पहुंचने के लिए सितारे के आकार में बने एक मार्ग से होकर गुज़रना पड़ता है। * चेन्नई, बैंगलोर, तिरुमाला से श्रीपुरम कैसे पहुंचें \n\nलोकप्रिय थिरु मुरुगा किरुपनंधा वरियार, जिन्हें आदरपूर्वक वरियार स्वामिगल भी पुकारा जाता है, का जन्म पलार नदी के उत्तरी किनारे पर बसे एक छोटे से गांव कांगेयनल्लुर में हुआ। यह गांव वेल्लोर जिले में वेल्लोर तथा कट्पडी के बीच 5 किमी की दूरी पर स्थित है। इस प्रांत को संगम साहित्य में थोंदाई नाडु के रूप में संदर्भित किया गया है।\n\nउनका जन्म 25 अगस्त 1906 को हुआ था। भारतीय ज्योतिषशास्त्र के अनुसार, वह शनिवार का दिन, सुबह 4.37 का समय, शुक्ल पक्ष, शशि तिथि, स्वाति नक्षत्र, सुब्रनम योगम, गोलावा करनम, तुला राशि और कर्क लग्न था।\n\nयह भगवान मुरुगन का मंदिर है, जो वेल्लोर से तकरीबन 30 किमी दूर, पूर्वी घाट के एक हिस्से में पहाड़ की चोटी पर स्थित है। यह मंदिर अपने भव्य विचारों के लिए प्रसिद्ध है।\n\nयह वेल्लोर के रोमन कैथोलिक धर्मप्रदेश का मुख्य कैथेड्रल है। बिशप के निवास के समीप स्थित यह चर्च 2001 में अपने पुनर्नवीनीकरण के बाद एक प्रमुख धर्म केंद्र में तब्दील हो गया।\n\nबालामाथी, वेल्लोर से 30 मिनट की दूरी पर पूर्वी घाट की पहाड़ियों के शिखर पर स्थित एक शांत और छोटा सा सुन्दर गांव है। यह बहुत से हेयरपिन मोड़ों के साथ भलीभांति निर्मित सड़क द्वारा शहर से जुड़ने वाले अपने बालामुरुगन मंदिर के लिए प्रसिद्ध है। बालामाथी में सुखद वायु एवं काफी निम्न तापमान है, जो शहर के आम गर्म मौसम से दूर लोगों को एक आदर्श मौसमी बदलाव देता है।\n\nवेल्लोर में शहरी बस सेवायें उपलब्ध हैं, जो शहर, उपनगरों एवं वेल्लोर के घेरे में 30 किमी तक स्थित स्थानों को आपस में जोड़ती हैं।\n\nकेन्द्रीय बस टर्मिनल तब तक शहर के ठीक बीचों-बीच किले के विपरीत स्थित था जब तक उसे पलार नदी के तट पर चेल्लियामन मंदिर के समीप नए स्थान पर स्थानांतरित कर दिया गया। किले के समीप पुराना बस टर्मिनस अब भी शहर और उपनगरों के बीच चलने वाली सभी बसों के नोडल केन्द्रों के रूप में कार्य कर रहा है। शहर सेवाओं के अन्यान्य बस टर्मिनल चित्तौड़ बस अड्डे, बगयम एवं कट्पडी में स्थित है।\n\nकृपया मार्ग एवं किराए के विवरणों के लिए तमिलनाडु सरकार के वेबसाईट की मदद लें : Government Transport Website: \n\nऑटोरिक्शा एवं टैक्सी एक समान किराया लेते हैं एवं माना जाता है कि वे सरकार द्वारा नियत किराया-दरों का पालन नहीं करते. दुर्भाग्यवश, वेल्लोर के बस अड्डों और रेलवे स्टेशनों पर यात्रियों की ठगी आम बात है। लेकिन चेन्नई, कोयम्बटूर या बैंगलोर के समकक्षों में ये दर कहीं अधिक संगत हैं।\n\nशहर का अपना निजी कोई हवाई अड्डा नहीं है, यहां के समीपवर्ती हवाई अड्डे चेन्नई अंतर्राष्ट्रीय हवाई अड्डा (130 किमी) तथा बेंगलुरु अंतर्राष्ट्रीय हवाई अड्डा (200 किमी) हैं एवं निकटतम देशीय हवाई अड्डा तिरुपति हवाई अड्डा (100 किमी) है। \n\nअल्लापुरम में वेल्लोर का एक अप्रयुक्त हवाईअड्डा है। सरकार ने इस हवाई अड्डे को 2009 तक पूरी तरह से कार्यशील बनाने का प्रस्ताव दिया है ताकि 45-सीटों वाले ATR हवाई जहाज़ वहां से चालू किया जा सके. तमिलनाडु सरकार ने हाल में ही यह घोषणा की है कि वह टर्मिनल भवनों के निर्माण-कार्य की गति बढ़ाएगी एवं इस हवाई अड्डे को 2009 तक पूरी तरह से चालू कर दिया जाएगा.\n\nभारतीय विमानपत्तन प्राधिकरण (AAI) ने दक्षिणी क्षेत्र में \"निष्क्रिय पड़े हवाई अड्डों को क्रियाशील बनाने का कार्यक्रम' शुरू किया है, जिसमें वेल्लोर भी शामिल है। पर स्थित वेल्लोर हवाई अड्डा हाल ही में मद्रास फ़्लाइंग क्लब के प्रशिक्षु पायलटों द्वारा नियमित उड़ान भरने के लिए चालू किया गया है। प्रस्तावित राजीव गांधी वैमानिकी विज्ञान संस्थान श्रीपेरुमबुदुर से वेल्लोर में स्थानांतरित कर दिया जायेगा.\n\nवेल्लोर शहर में कुल तीन रेलवे स्टेशन हैं। वेल्लोर के लिए मुख्य रेलवे जंक्शन शहर के उत्तरी हिस्से में, ओल्ड सेन्ट्रल बस अड्डे से 7 किमी दूर, CMC से 5 किमी तथा न्यू सेन्ट्रल बस टर्मिनस से 5 किमी दूर कट्पडी में स्थित है। इस रेलवे स्टेशन का विस्तारण एवं सुन्दरीकरण किया जा रहा है, ताकि लगातार बढ़ रही यात्रियों की संख्या को समायोजित किया जा सके.\n\nकट्पडी जंक्शन से विल्लिपुरम जंक्शन को जोड़ने वाली दो और स्टेशनें, वेल्लोर टाउन और वेल्लोर कैंटोनमेंट, भी कतार में हैं। वेल्लोर कैंटोनमेंट से नियमित ट्रेन सेवा 10 नवम्बर 2008 को शुरू हुई. ये ट्रेनें अभी कट्पडी से अराकोनाम, जोलारपेत्तई, चेन्नई बीच तथा तिरुपति होकर चलती हैं। कट्पडी-विल्लुपुरम रेलवे लाइन का काम पूरा हो जाने पर, सेवायें बढ़ा दी जायेंगी. \n\nवेल्लोर तमिलनाडु, आंध्र प्रदेश, केरल तथा कर्नाटक के सभी प्रमुख शहरों से अच्छी तरह से जुड़ा हुआ है। दक्षिण भारत के चेन्नई, बैंगलोर, तिरुपति, सलेम,इरोड, मैसूर,चित्तोड़,कुरनूल,त्रिची,थिरुवन्नामलाई,तिन्दिवानम, विल्लुपुरम, कन्याकुमारी,अरानी, कांचीपुरम, कलपक्कम, गुडियथम एवं अन्य प्रमुख कस्बों एवं शहरों में सीधी बस सेवाएं उपलब्ध हैं।\n\nवेल्लोर NH46 पर अवस्थित है, जो बैंगलोर एवं चेन्नई (रानीपत से चेन्नई तक NH 4) एवं कुड्डालोर-चित्तोड़ राजमार्ग को जोड़ता है। इसी वजह से यह यात्रियों के लिए आवागमन का एक प्रमुख बिंदु बन चुका है। गोल्डेन क्वाड्रीलैटरल (भारत का सबसे बड़ा राजमार्ग परियोजना) ने इस शहर के लिए बैंगलोर एवं चेन्नई दोनों शहरों तक पहुंचना बेहद सुलभ बना दिया है (औसतन,चेन्नई से 2 घंटे एवं बैंगलोर से 3 घंटे का सफ़र).\n\nवेल्लोर एवं अन्य प्रमुख कस्बों तथा शहरों के बीच दूरी:\n\nवेल्लोर में अग्रणी तमिल, अंग्रेज़ी एवं अन्यान्य क्षेत्रीय भाषाओं के समाचार-पत्र उपलब्ध हैं। दक्कन क्रोनिकल, द न्यू इन्डियन एक्सप्रेस, द हिन्दू, द टाइम्स ऑफ इण्डिया एवं दक्कन हेराल्ड जैसे अंग्रेज़ी दैनिक वेल्लोर में उपलब्ध हैं। थिनाथथंथी, दिनामलार, दिनाकरण, दिनामानी एवं मालैमलर आदि तमिल दैनिक वेल्लोर में छापे जाते हैं।\n\nवेल्लोर तमिलनाडु दूरसंचार सर्कल के तहत पड़ता है।\n\nऑल इण्डिया रेडियो का एक स्टेशन वेल्लोर में स्थित है। इस शहर में कई स्थानीय टीवी चैनल हैं।\n\nनीचे वर्णक्रम में सिनेमा हॉलों की सूची दी जा रही है। वहां निष्क्रिय एवं तालाबंद सिनेमा हॉल भी हैं, जिन्हें इस सूची में शामिल नहीं किया गया है।\n\nवेल्लोर अपने पाककला और खाने के लिए प्रसिद्ध है। यहां का मांसाहारी भोजन प्रसिद्ध है, खासतौर पर बैंगन से बनने वाला वेल्लोर सर्वा, जो बिरयानी के साथ परोसा जाता है, बेहद प्रसिद्ध है।\n\nवेल्लोर मुल्लू कथ्रिका के रूप में प्रसिद्ध अपने बैंगन के लिए मशहूर है। \nयहां का नर्म देसी मकई भी बहुत लोकप्रिय है। इसके ब्रैंड नाम \"थोतापलायम कथिरू\" को सभी जानते हैं।\nवेल्लोर में मौसम के दौरान भरपूर उपलब्ध होने वाला एक दूसरा लोकप्रिय फल शरीफा है।\n\nवेल्लोर विधानसभा निर्वाचन क्षेत्र वेल्लोर (लोक सभा निर्वाचन क्षेत्र) का हिस्सा है\n\n\nविश्वविद्यालय के निकट अच्छे होटल \n\n\nक्रिश्चियन मेडिकल कॉलेज का आधिकारिक साइट, वेल्लोर - भारत के 2न्ड सर्वश्रेष्ठ मेडिकल कॉलेज\nतिरुवल्लुवर विश्वविद्यालय\nचेन्नई म्युसियम\nशिक्षा केन्द्र रेसिडेंशियल स्कूल\nश्री सेलिअमन गेस्ट हाउस - श्रीपुरम गोल्डेन टेम्पल के पास अच्छा लोज, वेल्लोर\n\n", "id": "193630", "title": "वेल्लोर"}
{"url": "https://hi.wikipedia.org/wiki?curid=193631", "text": "सिलवेस्टर स्टैलोन\n\nसिलवेस्टर स्टैलोन (जन्म 6 जुलाई 1946), उपनाम स्ली स्टैलोन, एक अमेरिकी अभिनेता, निर्देशक और पटकथा लेखक हैं। 1970 से 1990 के दशक में विश्व भर में बॉक्स ऑफिस में सबसे अधिक भीड़ खींचनेवालों में से एक, स्टैलोन मर्दानगी और हॉलीवुड एक्शन नायकत्व के प्रतीक हैं। उन्होंने दो ऐसे चरित्रों को निभाया, जो अमेरिकी सांस्कृतिक शब्दकोश का एक हिस्सा बन गए: रॉकी बैलबोआ, मुक्केबाज जिसने प्रेम और गौरव की राह में आयी बाधाओं के लिए लड़ाई लड़ कर जीत हासिल की और जॉन रैंबो, एक साहसी सैनिक जो हिंसा से राहत और प्रतिशोध मिशन का विशेषज्ञ था। 1980 और 1990 के दशक के बड़े हिस्से के दौरान, रॉकी और रैंबो की भूमिका के अलावा अन्य मेगा ब्लॉकबस्टर हिट फिल्मों के साथ दुनिया के बड़े फिल्म स्टारों में से वे एक थे। \nस्टैलोन की फिल्म \"रॉकी\" को नेशनल फिल्म रजिस्ट्री में शामिल करने के साथ-साथ ‍इस फिल्म की सामग्री को स्मिथसोनियन संग्रहालय में रखा गया है। \"रॉकी\" श्रृंखला में स्टैलोन द्वारा फिलाडेलफिया म्युजियम ऑफ आर्ट के सामने के प्रवेशद्वार का इस्तेमाल करने से उस क्षेत्र का उपनाम रॉकी स्टेप्स पड़ गया. फिलाडेलफिया में म्युजियम के करीब सीढि़यों के पहले दाहिनी ओर उनके रॉकी चरित्र की एक मूर्ति स्थायी रूप से लगायी गयी है।\nस्टैलोन का जन्म न्यूयॉर्क के न्यू यॉर्क में हुआ। वे एक हेयरड्रेसर फ्रैंक स्टैलोन सीनियर और ज्योतिषी, पूर्व नर्तकी तथा महिला कुश्ती की आयोजक जैकी स्टैलोन (जन्म से जैकलीन लैबोफिश) के पुत्र हैं। वे अभिनेता और संगीतकार फ्रैंक स्टैलोन के भाई हैं। स्टैलोन के पिता इटली के बारी प्रांत (अपुलिया, इटली) के गिओइया डेल कोले के एक इटालियन अप्रवासी के पुत्र थे, जबकि स्टैलोन की मां वाशिंगटन D.C. के फ्रेंच और रूसी यहूदी माता-पिता की संतान थीं।\nउनके जन्म के दौरान डॉक्टरों ने एक अतिरिक्त शल्य-चिमटे का प्रयोग किया था जिसके सटीक प्रयोग ना होने के कारण उनके एक स्नायु में चोट आई थी और इस कारण स्टैलोन के चेहरे के एक हिस्से में पक्षाघात हो गया, नतीजतन उनकी बोली अस्पष्ट हो गयी और निचला बाया होंठ लटक गया. दो से पांच साल की उम्र के बीच स्टैलोन को क्वींस में रखा गया, सिर्फ सप्ताह के अंत में माता-पिता से मिलने जाया करते थे। 1951 में वे अपने माता-पिता के साथ मैरीलैंड के सिल्वर स्प्रिंग में रहने आए, जहां वे ब्यूटी सैलून की श्रृंखला चलाते थे। 1961 में समस्याग्रस्त बच्चों के लिए पेंसिल्वेनिया के बेरवेन स्थित एक निजी स्कूल डेवेरेक्स मैनोर हाई स्कूल में दाखिला लिया, इसके बाद एक सौंदर्य स्कूल में स्नातक के लिए भर्ती हुए. \nलेसिन में अमेरिकन कॉलेज ऑफ स्वीट्‍जरलैंड के लिए छात्रवृत्ति प्राप्त करने के बाद स्टैलोन ने ब्यूटी स्कूल बीच में छोड़ दिया, जहां उन्होंने नाटक की पढ़ाई की और स्कूल के बेहतरीन छात्रों में नाम लिखाया. अमेरिका लौटने के बाद उन्होंने मियामी विश्वविद्यालय के थिएटर कला विभाग में तीन साल के लिए दाखिला लिया। उनका स्नातक पूरा होने में कुछ ही घंटे बाक़ी थे कि उन्होंने उसे छोड़ने और पटकथा लेखन कैरियर को आगे बढ़ाने का फैसला किया। वह क्यू. मूनब्लड और जे जे डेडलॉक नामक छद्म नामों से लिखने लगे और साथ ही फिल्मों में भूमिकाएं भी करने लगे.\nस्टैलोन ने हल्की-फुल्की अश्लील फीचर फिल्म \"दि पार्टी एट किटी एंड स्टड'स\" (1970) में पहली स्टार भूमिका निभायी, बाद में वो \"इटैलियन स्टैलियन\" के नाम से दोबारा रिलीज हुई (\"रॉकी\" के बाद से स्टैलोन के उपनाम और फिल्म की एक पंक्ति के आधार पर नया नाम दिया गया) दो दिन के काम के लिए उन्हें 200 अमेरिकी डॉलर का भुगतान किया गया. 2007 में फिल्म का \"असंपादित\" संस्करण तथाकथित रूप से स्टैलोन की पूरी तरह से वास्तविक हार्डकोर फुटेज दिखाने के लिए रिलीज हुआ, लेकिन व्यापार पत्रिका \"AVN\" के अनुसार, जो हार्डकोर दृश्य डाले गए उसमें अभिनेता नहीं थे। 2008 में \"पार्टी एट किट्टी एंड स्टड\" के दृश्य रोजर कॉलमॉन्ट की हार्डकोर फिल्म \"व्हाइट फायर\" (1976) के जर्मन संस्करण में डाले गये।\nस्टैलोन ने कामुक ऑफ-ब्रॉडवे नाटक \"स्कोर\" में भी भूमिका अदा की, जिसका 1971 में 28 अक्टूबर से 15 नवम्बर तक 23 बार मार्टीनिक थिएटर में मंचन हुआ और बाद में इस पर रैडले मेटजर ने एक फिल्म बनायी.\n1970 में \"दि पार्टी एट किट्टी एंड स्टड\" के अलावा, स्टैलोन \"नो प्लेस टू हाइड\" में भी नजर आए, जिसे पुन:संपादित किया गया और फिर उसे नया नाम \"रिबेल\" दिया गया, इस दूसरे संस्करण में स्टैलोन उसके स्टार के रूप में दिखे. वुडी एलेन के \"ह्वाट्‍स अप, टाइगर लिली?\" के स्टाइल के बाद, 1990 में मूल फिल्म के लिए पहले लिये गए हिस्से और उससे मिलते-जुलते नए फुटेज को फिर से संपादित किया गया, इसके बाद इस फिल्म को फिर से डब करके एक पुरस्कार प्राप्त करनेवाली पैरोडी को शीर्षक दिया गया मैन कॉल्ड ...रेनबो, इसमें फिर से स्टैलोन को लिया गया, जो डेविड कैसी द्वारा निर्देशित और जैफ्री हिलटॉन द्वारा निर्मित थी। \"ए मैन कॉल्ड ... रेनबो\" ने शिकागो अंतर्राष्ट्रीय फिल्मोत्सव और ह्यूस्टन के वर्ल्डफेस्ट में सिल्वर अवार्ड जीता और इसके श्रेय प्राप्त स्टार सिलवेस्टर स्टैलोन के साथ इस फिल्म को \"एंटरटेनमेंट टुनाइट\" में दिखाया गया. इसने \"सिस्केल एंड एबर्ट\" (Siskel & Ebert) में प्रशंसा प्राप्त की और माइकल मेडवेड ने इसे लोकप्रिय फिल्म समीक्षा शो \"स्नीक प्रिव्यू\" (Sneak Previews) में भेजने की सिफारिश कर दी. \nस्टैलोन की अन्य शुरुआती फिल्मों में उनकी भूमिका बहुत छोटी थी, जिनमें वुडी एलेन की \"बनानाज\" (1971) में एक सब-वे बटमार के रूप में एक छोटा -सा मामूली किरदार, मनोवैज्ञानिक रोमांचक \"क्लट\" (1971) में एक क्लब में अतिरिक्त डांसर और जैक लेमोन की फिल्म \"दि प्रिजनर ऑफ सेकंड एवेन्यू\" (1975) में एक युवक की भूमिका शामिल हैं। लेमोन की फिल्म में जैक लेमोन स्टैलोन का पीछा करते हैं, छीना-झपटी करते हैं और लूटपाट करते हैं, यह सोच कर कि स्टैलोन का चरित्र जेबकतरे का है। \"दि लॉर्ड्‍स ऑफ फ्लैटबुश\" (1974) में उन्होंने दूसरा मुख्य किरदार निभाया. 1975 में उन्होंने \"फेयरवेल, माई लवली\", \"कैपोन\" और \"डेथ रेस 2000\" में सहयोगी कलाकार का किरदार निभाया. टीवी धारावाहिक \"पुलिस स्टोरी\" और \"कोजक\" में वे अतिथि कलाकार के रूप में नजर आए. \nनायक के किरदार में \"रॉकी\" (1976) की रिकॉर्ड तोड़ सफलता से स्टैलोन को दुनिया भर में ख्याति मिली. 24 मार्च 1975 को स्टैलोन ने मोहम्मद अली – चक वेपनेर की लड़ाई देखी, जिसने \"रॉकी\" की नींव के लिए उन्हें प्रेरित किया। उस रात स्टैलोन घर गए और तीन दिनों में उन्होंने \"रॉकी\" की पटकथा लिख डाली. उसके बाद मुख्य किरदार निभाने के इरादे के साथ उन्होंने पटकथा को बेचने की कोशिश की. रॉबर्ट कारटॉफ और इरविन विंकेल्रर को पटकथा (जिसे स्टैलोन ने भूमिका तय करने के बाद उन्हें सौंपा) विशेष रूप से पसंद आई और उनलोगों ने बर्ट रेनॉल्ड या जेम्स कान जैसे सितारों को मुख्य किरदार के लिए लेने की योजना बनायी. सर्वश्रेष्ठ अभिनेता और सर्वश्रेष्ठ मूल पटकथा के लिए स्टैलोन को नामांकन मिलने सहित कुल मिलाकर दस एकाडमी अवार्ड्स के लिए \"रॉकी\" का नामांकन हुआ। रॉकी ने सर्वश्रेष्ठ फिल्म, सर्वश्रेष्ठ निर्देशन और सर्वश्रेष्ठ संपादन का एकाडमी अवार्ड जीता.\n\nअगली कड़ी \"रॉकी II\", जिसे स्टैलोन ने लिखा और निर्देशित भी किया था (पहली फिल्म को निर्देशित करने के लिए एकाडमी अवार्ड विजेता जॉन जी. एविल्डसन को हटाकर), 1979 में रिलीज हुई और यह बहुत सफल भी रही. इसने 200 मिलियन अमेरिकी डॉलर कमाए.\n\"रॉकी\" फिल्मों के अलावा, 1970 के दशक के आखिर और 1980 के दशक की शुरूआत में स्टैलोन ने दूसरी और भी कई फिल्में की, जिन्हें समीक्षकों ने सराहा, लेकिन वे बॉक्स ऑफिस में सफल नहीं रहीं. \"F.I.S.T.\" (1978) जैसी सामाजिक, महाकाव्य शैली की ड्रामा फिल्म के लिए उन्हें समीक्षकों की सराहना मिली, जिसमें उन्होंने एक गोदाम श्रमिक की भूमिका अदा की थी, जो श्रमिक संघ की अगुवाई में जुट जाता है। और \"पैराडाइज एली\" (1978) एक पारिवारिक ड्रामा है, जिसमें वे तीन भाइयों में से एक की भूमिका निभाते हैं जो एक ठग है और अपने दूसरे भाई की मदद करते हैं, जो एक पहलवान है, मदद करता है।\n1980 के दशक के शुरू में, उन्होंने ब्रिटेन के वरिष्ठ अभिनेता माइकेल कैन के साथ \"एस्केप टू विक्ट्री\" (1981) में अभिनय किया, यह एक स्पोर्टस ड्रामा थी, जिसमें उन्होंने नाज़ी फुटबॉल प्रचार (सॉकर) टूर्नामेंट में शामिल एक युद्ध बंदी की भूमिका निभाई. इसके बाद स्टैलोन ने एक एक्शन थ्रिलर फिल्म \"नाइटहॉक्स\" (1981) बनाई, जिसमें वे न्यूयॉर्क सिटी पुलिस की भूमिका निभाते हैं, जो विदेशी आतंकवादी बने रूटगेर हॉयेर के साथ चूहे-बिल्ली का खेल खेलता है।\n\nएक्शन एडवेंचर फिल्म \"फर्स्ट ब्लड\" (1982) में वियतनाम के अनुभवी योद्धा रैंबो के रूप में स्टैलोन को एक और बड़ी सफलता मिली. रैंबो की पहली किस्त समीक्षा और बॉक्स ऑफिस दोनों ही दृष्टि से सफल रही. समीक्षकों ने स्टैलोन के अभिनय की प्रशंसा करते हुए कहा कि रैंबो मानवीय दिखाई देता है, जबकि इसीनाम से प्रकाशित एक पुस्तक और \"फर्स्ट ब्लड\" तथा अन्य फिल्मों में उन्हें विपरीत रूप में पेश किया गया है। इसके बाद रैंबो (1985) की तीन कडि़यां \"\", \"रैंबो III\" (1988) और \"रैंबो\" बनीं. हालांकि ये बॉक्स ऑफिस पर हिट रहीं, लेकिन मूल की तुलना में इन्हें समीक्षकों की सराहना कम मिली. उन्होंने \"रॉकी\" फ्रैंचाइज के साथ उन्होंने बॉक्स ऑफिस सफलता का अपना सफर जारी रखा और \"रॉकी III\" (1982) और \"रॉकी IV\" (1985) के लिए लेखन, निर्देशन तथा अभिनय किया। इन दो चरित्रों को स्टैलोन ने कुल दस फिल्मों में निभाया. \nइसी दौरान स्टैलोन की भूमिकाओं के कारण विदेशों में उनके प्रशंसकों की तादाद में वृद्धि हुई. उन्होंने अलग तरह की शैली की भूमिकाओं के भी प्रयास किये, हालांकि कॉमेडी फिल्मों के लिए किये गए लेखन और अभिनय में उन्हें सफलता नहीं मिली. \"राइनस्टोन\" (1984), जिसमें उन्होंने एक सामान्य किस्म के देशी संगीत का गायक बनने की तमन्ना रखनेवाले की भूमिका की और ड्रामा फिल्म \"ओवर दि टॉप\" (1987) में उन्होंने एक ट्रक ड्राइवर की भूमिका निभायी जो अपने बेटों को प्रभावित करने के लिए पंजा लड़ाने की प्रतियोगिता में भाग लेता है। राइनस्टोन साउंडट्रैक के लिए उन्होंने एक गीत गाया. बॉक्स ऑफिस पर ये फिल्में सफल नहीं रहीं और समीक्षकों द्वारा इसे इन्हें सराहना नहीं मिली. यह 1985 के आसपास का समय था, जब स्टैलोन को 1939 के जेम्स केगने की क्लासिक \"एंजेल्स विद डर्टी फेस\" के रीमेक के लिए साइन किया गया. यह फिल्म उनकी कई फिल्मों के लिए कैनॉन पिक्चर्स के साथ हुए करार का हिस्सा थी और इसमें उनके साथ क्रिस्टोफर रीव सह-अभिनेत्री थीं और यह मेनाहेम गोलान द्वारा निर्देशित थी। लोकप्रिय क्लासिक के रीमेक को वैराइटी पत्रिका और रोजर एबर्ट जैसे बड़े समीक्षक द्वारा अस्वीकृत कर दिया गया और इसीलिए कैनॉन ने इसके बजाय \"कोबरा\" बनाना तय कर लिया। \"कोबरा\" (1986) और \"टैंगो एंड कैश\" (1998) ने घरेलू स्तर पर अच्छा करोबार किया, लेकिन विदेशी बाजार में 100 मिलियन डॉलर से अधिक के साथ इसने धमाकेदार कारोबार किया और दुनिया भर में 160 मिलियन डॉलर से अधिक की कमाई की. इस दशक के अंत में रॉकी एंड रैंबो फ्रैंचाइज ने अंतर्राष्ट्रीय स्तर पर बिलियन डॉलर का कारोबार किया। \nउस समय के \"लॉक अप\" और \"टैंगो एंड कैश\" की सफलता के बाद, 1990 के दशक की शुरूआत में स्टैलोन द्वारा अभिनीत रॉकी फ्रैंचाइज की पांचवीं किस्त \"रॉकी V\" ने बॉक्स ऑफिस को निराश किया और प्रशंसकों द्वारा भी इसे सीरीज में अनुचित प्रवेश मानकर नापसंद कर दिया गया. उस समय फ्रैंचाइज की इसे आखिरी किस्त मान लिया गया था। \nसमीक्षा और व्यावसायिक रूप से औंधे मुंह गिरे \"ऑस्कर\" (1990) और \"स्टॉप!\" \"ऑर माई मॉम विल शूट\" (1992) (जिसे वे अपनी सबसे खराब फिल्म मानते हैं) में अभिनय के बाद 90 के दशक की शुरूआत में उन्होंने 1993 में \"क्लिफहैंगर\" के साथ वापसी की, जिसे अमेरिका में औसत दर्जे की सफलता मिली, लेकिन दुनिया भर में यह अधिक सफल रही, इसने कुल 255 मिलियन अमेरिकी डॉलर कमाया. उसी साल बाद में उन्होंने अत्याधुनिक एक्शन फिल्म \"डिमोलिशन मैन\" जैसी बड़ा हिट दी, इस फिल्म ने दुनिया भर में 158 मिलियन डॉलर से अधिक कमाए. 1994 के दशक में \"दि स्पेशलिस्ट\" (170 डॉलर से अधिक की कमाई) के साथ हिट फिल्मों का कारवां चलता रहा. \n1995 में, उन्होंने एक हास्य पुस्तक पर आधारित जज ड्रेड नाम के चरित्र का अभिनय किया, जिसका फिल्म में भी यही नाम था, इस चरित्र को 2000 ईस्वी संवत की ब्रिटिश हास्य पुस्तक से लिया गया था। उनकी ओवरसीज बॉक्स ऑफिस अपील ने दुनिया भर में 113 मिलियन डॉलर की कमाई से \"जज ड्रेड\" के घरेलू बॉक्स ऑफिस की निराशा से उबार लिया। जुलियन मूर और एंटोनियो बैंड्रास जैसे सह-सितारों के साथ रोमांचक फिल्म \"असैसिन्स\" (1995) में भी वे नजर आए. 1996 में, उन्होंने एक असफल फिल्म \"डेलाइट\" में अभिनय किया, जिसने अमेरिका में महज 33 मिलियन डॉलर बनाये, हालांकि ओवरसीज में यह 126 मिलियन डॉलर के साथ बड़ी हिट रही, इसकी कुल कमाई 159,212,469 डॉलर थी।\nउसी साल स्टैलोन सभी सितारे कलाकार हस्तियों के साथ ट्रे पार्कर और मैट स्टोन की लघु हास्य फिल्म \"योर स्टुडियो एंड यू\" में नजर आए, जिसे सीग्राम कंपनी द्वारा युनिवर्सल स्टूडियोज और MCA कारपोरेशन के अधिग्रहण के मौके पर मनायी जा रही पार्टी के लिए शुरू किया गया. स्टैलोन इसमें अपने रॉकी बाल्बोआ की आवाज में बात करते हैं, वे जो कह रहे हैं, वह उपशीर्षक में अनुदित होता जाता है। एक जगह पर, स्टैलोन चीखना शुरू कर देते हैं कि उनके बाल्बोआ चरित्र को वे कैसे इस्तेमाल कर सकते हैं, जिसे उन्होंने अतीत में छोड़ दिया है; सूत्रधार उन्हें वाइन कूलर से शांत करता है और उन्हें \"ब्रैनियाक\" कहता है। इसके जवाब में, स्टैलोन कहते हैं, \"बहुत बहुत शुक्रिया.\" इसके बाद वे वाइन कूलर की तरफ देखते हैं और चिल्ला कर कहते हैं, \"फालतू घटिया स्टुडियो!\"\n\"रॉकी\" की बहुत बड़ी सफलता के बाद समीक्षक रॉजर एबर्ट ने एक बार कहा था कि स्टैलोन मारलॉन ब्रैंडो बन सकते हैं, हालांकि \"रॉकी\" से मिली समीक्षकों की सरहाना को वे फिर कभी हासिल नहीं कर पाए.\nनई सहस्राब्दी जैसे शुरू हुई, स्टैलोन ने रोमांचक फिल्म गेट कार्टर में अभिनय किया – यह 1971 में ब्रिटिश माइकल केन की इसी नाम फिल्म का रीमेक था – लेकिन समीक्षकों और दर्शको दोनों द्वारा फिल्म को खास पसंद नहीं किया गया. इसके बाद आयी \"ड्राइवेन\" (2001), \"एवेंजिंग एंजेलो\" (2002) और \"डी-टॉक्स\" (2002) नामक फिल्मों के लगातार दर्शकों और समीक्षकों की अपेक्षाओं पर खरे न उतरने के कारण स्टैलोन का कैरियर अच्छे-खासे उतार पर आ गया. \n2000 में, स्टैलोन को सदी के निकृष्टतम अभिनेता (वर्स्ट एक्टर ऑफ दि सेंचुरी) का रैजी अवार्ड मिला, कहा गया कि यह उनकी किसी एक फिल्म के लिए नहीं, बल्कि \"उनकी 95 % फिल्मों में उनके काम के लिए\" यह अवार्ड दिया गया. 2000 तक स्टैलोन को रैजी का निजी फिल्मों के लिए चार निकृष्टतम अभिनेता रैजी (वर्स्ट एक्टर रैजी) का ही \"निकृष्टतम स्क्रीन युगल अवार्ड\" (वर्स्ट स्क्रीन कपल) और 1980 के दशक के लिए उन्हें रैजी का \"दशक का निकृष्टतक अभिनेता\" (वर्स्ट एक्टर ऑफ दि डिकेड) का अवार्ड दिया गया. 1984 से 1992 तक लगातार नौ साल तक उन्हें निकृष्टतम अभिनेता के अवार्ड के लिए नामांकित किया गया.\n2003 में, स्पाई किड्‍स ट्रिलॉजी \"\" में उन्होंने एक खलनायक की भूमिका अदा की थी, जो कि बॉक्स ऑफिस में बडी सफल रही (दुनिया भर से लगभग 220 मिलियन डॉलर). 2003 में एक फ्रेंच फिल्म \"टैक्सी 3\" में एक यात्री के रूप में अतिथि भूमिका में भी स्टैलोन नजर आए.\nबुरी तरह से आलोचित बॉक्स ऑफिस पर विफल रही कई फिल्मों के बाद स्टैलोन ने नए प्रकार के क्राइम ड्रामा \"शेड\" में सहयोगी भूमिका निभा कर खुद को पुनर्स्थापित करना शुरू किया, इसे सीमित दायरे में रिलीज किया गया, लेकिन समीक्षकों ने इसकी सराहना की. टुपैक शाकुर नामक रैप गायक की हत्या और नॉटोरियस B.I.G तथा लॉस एंजेल्स पुलिस विभाग के भ्रष्टाचार कांड के इर्दगिर्द बनी फिल्म, अस्थायी तौर पर जिसका शीर्षक \"रैंपार्ट स्कैंडल\" था, जिसमें उन्होंने अभिनय के साथ-साथ निर्देशन भी किया, से भी वे जुड़े थे। बाद में इसका नाम \"नॉटोरियस\" दिया गया, लेकिन स्थगित कर दिया गया.\n2005 में, NBC रियलिटी टेलीविजन बॉक्सिंग सीरीज \"दी कॉन्टेंडर\" में सुगर रे लियोनार्ड के साथ वे सह-प्रस्तुतकर्ता थे। उसी साल टीवी श्रृंखला \"लास वेगास\" के दो भागों में भी उन्होंने अतिथि भूमिका अदा की. 2005 में स्टैलोन कुश्ती के आइकॉन हल्क होगेन, जो \"रॉकी III\" में थंडरलिप के नाम से एक पहलवान के रूप में नजर आए थे, को हॉल ऑफ फेम में शामिल किया था; स्टैलोन वह शख्स भी हैं जिन्होंने होगन को रॉकी \"III\" में अतिथि भूमिका करने का प्रस्ताव दिया.\n\nफिल्मों से कुछ वर्षों तक अलग रहने के बाद, रॉकी श्रृंखला की छठी किस्त \"रॉकी बाल्बोआ\" की सफलता के साथ 2006 में स्टैलोन ने वापसी की, यह फिल्म समीक्षात्मक और व्यावसायिक रूप से हिट रही. आलोचना और बॉक्स ऑफिस में उसकी विफलता के कारण \"रॉकी V\" को आखिरी किस्त मान लिया गया था, लेकिन स्टैलोन ने सीरीज को एक अधिक सटीक अंत देने के लिए रॉकी VI बनाने का फैसला किया।\nस्टैलोन की सफल फ्रैंचाइज फिल्म रैंबो की चौथी किस्त उनकी नवीनतम रिलीज है जिसकी कड़ी का नाम सीधे-सीधे \"रैंबो\" रखा गया. 25 जनवरी 2008 को फिल्म 2,751 थिएटरों में दिखायी गयी, पहले ही दिन इसने कुल 6,490,000 डॉलर और पहले हफ्ते के अंत में 18,200,000 से अधिक का कमाए. वर्तमान में अमेरिकी बॉक्स ऑफिस पर यह 42,653,401 डॉलर और दुनिया भर में 112,481,829 डॉलर पर टिका है।इस 7737601367 \nफरवरी 2008 में जब यह पूछा गया कि किस आइकॉन के रूप में वे याद किया जाना चाहेंगे, तो स्टैलोन ने कहा, \"यह कहना कठिन है, लेकिन \"रॉकी\" मेरा पहला बच्चा है, इसलिए \"रॉकी\" .\"\n\nफिलहाल, स्टैलोन \"दि एक्सपेंडेबल\" पर काम कर हैं, जिसमें वे अभिनय करने के साथ, लेखन और निर्देशन करेंगे. इस फिल्म में उनके साथ जेसन स्टेथ्म, जेट ली, डोल्फ लुंडग्रेन, टेरी क्रुज, मिकी रॉके, रैंडी काउचर, रॉबर्ट नीपर, इरिक रॉबर्ट्‍स, डेविड जायेस और स्टोन कोल्ड स्टीव ऑस्टिन, डैनी ट्रेजो, आर्नोल्ड श्वार्जनेगर और ब्रुज विलीज भी होंगे. केविन जेम्स की \"दि जूकीपर\" में स्टैलोन शेर की आवाज भी देंगे. स्टैलोन का कहना है कि वे नेल्सन डिमिले के उपन्यास \"दि लॉयन गेम\" का रूपांतर भी करेंगे. इसके अलावा स्टैलोन एडगर एलेन पो के जीवन पर फिल्म के निर्देशन के अपने जुनून को जाहिर करते रहे हैं, जिसकी पटकथा काफी सालों से वह तैयार कर रहे हैं। \"पो\" नामक यह फिल्म एवी लेरनर द्वारा निर्माण की जानी है और इसमें रॉबर्ट डॉनी जूनियर को लिया जाएगा. स्टैलोन 2008 में चौथे की सफलता के बाद पांचवें \"रैंबो\" को भी फिल्माएंगे. जुलाई 2009 में वे बॉलीवुड फिल्म कमबख्त इश्क में अतिथि भूमिका में दिखाई दिए, जहां उन्होंने खुद अपनी ही भूमिका को निभाया.\nस्टैलोन ने 1978 में \"पैराडाइज एली\" में पहली बार एक निर्देशक के रूप में काम किया, इसे उन्होंने खुद ही लिखा और अभिनय भी किया। इसके अलावा \"स्टेइंग अलाइव\" (जो कि \"सैटार्डडे नाइट फिवर\" की एक कड़ी थी) का भी निर्देशन किया, इसी के साथ \"रॉकी II\", \"रॉकी III\", \"रॉकी IV\", \"रॉकी बाल्बोआ\" और \"रैंबो\" का भी. अगस्त, 2005 में, स्टैलोन ने अपनी किताब \"स्ली मुव्स\" को रिलीज किया जो सेहत और पोषण के मामले में मार्गदर्शन करने के साथ ही साथ उनके अपने नजरिए से उनके जीवन और कार्यो की स्पष्ट धारणा देने का दावा करती है। इस किताब में स्टैलोन की कसरत करती हुई तस्वीरों सहित उनकी वर्षों पुरानी अनेक तस्वीरें हैं। सभी छः \"रॉकी\" फिल्मों को लिखने के अलावा, स्टैलोन ने \"कोबरा\", \"ड्रिवन\" और \"रैंबो\" भी लिखा. उन्होंने सह-लेखक के रूप में कई फिल्में लिखीं, मसलन \"F.I.S.T.\", \"राइनस्टोन\", \"ओवर दि टॉप\" और पहली तीन रैंबो फिल्में. एक सह-लेखक के रूप में उनकी सबसे बड़ी सफलता 1993 के दशक की \"क्लिफहैंगर\" रही.\n\nस्टैलोन ने तीन शादियां की है। 28 साल की उम्र में, 28 दिसम्बर 1974 को साशा जैक से ब्याह किया। इनके दो बेटों में एक सेज मूनब्लड (जन्म 5 मई 1976) और दूसरे सीअरगोह (जन्म 1979) हैं। उनके छोटे बेटे को बहुत ही छोटी-सी उम्र में ऑटिज्म (स्वलीनता) से पीडि़त पाया गया. 14 फरबरी 1985 को दोनों का तलाक हो गया. जिस साल उनके तलाक की कार्रवाई पूरी हुई, उसी साल उन्होंने मॉडल और अभिनेत्री ब्रिजिट नेलसन से कैलिफोर्निया के बेवर्ली हिल्स में ब्याह रचाया. उनका दूसरा ब्याह सिर्फ दो साल ही टिका. मई 1997 में, स्टैलोन ने जेनिफर फ्लेविन से शादी की, इनसे इनकी तीन बेटियां हैं: सोफिया रोज (जन्म 27 अगस्त 1996), सिस्टिन रोज (जन्म 27 जून 1998) और स्कारलेट रोज (जन्म 25 मई 2007). \nस्टैलोन ने अपनी सदाबहार छवि के लिए बुढ़ापे को रोकनेवाले मानव विकास हार्मोन का बार-बार प्रयोग किया। 2007 में वे ऑस्ट्रेलिया में सिंथेटिक मानव विकास हार्मोन जिनट्रोपिन की 48 शीशियों के साथ पकड़े गए; इससे इस बात पर चिंता बढ़ गई कि इसके परिणामस्वरूप होने वाले प्रचार से इस दवा का प्रयोग बढ़ जाएगा.\nउनके अभिनय और जीवन के अनुभवों को स्वीकार करते हुए उनके शेष बचे हुए श्रेय उन्हें प्रदान किये जाएं, स्टैलोन के इस अनुरोध पर 1999 में मियामी विश्वविद्यालय के अध्यक्ष ने उन्हें बैचलर ऑफ़ फाईन आर्ट्स (BFA) की डिग्री प्रदान की.\nस्टैलोन कैथोलिक के रूप में पले-बढ़े और अभिनय कैरिअर में प्रगति के साथ उन्होंने चर्च जाना छोड़ दिया. जब 1996 में उनकी बेटी जन्म से बीमार पैदा हुई तो उनके बचपन की आस्था फिर से जग गयी और अब वे चर्च जानेवाले कैथोलिक हैं।\n\n6 जनवरी 2010 को सिलवेस्टर स्टैलोन ने FHM पत्रिका के साथ अपने एक साक्षात्कार में कहा कि जब वे एक नई फिल्म दि एक्सपेंडेबल कर रहे थे तब उनकी गर्दन टूट गयी। स्टैलोन, 63, कुश्ती के एक पूर्व दिग्गज और सह अभिनेता स्टोन कोल्ड स्टीव ऑस्टिन के साथ एक फाइट फिल्मा रहे थे, लेकिन यह सब इतना वास्तविक बन गया कि स्टैलोन की गर्दन में एक हेयरलाईन फ्रैक्चर आ गया. \n\"मैं मजाक नहीं कर रहा हूं,\" वे कहते हैं। \"मैंने इस बारे में किसी को नही बताया, लेकिन, लेकिन बाद में मुझे बहुत ही गंभीर ऑपरेशन करवाना पड़ा. अब मेरी गर्दन में एक मेटल प्लेट लगी हुई है।\"\n\n", "id": "193631", "title": "सिलवेस्टर स्टैलोन"}
{"url": "https://hi.wikipedia.org/wiki?curid=193632", "text": "मुंडेश्वरी मंदिर\n\nमुंडेश्‍वरी मंदिर, बिहार के कैमूर जिले के रामगढ़ के निकट स्थित है।\nबेलोन मंदिर\n\nबिहार के भभुआ जिला केद्र से चौदह किलोमीटर दक्षिण-पश्चिम में स्थित है कैमूर की पहाड़ी। साढ़े छह सौ फीट की ऊंचाई वाली इस पहाड़ी पर माता मुंडेश्वरी एवं महामण्डलेश्वर महादेव का एक प्राचीन मंदिर है। इस मंदिर को भारत के प्राचीन मंदिरों में से एक माना जाता है, पर कितना प्राचीन, इसका कोई स्पष्ट प्रमाण नहीं है। हां! इतना प्रमाण अवश्य मिल रहा है कि इस मंदिर में तेल एवं अनाज का प्रबंध एक स्थानीय राजा के द्वारा संवत्सर के तीसवें वर्ष के कार्तिक (मास) में २२वां दिन किया गया था। इसका उल्लेख एक शिलालेख में उत्कीर्ण राजाज्ञा में किया गया है। अर्थात्‌ शिलालेख पर उत्कीर्ण राजाज्ञा के पूर्व भी यह मंदिर था यह पता चलता है। वर्तमान में पहाड़ी पर स्थित यह मंदिर भग्नावशेष के रूप में है। ऐसा लगता है कि किसी ने इस मंदिर को तोड़ा है। मूर्तियों के अंग ऐसे टूटे हैं मानो किसी तेज हथियार से उन पर चोट की गयी हो। पंचमुखी महादेव का मंदिर तो ध्वस्त स्थिति में है। इसी के एक भाग में माता की प्रतिमा को दक्षिणमुखी स्वरूप में खड़ा कर पूजा-अर्चना की जाती है। माता की साढ़े तीन फीट की काले पत्थर की प्रतिमा है, जो भैंस पर सवार है।\n\nइस मंदिर का उल्लेख कनिंघ्म ने भी अपनी पुस्तक में किया है। उसमें स्पष्ट रूप से उल्लेख है कि कैमूर में मं◌ुडेश्वरी पहाड़ी है, जहां मंदिर ध्वस्त रूप में विद्यमान है। इस मंदिर का पता तब चला जब कुछ गड़ेरिये पहाड़ी के ऊपर गए और मंदिर के स्वरूप को देखा। यह कुल २०-२५ वर्ष पूर्व की बात है। तब इसकी इतनी ख्याति नहीं थी जितनी अब है। प्रारम्भ में पहाड़ी के नीचे निवास करने वाले लोग ही इस मंदिर में दीया जलाते और पूजा-अर्चना करते थे। वर्तमान में धार्मिक न्यास बोर्ड, बिहार द्वारा इस मंदिर को व्यवस्थित किया गया और पूजा-अर्चना की व्यवस्था की गई। माघ पंचमी से पूर्णिमा तक इस पहाड़ी पर एक मेला लगता है जिसमें दूर-दूर से भक्त आते हैं।\n\nकहते हैं कि चंड-मुंड के नाश के लिए जब देवी उद्यत हुई थीं तो चंड के विनाश के बाद मुंड युद्ध करते हुए इसी पहाड़ी में छिप गया था और यहीं पर माता ने उसका वध किया था। अतएव यह मुंडेश्वरी माता के नाम से स्थानीय लोगों में जानी जाती हैं। एक मजेदार बात, आश्चर्य एवं श्रद्धा चाहे जो कहिए, यहां भक्तों की कामनाओं के पूरा होने के बाद बकरे की बलि चढ़ाई जाती है। पर, माता रक्त की बलि नहीं लेतीं, बल्कि बलि चढ़ने के समय भक्तों में माता के प्रति आश्चर्यजनक आस्था पनपती है। जब बकरे को माता की मूर्ति के सामने लाया जाता है तो पुजारी अक्षत (चावल के दाने) को मूर्ति को स्पर्श कराकर बकरे पर फेंकते हैं। बकरा तत्क्षण अचेत, मृतप्राय हो जाता है। थोड़ी देर के बाद अक्षत फेंकने की प्रक्रिया फिर होती है तो बकरा उठ खड़ा होता है। बलि की यह क्रिया माता के प्रति आस्था को बढ़ाती है।\n\nपहाड़ी पर बिखरे हुए पत्थर एवं स्तम्भ को देखते हैं तो उन पर श्रीयंत्र सरीखे कई सिद्ध यंत्र एवं मंत्र उत्कीर्ण हैं। प्रत्येक कोने पर शिवलिंग है। ऐसा लगता है कि पहाड़ी के पूर्वी-उत्तरी क्षेत्र में माता मुण्डेश्वरी का मंदिर स्थापित रहा होगा और उसके चारों तरफ विभिन्न देवी-देवताओं के मूर्तियां स्थापित थीं। खण्डित मूर्तियां पहाड़ी के रास्ते में रखीं हुई हैं या फिर पटना संग्रहालय में हैं। जैसा कि शिलालेख मं◌े उल्लेख है कि यहां का स्थान एक गुरुकुल आश्रम के रूप में व्यवस्थित था। पहाड़ी पर एक गुफा भी है जिसे सुरक्षा की दृष्टि से बंद कर दिया गया है।\n\nइस मंदिर के रास्ते में सिक्के भी मिले हैं और तमिल, सिंहली भाषा में पहाड़ी के पत्थरों पर कुछ अक्षर भी खुदे हुए हैं। कहते हैं कि यहां पर श्रीलंका से भी भक्त आया करते थे। बहरहाल, मंदिर के गर्भ में अभी कई रहस्य छिपे हुए हैं, बहुत कुछ पता नहीं है, बस माता की अर्चना होती है। भक्त माता एवं महादेव की आस्था में लीन रहते हैं। मंदिर की यात्रा के क्रम में ऐसा प्रतीत हुआ कि मंदिर अपने आप में कई अनुभवी आध्यात्मिक स्वरूपों को छिपाये हुए है, बस आवरण नहीं उठ रहा है। लेखक को कई तथ्यात्मक अनुभूतियों से साक्षात्कार हुआ।\n\nमंदिर की प्राचीनता एवं माता के प्रति बढ़ती आस्था को देख राज्य सरकार द्वारा भक्तों की सुविधा लिए यहां पर विश्रामालय, रज्जुमार्ग आदि का निर्माण कराया जा रहा है। पहाड़ पर स्थित मंदिर में जाने के लिए एक सड़क का निर्माण कराया गया है, जिस पर छोटे वाहन सीधे मंदिर द्वार तक जा सकते हैं। मंदिर तक जाने के लिए सीढ़ियों का भी उपयोग किया जा सकता है।\n\nबिहार राज्य पर्यटन निगम की बसें प्रतिदिन पटना से पहाड़ी के नीचे बसा गांव रामगढ़ तक जाती हैं। यहां रेल से पहुंचने के लिए पटना या गया से मोहनियां स्टेशन उतरना पड़ता है। मोहनियां से मंदिर तक पहुंचने के लिए टेम्पो, जीप, मिनी बस की सहायता ली जा सकती है।\n\n", "id": "193632", "title": "मुंडेश्वरी मंदिर"}
{"url": "https://hi.wikipedia.org/wiki?curid=193634", "text": "गोमूत्र\n\nगोमूत्र (गाय का मूत्र) पंचगव्यों में से एक है। हिन्दू धर्म एवं संस्कृति में इसका बहुत महत्व है। प्राचीन हिन्दू शास्त्रों में इसकी महत्ता का वर्णन मिलता है। वर्तमान विज्ञान में गोमूत्र के दैवीय गुणों को स्वीकार किया है और गोमूत्र के महत्व को समझाया है। कुछ आधुनिक शोधों में इसके अत्यन्त गुणकारी औषधीय गुण बताये जा रहे हैं।\n\nगोमूत्र मानव जीवन एवं अस्तित्व के लिए अति महत्वपूर्ण है। इसके निम्नलिखित प्रयोग हो सकते हैं :-\n\n\n\n\n", "id": "193634", "title": "गोमूत्र"}
{"url": "https://hi.wikipedia.org/wiki?curid=193635", "text": "असीरगढ़\n\nअसीरगढ़ मध्यप्रदेश के बुरहानपुर जिले में स्थित एक गांव है। असीरगढ का ऐतिहासिक क़िला बहुत प्रसिद्ध है। असीरगढ़ क़िला बुरहानपुर से लगभग 20 किलोमीटर की दूरी पर उत्तर दिशा में सतपुड़ा पहाड़ियों के शिखर पर समुद्र सतह से 750 फ़ुट की ऊँचाई पर स्थित है। यह क़िला आज भी अपने वैभवशाली अतीत की गुणगाथा का गान मुक्त कंठ से कर रहा है। इसकी तत्कालीन अपराजेयता स्वयं सिद्ध होती है। इसकी गणना विश्व विख्यात उन गिने चुने क़िलों में होती है, जो दुर्भेद और अजेय, माने जाते थे। इतिहासकारों ने इसका 'बाब-ए-दक्खन' (दक्षिण द्वार) और 'कलोद-ए-दक्खन' (दक्षिण की कुँजी) के नाम से उल्लेख किया है, क्योंकि इस क़िले पर विजय प्राप्त करने के पश्चात दक्षिण का द्वार खुल जाता था, और विजेता का सम्पूर्ण ख़ानदेश क्षेत्र पर अधिपत्य स्थापित हो जाता था। इस क़िले की स्थापना कब और किसने की यह विश्वास से नहीं कहा जा सकता। इतिहासकार स्पष्ट एवं सही राय रखने में विवश रहे हैं। कुछ इतिहासकार इस क़िले का महाभारत के वीर योद्धा गुरु द्रोणाचार्य के पुत्र अश्वत्थामा की अमरत्व की गाथा से संबंधित करते हुए उनकी पूजा स्थली बताते हैं। बुरहानपुर के 'गुप्तेश्वर  महादेव मंदिर' के समीप से एक सुंदर सुरंग है, जो असीरगढ़ तक लंबी है। ऐसा कहा जाता है कि, पर्वों के दिन अश्वत्थामा ताप्ती नदी में स्नान करने आते हैं, और बाद में 'गुप्तेश्वर' की पूजा कर अपने स्थान पर लौट जाते हैं।\nकुछ इतिहासकार इसे रामायण काल का बताते हैं। प्रसिद्ध इतिहासकार 'मोहम्मद कासिम' के कथनानुसार इसका 'आशा अहीर' नामक एक व्यक्ति ने निर्माण कराया था। आशा अहीर के पास हज़ारों की संख्या में पशु थे। उनकी सुरक्षा हेतु ऐसे ही सुरक्षित स्थान की आवश्यकता थी। कहते हैं, वह इस स्थान पर पंद्रहवीं शताब्दी में आया था और इस स्थान पर ईट मिट्टी, चूना और पत्थरों की दीवार बनाकर रहने लगा। इस तरह आशा अहीर के नाम से यह क़िला असीरगढ़ नाम से प्रसिद्ध हो गया। असीरगढ़ कुछ समय के लिए चौहान वंश के राजाओं के आधिपत्य में भी रहा था, जिसका उल्लेख राजपूताना के इतिहासकारों ने संदर्भ में किया हैं। कुछ समय बाद असीरगढ़ क़िले की प्रसिद्धि दूर-दूर तक फैल गई। फ़िरोज़शाह तुग़लक़ के एक सिपाही मलिक ख़ाँ के पुत्र नसीर ख़ाँ फ़ारूक़ी को असीरगढ़ की प्रसिद्धि ने प्रभावित किया। वह बुरहानपुर आया। उसने आशा अहीर से भेंट कर निवेदन किया कि \"मेरे भाई और बलकाना के ज़मीदार मुझे परेशान करते रहते हैं, एवं मेरी जान के दुश्मन बने हुए हैं। इसलिए आप मेरी सहायता करें और मेरे परिवार के लोगों को इस सुरक्षित स्थान पर रहने की अनुमति दें, तो कृपा होगी\" आशा अहीर उदार व्यक्ति था, उसने नसीर ख़ाँ की बात पर विश्वास करके उसे क़िले में रहने की आज्ञा दे दी। नसीर ख़ाँ ने पहले तो कुछ डोलियों में महिलाओं और बच्चों को भिजवाया और कुछ में हथियारों से सुसज्जित सिपाही योद्धाओं को भेजा। आशा अहीर और उसके पुत्र स्वागत के लिए आये। जैसे ही डोलियों ने क़िले में प्रवेश किया, डोलियों में से निकलकर एकदम आशा अहीर और उसके पुत्रों पर हमला किया गया और उन्हें मौत के घाट उतार दिया गया। इस प्रकार देखते ही देखते नसीर ख़ाँ फ़ारूक़ी का इस क़िले पर अधिकार हो गया। आदिलशाह फ़ारूक़ी के देहांत के बाद असीरगढ़ का क़िला बहादुरशाह के अधिकार में आ गया था। वह दूर दृष्टि वाला बादशाह नहीं था। उसने अपनी और क़िले की सुरक्षा के लिए कोई व्यवस्था नहीं की थी सम्राट अकबर असीरगढ़ की प्रसिद्धि सुनकर इस किले पर अपना अधिपत्य स्थापित करने के लिए व्याकुल हो रहा था। उसने दक्षिण की ओर पलायन किया। जैसे ही बहादुरशाह फ़ारूक़ी को इस बात की सूचना मिली, उसने अपनी सुरक्षा के लिए क़िले में ऐसी शक्तिशाली व्यवस्था की, कि दस वर्षों तक क़िला घिरा रहने पर भी बाहर से किसी वस्तु की आवश्यकता नहीं पड़ी। सम्राट अकबर ने असीरगढ़ पर आक्रमण कराना प्रारंभ कर दिया था, एवं क़िले के सारे रास्ते बंद कर दिये थे। वह क़िले पर रात-दिन तोपों से गोलाबारी करने लगा था। इस प्रकार युद्ध का क्रम निरंतर चलता रहा, परंतु अकबर को हर बार असफलता का ही मुंह देखना पडा था। उसने अपने परामर्शदाताओं से विचार-विमर्श किया, तब यह निश्चित हुआ कि बहादुरशाह से बातचीत की जाए। संदेशवाहक द्वारा संदेश भेजा गया। साथ ही यह विश्वास भी दिलाया गया कि बहादुरशाह पर किसी भी प्रकार की आँच नहीं आएगी। बहादुरशाह ने सम्राट अकबर की बात पर विश्वास किया। वह उससे भेंट करने के लिए क़िले के बाहर आया। बहादुरशाह फ़ारूक़ी ने अभिवादन किया और तत्पश्चात बात प्रारंभ हुई। बातचीत चल ही रही थी कि एक सिपाही ने पीछे से बहादुरशाह पर हमला कर दिया और उसे जख्मी कर बंदी बना लिया। उसने अकबर से कहा \"यह तुमने मेरे साथ विश्वासघात किया\" है। इस पर अकबर ने कहा कि \"राजनीति में सब कुछ जायज है।\" फिर अकबर ने राजनीतिक दांव-पेंच और छल-कपट से क़िले के क़िलेदारों और सिपाहियों का सोना, चाँदी, हीरे, मोतियों से मूंह भर दिया। इन लोभियों ने क़िले का द्वार खोल दिया। अकबर की फ़ौज क़िले में घुस गई। बहादुरशाह की सेना अकबर की सेना के सामने न टिक सकी। इस तरह देखते ही देखते 17 जनवरी सन् 1601 ई. को असीरगढ़ के क़िले पर अकबर को विजय प्राप्त हो गई और क़िले पर मुग़ल शासन का ध्वज फहराने लगा। अकबर की सेना ने बहादुरशाह के पुत्रों को बंदी बना लिया। अकबर ने बहादुरशाह फ़ारूक़ी को ग्वालियर के क़िले में और उसके पुत्रों को अन्य क़िलों में रखने के लिए भिजवा दिया। जिस प्रकार फ़ारूक़ी बादशाह ने इस क़िले को राजनीतिक चालों से, धूर्तता से प्राप्त किया था, ठीक उसी प्रकार यह क़िला भी उनके हाथों से जाता रहा था। इस प्रकार असीरगढ़ और बुरहानपुर पर मुग़लों का आधिपत्य स्थापित होने के पश्चात फ़ारूक़ी वंश का पतन हो गया। प्रसिद्ध इतिहासकार फ़रिश्ता लिखता है कि, \"अकबर जैसे सम्राट बादशाह को भी असीरगढ़ क़िले को हासिल करने के लिए 'सोने की चाबी' का उपयोग करना पडा था\"। अकबर के शासनकाल के पश्चात यह क़िला सन् 1760 ई. से सन् 1819 ई. तक मराठों के अधिकार में रहा। मराठों के पतन के पश्चात यह क़िला अंग्रेज़ों के आधिपत्य में आ गया। सन् 1904 ई. से यहाँ अंग्रेज़ी सेना निवास करती थी। असीरगढ़ का क़िला तीन विभागों में विभाजित है। ऊपर का भाग असीरगढ़, मध्य भाग कमरगढ़ और निचला भाग मलयगढ़ कहलाता है।\n\nइस क़िले तक पहुँचने के लिये दो रास्ते बनाये गये हैं। एक रास्ता पूर्व दिशा में, जो एक सरल सीढ़ीदार रास्ता है, और दूसरा रास्ता उत्तर दिशा में है, जो अत्यंत कठिन एवं कष्टदायक है। यह मार्ग वाहनों के लिए है। वाहन की सुरक्षा के लिए रास्ते के दोनों ओर दीवार बना दी गई है। यह मार्ग एक बड़ी खाई के पास समाप्त हो जाता है। जहाँ एक बड़ा फाटक नज़र आता है, जो 'मदार दरवाज़े' के नाम से प्रसिद्ध है। नीचे से क़िले की ऊँचाई देखकर हिम्मत बैठ जाती है कि, इतनी ऊँचाई पर चढना कठिन होगा, परन्तु क़िले को देखने की इच्छा, शरीर को स्फूर्त करती है एवं एक नई शक्ति और उत्साह भर देती हैं। जैसे- जैसे हम ऊपर की ओर चढ़ते जाते हैं, आस-पास का प्राकृतिक सौन्दर्य हृदय को आकर्षित करता है। इन सुंदर दृश्यों में क़िले पर चढने वाला व्यक्ति इतना मग्न हो जाता है, कि उसे इस बात का अहसास तक नहीं होता है, कि वह कितनी ऊँचाई पर पहुँच गया है। क़िले की भूल-भुलैया भरा रास्ता देखकर मनुष्य आश्चार्यचकित हो जाता हैं। क़िले के इस विचित्र रंग को देखते हुए जब आगे जाएँ, तो क़िले का पहला द्वार नज़र आता है। इस दरवाज़े से कुछ दूर पूर्व दिशा में लम्बी-लम्बी घास में छुपे हुए गंगा-यमुना नाम के पानी के अलग-अलग दो स्रोत दिखाई देते हैं, जिनका पानी अत्यंत स्वच्छ और मीठा हैं यहाँ पानी कहाँ से आता है, किसी को नहीं मालूम। पानी में बनी सीढ़ियाँ स्पष्ट नज़र आती हैं, और आगे तक रास्ता भी नज़र आता है। आगे बढ़ने पर भय का अहसास होता है। ऐसा लगता है कि यहाँ कोई गुप्त मार्ग क़िले के किसी न किसी भाग तक अवश्य जाता होगा।\n\nइस दरवाज़े के सामने एक काली चट्टान है, जिस पर अकबर, दानियाल, औरंगज़ेब और शाहजहाँ के चार शिलालेख फ़ारसी भाषा में स्थापित हैं। इन शिलालेखों पर क़िले के क़िलेदरों पर विजय प्राप्त करने वालों और सूबेदारों के नाम के साथ अन्य वर्णन अंकित है। शहाजहाँ के शिलालेख से ज्ञात होता है कि, उनके कार्यकाल में यहाँ कुछ ईमारतों का निर्माण करवाया गया था। इस चट्‌टान के पास जो दरवाज़ा है, उसे राजगोपालदास ने, जो क़िले का सूबेदार था, बनवाया था। यहाँ से खड़े होकर देखें तो, आस-पास के सुंदर दृश्य हृदय को आकर्षित करते हैं। क़िले की दीवारों पर और दरवाज़ों पर थोड़े-थोडे अंतर से छोटी तोपें स्थापित की गई थीं। क़िले के उपरी भाग पर प्रवेश करते ही सामने की ओर विशाल मैदान है, जिस पर घास उगी हुई दिखाई देती है। किसी समय यहाँ खेती की जाती थी, परंतु अब यह विशाल मैदान यूँ ही वीरान पड़ा है। आगे बढ़ने पर असीरगढ़ की मस्जिद की दो मीनारें साफ़ दिखाई देती हैं। यही असीरगढ़ की 'जामा मस्जिद' है। यह मस्जिद पूर्णतः काले पत्थर से निर्मित है। यह भव्य मस्जिद फ़ारूक़ी शासन काल की निर्माण कला का उत्कृष्ट नमूना है एवं यादगार है। यह मस्जिद बुरहानपुर की जामा मस्जिद से 5 वर्ष पूर्व निर्मित करवाई गई थी। इस मस्जिद की लंबाई 935 फुट और चौडाई 40 फुट है। इसकी छत 50 स्तंभों पर आधारित है। इसकी 13 मेहराबें और 4 दालान हैं। इसके मेहराबदार दरवाज़े भी पत्थर के हैं। यहाँ लगभग 1200 आदमी एक साथ आसानी से नमाज़ पढ सकते हैं। मस्जिद के सामने विशाल सेहन है, जिसके तीन ओर छत विहीन पत्थर के बरामदे बनाये गये हैं। मस्जिद के मध्यभाग की मेहराब के ऊपरी भाग पर अरबी भाषा का एक शिलालेख है, जिसमें फ़ारूक़ी वंश के सुलतानों का वंश एवं मस्जिद का निर्माण वर्ष 992 हिजरी अंकित है। उत्तरी कोने की मेहराब में बुरहानपुर की जामा मसिजद के शिलालेख की तरह संस्कृत का शिलालेख है। इससे मस्जिद का निर्माण वर्ष आदि ज्ञात होता है। सामने के स्तंभ पर सम्राट अकबर ने एक शिलालेख फ़ारसी भाषा में अंकित करवाया था, जिसमें असीरगढ़ पर विजय का वर्णन है। इस शिलालेख को उस समय के प्रसिद्ध लेखाकार 'मोहम्मद मासूम' ने पत्थर पर तराशा था। मस्जिद के मध्य भाग में एक वर्गाकार पत्थर का चबूतरा है, इसके ऊपर लोहे का बडा पेच लगा हुआ है। बताया जाता है कि इस लोहे के दरवाज़े के नीचे एक गुप्त रास्ता है, जो क़िले के बाहर जाता है। यह रास्ता इतना चौडा है कि, घुडसवार सरलतापूर्वक इसमें से गुज़र सकता है। इसके बारे में यह भी बताया जाता है कि, यह भूमिगत गुप्त रास्ता बुरहानपुर तक जाता था। अंग्रेजों ने इस रास्ते के बारे मे खोज की, परंतु असफल रहे। मस्जिद के दालान से लगे हुए एक जैसे दो मीनारें हैं, जो लगभग 80 फुट ऊँचे हैं। इन मीनारों के ऊपरी भाग तक पहुँचने के लिए सीढ़ियों का घुमावदार रास्ता बना है। मस्जिद के प्रवेश द्वार के बाई तरफ़ एक कुंआ है, जिसका पानी, मीठा, ठंडा एवं स्वच्छ है। उसमें एक लोहे की जंजीर लगी है। नीचे उतरने पर आभास होता है कि, यहाँ विशाल तल घर है। मस्जिद से निकलकर क़िले के पूर्वी उत्तरी भाग में सामने की ओर एक प्राचीन मंदिर है। यह मंदिर महाभारत कालीन अश्वत्थामा का पूजा स्थल बताया जाता है। मंदिर के बाहर नंदी विराजमान हैं, और उनके सामने शिवलिंग व मूर्तियाँ है। इस मंदिर में भी एक गुप्त रास्ता बताया जाता है, जो क़िले के बाहर पहले दरवाज़े से कुछ दूर गंगा-यमुना में आकर समाप्त हो जाता है। संभव है कि शत्रु के क़िले में प्रवेश कर जाने पर एवं उस पर धोखे से पीछे की तरफ से आक्रमण करने हेतु यह गुप्त मार्ग बनाया गया हो। निरंतर प्राकृतिक घटनाओं के घटित होते रहने के उपरांत भी यह मंदिर अब तक विद्यमान है।\n\nवास्तव में यह क़िला मनुष्य द्वारा किये गये कार्यों का आश्चर्यचकित कर देने वाला अद्‌भुत कारनामा है, जो अपना उदाहरण आप ही है। असीरगढ़ के नीचे लगभग एक हज़ार की आबादी वाला ग्राम है, जो असीरगढ़ के नाम से प्रसिद्ध है। सोलहवीं शताब्दी मे यहाँ बडानगर आबाद था, और यह केवल अंगूर की काश्त के लिए मशहूर था, जिसके अंगूर 1870 ई. तक दूर दूर तक बिकने जाते थे। परंतु आज इन अंगूरों की काश्त देखने को आंखें तरसती हैं। उसकी जगह महुआ की काश्त ने ले ली है। ग्राम असीरगढ़ में भी फ़ारूक़ी काल की छोटी-सी मस्जिद है। मस्जिद के अंदर की दक्षिणी दीवार पर एक शिलालेख लगा है, जिस पर आयतें अंकित हैं। पूर्व में मस्जिद खंडित हो चुकी थी। शहर एवं ग्राम के लोगों ने चंदा एकत्रित करके इस को पुनः बनाया है। यहाँ की सड़क के पश्चिम में थोड़े फासले पर शिव का भव्य प्राचीन मंदिर है, जो काले पत्थर द्वारा निर्मित है। मंदिर आज भी अच्छी स्थिति में विद्यमान है। यह शिव मंदिर अति प्राचीन है तथा दक्षिण भारतीय स्थापत्य कला का उत्कृष्ट नमूना है। कनिष्क के भी इस ओर आने के उल्लेख इतिहास में मिलते है। इस मंदिर के अहाते में एक तालाब है। इस मंदिर के थोडे फासले पर उत्तर दिशा में विश्राम गृह है, जहाँ सरकारी अफ़सरों के अलावा मंत्रीगण आदि आकर ठहरते हैं। विश्रामगृह से लगभग 50 क़दम चलने पर सामने की पहाड़ी पर एक भव्य मक़बरा दिखाई देता है। यह मक़बरा हज़रत शाह नोमान का है। यह फ़ारूक़ी शासन काल के महान सूफ़ी संत थे। मक़बरे तक पहुँचने के लिए सुंदर सीढ़ीदार मार्ग बनाया गया है। यहाँ से कुछ दूरी पर मोतीमहल की इमारत है। वह भी मुग़ल कालीन बताई जाती है। असीरगढ़ क़िला पुरातत्त्व विभाग के अधिनस्थ है। जिस कारण मरम्मत आदि का कार्य होता रहता है। निगरानी एवं साफ-सफाई के लिए चपरासी नियुक्त किये गये हैं।\n", "id": "193635", "title": "असीरगढ़"}
{"url": "https://hi.wikipedia.org/wiki?curid=193636", "text": "गुजरी महल\n\nहरियाणा के हिसार क़िले में स्थित गूजरी महल आज भी सुल्तान फ़िरोज़ शाह तुग़लक़ और गूजरी की अमर प्रेमकथा की गवाही दे रहा है। गूजरी महल भले ही आगरा के ताजमहल जैसी भव्य इमारत न हो, लेकिन दोनों की पृष्ठभूमि प्रेम पर आधारित है। ताजमहल मुग़ल बादशाह शाहजहां ने अपनी पत्नी मुमताज़ की याद में १६३१ में बनवाना शुरू किया था, जो २२ साल बाद बनकर तैयार हो सका। हिसार का गूजरी महल १३५४ में फ़िरोज़ शाह तुग़लक़ ने अपनी प्रेमिका गूजरी के प्रेम में बनवाना शुरू किया, जो महज़ दो साल में बनकर तैयार हो गया। गूजरी महल में काला पत्थर इस्तेमाल किया गया है, जबकि ताजमहल बेशक़ीमती सफ़ेद संगमरमर से बनाया गया है। इन दोनों ऐतिहासिक इमारतों में एक और बड़ी असमानता यह है कि ताजमहल शाहजहां ने मुमताज़ की याद में बनवाया था। ताज एक मक़बरा है, जबकि गूजरी महल फ़िरोज़ शाह तुग़लक़ ने गूजरी के रहने के लिए बनवाया था, जो महल ही है।\n\nगूजरी महल की स्थापना के लिए बादशाह फ़िरोज़ शाह तुग़लक़ ने क़िला बनवाया। यमुना नदी से हिसार तक नहर लाया और एक नगर बसाया। क़िले में आज भी दीवान-ए-आम, बारादरी और गूजरी महल मौजूद हैं। दीवान-ए-आम के पूर्वी हिस्से में स्थित कोठी फ़िरोज़ शाह तुग़लक़ का महल बताई जाती है। इस इमारत का निचला हिस्सा अब भी महल-सा दिखता है। फ़िरोज़ शाह तुग़लक़ के महल की बंगल में लाट की मस्जिद है। अस्सी फ़ीट लंबे और 29 फ़ीट चौड़े इस दीवान-ए-आम में सुल्तान कचहरी लगाता था। गूजरी महल के खंडहर इस बात की निशानदेही करते हैं कि कभी यह विशाल और भव्य इमारत रही होगी।\n\nसुल्तान फ़िरोज़ शाह तुग़लक़ और गूजरी की प्रेमगाथा बड़ी रोचक है। हिसार जनपद के ग्रामीण इस प्रेमकथा को इकतारे पर सुनते नहीं थकते। यह प्रेम कहानी लोकगीतों में मुखरित हुई है। फ़िरोज़ शाह तुग़लक़ दिल्ली का सम्राट बनने से पहले शहज़ादा फ़िरोज़ मलिक के नाम से जाने जाते थे। शहज़ादा अकसर हिसार इलाक़े के जंगल में शिकार खेलने आते थे। उस वक्त यहां गूजर जाति के लोग रहते थे। दुधारू पशु पालन ही उनका मुख्य व्यवसाय था। उस काल में हिसार क्षेत्र की भूमि रेतीली और ऊबड़-खाबड़ थी। चारों तरफ़ घना जंगल था। गूजरों की कच्ची बस्ती के समीप पीर का डेरा था। आने-जाने वाले यात्री और भूले-भटके मुसाफ़िरों की यह शरणस्थली थी। इस डेरे पर एक गूजरी दूध देने आती थी। डेरे के कुएं से ही आबादी के लोग पानी लेते थे। डेरा इस आबादी का सांस्कृतिक केंद्र था।\n\nएक दिन शहज़ादा फ़िरोज़ शिकार खेलते-खेलते अपने घोड़े के साथ यहां आ पहुंचा। उसने गूजर कन्या को डेरे से बाहर निकलते देखा तो उस पर मोहित हो गया। गूजर कन्या भी शहज़ादा फ़िरोज़ से प्रभावित हुए बिना न रह सकी। अब तो फ़िरोज़ का शिकार के बहाने डेरे पर आना एक सिलसिला बन गया। फ़िरोज़ ने गूजरी के समक्ष विवाह का प्रस्ताव रखा तो उस गूजर कन्या ने विवाह की मंजरी तो दे दी, लेकिन दिल्ली जाने से यह कहकर इंकार कर दिया कि वह अपने बूढ़े माता-पिता को छोड़कर नहीं जा सकती। फ़िरोज़ ने गूजरी को यह कहकर मना लिया कि वह उसे दिल्ली नहीं ले जाएगा।\n1309 में दयालपुल में जन्मा फ़िरोज़ 23 मार्च 1351 को दिल्ली का सम्राट बना। फ़िरोज़ की मां हिन्दू थी और पिता तुर्क मुसलमान था। सुल्तान फ़िरोज़ शाह तुग़लक़ ने इस देश पर साढ़े 37 साल शासन किया। उसने लगभग पूरे उत्तर भारत में कलात्मक भवनों, किलों, शहरों और नहरों का जाल बिछाने में ख्याति हासिल की। उसने लोगों के लिए अनेक कल्याणकारी काम किए। उसके दरबार में साहित्यकार, कलाकार और विद्वान सम्मान पाते थे।\n\nदिल्ली का सम्राट बनते ही फ़िरोज़ शाह तुग़लक़ ने महल हिसार इलांके में महल बनवाने की योजना बनाई। महल क़िले में होना चाहिए, जहां सुविधा के सब सामान मौजूद हों। यह सोचकर उसने क़िला बनवाने का फ़ैसला किया। बादशाह ने ख़ुद ही करनाल में यमुना नदी से हिसार के क़िले तक नहरी मार्ग की घोड़े पर चढ़कर निशानदेही की थी। दूसरी नहर सतलुज नदी से हिमालय की उपत्यका से क़िले में लाई गई थी। तब जाकर कहीं अमीर उमराओं ने हिसार में बसना शुरू किया था।\n\nकिवदंती है कि गूजरी दिल्ली आई थी, लेकिन कुछ दिनों बाद अपने घर लौट आई। दिल्ली के कोटला फ़िरोज़ शाह में गाईड एक भूल-भूलैया के पास गूजरी रानी के ठिकाने का भी ज़िक्र करते हैं। तभी हिसार के गूजरी महल में अद्भुत भूल-भूलैया आज भी देखी जा सकती है।\n\nक़ाबिले-गौर है कि हिसार को फ़िरोज़ शाह तुग़लक़ के वक्त से हिसार कहा जाने लगा, क्योंकि उसने यहां हिसार-ए-फ़िरोज़ा नामक क़िला बनवाया था। 'हिसार' फ़ारसी भाषा का शब्द है, जिसका अर्थ है 'क़िला'। इससे पहले इस जगह को 'इसुयार' कहा जाता था। अब गूजरी महल खंडहर हो चुका है। इसके बारे में अब शायद यही कहा जा सकता है-\n\n\"सुनने की फ़ुर्सत हो तो आवाज़ है पत्थरों में, \n\n\"उजड़ी हुई बस्तियों में आबादियां बोलती हैं।..\"\"\n", "id": "193636", "title": "गुजरी महल"}
{"url": "https://hi.wikipedia.org/wiki?curid=193642", "text": "जनसांख्यिकी\n\nजनसांख्यिकी, मानव जनसंख्या का सांख्यिकीय अध्ययन है। यह एक बहुत सामान्य विज्ञान हो सकता है जिसे किसी भी तरह की गतिशील मानव आबादी पर लागू किया जा सकता है, अर्थात् ऐसी आबादी जो समय और स्थान के साथ-साथ परिवर्तित होती है (जनसंख्या गतिशीलता देखें). इसमें जनसंख्या के आकार, संरचना और वितरण और जन्म, प्रवास, वय वृद्धि और मृत्यु के सन्दर्भ में स्थानिक और/या कालिक परिवर्तन का अध्ययन शामिल होता है।\n\nजनसांख्यिकीय विश्लेषण को शिक्षा, राष्ट्रीयता, धर्म और जातीयता जैसे मानदंडों के आधार पर विभाजित पूरे समाज पर या समूहों पर लागू किया जा सकता है। शिक्षण क्षेत्र में, जनसांख्यिकी को अक्सर समाजशास्त्र, अर्थशास्त्र अथवा मानव-विज्ञान की एक शाखा के रूप में माना जाता है। औपचारिक जनसांख्यिकी के अध्ययन का लक्ष्य, जनसंख्या की प्रक्रियाओं के मापन तक सीमित है, जबकि सामाजिक जनसांख्यिकी जनसंख्या अध्ययन का अधिक व्यापक क्षेत्र, एक जनसंख्या को प्रभावित करने वाले आर्थिक, सामाजिक, सांस्कृतिक और जैविक प्रक्रियाओं के बीच संबंधों का विश्लेषण करता है।\n\nजनांकिकी शब्द को अक्सर ग़लती से जनसांख्यिकी के लिए इस्तेमाल किया जाता है, लेकिन यह किसी ख़ास जन समुदाय की विशेषताओं को निर्दिष्ट करता है, जिसका प्रयोग सरकारी, विपणन या अभिमत अनुसंधान में या ऐसे अनुसंधानों में इस्तेमाल जनसांख्यिकीय प्रोफ़ाइल में होता है।\n\nडेटा संग्रह के दो तरीके हैं: प्रत्यक्ष और अप्रत्यक्ष. प्रत्यक्ष डेटा, महत्वपूर्ण पंजीकृत आंकड़ों से आता है जो सभी जन्म और मृत्यु की टोह रखता है और साथ ही साथ कानूनी स्थिति में कुछ ख़ास परिवर्तनों का भी, जैसे विवाह, तलाक और प्रवास (निवासस्थान का पंजीकरण). बेहतर पंजीकरण प्रणाली वाले विकसित देशों में (जैसे अमेरिका और अधिकांश यूरोप), जन्म और मृत्यु की संख्या का आकलन करने के लिए पंजीकरण आंकड़े सबसे अच्छा तरीका है।\n\nजनसांख्यिकीय आंकड़े एकत्रित करने की एक अन्य प्रत्यक्ष आम विधि है जनगणना. एक जनगणना आम तौर पर राष्ट्रीय सरकार द्वारा आयोजित की जाती है और देश के हर व्यक्ति को गिनने का प्रयास करती है। बहरहाल, महत्वपूर्ण सांख्यिकी आंकड़ों के विपरीत, जिन्हें आम तौर पर लगातार एकत्र किया जाता है और एक वार्षिक आधार पर संक्षेपित किया जाता है, जनगणना सामान्यतया केवल हर 10 साल में घटित होती है और इस प्रकार आम तौर पर जन्म और मृत्यु के आंकड़ों के लिए सबसे अच्छा स्रोत नहीं हैं। विश्लेषणों को एक जनगणना के बाद यह अनुमान लगाने के लिए आयोजित किया जाता है कि अधिक गणना या अल्प गणना कितनी हुई है।\n\nजनगणना में लोगों की सिर्फ़ गिनती के अलावा, काफी कुछ होता है। वे आम तौर पर परिवारों या घरों के बारे में जानकारी इकट्ठा करने के साथ-साथ, व्यक्तिगत विशेषताओं जैसे उम्र, लिंग, वैवाहिक स्थिति, साक्षरता/शिक्षा, रोजगार स्थिति और व्यवसाय और भौगोलिक अवस्थिति से सम्बंधित जानकारी इकट्ठा करते हैं। वे प्रवास (जन्म स्थान या पिछला निवास स्थान), भाषा, धर्म, राष्ट्रीयता (या जातीयता या नस्ल) और नागरिकता के आंकड़े भी एकत्र कर सकते हैं। उन देशों में, जहां महत्वपूर्ण पंजीकरण प्रणाली अधूरी हो, जनगणना का इस्तेमाल, मृत्यु दर और प्रजनन क्षमता के बारे में जानकारी के प्रत्यक्ष स्रोत के रूप में भी किया जाता है; उदाहरण के लिए जनवादी चीन गणराज्य की जनगणना, ऐसे जन्मों और मृत्यु की जानकारी एकत्र करती है, जो जनगणना के ठीक पहले 18 महीने में घटित हुई हो।\n\nआंकड़े एकत्र करने के अप्रत्यक्ष तरीकों की ज़रूरत उन देशों में होती है जहां पूरे आंकड़े उपलब्ध नहीं हैं, जैसे कि अधिकांश विकासशील देशों के मामले में. इनमें से एक तकनीक है बहन विधि, जहां सर्वेक्षण के शोधकर्ता, महिलाओं से पूछते हैं कि उनकी बहनों में कितनी मर गईं या उनके कितने बच्चे थे और कितनी उम्र थी। इन सर्वेक्षणों के साथ, शोधकर्ता तब परोक्ष रूप से संपूर्ण जनसंख्या के लिए जन्म या मृत्यु दर का अनुमान लगा सकते हैं। अन्य अप्रत्यक्ष तरीकों में शामिल है लोगों से भाई बहन, माता पिता और बच्चों के बारे में पूछना.\n\nजनसंख्या प्रक्रियाओं को गढ़ने के लिए कई प्रकार के जनसांख्यिकीय तरीके मौजूद हैं। उनमें शामिल है मृत्यु संख्या का मॉडल (जीवन तालिका, गोमपर्ट्ज़ मॉडल, हज़ार्ड मॉडल, कॉक्स आनुपातिक हज़ार्ड मॉडल, बहु अपक्षय जीवन तालिका, ब्रास संबंधपरक लौजिट्स), प्रजनन (हर्नेस मॉडल, कोल-ट्रुसेल मॉडल, समता प्रगति अनुपात), विवाह (विवाह पर सिंगुलेट मीन, पेज मॉडल), विकलांगता (सुलिवान विधि, मल्टीस्टेट जीवन सारणी), जनसंख्या अनुमान (ली कार्टर, लेज़्ली मैट्रिक्स) और जनसंख्या गति (केफिट्ज़).\n\nजनसांख्यिकी की महत्वपूर्ण अवधारणाओं में शामिल है:\n\nएक स्थाई जनसंख्या का आकार, ज़रूरी नहीं कि निश्चित बना रहे, यह बढ़ता और घटता रहता है।\n\nध्यान दें कि अशोधित मृत्यु दर जिसे ऊपर परिभाषित किया गया है और जिसे एक पूरी आबादी पर लागू किया जाता है, एक भ्रामक धारणा दे सकता है। उदाहरण के लिए, प्रति 1000 लोगों में मौतों की संख्या, कम विकसित देशों की तुलना में विकसित देशों के लिए अधिक हो सकती है, इसके बावजूद कि विकसित देशों में स्वास्थ्य का स्तर बेहतर है। ऐसा इस वजह से है क्योंकि विकसित देशों में आनुपातिक रूप से बूढ़े लोग ज़्यादा हैं, जिनके किसी विशिष्ट वर्ष में मरने की संभावना अधिक होती है, जिसके कारण किसी निर्दिष्ट उम्र में मृत्यु दर कम होने के बावजूद भी समग्र मृत्यु दर अधिक हो सकती है। मृत्यु दर की अधिक पूर्ण तस्वीर एक अलग जीवन तालिका द्वारा प्रस्तुत किया गया है जो प्रत्येक आयु में मृत्यु दर का सारांश पेश करती है। जीवन प्रत्याशा का एक अच्छा अनुमान प्रदान करने के लिए, एक जीवन तालिका आवश्यक है।\n\nप्रजनन दर भी एक भ्रामक धारणा प्रस्तुत कर सकती है कि जनसंख्या तेजी से बढ़ रही है जबकि शायद वास्तव में ऐसा ना हो, क्योंकि प्रजनन दर के मापन में केवल महिलाओं की प्रजनन दर शामिल होती है और यह लिंग अनुपात के लिए समायोजित नहीं होता है। उदाहरण के लिए, 3.0 की प्रजनन दर और 50/50 के लिंग अनुपात वाली जनसंख्या की तुलना में यदि एक जनसंख्या का कुल प्रजनन दर 4.0 है लेकिन लिंग अनुपात 66/34 है (स्त्री से दुगुने पुरुष), तो यह जनसंख्या वास्तव में प्राकृतिक वृद्धि दर से अपेक्षाकृत धीमी गति से बढ़ रही है। यह विरूपण भारत और म्यांमार में सबसे ज़्यादा है और चीन में भी मौजूद है।\n\nमान लीजिए कि एक देश (या अन्य संस्था) में \"t\" समय में \"जनसंख्या\" व्यक्ति शामिल हैं।\nसमय \"t\" + 1 पर जनसंख्या का आकार क्या होगा?\n\nसमय \"t\" से \"t\" + 1 तक प्राकृतिक वृद्धि\n\nसमय \"t\" से \"t\" + 1 तक निवल प्रवास\n\nइस बुनियादी समीकरण को उप-जनसंख्या पर भी लागू किया जा सकता है। उदाहरण के लिए, जातीय समूहों या समाज अथवा देश के भीतर किसी आबादी का आकार, बदलाव के उसी समान स्रोत के अधीन है। हालांकि, जब जातीय समूहों पर काम किया जाता है तो, \"निवल प्रवास\" को, भौतिक प्रवास और जातीय पुनःपहचान (सदृशीकरण) में उपविभाजित करना पड़ सकता है। जो व्यक्ति अपने जातीय लेबल को बदलते हैं या जिनका जातीय वर्गीकरण सरकारी आंकड़ों में समय के साथ परिवर्तित होता है, उन्हें प्रवासी अथवा जनसंख्या की एक उपश्रेणी से दूसरी में जाने वाला समझा जा सकता है।\n\nअधिक सामान्य रूप से, जबकि बुनियादी जनसांख्यिकीय समीकरण, परिभाषा के अनुसार सही है, व्यवहार में घटनाओं की अभिलेखन और गिनती (जन्म, मृत्यु, आप्रवास, उत्प्रवास) और कुल जनसंख्या आकार की गणना त्रुटि के अधीन है। इसलिए जब भी जनसंख्या के आकार या बदलाव की गणना की जाती है तो अंतर्निहित आंकड़ों में त्रुटि के लिए छूट की ज़रूरत होती है।\n\nइब्न खलदून (1332-1406) को उनके सामाजिक संगठन का आर्थिक विश्लेषण करने के कारण जिससे जनसंख्या, विकास और समूह गतिशीलता पर प्रथम वैज्ञानिक और सैद्धांतिक कार्यों की उत्पत्ति हुई \"जनसांख्यिकी का पिता\" माना जाता है। उनके निष्कर्षों ने, सामजिक-जनसांख्यिकीय गतिशीलता के गणितीय मॉडलिंग की नवीन लहर को प्रेरित किया है. उनकी\n\"मुकद्दिमा\" ने राज्य, संचार और इतिहास में प्रचार की भूमिका के उनके अवलोकन के लिए नींव भी रखी.\n\nजॉन ग्रौंट के \"द नेचुरल एंड पोलिटिकल ऑब्सर्वेशन...अपॉन द बिल्स ऑफ़ मॉर्टेलिटी\" (1662) में जीवन तालिका की एक आदिम शैली शामिल है। एडमंड हैली जैसे गणितज्ञों ने, जीवन तालिका को जीवन बीमा गणित के लिए आधार के रूप में विकसित किया। 1771 में जीवन की आकस्मिकताओं पर प्रकाशित प्रथम पाठ्यपुस्तक का श्रेय रिचर्ड प्राइस को दिया जाता है, और उनके बाद ऑगस्टस डी मॉर्गन को, 'ऑन द एप्लीकेशन ऑफ़ प्रोबेबिलिटीज़ टु लाइफ़ कंटिन्जेंसीज़', (1838).\n\n18वीं सदी के अंत में, थॉमस माल्थस ने निष्कर्ष निकाला कि अगर रोका ना जाए तो जनसंख्या घातांकीय वृद्धि के अधीन हो जाएगी. उन्हें डर था कि जनसंख्या वृद्धि, खाद्य उत्पादन में वृद्धि से कहीं आगे निकल जाएगी जिससे गरीबी और अकाल का प्रकोप बढ़ता रहेगा (माल्थुसियन तबाही देखें); उन्हें अति-जनसंख्या के विचारों के बौद्धिक पिता के रूप में देखा जाता है। बाद में, उदाहरण के लिए वर्हुल्स्ट और बेंजामिन गोम्पेर्ट्ज़ द्वारा और अधिक परिष्कृत और यथार्थवादी मॉडलों को प्रस्तुत किया गया।\n\n1860-1910 की अवधि को संक्रमण की अवधि के रूप में निर्दिष्ट किया जा सकता है जब जनसांख्यिकी, सांख्यिकी से एक अलग क्षेत्र के रूप में उभरी. इस अवधि में कई महान अंतर्राष्ट्रीय जनसांख्यिकी विद्वानों का प्रादुर्भाव हुआ, जैसे अडोल्फ़ क्वेटेलेट (1796-1874), विलियम फार (1807-1883), लुइस अडोल्फ बर्टीलोन (1821-1883) और उनका बेटा जैक (1851-1922), जोसेफ कोरोसी (1844-1906), ऐन्डर्स निकोलस केर (1838-1919), रिचर्ड बोख (1824-1907), विल्हेम लेक्सिस (1837-1914) और लुइगी बोडियो (1840-1920), सभी ने जनसांख्यिकी तथा विधियों के उपकरणों और जनसांख्यिकीय विश्लेषण की तकनीकों के विकास में योगदान दिया। \n\nमाल्थस की भविष्यवाणियों के विपरीत और नैतिक संयम पर उनके विचारों के अनुरूप, ज्यादातर विकसित देशों में प्राकृतिक जनसंख्या वृद्धि, शून्य के करीब तक कम हो गई है और वह भी बिना किसी अकाल या संसाधनों की कमी के, चूंकि विकसित देशों के लोगों में कम बच्चे पैदा करने की प्रवृत्ति देखी जा रही है। इन देशों में जीवन प्रत्याशा में भारी बढ़ोतरी के बावजूद जनसंख्या वृद्धि में गिरावट हुई है। जनसंख्या वृद्धि की यह पद्धति, जहां औद्योगिक पूर्व समाज में वृद्धि धीमी होती है और फिर उस समाज के विकास और औद्योगीकरण के साथ जनसंख्या में तीव्र वृद्धि देखि जाती है जिसके बाद इस समाज के और अधिक समृद्ध होने पर इस वृद्धि में पुनः कमी हो जाती है, इसे जनसांख्यिकीय संक्रमण के रूप में जाना जाता है।\n\nइसी तरह के रुझान अब अधिक विकासशील देशों में देखे जा रहे हैं, इसलिए नियंत्रण से बाहर जाने की बजाय, वैश्विक जनसंख्या वृद्धि के इस सदी में स्पष्ट रूप से धीमे होने की उम्मीद है, जो अंत में ठहर जायेगी या इसमें गिरावट भी हो सकती है। इस परिवर्तन के साथ विशेष इलाकों में विश्व की जनसंख्या के अनुपात में बड़े बदलाव होने की संभावना है। संयुक्त राष्ट्र जनसंख्या प्रभाग को उम्मीद है कि दुनिया में शिशुओं और छोटे बच्चों की पूर्ण संख्या में 2015 तक गिरावट होनी शुरू हो जायेगी और 15 वर्ष के अन्दर के बच्चों की संख्या में 2025 तक.\n\nइस खंड के आंकड़े संयुक्त राष्ट्र के वर्ष 2150 के दुनिया की आबादी के नवीनतम (2004) अनुमानों को दिखाते हैं (लाल = उच्च, नारंगी = मध्यम, हरा = कम). संयुक्त राष्ट्र का \"मध्यम\" अनुमान, विश्व की जनसंख्या को 2075 तक 9 बिलियन के एक अनुमानित संतुलन पर पहुंचते हुए दिखाता है। स्वतंत्र रूप से काम कर रहे, आस्ट्रिया में इंटरनैशनल इंस्टीट्यूट फॉर एप्लाइड सिस्टम्स अनैलिसिस के जनसांख्यिकी विद्वानों को उम्मीद है कि दुनिया की आबादी 2070 तक 9 बिलियन के अपने चरम पर पहुंचेगी. सम्पूर्ण 21वीं सदी के दौरान, आबादी की औसत उम्र में वृद्धि जारी होने की संभावना है।\n\nजनसंख्या, तीन प्रक्रियाओं के माध्यम से बदल सकती है: प्रजनन, मृत्यु और प्रवास. प्रजनन में शामिल है महिला के बच्चों की संख्या और प्रजनन क्षमता (एक महिला की जनन क्षमता) के साथ तुलना. मृत्यु दर, कारणों, परिणामों का अध्ययन है और जनसंख्या के सदस्यों की होने वाली मृत्यु की प्रक्रिया को प्रभावित करने का मापन है। जनसांख्यिकी विद्वान, अधिकांशतः जीवन तालिका का उपयोग कर के मृत्यु दर का अध्ययन करते हैं, जो एक सांख्यिकीय उपकरण है जो जनसंख्या में मृत्यु दर (विशेष रूप से जीवन प्रत्याशा) के बारे में जानकारी प्रदान करता है।\n\nप्रवास का तात्पर्य लोगों के उस स्थानान्तरण से है जब वे पूर्व-परिभाषित, राजनीतिक सीमा के आर-पार, एक मूल स्थान से किसी गंतव्य स्थान पर जाते हैं। प्रवास के शोधकर्ता उन अंतरणों को तब तक 'प्रवास' नामित नहीं करते जब तक कि वे कुछ हद तक स्थायी ना हों. इस प्रकार जनसांख्यिकी विद्वान, पर्यटकों और यात्रियों को प्रवासी नहीं समझते. हालांकि, प्रवास का अध्ययन करने वाले जनसांख्यिकी विद्वान, आम तौर पर निवास स्थान के जनगणना आंकड़ों के माध्यम से ऐसा करते हैं, आंकड़ों के अप्रत्यक्ष स्रोत जैसे, टैक्स फॉर्म और श्रम शक्ति के सर्वेक्षण भी महत्वपूर्ण हैं।\n\nआज जनसांख्यिकी व्यापक रूप से दुनिया भर के कई विश्वविद्यालयों में पढ़ाई जाती है और ऐसे छात्रों को आकर्षित करती है जिनको सामाजिक विज्ञान, सांख्यिकी या स्वास्थ्य शिक्षा में प्रारंभिक प्रशिक्षण प्राप्त है। भूगोल, अर्थशास्त्र, समाजशास्त्र, या महामारी-विज्ञान जैसे विषयों के चौराहे पर होने के कारण जनसांख्यिकी, जनसंख्या मुद्दों के व्यापक क्षेत्र के अध्ययन के लिए उपकरण प्रदान करता है जिसके लिए यह अधिक तकनीकी मात्रात्मक अभिगम का संयोजन करता है जो इस विषय के मूल को दर्शाता है जिसमें कई अन्य विधियों को समाजशास्त्र या अन्य विज्ञानों से लिया गया है। जनसांख्यिकीय अनुसंधान विश्वविद्यालयों, अनुसंधान संस्थानों और साथ ही साथ सांख्यिकीय विभागों और कई अंतर्राष्ट्रीय एजेंसियों में आयोजित किया जाता है। जनसंख्या संस्थाएं, Cicred नेटवर्क (इंटरनेशनल कमिटी फॉर कोओर्डिनेशन ऑफ़ डेमोग्राफिक रिसर्च) का हिस्सा है जबकि जनसांख्यिकीय अनुसंधान में लगे हुए अधिकांश व्यक्तिगत वैज्ञानिक, इंटरनेशनल यूनियन फॉर द साइंटिफिक स्टडी ऑफ़ पॉप्युलेशन अथवा अमेरिका में पॉप्युलेशन एसोसिएशन ऑफ अमेरिका के सदस्य हैं।\n\n\n\n", "id": "193642", "title": "जनसांख्यिकी"}
