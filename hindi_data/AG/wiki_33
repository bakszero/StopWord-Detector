{"url": "https://hi.wikipedia.org/wiki?curid=190911", "text": "किशोर अपराध\n\nजब किसी बच्चे द्वारा कोई कानून-विरोधी या समाज विरोधी कार्य किया जाता है तो उसे किशोर अपराध या बाल अपराध कहते हैं। कानूनी दृष्टिकोण से बाल अपराध 8 वर्ष से अधिक तथा 16 वर्ष से कम आया के बालक द्वारा किया गया कानूनी विरोधी कार्य है जिसे कानूनी कार्यवाही के लिये बाल न्यायालय के समक्ष उपस्थित किया जाता है। भारत में बाल न्याय अधिनियम 1986 (संशोधित 2000) के अनुसर 16 वर्ष तक की आयु के लड़कों एवं 18 वर्ष तक की आयु की लड़कियों के अपराध करने पर बाल अपराधी की श्रेणी में सम्मिलित किया गया है। बाल अपराध की अधिकतम आयु सीमा अलग-अलग राज्यों मे अलग-अलग है। इस आधार पर किसी भी राज्य द्वारा निर्धारित आयु सीमा के अन्तर्गत बालक द्वारा किया गया कानूनी विरोधी कार्य बाल अपराध है।\n\nकेवल आयु ही बाल अपराध को निर्धारित नहीं करती वरन् इसमें अपराध की गंभीरता भी महत्वपूर्ण पक्ष है। 7 से 16 वर्ष का लड़का तथा 7 से 18 वर्ष की लड़की द्वारा कोई भी ऐसा अपराध न किया गया हो जिसके लिए राज्य मृत्यु दण्ड अथवा आजीवन कारावास देता है जैसे हत्या, देशद्रोह, घातक आक्रमण आदि तो वह बाल अपराधी मानी जायेगा।\n\nसमाजशास्त्रीय दृष्टिकोण से बाल अपराध के लिये आयु को अधिक महत्व नहीं दिया जाता क्योंकि व्यक्ति की मानसिक एवं सामाजिक परिपक्वता सदा ही आयु से प्रभावित नहीं होती, अतः कुछ विद्वान, बालक द्वारा प्रकट व्यवहार प्रवृति को बाल अपराध के लिए आधार मानते हैं, जैसे आवारागर्दी करना, स्कूल से अनुपस्थित रहना, माता-पिता एवं संरक्षकों की आज्ञा न मानना, अश्लील भाषा का प्रयोग करना, चरित्रहीन व्यक्तियों से संपर्क रखना आदि। किन्तु जब तक कोई वैध तरीका सर्वसम्मिति से स्वीकार नहीं कर लिया जाता तब तक आयु को ही बाल अपराध का निर्धारक आधार माना जायेगा। गिलिन एवं गिलिन के अनुसार समाजशास्त्रीय दृष्टिकोण से एक बाल अपराधी वह व्यक्ति है जिसके व्यवहार को समाज अपने लिए हानिकारक समझता है और इसलिए वह उसके द्वारा निषिद्ध होता है।\n\nइस प्रकार बाल अपराध में बालको के असामाजिक व्यवहारों को लिया जाता है अथवा बालकों के ऐसे व्यवहारा का जो लोक कल्याण की दृष्टि से अहितकर होते हैं, ऐसे कार्यों को करने वाला बाल अपराधी कहला ता है। रॉबिन्सन के अनुसार आवारागर्दी, भीख माँगना, निरूद्देश्य इधर-उदर घूमना, उदण्डता बाल अपराधी के लक्षण है।\n\nउपयुर्क्त परिभाषाओं के आधार पर कानून की अवज्ञा करने वाला एवं समाज विरोधी आचरण करने वाला बालक बाल अपराधी होता है जैसा कि न्यूमेयर का कहना है कि बाल अपराधी एक निश्चित आयु से कम वह व्यक्ति है जिसने समाज विराधी कार्य किया है तथा जिसका दुर्व्यवहार कानून को तोड़ने वाला है।\n\nमनोवैज्ञानिक एवं समाजशास्त्रीय अध्ययनों द्वारा यह ज्ञात हुआ है कि मनुष्य में अपराधवृत्तियों का जन्म बचपन में ही हो जाता है। अंकेक्षणों (स्टैटिस्टिक्स) द्वारा यह तथ्य प्रकट हुआ है कि सबसे अधिक और गंभीर अपराध करनेवाले किशोरावस्था के ही बालक होते हैं। इस दृष्टि से कैशोर अपराध (जुवेनाइल डेलिंक्वेंसी) को एक महत्वपूर्ण कानूनी, सामाजिक, नैतिक एवं मनोवैज्ञानिक समस्या के रूप में देखा जाने लगा है।\n\nकैशोर अपराधों का स्वरूप सामान्य अपराधों से भिन्न होता है। कानूनी शब्दावली में देश के निर्धारित कानूनों के विरुद्ध आचरण करना अपराध है, किंतु कैशोर अपराध समाजशास्रीय एवं मनोवैज्ञानिक प्रत्यय है। किशोर अवस्था के बालकों द्वारा किए गए वे सभी व्यवहार जो कानूनी ही नहीं वरन् किसी भी दृष्टि से समाज तथा व्यक्ति के लिये अहितकर हों, कैशोर अपराध की सीमा में आते है। यथा---विद्यालय से भागना कानूनी दृष्टि से अपराध नहीं है, किंतु सामाजिक एवं मनोवैज्ञानिक दृष्टि से हानिकर है। यह एक ओर तो सभी प्रकार के उत्तरदायित्वों से भागना सिखाती है और दूसरी ओर बालक को उचित कार्य से हटाकर अनुचित कार्यों की ओर प्रेरित करती है। इस प्रकार कैशोर अपराध का क्षेत्र अधिक व्यापक है।\n\nकिशोरावस्था में व्यक्तित्व के निर्माण तथा व्यवहार के निर्धारण में वातावरण का बहुत हाथ होता है; अत: अपने उचित या अनुचित व्यवहार के लिये किशोर बालक स्वयं नहीं वरन् उसका वातावरण उत्तरदायी होता है। इस कारण अनेक देशों में कैशोर अपराधों का अलग न्यायाविधान है; उनके न्यायाधीश एवं अन्य न्यायाधिकारी बालमनोविज्ञान के जानकार होते है। वहाँ बाल-अपराधियों को दंड नहीं दिया जाता, बल्कि उनके जीवनवृत्त (केस हिस्ट्री) के आधार पर उनका तथा उनके वातावरण का अध्ययन करके वातावरण में स्थित असंतोषजनक, फलत: अपराधों को जन्म देनेवाले, तत्वों में सुधार करके बच्चों के सुधार का प्रयत्न किया जाता है। अपराधी बच्चों के प्रति सहानुभूति, प्रेम, दया और संवेदना का व्यवहार किया जाता है। भारत में भी कुछ राज्यों में बालन्यायालयों और बालसुधारगृहों की स्थापना की गई है।\n\nकिशोर बालक अपराध क्यों करते है, इस संबंध में विभिन्न मत हैं। मानवशस्रियों (ऐंथ्रोपालोजिस्ट्स्) ने यह निष्कर्ष निकाला है कि अपराध का संबंध वंशानुक्रम, शारीरिक बनावट एवं जातिगत विशेषताओं से है। इसी कारण अपराधी जाति (क्रिमिनल ट्राइब्ज़) के सभी व्यक्ति एक ही जातिगत विशेषताओं और एक सी शारीरिक बनावट के होते हैं तथा वे एक सा अपराध करते हैं। शरीरवैज्ञानिकों का मत भी इसी से मिलता जुलता है। उनके मतानुसार विशेष प्रकार की शारीरिक बनावट और प्रक्रियावाला व्यक्ति विशेष प्रकार का अपराध करेगा। किंतु मनोविज्ञान ने सिद्ध किया है कि अपराध का संबंध न तो उत्तराधिकार से होता है और न शारीरिक बनावट से ; उत्तराधिकार में केवल शारीरिक विशेषताएँ ही प्राप्त होती हैं, उनका व्यक्ति की भावनाओं, आकांक्षाओं, प्रवृत्तियों एवं बुद्धि से सीधा संबंध नहीं होता। समाजशास्रियों का कथन है कि अपराध का जन्मदाता दूषित वातावरण, यथा---गरीबी, उजड़े परिवार, अपराधी साथी आदि है। किंतु आधुनिक मनोवैज्ञानिक शोधों द्वारा यह जाना गया है कि एक ही वातावरण ही नही वरन् एक ही परिवार में पले, एक ही मातापिता के बच्चों में से एकआध ही अपराधी होता है, सभी नहीं। यदि अपराध का जन्मदाता वातावरण होता है तो अन्य भाई बहिनों को भी अपराधी बनना चाहिए।\n\nआधुनिक मनोविज्ञान कैशोर अपराधों का मूल मनोवैज्ञानिक स्थितियों में ढूँढ़ता है। उसके अनुसार हर बच्चे की कुछ इच्छाएँ, आकांक्षाएँ और आवश्यकताएँ होती हैं। उन्हें पूरा करने का वह प्रयत्न करता है। उसके इस प्रयास में अनेक बाधाएँ आती हैं, जिन्हें वह जीतने का प्रयत्न करता है। अपने प्रयत्नों के फल से वह या तो संतुष्ट होता है या असंतुष्ट अथवा उदासीन। किंतु उदासीनता के भाव कम ही हो पाते है। संतोष और असंतोष का संबंध सफलता या उपलब्धि से नहीं हैं वरन् संतोष आपेक्षिक प्रत्यय है। निर्धन किसान अपनी स्थिति में संतुष्ट रह सकता है; किंतु करोड़पति व्यवसायी नहीं। असंतोष को दूर करने का प्रयास मानव स्वभाव है। इसे दूर करने के समाज द्वारा स्वीकृत ढंग जब असफल हो जाते है तब व्यक्ति ऐसा ढंग अपनाता है जो सफल हो, भले ही वह समाज के लिये हानिकर और उसके द्वारा अस्वीकृत ही क्यों न हो। तभी वह अपराधी बन जाता है। यथा---कोई कमजोर विद्यार्थी अनुत्तीर्ण होने पर अपनी कमजोरी का ध्यान करके अपनी स्थिति में संतुष्ट रह सकता है; किंतु कक्षा का तेज विद्यार्थी तृतीय श्रेणी में उत्तीर्ण होने पर आत्महत्या तक कर सकता है। प्रश्न संतोष और असंतोष की मात्रा का है।\n\nनिष्कर्ष यह कि बच्चा चाहे शारीरिक कमजोरी से पीड़ित हो, उसकी बुद्धि कम हो, उसके माता पिता अपराधी हों, उसका वातावरण खराब हो, उसी उपलब्धियाँ निम्न स्तर की हों, फिर भी वह तब तक अपराधी नहीं बनेगा, जब तक कि वह अपनी स्थिति से असंतुष्ट न हो और असंतोष को दूर करने के उसके समाजस्वीकृत प्रयास असफल न हो चुके हों।\n\nअपराध एक प्रकार का आत्मप्रकाशन तथा व्यवहार है। किशोर अवस्था के अपराध भी स्वाभाविक व्यवहार के ढंग हैं, केवल उनका परिणाम समाज तथा व्यक्ति के लिये अहितकर होता है। अत: समाज को इस अहितकर स्थिति से बचाने के लिये मनावैज्ञानिक की सहायता से अभिभावकों तथा अध्यापकों को यह देखना होगा कि बच्चे के अपराधी आचरण की कारणभूत कौन सी असंतोषजनक स्थितियाँ विद्यमान है। रोग के कारण को दूर कर दीजिए, रोग दूर हो जाएगा, यह चिकित्साशास्र का सिद्धांत है। अपराधी व्यवहार भी सामाजिक रोग हे। इसके कारण असंतोषजनक स्थिति को दूर करने पर अपराधी व्यवहार स्वयं समाप्त हो जाएगा और अपराधी बालक बड़ा बनकर समाज का योग्य सदस्य तथा देश का उत्तरदायित्वपूर्ण नागरिक बन सकेगा।\n\nभारतीय समाज में बाल अपराध की दर दिनोदिन बढ़ती जा रही है, साथ ही इसकी प्रकृति भी जटिल होती जा रही है। इसका कारण है कि वर्तमान समय में नगरीकरण तथा औद्योगिकरण की प्रक्रिया ने एक ऐसे वातावरण का सृजन किया है जिसमें अधिकांश परिवार बच्चों पर नियंत्रण रखने में असफल सिद्ध हो रहे हैं। वैयक्तिक स्वंतत्रता में वृद्धि के कारण नैतिक मूल्य बिखरने लगे हैं, इसके साथ ही अत्यधिक प्रतिस्पर्धा ने बालकों में विचलन को पैदा किया है। कम्प्युटर और इंटरनेट की उपलब्धता ने इन्हें समाज से अलग कर दिया है। फलस्वरूप वे अवसाद के शिकार होकर अपराधां में लिप्त हो रहे हैं।\n\nसन् 2000 के आँकड़ों के अनुसार भारतीय दंड संहिता के अन्तर्गत कुल 9,267 मामले पंजीकृत किये गये तथा स्थानीय एवं विशेष कानून के अन्तर्गत 5,154 मामले पंजीकृत किये गये। बाल अपराध की दर में विभिन्न वर्षो में उतार-चढ़ाव देखने को मिलता है। 1997 में बालकों में अपराध की दर 0.8 प्रतिशत थी, वही बढ़कर सन् 1998 में 1,0 प्रतिशत था इसके पश्चात् सन 1999-200 मे 0.9 प्रतिशत रही।\n\nबालकों द्वारा किये गये अपराधों मे से भारतीय दंड संहिता के अन्तर्गत सबसे अधिक सम्पत्ति सम्बन्धी थे। सन् 2000 में दण्ड संहिता के अन्तर्गत कुल संज्ञेय अपराधों में से चोरी (2,385), लूटमार (1,497) तथा सेंधमारी (1,241) के मामले पाये गये, इसके अलावा लैंगिक उत्पीड़न के (51.9), डकैती के (32 प्रतिशत), हत्या के (28.6 प्रतिशत), बलात्कार के (24.5 प्रतिशत) मामले पाये गये।\n\nभारतीय दंड संहिता के अन्तर्गत बाल अपराध की सर्वाधिक दर मध्यप्रदेश में 2,681 और महाराष्ट्र में (1,641) पायी गयी। इसी प्रकार महानगरों जैसे बम्बई, दिल्ली में भी बाल अपराध की उच्च दर पायी गयी।\n\nबाल अपराध व्यवहार की शैली और समय में विविधता प्रदर्शित करता है। प्रत्येक प्रकार का अपना सामाजिक सन्दर्भ होता है। कारण होते है तथा विरोध और उपचार के अलग स्वरूप होते हैं जो कि उपयुक्त समझे जाते हैं। हावर्ड बेकर (1966) ने चार प्रकार के बाल अपराध बताएँ है।\n\nयह वह बाल अपराध है जिसमें एक व्यक्ति ही अपराधिक कार्य करने में संलग्न होता है। और इसका कारण भी अपराधी व्यक्ति में ही खोजा जाता है। इस अपराधी व्यवहार की अधिकतर व्याख्याएँ मनोचिक्त्सिक समझाते हैं, उनका तर्क है कि बाल अपराध दोषपूर्ण पारिवारिक अन्तक्रिया प्रतिमानों से उपजी मनोवैज्ञानिक समस्याओं के कारण किये जाते हैं। हीले और ब्रोनर (1936) ने अपराधी युवकों की तुलना उन्हीं के अनपराधी सहोदारो से ही और उनके बीच अन्तरों का विश्लेषण किया। उनकी सबसे महत्वपूर्ण उपलब्धि यह थी कि 13.0 प्रतिशत अनपराधी सहोदारों की तुलना मे 90.0 प्रतिशत अपराधी किशारों का घरेलू जीवन दुःख भरा था और वेअपने जीवन की परिस्थितियों से असन्तुष्ट थे, उनकी अप्रसन्नता की प्रकृति भिन्न थी। कुछ तो माँ-बाप द्वारा उपेक्षित मानते थे तथा अन्य या तो हीनता का अनुभव करते थे या अपने सहोदरों से ईर्ष्या करते थे या फिर मानसिक तनाव से पीड़ित थे, इन समस्याओं के समाधान के लिए वे अपराध में लिप्त हो गये थे, क्योंकि इससे (अपराध) या तो उनके माता-पिता का ध्यान उनकी और आकर्षित होता था या उनके साथियों का समर्थन उन्हें मिलता था या उनकी अपराध भावना को कम करता था। बन्दूरा और वाल्टर्म ने श्वेत बाल अपराधियों के कृत्यों की तुलना अनपराधी लड़को से ही जिनमें आर्थिक कठिनाईयों के स्पष्ट संकेत नहीं थे, उन्हें पता चला की अपराधी अनपराधीयों से उनकी माताओं के साथ सम्बन्धों की दृष्टि से थोड़ा सा भिन्न ही है, लेकिन उनके पिताओं के साथ अपने सम्बन्धों में कुछ अधिक भिन्न थे, इस प्रकार अपराध में पिता पुत्र सम्बन्ध, माता पुत्र सम्बन्ध की अपेक्षा अधिक महत्वपूर्ण दिखाई दिए क्योंकि अपने पिता में आदर्श भूमिका की अनुपस्थिति के कारण अपराधी लड़के नैतिक मूल्यों का अंतरीकरण नहीं कर सके, इसके साथ ही उनका अनुशासन अधिक कठोर था।\n\nइस प्रकार के अपराध में बाल अपराध अन्य बालकों के साथ में घटित होता है और इसका कारण व्यक्ति के व्यक्तित्व या परिवार में नही मिलता, बल्कि उस व्यक्ति के परिवार व पड़ोस की संस्कृति में होता है। थ्रेशर शॉ और मैके के अध्ययन भी इसी प्रकार के बाल अपराध की बात करते हैं, मुख्य रूप से यह पाया गया कि युवक अपराधी इसलिऐ बना क्योंकि वह पहले से ही अपराधी व्यक्तियों की संगति में रहता था, बाद में सदरलैंड ने इस तथ्य को स्पष्ट रूप से प्रस्तुत किये। जिसने विभिन्न संपर्क के सिद्धान्त का विकास किया।\n\nइसमें वे अपराध सम्मिलित हैं जो औपचारिक रूप से संगठित गिरोहों द्वारा किये जाते हैं, इस प्रकार के अपराधों का विश्लेषण सन् 1950 के दशक में अमरीका में किया गया था तथा अपराधी उपसंस्कृति की अवधारणा का विकास किया गया था। यह अवधारणाउन मूल्यों और मानदण्डों की ओर संकेत करती है जो समूह के सदस्यों के व्यवहार को निर्देशित करते हैं, अपराध करने के लिए डन्हें प्रोत्साहित करते हैं, इस प्रकार के कृत्यों पर उन्हें प्रस्थिति प्रदान करते हैं और उन व्यक्तियों के साथ उनके संबधो को स्पष्ट करते है जो समूह मानदण्डों से बाहर के समूह होते हैं।\n\nस्थितिजन्य अपराध की मान्यता यह है कि अपराध गहरी जड़े नहीं रखता और अपराध के प्रकार और इसके नियंत्रित करने के साधन अपेक्षाकृत बहुत सरल होते हैं, एक युवक की अपराध के प्रति गहरी निष्ठा के बिना अपराधी कृत्य में संलग्न हो जाता है, यह या तो कम विकसित, अन्तः निंयत्रण के कारण होता है या परिवार निंयत्रण में कमजोरी के कारण या इस विचार के कारण कि यदि वह पकड़ा भी जाता है तो भी उसकी अधिक हानि नहीं होगी। डेविड माटजा ने इसी प्रकार के अपराध का सदंर्भ दिया है।\n\nविभिन्न विद्वानों ने विभिन्न आधरों पर बाल-अपराधियों का वर्गीकरण किया गया है। उदाहरणार्थ इन्हें 6 श्रेणियों में वर्गीकृत किया गया है।\n\n1. अशाध्यिता उदाहरणार्थ : देर रात तक बाहर रहना,\n\n2. स्कूल से भागना,\n\n3. चोरी,\n\n4 सम्पत्ति की क्षति,\n\n5. हिंसा एवं\n\n6. यौन-अपराध\n\nईनर और पॉक ने अपराधों के प्रकार के आधार पर पाँच प्रकारों मे वर्गीकरण किया हैं\n\n1. छोटे-छोटे उल्लंघन : यातायात संबधी नियमों का उल्ल्ांघन\n\n2. वृहत उल्लघन : वाहन चोरी संबधी\n\n3. सम्पत्ति सम्बन्धी\n\n4. मादक व्यसन\n\n5. शारीरिक हानि\n\nराबर्ट ट्रोजानोविज (1973) ने अपराधियों को आकस्मिक, असामाजिकतापूर्ण, आक्रामक, कदाचनिक और गिरोह संगठित में वर्गीकत किया है।\n\nमनोवैज्ञानिकों ने बाल अपराधियों को उनके वैयक्ति गुणों या व्यक्तित्व की मनोवैज्ञानिक गत्यात्मकता के आधार पर चार भागों में बाँटा है, मानसिक रूप से दोषपूर्ण मनस्तापी, तणिकामय पीडित और स्थितिजन्य।\n\nबाल अपराध एक सामाजिक समस्या है, अतः इसके अधिकांश कारण भी समाज में ही विद्यमान हैं, इसके कारणों को निम्नलिखित श्रेणियों में विभाजित किया जा सकता है।\n\nपरिवार बच्चों की प्रथम पाठशाला है, जहाँ वह अपने माता-पिता एवं भाई-बहनों के व्यवहारों से प्रभावित होता है। जब माता-पिता बच्चों के प्रति अपने दायित्वो का निर्वाह करने में असमर्थ रहते हैं, तो बच्चों से भी श्रेष्ठ नागरिक बनने की अपेक्षा नहीं की जा सकती है। परिवार से संबधित कई कारण बालक को अपराधी बनाने में उत्तरदायी है।\n\nबच्चों के शरीर और स्वास्थ्य का संबध उसके वंशानुक्रमण से भी है जो कि उसकी शारीरिक और सामाजिक भूमिकाओं को प्रभावित करता है, इटली के अपराधाशास़ी लोम्ब्रोसो ने तो अपराधी प्रवृति को व्यक्ति की शारीरिक विशेषताओं से जनित ही माना था। गोडाई, रिचार्ड डुग्डेल एवं इस्टा बुक ने कालिकाक और ज्यूक परिवारों का अध्ययन करके पाया कि ये परिवार शारीरिक दृष्टि से क्षत थे तथा इन परिवारों की सभी पीढ़ियां अपराधी थी। भारत में भूतपूर्व अपराधी जनजातियों को भी वंशानुक्रमण के आधार पर अपराधी घोषित किया गया था, अपराधी को वंशानुक्रमण की देन मानने वाले विद्वान मेण्डल के वंशानुक्रमण के सिद्धान्त से प्रभावित थे।\n\nकिन्तु वर्तमान में अपराध शास्त्र में इस अवधारणा का बहिष्कार किया गया। बर्ट ओर गिलिन ने अपने अध्ययनों मे बाल अपराध को वंशानुक्रमण से संबधित नहीं पाया।\n\nभग्न परिवार निम्न दो प्रकार से टूट सकते हैं - भौतिक रूप से तथा मानसिक रूप से। भौतिक रूप से परिवार के टूटने का अर्थ है - परिवार के सदस्य की मृत्यु हो जाना, लम्बे समय तक अस्पताल, जेल, सेना आदि में रहने के कारण अथवा तलाक और पृथक्करण के कारण सदस्यों का परिवार में साथ-साथ नहीं रहना है। मानसिक रूप से परिवार के टूटने का अर्थ हैं - सदस्य एक साथ तो रहते हैं किन्तु उनमें मनमुटाव, मानसिक संघर्ष एवं तनाव पाया जाता है। हंसा सेठ, कार, बर्ट, बेजहोट, सुलेन्जर व ग्लूक आदि अनेक विद्वानों ने अपने अध्ययनों में पाया कि भग्न परिवार बाल अपराध के जनक है।\n\nबच्चे अनुकरणप्रिय होते हैं, वे हर अच्छे बुरे काम को बड़ो से अनुकरण के आधार पर सीखते हैं, यदि परिवार में बड़े भाई-बहिन अपराधी हैं और उनके साथ बुरा व्यवहार करते हैं तो बच्चों का व्यक्तित्व विकृत हो जाता है, उनमें विद्रोही भावना के स्वर मुखरित हो जाते हैं, वे दुषित वातावरण से बाहर रहने लगते हैं और गलतसंस्कार प्राप्त कर अपराधी बन जाते हैं, अथवा माता पिता बच्चें को समान रूप से स्नेह नहीं देते, तो ऐसी स्थिति में भी बच्चे अपने को परिवार से अलग कर लेते हैं और उनके मन मे अपराध की भावना जागृत हो जाती हैं।\n\nमाता-पिता द्वारा बच्चे के विकास और अन्तः करण पर सीधा प्रभाव डालते हैं। अंतविवेक की कमी होने के कारण शत्रुता की भावना के साथ मिलकर आक्रामकता को जन्म देती है, ऐण्ड्री (1960) ने भी माना है कि बाल अपराधी अपराधियों की अपेक्षा माता-पिता का प्यार कम पाते हैं।\n\nइसी प्रकार दोषपूर्ण अनुशासन भी बाल अपराध के लिए जिम्मेदार कारक है, अनुशासन का प्रभुत्वपूर्ण दृष्टिकोण बच्चे के मित्र समूह सम्बन्धों को भी प्रभावित करता है क्योकि बच्चा अपने साथियों के साथ स्वतत्रता से व्यवहार नहीं कर पायेगा दूसरी और नम्र अनुशासन बच्चे के व्यवहार को निर्देशित करने के लिए आवश्यक नियंत्रण प्रदान नहीं करेगा, अनुचित या पक्षपातपूर्ण अनुशासन बच्चे में यथेष्ट अन्तः भावना का विकास करने में असफल रहता है।\n\nबच्चों की आवश्यकताओं को जुटा पाने में असमर्थ परिवार भी बच्चे में असुरक्षा पैदा कर सकता है ओर उस नियंत्रण की मात्रा को प्रभावित कर सकता है जो परिवार बच्चे पर डाल सकता है क्योंकि वह भौतिक समर्थन तथा सुरक्षा परिवार के बाहर खेजता है। पीटरसन और बेकर ने बताया कि अपराधियों के परिवार प्रायः भौतिक रूप से कमजोर होते हैं, जो कि बाल अपराधी के स्वंय के प्रत्यक्षण को प्रभावित कर सकते ह्रैं और उसको घर से भागने में सहायक हो सकते है।\n\nआधुनिक समाज में नगरीकरण के परिणामस्वरूप व्यक्ति को रहने का पर्याप्त स्थान नहीं मिल पता, बड़े परिवार को भी बहुत छोटे स्थान में रहना पड़ता है। इसके कारण माता-पिता न तो बच्चों पर पूर्ण ध्यान दे पाते हैं, न ही कोई आन्तरिक सुरक्षा उन्हें मिल पाती है, मनोरंजन के साधन भी उपलब्ध नहीं होते हैं, अतः बच्चे अपराध की ओर प्रवृत हो जाते हैं, माता-पिता स्वंय ही उन्हें बाहर भेजना पंसद करते है, जहाँ बच्चे अपराधी बालकों की संगति प्राप्त करते हैं और स्वयं भी अपराधी बन जाते हैं।\n\nपारिवारिक कारणों के अतिरिक्त स्वंय व्यक्ति में ही ऐसी कमियां हो सकती है जिनसे कि वह अपराधी व्यवहार को प्रकट करें।\n\nशारीरिक कारक : जब बालक किसी प्रकार की शरीरिक अक्षमता का शिकार होता है तो उसमें हीनता की भावना विकसित हो जाता है वे अपराध की ओर प्रवृत हो जाते है, सिरिल, बर्ट, हीले तथा ब्रोनर एवं ग्लूक आदि ने बाल अपराधियों के अध्ययन मे ऐसा पाया, हट्टन ने अनेक प्रकार के शारीरिक दोषों जैस बहरापन, स्थाई रोग, शरीरिक अपंगता, बुद्धि की कमी को बाल अपराध का कारण माना है।\n\nमनौवैज्ञानिकों ने मानसिक असमानताओं को भी बाल अपराध के लिए उत्तरदायी माना हैं, मानसिक कारणों में दो कारक महत्वपूर्ण हैं\n\nगोडार्ड, हीले एवं ब्रोनर आदि ने अध्ययनो द्वारा यह पाया कि बाल अपराधी मानसिक रूप से पिछडे होते है, क्लेश एवं चासो ने कोलम्बिया विश्विद्यालय में सन् 1935 में अपना एक लेख ‘‘दी रिलेशन बिटविन मोरलिटी एण्ड इण्टलेक्ट प्रकाशित किया जिसमें दर्शाया कि कमजोर मस्तिष्क वाले परिवारों का झुकाव अपराध की ओर अधिक था, मानसिक पिछड़ेपन के कारण उनमें तर्क शक्ति का अभाव होता है।\n\nभावात्मक अस्थिरता के कारण भी बच्चे अपराधी हो जाते है, सिरिल बर्ट, हीले एवं ब्रोनर ने अध्ययनों में पाया कि प्रायः बाल अपराधी स्वयं को असुरक्षित अनुभव करते है एवं मानसिक संघर्ष से ग्रसित रहते हें, इसी कारण वे अपराधों की ओर प्रवृत होते हैं।\n\nजिस समुदाय में बच्चा रहता है यदि उसका वातावरण अनुपयुक्त है तो वह बालक को अपराधी बना सकता है, सामुदायिक कारकों में से कुछ प्रमुख का हम यहाँ उल्लेख करेंगे।\n\nपड़ोस का प्रभाव नगरीय क्षेत्रों में अधिक दिखाई देता है, परिवार के अलावा बच्चा अपना अधिकतर समय पड़ोस के बच्चों के साथ व्यतीत करता है, पड़ोस अपराध में व्यक्तित्व सम्बन्धी आवश्यकताओं में व्यवधानबनकर, संस्कृतिक-संघर्ष करके तथा असामाजिक मूल्यों को पोषित करने में सहायक हो सकता है, भीड-भाड़ वाले तथा अपर्याप्त मनोरंजन की सुविधाओं वाले पड़ोस बच्चों की खेल की प्राकृतिक प्रेरणाओं की उपेक्षा करता हैऔर अपराधी समूहों के निर्माण को प्रोत्साहित करता है, पड़ोस में गृह सस्ते होटल, आदि भी अपराधिक गतिविधियाँ के जन्म स्थल होते हैं।\n\nविद्यालय के वातावरण का प्रभाव बच्चों पर अत्यधिक पड़ता है। अध्यापकों का व्यवहार, स्कूल के साथी छात्रों व अध्यापकों के साथ सम्बन्ध, पाठ्यक्रमों की कठोरता, मनोरंजन का अभाव, अयोग्य छात्रों की पदोन्नति आदि कुछ ऐसे कारण है जो बच्चों के कोमल मस्तिष्क को प्रभावित करे उसे अपराधी बना देते हैं। कम अंक प्राप्त करने या फेल होने पर बच्चों को स्कुल छुड़वा दिया जाता है या अध्यापकों द्वारा उनका उत्पीड़न किया जाता है या छात्रों द्वारा मजाक उड़ाया जाता है इससे वे हीनता की भावना से ग्रसित होते हैं और अपराध की ओर प्रवृत हो जाते है।\n\nअनैतिकता, मद्यपान, धूम्रपान से भरे चलचित्र और कामुक पुस्तकें बच्चों के मस्तिष्क पर गहरा प्रभाव छोड़त हैं। कई बार वे अपराध के तरीके भी सीखते हैं, हमारे देश के कई भागों मे चोरी, सेंधमारीऔर अपहरण आदि सिनेमा के तरीकों का प्रयोग करने के जुर्म में अनेक बालक पकड़े जाते हैं। वे दावा करते हैं कि उन्होंने सिनेमा से अपराध के तरीके सीखे थे। चलचित्र सरलता से धन प्राप्त करने की इच्छा जागृत करके, इन उपलब्धिया ें के लिय विधियाँ सुझाकर और साहस की भावना भरकर, यौन भावनाएँ भड़का कर और दिवास्वप्न दिखाकर भी बच्चों में अपराधी व्यवहार की अभिरूचि का विकास करते हैं।\n\nअपराधी क्षेत्र में निवास का भी अपराधी प्रवृति से घनिष्ठ संबध है, वेश्याओं के अड्डे, जुआरियों, शराबियों के पास निवास स्थान होने पर बच्चों के अपराधी होने के अवसर अधिक रहते हैं क्योंकि बच्चों मे अनुकरण एवं सुझाव -ग्रहरणशीलता अधिक होने के कारण अपराधी प्रवृतियों के सीखने की संभावना रहती है, शॉ और मैनेंने ने यह बताया कि कई स्थान बच्चों को रखने की दृष्टि से सुरक्षित नहीं हैं, शहर केन्द्र एवं व्यापारी क्षेत्र में अपराध अधिक होते हैं, ज्यों-ज्यों शहर के केन्द्र से परिधि की ओर जाते हैं अपराध की दर घटती जाती है, हीले एव ं ब्रोनर की मान्यता है कि अपराध के प्रचलित प्रतिमानों से प्रभावित होकर गंदी बस्तियों के बच्चे अपराध करते हैं। उपयुर्क्त कारकों के अतिक्तिक बाल अपराध के लिए कुछ अन्य कारक भी उत्तरदायी है जैसे मूल्यो के भ्रम, सांस्कारिक भिन्नता एवं संघर्ष, नैतिक पतन, स्वंतत्रता में वृद्धि, आर्थिक मन्दी आदि। स्पष्ट है कि बालकको अपराधी बनाने मे किसी एक कारक का ही हाथ नहीं होता वरन् अनेक कारकों की सह-उपस्थितियों ही बालक को अपराधी बनाने में योग देती है।\n\nमर्टन थ्रेशर, शॅ एवं मैके, भीड कोहेन, क्लोवर्ड और ओहलिन आदि समाशास्त्रीय सिद्धान्तवादियो ने बाल अपराध के अपराधशास्त्रीय ज्ञान में प्रमुख योगदान दिया है जैसे मर्टन का मानक शून्यता सिद्धान्त, यह है कि जब पर्यावरण के भीतर उपलब्ध संस्थात्मक सांधनो ओर उन लक्ष्यों के, जिन्हें व्यक्तियो ने अपने परिवेश मे चाहा था, क बीच कोई विसंगति रह जाती है, तब तनाव या कुण्ठा पैदा होती है ओर प्रतिमान टूटते हैं परिणास्वरूप विचलित व्यवहार का जन्म होता है।\n\nयह सिद्धान्त समूह अपराध पर केन्द्रीत है थ्रेशर का कहना है कि गिरोह बाल अपराध में सहयोग करता है, गिरोह किशोरावस्था की अवधि में निरन्तर खेल-समूहों और अन्य समूहों के बीच संघर्ष से उत्पन्न होता है और फिर अपने सदस्यों के अधिकारों की रक्षा तथा उन आवश्यकताओं की संतुष्टि के लिये उस गिरोह में परिवर्तित हो जाताहै, जो उनका पर्यावरण और उनका परिवार उन्हें प्रदान नहीं करता है।\n\nधीरे-धीरे गिरोह विशिष्ठ गुणों का विकास करता है, जैसे कार्य करने की विधि, अपराधी तकनीकों को प्रचारित करता है, पारस्परिक हितों और अभिरूचियो को उकसाता है और अपने सदस्यों को सुरक्षा प्रदान करता है।\n\nइस सिद्धान्त के अनुसार अपराधीक्षेत्र बाल अपराध की ऊँची दर में सहायक हैं- अपराधी क्षेत्र निम्न आय तथा भोतिक रूप से अवांछित क्षेत्र होते हैं, जिनके सदस्य आर्थिक उपेक्षाओं का शिकार होते हैं, इन क्षेत्रों में मौजूद अपराधी परम्पराओं का प्रभाव ही उन्हें अपराधी बनाता है।\n\nइस सिद्धान्त के अनुसार कुछ सीमित संख्या में ही व्यक्ति अपराधी पहचान धारण करते हैं जबकि अधिक संख्या में लोग कानून पालक ही रहते हैं, अपराधी बनने तथा अपराधी पहचान धारण करने में कानून उल्लघंन करने वालों की केवल संगति करने से भी कुछ अधिक सम्मिलित होता है। इस प्रकार के संपर्क व्यक्ति के लिए सार्थक होने चाहिए और ‘‘स्व’’ तथा ‘‘भूमिका’’ की उप अवधारणाओं के समर्थक होने चाहिये जिनके प्रति वह समर्पित होना चाहता है। एलबर्ट कोहेन का श्रमिक वर्ग के लड़के तथा मध्यमवर्गीय मानदण्ड मानता है कि अपराध मुख्य रूप से श्रमिक वर्ग की घटना है, श्रमिक वर्ग का लड़का जब कभी मध्यमवर्गीय जगत में जाता है तो वह स्वंय को स्थिति में सबसे नीचे जाता है वह मध्यमवर्गीय मूल्यों को एक स्तर तक मानता है और कुछ सीमा तक वह स्वंय को मध्यमवर्गीय मानकों में कर लेता है। इसलिये उसके समक्ष समायोजन की समस्या आती है। अपराधी उपसंस्कृति इन बालकों को स्थिति का आकार प्रदान करके समायोजन की समस्या हल करती है। अपनी सफलता के लिये प्रतिस्पर्धात्मक संघर्ष का सामना करने के लिये व्यवहार कुशन न होने के कारण श्रमिक वर्ग के लड़के कुण्ठा का अनुभव करते हैं, मध्यमवर्गीय मूल्यों तथा मानकों के विरूद्ध प्रतिक्रिया करते हैं और उनके अनुपयोगी मूल्यों को अपनाते हैं, समूह या गिरोह की अपराधी क्रिया मध्यमवर्गीय संस्थाओं के विरूद्ध वैधताऔर समर्थन प्रदान करती है।\n\nक्लोवार्ड और ओहलिन का सफल लक्ष्यों और अवसर संरचना सिद्धान्त के अनुसार जब कभी बाल अपने लक्ष्यों को वैद्य तरीकों से प्राप्त करने मे बाधाओं और अपनी आंकाक्षाओं को निम्न स्तर तक लाने में असमर्थता के कारण, निम्नवर्गीय युवक गहन कुण्ठाओं का अनुभव करते हैं जो उन्हें अवैध विकल्पों और अवज्ञा की खोज में व्यस्त कर देता है।\n\nनिम्नवर्गीय संस्कृति की बात करता है जो प्रवाव, प्रवजन और गतिशीलता के परिणामस्वरूप उभरती है वे व्यक्ति जो इन प्रक्रियाओ के फलस्वरूप पिछड़ जाते हैं वे निम्न वर्ग के सदस्य होते हें वे एक अलग प्रकार के व्यवहार को विकसित कर लेते हैं जो विशिष्ट रूप से कठोरता, चुस्ती, उत्तेजना, भाग्य और स्वायतत्ता जैस गुणों पर आधारित होता है।\n\nमाटजा का मानना है कि व्यक्ति न तो पूर्णरूपेण स्वंतत्र है न ही व पूर्णरूपेण निंयत्रित है बल्कि बहवा स्वंतत्रता और नियंत्रण के कहीं बीच में है, इसलिये युवक अपराधी तथा परम्परात्मक क्रिया के बीच बहाव रहता है, यद्यपि युवक की अधिकांश क्रियाऐं कानून के अनुसार होती हैं, फिर भी यदा-कदा वह अपराध की ओर बह जाता है क्योंकि सामन्य परम्परात्मक नियंत्रण जो अपराधी व्यवहार में मौजूद होते हैं बहाव की प्रक्रिया के परिणामस्वरूप निष्प्रभावी हो जाते है। जब वह अपराध में लिप्त हो जाता है तो फिर वह परम्परात्मकता की ओर वापस बहकता है। इस प्रकार माट्जा ने ‘‘अपराध’’ की इच्छाओं पर जोर दिया है।\n\nयदि हम बाल अपराध से सम्बन्धित सभी समाजशास्त्रीय सिद्धान्तों पर विचार करें तो यह कहा जा सकता है कि सभी समाजशास्त्रियों ने पर्यावरण, सामजिक संरचना और सीखने की प्रक्रिया पर बल दिया है।\n\nयह मनौवैज्ञानिक साधनों से संवेगात्मक और व्यक्तित्व संबधी समस्याओं का निदान करती है, यह बाल अपराधी के विगत जीवन में कुछ महत्वपूर्ण व्यक्तियों के विषय में भावनाओं ओर अभिधारणाओं को बदलकर उपचार करती हैं। जब बच्चें के संबध प्रारम्भिक अवस्था में अपने माँ-बाप से अच्छे नहीं होते, तो उसका संवेगात्मक विकास अवरूद्ध हो जाता है, परिणामस्वरूप अपने परिवार के भीतर ही सामन्य तरीकों से संतुष्ट न होकर वह अपनी बाल आकांक्षाओं को संतुष्ट करने के प्रयत्न में अक्सर आवेगी हो जाता है। इन आकांक्षाओंएवं आवेगों की संतुष्टि असामाजिक व्यवहार का रूप धारण कर सकती है। मनोचिकित्सा के माध्यमसे अपराधी को चिकित्सक द्वारा स्नेह और स्वीकृति के वातावरण में विचरण करने ि दया जाता है।\n\nयथार्थ चिकित्सा इस विचार पर आधारित है कि अपनी मूलभूत आवश्यकताओं की पूर्ति न कर पाने वाले व्यक्ति अनुत्तरदायित्वपूर्ण व्यवहार करते हैं, यथार्थ चिकित्सा का उद्देश्य अपराधी बालक के जिम्मेदारी से काम करने में सहायता प्रदान करना अर्थात् असामाहिक क्रियाओं से बचाना है। यह विधि व्यक्ति के वर्तमान व्य वहार का अध्ययन करती है।\n\nइसमें नवीन सीखने की प्रक्रियाओं के विकास द्वारा बाल अपराधी के सीखे हुए व्यवहार मे ंसुधार लाया जाता है। व्यवहार के पुरस्कार या दण्ड द्वार बदला जाता है, नकारातमक प्रबलन निषेधात्मक व्यवहार (अपराधी क्रियाओं) को कम करेगा जबकि सकरात्मक प्रबलन (जैसे पुरस्कार) सकरात्मक व्यवहार को बनाए रखेगा। व्यवहार को बदलने में दोनों ही प्रकार के कारकों का प्रयोग किया जा सकता है।\n\nकई बच्चों में समूह स्थितियो मे प्रभावी ढंग से मौखिक संवाद करने की क्षमता नहीं होती, क्रिया चिकित्सा विधि में बच्चों को उनमुक्त वातावरण में कुछ न कुछ कार्य करवाये जाते हैं। जहाँ वह अपनी आक्रामकता की भावना को रचनातमक कार्यों में, खेल या शैतानी में अभिव्यक्त कर सकता है।\n\nयह ऐसा वातावरण पैदा करती है जो सुविधाजनक अर्थपूर्ण परिवर्तन तथा संजोषजनक समायोजन प्रदान करता है, यह उन लोगों के लिये प्रयोग किया जाता है, जिनका विचलित व्यवहार जीवन की विषम स्थितियों के प्रतिक्रियास्वरूप होता है।\n\nउपर्युक्त विधियों के अतिरिक्ति बाल अपराधियों को उपचार में तीन और विधियों का प्रयोग भी किया जाता है :\n\n\n\n\nबाल अपराधों को रोकने के लिये वर्तमान में दो प्रकार के उपाय किये गए हैं प्रथम उनके लिए नए कानूनों का निर्माण किया गया है ओर द्वितीय सुधार संस्थाओं एव स्कूलों का निर्माण किया गया है जैसे उन्हें रखने की सुविधाएँ हैं, यहाँ हम दोनों प्रकार के उपायों का उल्लेख करेंगे।\n\nबाल अपराधियों को विशेष सुविधा देने ओर न्याय की उचित प्रणाली अपनाने के लिये बाल-अधिनियम और सुधारालय अधिनियम बनाए गए है। भारत मे बच्चों की सुरक्षा के लिए 20वीं सदी की दूसरी दशाब्दी में कई कानून बनें सन् 1860 में भारतीय दण्ड संहिता के भाग 399 व 562 में बाल अपराधियों को जेल के स्थान पर रिफोमेट्रीज में भेजने का प्रावधान किया गया। दण्ड विधान के इतिहास में पहली बार यह स्वीकार किया कि बच्चों को दण्ड देने के बजाच उनमें सुधार किया जाए एवं उन्हें युवा अपराधियों से पृथक रखा जाए।\n\nसंपूर्ण भारत के लिए सन् 1876 में सुधारालय स्कूल अधिनियम बना जिसमें 1897 में संशोधन किया गया, यह अधिनियम भारत के अन्य स्थानों पर 15 एवं बम्बई में 16 वर्ष के बच्चों पर लागू होता था, इस कानून में बाल-अपराधियों को औद्योगिक प्रशिक्षण देने की बात भी कही गयी थी, अखिल भारतीय स्तर के स्थान पर अलग-अलग प्रान्तों मे बाल अधिनियम बने, सन् 1920 में मद्रास, बंगाल, बम्बई, दिल्ली, पंजाब में एवं 1949 में उत्तरप्रदेश मै और 1970 में राजस्थान मे बाल अधिनियम बने, बाल अधिनियमों में समाज विरोधी व्यवहार व्यक्त करने वाले बालकों को प्रशिक्षण देने तथा कुप्रभाव से बचाने के प्रयास किये गए, उनके लिये दण्ड के स्थानपर सुधार को स्वीकार किया गया। 1986 में बाल न्याय अधिनियम पारित किया गया जिसमें सारे देश में एक समान बाल अधिनियम लागू कर दिया गया। इस अधिनियम के अनुसार 16 वर्ष की आयु से कम के लड़के व 18 वर्ष की आयु से कम की लड़की द्वारा किए गए कानूनी विरोधी कार्यो को बाल अपराध की श्रेणी में रखा गया। इस अधिनियम में उपेक्षित बालकोंं तथा बाल अपराधियों को दूसरे अपराधियो के साथ जेल मे रखने पर रोकलगा दी गई, उपेक्षित बालकों को बाल गृहों का अवलोकन गृहों में रखा जाएगा। उन्हें बाल कल्याण बोर्ड के समक्ष लाया जाएगा जबकि बाल अपराधियों को बाल न्यायलाय के समक्ष। इस अधिनियम में राज्यों को कहा गया कि वे बाल अपराधियों के कल्याण और पुनर्वास की व्यवस्था करेंगे।\n\nभारत में 1960 के बाल अधिनियम के तहत बाल न्यायालय स्थापित किये गये है। सन् 1960 के बाल अधिनियम का स्थान बाल न्याया अधिनियम 1986 ने ले लिया है। इस समय भारत के सभी राज्यों मे बाल न्यायालय है। बाल न्यायालय मे एक प्रथम श्रेणी का मजिस्ट्रेट, अपराधी बालक, माता-पिता, प्रोबेशन अधिकारी, साधारण पोशक मे पुलिस, कभी-कभी वकील भी उपस्थित रहते हैं, बाल न्यायालय का वातावरण इस प्रकार का होता है कि बच्चे के मष्तिष्क में कोर्ट का आंतक दूर हो जाए, ज्यों ही कोई बालक अपराध करता है तो पहले उसे रिमाण्ड क्षेत्र में भेजा जाता है और 24 घंटे के भीतर उसे बाल न्यायालय के सम्मुख प्रस्त्ुत किया जाता है, उसकी सुनवाई के समय उस व्यक्ति को भी बुलाया जाता है जिसके प्रति बालक ने अपराध किया। सुनवाई के बाद अपराधी बालकों को चेतवनी देकर, जुर्माना करके या माता-पिता से बॉण्ड भरवा कर उन्हें सौंप दिया जाता है अथवा उन्हें परिवीक्षा पर छोड़ दिया जाता है या किसी सुधा र संस्था, मान्यता प्राप्त विद्यालय परिवीक्षा हॉस्टल में रख दिया जाता है।\n\nबाल अपराधियों को रोकने का दूसरा प्रयास सुधारात्मक संस्थाओं एवं सुधरालयों की स्थापना करने किया गया है जिनमें कुछ समय तक बाल अपराधियों को रखकर प्रशिक्षण दिया जाता है, हम यहाँ कुछ ऐसी संस्थाओं का उल्लेख करेंगें -\n\n\n\nबोस्टल स्कूल इस प्रणाली के जन्मदाता एल्विन रेगिल्स ब्रादूस थे, यहाँ उन्हीं बालको को रखा जाता है जिसकी आयु 15 से 21 वर्ष तक की होती है। उन्हें यहाँ प्रशिक्षण एवं निर्देशन दिये जाते हैं तथा अनुशासन में रखकर उसका सुधार किया जाता है। अवधि समाप्त होने, अच्छे आाचरण का आश्वासन देने एवं भविष्य में अपराध न करने का वचन देने पर अपराधी को इस विद्यालय से मुक्त किया जाता है। ये स्कूल अपराधी का समाज से पुनः सांमजस्य कराने में योग देते है।\n\n\n\n", "id": "190911", "title": "किशोर अपराध"}
{"url": "https://hi.wikipedia.org/wiki?curid=190913", "text": "कारण\n\nकारण जो कार्य के पूर्व में नियत रूप से रहता है और अन्यथासिद्धि न हो उसे कारण नहीं कहते हैं। केवल कार्य के पूर्व में रहने से ही कारणत्व नहीं हाता, कार्य के उत्पादन में साक्षात्कार सहयोगी भी इसे होना चाहिए। अन्यथासिद्ध में उन तथाकथित कारणों का समावेश होता है जो कार्य की उत्पत्ति के पूर्व रहते हैं पर कार्य के उत्पादन में साक्षात् उपयोगी नहीं है। जैसे कुम्हार का पिता अथवा मिट्टी ढोनेवाला गधा घट रूप कार्य के प्रति अन्यथासिद्ध है।\n\nकार्य-कारण-संबंध अन्यव्यतिरेक पर आधारित है। कारण के होने पर कार्य होता है, कारण के न होने पर कार्य नहीं होता। प्रकृति में प्राय: कार्य-कारण-संबंध स्पष्ट नहीं रहता। एक कार्य के अनेक कारण दिखाई देते हैं। हमें उन अनेक दिखाई देनेवाले कारणों में से वास्तविक कारण ढूँढ़ना पड़ता है। इसके लिए सावधानी के साथ एक-एक दिखाई देनेवाले कारणों को हटाकर देखना होगा कि कार्य उत्पन्न होता है या नहीं। यदि कार्य उत्पन्न होता है तो जिसको हटाया गया है वह कारण नहीं है। जो अंत में शेष बच रहता है वहीं वास्तविक कारण माना जाता है। यह माना गया है कि यह कार्य का एक ही कारण होता है अन्यथा अनुमान की प्रामाणिकता नष्ट हो जाएगी। यदि धूम के अनेक कारण हों तो धूम के द्वारा अग्नि का अनुमान करना गलत होगा। जहाँ अनेक कारण दिखाई देते हैं वहाँ कार्य का विश्लेषण करने पर मालूम होगा कि कार्य के अनेक अवयव कारण के अनेक अवयवों से उत्पन्न हैं। इस प्रकार वहाँ भी कार्यविशेष का कारणविशेष से संबंध स्थापित किया जा सकता है। कारणविशेष के समूह से कार्यविशेष के समूह का उत्पन्न मानना भूल है। वास्तव में समूह रूप में अनेक कारणविशेष समूहरूप में कार्य को उत्पन्न नहीं करते। वे अलग-अलग ही कार्यविशेष के कारण हैं।\n\nकार्य के पूर्व में नियत रूप से रहना दो तरह का हो सकता है। कारण कार्य के उत्पादन के पहले तो रहता है परंतु कार्य के उस कारण से पृथक् उत्पन्न होता है। कारण केवल नवीन कार्य के उत्पादन में सहकारी रहता है। मिट्टी से घड़ा बनता है अत: मिट्टी घड़े का कारण है और वह कुम्हार भी जो मिट्टी को घड़े का रूप देता है। कुम्हार के व्यापार के पूर्व मिट्टी मिट्टी है और घड़े को कोई अस्तित्व नहीं है। कुम्हार के सहयोग से घड़े की उत्पत्ति होती है अत: घड़ा नवीन कार्य है जो पहले कभी नहीं था। इस सिद्धांत को आरंभवाद कहते हैं। कारण नवीन कार्य का आरंभक होता है, कारण स्वयं कार्य रूप में परिणत नहीं होता। यद्यपि कार्य के उत्पादन में मिट्टी, कुम्हार, चाक आदि वस्तुएँ सहायक होती हैं परंतु ये सब अलग-अलग कार्य (घड़ा) नहीं हैं और न तो ये सब सम्मिलित रूप में घड़ा इन सबके सहयोग से उत्पन्न परंतु इन सबसे विलक्षण अपूर्व उपलब्धि है। अवयवों से अवयवी पृथक् सत्ता है; इसी सिद्धांत के आधार पर आरंभवाद का प्रवर्तन होता है। भारतीय दर्शन में न्यायवैशेषिक इस सिद्धांत के समर्थक हैं।\n\nकार्य का कारण के साथ संबंध दूसरी दृष्टि से भी देखा जा सकता है। मिट्टी से घड़ा बनता है अत: घड़ा अव्यक्त रूप में (मिट्टी के रूप में) विद्यमान है। यदि मिट्टी न हो तो चूँकि घड़े की अव्यक्त स्थिति नहीं है अत: घड़ा उत्पन्न नहीं होता। वस्तुविशेष की कार्यविशेष के कारण हो सकते हैं। यदि कार्य कारण से भिन्न नवीन सत्ता हो तो कोई वस्तु किसी कारण से उत्पन्न हो सकती है। तिल की जगह बालू से तेल नहीं निकलता क्योंकि प्रकृति में एक सत्ता का नियम काम कर रहा है। सत्ता से ही सत्ता की उत्पत्ति होती है। असत् से सत् की उत्पत्ति नहीं हो सकती—यह प्रकृति के नियम से विपरीत होगा। सांख्ययोग का यह सिद्धांत परिणामवाद कहलाता है। इसके अनुसार कारण कार्य के रूप में परिणत होता है, अत: तत्वत: कारण कार्य से पृथक् नहीं है।\n\nइन दोनों मतों से भिन्न एक मत और है जो न तो कारण को आरंभक मानता है और न परिणामी। कारण व्यापाररहित सत्ता है। उसमें कार्य की उत्पत्ति के लिए कोई व्यापार नहीं होता। कारण कूटस्थ तत्व है। परंतु कूटस्थता के होते हुए भी कार्य उत्पन्न होता है। कारण कूटस्थ तत्व है। परंतु कूटस्थता के होते हुए भी कार्य उत्पन्न होता है क्योंकि द्रष्टा को अज्ञान आदि बाह्य उपाधियों के कारण कूटस्थ कारण अपने शुद्ध रूप में नहीं दिखाई देता। जैसे भ्रम की दशा में रस्सी की जगह सर्प का ज्ञान होता है, वैसे ही कारण की जगह कार्य दिखाई पड़ता है। अत: कारणकार्य का भेद तात्विक भेद नहीं है। यह भेद औपचारिक है। इस मत को, जो अद्वैत वेदांत में स्वीकृत है, विवर्तवाद कहते हैं। आरंभवाद में कार्य कारण पृथक् हैं, परिणामवाद में उनमें तात्विक भेद न होते हुए भी अव्यक्त-व्यक्त-अवस्था का भेद माना जाता है, परंतु विवर्तवाद में न तो उनमें तात्विक भेद है और न अवस्था का। कार्य कारण का भेद भ्रांत भेद है और भ्रम से जायमान कार्य वस्तुत: असत् है। जब तक दृष्टि दूषित है तभी वह व्यावहारिक दशा में वे दोनों पृथक दिखाई देते हैं। दृष्टिदोष का विलय होते ही कार्य का विलय और कारण के शुद्ध रूप के ज्ञान का उदय होता है।\n\nकारण की तीन विधाएँ मानी गई हैं। \n\n(1) उपादान कारण वह कारण है जिसमें समवाय संबंध से रहकर कार्य उत्पन्न होता है। अर्थात् वह वस्तु जो कार्य के शरीर का निर्माण करती है, उपादान कहलती है। मिट्टी घड़े का या तागे कपड़े के उपादान कारण हैं। इसी को समवायि कारण भी कहते हैं। \n\n(2) असमवायि कारण समवायि कारण में समवाय संबंध से रहकर कार्य की उत्पत्ति में सहायक होती है। तागे का रंग, तागे में, जो कपड़े का समवायि कारण है अत: तागे का रंग कपड़े का असमवायि कारण कहा जाता है। समवायि कारण द्रव्य होता है, परंतु असमवायि कारण गुण या क्रिया रूप होता है। \n\n(3) निमित्त कारण समवायि कारण में गति उत्पन्न करता है जिससे कार्य की उत्पत्ति होती है। कुम्हार घड़े का निमित्त है क्योंकि वही उपादान से घड़े का निर्माण करता है। समवायि और असमवायि से भिन्न अन्यथासिद्धशून्य सभी कारण निमित्त कारण कहे जते हैं। \n\nअरस्तू के अनुसार कारण की चौथी विधा भी होती है जिसे प्रयोजक (फ़ाइनल) कारण कहता है। जिस उद्देश्य से कार्य का निर्माण होता है वह उद्देश्य भी कार्य का कारण होता है। पानी रखने के लिए घड़े का निर्माण होता है अत: वह उद्देश्य घड़े का प्रयोजक कारण है। इस चौथी विधा का निमित्त में ही समावेश हो सकता है।\n\nकारण के बारे में आरंभवाद का सिद्धांत निमित्त कारण को महत्व देता है। किसी उद्देश्य की पूर्ति के लिए कार्य का निर्माण होता है, यदि वह उद्देश्यस्थित वस्तुओं से पूर्ण हो जाए तो कार्य की आवश्यकता ही न रहेगी। अत: निमित्त से पृथक कार्य की स्थिति है और उसकी पूर्ति के लिए निमित्त उपादान में गति देता है। जीवों को उनके कर्मफल का भोग कराने के उद्देश्य से ईश्वर संसार का निर्माण करता है। परिणामवाद का जोर उपादान कारण पर है। गति वस्तु को दी नहीं जाती, गति तो वस्तु के स्वभाव काअंग है। अत: मुख्य कारण गति (निमित्त) नहीं अपितु गति का आधार (उपादान प्रकृति) है। अपने आप उपादान कार्य रूप में परिणत होता है, केवल अव्यक्तता के आवरण को दूर करने के लिए तथा सुप्त गति को उद्बुद्ध करने के लिए किसी निमित्त की आवश्यकता होती है।\n\nकारण के बारे में यदि क्षणिकवाद का उल्लेख न हो तो विषय अधूरा ही रह जाएगा। उपादान और निमित्त भाव रूप होने के कारण बौद्धों के अनुसार क्षणिक हैं। उनकी स्थिति एक क्षण से अधिक नहीं रह सकती। ऐसी स्थिति में उपादान जब \n\n\n\n", "id": "190913", "title": "कारण"}
{"url": "https://hi.wikipedia.org/wiki?curid=190914", "text": "महाश्येन\n\nमहाश्येन (ईगल) शिकार करने वाले बड़े आकार के पक्षी हैं। इस पक्षी को ऊँचाई से ही प्रेम है, धरातल से नहीं। यह धरातल की ओर तभी दृष्टिपात करता है, जब इसे कोई शिकार करना होता है। जैसा कि ऊपर बताया गया है, इसकी दृष्टि बड़ी तीव्र होती है और यह धरातल पर विचरण करते हुए अपने शिकार को ऊँचाई से ही देख लेता है। यूरेशिया और अफ्रीका में इसकी साठ से अधिक प्रजातियाँ स्पेसीज (spicies)पायी जाती हैं।\n\nमहाश्येन, फैल्कोनिफॉर्मीज़ (Falconiformes) गण, ऐक्सिपिटर (Accipitres) उपगण, फैल्कानिडी (Falconidae) कुल तथा ऐक्विलिनी (Aquilinae) उपकुल के अंतर्गत है। यह उपकुल दो वर्गों में विभाजित है। ये दो वर्ग ऐक्विला स्थल महाश्येन (Aquila Land Eagle) और हैलिई-एटस, जल महाश्येन (Haliaeetus Sea Eagle) हैं। इस श्येन परिवार में लगभग तीन सौ जातियाँ पाई जाती हैं। ये अनेक जातियाँ स्वभाव तथा आकार प्रकार में एक दूसरे से भिन्न होती हैं तथा विश्व भर में पाई जाती हैं। \n\nप्राचीन काल से ही यह साहस एवं शक्ति का प्रतीक माना गया है। संभवत इन्हीं कारणों से सभी राष्ट्रों के कवियों ने इसका वर्णन किया है और इसे रूस, जर्मनी, संयुक्त राज्य आदि देशों में राष्ट्रीय प्रतीक के रूप में माना गया है। भारत में इसे गरुड़ की संज्ञा दी गई है तथा पौराणिक वर्णनों में इसे विष्णु का वाहन कहा गया है। संभवत: तेज गति और वीरता के कारण ही यह विष्णु का वाहन हो सका है।\n\nअन्य देशों के भी पौराणिक वर्णनों में इसका वर्णन आता है, जैसे स्कैंडेनेविया में इसे तूफान का देवता माना गया है और यह बताया गया है कि यह देव स्वर्ग लोक के एक छोर पर बैठकर हवा का झोंका पृथ्वी पर फेंकता है। ग्रीसवासियों की, प्राचीन विश्वास के अनुसार, ऐसी धारणा है कि उनके सबसे बड़े देवता, ज़्यूस (Zeus), को इस महाश्येन ने ही सहायतार्थ वज्र प्रदान किया था।\n\nभगवान् विष्णु का वाहन होकर भी इस पक्षी की मनोवृत्ति अहिंसक नहीं है। यह मांसभक्षी, अति लोलुप और प्रत्यक्षत: हानि पहुँचानेवाला होता है, तथापि यह उन बहुत से पक्षियों को समाप्त करने में सहायक है, जो कृषि एवं मनुष्यों को हानि पहुँचाते हैं। साथ ही साथ यह हानि पहुँचानेवाले सरीसृप तथा छोटे छोटे स्तनी जीवों को भी समाप्त करता है और इस प्रकार जंतुसंसार का संतुलन बनाए रखता है।\n\n\n", "id": "190914", "title": "महाश्येन"}
{"url": "https://hi.wikipedia.org/wiki?curid=190915", "text": "उदासीनता\n\nउदासीनता (Apathy), मानसिक अस्वस्थताजन्य एक लक्षण। इसमें रोगी अपने अंतर में अत्यधिक तनाव एवं संघर्ष का अनुभव करता है। फलत: उसके मन में हर विषय, हर वस्तु के प्रति विराग पैदा हो जाता है। किसी भी वस्तु में न तो उसकी रुचि रह जाती है और न ही किसी कार्य के प्रति उसका उत्साह जगता है। सामान्यत: भावसंवेगों की उद्दीप्त कर सकने की क्षमता रखनेवाली परिस्थितियाँ भी इस रोग के रोगी में संवेगात्मक प्रतिक्रिया उत्पन्न करने में असमर्थ रहती हैं। सभी उत्तेजक रोगी के लिए निर्बल सिद्ध हो जाते हैं। यह असामयिक मनोभ्रंश अथवा मनोविदलन (स्किजोफ़्रीनिया) का एक प्रमुख लक्षण है जिसमें रोगी आत्मकेंद्रित ही नहीं हो जाता बल्कि बाह्य जगत् से पूर्णत: उदासीन भी रहने लगता है।\n", "id": "190915", "title": "उदासीनता"}
{"url": "https://hi.wikipedia.org/wiki?curid=190917", "text": "आनुभविक मनोविज्ञान\n\nआनुभविक मनोविज्ञान (एम्पिरिकल साइकॉलॉजी) अनुभव पर आधारित मनोविज्ञान जिसके अंतर्गत व्यवस्थित प्रयोग तथा वैज्ञानिक निरीक्षण की प्रणाली प्रयुक्त की जाती है। यह तार्किक मनोविज्ञान से सर्वथा भिन्न है क्योंकि तार्किक मनोविज्ञान सामान्य दार्शनिक सिद्धांत से निष्कर्षित निगमन (डिडक्शन) पर आधारित होता है। कभी-कभी इसे प्रायोगिक मनोविज्ञान (एक्सपेरिमेंटल साइकॉलॉजी) से भी अलग माना जाता है। कारण, प्रायोगिक मनोविज्ञान में तर्क कम और वर्णन अधिक किया जाता है। आनुभविक मनोविज्ञान के आविष्कर्ता के रूप में गुस्ताव थियोडोर फेकनर (1801-1887) का नाम प्रसिद्ध है और आनुभविक पद्धति को मनोवैज्ञानिक सिद्धांत से संबद्ध करनेवाले फ्रांज बेंटानो (1838-1917) थे।\n", "id": "190917", "title": "आनुभविक मनोविज्ञान"}
{"url": "https://hi.wikipedia.org/wiki?curid=190918", "text": "प्रायोगिक मनोविज्ञान\n\nप्रायोगिक मनोविज्ञान (Experimental psychology) कोई विषय नहीं है बल्कि एक विधिसम्म्त तरीका (methodological approach) है।\n", "id": "190918", "title": "प्रायोगिक मनोविज्ञान"}
{"url": "https://hi.wikipedia.org/wiki?curid=190919", "text": "अंतराबंध\n\nमनोविदलिता या अंतराबंध (स्किज़ोफ़्रीनीया / Schizophrenia) कई मानसिक रोगों का समूह है जिनमें बाह्य परिस्थितियों से व्यक्ति का संबंध असाधारण हो जाता है। कुछ समय पूर्व लक्षणों के थोड़ा-बहुत विभिन्न होते हुए भी रोग का मौलिक कारण एक ही माना जाता था। किंतु अब प्रायः सभी सहमत हैं कि अंतराबंध जीवन की दशाओं की प्रतिक्रिया से उत्पन्न हुए कई प्रकार के मानसिक विकारों का समूह है। अंतराबंध को अंग्रेजी में डिमेंशिया प्रीकॉक्स (Dementia praecox) भी कहते हैं।\n\nअंतराबंध की गणना बड़े मनोविकारों में की जाती है। मानसिक रोगों के अस्पतालों में 55 प्रतिशत इस रोग के रोगी पाए जाते हैं और प्रथम बार आने वालों में ऐसे रोगी 25 प्रतिशत से कम नहीं होते। इस रोग की चिकित्सा में बहुत समय लगने से इस रोग के रोगियों की संख्या अस्पतालों में उत्तरोत्तर बढ़ती रहती है। यह अनुमान लगाया गया है कि साधारण जनता में से दो से तीन प्रतिशत व्यक्ति इस रोग से ग्रस्त होते हैं। पुरुषों में 20 से 24 वर्ष तक और स्त्रियों में 35 से 39 वर्ष तक की आयु में यह रोग सबसे अधिक होता है। अस्पतालों में भर्ती हुए रोगियों में से 40 प्रतिशत शीघ्र ही नीरोग हो जाते हैं। शेष 60 को जीवनपर्यंत या बहुत वर्षों तक अस्पताल ही में रहना पड़ता है।\n\nइस रोग के प्रायः चार रूप पाए जाते हैं:\n\n(1) सामान्य रूप में व्यक्ति अपनी चारो ओर की परिस्थितियों से अपने को धीरे-धीरे खींच लेता है, अर्थात् अपने सुहृदों, मित्रों तथा व्यवसाय से, जिनसे वह पहले प्रेम करता था, उदासीन हो जाता है।\n\n(2) दूसरे रूप में, जिसकी यौवनमनस्कता (हीबे फ़्रीनिया / hebephrenia) कहते हैं, रोगी के विचार तथा कर्म भ्रम पर आधारित होते हैं। यह रोग साधारणतः यौवनावस्था में होता है।\n\n(3) तीसरे रूप में उसके मस्तिष्क का अंग-संचालक-मंडल विकृत हो जाता है। या तो उसके अंगों की गति अत्यंत शिथिल हो जाती है, यहाँ तक कि वह मूढ़ और निश्चेष्ट सा पड़ा रहता है, या वह अति प्रचंड हो जाता है और भागने, दौड़ने, लड़ने, आक्रमण करने या हिंसात्मक क्रियाएँ करने लगता है।\n\n(4) चौथा रूप अधिक आयु में प्रकट होता है और विचार संबंधी होता है। रोगी अपने को बहुत बड़ा व्यक्ति मानता है, या समझता है कि वह किसी के द्वारा सताया जा रहा है।\n\nकितनी ही बार रोगी में एक से अधिक रूप मिले हुए पाए जाते हैं। न केवल यही, प्रत्युत अन्य मानसिक रोगों के लक्षण भी अंतराबंध के लक्षणों के साथ प्रकट हो जाते हैं।\n\nरोग के कारण के संबंध में बहुत प्रकार के सिद्धांत बनाए गए जो शारीरिक रचना, जीवरसायन अथवा मानसिक विकृतियों पर आश्रित थे। किंतु अब यह सर्वमान्य मत है कि इस रोग का कारण व्यक्ति की अपने को सांसारिक दशाओं तथा चारों ओर की परिस्थितियों के समानुकूल बनाने की असमर्थता है। व्यक्ति में शैशव काल से ही कोई हीनता या दीनता का भाव इस प्रकार व्याप्त हो जाता है कि फिर जीवन भर उसको दूर नहीं कर पाता। इसके कारण शारीरिक अथवा मानसिक दोनों होते हैं। बहुतेरे विद्वान यह मानते हैं कि व्यक्ति के जीवन के आरंभिक वर्षों में पारिवारिक संबंध इस दशा का कारण होते हैं; विशेषकर माता का शिशु के साथ कैसा व्यवहार होता है उसी के अनुसार या तो यह रोग होता है या नहीं होता। शिशु की ऐसे धारणा बनना कि कोई उससे प्रेम नहीं करता या वह अवांछित शिशु है, रोगोत्पत्ति का विशेष कारण होता है। कुछ विद्वान यह भी मानते हैं कि शरीर में उत्पन्न हुए जीवविष (टॉक्सिन) मनोविकार उत्पन्न करने के बहुत बड़े कारण होते हैं। वे शारीरिक और मानसिक दोनों प्रकार के कारणों को मौलिक कारण समझते हैं।\n\nपहले रोग की चिकित्सा आशाजनक नहीं समझी जाती थी। किंतु अब मनोविश्लेषण से चिकित्सा में सफलता की आशा होने लगी है। ऐसे रोगियों के लिए विशेष चिकित्सालयों और मनोवैज्ञानिकों की आवश्यकता होती है। औषधियों का भी प्रयोग होता है। इंस्युलिन तथा विद्युत द्वारा आक्षेप उत्पन्न करना भी उपयोगी पाया गया है। विशेष आवश्यकता इसकी रहती है कि रोगी को पुरानी परिस्थितियों से हटा दिया जाए। विशेष व्यायाम तथा ऐसे काम-धंधों का भी, जिनमें मन लगा रहे, उपयोग किया जाता है। रोग जितने ही कम समय का और हलका होगा उतने ही शीघ्र रोग से मुक्ति की आशा की जा सकती है। चिरकालीन रोगों में रोग मुक्ति कठिन होती है। \n\n\n", "id": "190919", "title": "अंतराबंध"}
{"url": "https://hi.wikipedia.org/wiki?curid=190932", "text": "किमची\n\nकिमची एक कोरियाई किण्वित (खटाई बनाया गया) अचार है। यह चीनी गोभी, मूली · (पौधों) से बनाया जाता है, इसमें नमक और मिर्च, लहसुन, जिंजर सॉस का मसालेदार मिश्रण इन सब्ज़ियों को बचाने के लिए डाला जाता है। मूल रूप से कोरियाई किमची चार मौसम लोगों का विशिष्ट भोजन है, लेकिन हाल के वर्षों में अब कई देशों में एक स्वास्थ्य भोजन के रूप में लोकप्रिय हुआ है किमची मसालेदार है, लेकिन आमतौर पर विशिष्ट लाल मिर्च की चटनी और किण्वित मछली के रूप में किमची के विशिष्ट प्रकार के रूप लोकप्रिय है। \n", "id": "190932", "title": "किमची"}
{"url": "https://hi.wikipedia.org/wiki?curid=190934", "text": "स्टैटकॉम\n\nस्टैटिक सिन्क्रोनस कंपन्सेटर या स्टैटकाम (STATCOM) प्रत्यावर्ती धारा वाले वैद्युत शक्ति संप्रेषण निकायों (एलेक्ट्रिक पॉवर ट्रांस्मिशन सिस्टम्स) में उपयोग होने वाली एक पॉवर एलेक्ट्रॉनिक युक्ति है। यह 'लीडिंग' और 'लैगिंग' दोनो तरह के रिएक्टिव पॉवर को ठीक करने (कम्पन्सेसन) के लिये प्रयुक्त होता है। इसके अलावा, यदि इसको किसी शक्ति-स्रोत से शक्ति की आपूर्ति की जाय तो यह एसी शक्ति भी उत्पन्न कर सकता है। यह 'फ्लेक्सिबल एसी ट्रान्समिशन सिस्टम' या फैक्ट्स (FACTS) परिवार की युक्तियों में से प्रमुख युक्ति है।\n", "id": "190934", "title": "स्टैटकॉम"}
{"url": "https://hi.wikipedia.org/wiki?curid=190935", "text": "पूनरासर बालाजी\n\nपूनरासर राजस्थान प्रान्त का एक ग्राम है। पूनरासर बालाजी पूनरासर की पहचान है। \nपूनरास‍र धाम,हनुमानजी महाराज की असीम कृपावश सुदी‍र्घ भु-भाग मे विख्यात है | यह एक जागृत हनुमद स्थान है- हनुमानजी महाराज अपने भक्तो को सभी प्रकार के कष्टो से मुक्ति दिलाकर उन्हे भय मुक्त करते है | \nहनुमानजी महाराज के दरबार मे वर्ष पर्यन्त श्रधालुगन अपनी अर्जी प्रस्तुत करते है | कहा गया है जैसा भाव वैसा प्रभाव | हनुमानजी महाराज के इस भव्य एवम विशाल मन्दिर का इतिहास काफी प्राचीन रहा है |\n\nयह पवित्र स्थान रेत के टिब्बो से घिरा हुआ हे। मुख्य मंदिर के अलावा,हनुमान जी की प्राचीन मूर्ति एक खेजड़ी के पुराने पेड़ के साथ हे।\nपूनरासर हनुमानजी का मंदिर बीकानेर शहर से ५० किलोमीटर पूनरासर गावं में हे एवं श्री डूंगरगढ़ से ४० किलोमीटर की दुरी पर हे। \n\nसंवत १७७४ में भयंकर अकाल पड़ा अकाल के समय लोग अनाज और मजदूरी की तलाश में निकल पड़े। पूनरासर के जयराम दास बोथरा भी अनाज लाने के लिए पंजाब की यात्रा में गए। \nऊंटनी पर बोरे लाद कार जब वे पूनरासर को लोट रहे थे की अचानक ऊंटनी का पैर टूट गया। वह चलने लायक नहीं रही तो जयराम दास को जंगल में ही रहना पड़ा अपने साथियों को समझा बुझा कर उन्हें गाँव भेज दिया। \nऊंटनी का पैर टूटने से जयराम दास चिंता मगन थे। चिंता करते करते ही उन्हें नींद आ गयी। नीद में उन्हें ऐसा महसूस हुआ जैसे कोई उन्हें आवाज देकर जगा रहा हे। हडबडाकर वे जगे तो वंहा पर उन्हें आवाज देने वाला कंही दिखाई नहीं दिया। जब वे सो गए तो पुनः उन्हें जगाने की वैसे ही आवाज आने लगी। उन्हें आश्चर्य हुआ कोई उन्हें आवाज दे रहा हे - पर सामने कोई दिखाई नहीं देता। उन्होंने आपने इस्ट हनुमानजी को याद किया और हाथ जोड़ कर कहा आप कोन हे प्रकट होकर बताइए। तब हनुमानजी महाराज साधू रूप में प्रकट हुए और कहा भक्त तुम संकट में हो ये मुझे पता है, पर अब तुम्हारे संकट का समाधान हो जाएगा। यह कह कर उन्होंने खेजड़ी के पैर के नीचे पड़ी मूर्ति की और इशारा कर के कहा इस हनुमद मूर्ति को आपने साथ ले जाओ और आपने गाँव में स्थापित कर देना, कोई कष्ट नहीं रहेगा। तब जयराम दास जी ने ऊंटनी के पैर टूटने की लाचारी जताई। साधू वेश धारी बाबा ने कहा जयराम दास तुम निसंकोच होकर अपने घर लोटो तुम्हारी ऊंटनी ठीक हे - हाँ बोरे पे लादकर इस मूर्ति को अवश्य ले जाओ और इसकी पूजा अर्चना करो। \n\nजब प्रभु की कृपा हो जाये तो कोई भी संकट आदमी के समक्ष टिक नहीं सकता। पत्थर की मूर्ति को लेकर जयराम दास पूनरासर आ गए। साथियों ने जयराम दस जी को गावं में देखा तो आश्चर्य में पड़ गए पर उन्हें क्या पता की बोथरा जी को पवन पुत्र हनुमान की कृपा का प्रसाद प्राप्त हो गया हे। जयराम दास जी ने मूर्ति के स्थापना बाबा के कहे अनुसार नहीं की तथा वे नियमित सेवा पूजा में सिथिल्या बरतने लगे तब उनके साथ दुसरा चमत्कार घटित हुआ। वे घर में सोते किन्तु रात्रि में जब उन्हें चेत होता तो स्वयं को वर्तमान मंदिर के खुले मैदान में पाते। जब इस घटना की पुनरावर्ती कई बार हुई तो बाबा ने पूर्वे की भांति कहा की उनकी मूर्ति की विधिवत स्थापना कर पूजा अर्चना की जाये। ओसवाल समाज के बोथरा जयराम दास ने कहा प्रभु हम वानिक लोग हे मंदिर बना कर पूजा अर्चना कैसे करेंगे यह तो ब्रह्मण वर्ग का काम हे। तब बाबा ने कहा निश्चिंत होकर तुम और तुम्हारा परिवार मेरा पूजन अर्चन करो इससे तुम लोगों के इश भक्ति और सोजन्यशिलता बढ़ेगी। हाँ तुम्हे अपनी और से भंडारे की व्यवस्था करनी होगी।\n\nतब से ही बोथरा परिवार के लोग एक छोटा मंदिर बनवा कर हनुमानजी की सेवा पूजा करतें आये हैं तथा यह एकमात्र मंदिर हैं जंहा यात्रियों को प्रसाद स्वरुप आटा शक्कर घी प्रदान की जाती हे तथा उसे पकाने के लिए इंधन एवं बर्तन प्रदान किये जातें हे। \nजयराम दास जी के उपरांत तो यंहा भक्तजनो को अनेक प्रकार के चमत्कार हुए हैं। इस मंदिर की स्थापना संवत १७७५ की ज्येष्ठ सुदी पूर्णिमा को हुई। स्थापना के बाद से यंहा दूर दूर से भक्त लोग आने लगे और बाबा के दरबार मैं भांति भांति की अभ्यर्थना करने लगे। तत्कालीन बीकानेर राजपरिवार तक मंदिर की स्थापना मैं रूचि लेने लगा तथा उन्होंने कुंवे की स्थापना मैं पुजारी परिवार का सहयोग किया। \n\nप्रतिवर्ष भव्य स्थापना दिवस का आयोजन ज्येष्ठ सुदी पूर्णिमा को किया जाता हे। \nप्रतिवर्ष तीन वृहद मेलों का आयोजन \n१- चेत्र सुदी पूर्णिमा \n२- आसोज सुदी पूर्णिमा \n३- भादवा सुदी छट के उपरान्त पड़ने वाला प्रथम मंगलवार अथवा शनिवार को होता हे।\n\nचूरमा का प्रसाद बनाने हेतु पुजारी परिवार द्वारा आटा, सुद्ध घी एवं शकर का वितरण परंपरा के अनुसार निशुल्क किया जाता हे।\nप्रतिदिन प्रातः काल एवं सांय काल को ज्योति दर्शन।\nअखंड सुन्दर काण्ड का पाठ।\nदर्शनार्थियों को बाबा के भव्य स्वरूप के दर्शन की समुचित व्यवस्था।\nविशाल आधुनिक धर्मशाला का निर्माण।\nगोशाला का संचालन। आज तो पूनरासर धाम एक व्रहद जागृत पीठ के रूप मैं बहुत अधिक प्रसिद है। मंदिर का भी भव्य निर्माण हो\nचूका है।\n", "id": "190935", "title": "पूनरासर बालाजी"}
{"url": "https://hi.wikipedia.org/wiki?curid=190936", "text": "स्वप्नवासवदत्ता\n\nस्वप्नवासवदत्ता (वासवदत्ता का स्वप्न), महाकवि भास का प्रसिद्ध संस्कृत नाटक है। इसमें छः अंक हैं। भास के नाटकों में यह सबसे उत्कृष्ट है। क्षेमेन्द्र के बृहत्कथामंजरी तथा सोमदेव के कथासरित्सागर पर आधारित यह नाटक समग्र संस्कृतवाङ्मय के दृश्यकाव्यों में आदर्श कृति माना जाता है।\n\nभास विरचित रूपकों में यह सर्वश्रेष्ठ है। वस्तुतः यह भास की नाट्यकला का चूडान्त निदर्शन है। यह छः अंकों का नाटक है। इसमें प्रतिज्ञायौगन्धारायण से आगे की कथा\nका वर्णन है। इस नाटक का नामकरण राजा उदयन के द्वारा स्वप्न में वासवदत्ता के दर्शन पर आधारित है। स्वप्न वाला दृश्य संस्कृत नाट्य साहित्य में अपना विषेष स्थान रखता है।\n\nयह नाटक नाट्यकला की सर्वोत्तम परिणिति है। वस्तु, नेता एवं रस-तीनों ही दृष्टि से यह उत्तम कोटि का है। नाटकीय संविधान, कथोपकथन, चरित्र-चित्र्ण, प्रकृति वर्णन तथा\nरसों का सुन्दर सामन्जस्य इस नाटक में पूर्ण परिपाक को प्राप्त हुये हैं। मानव हृदय की सूक्ष्मातिसूक्ष्म भावदशाओं का चित्र्ण इस नाटक में सर्वत्र देखा जा सकता है। नाटक का प्रधान\nरस श्रृंगार है तथा हास्य की भी सुन्दर उद्भावना हुई है।\n\nपुरुवंशीय उदयन वत्स राज्य के राजा थे। उनकी राजधानी का नाम कौशाम्बी था। उन्हीं दिनों अवन्ति राज्य, जिसकी राजधानी उज्जयिनी थी, में प्रद्योत नाम के राजा राज्य करते थे। महाराज प्रद्योत एक अत्यन्त विशाल सैन्य-बल के स्वामी थे इसलिये उन्हें महासेन के नाम से भी जाना जाता था। महाराज उदयन के पास घोषवती नामक एक दिव्य वीणा थी। उनका वीणा-वादन अपूर्व था। एक बार प्रद्योत के अमात्य शालंकायन ने छल करके उदयन को कैद कर लिया। उदयन के वीणा-वादन की ख्याति सुनकर प्रद्योत ने उन्हे अपनी पुत्री वासवदत्ता के लिये वीणा-शिक्षक नियुक्त कर दिया। इस दौरान उदयन और वासवदत्ता मे मध्या एक दूसरे के प्रति आसक्ति जागृत हो गई।\n\nइधर उदयन के मन्त्री यौगन्धरायण उन्हें कैद से छुड़ाने के प्रयास में थे। यौगन्धरायण के चातुर्य से उदयन, वासवदत्ता को साथ ले कर, उज्जयिनी से निकल भागने में सफल हो गये और कौशाम्बी आकर उन्होंने वासवदत्ता से विवाह कर लिया। उदयन वासवदत्ता के प्रेम में इतने खोये रहने लगे कि उन्हें राज-कार्य की सुधि ही नहीं रही। इस स्थिति का लाभ उठा कर आरुणि नामक उनके क्रूर शत्रु ने उनके राज्य को उनसे छीन लिया। आरुणि से उदयन के राज्य को वापस लेने के लिये उनके मन्त्री यौगन्धरायण और रुम्णवान् प्रयत्नशील हो गये। किन्तु बिना किसी अन्य राज्य की सहायता के आरुणि को परास्त नहीं किया जा सकता था। वासवदत्ता के पिता प्रद्योत उदयन से नाराज थे और यौगन्धरायण को उनसे किसी प्रकार की उम्मीद नहीं थी।\n\nयौगन्धरायन को ज्योतिषियों के द्वारा पता चलता है कि मगध-नरेश की बहन पद्मावती का विवाह जिन नरेश से होगा वे चक्रवर्ती सम्राट हो जायेंगे। यौगन्धरायण ने सोचा कि यदि किसी प्रकार से पद्मावती का विवाह उदयन से हो जाये तो उदयन को अवश्य ही उनका वत्स राज्य आरुणि से वापस मिल जायेगा साथ ही वे चक्रवर्ती सम्राट भी बन जायेंगे।\n\nयौगन्धरायन महाराज उदयन के विवाह पद्मावती से करवा देने की अपनी योजना के विषय में वासवदत्ता को बताया। पति की मंगलकामना चाहने वाली वासवदत्ता इस विवाह के लिये राजी हो गईं। किन्तु यौगन्धरायण भलीभाँति जानते थे कि उदयन अपनी पत्नी वासवदत्ता से असीम प्रेम करते हैं और वे अपने दूसरे विवाह के लिये कदापि राजी नहीं होंगे। अतएव उन्होंने वासवदत्ता और एक अन्य मन्त्री रुम्णवान् के साथ मिलकर एक योजना बनाई। योजना के अनुसार उदयन को राजपरिवार तथा विश्वासपात्र सहयोगियों के साथ लेकर आखेट के लिये वन में भेजा गया जहाँ वे सभी लोग शिविर में रहने लगे। एक दिन, जब उदयन मृगया के लिये गए हुए थे, शिविर में आग लगा दी गई। उदयन के वापस लौटने पर रुम्णवान ने उन्हें बताया कि वासवदत्ता शिविर में लगी आग में फँस गईं थीं और उन्हें बचाने के लिये यौगन्धरायण वहाँ घुसे जहाँ पर दोनों ही जल मरे। उदयन इस समाचार से अत्यन्त दुःखी हुए किन्तु रुम्णवान तथा अन्य अमात्यों ने अनेकों प्रकार से सांत्वना देकर उन्हें सम्भाला।\n\nइधर यौगन्धरायन वासवदत्ता को साथ लेकर परिव्राजक के वेश में मगध राजपुत्री पद्मावती के पास पहुँच गए और प्रच्छन्न वासवदत्ता (अवन्तिका) को पद्मावती के पास धरोहर के रूप में रख दिया। अवन्तिका पद्मावती की विशेष अनुग्रह पात्र बन गईं। उन्होंने महाराज उदयन का गुणगान कर कर के पद्मावती को उनके प्रति आकर्षित कर लिया।\n\nउदयन दूसरा विवाह नहीं करना चाहते थे किन्तु रुम्णवान् ने उन्हें समझा-बुझा कर पद्मावती से विवाह के लिये राजी कर लिया। इस प्रकार उदयन का विवाह पद्मावती के साथ हो गया। विवाह के पश्चात मगध-नरेश की सहायता से उदयन ने आरुणि पर आक्रमण कर दिया और उसे परास्त कर अपना राज्य वापस ले लिया। अन्त में अत्यन्त नाटकीय ढंग से यौगन्धरायण और वासवदत्ता ने स्वयं को प्रकट कर दिया। यौगन्धरायण ने अपनी धृष्टता एवं दुस्साहस के लिये क्षमा निवेदन किया।\n\nइस नाटक के एक दृश्य में उदयन समुद्रगृह में विश्राम करते रहते हैं। वे स्वप्न में ‘हा वासवदत्ता’, ‘हा वासवदत्ता’ पुकारते रहते हैं उसी समय अवन्तिका (वासवदत्ता) वहाँ पहुँच जाती हैं। वे उनके लटकते हुये हाथ को बिस्तर पर रख कर निकल जाती हैं किन्तु उसी समय उदयन की नींद खुल जाती है। वे निश्चय नहीं कर पाते कि उन्होंने वास्तव में वासवदत्ता को देखा है अथवा स्वप्न में। इसी घटना के के कारण नाटक का नाम ‘स्वप्नवासवदत्ता’ रखा गया।\n\n\n", "id": "190936", "title": "स्वप्नवासवदत्ता"}
{"url": "https://hi.wikipedia.org/wiki?curid=190938", "text": "शमन\n\nचिकित्सीय संदर्भों में शमन एक चिकित्सीय विधि है जिसके अंतर्गत शामक भेषजों के प्रयोग के माध्यम से चिकित्सा या नैदानिक प्रक्रियाओं को सुविधाजनक बनाया जाता है। शमन की प्राप्ति हेतु आम तौर पर ली जाने वाली औषधियां में प्रमुख हैं, प्रोपोफोल, इटोमिडेट, केटामाइन, फेंटानिल और मिडाज़ोलैम।\n", "id": "190938", "title": "शमन"}
{"url": "https://hi.wikipedia.org/wiki?curid=190939", "text": "विज्ञान परियोजना\n\nविज्ञान की किसि विधा (जैसे भौतिकी, रसायन विज्ञान, जीवविज्ञान आदि) में मॉडल बनाना या कोई वैज्ञानिक प्रयोग करना विज्ञान परियोजना (science project) कहलाती है। यह छात्रों के लिये शैक्षिक गतिविधि है जिसमें वे कुछ अपने-आप करने की कोशिश करते हुए सीखते हैं। कभी-कभी विद्यार्थी अपने इन विज्ञान-परियोजनाओं को विज्ञान मेलों में प्रदर्शित करते हैं। आजकल पूरे विश्व में छात्रों को विज्ञान परियोजनाएं करी और करायी जातीं हैं।\n\nविज्ञान परियोजनाएँ मुख्यत: चार प्रकार की होतीं हैं -\n\n\n", "id": "190939", "title": "विज्ञान परियोजना"}
{"url": "https://hi.wikipedia.org/wiki?curid=190943", "text": "शिरा\n\nपरिसंचरण तंत्र में, शिरायें (या नस) वो रक्त वाहिकायें हैं जो रक्त को हृदय की ओर ले जाती हैं। पल्मोनरी और अम्बलिकल शिरा के छोड़कर जिनमें ऑक्सीजेनेटेड (ऑक्सीजन मिला हुआ) रक्त बहता है, अधिकतर शिरायें ऊतकों से डीऑक्सीजेनेटेड (ऑक्सीजन का ह्रास) रक्त को वापस फेफड़ों में ले जाती है। शिराओं की संरचना और कार्य धमनियों से पूरी तरह से अलग होते हैं, उदाहरण के लिए, धमनियों शिराओं की अपेक्षा अधिक पेशीयुक्त होती हैं और यह रक्त को हृदय से दूर शरीर के शेष अंगों तक पहुँचाती हैं। \n\n", "id": "190943", "title": "शिरा"}
{"url": "https://hi.wikipedia.org/wiki?curid=190944", "text": "स्कॉर्पियन्स (बैंड)\n\nस्कॉर्पियन्स हन्नोवर, जर्मनी का एक हेवी मेटल/हार्ड रॉक बैंड है, जो संभवतः अस्सी के दशक के रॉक गान \"रॉक यू लाइक ए हरीकेन\" और उनके एकल गानों \"नो वन लाइक यू\", \"सेंड मी एन एंजेल\", \"स्टिल लविंग यू\" और \"विंड ऑफ चेंज\" के लिए सर्वाधिक जाना जाता है। इस बैंड ने दुनियाभर में 100 मिलियन से ज्यादा एलबम बेचे हैं और उन्हें VH1 के हार्ड रॉक के \"महानतम कलाकारों के कार्यक्रम\" में 46वां स्थान प्राप्त हुआ था। \"रॉक यू लाइक ए हरीकेन\" भी VH1 की \"100 महानतम हार्ड रॉक गानों\" की सूची पर 18वें नंबर पर है। 45 वर्षों के गाने और बजाने के बाद भी यह बैंड दौरे कर रहा है और संगीत रिकार्ड कर रहा है। 24 जनवरी 2010 को बैंड ने यह घोषणा की कि वे अपने आगामी एलबम \"स्टिंग इन दि टेल\" के समर्थन में दौरा करने के बाद यह कार्य बंद कर देंगे.\n\nइस बैंड के लयबद्ध गिटारवादक रुडोल्फ शेनकर ने 1965 में यह बैंड शुरू किया था। प्रारंभ में बैंड की प्रभावशाली ताल थी और शेनकर खुद गाते थे। वर्ष 1969 में जब शेनकर का छोटा भाई माइकल एवं गायक क्लोस मीन बैंड में शामिल हुए तब काम मिलजुल कर होने लगा. 1972 में इस ग्रुप ने अपना पहला एलबम \"लोनसम क्रो\" रिकार्ड कर जारी किया जिसमें लोथर हीमबर्ग ने वीणा और वोल्फगैंग डिजियनी ने ड्रम बजाया था। \"'लोनसम क्रो\" ' के दौरे के दौरान, स्कॉर्पियन्स ब्रिटेन के उभरते बैंड यूएफओ (UFO) से जुड़े. दौरे की समाप्ति के समीप यूएफओ (UFO) के सदस्यों ने गिटारवादक माइकल शेनकर को प्रमुख गिटारवादक की भूमिका निभाने का प्रस्ताव दिया, जो उसने शीघ्र स्वीकार कर लिया। शेनकर भाइयों के मित्र उली रोथ को दौरे को पूरा करने के लिए अस्थायी रूप से बुलाया गया. \n\nमाइकल शेनकर के छोड़ने से बैंड बिखर गया. 1973 में, उली रोथ, जिसने \"'लोनसम क्रो\" ' दौरे को पूरा करने में स्कॉर्पियन्स की सहायता की थी, उसे प्रमुख गिटारवादक की भूमिका का प्रस्ताव दिया गया, लेकिन उसने प्रस्ताव को ठुकरा दिया और \"डान रोड\" बैंड के साथ रहना ही पसंद किया। \nशेनकर ने आखिरकार यह निर्णय लिया कि वह रोथ के साथ काम करना चाहता है लेकिन वह स्कॉर्पियन्स की अंतिम पंक्ति को पुनर्जीवित नहीं करना चाहता था। उसने डान रोड के कुछ पूर्वाभ्यास कार्यक्रमों में भाग लिया और अंततः उस बैंड में शामिल होने का निर्णय लिया जिसमें रोथ, फ्रांसिस बुचहोज (वीणा), अचिम किरशनिंग (कुंजी फलक) और जुरगेन रोजनथल (Jürgen Rosenthal) (ड्रमज़) शामिल थे। रोथ और बुचहोज ने रुडोल्फ शेनकर को समझाया कि वे क्लोस मीन को शामिल होने के लिए आमंत्रित करे, जो उसने शीघ्र ही किया। जहां बैंड में स्कॉर्पियन्स की तुलना में डान रोड के अधिक सदस्य थे, फिर भी उन्होंने \"स्कॉर्पियन्स\" के नाम का उपयोग करने का निर्णय लिया क्योंकि यह जर्मन हार्ड रॉक पटल पर सुविख्यात था और इस नाम से एक एलबम जारी किया जा चुका था।\n\n1974 में स्कॉर्पियन्स की नई फौज ने \"\"फ्लाई टू दि रेनबो\" \" जारी किया। यह एलबम \"लोनसम क्रो\" की तुलना में अघिक सफल हुआ और \"स्पीडीज कमिंग\" जैसे गाने तथा शीर्षक ट्रैक बैंड की ध्वनि स्थापित करने लगे. रिकॉर्डिंग के बाद अचिम किरशनिंग ने छोड़ने का निर्णय लिया। थोड़े ही समय बाद जुरगेन रोजनथल (Jürgen Rosenthal) को भी छोड़ना पड़ा क्योंकि वे सेना में भर्ती हो रहे थे। इसके बाद 1976 में वह जर्मन प्रोग्रेसिव रॉक बैंड में शामिल होंगे जिसे एलॉय कहा जाता है और उनके साथ तीन एलबम रिकार्ड करेंगे. उनके स्थान पर बेल्जियम के ड्रमर रुडी लेनर्स को लिया गया.\n\n1975 में इन ट्रांस के जारी होने के साथ बैंड को बड़ी सफलताएं मिलीं जिसके साथ ही जर्मन निर्माता डाइटर डाइरक्स के साथ स्कॉर्पियन्य के लंबे अनुबंध की शुरुआत हुई. यह एलबम स्कॉर्पियन्स के लिए बड़ा कदम था और इसने उनके हार्ड रॉक सूत्र को दृढ़ता से स्थापित कर दिया, इसके साथ ही देश और विदेश, दोनों जगह उनके चाहने वालों की संख्या काफी हो गई। \"डार्क लेडी\", \"रोबोट मेन\" और शीर्षक ट्रैक का फिल्मांकन आज भी चाहने वालों द्वारा काफी पसंद किया जाता है। \n\n1976 में स्कॉर्पियन्स ने \"वर्जिन किलर\" जारी किया। इस एलबम के आवरण पर नग्न लड़की को टूटे हुए काँच से ढका गया था। आवरण कला की डिजाइन स्टीफन बोहले ने तैयार की थी जो उस समय उनके लेबल आरसीए (RCA) रिकार्डस का उत्पादन प्रबंधक था। इस कवर से बैंड की काफी आलोचना हुई और इसे कई देशों में वापस लिया गया या बदला गया. विवाद के बावजूद एलबम के संगीत की आलोचकों एवं प्रशंसकों ने अत्यधिक तारीफ़ की.\n\nअगले वर्ष खराब स्वास्थ्य के कारण रुडी लेनर्स ने त्यागपत्र दे दिया और उनके स्थान पर हरमेन रारेबेल को लिया गया. \n\n\"टेकन बाई फ़ोर्स\" की अनुवर्ती कार्रवाई के कारण आरसीए (RCA) रिकार्डस ने दुकानों और रेडियो पर एलबम को बेचने के लिए अथक प्रयास किये. एलबम के एकल गाने \"स्टीमरॉक फीवर\" को आरसीए (RCA) के कुछेक रेडियो संवर्धन रिकार्डों में शामिल किया गया. बैंड जो वाणिज्यिक कदम उठा रहा था, उससे रोथ खुश नहीं था। हालांकि उन्होंने बैंड के जापान दौरे पर अभिनय किया, लेकिन दोहरा जीवंत एलबम \"टोकियो टेप्स\" के जारी होने से पहले ही अपना बैंड इलेक्ट्रिक सन गठित करने के लिए अलग हो गये। \"टोकियो टेप्स\" को जापान में जारी होने के छह महीने बाद, अमेरिका और यूरोप में जारी किया गया. उस समय तक 1978 के मध्य में, लगभग 140 गिटारवादकों का ध्वनि-परीक्षण करने के बाद स्कॉर्पियन्स ने नये गिटारवादक मठियास जब्स को भर्ती किया।\n\nजब्स के जुड़ने के बाद, स्कॉर्पियन्स ने अपने अगले एलबम \"लवड्राइव\" को रिकार्ड करने के लिए आरसीए (RCA) को छोड़कर मरकरी रेकार्ड्स को चुना. मादक पदार्थों के उपयोग के कारण यूएफओ (UFO) से निकाले जाने के कुछ सप्ताह बाद माइकल शेनकर भी इस एलबम की रिकॉर्डिंग के दौरान थोड़े समय के लिए इस ग्रुप में लौट आये. इससे बैंड में तीन गिटारवादक हो गये (हालांकि अंतिम रिलीज में शेनकर का योगदान केवल तीन गानों तक ही सीमित था). इसके कारण \"लवड्राइव\" एलबम ऐसा बना जिसे कुछ आलोचक उनके कैरियर का शिखर मानते हैं।\n\"लविंग यू संडे मॉर्निंग\", \"आलवेज समवेयर\", \"होलीडे\" और वाद्य \"कोस्ट टू कोस्ट\" जैसे प्रशंसकों के पसंदीदा गाने समाविष्ट करता हुआ, मधुर गाथाओं के साथ मिश्रित हार्ड रॉक गानों का 'स्कॉर्पियन्स फारमूला' दृढ़ता से बंध गया. एलबम के उत्तेजक कलाकार्य का नाम प्लेबॉय पत्रिका द्वारा \"बेस्ट एलबम स्लीव ऑफ 1979\" रखा, हालांकि अमेरिका में जारी करते समय इसे बदल दिया गया. अमेरिकी चार्ट में \"लवड्राइव\" अपने सर्वोच्च स्थान 55 पर रहा जिसने यह सिद्ध किया कि स्कॉर्पियन्स के प्रशंसक विदेशों में भी हैं। एलबम के पूरा होने और जारी होने के बाद बैंड ने माइकल को अपने साथ रखने का निर्णय लिया और इस तरह जब्स को छोड़ने के लिए बाध्य किया। हालांकि दौरे के कुछ सप्ताहों के बाद, मद्यपान की स्थिति से उभर रहे माइकल ने कई गिग्स छोड़ दिये और एक बार तो वह मंच पर ही गिर गया और जब वह नहीं बजा पाया तब उसकी जगह जब्स को वापस लाया गया. अप्रैल 1979 में, फ्रांस के दौरे के दौरान माइकल के स्थान पर जब्स को स्थायी रूप से लाया गया.\n\n1980 में बैंड ने पुनः उत्तेजक आवरण के साथ \"एनिमल मैगनेटिज्म\" जारी किया, इस बार घुटनों के बल बैठी लड़की और आदमी के सामने बैठे डोबरमेन को दर्शाया गया. \"एनिमल मैगनेटिज्म\" में पुराने गाने थे जैसे \"दि जू\" और \"मेक इट रीयल\". एलबम के जारी होते ही मीन को गले की समस्या हो गई। उसे स्वरतंत्री की शैल्य चिकित्सा की ज़रूरत थी और यह संदेह किया जाने लगा कि क्या वह फिर से गा सकेगा.\n\nइस बीच, बैंड 1981 में अपने अगले एलबम \"ब्लैकआउट\" पर काम करने लगा. मीन के ठीक होने पर डान डोक्केन को दिशानिर्देश देने और गायन में सहयोग देने के लिए लाया गया.\nआखिरकार मीन का पूरी तरह से ईलाज हो गया और वह एलबम को पूरा करने में समर्थ हो गया. \"ब्लैकआउट\" को 1982 में जारी किया गया और जल्दी यह सबसे ज्यादा बिकनेवाला एलबम बन गया, जो अंततः प्लैटिनम मनाने जा रहा है। मीन की आवाज में कमजोरी के कोई निशान नहीं थे और एलबम को अच्छा प्रतिसाद मिला. \"ब्लैकआउट\" में तीन एकल सफल गाने थे, \"डायनामाइट\", \"ब्लैकआउट\" और \"नो वन लाइक यू\".\n\nआखिरकार 1984 में बैंड द्वारा \"लव एट फर्स्ट स्टिंग\" जारी होने पर बैंड को रॉक सुपरस्टार का दरजा मिला. \"रॉक यू लाइक ए हॅरिकन\" एकल गाने से प्रेरित \"लव एट फर्स्ट स्टिंग\" चार्ट में काफी ऊपर आ गया और जारी होने के कुछ महीनों बाद ही अमेरिका के डबल प्लैटिनम तक पहुंच गया. हालांकि, अपने उत्तेजक एलबम आवरण से स्कॉर्पियन्स एक बार फिर विवाद को उत्तेजित कर पाये. इस बार हेलमट न्यूटन का फोटोग्राफ था जिसमें एक पुरुष महिला को चूम रहा था और उनकी नग्न जांघ पर टेटू बने हुए थे। कुछ दुकानों ने आवरण को काफी उत्तेजक माना और उस एलबम को बेचने से इनकार कर दिया. एमटीवी (MTV) ने एलबम की विडिओ \"रॉक यू लाइक ए हॅरिकन\", \"बैड ब्यॉज रनिंग वाइल्ड\", \"बिग सिटी नाइट्स\" और शक्ति गाथा \"स्टिल लविंग यू\" को काफी प्रसारित और एलबम की सफलता में इसका अत्यधिक योगदान रहा. यहां तक की चैनल ने स्कॉर्पियन्स को \"दि अम्बेसेडर्स ऑफ रॉक\" उपनाम भी दिया.\nबैंड ने \"लव एट फर्स्ट स्टिंग\" के लिए काफी दौरा किया और उन्होंने 1985 में \"वर्ल्डवाइड लाइव\" नाम से दूसरा जीवंत एलबम रिकार्ड करने और जारी करने का निर्णय लिया। इसे दुनियाभर के एक वर्ष के दौरे के दौरान रिकार्ड किया और अपनी लोकप्रियता के चरम पर जारी किया, बैंड के लिए यह एलबम एक और सफलता थी जो अमेरिका में चार्ट पर 14वें स्थान पर और यूके (UK) में 18वें स्थान पर पहुंच गया. \n\nदुनियाभर के लंबे दौरे के बाद बैंड \"सैवेज अम्यूजमेंट\" को रिकार्ड करने के लिए अंततः स्टूडियो लौट गया. उनके पूर्ववर्ती स्टूडियो एलबम के जारी होने के चार वर्ष बाद 1988 में जारी, \"सैवेज अम्यूजमेंट\", ने अधिक परिष्कृत पोप ध्वनि को निरूपित किया जिसकी शैली वैसी ही थी जिससे डेफ लेपार्ड को सफलता हासिल हुई थी। एलबम की अच्छी बिक्री हुई, लेकिन उसे कुछ निराशाजनक माना गया. हालांकि, ब्रिटिश की हैवी रॉक पत्रिका \"केरंग!\" ने एलबम को पाँच में से पाँच के (K) दिये.\n\n1988 में \"सैवेज अम्यूजमेंट\" का दौरा कर स्कॉर्पियन्स सोवियत संघ में लेलिनग्रेड में अभिनय के साथ प्रस्तुति करने वाला पश्चिमी समूह का दूसरा ग्रुप बन गया (पहला दिसम्बर 1987 में उरियह हीप था). अगले वर्ष बैंड मास्को संगीत शांति समारोह में अभिनय करने के लिए लौटा. इसके कारण, स्कॉर्पियन्स का रुस में प्रशंसकों का अच्छा आधार बन गया और अब भी यह पूरे क्षेत्र में अभिनय करने के लिए नियमित रूप से जाते हैं।\n\n\"सैवेज अम्यूजमेंट\" शैली से अपने को दूर करने के लिए, बैंड अपने लंबे समय के निर्माता और \"छठे स्कॉर्पियन\", डायटर डाइर्क्स से अलग हो गया और जब वे 1990 में स्टूडियो में लौटे तो उसके स्थान पर कीथ ओल्सेन को लिया गया. उसी वर्ष \"क्रेजी वर्ल्ड\" जारी किया गया और उसमें कम परिष्कृत ध्वनि प्रयुक्त की गई। एलबम सफल हुआ, \"विंड ऑफ चेंज\" गाथा की अत्यधिक सफलता से इसका बड़ा भाग काफी प्रेरित हुआ। गाने में सामाजिक-आर्थिक परिवर्तनों का समावेश था जो शीत युद्ध (कोल्ड वार) की समाप्ति के बाद पूर्वी यूरोप और दुनिया के दूसरे हिस्सों में उस समय घटित हो रहे थे। 21 जुलाई 1990 को वह बहुत से अन्य मेहमानों के साथ रोजर वाटर्स के गहन अभिनय वाली \"\"दि वॉल\" इन बर्लिन\" में शामिल हो गये। स्कॉर्पियन्स ने \"'दि वॉल\" ' के \"इन दि फ्लेश\" के दोनों संस्करणों में अभिनय किया।\n\"क्रेजी वर्ल्ड\" के दौरे के बाद, बैंड में लंबे समय से कार्यरत वीणावादक फ्रांसिस बुचहोज ने इस ग्रुप को छोड़ दिया.\n\n1993 में स्कॉर्पियन्स ने \"फेस दि हीट\" जारी किया। वीणा पर राल्फ रिकरमेन थे। रिकॉर्डिंग प्रक्रिया के लिए स्कॉर्पियन्स ब्रूस फेयरबैर्न को ले आये. एलबम की ध्वनि राग की बजाय अधिक कर्कश थी और इसने बैंड के प्रशंसकों को कुछ हद तक बांट दिया. कई \"हैडबैंगरज़\" ने एलबम की तारीफ की, जबकि कई लंबे समय से प्रशंसकों को नाराज कर दिया. न तो हार्ड रॉक एकल गाना \"एलियन नेशन\" और न ही गाथा \"अंडर दि सेम सन\", \"विंड ऑफ चेंज\" की सफलता के नजदीक पहुँच पाए. \"फेस दि हीट\" को थोड़ी बहुत सफलता मिली.\n\n1995 में नया सजीव एलबम \"लाइव बाइट्स\" जारी किया गया. डिस्क में 1988 में उनके सैवेज अम्यूजमेंट के दौरे से लेकर 1994 में फेस दि हीट के दौरे के सजीव अभिनय शामिल किए गए थे। हालांकि एलबम में उनके सर्वाधिक बिक्री वाले एलबम \"वर्ल्डवाइड लाइव\" की तुलना में ध्वनि अधिक साफ थी, फिर भी यह उतना सफल नहीं हुआ।\n\nअपना 13वाँ स्टूडियो एलबम रिकार्ड करने से पहले 1996ज़ \"प्योर इंस्टिंक्ट\" में ड्रमर हरमेन रारेबेल स्वयं का रिकॉर्डिंग लेबल स्थापित करने के लिए बैंड छोड़ गया. केंटकी में जन्मे जेम्स कोटक द्वारा स्थायी रूप से कार्य ग्रहण करने से पहले एलबम के लिए ड्रमस्टिक्स की जिम्मेदारी कर्ट क्रेस ने संभाली. कई लोगों ने यह महसूस किया कि \"प्योर इंस्टिंक्ट\", \"फेस दि हीट\" के बारे में की गई शिकायतों की प्रतिक्रिया है। एलबम में कई गाथाएं हैं। फिर भी एलगम में एकल गाने \"वाइल्ड चाइल्ड\" और मोहक गाथा \"यू एंड आई\", दोनों को थोड़ी सफलता मिली. \n\n1999 में \"आई II आई\" जारी किया गया और बैंड की शैली में उल्लेखनीय परिवर्तन आया, जिसमें पोप और प्रौद्योगिकी के कारकों का मिश्रण था। हालांकि एलबम निपुणता से तैयार किया गया था लेकिन प्रशंसकों को यह पसंद नहीं आया, उन्होंने कई गानों में पोप गायकों से लेकर इलेक्ट्रॉनिक ड्रमज़ सहित लगभग सभी चीजों का नकरात्मक प्रतिसाद दिया. एलबम के पहले यूरोपीय एकल गाने \"टू बी नंबर 1\" के वीडियो में मोनिका लेविन्सकी की हम शक्ल को लिया गया जिससे उसकी थोड़ी सी लोकप्रियता बढ़ी.\n\nअगला वर्ष, बर्लिन फिलहारमोनिक के साथ अनुबंध से थोड़ा सफल रहा, जिससे 10-गानों वाला \"मोमेंट ऑफ ग्लोरी\" नाम का एलबम निकाला. \"आई II आई\" की कटु आलोचना के बाद यह एलबम बैंड की खोई ख्याति को बहाल करने में काफी सहायक हुआ। हालांकि आलोचकों ने मेटालिका की नकल करने का दोषारोपण किया जिन्होंने सेन फ्रांससिको सिम्फनी के साथ वैसा ही अनंबंध (\"एस व एम (S&M)\") किया था, जो गत वर्ष जारी किया गया था, हालांकि ऑकेस्ट्रा ने 1995 में इस अवधारणा के साथ पहले स्कॉर्पिन्स से संपर्क किया था। \n\n2001 में स्कॉर्पियन्स ने सजीव एलबम \"अकोस्टिका\" जारी किया जिसमें बैंड के सबसे सफल और नये ट्रैक में ध्वनि को पुनः प्रदर्शित किया। इसकी जहां प्रशंसकों ने तारीफ की, वहीं कुछ लोग नये स्टूडियो एलबम की कमी से निराश हुए और \"अकोस्टिका\" ने बैंड को लोकप्रियता दिलाने में थोड़ी-सी सहायता प्रदान की.\n\n2004 में बैंड ने \"अनब्रेकेबल\" एलबम जारी किया, जिसके लिए आलोचकों ने कहा कि उनके फॉर्म में आने की लंबे समय से प्रतीक्षा थी। यह एलबम बैंड द्वारा जारी \"फेस दि हीट\" के बाद का सबसे बड़ा सफल एलबम था और प्रशंसकों ने \"न्यू जनरेशन\", \"लव एम ऑर लीव एम\" और \"डीप एंड डार्क\" जैसे ट्रैकों को सराहा. बैंड के लेबल द्वारा कम समर्थन या स्टूडियो द्वारा लंबे समय बाद जारी होने वाले एलबम के कारण \"अनब्रेकेबल\" का प्रसारण कम हुआ और वह चार्ट में शामिल नहीं हो पाया। इस एलबम के लिए स्कॉर्पियन्स ने काफी दौरा किया और 2005 में ब्रिटिश दौरे के दौरा जुडास पादरी के साथ 'विशेष मेहमान' की भूमिका निभाई. 1999 के बाद यूके में स्कॉर्पियन्स का यह पहला दौरा था।\n\n2006 के शुरुआत में स्कॉर्पियन्स ने \"1 नाइट इन वियना\" का डीवीडी जारी किया, जिसमें 14 सजीव ट्रैक थे और एक पूरी रॉक कहानी थी। लांस एंजेल्स में, बैंड ने अपने नई संकल्पना वाले एमबम \"\" के लिए निर्माता जेम्स माइकल और डेसमंड चाइल्ड के साथ स्टूडियो में लगभग चार महीने व्यतीत किये, जो मई 2007 के अंत में जारी किया गया.\nइसके बाद \"ह्यूमिनिटी वर्ल्ड टूअर\" जारी किया गया.\n\n2007 में बैंड के दो संकेत ट्रैक लोकप्रिय वीडियो गेम्स श्रृंखला \"गिटार हीरो\" में दिखाये गये। \"नो वन लाइक यू\" को गेम के \"रॉक्स दि '80ज़\" संस्काण में दिखाया गया जबकि \"रॉक यू लाइक ए हॅरिकन\" को \"गिटार हीरो 3: लेजेन्ड्स ऑफ रॉक\" में प्रदर्शित किया गया.\n\n14 मई 2007 में, स्कॉर्पियन्स ने यूरोप में \"ह्यूमिनिटी-हॉवर I\" जारी किया। \"ह्यूमिनिटी-हॉवर I\", 28 अगस्त को अमेरिका में न्यू डोर रिकार्डस पर उपलब्ध हुआ और \"बिलबोर्ड\" चार्ट में 63 नंबर पर पहुंच गया.\n\nसितम्बर 2007 में एक साक्षात्कार प्रसारण में मीन ने कहा कि नया एलबम अत्यधिक \"कंसेप्ट एलबम\" नहीं था क्योंकि यह सामान्य विषय के गानों का संग्रह था। \"हम एक और ऐसा रिकार्ड नहीं बनाना चाहते थे, जिनके गानों में लड़के लड़कियों का पीछा कर रहे हों. मेरा मतलब है, अरे, थोड़ा परिवर्तन हो\", मीन ने कहा.\n\n2007 में पूछा गया कि क्या बैंड \"ह्यूमिनिटी-हॉवर II\" जारी करने के बारे में सोच रहा है, मीन ने जवाब दियाः\n\n20 दिसम्बर 2007 को स्कॉर्पियन्स ने क्रेमलिन में रुस के सुरक्षा बलों के उच्चाधिकारियों के लिए संगीत समारोह आयोजित किया। यह संगीत समारोह केजीबी (KGB) के पूर्ववर्ती चेक की स्थापना की 90वीं जयंती के अवसर पर आयोजित किया गया था। बैंड ने दावा किया कि उन्हें लगा कि वह एक क्रिसमस संगीत-समारोह में प्रदर्शन कर रहे हों. उन्होंने कहा कि यह संगीत समारोह चेक, साम्प्रदायिकता या रुस के निर्मम इतिहास को श्रृद्धांजलि देना नहीं था। श्रोताओं में वल्दामिर पुतिन और डमिट्री मेडवेदेव भी शामिल थे।\n\n21 फ़रवरी 2009 को स्कॉर्पियन्स को बर्लिन के ओ2 (O2) वर्ल्ड में आजीवन उपलब्धि के लिए जर्मनी का ईको (ECHO) मानद् पुरस्कार प्राप्त हुआ।\n\nनवम्बर 2009 में स्कॉर्पियन्स ने घोषणा की कि उनका 17वाँ स्टूडियो एलबम, \"स्टिंग इन दि टेल\" अंतरिम रूप से 2010 के शुरू में जारी होने वाला है। स्वीडन के निर्माता माइकल \"नॉर्ड\" एंडरसन और मार्टिन हनसेन के साथ हन्नोवर, जर्मनी में स्टूडियो में सीडी रिकार्ड की जा रही है।\n\n24 जनवरी 2010 को बैंड ने घोषणा की, कि \"स्टिंग इन दि टेल\" उनका अंतिम एलबम होगा और उसके समर्थन में आयोजित दौरा उनका आखिरी दौरा होगा. इस दौरे के 2012 या 2013 में पूरा होने की संभावना है।\n\n23 मार्च 2010 को बैंड ने उनका अंतिम एलबम स्टिंग इन दि टेल जारी किया।\n\n\n\n\n\n\n\n", "id": "190944", "title": "स्कॉर्पियन्स (बैंड)"}
{"url": "https://hi.wikipedia.org/wiki?curid=190956", "text": "मौनवाद\n\nमौनवाद, ईसाई धर्म की एक रहस्यवादी प्रवृति, जिसमें आंतरिक शांति को ईश्वर के अनुछाव का माध्यम माना गया था। वस्तुत:, यह प्रवृत्ति अपने ढंग की अकेली न थी। ईसाई धर्म के इतिहास से पता चलता है कि वह मानव के आत्मिक विकास का ही उद्देश्य लेकर नहीं, वरन् धार्मिक राज्य की स्थापना के निमित्त भी मैदान में उतरा था। अपने उद्देश्य को पूरा करने के लिये, रोम के धार्मिक नियमों के अधीन रखने का प्रयत्न किया। यह असंभव की कल्पना थी, खास तौर से जबकि प्रधानतया बौद्धिक यूनानी दर्शन का विकास हो चुका था। रोम और यूनान के बीच राजनीतिक संबंध भी थे। फलत:, रोम का धर्म संघ एक ओर अपनी राजनीतिक सत्ता एवं दंड नीति के द्वारा यूरोप की जनता को अपने अनुशासन में रखने का प्रयत्न करता रहा और दूसरी ओर, उन्नतिशील विज्ञान और दर्शन उस अनुशासन की अबौद्धिकता की ओर संकेत कते रहे। संघ की सीमाओं में ही धर्म की बौद्धिक व्याख्याएँ विकसित होती रही और अंध विश्वासों के विरूद्ध धीमी आवाजें बराबर सुनाई देती रहीं।\n\nसोलहवीं शताब्दी के आरंभ में यूरोप के धार्मिक इतिहास में एक उथल पुथल मच गई। यहाँ तक कि पुराने कैथलिक धर्म के समर्थकों और विरोधियों में भेद कर पाना कठिन हो जाता है। 1529 ई0 में मार्टिन लूथर के \"विरोध\" (प्रोटेस्ट) के बाद, सुधारवादी प्रवृत्ति पूर्ण रूप से जाग उठी। विरोध और सुधार के स्वरों में अंतर कम हो गया और यूरोपीय धर्म जगत् में नवजागरण की लहर दौड़ गई।\n\nइस जागरण काल में, लूथर के अनुयायी फ़िलिप स्पेनर ने 1675 ई0 में एक पुस्तक प्रकाशित की, जिसका शीर्षक था \"प्रभु को प्रसन्न करने के लिये इंजील के धर्मसंघ में सुधार करने की हार्दिक इच्छा\"। स्पेनर का उद्देश्य अंध विश्वास और शास्त्रार्थ दोनों से हटकर, अनुभव और भावना पर बल देना था। उसका मत पवित्रतावाद (पायटिज़्म) के नाम से प्रसिद्ध हुआ। उसी समय, स्पेन के एक धर्मशास्त्री माइकेल द मॉलीनॉस (1640-97) ने, जो कैथलिक मतानुयायी था, अपनी \"आध्यात्मिक पथप्रदर्शिका\" (गाइडा स्पिरिचुएल) नामक पुस्तक प्रकाशित की। उसने भी धर्म की आनुभविक व्याख्या की। रहस्यवादी प्रवृत्ति मध्यकाल से ही पनप रही थी। संत टामस एक्वीनस (1227-74) ने अपनी \"सुम्मा थियोलोजिया\" में मानसिक भावन (कंटेंप्लेशन) को \"नित्य सत्य का सरल रूप\" स्वीकार किया था। अन्य रहस्यवादी संतों ने भी बाह्यचार की अपेक्षा सुस्थिर, शांत क्षणों के अनुभव पर बल दिया था।\n\nसोलहवीं शताब्दी में स्पेन के नारी संत टेरेजा (1515-82) ने मानसिक शांति, अथवा मौनावस्था की विशेष रूप से व्याख्या की थी। उसने बताया था कि यह निष्क्रियता नहीं, \"व्यस्त विश्राम\" की अवस्था है, जिसमें आत्मा अपनी उच्छं्रखल वासनाओं को त्याग कर उसी प्रकार ईश्वरोन्मुख हो जाती है, जैसे सीपी सागर का जल पीने के लिये अपना मुँह खेल देती है। संत टेरेज़ा ने इस मौन में मन की ग्राहक अवस्था (पैसिव स्टेट) को आवश्यक माना था तथा तो उसने सीपी की भाँति मुँह खोलकर सागर का जल लेने की बात की थी।\n\nमॉलीनॉस ने संत टेरेज़ा के मौन की और स्पष्ट करने की चेष्टा की। उसने धारणा (मेडीटेशन) और भावन (कंटेंप्लेशन) में अंतर करते हुए बताया कि पहली अवस्था बौद्धिक है। मन इसमें सक्रिय रूप से ईसाई विश्वासों में उलझा रहता है। भावन की अवस्था में वह प्रभु के प्रेम में डूब जाता हैं। उसे ईश्वर का अपरोक्षानुभव अथवा साक्षात्कार होता है। वह ईश्वर से संबंद्ध हो जाता है। मॉलीनॉस के अनुसार, मौन की अवस्था में सभी प्रयोजनों, इच्छाओं, विचारों और संकल्पों का अभाव हो जाता है। यह सांसारिक वस्तुओं से पूर्ण विराम की अवस्था है।\n\nअपने विचारों के लिये, मॉलीनॉस को 1685 ई0 में \"होली इंक्वीज़िशन\" के सामने जाना पड़ा। उसे आजीवन कारावास भुगतान पड़ा। वहीं 1697 में उसकी मृत्यु हुई। किंतु, मौनवादी आंदोलन का अंत न हुआ। मॉलीनॉस के विचारों ने फ्रांस की मैडम गुयाँ (1648-1717) को प्रभावित किया। वह एक धनी परिवार की सुशिक्षित महिला थी, जो वैवाहिक जीवन सुखमय न होने से धर्म की ओर मुड़ गई थी। उसने मौन के निषेधात्मक पक्ष को स्पष्ट करने का प्रयत्न किया। अपने अनुयायी फेनेलॉन (1651-1715) को उसने एक पत्र में बताया था कि उद्बोधन के क्षण से उसे अपनी मौन प्रार्थनाओं में कभी किसी आकार, विचार या बिंब की चेतना नहीं हुई। इस तत्व का संकेत मॉलीनॉस की \"पथ प्रदर्शिका\" में भी था। उसने लिखा था कि ईश्वर का ज्ञान स्वीकारोक्तियों से अधिक निषेद्यों से होता है। फेनेलॉन ने अपने उपदेशों में मौनवाद के निषेधात्मक पक्ष को ही स्पष्ट किया।\n\nमैडम गुयाँ से प्रभाव में आने के पूर्व वह कैथलिक संघ की ओर से नियुक्त \"अंत:करण का निदेशक\" (डाइरेक्टर ऑव कांशेंस) था। किंतु 1689 में प्रकाशित अपनी पुस्तक \"संतों की सूक्तियाँ\" (मैक्जिज़ाम्स ऑवसेंट्स) में उसने \"शुद्ध मानसिक भावन\" के लिए लिखा कि \"यह एक निषेधात्मक अवस्था हैं। इसमें किसी इंद्रियसंवेद्य वस्तु का बिंब, कोई नामाख्य विचार नहीं रहता। यह सत्ता के शुद्ध बौद्धिक एवं सूक्ष्म विचार की स्थिति है\"। यूरोपीय अध्येताओं के विचार से फेनेलॉन के हाथ में पड़कर यह मत भारतीय बौत्द्ध मत की भाँति शून्यवादी हो गया था।\n\nइस प्रकार, यह मत मौन की उपलब्धि के लिये, दो मानसिक प्रवृत्तियों का अभ्यास आवश्यक समझता है- ग्राहकता (पैसिविटी) तथा उदासीनता (डिस्इंटरेस्टेडनेस्)। किंतु, इन सबसे अधिक महत्व उस क्षण का है, जिसमें संत टेरेजा या मैडम गुयाँ को बोध हुआ था। यह एक विरला क्षण है, जिसमें आत्मा ईश्वर के प्रति अपना पूर्ण समर्पण कर दती है। आत्मा का यह समर्पण बार बार नहीं होता। इसलिये मौनवादी इसे फ़एकहि कर्मफ़ (द वन ऐक्ट) कहते हैं। इस कर्म के बाद मौन की अवस्था स्वाभाविक हो जाती है।\n\nसत्रवहीं और अट्ठारहवीं शताब्दियों में मौनवाद स्पेन और फ़ांस के धार्मिक जागरण की एक सबल प्रवृत्ति समझा जाता रहा। किंतु इस प्रकार की सभी प्रवृत्तियों का उद्देश्य धार्मिक अनुशासन कम करना तथा मनुष्य की बौद्धिक स्वतंत्रता की रक्षा करना था। इसलिये इन उद्देश्यों की पूर्ति के साथ साथ धार्मिक आंदोलन की विविध प्रवृत्तियों का भी लोप होता गया।\n", "id": "190956", "title": "मौनवाद"}
{"url": "https://hi.wikipedia.org/wiki?curid=190957", "text": "मरीचिका\n\nमरीचिका एक प्रकार का वायुमंडलीय दृष्टिभ्रम है, जिसमें प्रेक्षक अस्तित्वहीन जलाश्य एवं दूरस्थ वस्तु के उल्टे या बड़े आकार के प्रतिबिंब तथा अन्य अनेक प्रकार के विरूपण देखता है। वस्तु और प्रेक्षक के बीच की दूरी कम होने पर प्रेक्षक का भ्रम दूर होता है, वह विरुपित प्रतिबिम्ब नहीं देख पाता। गरम दोपहरी में सड़क पर मोटर चलाते समय किसी सपाट ढालवीं भूमि की चोटी पर पहुँचने पर, दूर आगे सड़क पर, पानी का भ्रम होता है। यह मरीचिका का दूसरा सुपरिचित स्वरूप है।\n\nइस घटना की व्याख्या प्रकाश के अपवर्तन के सिद्धांत के आधार पर की जाती है। जब पृथ्वी की सतह से सटी हुई हवा की परत गरम हो जाती है, तब वह विरल हो जाती है और ऊपर की ठंढी परतों की अपेक्षा कम\nअपवर्तक (refracting) होती है। अत: किसी सुदूर वस्तु से आनेवाला प्रकाश (जैसे पेड़ की चोटी से आता हुआ) ज्यों-ज्यों हवा की परतों से अपवर्तित होता आता है, त्यों त्यों वह अभिलंब (normal) से अधिकाधिक विचलित (deviate) होता जाता है और अंत में पूर्णत: परावर्तित हो जाता है। फलत: प्रेक्षक वस्तु का काल्पनिक उल्टा प्रतिबिंब देखता है।\n\n", "id": "190957", "title": "मरीचिका"}
{"url": "https://hi.wikipedia.org/wiki?curid=190958", "text": "विभ्रम\n\nइन्द्रियों से प्राप्त ज्ञान के गड़बड़ (असत्य) होने को विभ्रम (Illusion) कहते हैं। विभ्रम की स्थिति में वास्तविकता के बजाय कुछ और ही दिखायी, सुनायी देता है या स्पर्श से सम्बन्धित गलत सूचना मिलती है। आँख का विभ्रम दृष्टिभ्रम तो आम बात है किन्तु कान, नाक, स्वादेन्द्रिय और स्पर्शेन्द्रिय का विभ्रम भी होता है।\n\n", "id": "190958", "title": "विभ्रम"}
{"url": "https://hi.wikipedia.org/wiki?curid=190959", "text": "दृष्टिभ्रम\n\nदृष्टिभ्रम (Optical illusion), एक प्रकाशीय विभ्रम है जिसमें वास्तविक वस्तु के बजाय एक भिन्न वस्तु या आकृति नजर आती हैं।\n\n", "id": "190959", "title": "दृष्टिभ्रम"}
{"url": "https://hi.wikipedia.org/wiki?curid=190960", "text": "वाराणसी का इतिहास\n\nवाराणसी का मूल नगर काशी था। पौराणिक कथाओं के अनुसार, काशी नगर की स्थापना हिन्दू भगवान शिव ने लगभग ५००० वर्ष पूर्व की थी, जिस कारण ये आज एक महत्त्वपूर्ण तीर्थ स्थल है। ये हिन्दुओं की पवित्र सप्तपुरियों में से एक है। स्कंद पुराण, रामायण एवं महाभारत सहित प्राचीनतम ऋग्वेद सहित कई हिन्दू ग्रन्थों में नगर का उल्लेख आता है। सामान्यतः वाराणसी शहर को कम से कम ३००० वर्ष प्राचीन तो माना ही जाता है। नगर मलमल और रेशमी कपड़ों, इत्रों, हाथी दाँत और शिल्प कला के लिये व्यापारिक एवं औद्योगिक केन्द्र रहा है। गौतम बुद्ध (जन्म ५६७ ई.पू.) के काल में, वाराणसी काशी राज्य की राजधानी हुआ करता था। प्रसिद्ध चीनी यात्री ह्वेन त्सांग ने नगर को धार्मिक, शैक्षणिक एवं कलात्मक गतिविधियों का केन्द्र बताया है और इसका विस्तार गंगा नदी के किनारे ५ कि॰मी॰ तक लिखा है। \n\nकाशी में प्राचीन काल से समय समय पर अनेक महान विभूतियों का प्रादुर्भाव या वास होता रहा हैं। इनमें से कुछ इस प्रकार हैं:\n\n</div>\n\nगंगा तट पर बसी काशी बड़ी पुरानी नगरी है। इतने प्राचीन नगर संसार में बहुत नहीं हैं। हजारों वर्ष पूर्व कुछ नाटे कद के साँवले लोगों ने इस नगर की नींव डाली थी। तभी यहाँ कपड़े और चाँदी का व्यापार शुरू हुआ। कुछ समय उपरांत पश्चिम से आये ऊँचे कद के गोरे लोगों ने उनकी नगरी छीन ली। ये बड़े लड़ाकू थे, उनके घर-द्वार न थे, न ही अचल संपत्ति थी। वे अपने को आर्य यानि श्रेष्ठ व महान कहते थे। आर्यों की अपनी जातियाँ थीं, अपने कुल घराने थे। उनका एक राजघराना तब काशी में भी आ जमा। काशी के पास ही अयोध्या में भी तभी उनका राजकुल बसा। उसे राजा इक्ष्वाकु का कुल कहते थे, यानि सूर्यवंश। काशी में चन्द्र वंश की स्थापना हुई। सैकड़ों वर्ष काशी नगर पर भरत राजकुल के चन्द्रवंशी राजा राज करते रहे। काशी तब आर्यों के पूर्वी नगरों में से थी, पूर्व में उनके राज की सीमा। उससे परे पूर्व का देश अपवित्र माना जाता था। \n\nमहाभारत पूर्व मगध में राजा जरासन्ध ने राज्य किया और काशी भी उसी साम्राज्य में समा गई। आर्यों के यहां कन्या के विवाह स्वयंवर के द्वारा होते थे। एक स्वयंवर में पाण्डवों और कौरवों के पितामह भीष्म ने काशी नरेश की तीन पुत्रियों अंबा, अंबिका और अंबालिका का अपहरण किया था। इस अपहरण के परिणामस्वरूप काशी और हस्तिनापुर की शत्रुता हो गई। महाभारत युद्ध में जरासन्ध और उसका पुत्र सहदेव दोनों काम आये। कालांतर में गंगा की बाढ़ ने पाण्डवों की राजधानी हस्तिनापुर को डुबा दिया, तब पाण्डव वर्तमान इलाहाबाद जिले में यमुना किनारे कौशाम्बी में नई राजधानी बनाकर बस गए। उनका राज्य वत्स कहलाया और काशी पर मगध की जगह अब वत्स का अधिकार हुआ। \n\nइसके बाद ब्रह्मदत्त नाम के राजकुल का काशी पर अधिकार हुआ। उस कुल में बड़े पंडित शासक हुए और में ज्ञान और पंडिताई ब्राह्मणों से क्षत्रियों के पास पहुंच गई थी। इनके समकालीन पंजाब में कैकेय राजकुल में राजा अश्वपति था। तभी गंगा-यमुना के दोआब में राज करने वाले पांचालों में राजा प्रवहण जैबलि ने भी अपने ज्ञान का डंका बजाया था। इसी काल में जनकपुर, मिथिला में विदेहों के शासक जनक हुए, जिनके दरबार में याज्ञवल्क्य जैसे ज्ञानी महर्षि और गार्गी जैसी पंडिता नारियां शास्त्रार्थ करती थीं। इनके समकालीन काशी राज्य का राजा अजातशत्रु हुआ। ये आत्मा और परमात्मा के ज्ञान में अनुपम था। ब्रह्म और जीवन के सम्बन्ध पर, जन्म और मृत्यु पर, लोक-परलोक पर तब देश में विचार हो रहे थे। इन विचारों को उपनिषद् कहते हैं। इसी से यह काल भी उपनिषद-काल कहलाता है। \n\nयुग बदलने के साथ ही वैशाली और मिथिला के लिच्छवियों में साधु वर्धमान महावीर हुए, कपिलवस्तु के शाक्यों में गौतम बुद्ध हुए। उन्हीं दिनों काशी का राजा अश्वसेन हुआ। इनके यहाँ पार्श्वनाथ हुए जो जैन धर्म के २३वें तीर्थंकर हुए। उन दिनों भारत में चार राज्य प्रबल थे जो एक-दूसरे को जीतने के लिए, आपस में बराबर लड़ते रहते थे। ये राह्य थे मगध, कोसल, वत्स और उज्जयिनी। कभी काशी वत्सों के हाथ में जाती, कभी मगध के और कभी कोसल के। पार्श्वनाथ के बाद और बुद्ध से कुछ पहले, कोसल-श्रावस्ती के राजा कंस ने काशी को जीतकर अपने राज में मिला लिया। उसी कुल के राजा महाकोशल ने तब अपनी बेटी कोसल देवी का मगध के राजा बिम्बसार से विवाह कर दहेज के रूप में काशी की वार्षिक आमदनी एक लाख मुद्रा प्रतिवर्ष देना आरंभ किया और इस प्रकार काशी मगध के नियंत्रण में पहुंच गई। राज के लोभ से मगध के राजा बिम्बसार के बेटे अजातशत्रु ने पिता को मारकर गद्दी छीन ली। तब विधवा बहन कोसलदेवी के दुःख से दुःखी उसके भाई कोसल के राजा प्रसेनजित ने काशी की आमदनी अजातशत्रु को देना बन्द कर दिया जिसका परिणाम मगध और कोसल समर हुई। इसमें कभी काशी कोसल के, कभी मगध के हाथ लगी। अन्ततः अजातशत्रु की जीत हुई और काशी उसके बढ़ते हुए साम्राज्य में समा गई। बाद में मगध की राजधानी राजगृह से पाटलिपुत्र चली गई और फिर कभी काशी पर उसका आक्रमण नहीं हो पाया।\n\nवाराणसी १८वीं शताब्दी में स्वतंत्र काशी राज्य बन गया था और बाद के ब्रिटिश शासन के अधीन, ये प्रमुख व्यापारिक और धार्मिक केन्द्र रहा। १९१० में ब्रिटिश प्रशासन ने वाराणसी को एक नया भारतीय राज्य बनाया और रामनगर को इसका मुख्यालय बनाया, किंतु इसका अधिकार क्षेत्र कुछ नहीं था। काशी नरेश अभी भी रामनगर किले में रहते हैं। ये किला वाराणसी नगर के पूर्व में गंगा के तट पर बना हुआ है। रामनगर किले का निर्माण काशी नरेश राजा बलवंत सिंह ने उत्तम चुनार बलुआ पत्थर से १८वीं शताब्दी में करवाया था। किला मुगल स्थापत्य शैली में नक्काशीदार छज्जों, खुले प्रांगण और सुरम्य गुम्बददार मंडपों से सुसज्जित बना है। काशी नरेश का एक अन्य महल चैत सिंह महल है। ये शिवाला घाट के निकट महाराजा चैत सिंह ने बनवाया था।\n\nरामनगर किला और इसका संग्रहालय अब बनारस के राजाओं की ऐतिहासिक धरोहर रूप में संरक्षित हैं और १८वीं शताब्दी से काशी नरेश के आधिकारिक आवास रहे हैं। आज भी काशी नरेश नगर के लोगों में सम्मानित हैं। ये नगर के धार्मिक अध्यक्ष माने जाते हैं और यहाँ के लोग इन्हें भगवान शिव का अवतार मानते हैं। नरेश नगर के प्रमुख सांस्कृतिक संरक्षक एवं सभी बड़ी धार्मिक गतिविधियों के अभिन्न अंग रहे हैं।\n", "id": "190960", "title": "वाराणसी का इतिहास"}
{"url": "https://hi.wikipedia.org/wiki?curid=190961", "text": "महाराष्ट्र राजभाषा सभा, पूना\n\nमराठी भाषी प्रदेश में राष्ट्रभाषा का प्रचार करने के हेतु गांधी जी की प्रेरणा से महाराष्ट्र राष्ट्रभाषा सभा की स्थापना हुई। आचार्य काकासाहब कालेलकर की अध्यक्षता में तादृ 22 मई 1937 को पूना में महाराष्ट्र के रचनात्मक कार्यकर्ताओं, राजनीतिक और सांस्कृतिक नेताओं आदि का सम्मेलन संपन्न हुआ जिसमें 'महाराष्ट्र हिंदी प्रचार समिति' के नाम से एक संगठन बनाया गया। आठ साल तक यह समिति राष्ट्रभाषा प्रचार समिति, वर्धा से संबद्ध रही। भाषा विषयक सिद्धांत के मतभेद के कारण इस संगठन ने संमेलन तथा वर्धा समिति से संबंध तोड़ दिया। 12 अक्टूबर 1945 को महाराष्ट्र के प्रमुख कार्यकर्ताओं की एक बैठक हुई, जिसमें स्वतंत्र रूप से कार्य करने का निश्चय किया गया। संस्था अब महाराष्ट्र राष्ट्रभाषा सभा के नाम से काम करने लगी।\n\nसभा की नीति के लिये निम्नांकित सिद्धांत आधारशिला हैं : \n\n(1) प्रदेशों में प्रादेशिक भाषाओं का स्थान और मान बना रहे। अंत:प्रातीय व्यवहार के लिये राष्ट्रभाषा को प्रयुक्त किया जाए। \n\n(2) राष्ट्रभाषा प्रचार राष्ट्र के नवनिर्माण का तथा राष्ट्रीय एकता के संवर्धन का एक श्रेष्ठ रचनात्मक कार्य है। \n\n(3) राष्ट्रभाषा का स्वरूप सर्वसंग्राहक हो। \n\nराष्ट्रभाषा की हमारी व्याख्या इस प्रकार है : भारत में अंत:प्रांतीय व्यवहार के लिये जिस एक भाषा का उपयोग सदियों से आम तौर पर चलता आ रहा है वह हमारी राष्ट्रभाषा है। इसके लिये हिंदी, उर्दू और हिंदुस्तानी तीनों नाम रूढ़ हैं। \n\n(4) राष्ट्रभाषा का विकास देश की प्रादेशिक भाषाओं के संपर्क से संपन्न होता रहे।\n\nसभा के विधान और नियमों के अनुसार विभिन्न श्रेणियों के सदस्यों द्वारा निर्धारित समय पर कार्यसमिति और नियामक मंडल का चुनाव किया जाता है। हिंदी प्रचारकों, हिंदी के विद्वानों, रचनात्मक कार्यकर्ताओं तथा समाजसेवकों को सभा के विधान के अनुसार नियामक मंडल और नियामक समिति में आनुपातिक प्रतिनिधित्व दिया गया है, जिससे सभा के संगठन का ढाँचा केवल एक प्रचार संस्था का नहीं, बल्कि विद्याप्रसारिणी संस्था का सा बन सके। सभा का केंद्रीय कार्यालय पूना में तथा विभागीय कार्यालय पूना, बंबई, नागपुर और औरंगाबाद में हैं। सभा की अचल जायदाद साढ़े आठ लाख रुपए लागत की है। वार्षिक आय व्यय का बजट 19 लाख रुपए के लगभग होता है।\n\nसभा की शिक्षण और प्रचर संबंधी प्रवृत्तियों में परीक्षाओं का संचालन, पुस्तक प्रकाशन, ग्रंथालय प्रायोजना तथा विद्यालय प्रमुख हैं। विभिन्न श्रेणियों के सदस्यों की संख्या दो हजार तथा आधिकारिक शिक्षकों की संख्या छह हजार है।\n\nप्रति वर्ष दो बार 15 परीक्षाएँ आयोजित की जाती हैं। हिंदी भाषा और साहित्य का ज्ञान, देवनागरी और उर्दू लिपि का परिचय, हिंदी के माध्यम से कार्यालय संबंधी कामकाज चलाने की सक्षमता, हिंदी में संभाषण करने और मातृभाषा में हिंदी में लिखित तथा मौखिक अनुवाद करने का प्रावीण्य, आदि को प्रोत्साहन देने के हेतु विभिन्न स्तरों और योग्यताओं की परीक्षाओं का पाठ्यक्रम निर्धारित किया गया है। प्रबोध, प्रवीण और पंडित परीक्षाओं को भारत सरकार द्वारा हिंदी की योग्यता की दृष्टि से क्रमश: एस्दृ एस्दृ सीदृ, इंटर और बीदृ एदृ के समकक्ष निर्धारित किया गया है। इधर कुछ वर्षों से प्रति वर्ष प्राय: तीन लाख छात्र परीक्षाओं में बैठते हैं। अब तक 33 लाख छात्र परीक्षा में बैठ चुके हैं।\n\nपुस्तकों और पत्रिकाओं के प्रकाशन में सभा के निम्नांकित उद्देश्य हैं -- \n(1) मराठी भाषा भाषी छात्रों की आवश्यकताओं के अनुसार हिंदी पाठ्यपुस्तकें तैयार करना \n\n(2) हिंदी और मराठी साहित्यों के बीच आदान प्रदान बढ़ाने के लिये अनूदिन पुस्तकों का प्रकाशन \n\n(3) मराठी भाषा भाषियों को हिंदी में लिखने के लिये प्रोत्साहित करना \n\n(4) हिंदी और मराठी भाषा तथा साहित्य के तुलनात्मक अध्ययन और अनुसंधान को बढ़ावा देना। \n\nइन आवश्यकताओं की पूर्ति के लिये सभा ने लगभग डेढ़ सौ पुस्तकें प्रकाशित की हैं, तथा दो हिंदी मासिक पत्रिकाओं का प्रकाशन जारी रखा है। \"राष्ट्रवाणी\" श्रेष्ठ साहित्यिक स्तर की पत्रिका है जो पिछले 20 वर्षों से प्रकाशित की जाती रही है। \"हमारी बात\" में राष्ट्रभाषा प्रचार संबंधी जानकारी दी जाती है। भारत सरकार के अनुदान से बृहत् हिंदी शब्दकोश प्रकाशित किया गया। पूना में सभा अपना राष्ट्रभाषा मुद्रणालय भी चलाती है।\n\nहिंदी ग्रंथालय और वाचनालय राष्ट्रभाषा प्रचार की एक अनिवार्य आवश्यकता है। इस योजना के अंतर्गत पूना में केंद्रीय राष्ट्रभाषा ग्रंथालय चलाने के अतिरिक्त विभाग, जिला तथा नगर आदि विभिन्न स्तरों पर भी ग्रंथालय चलाए जाते हैं। साथ साथ ग्रामवासी जनता के लाभ के लिये भ्रमणशील ग्रंथालय का भी सूत्रपात किया गया है। ग्रंथालय योजना के अंतर्गत विभिन्न कक्षाओं के छात्रों के मार्गदर्शन के लिये व्याख्यानमालाएँ चलाई जाती हैं। \"ज्ञानदा\" के अंतर्गत उदीयमान साहित्यकारों को प्रोत्साहन देने के हेतु संगोष्ठियों, उपसंवादों आदि का आयोजन प्रति मास किया जाता है।\n\nसभा के परीक्षाकेंद्रों में आधिकारिक शिक्षक सभा के नियत पाठ्यक्रम के अनुसर शिक्षण वर्ग चलाते हैं। तहसील, जिला, विभाग और राज्य स्तर पर शिक्षकों के शिविर आयोजित कर उनका मार्गदर्शन किया जाता है। पुस्तकें तथा अनुदान देकर उनकी अल्प मात्रा में सहायता भी की जाती है। दो शिक्षक- प्रशिक्षण-केंद्र 15 शिक्षाकेंद्र तथा 60 हिंदी विद्यालय चलाए जाते हैं।\n", "id": "190961", "title": "महाराष्ट्र राजभाषा सभा, पूना"}
{"url": "https://hi.wikipedia.org/wiki?curid=190964", "text": "महाराष्ट्री प्राकृत\n\nमहाराष्ट्री प्राकृत उस प्राकृत शैली का नाम है जो मध्यकाल में महाराष्ट्र प्रदेश में विशेष रूप से प्रचलित हुई। प्राचीन प्राकृत व्याकरणों में - जैसे चंडकृत प्राकृतलक्षण, वररुचि कृत प्राकृतप्रकाश, हेमचंद्र कृत प्राकृत व्याकरण एवं त्रिविक्रम, शुभचँद्र आदि के व्याकरणों में - महाराष्ट्री का नामोल्लेख नहीं पाया जाता। इस नाम का सबसे प्राचीन उल्लेख दंडीकृत काव्यादर्श (6ठी शती ई) में हुआ है, जहाँ कहा गया है कि \"महाराष्ट्रीयां भाषां प्रकृष्टं\" प्राकृत विदु:, सागर: सूक्तिरत्नानां सेतुबंधादि, यन्मयम्।\" अर्थात् महाराष्ट्र प्रदेश आश्रित भाषा प्रकृष्ट प्राकृत मानी गई, क्योंकि उसमें सूक्तियों के सागर सेतुबंधादि काव्यों की रचना हुई। \n\nदंडी के इस उल्लेख से दो बातें स्पष्ट ज्ञात होती हैं कि प्राकृत भाषा की एक विशेष शैली महाराष्ट्र प्रदेश में विकसित हो चुकी थी और उसमें सेतुबँध तथा अन्य भी कुछ काव्य रचे जा चुके थे। प्रवरसेन कृत \"सेतुबंध\" काव्य सुप्रसिद्ध है, जिसकी रचना अनुमानत: चौथी पाँचवीं शती की है। इसमें प्राकृत भाषा का जो स्वरूप दिखाई देता है उसकी प्रमुख विशेषता यह है कि शब्दों के मध्यवर्ती क् ग् च् ज् त् द् प् ब् य् इन अल्पप्राण वर्णों का लोप होकर केवल उनका संयोगी स्वर (उद्वृत्त स्वर) मात्र शेष रह जाता है। जैसे मकर ऊ मअर, नगर ऊ नअर, निचुल ऊ निउल, परिजन ऊ परिअण, नियम ऊ णिअम, इत्यादि।\n\nभाषा-विज्ञान-विशारदों का मत है कि प्राकृत भाषा में यह वर्ण लोप की विधि क्रमश: उत्पन्न हुई। आदि में क् च् त् इन अघोष वर्णों के स्थान में क्रमश: संघोष ग् ज् द् का आदेश होना प्रारंभ हुआ। यह प्रवृत्ति साहित्यिक शौ. प्रा. में उपलब्ध होती है। विद्वानों के मतानुसार ईसवी द्वितीय शती के लगभग उक्त वर्णों के लोप होने की प्रवृत्ति आरंभ हुई और शीघ्र ही अपनी चरम सीमा पर पहुँच गई।\n\nइस व्यंजनलोप तथा महाप्राण वर्णों के स्थान पर ह् के आदेश से भाषा में विशेष कोमलता तथा लालित्य उत्पन्न हुआ। इसी कारण कालांतर में ऐसी धारणा भी उत्पन्न हो गई कि गद्य शौ. प्रा. में और पद्य महा. प्रा. में लिखा जाए।\n\nप्राकृत रचनाओं के कुछ संपादकों ने इसी धारणानुसार प्राचीन हस्तलिखित प्रतियों के साक्ष्य के विरुद्ध भी गद्य में शौ. और पद्य में महाराष्ट्री प्रा. की शैलियाँ अपनाई हैं। इसका एक विशेष उदाहरण कोनो द्वारा संपादित कर्पूरमंजरी सट्टक है, जिसकी प्रस्तावना में उन्होंने स्वयं कहा है कि गद्य पद्य की शैलियों का एक आदर्श उपस्थित करने के हेतु उन्होंने कोई एक दर्जन प्राचीन प्रतियों के पाठ के विरुद्ध भी गद्य में शौ. और पद्य में महा. के अनुरूप पाठ रखने का प्रयत्न किया है। किंतु है यह बात प्राकृत व्याकरणों एवं नाटकों की परंपरा के विरुद्ध है। संस्कृत नाटकों में प्राकृत का सबसे अधिक प्रयोग तथा वैचित्र्य मृच्छकटिक नाटक में पाया जाता है। इस नाटक के टीकाकार पृथ्वीधर ने पात्रों के अनुसार प्राकृत भेदों का निरूपण किया है। किंतु वहाँ उन्होंने महराष्ट्री का कहीं नाम नहीं लिया। उन्होंने यह संकेत अवश्य किया है कि महा. प्रा. का केवल काव्य में ही प्रयोग किया जाता है, नाटक में नहीं।\n\nमहाराष्त्री प्राकृत के सर्वोत्कृष्ट काव्य प्रवरसेन कृत सेतुबंध का उल्लेख ऊपर किया जा चुका है। इसमें 15 आइवास हैं, जिनमें किष्किंधा में राम की वियोगावस्था से लेकर रावणवध तक रामायण का कथाभाग काव्यरीति से वर्णित है। इसका दूसरा नाम रावणवध भी पाया जाता है। महा. प्रा. की दूसरी उत्कृष्ट रचना है गाथासप्तशती, जिसका उल्लेख महाकवि बाण ने हर्षचरित में कोश के नाम से किया है। इसके मूलकर्ता हाल या सातवाहन हैं, जो आंध्रभृत्य राजवंश के एक नरेश थे (लगभग दूसरी, तीसरी शती ई)। किंतु इसे सप्तशती का रूप क्रमश: प्राप्त हुआ, ऐसा अनुमानित होता है; क्योंकि इसकी अनेक गाथाओं के कर्त्ताओं के नामों में चौथी पाँचवीं शती के कवियों के भी उल्लेख हैं। काव्य कल्पना, नरनारियों के भावों की अभिव्यक्ति तथा लोकजीवन के चित्रण की दृष्टि से इसकी गाथाएँ अद्वितीय हैं। महा. प्रा. का तीसरा महाकाव्य वाक्पतिराज कृत गउडवहो (गौडवध) है। इसका रचनाकाल 7वीं, 8वीं शती ई सिद्ध होता है। काव्य में लगभग 1200 गाथाएँ हैं और इनमें यशोवर्मा की विजययात्रा व उनके द्वारा गौड नरेश के वध का वृत्तांत वर्णित है। महा. प्रा. का उपयोग जैन कवियों ने भी पुराण, चरित्, प्रबंध आदि रचनाओं में विपुलता से किया है। किंतु उनकी अपनी भाषात्मक विशेषता है, जिसके कारण उनकी भाषा को 'जैन महाराष्ट्री' कहा गया है। यथार्थत: उनकी रचना की भाषा वहीं प्राकृत मान्य है जिसका निरूपण वररुचि व हेमचंद्र आदि ने अपने व्याकरणों में अर्थ प्राकृतम् कहकर किया है।\n\n", "id": "190964", "title": "महाराष्ट्री प्राकृत"}
{"url": "https://hi.wikipedia.org/wiki?curid=190967", "text": "राम सहाय\n\nपंडित राम सहाय (१७८०-१८२६) बनारस घराने के संस्थापकों में से एक रहे हैं। आज प्रचलित बनारस बाज लगभग २०० वर्ष पूर्व इन्होंने ही विकसित की थी। ये बनारस शहर के रहने वाले थे। इनके संगीत गुरु दिल्ली के सिधार खान जी के शिष्य उस्ताद मोढू खान थे। उस्ताद जी लखनऊ के नवाब आसफुद्दौला के दरबार में शाही संगीतज्ञ थे। जब राम सहाय मात्र १७ वर्ष के ही थे, तब लखनऊ के नये नवाब ने मोधु खान से पूछा कि क्या राम सहाय उनके लिये एक प्रदर्शन कर सकते हैं? कहते हैं, कि राम सहाय ने ७ रातों तक लगातार तबला-वादन किया जिसकी प्रशंसा पूरे समाज ने की एवं उन पर भेटों की बरसात हो गयी। अपनी इस प्रतिभा प्रदर्शन के बाद राम सहाय बनारस वापस आ गये।\n", "id": "190967", "title": "राम सहाय"}
{"url": "https://hi.wikipedia.org/wiki?curid=190972", "text": "कोबाल्ट-६०\n\nकोबाल्ट-६० (Co) कोबाल्ट का एक समस्थानिक है। ये सबसे अधिक प्रयोग में आने वाले रेडियोधर्मी समस्थानिकों में से है। प्राकृतिक रूप में पाया जाने वाला कोबाल्ट अपनी प्रकृति में स्थायी होता है, लेकिन Co एक मानव-निर्मित रेडियो समस्थानिक है जिसे व्यापारिक प्रयोग के लिए Co के न्यूट्रॉन सक्रियन द्वारा तैयार किया जाता है। इसका अर्धायु काल ५.२७ वर्ष का होता है। Co ऋणात्मक बीटा क्षय द्वारा स्थिर समस्थानिक निकल-६० (Ni) में बदल जाता है। सक्रिय निकल परमाणु १.१७ एवं १.३३ माइक्रोइलेक्ट्रॉनवोल्ट के दो गामा किरणें उत्सर्जित करता है। वैसे कोबाल्ट-६० परमाणु संयंत्रों की क्रिया से बनने वाला एक उपफल होता है। ये कई कामों में उपयोग होता है, जिनमें कैंसर के उपचार से लेकर औद्योगिक रेडियोग्राफी तक आते है। औद्योगिक रेडियोग्राफी में यह किसी भी इमारत के ढांचे में कमी का पता लगाता है। इसके अलावा चिकित्सा संबंधी उपकरणों की स्वच्छता, चिकित्सकीय रेडियोथेरेपी, प्रयोगशाला प्रयोग के रेडियोधर्मी स्रोत, स्मोक डिटेक्टर, रेडियोएक्टिव ट्रेसर्स, फूड और ब्लड इरेडिएशन जैसे कार्यो में भी प्रयोग किया जाता है।\n\nहालांकि प्रयोग में यह पदार्थ बहुआयामी होता हैं, किन्तु इसको नष्ट करने में कई तरह की समस्याएं आती हैं। भारत की ही तरह संसार भर में कई स्थानों पर इसे कचरे के रूप में बेचे जाने के बाद कई दुर्घटनाएं सामने आयी हैं, जिस कारण इसके संपर्क में आने वाले लोगों का स्वास्थ्य संबंधी कई घातक बीमारियों से साम्ना हुआ है। धातु के डिब्बों में बंद किए जाने के कारण यह अन्य कचरे के साथ मिलकर पुनर्चक्रण संयंत्रों में कई बार गलती से पहुंच जाता है। यदि इसे किसी संयंत्र में बिना पहचाने पिघला दिया जाए तो यह समूचे धातु को विषाक्त कर सकता है। कोबाल्ट-६० जीवित प्राणियों में काफी नुकसान पहुंचाता है। अप्रैल २०१० में दिल्ली में हुई एक दुर्घटना में भी कोबाल्ट-६० धात्विक कचरे में मिला है। इसकी चपेट में आए लोगों को स्वास्थ्य संबंधी गंभीर हानि हुई हैं। मानव शरीर में पहुंचने पर यह यकृत, गुर्दो और हड्डियों को हानि पहुंचाता है। इससे निकलने वाले गामा विकिरण के संपर्क में अधिक देर रहने के कारण कैंसर की आशंका भी बढ़ जाती है।\n", "id": "190972", "title": "कोबाल्ट-६०"}
{"url": "https://hi.wikipedia.org/wiki?curid=190977", "text": "निकल-६०\n\nनिकल-६०, निकल धातु का एक स्थिर समस्थानिक होता है।\n", "id": "190977", "title": "निकल-६०"}
{"url": "https://hi.wikipedia.org/wiki?curid=190979", "text": "बीटा क्षय\n\nनाभिकीय भौतिकी में, बीटा क्षय (बीटा-डीके) एक प्रकार का रेडियोधर्मी क्षय होता है, जिसमें बीटा कण (एक विद्युदणु (इलेक्ट्रॉन) या एक धनाणु (पॉज़िट्रॉन)) उत्सर्जित होते हैं। यह दो प्रकार का होता है। विद्युदणु उत्सर्जन होने पर, इसे \"बीटा-ऋण\" () कहते हैं, जबकि धनाणु उत्सर्जन होने पर इसे \"बीटा धन\" () कहते हैं। बीटा कणों की गतिज ऊर्जा लगातार वर्णक्रम की होती है और इसका परास शून्य से अधिकतम उपलब्ध ऊर्जा तक होता है। \n\nकार्बन-14 का क्षय होकर नाइट्रोजन-14 में बदलना इलेक्ट्रॉन क्षय (electron emission या β क्षय) का उदाहरण है। इसी प्रकार, मैगनीशियम-23 का क्षय होकर सोडियम-23 में परिवर्तन पॉजिट्रॉन-क्षय या β क्षय का उदाहरण है।\n\nनीचे दो अन्य उदाहरण दिये गये हैं-\n", "id": "190979", "title": "बीटा क्षय"}
{"url": "https://hi.wikipedia.org/wiki?curid=190983", "text": "मॉडल दृष्टि नियंत्रक\n\nमॉडल (प्रतिमान) के लिए जानकारी का प्रबंधन और पर्यवेक्षकों जब कि सूचना परिवर्तन को सूचित किया जाता है।\n\nदेखने या व्यूपोर्ट एक डिवाइस पर ग्राफिक्स मानचित्रण के लिए जिम्मेदार है। एक व्यूपोर्ट आम तौर पर एक प्रदर्शन की सतह के साथ एक 1-1 पत्राचार किया है और जानता है कि कैसे\nयह करने के लिए प्रस्तुत करना.\n\nएक नियंत्रक मतलब है जिसके द्वारा उपयोगकर्ता आवेदन के साथ interacts है। एक नियंत्रक उपयोगकर्ता से इनपुट स्वीकार करता है और मॉडल और व्यूपोर्ट का निर्देश है कि इनपुट के आधार पर कार्रवाई करते हैं\n", "id": "190983", "title": "मॉडल दृष्टि नियंत्रक"}
{"url": "https://hi.wikipedia.org/wiki?curid=190984", "text": "विकिरण-चित्रण\n\nविकिरण-चित्रण या रेडियोग्राफी, चिकित्सा प्रतिबिम्बन की वह तकनीक है जो दृष्य-प्रकाश के अतिरिक्त अन्य विद्युतचुम्बकीय विकिरणों (जैसे एक्सरे ) का उपयोग करती है। इसमें मुख्यतः एक्स किरणों का उपयोग होता है। इस तकनीक में विद्युतचुम्बकीय तरंगों की पदार्थों को भेदकर निकलने के गुण का प्रयोग वस्तुओं के अंदर की स्थिति ज्ञात करने में किया जाता है। रेडियोग्राफी वस्तुतः असमान घनतत्व तथा संरचना वाली वस्तुओं (जैसे मानव शरीर के अंग) को देखने का साधन है। \n\nएक्स-किरण जनित्र द्वारा एक्स-किरण पैदा की जाती है। इन किरणों को जिस वस्तु का चित्रण करना होता है उस पर प्रक्षेपित किया जाता है। चूंकि वस्तु के विभिन्न भागों का घनत्व और संरचना अलग-अलग है, अतः इससे गुजरने वाली एक्स-किरणों का अवशोषण भी अलग-अलग होता है। इस प्रकार विभिन्न मात्राओं में अवशोषित होते हुए एक्स-किरण वस्तु के दूसरी तरफ एक फोटोग्राफिक फिल्म या डिजिटल संसूचक (डिटेक्टर) द्वारा ग्रहण की जाती है। इस प्रकार वस्तु की आन्तरिक संरचना की एक छाप संसूचक पर द्विआयामी छबि के रूप में प्रकट हो जाती है। \n\nइस तकनीक के समाज में बहुत प्रयोग होते हैं। इनमें चिकित्सकीय, गैर-विनाशकारी परीक्षण, खाद्य निरीक्षण, सुरक्षा और पुरातात्त्विक सर्वेक्षण आदि आते हैं।\n\n", "id": "190984", "title": "विकिरण-चित्रण"}
{"url": "https://hi.wikipedia.org/wiki?curid=190992", "text": "शुभा मुद्गल\n\nशुभा मुद्गल (जन्म १९४९) भारत की एक प्रसिद्ध हिन्दुस्तानी शास्त्रीय संगीत, खयाल, टुमरी, दादरा और प्रचलित पॉप संगीत गायिका हैं। इन्हें १९९६ में सर्वश्रेष्ठ गैर-फीचर फिल्म संगीत निर्देशन का नेशनल अवार्ड अमृत बीज के लिये मिला था। १९९८ में संगीत में विशेष योगदान हेतु गोल्ड प्लाक अवार्ड, ३४वें में उनकी फिल्म (१९९७) के लिये मिला था। इसके अलावा इन्हें २००० में पद्मश्री भी मिल चुका है। \n\n", "id": "190992", "title": "शुभा मुद्गल"}
