{"url": "https://hi.wikipedia.org/wiki?curid=192614", "text": "आंग्ल-नॉरमन साहित्य\n\nरोमन विजय के बहुत पहले आर्यों के कुछ प्रारंभिक कबीले इंग्लैंड के दक्षिण एवं दक्षिण पश्चिम भागों में बस चुके थे। इन कबीलों में पहले तो गॉल तथा ब्राइटन आए, फिर रोमन आए। तत्पश्चात् सैक्सन और डेन आए और अंत में नॉर्मन आए।\n\nइतिहास से हमें लोगों के स्थानांतरण की कथा मालूम पड़ती है। इन स्थानांतरणों के अनेक कारण हैं, लेकिन फिर भी हम उन्हें ढूंढ़ने का प्रयत्न करते हैं और विश्लेषण के बाद हम ऐसे तथ्य पाते हैं जिनकी व्याख्या नहीं की जा सकती। जो लोग शताब्दियों से एक स्थान पर सुख दु:ख झेलते हुए रहते आए हैं वे अचानक विचित्र आकांक्षाओं से प्रेरित होकर बड़े-बड़े पहाड़ों, तीव्रगामी नदियों और वीरान रेगिस्तानों को पार करने के लिए कटिबद्ध हो जाते हैं। इसके पीछे आर्थिक एवं भौगोलिक (ऋतु संबंधी) कारण हैं, किंतु कुछ और भी बातें हैं जो इनसे भिन्न हैं। चंगेज खां की भांति एक बड़ा नेता उठ खड़ा होता है और लोगों में एक नया जोश का दौर आ जाता है। उनमें अस्थिरता हो जाती है। वे अपने पुराने घरों में बैठै-बैठै कुपित और विचलित हो उठते हैं।\n\nयही बात जर्मनिक कबीले के साथ घटी थी। वे योद्धा थे। वे लंबे तड़गे, चौडी हड्डियों तथा नीली आँखों वाले क्रूर व्यक्ति थे। वे रोमन सैन्यदल के विरुद्ध लोहा लेते रहे तथा शताब्दियों के कठिन संग्राम के बाद, अंत में, रोमन प्रतिरक्षा के कवच को भेदते हुए समस्त पश्चिमी यूरोप में फैल गए।\n\nये भयंकर विजेता तरंगों की भाँति अपने सुनसान और उजाड़ घरों से बाहर की ओर पश्चिम के हरे भरे संसार में आ निकले। जिन्होंने उनका प्रतिरोध किया वे नष्ट हो गए और जिन्होंने उनके प्रभुत्व को स्वीकार किया वे या तो दास थे या गँवार। इसके तुरंत बाद अपनी लंबी काली नावों पर सवार होकर इंगलिश चैनल नामक क्षुब्ध जलरेखा को उन्होंने पार किया और श्येनाक्ष कप्तानों के नेतृत्व में उत्तरी सागर में भी आगे बढ़े। फिर, विशेष नरसंहार के पश्चात् इंग्लैंड की उस जनता पर अधिकार जमाया जो रोमनों के आने के बाद यत्र-तत्र बड़ी असहाय स्थिति में रह गई थी। वे दक्षिण के समृद्ध भागों में, वहाँ के मूल निवासियों को मार भगाकर, जा बसे।\n\nभयानक और हिंस्र होते हुए भी वे व्यवहारत:अपने में एक दूसरे के प्रति काफी निष्ठावान् थे। स्त्रियों के प्रति सम्मान की भावना रखते थे। वस्तुत: सैक्सन घरों में स्त्रियों को बहुत सी सुविधाएँ प्राप्त थीं और इस स्थिति को बदलने में सदियाँ लग गईं।\n\nसैक्सन भूस्वामियों का जीवन अन्यदेशीय वीर युग के भूस्वामियों के जीवन के पर्याप्त समान था। सायंकाल जब कबीलों के सरदार भवनों में बैठकर मोटी रोटियाँ मांस के साथ खाते रहते थे, उसी समय चारण आते और प्राचीन वीरों यथा विडिसिथ और बियोउल्फ की गाथाएँ गाकर सुनाते थे। बियोउल्फ एक शक्तिशाली योद्धा था जो साहसिक अभियानों का अन्वेषी था। राजा राथगर का वह कृपापात्र बना, क्योंकि उन दिनों उसकी रियासत ग्रैडेन नामक दैत्य से आक्रांत थी। इसका कोई साहित्यिक सौष्ठव नहीं था, किंतु इसमें एक शक्ति और अभिव्यक्ति की क्षमता थी तथा आदिम मानवों के गुहाचित्रों की सी स्पष्टता थी। होमर युग की अपेक्षा इसमें अधिक प्रारंभिकता थी। वन्य हिंसक कल्पना होते हुए भी इसमें यत्र तत्र बौद्धिक (स्टोइक) पूर्णता थी। सैक्सन जाति का यह वास्तविक चित्र माना जा सकता है-उस जाति का जो स्वभाव से मनहूस और क्रूरता से चिह्नित थी, जो हँस भी नहीं सकती थी। वे सभी अपने देश की अंधकारयम ठंडी शीत ऋतुओं की याद दिलाते हैं। बियोडल्फ तथा बिडसिथ दोनों उस जाति की महान गाथाएँ हैं जिनमें कालांतर में अनेक प्रक्षिप्त अंश जुड़ते गए अंत में ईसाकाल में लिखित रूप में आए। इसीलिए इसपर ईसाई भावनाओं का हल्का रंग चढ़ा हुआ है।\n\nकिंतु प्रथम आँग्ल-सैक्सन लेखक है एस साधु, केडमन। उसकी कविताएँ बाइबिल से अनूदित हैं। लेकिन उसमें पर्याप्त स्वच्छंदता बरती गई है, क्योंकि केडमन स्वयं लातीनी भाषा से अनभिज्ञ था।\n\nइस समय जो भाषा विकसित हुई थी और जिसे हम आँग्ल-सैक्सन कहते हैं वह जर्मनिक भाषा थी जो वास्तव में जूट्स और फ्रीलैंडर्स कबीलों की भाषा से थोड़ी ही भिन्न थी। केल्टिक भाषा तथा लातीनी और गिरजाघरों की लातीनी के संपर्क में आने पर ही इसमें कुछ परिवर्तन हुआ और शीघ्र ही इसकी संश्लेषणात्मक विशेषताओं को स्थान देना आरंभ हुआ। इसमें मूल धातुएँ तो ज्यों की त्यों रह गई, किंतु उप सर्गादि बदलने आरंभ हो गए।\n\nआँग्ल-सैक्सन साहित्य कविताओं से समृद्ध था जिनमें से अधिकतर मौखिक होने के कारण नष्ट हो गए और कुछ काल के थपेड़ों में बह गए, किंतु बची खुची कविताएँ अपनी विशेषताओं का परिचय देती हैं। इसमें केवल भव्यता थी, छंद संबंधी उसके प्रयोग बलाघातयुक्त एवं श्लेषात्मक होते थे। इसमें योगिक शब्दों का प्रयोग होता था। किंतु इसमें एक दुर्लभ स्पष्टता एवं सादगी वर्तमान थी, यद्यपि वह गीतिमयता एवं भव्यता से रहित होती थी।\n\nआँग्ल-सैक्सनों का अपना कुछ गद्य साहित्य भी था। यह मुख्यत: तथ्यकथन के रूप में था और राजा अलफ्रेड महान की कृतियाँ भी इसमें सम्मिलित थीं। सन् 1066 में एक घटना घटी जिसने इंग्लैंड के भाग्य को बदल दिया। विजेता विलियम, जो नार्मनों का सरदार तथा मूलत: जर्मनिक कबीले का था, अपने बंधुओं से विलग हो गया, क्योंकि उन्होंने लातीनी संस्कृति अपना ली थी। अत: वह सामने आया और इंग्लैंड की जीत लिया। इनकी भाषा नॉर्मन-फ्रेंच थी और लगभग 14वीं सदी के अंत तक फ्रांसीसी कुलीनों एवं राजदरबारों की भाषा बनी रही। 15वीं सदी बाद तक अधिकतर अंग्रेज, जो संयुक्त रूप से उस समय नॉर्मन और सैक्सन थे, फ्रांसीसी तथा अंग्रेजी दोनों का उपयोग करते थे।\n\n1300 से 1400 तक अंग्रेजी भाषा में अनेक त्वरित परिवर्तन हुए। असभ्यों एवं बदमाशों की भाषा से बदलकर यह पार्लियामेंट की भाषा बनी और अंत में एलिजाबेथ युग के पूर्व में हुए महान कवि चॉसर की भी यही भाषा थी। चॉसर को निश्चित रूप से कुछ साहित्यिक रूपों को अंतिम आकार देने का श्रेय है, यद्यपि ये रूप किसी न किसी रूप में वर्तमान थे। चॉसर ने कोई नई भाषा नही गढ़ी, केवल लंदन की भाषा पर अपनी निजी छाप लगा दी।\n\nचॉसर-पूर्व-पद्यों की तिथि निश्चित करना कठिन है। उनमें से कुछ तो पांडुलिपियों के रूप में वितरित किए गए थे और कुछ स्मृति एवं मौखिक पाठ के आधार पर चल रहे थे। इससे कोई इतना सोच सकता है कि ये पद्य अधिकतर 13वीं सदी में और मुख्यत: उस सदी के उत्तरार्ध में लिखे गए थे। कभी कभी हम उसके अप्रत्याशित सौंदर्य के एक गीत में आश्चर्यजनक ताजगी का अनुभव करते हैं। जैसे-\n\nSummer is a comen in londe sing cuckoo\n\nकुछ तो आँग्ल-सैक्सन कल्पना के निबिड़ अंधकार से बिलकुल ही भिन्न हैं। यही कुछ ऐसी वस्तु है जो नॉर्मनों ने इंग्लैंड को दी-वह था जीवनोल्लास और थी निरीक्षण एवं मूल्याँकन की क्षमता। केल्टिक कल्पना तथा रहस्यवाद से सैक्सन रीतिबद्धता और घनत्व का मेल और फिर नॉर्मनों की जीवन के शिवतत्वों के प्रति प्रेमभावना का अनुलेप-यही कुछ ऐसी चीजें हैं जो इंग्लैंड के साहित्य को इतना महान बना देती हैं। यह सब कुछ बहुत निष्प्राण रूप में आया है, फिर भी इसमें अंग्रेजों के स्वभाव के वे प्रमुख गुण अभिव्यक्त हैं जो उनके साहित्य में प्रतिबिंबित होते हैं।\n\nनॉर्मनों तथा सैक्सनों के पारस्परिक विलयन की प्रारंभिक अवस्था में दोनों के साहित्य कुछ एक दूसरे से पृथक् थे अथवा कहा जा सकता है कि बड़े भद्दे तौर पर मिले थे। किंतु विलियन के पूर्ण होने के तुरंत बाद ही काफी संख्या में लंबी कविताएँ लिखी गई। पुरानी केल्टिक गाथाएँ, जो राजा आर्थर से संबंधित थीं, फ्रांसीसी भाषा में महान आर्थर संबंधी स्वच्छंदतावादी साहित्य बन गई। सर गवायन और \"हरित योद्धा\" (ग्रीन नाइट) जैसी रोमानी अथवा \"मोती\" जैसी सुंदर कोमल विषय वस्तुवाली एवं करूणापूर्ण कविताएँ पढ़कर कोई भी यह अनुभव करता है कि इन कविताओं के, विशेषत: आर्थर संबंधी रोमानी कथाओं के माध्यम से एक नए ढंग की राष्ट्रीयता अभिव्यक्त की जा रही है। राजा आर्थर एक राष्ट्रनायक का रूप धारण कर लेता है। केवल राजा आर्थर के धुंधले राष्ट्रनायकत्व में ही हम कोमलता एवं गहराई की भावना से ओतप्रोत नहीं होते बल्कि रिचर्ड रोल के गीतों में भी हम एक नई जिंदादिली ग्रहण कर सकते हैं। रिचर्ड रोल इंग्लैंड के मध्यकालीन रहस्यवादियों में सबसे बड़ा था। वह 1350 में चल बसा।\n\nअधिकांश लेखक उत्तर के अथवा मरसिया के थे। किंतु अब हम लंदन के अभ्युदय का धन्यवाद दिए बिना न रहेंगे। लंदन की भाषा प्रमुख हो चली और यहाँ इन कवियों के नाम उल्लेखनीय समझे जाएँगे: लैग्लैंड, गोवर और चॉसर। ये सभी समसामयिक थे। यद्यपि लैग्लैंड अधिक वयस्क था, तथापि वह गोवर और चॉसर से अधिकतर मिलता रहा होगा, क्योंकि लंदन उस समय अल्प विस्तृत और घनी आबादीवाला प्रदेश था। कवि के रूप में लैग्लैंड ने बहुत कुछ खोया। उसकी मौलिक प्रतिभा एवं महानता लुप्त हो चुकी थी, क्योंकि जान पड़ता है, उसकी पांडुलिपियाँ बहुत हाथों में पड़ी, इससे कविताओं के मौलिक रूप नष्ट हो गए और अब कोई बहुत दक्ष संपादक ही उनको अंतिम शुद्ध रूप देने की आशा कर सकता है, क्योंकि ध्यानपूर्वक पढ़ने पर यह स्पष्ट हो जाता है कि कवि अपनी रचनाओं में सर्वागपूर्ण था और उन पुनरूक्तियों और व्यर्थ की कवित्वहीन पंक्तियों से सर्वथा रहित था जिन्हें बाद को लोगों ने जोड़ दिया था।\n\nदूसरा दोष यह था कि उसने आँग्ल-सैक्सन छंदों को, उसकी श्लेषात्मकता और बलाघात के साथ ग्रहण कर लिया था। उसने ऐसा बहुत कम अनुभव किया कि आँग्ल-सैक्सन भाषा की प्राचीन विशेषताएँ मृतप्राय हो रही थीं इसलिए भाषा की रूपसज्जा में आपातत: परिवर्तन आवश्यक था। और यदि उनका साहित्य आज उतना नहीं पढ़ा जाता जितना पढ़ा जाना चाहिए (क्योंकि रूढ़िवादी आवरण के साथ उसमें तीक्ष्ण व्यंग्य है), तो उसका कारण केवल उनके छंद हैं जो पाठकों को अपनी सामान्य पहुँच के बाहर प्रतीत होते हैं। उनकी श्लेषात्मकता में गति भरने और गौरव लाने की शक्ति नहीं है।\n\nगोवर में हमें ऐसी काव्यात्मकता का दर्शन होता है जो थोड़ी गंभीर है। लातीनी, फ्रांसीसी और अंग्रेजी, तीनों में इसकी अच्छी गति थी। ध्यान देने योग्य मुख्य बात यह है कि वह अपनी ही मातृभाषा अंग्रेजी में, जो कि उस समय इन तीनों में सबसे अशक्त थी, विश्वस्त नहीं प्रतीत होता है। यद्यपि इसकी अंग्रेजी शैली चॉसर की भांति प्रसाद एवं लालित्यपूर्ण नहीं है तो भी सरल है और यदि वह \"नैतिक\" धारणाओं से थोड़ा बहुत ग्रस्त होता तो वैसी ही अच्छी रचनाएँ दे सकता था।\n\nफिर भी चॉसर का एक अलग ही संसार था। वह शायद लैग्लैंड से बहुत छोटा था, किंतु लगता है कि वह एक अलग ही दुनिया में रहता था। लैग्लैंड एक उत्प्रेरित मध्यकालीन कवि था और चॉसर में आधुनिक साहित्य की पहली वास्तविक आवाज थी। सचमुच यह एक दीर्घ प्रशिक्षणकाल था जिसमें उसने फ्रांसीसी पद्य के परंपरागत स्वच्छंदतावाद का अनुसरण किया। फ्रांसीसी कवियों, यथा ज्याँ द म्युंग, गिलेम द लारिस (Jean de Mung, Gullame de Lorris) को अनूदित किया। बोकाशियो पेत्रार्क और दांते जैसे महान इतालीय साहित्यकों के पथ पर चला। किंतु इन औपचारिक रचनाओं में भी कुछ ऐसी बातें थीं जो कवि की भावी महानता प्रकट करती थीं। केवल इतना ही नहीं था कि वह फ्रांसीसी पद्य के नमूने पर आठ मात्राओंवाले पद्य सरलतापूर्वक गढ़ लेता था बल्कि यत्र तत्र किसी प्रकार का निरीक्षण अथवा बिंब यह भी बताते थे कि आगे कौन सी चीज विकसित होनेवाली है। लेकिन कैंटरबरी टेल्स की भांति मूल्यवान् सामग्री इनमें अप्राप्य थी। यह आधुनिक काल की सर्वप्रथम प्रामाणिक चीज थी। उसका एक अंश ही कवि की प्रतिभा का द्योतक है। कैंटरबरी की तीर्थयात्रा के लिए यात्रियों की एक दल में इकट्ठे होने जैसी एक सामान्य घटना बहुत साधारण सी प्रतीत होती है, जो मध्यकालीन अंग्रेज तीर्थयात्रियों के लिए स्वाभाविक भी थी, किंतु ऐसे विषय का यह एक सुंदर चयन तथा उत्कृष्ट कला का उदाहरण है। केवल एक ही झोंके में चॉसर ने मध्यकालीन इंग्लैंड के जीवन का एक महत्वपूर्ण अंश लेकर और उसमें स्वाभाविकता तथा नाटकीयता का नियोजन करते हुए आधुनिक युगीन ढंग से उसे अपनी निराली शैली में उद्घाटित किया।\n\nइसमें चॉसर ने बड़ा भव्य संसार चित्रित किया है। इन तीर्थयात्रियों में ऐसे स्त्री पुरूष हैं जो अपनी एक सच्ची प्रतिकृति (टाइप) रखते हैं और वे स्वयं अपने आप भी वैसी ही दृढ़ता के साथ सच्चे हैं। यह एक आदर्श मिश्रण है जिसमें सम्मानित योद्धा, सुशीला प्रियोरेस (Prioress), चालाक चिकित्सक बाथ की बहुविवाहिता वाचाल पत्नी, बहस करनेवाला \"रसोइया\", नीच अफसर (रीव), बादमाश, घृणित \"सम्मन तामील करनेवाला\", \"मस्त फ्रायर\" अथवा आक्सेन फोर्ड का क्लार्क, सच्चे विश्वास से दीप्त नि:सृत उद्ववेग, सभी घुले मिले हैं। वैविध्य का कितना सुंदर सामंजस्य है जो समस्त मध्यकालीन इंग्लैंड के समाज को ऐसी स्पष्टता के साथ चित्रित करता है जो सदैव अमर रहेगा।\n\nचॉसर की सफलता के कौन से कारण हैं? उत्तर में कहा जाएगा, उसकी महान प्रतिभा। किंतु महान प्रतिभा एक बड़ा गोलमोल शब्द है। इसमें असंख्य गुणों का समावेश है जो हर नई पीढ़ी के महान प्रतिभा संबंधी गुणों की कल्पना से एकदम उसी रूप में मेल नहीं खाते। महान प्रतिभा अपनी किरणें भविष्य के गर्भ में फेंकती है और उसका संदेश इस भांति संप्रेषित होता है कि लोग उसे पूरे तौर से समझ नही पाते। इसलिए चॉसर ने अपने समसामयिकों के विपरीत जनता की भाषा अपनाई, किंतु नए छंद का चुनाव जनरुचि से विपरीत था। उसने सर्वप्रथम फ्रांसीसी कवियों का अनुकरण किया और आठ मात्रावाली द्विपदियों को सरलतापूर्वक लिखा। किंतु उसे मालूम था कि यह अंग्रेजी के अनुकूल नहीं पड़ता, क्योंकि इस प्रकार की लघु माप फ्रांसीसी भाषा की प्रतिभाओं के ही अनुकूल है और क्योंकि उसकी ध्वनि में संबद्धता तथा एक स्वर के लोप का अधिक्य है। किंतु आँग्ल-सैक्सन पृष्ठभूमि के नाते अंग्रेजी में गति लाने के लिए कुछ अधिक स्थान की आवश्यकता रहती है। चॉसर ने पेंटामीटर नामक छंद दिया जो अंग्रेजी पद्य की बड़ी उपलब्धि है।\n\nनॉर्मनों ओर सैक्सनों का पारस्परिक विलयन सर्वप्रथम चॉसर में ही परिलक्षित होता है। वस्तुत: यही अंग्रेजी का आदिकवि हैं जिसने उस काल की नई भाषा अंग्रेजी में अपने गीत गाए।\n\n", "id": "192614", "title": "आंग्ल-नॉरमन साहित्य"}
{"url": "https://hi.wikipedia.org/wiki?curid=192615", "text": "आइसलैंडिक लिपि\n\nआइसलैंडिक भाषा जिस लिपि में लिखी जाती है, उसे ही आइसलैंडिक लिपि कहा जाता है। यह वास्तव में लैटिन लिपि ही है जिसमें कुछ वर्ण बदलकर इस लिपि का निर्माण किया गया है।\n\nआइसलैण्डिक लिपि में निम्नलिखित 32 वर्ण है-\n\n\"a\", \"á\", \"e\", \"é\", \"i\", \"í\", \"o\", \"ó\", \"u\", \"ú\", \"y\", \"ý\", \"æ\" और \"ö\" स्वर माने जाते हैं और शेष व्यंजन .\n", "id": "192615", "title": "आइसलैंडिक लिपि"}
{"url": "https://hi.wikipedia.org/wiki?curid=192616", "text": "आईन-ए-अकबरी\n\nआईन-ए-अकबरी (अकबर के विधान; समाप्तिकाल 1598 ई.) अबुलफ़ज्ल-ए-अल्लामी द्वारा फारसी भाषा में प्रणीत, बृहत् इतिहासपुस्तक अकबरनामा का तृतीय तथा अधिक प्रसिद्ध भाग है। यह एक बृहत्, पृथक् तथा स्वतंत्र पुस्तक है। सम्राट अकबर की प्रेरणा, प्रोत्साहन तथा आज्ञा से, असाधारण परिश्रम के फलस्वरूप पाँच बार शुद्ध कर इस ग्रंथ की रचना हुई थी।\n\nयद्यपि अबुलफ़ज्ल ने अन्य पुस्तकें भी लिखी हैं, किंतु उसे स्थायी और विश्वव्यापी कीर्ति आईन-ए-अकबरी के आधार पर ही उपलब्ध हो सकी। स्वयं अबुलफ़ज्ल के कथानानुसार उसका ध्येय महान सम्राट् की स्मृति को सुरक्षित रखना तथा जिज्ञासु का पथप्रदर्शन करना था। मुगल काल के इस्लामी जगत् में इसका यथेष्ट आदर हुआ; किंतु पाश्चात्य विद्धानों को और उनके द्वारा भारतीयों को, इस अमूल्य निधि की चेतना तब हुई जब सर्वप्रथम वारेन हेस्टिंग्स के काल में ग्लैडविन ने इसका आँशिक अनुवाद किया; तत्पश्चात् ब्लाकमैन (1873) और जैरेट (1891,1894) ने इसका संपूर्ण अनुवाद किया।\n\nग्रंथ पाँच भागों में विभाजित है तथा सात वर्षो में समाप्त हुआ था। प्रथम भाग में सम्राट् की प्रशस्ति तथा महली और दरबारी विवरण है। दूसरे भाग में राज्यकर्मचारी, सैनिक तथा नागरिक (सिविल) पद, वैवाहिक तथा शिक्षा संबंधी नियम, विविध मनोविनोद तथा राजदरबार के आश्रित प्रमुख साहित्यकार और संगीतज्ञ वर्णित हैं। तीसरे भाग में न्याय तथा प्रबंधक (एक्ज़ोक्यूटिव) विभागों के कानून, कृषिशासन संबंधी विवरण तथा बारह सूबों की ज्ञातव्य सूचनाएँ और आँकड़े संकलित हैं। चौथे विभाग में हिंदुओं की सामाजिक दशा और उनके धर्म, दर्शन, साहित्य और विज्ञान का (संस्कृत से अनभिज्ञ होने के कारण इनका संकलन अबुलफ़ज्ल ने पंडितों के मौखिक कथनों का अनुवाद कराकर किया था), विदेशी आक्रमणकारियों और प्रमुख यात्रियों का तथा प्रसिद्ध मुस्लिम संतों का वर्णन है और पाँचवें भाग में अकबर के सुभाष्य संकलित हैं एवं लेखक का उपसंहार है। अंत में लेखक ने स्वयं अपना जिक्र किया है। इस प्रकार सम्राट्, साम्राज्यशासन तथा शासित वर्ग का आईन-ए-अकबरी में अत्यंत सूक्ष्म दिग्दर्शन है।\n\nइसकी प्रमुख विशेषता यह है कि युद्धों, षड्यंत्रों तथा वंशपरिवर्तनों के पचड़ों को प्राधान्य देने की अपेक्षा शासित वर्ग को समुचित स्थान प्रदान किया गया है। एक प्रकार से यह आधुनिक भारत का प्रथम गज़ेटियर है। इसकी सर्वाधिक महत्ता यह है कि कट्टरता और धर्मोन्माद के विरोध में हिंदू समाज, धर्म और दर्शन को विशद् गुणग्राही स्थान देकर प्रगतिशील और उदात्त दृष्टिकोण की स्थापना की गई है। अबुलफ़ज्ल ऐसे प्रकांड विद्वान् अन्य काल में भी संभव था, किंतु आईन-ए-अकबरी जैसा ग्रंथ अकबर के काल में ही संभव था, क्योंकि असाधारण विद्वान् (इसलिए वह अल्लामी के विभूषण से प्रतिष्ठित हुआ) और असाधारण सम्राट् का बौद्धिक स्तर पर उदात्त भावनाओं की प्रेरणा से पूर्ण समन्वय संभव हो सका था। आईन-ए-अकबरी पर सम्राट् की प्रशस्ति में मुख्यत: अतिशयोक्ति का दोष लगाया जाता है, किंतु ब्लाकमैन के कथनानुसार \"... वह (अबुलफ़ज्ल) प्रशंसा करता है, क्योंकि उसे एक सच्चा नायक मिल गया है।\" और यह निर्विवाद है कि अकबर कालीन राजनीतिक, आर्थिक तथा सामाजिक इतिहास के अध्ययन के लिए आईन-ए-अकबरी एक कोश का महत्व रखता है। अकबर के व्यक्तित्व और इतिहास को तौलने के लिए वह तराजू में बाट के समान है।\nलेकिन आईने अकबरी के बारे में ये भी कहा जाता है कि अबुल फजल ने इसमे वही बाते लीखी है, जो अकबर चाहता था!\n", "id": "192616", "title": "आईन-ए-अकबरी"}
{"url": "https://hi.wikipedia.org/wiki?curid=192617", "text": "आकस्मिकवाद\n\nआकस्मिकवाद (accidentalism) दार्शनिक मत ; घटनाओं के अकारण घटित होने का सिद्धांत। यूनान के महान दार्शनिक प्लेटो ने इसका प्रतिपादन किया। सीमाविशेष तक अरस्तू भी इसके समर्थक थे। संसार की गतिविधि के संचालन में अनेक आकस्मिक संयोगों का विशेष महत्व है। अत: इत मत को आकस्मिकवाद कहा गया। पाश्चात्य देशों में वैज्ञानिक विवेचन का प्राधान्य होने पर इस विचारधारा की मान्यता नहीं रही। उत्तरकालीन यूनानी दार्शनिकों ने भी \"विधि\" और \"कारण\" को प्रधानता देकर आकस्मिकवाद के सिद्धांत को अस्वीकार किया।\n\nबौद्ध धर्म के व्यापक प्रसार के पूर्व भारत में आकस्मिकवाद की दार्शनिक मान्यता \"यदृच्छावाद\" के रूप में थी। ब्रह्मांड की संरचना और संचालन \"आकस्मिकता\" तथा \"अकारणत्व\" को कारण माना गया। सांख्य दर्शन में सूक्ष्म, अज्ञात और आकस्मिक तत्व को कार्य का प्रेरक बताया गया। भारतीय दर्शन में \"आकस्मिकता\" की \"स्वेच्छा\" तथा \"अनवरतता\" के रूप में भी मान्यता रही है।\n\n\"आकस्मिकवाद\" स्पष्टत: मानता है कि सृष्टि की सभी घटनाएँ तथा समस्त कार्य अकारण और संयोगवश संपन्न हो रहे हैं। इस मत के आलोचकों का कथन है कि \"कारण\" का सूक्ष्म स्वरूप ज्ञात न होने पर उसे भ्रमवश \"आकस्मिक\" और \"संयोगबद्ध\" कहना युक्तिसंगत नहीं है। अपने ज्ञान, कल्पना और साधनों के सीमित और असमर्थ होने के कारण ही हमें कार्य, घटना अथवा रचना के \"कारण\" का बोध नहीं हो पाता और इस स्थिति को \"आकस्मिक\" कह दिया जाता है। संप्रति \"आकस्मिकवाद\" वैज्ञानिक चिंतनविधि के कारण मान्य नहीं है।\n\nनीतिशास्त्रीय चिंतन में \"आकस्मिकवाद\" इस तथ्य का प्रतिपादन करता है कि मानसिक परिवर्तन आकस्मिक और अकारण भी होते हैं, तथा पूर्वनिश्चित कारणों एवं प्रेरक तत्वों के अभाव में भी स्वेच्छया संचालित मानसिक व्यापार स्वत: गतिशील रहते हैं; चित्रकला में \"आकस्मिकवाद\" प्रकाश के आकस्मिक प्रभावों के विवेचन से संबंधित हैं।\n", "id": "192617", "title": "आकस्मिकवाद"}
{"url": "https://hi.wikipedia.org/wiki?curid=192618", "text": "आकारिकी\n\nआकारिकी अथवा आकार विज्ञान (अंग्रेजी में मॉरफ़ॉलाजी) शब्द वनस्पति विज्ञान तथा जंतु विज्ञान के अंतर्गत उन सभी अध्ययनों के लिए प्रयुक्त होता है। जिनका मुख्य विषय जीवपिंड का आकार और रचना है। पादप आकारिकी में पादपों के आकार और रचना तथा उनके अंगों (मूल, स्तंभ, पत्ती, फूल आदि) एवं इन अंगों के परस्पर संबंध और संपूर्ण पादप से उसके अंगों के संबंध का विचार किया जाता है। आकार विज्ञान का अध्ययन जनन तथा परिवर्तन के विभिन्न स्तरों पर जीवपिंड के इतिहास के तथ्यों का केवल निर्धारण मात्र हो सकता है। परंतु आजकल, जैसा सामान्यत: समझा जाता है, आकारिकी का आधार अधिक व्यापक है। इसका उद्देश्य विभिन्न पादपवर्गो के आकार में निहित समानताओं का पता लगाना है। इसलिए यह तुलनात्मक अध्ययन है जो उद्विकासात्मक परिवर्तन और परिवर्धन के दृष्टिकोण से किया जाता है। इस प्रकार आकारिकी पादपों के वर्गीकरण की स्थापना और उनके विकासात्मक अथवा जातिगत इतिहास के पुनर्निर्माण में सहायक है। \n\nआकारिकीय अध्ययन की निम्नलिखित पद्धतियाँ हैं:\n\n(1) जीवित पादपों के प्रौढ़ आकारों की तुलना, \n\n(2) पुरोद्भिदी अर्थात् जीवों के अवशिष्टों (फ़ॉसिल) के अध्ययन के आधार पर प्राचीन, लुप्त, निश्चित आकारों के साथ जीवित पादपों की तुलना, \n\n(3) प्रत्येक पादप के परिवर्धन का निरीक्षण।\n\nआकार विज्ञान के प्राय: दो उपविभाग किए जाते हैं - बाह्म आकार विज्ञान, जिसका संबंध पादप अंगों के सापेक्ष स्थान तथा बाह्म आकार से है और शरीररचना, जो पादपों की बाह्म और आँतरिक संरचना का अध्ययन है। कौशिकी अथवा कोशाध्ययन, जिसका संबंध आँतरिक रचना से है, आकार विज्ञान के उपविभाग के रूप में विकसित हुआ, किंतु अब यह जीवविज्ञान की ही एक स्वतंत्र शाखा माना जाता है।\n\nआकार विज्ञान का अध्ययन कुछ विशिष्ट रूप भी धारण कर सकता है; जैसे, इसका संबंध पादप के प्रारंभिक विकास से, आकार और संरचना के निर्णायक कारणों से अथवा पादप के उन भागों से, जो कुछ विशिष्ट कार्य करनेवाले समझे जाते हैं, हो सकता है। आकार विज्ञान के इन खंडों को क्रमानुसार भ्रूण विज्ञान, आकारजनन (मॉर्फ़ोजेनेसिस) तथा अंगवर्णना (ऑर्गेनोग्रैफ़ी) कहते हैं। पीढ़ियों के एकांतरण की क्रिया पादप आकारिकी की इतनी प्रमुख और महत्वपूर्ण विशेषता है कि बहुत वर्षो तक यह आकार विज्ञान के अध्ययन का प्रधान लक्ष्य बनी रही। शरीररचना का संबंध स्थूल और सूक्ष्म बाह्म और आँतरिक बनावट से है। शरीररचना का एक विशिष्ट विषय है औतिकी (हिस्टॉलोजी) जिसका संबंध जीवपिंड की सूक्ष्म रचना से है।\n\nप्राणि आकारिकी-यद्यपि आकार विज्ञान में (जिसका संबंध प्राणी के सामान्य आकार और उसके अंगों की संरचना से है) तथा शरीररचना में (जिसका संबंध स्थूल और सूक्ष्म रचनात्मक विस्तार से है) भेद किया जा सकता है, तो भी वास्ताविक व्यवहार में प्राणिशास्त्री इन दोनों शब्दों का प्रयोग पर्यायवाची रूप में करते हैं। अतएव प्राणिशास्त्री आकार विज्ञान शब्द के व्यावहारिक अर्थ में शरीररचना विषयक समस्त अध्ययन को भी सम्मिलित करते हैं।\n\nप्राणियों के आकार के विभिन्न प्रकार और उनके रूपांतर प्राणि आकारिकी के अध्ययन के विषय हैं। आकार मुख्यतया शरीर की सममिति पर निर्भर है। सममिति के प्रकारों के अध्ययन से पता चलता है कि शीर्षप्राधान्य (सेफ़लाइज़ेशन), जो अग्र तंत्रिकाओं तथा संवेदी रचनाओं की सघनता के कारण सिर का उत्तरोत्तर भेदकरण है, शरीर की द्विपार्श्विक सममिति के साथ साथ होता है। ज्यों ज्यों हम रचना की संश्लिष्टता (जटिलता) के क्रम में ऊपर चढ़ते जाते हैं, शीर्षप्राधान्य की क्रिया अधिकधिक स्पष्ट होती जाती है और मस्तिष्क के अत्यधिक परिवर्धन के साथ वानर तथा मुनष्य में पहुँचकर पूर्णता को प्राप्त होती है। सममिति में अंतर परिवर्धन के समय अन्य अक्षों की अपेक्षा एक अक्ष के अनुदिश अधिक वृद्धि होने से होता है। आकार के रूपांतरों में परिस्थिति के अनुकूल चलने की विशेषता होती है। रचना संबंधी समानता के लिए सधर्मता (होमोलॉजी) शब्द का व्यवहार होता है और कार्य संबंधी या दैहिक समानता के लिए कार्यसादृश्य (अनैलोजी) का। सधर्मता शरीररचना संबंधी अंतर्निहित समानता है। जिससे समान विकासात्मक उत्पत्ति ज्ञात होती है, परंतु कार्यसादृश्य (अनैलोजी) में इस तरह की कोई विशेषता नहीं है।\n\nप्रयोगात्मक भ्रूणतत्व इस प्रश्न का उत्तर देने का प्रयत्न करता है कि किसी प्राणी के शरीर के अंतिम आकार या रचना का अस्तित्व अंडे में उसी रूप में पहले से ही होता है अथवा वे परिवर्धन के समय पर्यावरण के तत्वों पर निर्भर हैं और इन तत्वों द्वारा ये दोनों परिवर्तित किए जा सकते हैं।\n", "id": "192618", "title": "आकारिकी"}
{"url": "https://hi.wikipedia.org/wiki?curid=192619", "text": "आत्महत्या\n\nआत्महत्या (लैटिन \"suicidium\", \"sui caedere\" से, जिसका अर्थ है \"खुद को मारना\") जानबूझ कर अपनी मृत्यु का कारण बनने के लिए कार्य करना है। आत्महत्या अक्सर निराशा के चलते की जाती है, जिसके लिए अवसाद, द्विध्रुवीय विकार, मनोभाजन, शराब की लत या मादक दवाओं का सेवनजैसे मानसिक विकारों को जिम्मेदार ठहराया जाता है। तनाव के कारक जैसे वित्तीय कठिनाइयां या पारस्परिक संबंधों में परेशानियों की भी अक्सर एक भूमिका होती है। आत्महत्या को रोकने के प्रयासों में आग्नेयास्त्रों तक पहुंच को सीमित करना, मानसिक बीमारी का उपचार करना तथा नशीली दवाओं के उपयोग को रोकना तथा आर्थिक विकास को बेहतर करना शामिल हैं। \n\nआत्महत्या करने के लिए उपयोग की जाने वाली सबसे आम विधि, देशों के अनुसार भिन्न-भिन्न होती है और आंशिक रूप से उपलब्धता से संबंधित है। आम विधियों में निम्नलिखित शामिल हैं: लटकना, कीटनाशक ज़हर पीना और बंदूकें। लगभग 8,00,000 से 10,00,000 लोग हर वर्ष आत्महत्या करते हैं, जिस कारण से यह दुनिया का दसवे नंबर का मानव मृत्यु का कारण है। पुरुषों से महिलाओं में इसकी दर अधिक है, पुरुषों में महिलाओं की तुलना में इसके होने का समभावना तीन से चार गुना तक अधिक है। अनुमानतः प्रत्येक वर्ष 10 से 20 मिलियन गैर-घातक आत्महत्या प्रयास होते हैं। युवाओं तथा महिलाओं में प्रयास अधिक आम हैं।\n\nइतिहास सम्मान और जीवन का अर्थ जैसे व्यापक अस्तित्व विषयों द्वारा आत्महत्या के विचारों पर प्रभाव पड़ता है। अब्राहमिक धर्म पारम्परिक रूप से आत्महत्या को ईश्वर के समक्ष किया जाने वाला पाप मानते हैं क्योंकि वे जीवन की पवित्रतामें विश्वास करते हैं। जापान में सामुराई युग में, सेप्पुकू को विफलता का प्रायश्चित या विरोध का एक रूप माना जाता था। सती, जो अब कानूनन निषिद्ध है हिंदू दाह संस्कार है, जो पति की चिता पर विधवा द्वारा खुद को बलिदान करने से संबंधित है, यह अपनी इच्छा या परिवार व समाज के दबाव में किया जाता था।\n\nआत्महत्या और आत्महत्या का प्रयास, पूर्व में आपराधिक रूप से दंडनीय था लेकिन पश्चिमी देशों में अब ऐसा नहीं है। बहुत से मुस्लिम देशों में यह आज भी दंडनीय अपराध है। 20वीं और 21 वीं शताब्दी में आत्मदाह के रूप में आत्महत्या विरोध का एक तरीका है और कामीकेज़ और आत्मघाती वम विस्फोट को फौजी या आतंकवादी युक्ति के रूप में उपयोग किया जाता है।\n\nआत्महत्या जिसे पूर्ण आत्महत्या भी कहा जाता है, “अपना जीवन स्वयं समाप्त” करने की क्रिया है। आत्महत्या का प्रयास या गैर-घातक आत्महत्या व्यवहार स्वयं को घायल करना है, जिसके साथ अपने जीवन को समाप्त करने की इच्छा शामिल होती है और इसमें मृत्यु नहीं होती है। सहाय्यित आत्महत्या वह है जब एक व्यक्ति किसी दूसरे को उसकी आत्महत्या के लिए प्रेरित करता है या सहायता करता है। यह इच्छामृत्यु के विपरीत है जहां पर व्यक्ति किसी व्यक्ति की मृत्यु की इच्छा को पूरा करने के लिए अधिक सक्रिय भूमिका निभाता है। आत्महत्या का विचार अपने जीवन को समाप्त करने के बारे में विचार करना है।\n\nआत्महत्या के जोखिम को प्रभावित करने वाले कारकों में मानसिक विकार, औषधि दुरुपयोग, मानसिक अवस्थाएं, संस्कृति, परिवार और सामाजिक परिस्थितियां तथा आनुवांशिकी शामिल है। मानसिक रोग और नशीले पदार्थ के दुरुपयोग आम तौर पर आपस में संबंधित दिखते हैं। अन्य जोखिम कारकों में पूर्व में आत्महत्या के किए गए प्रयास, ऐसा करने के लिए साधनों की आसान उपलब्धता, आत्महत्या का पारिवारिक इतिहास या घातक मस्तिष्क चोट भी शामिल हैं। उदाहरण के लिए, उन परिवारों में आत्महत्या की दर अधिक है जिनके पास बंदूक जैसे हथियार है। सामाजिक आर्थिक कारक जैसे बेरोजगारी, गरीबी, बेघर होना और भेदभाव किया जाना, आत्महत्या के विचारों को पैदा कर सकते हैं। को पैदा कर सकते हैं। लगभग 15–40% लोग सुसाइड नोट छोड़ते हैं। आत्महत्या के व्यवहारों के लिए आनुवांशिकी 38% से 55% तक जिम्मेदार दिखती है। बुजुर्ग योद्धाओं के साथ आत्महत्या का जोखिम अधिक है क्योंकि उनमें युद्ध से संबंधित मानसिक बीमारी और शारीरिक स्वास्थ्य संबंधी समस्याओं की दर अधिक होती है।\n\nमानसिक विकार आम तौर पर आत्महत्या के समय उपस्थित रहते हैं जिनका अनुमान 27 से लेकर 90 प्रतिशत से अधिक तक होता है। वे जिनको किसी मनोवैज्ञानिक इकाइयों में भर्ती किया गया हो उनके द्वारा जीवन में आत्महत्या को पूरा करने की संभावना 8.6 प्रतिशत होती है। आत्महत्या करके मरने वाले समस्त लागों में से आधे को प्रमुख अवसादग्रस्तता विकार होता है; इसके या द्विध्रुवी विकार जैसे दूसरे मनोदशा विकारों के कारण आत्महत्या का जोखिम 20 गुना तक बढ़ जाता है। अन्य परिस्थितयों में विखंडितमनस्कताग्रस्त(14%), व्यक्तित्व विकार (14%), द्विध्रुवी विकार और अभिघातज तनाव पश्चात विकार शामिल है। विखंडितमनस्कताग्रस्त से पीड़ित लगभग 5% लोग आत्महत्या के कारण मृत्यु को प्राप्त होते हैं। भोजन विकार एक और उच्च जोखिम परिस्थिति है।पहले के आत्महत्या के प्रयासों का इतिहास आत्महत्या के अंततः पूर्ण होने का सबसे बड़ा भविष्यवक्ता होता है। आत्महत्या के लगभग 20% मामलों में पहले भी प्रयास होते हैं और जो पहले आत्महत्या का प्रयास कर चुके होते हैं उनमें से 1% लोग, एक साल के भीतर ही आत्महत्या पूर्ण कर लेते हैं और 5% से अधिक 10 सालों के बाद आत्महत्या करते हैं। जबकि खुद को चोट पहुंचाने की क्रिया को आत्महत्या के प्रयास के रूप में नहीं देखा जाता है, फिर भी खुद को चोट पहुंचाने से संबंधित व्यवहार को आत्महत्या के बढ़े जोखिम से जोड़ कर देखा जाता है।\nपूर्ण हुए आत्महत्या के लगभग 80% मामलों में लोग अपनी मृत्यु के पहले एक साल के भीतर चिकित्सक से मिल होते हैं, इनमें से 45% पिछले माह ही मिले होते हैं। आत्महत्या पूरा करने वालों में से 25–40% लोगों ने पिछले साल मानसिक स्वास्थ्य सेवाओं से संपर्क किया था।\n\nबड़े अवसाद और द्विध्रुवी विकार के बाद मादक पदार्थ उपयोग आत्महत्या का दूसरा सबसे आम जोखिम कारक है। काफी लंबे समय तक मादक पदार्थ उपयोग तथा तीव्र नशा दोनो ही संबंधित हैं। जब इनको एकाकीपन जैसे निजी विषाद के साथ जोड़ा जाता है तो जोखिम और बढ़ जाता है। इसके अतिरिक्त मादक पदार्थ दुरुपयोग मानसिक स्वाथ्य विकारों से संबंधित है। आत्महत्या करने वाले अधिकतर लोग, आत्महत्या करते समय शामक कृत्रिम निद्रावस्था दवाएं (जैसे कि अल्कोहल या बेंज़ोडाइज़ेपाइन्स) के प्रभाव में होते हैंजिनमें अल्कोहल के नशे की उपस्थिति की मात्रा 15% से 61% मामलों में हो सकती है। वे देश जहाँ पर अल्कोहल उपयोग की दर उच्च है तथा मदिरालयों का घनत्व अधिक है उनके यहां पर आत्महत्या की दर उच्च है यह संयोग प्राथमिक रूप से आसवित सुरा के उपयोग से संबंधित है न कि अल्कोहल के कुल उपयोग से। अल्कोहल से उपचार किए गए लोगों में से लगभग 2.2–3.4% वे लोग हैं जिन्होने अपने जीवन में आत्महत्या से मृत्यु प्राप्त करने का प्रयास किया है।अल्कोहल के नशेड़ी जिन्होने आत्महत्या का प्रयास किया वे आम तौर पर पुरुष, बुजुर्ग और पहले आत्महत्या का प्रयास कर चुके लोग हैं।हेरोइन का उपयोग करने वालों में होने वाली म़त्यु का 3 से लेकर 35% तक आत्महत्या के कारण मरे थे (यह उनकी संख्या का 14 गुना है जो इनका उपयोग नहीं करते हैं)।\nThe misuse of कोकीन और मेथाम्फेटामीन तथा आत्महत्या के बीच उच्च अंतःसंबंध है।वे जो कोकीन का उपयोग करते हैं उनमें इस अवस्था की वापसी के जोखिम काफी अधिक हैं। Those who used श्वसन द्वारा ग्रहण किए जाने वाले नशीले पदार्थ का उपयोग करने वाले भी बड़े जोखिम में है जिसमें से लगभग 20% कभी न कभी आत्महत्या का प्रयास करते हैं और 65% इसके बारे में सोचते हैं। सिगरेट पीना भी आत्महत्या के जोखिम से जुड़ा है। इस बात के साक्ष्य काफी कम हैं कि यह संबंध क्यों अभी भी मौजूद है; हलांकि यह सिद्धांत प्रतिपादित किया गया है कि जो धूम्रपान के प्रति संवेदनशील होते हैं वे आत्महत्या के प्रति भी संवेदनशील होते हैं और धूम्रपान स्वास्थ्य समस्याएं पैदा करता है जिसके चलते लोग अपना जीवन समाप्त करना चाहते हैं और धूम्रपान मस्तिष्क की रासायनिक संरचना को प्रभावित करती है। भांग के कारण स्वतंत्र रूप से यह जोखिम बढ़ता नहीं दिखता है।\n\nजुएं की लत का सम्बन्ध सामान्य जनसंख्या की अपेक्षा बढ़े हुए आत्महत्या के विचार तथा प्रयासों के साथ है। 12 से 24% लती जुआरी आत्महत्या का प्रयास करते हैं।उनकी पत्नियों के बीच आत्महत्या की दर सामान्य जनसँख्या की अपेक्षा तीन गुना अधिक होती है। लती जुआरियों में जोखिम को बढ़ाने वाले अन्य कारकों में मानसिक व्याधियां, अल्कोहल तथा नशीली दवाओं का सेवन आदि हैं।\nआत्महत्या की प्रवत्ति तथा शारीरिक स्वास्थ्य समस्याओं के बीच सम्बन्ध है जैसे:पुराने दर्द, अभिघातजन्य मस्तिष्क की चोट, कैंसर,ऐसे व्यक्ति जो हीमोडायलिसिस पर हों, एचआईवी, सिस्टमिक ल्युपस एरीथेमाटोटस तथा कुछ अन्य बीमारियाँ। कैंसर की पहचान के पश्चात आत्महत्या के बाद खतरा लगभग दोगुना हो जाता है। आत्महत्या की बढ़ी हुई प्रवृत्ति अवसादग्रस्तता की बीमारी और शराब के अत्यधिक सेवन के समायोजन के बाद भी बनी रहती है। एक से अधिक चिकित्सा स्थिति वाले व्यक्तियों में, जोखिम विशेष रूप से ऊंचा था। जापान में स्वास्थ्य समस्याओं को आत्महत्या के प्राथमिक औचित्य के रूप में सूचीबद्ध किया जाता है।नींद की समस्याएं जैसे कि अनिद्रा तथा स्लीप एप्निया अवसाद और आत्महत्या के लिए जोखिम कारक हैं। कुछ मामलों में नींद की समस्याएं अवसाद से अलग एक जोखिम कारक हो सकती हैं। कई अन्य चिकित्सा स्थितियां मनोदशा विकारों के लक्षणों के साथ उपस्थित हो सकती हैं, जैसे: हाइपोथायरायडिज्म, अल्जाइमर्स, मस्तिष्क का ट्यूमर, सिस्टमिक ल्युपस एरीथेमाटोटस तथा कई दवाइयों के प्रतिकूल प्रभाव (जैसे बीटा ब्लॉकर्स तथा स्टेरॉयड्स)।\n\nकई मनोवैज्ञानिक अवस्थाएं आत्महत्या के खतरों को बढ़ाती हैं, जिनमें निराशा, जीवन में आनंद की कमी, अवसाद तथा व्यग्रता शामिल हैं। समस्याओं को हल करने की क्षमता की कमी, भूत-काल की क्षमताओं में कमी तथा आवेग पर नियंत्रण में कमी भी इसमें भूमिका निभाते हैं।अधिक उम्र के वयस्कों में दूसरों पर बोझ होने की धारणा भी महत्वपूर्ण है।\nहाल के जीवन के तनाव जैसे परिवार के किसी सदस्य अथवा किसी मित्र को खोना, नौकरी खोना, अथवा सामाजिक अलगाव (जैसे अकेले रहना) इस खतरे में वृद्धि करते हैं। कभी विवाहित नहीं रहने वाले लोग भी उच्च जोखिम में आते हैं। धार्मिक होने से किसी व्यक्ति के लिये आत्महत्या का खतरा कम हो जाता है। इसका कारण अनेक धर्मों में आत्महत्या के लिये नकारात्मक रूख तथा धर्म से प्राप्त होने वाली संयुक्तता है। धार्मिक व्यक्तियों में, मुस्लिम लोगों में आत्महत्या की दर कम प्रतीत होती है।\nकुछ लोग धमकी अथवा पक्षपात से बचने के लिये आत्महत्या कर लेते हैं। बचपन में हुआ यौन शोषण तथा पालक घर में व्यतीत समय भी जोखिम के कारक हैं। यौन शोषण को कुल जोखिम के 20% को योगदान का कारक माना जाता है।आत्महत्या की क्रमिक विकास व्याख्या यह है कि यह समावेशी फिटनेस में सुधार ला सकती है। ऐसा तब हो सकता है जब आत्महत्या करने वाला व्यक्ति बच्चे पैदा नहीं कर सकता तथा जीवित रह कर वह अपने रिश्तेदारों से संसाधनों को लेता रहता है। इसकी एक आपत्ति यह है कि स्वस्थ किशोरों की मृत्यु की संभावना समावेशी फिटनेस में वृद्धि नहीं करती है। एक निनांत अलग पैतृक वातावरण में अनुकूलन वर्तमान वातावरण की तुलना में दोषपूर्ण अनुकूलन हो सकता है।\nगरीबी आत्महत्या के जोखिम से जुड़ी हुई है।किसी व्यक्ति के आसपास उनकी तुलना में बढ़ रही सापेक्ष गरीबी आत्महत्या के खतरे को बढ़ाती है। 1997 से भारत में लगभग 2,00,000 से अधिक किसानों ने आत्महत्या की है जो कि कुछ हद तक ऋण सम्बन्धी कारणों से सम्बंधित है।चीन के ग्रामीण क्षेत्रों में आत्महत्या की आशंका शहरी क्षेत्रों के मुकाबले तीन गुना होती है, जिसका आंशिक कारण देश के इन क्षेत्रों में होने वाली वित्तीय परेशानियों को माना जाता है।\n\nमीडिया, जिसमें इंटरनेट भी शामिल है, एक महत्वपूर्ण भूमिका निभाता है। यह आत्महत्या का चित्रण ऐसे कवरेज की अधिक मात्रा, प्रमुखता तथा दोहराव के द्वारा करती है जिसमें आत्महत्या का महिमा-मंडन अथवा रोमानी-चित्रण किया जाता है।जब किसी माध्यम से आत्महत्या करने का विस्तृत वर्णन की व्याख्या की जाती है, आत्महत्या की इस विधि की वृद्धि पूर्ण जनसंख्या में हो सकती है।आत्महत्या संसर्ग का यह ट्रिगर अथवा कॉपी-कैट आत्महत्या को वार्थर प्रभाव के रूप में जाना जाता है, जिसका नाम गेटे के पक्षधर पर पड़ा है \"दि सौरोज़ ऑफ यंग वार्थर\" जिन्होंने स्वयं आत्महत्या की थी। युवाओं में यह जोखिम अधिक होता हैं क्योंकि वे मृत्यु को रोमानी समझते हैं। ऐसा प्रतीत होता है कि मीडिया द्वारा एक महत्वपूर्ण प्रभाव पड़ता है, मनोरंजन मीडिया का प्रभाव भी उतना ही होता है।\nवार्थर प्रभाव के विपरीत प्रस्तावित पापाजेनो प्रभाव है, जिसमें माना जाता है कि प्रभावी बचाव तंत्र की कवरेज के फलस्वरूप एक सुरक्षात्मक प्रभाव हो सकता है। यह शब्द मोजार्ट के ओपेरा के एक चरित्र \"जादुई बांसुरी\" पर आधारित है जो अपने प्रिय व्यक्ति को खोने के डर से आत्महत्या करने जा रहा था, जबकि मित्रों ने सहायता करके उसको बचा लिया। मीडिया के द्वारा उचित रिपोर्टिंग दिशा निर्देशों के पालन से आत्महत्या के खतरे को कम किया जा सकता है।हालाँकि उद्योग से अन्तः-क्रय, विशेष रूप से लंबी अवधि के में, मुश्किल हो सकती है।\nतर्कसंगत आत्महत्या तार्किक रूप से अपने प्राण त्यागने को कहते हैं, हालाँकि कुछ लोग ऐसा सोचते हैं कि आत्महत्या कभी तर्कसंगत नहीं हो सकती है। दूसरों के हित में अपने जीवन को समाप्त करने के कार्य को परोपकारी आत्महत्याकहते हैं। इसका एक उदाहरण समुदाय में युवा लोगों के लिए भोजन की अधिकाधिक मात्रा छोड़ने के लिए किसी बूढ़े व्यक्ति द्वारा अपने जीवन को समाप्त करना है। किन्ही एस्किमो संस्कृतियों में इसे इस सम्मान, साहस अथवा बुद्धिमत्ता के एक कार्य के रूप में देखा गया है।आत्मघाती हमला एक राजनैतिक कार्यवाई है जिसमें हमलावर दूसरों के विरुद्ध हिंसा यह जानते हुए भी करता कि इसका अंत उसकी स्वयं की मृत्यु के रूप में होगा। कुछ आत्मघाती हमलावर इसे शहादत का जरिया मानते हैं। कामिकाज़े अभियान एक बड़े मकसद अथवा नैतिक दायित्व के रूप में किये गए थे। हत्या-आत्महत्या मानववध की वह घटना है जिसमें इसे करने वाले द्वारा स्वयं ही एक सप्ताह के अन्दर आत्महत्या कर ली जाती है। सामूहिक आत्महत्या अक्सर सामजिक दबाव में की जातीं हैं जबकि सदस्य अपने नेता को स्वायत्तता दे देते हैं। सामूहिक आत्महत्या में कम से कम दो लोग हो सकते हैं, जिसको आत्महत्या समझौता के रूप में भी जाना जाता है।\n\nहल्का करने वाली परिस्थियों में, जबकि जीवित रहना असहनीय प्रतीत होता है, कुछ लोग आत्महत्या को बचाव के साधन के रूप में अपनाते हैं। नाज़ी यातना शिविरों में कुछ बंदियों द्वारा जानबूझ कर विद्युतीकृत बाड़ को छू कर स्वयं को मार दिए जाने की जानकारी है।\n\nआत्महत्या के प्रमुख कारण भिन्न-भिन्न देशों में भिन्न-भिन्न हैं। विभिन्न क्षेत्रों की प्रमुख विधियों में फाँसी, कीटनाशक विष पीना और आग्येयास्त्रों का उपयोग शामिल है। विभिन्न भागों में होने वाले ये अंतर संभवतः विभिन्न विधियों की उपलब्धता पर निर्भर करते हैं।56 देशों की एक समीक्षा से पता चलता है कि अधिकतर देशों में आत्महत्या सबसे आम विधि थी, जो 53% पुरुषों और 39% महिलाओं की आत्महत्या के लिए जिम्मेदार थी।\nपूरी दुनिया में आत्महत्याओं का 30% कीटनाशकों से होता है। इस विधि का उपयोग हलांकि यूरोप में 4% से ले कर प्रशांत क्षेत्र में 50% के बीच विस्तृत है।कृषि जनसंख्याओं में इस तक आसान पहुंच के कारण, यह लैटिन अमरीका में भी यह काफी आम है। बहुत से देशों में, दवाओं की अतिरिक्त खुराक का उपयोग महिलाओं में आत्महत्या के 60% मामलों में तथा पुरुषों में 30% मामलों में देखा गया है।\nइनमें बहुत से गैरनियोजित होते हैं और दुविधा की गंभीर अवस्था के दौरान होते हैं। मृत्युदर विधि के अनुसार भिन्न-भिन्न होती हैः आग्नेयास्त्र 80-90%, डूबकर 65-80%, फांसी लगाकर 60-85%, कार एक्ज़ास्ट 40-60%, कूदना 35-60%, बंद कमरे में कोयला जलाकर 40-50%, कीटनाशक 6-75%, दवा की अतिरिक्त खुराक 1.5-4%। आत्महत्या के प्रयास की सबसे आम विधियां, सबसे सफल विधियों से भिन्न होती है जिनमें से विकसित देशों में प्रयासों का 85% तक दवाओं की अतिरिक्त खुराक के माध्यम से होता है।संयुक्त राज्य अमरीका में आत्महत्या के 57% मामलों में आग्नेयास्त्रों का उपयोग होता है, यह विधि महिलाओं की अपेक्षा पुरुषों में अधिक आम है। अगला सबसे आम कारण पुरुषों में फांसी और महिलाओं में खुद को विष देना है। ये विधियां मिलकर यूएस में आत्महत्या के 40% मामलों के लिए जिम्मेदार हैं। स्विटज़रलैंड, जहां पर लगभग सभी के पास आग्नेयास्त्र हैं, अधिकतम आत्महत्याएं फांसी लगा कर की जाती हैं।\nकूद कर जान देना हांगकांग और सिंगापुर क्रमशः 50% और 80% तक है। चीन में कीटनाशकों को खा कर जान देना सबसे आम तरीका है। जापान में अपने पेट को चोट पहुंचा कर खत्म करना, जिसे सेपूकू या हारा-किरी कहते हैं अभी भी मौजूद है, हलांकि फांसी लगा कर आत्महत्या करना सबसे आम तरीका है।\n\nआत्महत्या या अवसाद की कोई एकीकृत अंतर्निहित पैथोफिज़ियोलॉजी नहीं है। हलांकि यह माना जाता है कि ये व्यवहारिक, सामाजिक-पर्यावरणीय और मनोवैज्ञानिक कारकों के अंतःसंबंधों से उपजता है।\nमस्तिष्क व्युत्पन्न न्यूरोट्रॉफिक कारक (बीडीएनएफ) के निम्न स्तर प्रत्यक्ष रूप से आत्महत्या के साथ जुड़े हैं और अप्रत्यक्ष रूप से गंभीर अवसाद तथा अभिघातजन्य तनाव पश्चात विकार, स्किज़ोफ्रेनिया और जुनूनी बाध्यकारी विकार से जुड़े हैं। शव-परीक्षा अध्ययनों से पता चला है कि मनोवैज्ञानिक परिस्थितियों वाले तथा उनके बिना वाले, दोनो तरह के लोगों में बीडीएनएफ के हिप्पोकैंपस और प्रीफ्रंटल कॉर्टेक्स में निम्न स्तर मिले हैं। सेरोटोनिन, जो कि मस्तिष्क का न्यूरोट्रांसमिटर है, आत्महत्या करने वालों में कम होता है। आंशिक रूप से इसे मृत्यु के पश्चात 5-HT2A ग्राहियों के बढ़े स्तर के साक्ष्यों के आधार पर कहा जाता है। अन्य साक्ष्यों में सेरेब्रल स्पाइनल तरल में 5-हाइड्रॉक्सीइन्डॉलिएसिटिक अम्ल सेरोटोनिन के टूटने से बने उत्पाद के घटे स्तर शामिल हैं। हलांकि प्रत्यक्ष साक्ष्य मिलना कठिन है। एपिजेनेटिक्स जो कि ऐसे वातावरणीय कारकों की प्रतिक्रिया में आनुवंशिक अभिव्यक्ति में परिवर्तनों का अध्ययन है जो अतर्निहित डीएनए को बदलते नहीं है, इसे भी आत्महत्या के जोखिम को निर्धारित करने में भूमिका निभाने के लिए उत्तरदायी माना जाता है।\n\nआत्महत्या की रोकथाम एक वाक्यांश है जिसे, रोकथाम उपायों के माध्यम से आत्महत्या की घटनाओं को कम करने के लिए सामूहिक प्रयास के लिए उपयोग किया जाता है। कुछ विधियों तक पहुंच को कम करना जैसे आग्नेयास्त्र या विष, इस जोखिम को कम करता है। अन्य उपायों में कोयले तथा पुलों व सबवे प्लेटफॉर्मों पर बैरियर तक पहुंच कम करना शामिल है। नशीली दवाओं तथा मदिरा की लत, अवसाद और पहले आत्महत्या का प्रयास कर चुके लोगों का उपचार भी प्रभावी हो सकता है। कुछ लोगों नें मदिरा तक पहुंच की कमी को रोकथाम रणनीति के रूप में प्रस्तावित किया है (जैसे कि मदिरालयों की संख्या को कम करना)।\nहलांकि संकटकालीन हॉटलाइनें आम हैं, लेकिन इस बात के साक्ष्य कम है कि इस उपाय को और समर्थन दिया जाए। युवा वयस्क जिन्होने हाल ही में आत्महत्या के बारे में सोचा है, उनमें संज्ञानात्मक व्यवहार उपचार परिणामों को बेहतर करता दिखता है। आर्थिक विकास की अपनी गरीबी कम करने की क्षमता के कारण आत्महत्या की दर में कमी लाने में सक्षम हो सकता है। सामाजिक संबंधों को बढ़ाने के प्रयास, विशेष रूप से बुजुर्गों में प्रभावी हो सकते हैं।\nआत्महत्या की अंतिम दर पर सामान्य जनसंख्या की जाँच के प्रभावों पर काफी कम आँकड़े उपलब्ध हैं। . चूंकि ऐसे लोगों की दर उच्च हैं जो कि इन उपायों की जाँच के प्रति सकारात्मक होने के बावजूद आत्महत्या के जोखिम में नहीं है, इसलिए चिंता की बात यह है कि जाँच, मानसिक स्वास्थ्य देखभाल संसाधन का उपयोग बहुत अधिक बढ़ जाए। हलांकि उच्च जोखिम वाले लोगों के लिए आंकलन अनुशंसित है। आत्महत्या की संभावना के बारे में पूछने से जोखिम बढ़ता नहीं दिखता है।\nमानसिक स्वास्थ्य समस्याओं वाले लोगों में उपचार के कई प्रकार आत्महत्या के जोखिम को कम कर सकते हैं। वे लोग जो सक्रिय रूप से आत्महत्या के जोखिम में आते हैं उनको उनकी इच्छा से या बलपूर्वक मानसिक देखभाल में भर्ती किया जा सकता है।वे चीजें जो ऐसे लोगों को हानि पहुंचा सकती हैं, आम तौर पर हटा दी जाती हैं। कुछ चिकित्सक रोगियों से आत्महत्या रोकथाम अनुबंध पर हस्ताक्षर कराते हैं जिसके माध्यम से वे छोड़े जाने पर खुद को नुक्सान न पहुंचाने पर सहमित प्रदान करते हैं। हलांकि, साक्ष्य इस अभ्यास के प्रभावी होने का संकेत नहीं देते हैं। यदि कोई व्यक्ति निम्न जोखिम पर है तो वाह्य-रोगी मानसिक स्वास्थ्य उपचार का प्रबंध किया जा सकता है पुराने आत्महत्या करने की मनस्थिति वाले वे लोग जो सीमांत व्यक्तित्व विकार से पीड़ित हैं उनमें लघु-अवधि के लिए अस्पताल में भर्ती किए जाने को सामुदायिक देखभाल से बेहतर नहीं देखा गया है।\nइस बात के अंतरिम साक्ष्य उपलब्ध हैं कि मानसिक उपचार, विशेष रूप से डायालेक्ट्रिक बिहेवियरल उपचार, किशोरों में तथा साथ ही सीमांत व्यक्तित्व विकार वाले लोगों में आत्महत्या की प्रवृति को कम करता है। हलांकि इस बात के साक्ष्य नहीं मिले हैं कि अंततः आत्महत्या में कमी हुई हो।अवसाद-रोधी दवाओं के लाभ बनाम हानियों पर विवाद है। युवा लोगों में नई अवसाद रोधी दवाओं जैसे SSRIs आत्महत्या की प्रवृत्ति को 25 प्रति 1000 से 40 प्रति 1000 तक बढ़ाती दिखती है। हलांकि बुजुर्गों में जोखिम कम हो सकता है। लीथियम उन लोगों में जोखिम कम करने में प्रभावी दिखता है जिनमें द्विध्रुवीय विकार और एकध्रुवीय अवसाद समान्य जनसंख्या जितने स्तर पर दिखता है।\n\nलगभग 0.5% से 1.4% लोग अपने जीवन को आत्महत्या द्वारा समाप्त कर देते हैं।वैश्विक रूप से 2008/2009 में आत्महत्या मृत्यु का दसवां सबसे बड़ा कारण है इस तरह से लगभग 8,00,000 से दस लाख लोग वार्षिक रूप से मरते हैं, जिसका वार्षिक मृत्यु दर में 11.6 प्रति 100,000 व्यक्ति का योगदान है। आत्महत्या की दर 1960 से 2012 तक लगभग 60% तक बढ़ गयी है, इन वृद्धियों को प्राथमिक रूप से विकासशील दुनिया में देखा गया है। प्रत्येक सफल आत्महत्या के प्रयास के पीछे 10 से 40 आत्महत्या के असफल प्रयास होते हैं।\nआत्महत्या की दरों में देशों के बीच समयानुसार महत्वपूर्ण अंतर होता है। 2008 में मृत्यु का प्रतिशत निम्न था: अफ्रीका 0.5%, दक्षिण-पूर्व एशिया 1.9% अमरीकी देश 1.2% और यूरोप 1.4%, प्रति 1,00,000 दर: ऑस्ट्रेलिया 8.6, कनाडा 11.1, चीन 12.7, भारत 23.2, यूनाइटेड किंगडम 7.6, संयुक्त राज्य अमरीका 11.4 2009 में प्रतिवर्ष 36,000 मामलों के साथ, संयुक्त राज्य अमरीका में इसे 10 वाँ प्रमुख मृत्यु का कारण पाया गया था। और लगभग 6,50,000 लोगों ने आत्महत्या के प्रयास के कारण वार्षिक रूप से आकस्मिक विभाग का दौरा किया। लिथुएनिया, जापान और हंगरी में यह दर सर्वाधिक है। चीन और भारत वे देश हैं जिनमें सबसे अधिक आत्महत्या मौतें होती हैं, इन दोनो देशों में विश्व की इस विधि से होने वाली कुल मौतों की आधी होती हैं। चीन में आत्महत्या मृत्यु, मौत का पाँचवा सबसे बड़ा कारण है।\n\nपश्चिमी दुनिया में, आत्महत्या के साधनों द्वारा पुरुष, महिलाओं की तुलना में तीन से चार गुना तक अधिक मरते हैं, हलांकि महिलाएं, पुरुषों की तुलना में चार गुना अधिक आत्महत्या प्रयास करती हैं। इसका कारण पुरुषों द्वारा अपना जीवन समाप्त करने के लिए अधिक खतरनाक हथियारों का उपयोग है। यह अंतर 65 से अधिक की उम्र वालों में अधिक होता है, इस समय यह अंतर 10 गुना तक अधिक होता है। चीन में महिलाओं की आत्महत्या दर सर्वाधिक है तथा यह अकेला देश है जहाँ पर यह पुरुषों से महिलाओं की आत्महत्या की दर अधिक है (0.9 दर)। पूर्वी भूमध्य में आत्महत्या की दर पुरुषों व महिलाओं में लगभग समान है। महिलाओं के लिए आत्महत्या की दर सर्वाधिक दक्षिण कोरिया में प्रति 1,00,000 पर 22 थे, दक्षिण पूर्व एशिया और पश्चिमी भूमध्य में दरें आमतौर पर उच्च है।\n\nबहुत से देशों में अधेड़ लोगों में या बुजुर्गों में आत्महत्या की दर सबसे अधिक होती है। हलांकि आत्महत्या की परम संख्या 15 से 29 वर्षों के लोगों में सर्वाधिक है, क्योंकि इस उम्र समूह के लोगों की संख्या भी अधिक होती है। संयुक्त राज्य अमरीका में यह 80 वर्ष से अधिक उम्र के कॉकेशियन पुरुषों सर्वाधिक है, हलांकि युवा लोग आत्महत्या का अधिक प्रयास करते हैं। किशोरों में यह मृत्यु का सबसे आम और युवा पुरुषों में यह दुर्घटना से मृत्यु के बाद दूसरे नंबर का कारण है। विकसित देशों में युवा पुरुषों में यह मृत्यु दर का लगभग 30% है। विकासशील दुनिया में दर समान हैं लेकिन समग्र मौतों में इनकी भागीदारी दर कम है क्योंकि दूसरे प्रकार के अभिघात के कारण होने वाली मौतों की दर उच्च है। दुनिया के दूसरे क्षेत्रों की तुलना में, दक्षिण पूर्व एशिया में बुजुर्ग महिलाओं तुलना में युवा महिलाओं की आत्महत्या की दर अधिक है।\n\n प्राचीन एथेंस में जो व्यक्ति राज्य की अनुमति के बिना आत्महत्या करता था उसे सामान्य रूप से दफन होने का अधिकार नहीं मिलता था। उस व्यक्ति को शहर से बाहर अकेले दफन किया जाता था, उसकी कब्र पर किसी प्रकार का चिह्न नहीं लगा होता था। प्राचीन ग्रीस और रोम में आत्महत्या को युद्ध में हार के समय मौत का स्वीकार्य तरीका था। प्राचीन रोम में, आरंभिक रूप से आत्महत्या को अनुमत माना जाता था, लेकिन बाद में इसे इसकी आर्थिक लागत के कारण राज्य के विरुद्ध अपराध माना जाने लगा। 1670 में फ्रांस के लुई XIV द्वारा एक आपराधिक राजाज्ञा जारी की गयी थी, जिसमें अधिक कठोर दंड का प्रावधान थाः मृत व्यक्ति के शरीर को चेहरा जमीन की ओर रखते हुए सड़क पर घसीटा जाता था और फिर उसे लटका दिया जाता था, जिसके बाद कूड़े के ढ़ेर पर डाल दिया जाता था।\nइसके साथ ही उस व्यक्ति की सारी संपत्ति जब्त कर ली जाती थी। ऐतिहासिक रूप से इसाई चर्च के वे लोग जो आत्महत्या का प्रयास करते थे समाज से बहिष्कृत कर दिए जाते थे और वे जो मर जाते थे उनको निर्धारित कब्रिस्तान से बाहर दफनाया जाता था। 19 वीं शताब्दी के अंत में ग्रेट ब्रिटेन में आत्महत्या का प्रयास को हत्या के प्रयास के तुल्य माना जाता था और इसकी सजा फाँसी तक थी। 19 वीं शताब्दी में यूरोप में आत्महत्या के कृत्य को पाप से किए जाने वाले काम से हटाकर पागलपनसे प्रेरित कृत्य कर दिया गया।\n\nअधिकतर पश्चिमी देशों में आत्महत्या अब अपराध नहीं रह गया है, हलांकि यह अधिकांश पश्चिमी यूरोपीय देशों में मध्य युग से, कम से कम 1800 तक इसे अपराध माना जाता था। कई इस्लामिक देशों में इसे दंडनीय अपराध की श्रेणी में रखा जाता है।\nऑस्ट्रेलिया में आत्महत्या एक अपराध नहीं है।हलांकि इसकी सलाह देना, उकसाना या इसमें सहायता देना और किसी को आत्महत्या करने के लिए सहायता करना अपराध की श्रेणी में है और कानून विशिष्ट रूप से किसी व्यक्ति को “यथोचित रूप से आवश्यक दबाव बनाने” की अनुमति देता है जो किसी दूसरे व्यक्ति को आत्महत्या के प्रयास से रोकने के लिए हो। ऑस्ट्रेलिया के उत्तरी राज्य में 1996 से 1997 तक एक छोटी सी अवधि में चिकित्सक की सहायता द्वारा मृत्यु को प्राप्त करना कानूनी रूप से वैध था।\nवर्तमान समय में यूरोप का कोई भी देश आत्महत्या या आत्महत्या के प्रयास को अपराध नहीं मानता है। इंगलैण्ड और वेल्स ने आत्महत्या अधिनियम 1961 के माध्यम से और आयरलैंड में 1993 में आत्महत्या को गैर आपराधिक कर दिया था। शब्द \"करना (कमिट)\" को इसके संदर्भ में उपयोग किया जाना गैरकानूनी है इसके नकारात्मक भाव के कारण बहुत सारे संगठनों ने इसे उपयोग करना बंद कर दिया है।\nभारत में आत्महत्या गैरकानूनी है और शेष परिवार को कानूनी परेशानिया झेलनी पड़ सकती हैं। जर्मनी में सक्रिय इच्छा मृत्यु गैरकानूनी है और आत्महत्या के दौरान उपस्थित किसी व्यक्ति पर इस आपातकाल में सहायता करने में विफल रहने का मुकदमा चलाया जा सकता है। स्विटज़रलैंड ने हाल ही में सहाय्य आत्महत्या को पुराने मानसिक रोगियों के लिए कानूनी करने के लिए कदम उठाए हैं। लाउसाने में स्थित उच्च न्यायालय में 2006 के निर्णय में एक अज्ञात व्यक्ति को लंबे समय से चली आ रही मानसिक समस्याओं के कारण अपना जीवन समाप्त करने का अधिकार प्रदान किया था।\n\nसंयुक्त राज्य अमरीका में, आत्महत्या गैरकानूनी नहीं है लेकिन जो इसका प्रयास करते हैं उनके लिए यह दंडनीय हो सकती है। चिकित्सक की सहायता से की गयी आत्महत्या ओरेगॉन था वार्शिंगटन राज्य में वैध है।\n\nइसाइयत के अधिकांश प्रकारों में, आत्महत्या को एक पाप माना जाता है जो कि मुख्य रूप से मध्यकाल के संत ऑगस्टीन और संत थॉमस एक्युइनॉस जैसे प्रभावशाली इसाई विचारकों के लेखों पर आधारित है, लेकिन उदाहरण के लिए आत्महत्या को बाइज़ेन्टाइन इसाई जस्टिनियन की धर्म संहिता में पाप नहीं माना जाता था। कैथोलिक सिंद्धांत में, तर्क आज्ञा \"तुम हत्या नहीं करोगे\" (मेथ्यू 19:18 में जीसस द्वारा नए वचन के अंतर्गत लागू) तथा साथ ही इस विचार कि जीवन ईश्वर का दिया हुआ उपहार है और इसे अस्वीकार नहीं किया जाना चाहिए और आत्महत्या “प्राकृतिक आदेश” के विरुद्ध है पर आधारित है, इसलिए यह दुनिया के लिए ईश्वर की महा-योजना के साथ हस्तक्षेप करता है।\nहलांकि ऐसा माना जाता है कि मानसिक रोग या पीड़ा का गंभीर डर, आत्महत्या करने वाले के भीतर जिम्मेदारी के भाव को कम कर देता है। जवाबी तर्क में निम्नलिखित शामिल हैं: कि छठी आज्ञा का यदि सटीक रूप से अनुवाद किया जाए तो “तुमको हत्या नहीं करनी चाहिए” में ‘अपनी हत्या’ शामिल नहीं है; यह कि ईश्वर ने मानव को स्वतंत्र इच्छा प्रदान की है; यह कि रोग का उपचार न करना, अपने जीवन को समाप्त करने से अधिक ईश्वर के कामून का पालन न करना है; यह कि ईश्वर के माननने वालों द्वारा की गई, कई आत्महत्याओं की बाइबिल में निंदा नहीं की गई है।\nयहूदी धर्म जीवन के मूल्य के महत्व पर ध्यान केन्द्रित करता है और आत्महत्या को दुनिया में ईश्वर की अच्छाइयों को अस्वीकार करने के तुल्य मानता है। इसके बावजूद, चरम परिस्थितियों में जबकि धर्म से धोखा करने के लिए दबाव और मृत्यु के बीच कोई और विकल्प शेष न रह जाए तो यहूदियों ने आत्महत्या या सामूहिक आत्महत्या (उदाहरण के लिए मासादा, यहूदियों का पहला फ्रांसीसी उत्पीड़न और यॉर्क कासेल देखें) की है और एक गंभीर अनुस्मारक के रूप में मरणोपरान्त यहूदी प्रार्थनाओं में “जब गले पर चाकू हो तो” के लिए एक प्रार्थना है जो कि “ईश्वर के नाम की पवित्रता बनाए रखने के लिए” मरने वालों के लिए है (शहादत देखिए)। इन कृत्यों को यहूदी विचारकों की मिश्रित प्रतिक्रिया मिली है, कुछ लोग इसे महान शहादत के उदाहरणों के रूप में देखते हैं जबकि दूसरे इसे शहादत की अपेक्षा में अपने जीवन को इस तरह से देना गलत मानते हैं।\n\nइस्लाम में आत्महत्या की अनुमति नहीं है। हिंदू धर्म में आत्महत्या से घृणा की जाती है और समकालीन हिंदू समाज में इसे किसी अन्य की हत्या के तुल्य पाप समझा जाता है। हिन्दू धर्मग्रंथ बताते हैं कि वह जो आत्महत्या करता है, आत्माओं की दुनिया में चला जाता है और वहाँ वह तब तक रहता है जब तक कि उसका धरती पर जीवन तय था, यदि वह आत्महत्या न करता। हलांकि, हिंदू धर्म में इंसान के अपने जीवन को समाप्त करने के अधिकार को मान्यता मिली है, जैसे कि अहिंसा के अभ्यास द्वारा मृत्यु तक भोजन का त्याग जिसे \"प्रायोपवेशन\"भी कहा गया है। लेकिन प्रायोपवेशन कड़ाई के साथ उन लोगों के लिए अनुमत है जिनके जीवन में अब कोई इच्छा या महत्वकांक्षा नहीं रह गई है। जैन धर्म में भी समान अभ्यास किया जाता है जिसका नाम \"संथारा\" है। सती या आत्मदाह, हिन्दुओं में मध्यकाल में हिंदू समाज की विधवाओं द्वारा किया जाता था।\n\nआत्महत्या के दर्शन को लेकर कई सार सवाल उठाए जाते हैं, जिनमें आत्महत्या विचार का गठन कैसे होता है, आत्महत्या का विचार एक तर्कसंगत विकल्प हो सकता है या नहीं और आत्महत्या की नैतिक अनुज्ञेयता शामिल है। आत्महत्या नैतिक रूप से स्वीकार्य हो सकती है या नहीं, इस पर दर्शनशास्त्रीय तर्क में एक ओर तगड़ा विरोध है (आत्महत्या अनैतिक मानते हुए) तो कुछ लोग इसे उन सभी का (यहां तक कि युवा व स्वस्थ लोगों का भी) एक पुनीत अधिकार मानते है जिनका यह विश्वास है कि वे तार्किक रूप से सोच समझ कर अपने जीवन को समाप्त करने का निर्णय ले रहे हैं।\n\nआत्महत्या के विरोधियों में इसाई दर्शनशास्त्री जैसे हिप्पो के ऑगस्टीन और थॉमस एक्युइनॉस, इम्मेनुअन कांट और निश्चित तौर पर जॉन स्टुअर्ट मिल शामिल है – मिल का स्वतंत्रता और स्वायत्तता के महत्व पर फोकस का तात्पर्य यह है कि वह उन चयनों को नकारते हैं जो व्यक्ति को भविष्य के स्वायत्त निर्णय लेने से रोकता है। अन्य लोग आत्महत्या को निजी चुनाव का न्यायसंगत मामला मानते हैं। इस स्थिति के समर्थक इस बात पर कायम रहते हैं कि किसी को भी उसकी इच्छा के विरुद्ध सहन करने के लिए बाध्य नहीं किया जाना चाहिए, विशेष रूप से लाइलाज रोगों, मानसिक रोगों और अधिक उम्र जैसी परिस्थितियों में, जिनमें कि सुधार की कोई संभावना नहीं है। वे इस विश्वास को अस्वीकार करते हैं कि आत्महत्या सदैव विवेकहीन होती है, इसके लिए वे ये तर्क देते हैं कि यह असहनीय दर्द या अभिघात से पीड़ित लोगों के लिए अंतिम वैध उपाय हो सकती है। एक अधिक मजबूत पक्ष यह तर्क दे सकता है कि लोगों को स्वायत्त रूप से इस बात की अनुमति होनी चाहिए चाहे वे पीड़ित हो या नहीं। इस विचारधारा के महत्वपूर्ण समर्थकों में स्कॉटिश अनुभववादी डेविड ह्यूम और अमरीकी बायोएथिस्ट जैकब एप्पेलशामिल हैं।\n\nआत्महत्या का समर्थन कई संस्कृतियों और उपसंस्कृतियों में किया गया है। द्वितीय विश्व युद्ध के समय जापानी फौज ने कामिकाज़ी आक्रमणों को बढ़ावा व उनका महिमा मंडन किया था, जो कि द्वितीय विश्व युद्ध के प्रशांत अभियान के अंतिम चरणों में जापानी साम्राज्य के फौजी उड़ाकों द्वारा मित्र देशों के नौसेना पोतों पर आत्मघाती आक्रमण थे। जापानी समाज को समग्र रूप से आत्महत्या “सहिष्णु” समझा जाता है (जापान में आत्महत्या देखें)।\nआत्महत्या पर जानकारी के लिए इंटरनेट खोज से मिले वेबपेज यह दर्शाते हैं कि 10-30% बार ये आत्महत्या के प्रयासों को बढ़ावा देते या सुविधा प्रदान करते हैं। इस बात को लेकर कुछ चिंता है कि ऐसी साइटें उन लोगों को बढ़ावा दे सकती हैं जो संवेदनशील हैं। कुछ लोग ऑनलाइन आत्महत्या अनुबंध कर लेते है जो कि या तो पहले से मौजूद मित्रों के साथ या फिर वे लोग जिनसे हाल ही में चैट रूम या मैसेज बोर्ड में जान पहचान हुई हो। इंटरनेट हलांकि आत्महत्या को रोकने में सहायक हो सकता है क्योंकि वह अलग-थलग पड़े लोगों को सामाजिक समूह प्रदान कर सकता है।\nकुछ स्थान आत्महत्या के प्रयासों के उच्च स्तर के लिए जाने जाते हैं। इनमें सैन फ्रांसिस्को का गोल्डन गेट पुल, जापान का ओकिगाहारा जंगल, इंग्लैण्ड का बीची हेड, और टोरंटो का ब्लूर स्ट्रीट वायाडक्टशामिल है।\n1937 में अपने निर्माण से लेकर 2010 तक गोल्डेन गेट पुल पर 1,300 लोग कूद कर अपनी जान दे चुके हैं। जहां पर लोगों द्वारा आत्महत्या आम है, उनमें से बहुत सी जगहों पर इसे रोकने के लिए बाधाएं बनायी गयी हैं। इनमें टोरंटो में ल्यूमिनस वेल, और पेरिस में आइफिल टॉवर तथा न्यूयार्क में एम्पायर स्टेट बिल्डिंग शामिल है। 2011 में गोल्डेन गेट पुल पर एक बैरियर का निर्माण किया जा रहा था। ये आम तौर पर काफी प्रभावी दिखते हैं।\nचूंकि आत्महत्या के लिए मरने के एक जानबूझ कर किए जाने वाले प्रयास की जरूरत होती है इसलिए कुछ लोगों को लगता है कि यह गैर-मानवीय जानवरों में नहीं हो सकती है। आत्महत्या संबंधी व्यवहार को साल्मोनेला में देखा गया है जो कि प्रतिस्पर्धी बैक्टीरिया से पार पाने के लिए उनके विरुद्ध एक प्रतिरोधी प्रणाली प्रतिक्रिया है। आत्महत्या संबंधी रक्षा को ब्राजील में पायी जाने वाली “फोरेलियस पूसिलस” चीटियों के कर्मचारियों में भी देखा गया है जहाँ पर चीटियों का एक छोटा समूह घोसले की सुरक्षा के लिए हर शाम बाहर से उसे बंद करके निकल जाता है।\nपी एफिड को जब लेडीबग से खतरा होता है तो वे अपने में विस्फोट कर सकते हैं जिससे उनके साथी बिखर कर सुरक्षित रहते हैं और इस तरह से कई बार लेडी बग मर भी जाती है। दीमक की कुछ प्रजातियों में ऐसे सैनिक होते हैं जो फट जाते हैं और उनके दुश्मन उनके चिपचिपे पदार्थ में फंस जाते हैं।\nआत्महत्या से संबंधित कुछ किस्से कुत्तों, घोड़ों और डॉल्फिनों के भी हैं लेकिन इसके निर्णायक साक्ष्य नहीं है। जानवरों में आत्महत्या पर बहुत कम वैज्ञानिक अध्ययन उपलब्ध हैं।\n\nसामूहिक आत्महत्या का एक उदाहरण 1978 में \"जॉन्सटाउन\" पंथिक आत्महत्या (कल्ट सुसाइड) का है जिसमें जिमजोन्स के नेतृत्व वाले एक अमरीकी पंथ पीपुल्स टेम्पल के 918 सदस्यों ने साइनाइड से अंगूर के रस से बने स्वाद वाले साधन द्वारा अपना जीवन समाप्त किया था। 1944 में साइपान युद्ध के अंतिम दिनों में 10,000 से अधिक जापानी नागरिकों ने “आत्महंता चोटी” और “बान्ज़ाई चोटी” से कूद कर आत्महत्या कर ली थी।\n\nबॉबी सैन्ड के नेतृत्व में 1981 भूख हड़ताल के कारण 10 लोगों की मौत हुई थी। मृत्यु समीक्षक द्वारा मृत्यु के कारण के रूप में “स्वयं आरोपित भुखमरी” को दर्ज किया गया था, न कि आत्महत्या को; हड़ताल करने वाले लोगों के परिवारों के विरोध के बाद इसे सुधार कर मृत्यु प्रमाणपत्र पर इसे बस “भुखमरी” कहा गया था। द्वितीय विश्वयुद्ध में इरविन रोमेल के पास हिटलर के जीवन पर खतरे से संबंधित जुलाई 20 प्लॉट के बारे में पहले से जानकारी थी और आत्महत्या न करने की सूरत में उसे सार्वजनिक मुकदमें, फांसी तथा परिवार से बदला लिए जाने का खतरा था।\n\nMarch 2008.\n", "id": "192619", "title": "आत्महत्या"}
{"url": "https://hi.wikipedia.org/wiki?curid=192622", "text": "आधुनिक मनोविज्ञान\n\nमनोविज्ञान आधुनिक युग की नवीनतम विद्या है। वैसे तो मनोविज्ञान की शुरूआत आज से 2,000 वर्ष पूर्व यूनान में हुई। प्लेटो ओर अरस्तू के लेखों में उसे हम देखते हैं। मध्यकाल में मनोविज्ञान चिंतन की योरप में कमी हो गई थी। आधुनिक युग में इसका प्रारंभ ईसा की अठारहवी शताब्दी में हुआ। परंतु उस समय मनोविज्ञान केवल दर्शनशास्त्रों का सहयोगी था। उसका कोई स्वतंत्र अस्तित्व नहीं था। मनोविज्ञान का स्वतंत्र अस्तित्व 19 वीं शताब्दी में हुआ, परंतु इस समय भी विद्वानों को मनुष्य के चेतन मन का ही ज्ञान था। उन्हें उसके अचेतन मन का ज्ञान नहीं था। जब अचेतन मन की खोज हुई तो पता चला कि जो ज्ञान मन के विषय में था वह उसके क्षुद्र भाग का ही था।\n\nआधुनिक मनोविज्ञान की खोज, चिकित्सा विज्ञान के कार्यकर्ताओं की देन हैं। इन खोजों की शुरुआत डॉ॰ फ्रायड ने की। उनके शिष्य अलफ्रेड एडलर चार्ल्स युगं विलियम स्टेकिल और फ्रेंकजी ने इसे आगे बढ़ाया। डॉ॰ फ्रायड स्वयं प्रारंभ में शारीरिक रोगों के चिकित्सक थे। उनके यहाँ कुछ ऐसे रोगी आए जिनकी सब प्रकार की शारीरिक चिकित्सा होते हुए भी रोग जाता नहीं था। ऐसे कुछ जटिल रोगियों का उपचार डॉ॰ ब्रूअर ने केवल प्रतिदिन बातचीत करके तथा रोगी की व्यथा को प्रति दिन सुनकर किया। डॉ॰ ब्रूअर के इस अनुभव से यह पता चला कि मनुष्य के बहुत से शारीरिक ओर मानसिक रोग ऐसे भी होते हैं, जो किसी प्रकार की प्रबल भावनाओं के दमित होने से उत्पन्न हो जाते हैं, ओर जब इन भावनाओं का धीरे-धीरे प्रकाशन हो जाता है तो ये समाप्त भी हो जाते हैं।\n\nडॉ॰ फ़्रायड की प्रमुख देन दमित भावनाओं की खोज की ही है। इनकी खोज करते हुए उन्हें पता चला कि मुनष्य के मन के कई भाग हैं। साधारणतया जिस भाग को वह जानता है, वह उसका चेतन मन ही है। इस मन के परे मन का वह भाग है जहाँ मनुष्य का वह ज्ञान संचित रहता है जिसे वह बड़े परिश्रम के साथ इकट्ठा करता है। इस भाग में ऐसी इच्छाएँ भी उपस्थित रहती हैं जो वर्तमान में कार्यन्वित नहीं हो रही होतीं, परंतु जिन्हें व्यक्ति ने बरबस दबा दिया है। मन का यह भाग अवचेतन मन कहा जाता है।\n\nइसके परे मनुष्य का अचेतन मन है। मन के इस भाग में मुनष्य की ऐसी इच्छाएँ, आकांक्षाएँ, स्मृतियाँ और संवेग रहते हैं, जिन्हें उसे बरबस दबाना और भूल जाना पड़ता है। ये दमित भाव तथा इच्छाएँ व्यक्ति के अचेतन मन में संगठित हो जाती हैं और फिर वे उसके व्यक्तित्व में खिंचाव और संघर्ष की स्थिति उत्पन्न कर देती हैं। इस प्रकार के दमित भावों, इच्छाओं ओर स्मृतियों को मानसिक ग्रंथियाँ कहा जाता हैं। मानसिक रोगी के मन में ऐसी अने प्रबल ग्रंथियाँ रहती हैं इनका रोगी को स्वयं ज्ञान नहीं रहता और उनकी स्वीकृति भी वह करना नहीं चाहता। ऐसी ही दमित ग्रंथियाँ अनेक प्रकार के मानसिक तथा शारीरिक रोगों में व्याप्त होती हैं। हिस्टीरिया का रोग उन्हीं में से एक हैं। यह रोग कभी कभी शारीरिक रोग बनकर प्रगट होता है तब इसे रूपांतररित हिस्टीरिया कहा जाता है।\n\nमनुष्य के अचेतन मन में न केवल दमित अवांछनीय और अनैतिक भाव रहते हैं, वरन् उन्हें दमन करनेवाली नैतिक धारणाएँ भी रहती हैं। इन नैतिक धारणाओं का ज्ञान व्यक्ति के चेतन मन को न होने के कारण उनमें सरलता से परविर्तन नहीं किया जा सकता। मनुष्य के सुस्वत्व और उसके अचेतन मन में उपस्थित वासनात्मक, असामाजिक भावों और इच्छाओं का संघर्ष मुनष्य के अनजाने ही होता है। मुनष्य का सुस्वत्व उस कुत्ते के समान है जो मनुष्य के अचेतन मन में उपस्थित असामाजिक विचारों और इच्छाओं को चेतना के स्तर पर आकर प्रकाशित नहीं होने देता। फिर ये दमित भाव अपना रूप बदलकर मनुष्य की जाग्रत अवस्था में अथवा उसकी स्वप्नावस्था में, जबकि उसका सुस्वत्व कुछ ढीला हो जाता है, रूप बदलकर प्रकाशित होते हैं। यही भाव अनेक प्रकार के रूप बदलकर शारीरिक रोगों अथवा आचरण के दोषों में प्रकाशित होते हैं। डॉ॰ फ्रायड ने स्वप्न के लिए नया विज्ञान ही खड़ा कर दिया। उनके कथनानुसार स्वप्न अचेतन मन में उपस्थित दमित भावनाओं के कार्यों का परिणाम है। किसी व्यक्ति के स्वप्न को जानकर और उसका ठीक अर्थ लगाकर हम उसके दमित भावों को जान सकते हैं और उसके मानसिक विभाजन को समाप्त करने में उसकी सहायता कर सकते हैं।\n\nआधुनिक मनोविज्ञान की खोज डॉ॰ फ़्रायड के उपर्श्युक्त खोजों के आगे भी गई हैं। उनके शिष्य डॉ॰ युंग ने बताया कि मनुष्य के सुस्वत्व की जड़ केवल उसके व्यक्तिगत अनुभव में नहीं है, वरन् यह संपूर्ण मानवसमाज के अनुभव में है। इसी कारण जब मनुष्य समाज की मान्यताओं के प्रतिकूल आचरण करता है तो उसके भीतरी मन में अकारण ही दंड का भय उत्पन्न हो जाता है। यह भय तब तक नहीं जाता जब तक मनुष्य अपनी नैतिकता संबंधी भूल स्वीकार नहीं कर लेता और उसका प्रायश्चित नहीं कर डालता। इस तरह की आत्मस्वीकृति और प्रायश्चित से मनुष्य के भोगवादी स्वत्व और सुस्वत्व अर्थात् समाजहितकारी उपस्थित स्वत्व में एकता स्थापित हो जाती है। मनुष्य को मानसिक शांति न तो भोगवादी स्वत्व की अवहेलना से मिलती है और न सुस्वत्व की अवहेलना से। दोनों के समन्वय से ही मानसिक स्वास्थ्य और प्रसन्नता का अनुभव होता है।\n\nइंग्लैंड के एक प्रसिद्ध मनोवैज्ञानिक डॉ॰ विलियम ब्राउन मन के उपर्युक्त सभी स्तरों के परे मनुष्य के व्यक्तित्व में उपस्थित एक ऐसी सत्ता को भी बताते हैं, जो देश और काल की सीमा के परे है। इसकी अनुभूति मनुष्य को मानसिक और शारीरिक शिथिलीकरण की अवस्था में होती है। उनका कथन है कि जब मनुष्य अपने सभी प्रकार के चिंतन को समाप्त कर देता है और जब वह इस प्रकार शांत अवस्था में पड़ जाता है, तब वह अपने ही भीतर उपस्थित एक ऐसी सत्ता से एकत्व स्थापित कर लेता है जो अपार शक्ति का केंद्र है और जिससे थोड़े समय के लिए भी एकत्व स्थापित करने पर अनेक प्रकार के शारीरिक और मानसिक रोग शांत हो जाते हैं। इससे एकत्व स्थापित करने के बाद मनुष्य के विचार एक नया मोड़ ले लेते हैं। फिर ए विचार रोगमूलक न होकर स्वास्थ्यमूलक हो जाते हैं।\n\nआधुनिक मनोविज्ञान अब भगवान बुद्ध और महर्षि पातंजलि की खोजों की ओर जा रहा है। मन के उपर्युक्त तीन भागों के परे एक ऐसी स्थिति भी है जिसे एक ओर शून्य रूप और दूसरी ओर अनंत ज्ञानमय कहा जा सकता है। इस अवस्था में द्रष्टा और दृश्य एक हो जाते हैं और त्रिपुटी जन्य ज्ञान की समाप्ति हो जाती है।\n", "id": "192622", "title": "आधुनिक मनोविज्ञान"}
{"url": "https://hi.wikipedia.org/wiki?curid=192636", "text": "हेडर फ़ाइल\n\nहेडर फ़ाइल सी तथा सी++ जैसे प्रोग्रामिंग भाषाओं में प्रयुक्त एक फ़ाइल है जो बहुफाइली प्रोग्रामों को कंपाइल करने में उपयोगी होता है। सी के मानक फलन भी इन्हीं हेडर फाइलों के द्वारा मुख्य प्रोग्रामों में सम्मिलित किए जा ते है। इसके अलावा प्रयोक्ता अपनी सुविधानुसार और हेडर फ़ाइल भी बना सकते हैं। कई अन्य कंपाइलीकृत प्रोग्रामिंग भाषाओं - जैसे जावा या सी# - में इसका चलन नहीं है और वे इस तरह के प्रोग्रामों में नेम स्पेस प्रणाली का उपयोग करते हैं।\n", "id": "192636", "title": "हेडर फ़ाइल"}
{"url": "https://hi.wikipedia.org/wiki?curid=192656", "text": "धीरेन्द्र वर्मा\n\nडॉ धीरेन्द्र वर्मा (१८९७ - १९७३), हिन्दी तथा ब्रजभाषा के कवि एवं इतिहासकार थे। वे इलाहाबाद विश्वविद्यालय के प्रथम हिन्दी विभागाध्यक्ष थे। धर्मवीर भारती ने उनके ही मार्गदर्शन में अपना शोधकार्य किया। जो कार्य हिन्दी समीक्षा के क्षेत्र में आचार्य रामचन्द्र शुक्ल ने किया, वही कार्य हिन्दी शोध के क्षेत्र में डॉ॰ धीरेन्द्र वर्मा ने किया था। धीरेन्द्र वर्मा जहाँ एक तरफ़ हिन्दी विभाग के उत्कृष्ट व्यवस्थापक रहे, वहीं दूसरी ओर एक आदर्श प्राध्यापक भी थे। भारतीय भाषाओं से सम्बद्ध समस्त शोध कार्य के आधार पर उन्होंने 1933 ई. में हिन्दी भाषा का प्रथम वैज्ञानिक इतिहास लिखा था। फ्रेंच भाषा में उनका ब्रजभाषा पर शोध प्रबन्ध है, जिसका अब हिन्दी अनुवाद हो चुका है। मार्च, सन् 1959 में डॉ॰ धीरेंद्र वर्मा हिंदी विश्वकोश के प्रधान संपादक नियुक्त हुए। विश्वकोश का प्रथम खंड लगभग डेढ़ वर्षों की अल्पावधि में ही सन् 1960 में प्रकाशित हुआ।\n\nधीरेन्द्र वर्मा का जन्म 17 मई, 1897 को बरेली (उत्तर प्रदेश) के भूड़ मोहल्ले में हुआ था। इनके पिता का नाम खानचंद था। खानचंद एक जमींदार पिता के पुत्र होते हुए भी भारतीय संस्कृति से प्रेम रखते थे। वे आर्य समाज के प्रभाव में आये थे। धीरेन्द्र वर्मा पर बचपन से ही पिता के इन गुणों का और इस वातावरण का प्रभाव पड़ चुका था।\n\nप्रारम्भ में धीरेन्द्र वर्मा का नामांकन सन 1908 में डी.ए.वी. कॉलेज, देहरादून में हुआ, किंतु कुछ ही दिनों बाद वे अपने पिता के पास चले आये और क्वींस कॉलेज, लखनऊ में दाखिला लिया। इसी स्कूल से सन 1914 ई. में प्रथम श्रेणी में 'स्कूल लीविंग सर्टीफिकेट परीक्षा' उत्तिर्ण की और हिन्दी में विशेष योग्यता प्राप्त की। तदन्तर इन्होंने म्योर सेंट्रल कॉलेज, इलाहाबाद में प्रवेश किया। सन 1921 ई. में इसी कॉलेज से इन्होंने संस्कृत से एम.ए. किया। उन्होंने पेरिस विश्वविद्यालय से डी. लिट्. की उपाधि प्राप्त की थी। \n\n\n", "id": "192656", "title": "धीरेन्द्र वर्मा"}
{"url": "https://hi.wikipedia.org/wiki?curid=192659", "text": "लोकरंग २००९\n\nजोगिया जनूबी पट्टी (फाजिलनगर, कुशीनगर) को `लोकसंस्कृतियों का उत्सव और लोक उत्सवों का गांव´ में तब्दील होने की खुशी जहां देश के तमाम बुद्धिजीवियों के कौतुहल का विषय है वहीं हमें खुशी इस बात की है कि दिनों-दिन असाध्य नज़र आ रहे गंवई फूहड़पन, अपसंस्कृति और लम्पटई को मात्र दो वर्षों के लोकरंग आयोजन ने हिला कर रख दिया है। गांव क्या पूरा जवार लोकरंग को अपना उत्सव मानने लगा है। सामाजिक ठहराव, कुंठा, निराशा और लोक कला की उपेक्षा से मुक्त गंवई समाज, पुन: मुन्हरके में चौपाल सजाने को उद्धत नज़र आ रहा है। आरकेस्ट्रा जैसे फूहड़पन और नशाखोरी को नकारने का जज्बा भी लोगों में देखने को मिल रहा है। \nयह गांव गौतम बुद्ध की निर्वाण स्थली कुशीनगर से लगभग 17 किलोमीटर दूर राष्ट्रीय राजमार्ग से सटा है। विगत दो वर्षों से इस गांव ने लुप्त हो रही लोक संस्कृतियों को मंच प्रदान कर, सामाजिक समरसता में लगी सेंध के विरूद्ध लोक जनमानस में नई चेतना पैदा कर दी है। राष्ट्रीय स्तर पर चर्चित इस कार्यक्रम ने देश के सभी प्रमुख हिन्दी साहित्यकारों का ध्यान अपनी ओर खींचा है। \nविगत वर्ष 23, 24 मई 2008 को जब इस अभियान की शुरुआत की गई थी तब सहज अनुमान लगाना कठिन था कि मृतप्राय हो चुके हुड़का, पखावज, फरी, धोबियाऊ, जांघिया नृत्य एवं कहरवा, कजरी, चइता, तथा निर्गुन गायकी पूरे पूर्वांचल के जनसैलाब को अपनी ओर आकर्षित करने में सफल हो सकते हैं। लेकिन इस वर्ष 28, 29 मई 2009 को जब यह कार्यक्रम पुन: आयोजित हुआ तो लोगों का उत्साह देखते बना। पूरा गांव कलाग्राम के रूप में सजा हुआ था। घरों के दीवारों व अनाज के बखारों पर बनी सुन्दर कलाकृतियां, जगह-जगह भोजपुरी व हिन्दी कविताओं, गीतों के पोस्टर, पेड़ों पर सजे -धजे मिट्टी के मटकों ने गांव को आर्ट गैलरी की शक्ल दे दी थी। जहां इस अद्भुत नजारे को देश के तमाम साहित्यकार, कलाप्रेमी चकित मन से देख रहे थे वहीं गंवई जनमानस भी इससे अभीभूत था। पेड़ों पर मिट्टी के बरतनों से बनाई गई कलाकृतियों के संवाद से गंवई समाज आपसी कटुता, बैमनस्य को किनारे रख, लोकरंग में अपनी सहभागिता निभा रहा था। गांव की महिलाएं सुबह से द्वार और सड़कों की सफाई में लगीं थीं तो पुरूष बच्चों को बाहर से आ रहे मेहमानों से अदब से पेश आने की नसीहत दे रहे थे। यदि कोई आगन्तुक राष्ट्रीय राज्य मार्ग से तीन किलोमीटर दूर जोगिया के बारे में जानकारी चाहे तो लोग तपाक से पूछ रहे थे- लोकरंग में आए हैं क्या ? \nलोकरंग की आयोजक संस्था- `लोकरंग सांस्कृतिक समिति´ एन0जी0ओ0 नही है और न उसे किसी थैलीशाह की मदद मिली हुई है। उसने इस आयोजन के निमित्त आम जनता का सहयोग लिया है। इस वर्ष लोक संस्कृतियों के निरूपण के प्रयास में `लोकरंग-1´ नामक महत्वपूर्ण पुस्तक का प्रकाशन किया गया है और विज्ञापन स्वरूप प्राप्त राशि इस आयोजन में प्रयुक्त हुई है। अतिथियों के खान-पान और रहने की व्यवस्था गांव वालों ने अपने जिम्मे ले लिया है। \n`लोकरंग-1´ पुस्तक में हमने गुमनाम लोक कलाकार रसूल के बारे में महत्वपूर्ण जानकारी जुटाई है। रसूल हमारे लिए कई मायनों में महत्वपूर्ण हैं। रसूल के समकालीन लोक कलाकारों में शायद ही कोई दूसरा हो जिन्होंने तत्कालीन अंग्रेजी सत्ता के विरूद्ध जनता को उद्वेलित किया हो और सैनिकों की छावनी में जाकर कहा हो-\n\nछोड़ द गोरकी के अब तू खुशामी बालमा\n\nएकर कहिया ले करब, गुलामी बालमा\n\nदेशवा हमार बनल इ आ के रानी\n\nकरे ले हमनी पर इ हुक्मरानी\n\nएकर छोड़ द तू दिहल, सलामी बालमा\n\nएकर कहिया ले करब, गुलामी बालमा। \n\nरसूल को इस गीत के कारण जेल जाना पड़ा था। \nलोक कलाकार रसूल के गीतों में राष्ट्रप्रेम और हिन्दू-मुस्लिम एकता की अद्भुत मिसाल मिलती है -\n\nसर पर चढ़ल आजाद गगरिया, संभल के चल डगरिया ना।\n\nएक कुईंया पर दू पनिहारन, एक ही लागल डोर\n\nकोई खींचे हिन्दुस्तान की ओर, कोई पाकिस्तान की ओर\n\nना डूबे ना फूटे ई, मिल्लत की गगरिया ना।...\n\nहमें अपने सीमित साधनों और गंवई सदस्यों के दम पर रसूल की मृत्यु के 56 वर्षों बाद, उनकी तमाम रचनाओं को जनमानस के सामने उजागर करन का सुखद अनुभव हुआ है।\n\n`लोक-रंग 2009´ को देखने-सुनने हजारों की संख्या में लोग आये। उन्होंने फूहड़ पुरबिया गानों की जगह अपनी मिट्टी, जीवन के गीत-संगीत तथा अपनी लोक कलाओं का भरपूर आनन्द उठाया। जन संस्कृति मंच, जनवादी लेखक संघ तथा प्रगतिशील लेखक संघ जैसे सांस्कृतिक संगठनों का इसमें सहयोग मिला। हिरावल, पटना तथा इप्टा, आजमगढ़ तो अपने पूरे दल-बल के साथ यहां मौजूद रहे ही। \n\nदो दिनों तक चले इस समारोह में तमाम लुप्त होती लोकसंस्कृतियों के दर्शन हुए। श्रीमती शान्ती के नेतृत्व में गांव की महिलाओं के पहली बार किसी मंच पर कजरी गायन प्रस्तुत किया। रामजीत सिंह और उनके साथियों के द्वारा एकतारा और खजड़ी जैसे लुप्त होने वाद्ययन्त्रों के माध्यम से निर्गुन गायकी प्रस्तुत की गई। नागेश्वर यादव और उनके साथियों ने पैर में घुंघुरू बांधे, फार, नगाड़ा, करताल के माध्यम से बिरहा गायकी व फरी नृत्य प्रस्तुत किया गया। मीर बिहार व कटहरी बाग की टीमों ने झाल, मृदंग जैसे वाद्ययन्त्रों के द्वारा चइता गायन प्रस्तुत किया। इप्टा, आजमगढ़ ने लोकगीतों के अलावा कहरवा, जांघिया और धोबियाऊ नृत्य तथा जोगीरा प्रस्तुत किया। जांघिया नृत्य में जांघ पर सैकड़ों घुंघुरूओं को बांधे लोक कलाकारों ने, नगाड़े की थाप पर प्रस्तुत अद्भुत नृत्य से हजारों जनमानस को मुग्ध कर दिया।\n\nहिरावल ने भारतेन्दु हरिश्चन्द के प्रसिद्ध नाटक `अंधेर नगरी चौपट राजा´ का मंचन किया। इसके मूल नाट्य लेख में परिवर्तन किए बिना देश के अन्दर बढ़ती साम्प्रदायिकता, बाजारवाद के विभिन्न दृश्यों के समायोजन के द्वारा हिरावल ने इस को सामयिक बनाने का प्रयास किया है। सूत्रधार, आजमगढ़ ने इस मौके पर सर्वेश्वर दयाल सक्सेना के द्वारा लिखित नाटक `हवालात´ का मंचन किया। \nपूर्वांचल में गायन, वादन, नृत्य आदि के जो कला रूप आम तौर पर प्रचलित व लोकप्रिय हैं, `लोक-रंग´ में उनकी एक बानगी देखने को मिलती है। वैसे ये विधाएं आज संकट में हैं और धीरे-धीरे लुप्त हो रही हैं। लेकिन इस समारोह से इन विधाओं को फिर अपनी जमीन मिल रही है। कलाकारों में अच्छा-खासा उत्साह है। वे अपनी कला को हेय मानने की मानसिकता से उबर रहे हैं। उन्हें लग रहा है कि ऐसी कलाएं भी सम्मान दिला सकती हैं। वे इन्हें और मांजने तथा नयी विषय-वस्तु से सजाने-संवारने की दिशा में सोचने लगे हैं। कभी अंधविश्वास के गढ़ के रूप में कुख्यात जोगिया जनूबी पट्टी, आज प्रगतिशील संस्कृतियों का गढ़ बनता नज़र आ रहा है। लोकरंग ने सामाजिकता, समरसता और भाईचारा की संस्कृति को पुन: उगाया है। इस प्रयास से इस विचार को मजबूती मिली है कि लोक संस्कृति की जनपक्षधर धारा को आगे बढ़ाकर, गांव में फैल रही अपसंस्कृति, द्वेष, इष्र्या का आसानी से मुकाबला किया जा सकता है।\n`लोक-रंग´ की विचार गोष्ठियों में हमने अनपढ़ किसानों से लेकर बुद्धिजीवियों तक को हिस्सेदार बनाया है। हमने लोक कलाओं को आधुनिक कला से तथा बुद्धिजीवी समुदाय को गंवई जनता से जोड़ने का प्रयास किया है। अभी तक जो परिणाम और प्रतिक्रियाएं मिल रही हैं उनसे आशा बंधती है कि यदि `लोक-रंग´ अपनी निरन्तरता कायम रख सका तो निसन्देह यह एक सांस्कृतिक आन्दोलन का रूप ले सकता है और पूरब की इस पट्टी में एक नई सांस्कृतिक चेतना की बयार महसूस की जा सकती है।\n\n", "id": "192659", "title": "लोकरंग २००९"}
{"url": "https://hi.wikipedia.org/wiki?curid=192660", "text": "समुद्री प्रदूषण\n\nसमुद्री प्रदूषण तब होता है जब रसायन, कण, औद्योगिक, कृषि और रिहायशी कचरा, शोर या आक्रामक जीव महासागर में प्रवेश करते हैं और हानिकारक प्रभाव, या संभवतः हानिकारक प्रभाव उत्पन्न करते हैं। समुंद्री प्रदूषण के ज्यादातर स्रोत थल आधारित होते हैं। प्रदूषण अक्सर कृषि अपवाह या वायु प्रवाह से पैदा हुए कचरे जैसे अस्पष्ट स्रोतों से होता है।\n\nकई सामर्थ्य ज़हरीले रसायन सूक्ष्म कणों से चिपक जाते हैं जिनका सेवन प्लवक और नितल जीवसमूह जन्तु करते हैं, जिनमें से ज्यादातर तलछट या फिल्टर फीडर होते हैं। इस तरह ज़हरीले तत्व समुद्री पदार्थ क्रम में अधिक गाढ़े हो जाते हैं। कई कण, भारी ऑक्सीजन का इस्तेमाल करते हुई रसायनिक प्रक्रिया के ज़रिए मिश्रित होते हैं और इससे खाड़ियां ऑक्सीजन रहित हो जाती हैं।\n\nजब कीटनाशक समुद्री पारिस्थितिक तंत्र में शामिल होते हैं तो वो समुद्री फूड वेब में बहुत जल्दी सोख लिए जाते हैं। एक बार फूड वेब में शामिल होने पर ये कीटनाशक उत्परिवर्तन और बीमारियों को अंजाम दे सकते हैं, जो इंसानों के लिए हानिकारक हो सकते हैं और समूचे फूड वेब के लिए भी.\n\nज़हरीली धातुएं भी समुद्री फूड वेब में शामिल हो सकती हैं। ये उत्तकों, जीव रसायन, व्यवहार, प्रजन्न में परिवर्तन ला सकती है और समुद्री जीवन के विकास को दबा सकती हैं। साथ ही कई जीव खाद्यों में मछली भोजन या फिश हायड्रोलायसेट तत्व होते हैं। इस तरह समुद्री विषाणु भू-थल जीवों में स्थानांतरित हो जाते हैं और बाद में मांस और अन्य डेरी उत्पादों में पाए जाते हैं।\n\nहालांकि समुद्री प्रदूषण का काफी लंबा इतिहास रहा है, लेकिन इससे निपटने के लिए सार्थक अंतर्राष्ट्रीय कानून बीसवीं सदी में ही बनाए गए। 1950 के दशक की शुरुआत में समुद्र के कानून को लेकर हुए संयुक्त राष्ट्र के कई सम्मेलनों में समुद्री प्रदूषण पर चिंता व्यक्त की गई। ज्यादातर वैज्ञानिकों का मानना था कि महासागर इतने विशाल हैं कि उनमें विरल करने की अपार क्षमता है और इसलिए प्रदूषण हानिरहित हो जाएगा.. 1950 के दशक के अंत और 1960 के दशक के शुरुआती दौर में, अमेरिका में परमाणु ऊर्जा आयोग से लाइसेंस प्राप्त कंपनियों द्वारा तटीय इलाकों में, विंडस्केल स्थित ब्रिटिश संवर्धन संयंत्र द्वारा आईरिश सागर में, फ्रांस के कमीशरेट अ ला एनर्जी एटॉमीक द्वारा भूमध्यसागर में रेडियोधर्मी कचरा फेंकने को लेकर कई विवाद हुए. भूमध्यसागर विवाद के बाद, उदाहरण के तौर पर, जेक्स कॉस्तेऊ अंतर्राष्ट्रीय स्तर पर समुद्री प्रदूषण के खिलाफ अभियान चलाने वाली एक नामी हस्ती बन गए। 1967 में टॉरी कैन्यन नाम के ऑयल टैंकर के दुर्घटनाग्रस्त हो जाने और 1967 में कैलिफोर्निया के तटीय इलाके में सैंटा बारबरा के तेल रिसाव बाद समुद्री प्रदूषण ने अंतर्राष्ट्रीय मीडीया का ध्यान अपनी ओर और खींचा। 1972 में स्टॉकहॉम में मानव पर्यावरण पर हुए संयुक्त राष्ट्र के सम्मेलन में समुद्री प्रदूषण पर खूब चर्चा हुई। इसी साल समुद्री प्रदूषण रोकने के लिए कचरे और अन्य पदार्थों के समुद्र में फेंके जाने को लेकर संधिपत्र पर हस्ताक्षर हुए, इसे लंदन समझौता भी कहा जाता है। लंदन समझौते ने समुद्री प्रदूषण पर प्रतिबंध नहीं लगाया, अपितु इसने काली और स्लेटी दो सूचियां तैयार कीं जिसके तहत प्रतिबंधित पदार्थो को काली सूची में रखा गया और राष्ट्रीय प्राधिकरणों द्वारा नियंत्रित पदार्थों को स्लेटी (ग्रे) सूची में डाला गया। उदाहरण के तौर पर सायनाइड और उच्च कोटि के रेडियोधर्मी पदार्थों को काली सूची में रखा गया। लंदन समझौता सिर्फ जहाज़ों द्वारा कचरा फेंके जाने से संबंधित था और इसलिए पाइपलाइनों द्वारा फेंके जा रहे कचरे को नियंत्रित करने के लिए कुछ कदम नहीं उठाए गए।\n\nसमुद्री पारिस्थितिक तंत्र में प्रदूषण के रास्तों के वर्गीकरण और परीक्षण करने के विभिन्न तरीके हैं। पैटिन (एन.डी) लिखते हैं कि आम तौर पर महासागरों में प्रदूषण के तीन रास्ते हैं: महासागरों में कचरे का सीधा छोड़ा जाना, बारिशों के कारण नदी नालों में अपवाह से और वातावरण में छोड़े गए प्रदूषकों से.\n\nसमुद्र में संदूषकों के प्रवेश का सबसे आम रास्ता नदियां हैं। महासागरों से पानी का वाष्पीकरण, वर्षण/अवक्षेपण से ज्यादा होता है। संतुलन की बहाली महाद्वीपों पर बारिश के नदियों में प्रवेश और फिर समुद्र में वापस मिलने से होती है। न्यू यॉर्क स्टेट में हडसन और न्यू जर्सी में रैरीटेन, जो स्टेटन द्वीप के उत्तरी और दक्षिणि सिरों में समुद्र में मिलती हैं, समुद्र में प्राणीमन्दप्लवक (कोपपॉड) के पारा संदूषण का मुख्य स्रोत हैं। फिल्टर-फीडिंग कोपपॉड में सबसे ज्यादा मात्रा इन नदियों के मुखों में नहीं बल्कि 70 मील दक्षिण में, एटलांटिक सिटी के नज़दीक है, क्योंकि पानी तट के बिल्कुल नज़दीक बहता है। इससे पहले कि प्लवक विषाणुओं का सेवन करें, कई दिन बीत जाते हैं। \n\nप्रदूषण अमूमन तयपॉइंट और अज्ञात नॉनपॉइंट स्रोत प्रदूषण में वर्गीकृत किया जाता है। तयपॉइंट स्रोत प्रदूषण तब होता है जब प्रदूषण का इकलौता, स्पष्ट और स्थानीय स्रोत मौजूद हो। इसका उदाहरण महासागरों में औद्योगिक कचरे और गंदगी का सीधे तौर पर छोड़ा जाना है। इस तरह का प्रदूषण खासतौर पर विकासशील देशों में देखने को मिलता है। नॉनपॉइंट स्रोत प्रदूषण तब घटित होता है जब प्रदूषण अस्पष्ट और बिखरे हुए स्रोतों से होता है। इन्हें नियंत्रित करना बहुत मुश्किल हो सकता है। कृषि अपवाह और वायु प्रवाह से पैदा हुआ कचरा इसके मुख्य उदाहरण हैं। \n\nप्रदूषक नदियों और सागरों में शहरी नालों और औद्योगिक कचरे के निस्सरण से सीधे प्रवेष करते हैं, कभी-कभी हानिकारक और ज़हरीले कचरे के रूप में भी.\n\nअंदरूनी भागों में तांबे, सोने इत्यादि का खनन, समुद्री प्रदूषण का एक और स्रोत है। ज्यादातर प्रदूषण महज़ मिट्टी से होता है, जो नदियों के साथ बहते हुए समुद्र में प्रवेश करती है। हालांकि खनन के दौरान खनिजों के निस्सरण से कई समस्याएं हो सकती है, जैसे की तांबा, जो एक आम औद्योगिक प्रदूषक है, मूंगा के जीवन वृत और विकास को हानि पहुंचा सकता है। खनन का बहुत घटिया पर्यावरण ट्रैक रिकॉर्ड है। उदाहरण के तौर पर, अमेरिकी पर्यावरण संरक्षण एजेंसी के मुताबिक, खनन ने पश्चिमी महाद्वीपीय अमेरीका में चालीस प्रंतिशत से ज्यादा जलोत्सारण क्षेत्रों के नदी उद्रमों के हिस्सों को प्रदूषित किया है। इस प्रदूषण का ज्यादातर हिस्सा समुद्र में मिलता है।\n\nकृषि से सतह का अपवाह, साथ-साथ शहरी अपवाह और सड़कों, इमारतों, बंदरगाहों और खाड़ियों के निर्माण से हुआ अपवाह, कार्बन, नाइट्रोजन, फोसफोरस और खनिजों से लदे कणों और मिट्टी को अपने साथ ले जाता है। इस पोषक-तत्वों युक्त पानी से तटीय इलाकों में शैवाल और पादप प्लवक पनप सकते हैं, जिन्हें एल्गल ब्लूम्स कहा जाता है और जो मौजूद ऑक्सीजन का इस्तेमाल कर ऑक्सीजन की कमी वाली स्थिति पैदा करने का सामर्थ्य रखते हैं। \n\nसड़कों और राजमार्गों से प्रदूषित अपवाह तटीय इलाकों में जल प्रदूषण का महत्वपूर्ण स्रोत है। प्यूजिट साउंड में प्रवेश करने वाले 75 प्रतिशत ज़हरीले रसायन, सड़कों, छतों, खेतों और अन्य विकसित भूमि से तूफानों के दौरान शुद्ध पानी के ज़रिए पहुंचते हैं।\n\nज़हाज़ जलमार्गों और महासगरों को कई तरह से प्रदूषित करते हैं। तेल रिसाव के कई घातक नतीजे हो सकते हैं। समुद्री जीवन के लिए ज़हरीला होने के साथ-साथ, पॉलीसाइक्लिक एरोमैटिक हायड्रोकार्बन्स(पीएएच), जो कच्चे तेल में मौजूद होते हैं, को साफ करना बहुत मश्किल होता है और यह कई सालों तक तलछट और समुद्री वातावरण में बने रहते हैं।\n\nमालवाहक जहाज़ों द्वारा कूड़ा-कबार का छोड़ा जाना बंदरगाहों, जलमार्गों और महासागरों को प्रदूषित कर सकता है। कई बार पोत जानबूझ कर अवैध कचरे को छोड़ते हैं बावजूद इसके कि विदेशी और घरेलू नियमों द्वारा ऐसे कार्य प्रतिबंधित हैं। अनुमान लगाया गया है कि कंटेनर ढोने वाले मालवाहक जहाज़ हर साल समुद्र में दस हज़ार से ज्यादा कंटेनर समुद्र में खो देते हैं (खासकर तूफानों के दौरान)। जहाज़ ध्वनि प्रदूषण भी फैलाते हैं जिससे जीव-जंतु परेशान होते हैं और स्थिरक टैंकों से निकलने वाला पानी हानिकारक शैवाल और अन्य तेज़ी से पनपने वाली आक्रमक प्रजातियों को फैला सकता है।\n\nसमुद्र में लिया गया और बंदरगाहों पर छोड़ा गया स्थिरक पानी अवांछित असाधारण समुद्री जीवन का मुख्य स्रोत है। मीठे पानी में पाए जाने वाले आक्रामक ज़ेबरा शंबुक, जो मूल रूप से ब्लैक, कैस्पियन और एज़ोव सागरों में पाए जाते हैं, अमेरिका और कनाडा के बीच पाई जाने वाली पांच बड़ी झीलों (ग्रेट लेक्स) में किसी पार-महासागरीय पोत के स्थिरक पानी के ज़रिए ही पहुंचे होंगे। मीनिस्ज़ मानते हैं कि पारिस्थितिक तंत्र को नुकसान पहुंचाने वाली अकेली आक्रमक प्रजाति की बात की जाए तो सबसे बुरे उदाहरणों में से एक जैलीफिश है, जो उतनी हानिकारक प्रतीत नहीं होती. \"नीमियोप्सिस लीड्यी\", कॉम्ब जैलीफिश की प्रजाति है जो इस कदर फैली कि आज ये दुनिया भर की कई खाड़ियों में मौजूद है। 1982 में पहली बार इसका पता चला और माना जाता है कि ये कृष्ण सागर (ब्लैक सी) में किसी जहाज़ के स्थिरक पानी के ज़रिए पहुंची होगी। जैलीफिश की तादाद एकाएक बढ़ गई और 1988 तक ये स्थानीय मत्स्य उद्योग के लिए सिरदर्द का सबब बन गई। \"1984 में एंकवी मछली की पकड़ 204,000 टन थी जबकि 1993 में यह घटकर 200 टन रह गई; स्प्रैट 1984 में 24,600 टन से घटकर 1993 में 12,000 टन; और हॉर्स मैकेरल जो 1984 में 4,000 टन पकड़ी गई थी, 1993 में एक भी नहीं पकड़ी गई\". अब जब जैलीफिश ने मछलिओं के डिंबों सहित प्राणीमन्दप्लवकों को लगभग खत्म कर दिया है, इनकी संख्या नाटकीय ढंग से घट गई है, लेकिन यह अब भी पारिस्थितिक तंत्र के विकास को बढ़ने से रोके हुए है।\n\nआक्रामक प्रजातियां पहले से अधिकृत क्षेत्रों पर कबज़ा कर सकती हैं, नई बीमारियों को फैलाने में मददगार साबित हो सकती हैं, नए आनुवांशिक पदार्थों की शुरूआत कर सकती है, जलमग्न समुद्री दृश्यों को बदल सकती हैं और स्थानीय प्रजातियों की भोजन प्राप्त करने की क्षमता को खतरे में डाल सकती हैं। यह आक्रमक प्रजातियां अकेले अमेरिका में ही सालाना 138 बिलियन डॉलर के राजस्व और प्रबंधन घाटे की वजह हैं।\n\nप्रदूषण के फैलने का एक और ज़रिया है वातवरण. धूल, कूड़ा-करकट, पॉलीथीन के लिफाफे हवा के साथ बहकर ज़मीन से समुद्र की और बढ़ते हैं। गर्मियों के मौसम में उपोष्णकटिबंधीय कटक आकार में बढ़ता है और उपोष्णकटिबंधीय एटलांटिक से होते हुए उत्तर दिशा की ओर बढ़ता है और इस दौरान इस कटक की दक्षिणी परिधि के इर्द-गिर्द बहने वाली सहारा से उठी धूल कैरेबियन और फ्लोरिडा की तरफ बहती है। कोरिया, जापान और उत्तरी प्रशांत से लेकर हवाई द्वीपों तक बहती हुई गोबी और टकलामकान मरुस्थलों से उड़ने वाली धूल भी प्रदूषण का अहम कारण है। 1970 के उपरांत अफ्रीका में सूखा पड़ने के कारण धूल भरे तूफान और भी बदतर हो गए हैं। कैरिबियन और फ्लोरिडा की ओर होने बहने वाली धूल में हर साल भारी विषमताएं देखने को मिलती हैं; हालांकि उत्तर प्रशांत दोलन के पॉसिटिव चरणों में ये प्रवाह और ज्यादा होता है। USGS धूल संबंधी घटनाओं को कैरिबिनयन और फ्लोरिडा में प्रवाल-भित्तियों की घटती सेहत से ज़ोड़कर देखता है, खासतौर पर 1970 के दशक के उपरांत.\n\nजलवायु परिवर्तन महासागरों के तापमान को बढ़ा रहा है और वातावरण में कार्बन डायऑक्साईड के स्तर को बढ़ा रहा है। कार्बन डायऑक्साईड के ये बढ़ते स्तर महासागरों को अम्लीय बना रहे हैं। परिणामस्वरूप ये जलीय पारिस्थितिक तंत्र को बदल रहा है और मछलियों के वितरण को परविर्तित कर रहा है और ये मछली के कारोबार के बने रहने और उन समुदायों की जो इससे अपनी रोज़ी-रोटी कमाते हैं उन्हें प्रभावित करता है। जलवायु परिवर्तन को कम करने के लिए स्वस्थ्य महासागरीय पारिस्थितिक तंत्र का होना ज़रूरी है। \n\nसमुद्र तल खनन, खनिजों के खनन की एक अपेक्षाकृत नई तकनीक है जो समुद्र तल में अमल में लाई जाती है। महासागरों में खनन के स्थान साधारणतः समुद्री सतह से 1,400-3,700 मीटर नीचे, पॉलीमैटलिक नॉड्यूल्स के बड़े हिस्सों के, या फिर सक्रीय और लुप्त हायड्रोथर्मल छिद्रों के आसपास होते हैं। ये छिद्र सल्फाईड भंडार बनाते हैं जिन्में चांदी, सोना, तांबा, मैंगनीज़ और कोबाल्ट और जस्ताजैसी उत्कृष्ट धातुएं मौजूद होती हैं। इन भंडारों का खनन हायड्रॉलिक पंपों या फिर बकट प्रणाली द्वारा किया जाता है जिससे अयस्क को परिष्कृत करने के लिए ज़मीन पर लाया जाता है। जैसा सभी खनन प्रक्रियाओं के साथ है, समुद्र तल खनन से आसपास के क्षेत्र में पर्यावरण को होने वाले नुकसान पर भी सवाल उठे हैं।\n\nक्योंकि समुद्र तल खनन अपेक्षाकृत एक नया क्षेत्र है, इसलिए बड़े स्तर पर खनन की पूर्ण प्रक्रिया के नतीजे अभी अज्ञात हैं। हालांकि विषेशज्ञों को पूर्ण विश्वास है कि समुद्र तल के हिस्सों के हटाने से बेन्थिक परत में गड़बड़ी होगी, पानी स्तम्भ में विषाक्तता बढ़ेगी और सेडिमेंट प्ल्यूम्स में बढ़ौतरी होगी। समुद्र तल के हिस्सों को हटाने से बेन्थित जीव-जंतुओं के प्राकृतिक वास को नुकसान पहुंचेगा, गड़बड़ी स्थायी भी हो सकती है, निर्भर करता है कि खनन का तरीका और स्थान कैसा है। क्षेत्र के खनन से पड़ने वाले सीधे प्रभाव के अलावा, रिसाव और क्षय भी खनन क्षेत्र की रसायनिक बनावट को बदल सकता है।\n\nसमुद्र तल खनन के प्रभावों में, सेडिमेंट प्ल्यूम्स का सबसे ज्यादा प्रभाव हो सकता है। प्ल्यूम्स तब बनते हैं जब खनन से निकला मलबा (आम तौर पर सूक्ष्म कण) समुद्र में वापस फेंक दिया जाता है, जिससे पानी में कणों के बादल से तैरने लगते हैं। प्ल्यूम्स दो प्रकार के होते हैं: समुद्र तल पर पाए जाने वाले और सतह पर पाए जाने वाले. समुद्र तल पर पाए जाने वाले प्ल्यूम्स तब बनते हैं जब मलबे को नीचे खनन स्थान में वापस पंप कर दिया जाता है। ये तैरते हुए कण पानी के गंदलेपन को बढ़ा देते हैं और बेन्थिक जीवों द्वारा इस्तेमाल किए जाने वाले फिल्टर-फीडिंग उपकरणों को अवरुद्ध कर देते हैं। सतह पर पाए जाने वाले प्ल्यूम्स और भी ज्यादा गंभीर समस्या को अंजाम देते हैं। कणों के आकार और पानी के बहाव पर निर्भर करते हुए ये प्ल्यूम्स बहुत बड़े क्षेत्र में फैल सकते हैं। ये प्ल्यूम्स प्राणीमन्दप्लवकों और प्रकाश के प्रवेश को प्रभावित कर सकते हैं, जिससे क्षेत्र के फूड वेब को नुकसान पहुंच सकता है।\n\nमहासागर आमतौर पर प्राकृतिक कार्बन सिंक होते हैं, जो वायुमण्डल से कार्बन डायऑक्साइड से सोखता है। क्योंकि वायुमण्डलीय कार्बन डायऑक्साइड की मात्रा दिनों-दिन बढ़ती जा रही है, महासागर भी ज्यादा अम्लीय हो रहे हैं।\nमहासागरों के अम्लीकरण के संभावित परिणाम अभी पूरी तरह ज्ञात नहीं हुए हैं, हालांकि इस बात को लेकर चिंता ज़रूर है कि कैल्शियम कार्बोनेट से बने ढांचे आसानी से घुल सकते हैं, जिससे मूंगा-चट्टाने और साथ ही सीपदार मछलियों की घोंघा या सीप बनाने की क्षमता प्रभावित हो सकती हैं।.\n\nमहासागर और तटीय पारिस्थितिक तंत्र वैश्विक कार्बन चक्र में अहम भूमिका निभाते हैं और इन्होंने साल 2000 से 2007 के बीच मानव गतिविधियों द्वारा स्कंदित कार्बन डायऑक्साइड को करीब 25 प्रतिशत तक हटाया है और औद्योगिक क्रांति की शुरूआत से मानवों द्वारा वायुमण्डल में छोड़ी गई CO की आधी मात्रा खत्म की है। महासागरों के बढ़ते तापमान और महागारों के अम्लीकरण का मतलब है कि महासागरीय कार्बन हॉद की क्षमता वक्त के साथ कम होती जाएगी, जिससे मोनेको और मैनेडो घोषणाओं में वर्णित वैश्विक चिंताओं का जन्म होगा। \nघोषणाएं. \n\nमई 2008 में प्रकाशित प्रख्यात विज्ञान पत्रिका साईंस में NOAA वैज्ञानिकों की एक रिपोर्ट में पाया गया कि उत्तरी अमेरिका के प्रशांत महाद्वीपीय शेल्फ क्षेत्र के चार मील के दायरे में अपेक्षाकृत अम्लीय पानी बढ़ी मात्रा में सतह पर आ रहा है। ये क्षेत्र एक नाज़ुक ज़ोन है जहां ज्यादातर समुद्री जीवन जन्म लेता है या जीता है। हालांकि ये रिपोर्ट सिर्फ वैनकुवर से उत्तरी कैलिफोर्निया तक के इलाकों के संबंधित थी, दूसरे महाद्वीपीय शेल्फ क्षेत्र भी समान प्रभाव अनुभव कर रहे होंगे। \n\nएक संबंधित मुद्दा समुद्र तल के नीचे पाए जाने वाले मीथेन क्लेथरेट भंडारों का है। ये बड़ी मात्रा में ग्रीनहाउस गैस मीथेन को सोखते हैं, जो महासागरीय तापन के ज़रिए निकल सकती है। 2004 में लगाए गए अनुमान के मुताबिक विश्व में एक से लेकर पांच मिलियन क्यूबिक किलोमीटर क्षेत्र में महासागरीय मीथेन क्लेथरेट मौजूद हैं। अगर ये क्लेथरेट समुद्र तल पर समरूप बिछाए जाते हैं तो इनकी परत तीन से चौदह मीटर मोटी होगी। ये अनुमान 500 से 2500 गीगाटन कार्बन (Gt C) के बराबर है और इसकी तुलना दूसरे जीवाश्म ईंधन भंडारों से की जा सकती है जिनका अनुमान भी 5000 गीगाटन (Gt C) है।\n\nयूट्रोफिकेशन पारिस्थितिक तंत्र में रसायनिक पोषक तत्वों का बढ़ना है, खासकर वो यौगिक पदार्थ जिनमें नाईट्रोजन और फ़ोस्फोरस होता है। ये पारिस्थितिक तंत्र की मूलभूत उर्वरता को बढ़ा सकता है (पौधों का अत्यंत बढ़ना और क्षय होना) और साथ ही ये ऑक्सीजन की कमी समेत पानी की गुणवत्ता कम करता है और इससे मछलियों और दूसरे जलचर जीवों की संख्या प्रभावित होती है।\n\nइसकी सबसे बड़ी दोषी नदियां है जो महासागरों में मिलती हैं और इसके साथ ही कृषि में इस्तेमाल किए गए कई उर्वरक और जानवरों एवं मनुष्यों का मल समुद्र में मिलता है। पानी में ऑक्सीजन घटाने वाले रसायनों का ज़रूरत से ज्यादा होना हायपोक्सिया को अंजाम देता है और डेड ज़ोन की रचना करता है। \n\nखाड़ियां स्वाभिक तौर पर यूट्रोफिक होती हैं, क्योंकि थल से आए पोषक तत्व वहां केन्द्रित होते हैं जहां अपवाह एक सीमित मार्ग से समुद्री वातावरण में प्रवेश करता है। वर्ल्ड रिसोर्सिस इंस्टिट्यूट ने दुनिया भर में 375 हायपॉक्सिक तटीय क्षेत्रों को चिह्नहित किया है जो पश्चिमी यूरोप के तटीय इलाकों, अमेरिका के पूर्वी और दक्षिणी तटों और पूर्वी एशिया, खासतौर पर जापान, में केन्द्रित हैं। महासागरों में नियमित रूप से रेड टाइड एलगे ब्लूम्स उतपन्न होते हैं जो मछलियों और समुद्री स्तनपायियों को मार डालते हैं और जब ये ब्लूम्स तटों के नज़दीक पहुंचते हैं तो मनुष्यों एवं पशुओं में श्वास संबंधी समस्याओं को जन्म देते हैं। \n\nभू-अपवाह के साथ-साथ, मानव गतिविधियों द्वारा अमोनया में तब्दील हुई वायुमण्डलीय नाईट्रोजन खुले समुद्र में प्रवेश कर सकती है। 2008 में हुए एक शोध के मुताबिक ये महासागरों की बाहरी (नॉन-रीसाइकल्ड) नायट्रोजन सप्लाई का एक-तिहाई और सालाना नए समुद्री जैविक उत्पादन का तीन प्रतिशत हिस्सा है। यह सुझाव दिया गया है कि वातावरण में accumulating प्रतिक्रियाशील नाइट्रोजन वातावरण में कार्बन डाइऑक्साइड के रूप में डालने के गंभीर परिणाम हो सकता है।XXX \n\nसमुद्री मलबा मुख्यतः मानवों द्वारा फेंका गया कचरा है जो समुद्र में तैरता या झूलता रहता है। समुद्री मलबे का अस्सी प्रतिशत हिस्सा प्लास्टिक है- एक ऐसा अवयव जो द्वितीय विश्व युद्ध के बाद से बहुत तेज़ी से जमा हो रहा है। समुद्रों में मौजूद प्लास्टि का वज़न सौ मिलियन मेट्रिक टन के बराबर हो सकता है।\n\nत्यागे गए प्लास्टिक बैग, सिक्स पैक रिंग्स और अन्य प्लास्टिक कचरा जो समुद्रों में प्रवेश करता है, वो वन्य जीव-जंतुओं और मत्स्य उद्योग के लिए खतरा है। इससे जलचर जीवन के फंसने, सांस रुकने और अंतर्रग्रहण का खतरा है। \nमछली पकड़ने का जाल, जो आमतौर पर प्लास्टिक से बनता है, मछुवारों द्वारा समुद्रों में छोड़ा या खो सकता है। घोस्ट नेट्स के तौर पर जाने-जाने वाले इन जालों में, मछलियां, डॉल्फिन्स, समुद्री कछुएं, शार्क्स, ड्यूगॉन्ग्स, मगरमच्छ, सीबर्ड्स, केकड़े और दूसरे जंतु फंस सकते हैं, उनका आवागमन बाधित होता है, जिससे भुखमरी, मांस या अंग कटना और संक्रमण हो सकता है और जो जीव सांस लेने के लिए समुद्री सतहों पर आते हैं वो दम घुटने से मर जाते हैं।\n\nकई जंतु जो समुद्र में जीते हैं या फिर इन पर निर्भर करते हैं, बहते हुए कचरे को निगल सकते हैं, क्योंकि वो अक्सर उनके शिकार की तरह दिखता है। प्लास्टिक कचरा, जब स्थूल और उलझा हुआ हो तो इसे निगलना मुश्किल होता है और ये इन जंतुओं के पेट या आंत में स्थायी तौर पर जमा रह सकता है, इससे भोजन का मार्ग अवरुद्ध हो सकता है और भूख और संक्रमण से मौत हो सकती है। \n\nप्लास्टिक एकत्र होता रहता है क्योंकि वो दूसरे पदार्थों की तरह बायोडीग्रेडेबल यानि स्वाभिक तरीके से सड़नशील नहीं होता है। सूर्य किरणों के संपर्क में आने से वो ज़रूर फोटोडीग्रेड होते हैं लेकिन वो ऐसा सिर्फ सूखी परिस्थितियों में करते हैं, क्योंकि पानी इस प्रक्रिया को रोकता है। समुद्री वातावरण में फोटोडीग्रेडिड प्लास्टिक और भी छोटे टुकड़ों में विघटित होता है, जबकि बचे हुए पॉलीमर, आणविक स्तर तक विघटित होते हैं। जब तैरते हुए प्लास्टिक कण प्राणीमन्दप्लवकों के आकार में फोटोडीग्रेड होते हैं, जैलीफिश उन्हें निगले की कोशिश करती हैं और इस तरह प्लास्टिक समुद्री खाद्य श्रृंखला में प्रवेश करता है।\n\nसमुद्री पक्षियों और जानवरों के पेट में प्रवेश कर जाते हैं, इनमें समुद्री कछुए और ब्लैक-फुटेड एल्बट्रॉस भी शामिल है। \n\nप्लास्टिक कचरे की समुद्री भंवरों के बीच में इकट्ठा होने की प्रवृति है। खासतौर पर ग्रेट पैसेफिक गारबेज पैच में पानी के ऊपरी हिस्से में तैरते प्लास्टिक कणों की मात्रा बहुत ज्यादा है। 1999 में लिए गए नमूनों में, इस क्षेत्र में प्लास्टिक का भार प्राणीमन्दप्लवकों (जो इस क्षेत्र में प्रमुख तौर पर पाए जाते हैं) के भार से छह गुना ज्यादा पाया गया। सभी हवाई द्वीपों के बीच मिडवे एटॉल में इस गारबेज पैज से काफी मात्रा में कचरा आता है। इस कचरे का नब्बे प्रतिशत प्लास्टिक है जो मिडवे के तटों पर इकट्ठा होता है जहां ये द्वीप के पक्षियों के लिए खतरा बन जाता है। लेसेन एल्बट्रॉस की वैश्विक संख्या का दो-तिहाई (1.5 मिलियन) हिस्सा मिडवे एटॉल में पाया जाता है। यहां पाए जाने वाले करीबन हर एल्बट्रॉस के पाचन तंत्र में प्लास्टिक मौजूद है और इनके एक-तिहाई चूज़े मर जाते हैं।\n\nप्लास्टिक पदार्थों के उत्पादन में इस्तेमाल किए जाने वाले ज़हरीले योगज जब पानी के संपर्क में आते हैं तो वो आसपास के वातावरण में घुल कर बह जाते हैं. जलप्रसारित जल विरोधी प्रदूषक प्लास्टिक कचरे की सतह पर इकट्ठा और आवर्धन होते हैं और प्लास्टिक को समुद्र में उससे और भी ज्यादा खतरनाक बना देते हैं, जितना वो ज़मीन पर होते हैं। जल विरोधी संदूषक प्राकृतिक रूप से वसा ऊतकों में बायोएक्युम्यूलेट के रूप में जाने जाते हैं और भोजन श्रृंखला को प्राकृतिक रूप से और भी बड़ा बना देते हैं जिससे शीर्ष परभक्षियों पर दबाव पड़ता है। कुछ प्लास्टिक योगज ग्रहण होने पर अंतःस्त्रावी तंत्र को भी अस्त-व्यस्त कर देते हैं, जबकि कुछ प्रतिरक्षी तंत्र को नुकसान पहुंचा सकते हैं या फिर प्रजनन दर को घटा सकते हैं। तैरता मलबा समुद्री पानी से PCBs, DDT और PAHs जैसे दीर्घस्थायी जैविक प्रदूषकों को सोख सकता है। विषैले प्रभावों के अलावा, जब इनमें से कुछ ग्रहण कर लिए जाते हैं तो जानवरों का मस्तिष्क इन्हें एस्ट्राडियोल समझ सकता है, जिससे जीव-जंतुओं में हॉर्मोन प्रभावित हो सकते हैं।\n\nप्लास्टिक के अलावा, वो अन्य विषैले पदार्थ जो समुद्री वातावरण में तेज़ी से विघटित नहीं होते, उनकी अलग समस्या है। PCBs, DDT, कीटनाशक, फ्यूरन्स, डायऑक्सिन्स, फिनोल्स और रेडियोधर्मी कचरा ऐसे दीर्घस्थायी विष के उदाहरण हैं। भारी धातुएं वो रसायनिक तत्व होती हैं जिनका घनत्व अपेक्षाकृत ज्यादा होता है और कम सघनता में भी ज़हरीली होती हैं। पारा, सीसा, निकल, आर्सेनिक और केडमियम इसके उदाहरण हैं। ऐसे विष जलचर प्रजातियों के ऊतकों में बायोएक्युमुलेशन नाम की प्रक्रिया से इकट्ठा हो जाते हैं। ये नितल जीवसमूही वातावरण में एकत्र होते हैं, खासकर खाड़ियों में और इन खाड़ियों के तल में पाई जाने वाली मिट्टी में: ये पिछली शताब्दी में मानव गतिविधियों का भूवैज्ञानिक रिकॉर्ड है।\n\n\n\n\n\n\n\n\n\n\nसमुद्री जीवन ध्वनि प्रदूषण से आसानी से प्रभावित हो सकता है, खासकर गुज़रते हुए जहाज़ों, तेल अन्वेषण भूकंपीय सर्वेक्षणों और नेवल लो-फ्रीक्वेंसी एक्टीव सोनार से. समुद्र में ध्वनि की गति वायुमण्डल से कहीं ज्यादा होती है और ये ज्यादा दूरी तय करती है। समुद्री जीवों की, जैसे की सेटेशियन्स, देखने की क्षमता अक्सर कम होती है और ये ध्वनि के ज़रिए ही जानकारी हासिल करते हैं। ये बात गहराई में रहने वाली समुद्री मछलियों पर भी लागू होती है, जो अंधेरे में रहती हैं। 1950 से 1975 के बीच समुद्र में परिवेशी शोर का स्तर करीबन दस डेसीबल तक बढ़ गया (ये दस गुना बढ़ौतरी है)। \n\nशोर से प्रजातियों को ऊंचे स्वर में संचार करना पड़ता है, जिसे लॉम्बार्ड वोकल रिस्पॉन्स कहा जाता है। व्हेल मछली की आवाज़ लंबी होती है जब पनडुब्बी संसूचक चालू होते हैं। अगर जीव ज्यादा ऊंचे स्वर में \"संवाद\" नहीं करते तो उनकी आवाज़ मानवजनित ध्वनियों के नीचे दब जाती है। ये अनसुनी आवाज़ें चेतावनी, शिकार की खोज या फिर नेट-बब्लिंग की तैयारियां हो सकती हैं। जब एक प्रजाति ऊंचा बोलने लगती है तो ये दूसरी प्रजातियों की आवाज़ को दबा देती है, जिससे पूरा पारिस्तितिक तंत्र ऊंचा बोलने लगता है।\n\nसमुद्र वैज्ञानिक सिल्विया अर्ल के मुताबिक, \"समुद्री के अंदर ध्वनि प्रदूषण, हज़ार घावों के साथ मरने के बराबर है। हर ध्वनि भले ही बड़ी चिंता का विषय ना हो, लेकिन अगर जहाज़ों के शोर, भूकंपीय सर्वेक्षण और सैन्य गतिविधियों को एक साथ लिया जाए तो एक बिल्कुल ही अलग माहौल तैयार हो जाता है जो पचास साल पहले भी मौजूद था। ध्वनि प्रदूषण का ये बढ़ा हुआ स्तर, समुद्री जीवन पर कड़ा और व्यापक असर डालेगा ही.\"\n\nज्यादतर मानवजनित प्रदूषण समुद्र में प्रवेश करता है। ब्यॉर्न जेनसन (2003) ने अपने लेख में लिखा है, \"मानवजनित प्रदूषण समुद्री पारिस्थितिक तंत्र की जैव-विविधता और उत्पादकता को घटा सकता है, जिससे मानव के समुद्री भोजन संसाधन कम और खत्म हो सकते हैं\" (p. A198)। प्रदूषण के इस समग्र स्तर को कम करने के दो तरीके हैं: या मानव जनसंख्या घटा दी जाए, या फिर एक आम इंसान द्वारा छोड़े गए पारिस्थितिक पदचिह्नों को कम करने का रास्ता खोजा जाए. अगर ये दूसरा रास्ता नहीं अपनाया गया, तो फिर पहला रास्ता थापना पड़ सकता है, क्योंकि दुनिया के पारिस्थितिक तंत्र गड़बड़ा रहे हैं।\n\nदूसरा रास्ता मनुष्यों के लिए है कि वो व्यक्तिगत तौर पर कम प्रदूषण फैलाएं. इसके लिए सामाजिक और राजनीतिक इच्छा की ज़रूरत है, साथ ही जागरुकता फैलाने की आवश्यकता है ताकि ज्यादा लोग पर्यावरण की इज्ज़त करें और इसे कम हानि पहुंचाए. परिचालन स्तर पर, नियम और अंतर्राष्ट्रीय सरकारों के हिस्सा लेने की ज़रूरत है। समुद्री प्रदूषण को नियंत्रित करना अक्सर मुश्किल होता है क्योंकि प्रदूषण अंतर्राष्ट्रीय सरहदों को लांघता है, जिससे नियम बनाना और उन्हें लागू करना कठिन होता है।\n\nकदाचित समुद्री प्रदूषण को कम करने की सबसे महत्वपूर्ण सामरिक नीति शिक्षा है। ज्यादातर लोग स्रोतों और समुद्री प्रदूषण के हानिकारक प्रभावों से अनजान हैं और इसलिए इस स्थिति से निपटने के लिए कम कदम ही उठाए जा सके हैं। जनता को सभी तथ्यों की जानकारी देने के लिए, गहन शोध की ज़रूरत है ताकि स्थिति का पूरा ब्यौरा दिया जा सके। और फिर इस जानकारी को जनता तक पहुंचाना चाहिए। \n\nदाओजी और डैग के शोध में लिखा गया है कि, एक मुख्य कारण जिसकी वजह से चीनियों में पर्यावरण को लेकर चिंता नहीं है, वो यह है कि जनमें जागरुकता की कमी है और उन्हें जागरूक बनाना होगा। इसी तरह, नियम, जो गहन शोध पर आधारित हों, लागू किए जाएं. कैलिफोर्निया में ऐसे नियम मौजूद हैं जिन्हें कैलिफोर्निया के तटों को कृषि अपवाह से बचाने के लिए लागू किया गया है। इसमें कैलिफोर्निया वॉटर कोड सहित कई दूसरे स्वैच्छिक कार्यक्रम शामिल हैं। इसी तरह भारत में समुद्री प्रदूषण को रोकने के लिए कई नीतियां अपनाई गईं हैं, हालांकि ये समस्या से उल्लेखनीय ढंग से नहीं निपटतीं. भारत के चैन्नई शहर में गटर खुले पानी में खाली किए जा रहे हैं।\n\n\n\n", "id": "192660", "title": "समुद्री प्रदूषण"}
