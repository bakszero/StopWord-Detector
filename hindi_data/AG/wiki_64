{"url": "https://hi.wikipedia.org/wiki?curid=192926", "text": "एक्स-किरण स्पेक्ट्रमिकी\n\nस्पेक्ट्रमिकी के इस विभाग में एक्स किरणों के स्पेक्ट्रम का अध्ययन किया जाता है। इससे परमाणुओं की संरचना का ज्ञान प्राप्त करने में सहायता मिलती है। एक्स किरणों की खोज डब्ल्यू॰के॰ रुटगेन (W. K. Rontgen) ने 1895 ई. में की थी। ये किरणें भी विद्युत् चुंबकीय तरंगें होती हैं। एक्स किरणों का तरंगदैर्ध्य बहुत छोटा, 100 एंग्स्ट्रॉम से 1 एंग्स्ट्रॉम तक होता है। स्पेक्ट्रमिकी के इस विभाग की नींव डालनेवाले वैज्ञानिकों में हेनरी जेफ्री मोस्ले, ब्रैग और लावे के नाम उल्लेखनीय हैं।\n\nजब तीव्र गति से चलते हुए इलेक्ट्रानों की धारा को किसी धातु के \"टार्जेंट\" पर रोक दिया जाता है तब उससे एक्स-किरणें निकलने लगती हैं। इनसे प्राप्त स्पेक्ट्रम दो प्रकार के होते हैं-रेखा स्पेक्ट्रम और सतत स्पेक्ट्रम। रेखा स्पेक्ट्रम टार्जेट के तल का लाक्षणिक स्पेक्ट्रम (Charactgeristic Spectrum) होता है। सतत स्पेक्ट्रम में एक सीमित क्षेत्र की प्रत्येक आवृत्ति की रश्मियाँ होती हैं। इस स्पेक्ट्रम की उच्चतम आवृत्तिसीमा तीक्ष्ण और स्पष्ट होती है किंतु निम्न आवृत्तिसीमा निश्चित नहीं होती है। उच्चतम आवृत्तिसीमा को एक्स-स्पेक्ट्रम की क्वांटम-सीमा कहते हैं।\n\n\n\n\n\n\nइस किसी धातु पर एक्स रश्मियाँ पड़ती हैं तब उससे लाक्षाणिक रेखिक स्पेक्ट्रम प्राप्त होता है। इसे एक्स-किरण प्रतिदीप्ति कहते हैं। इससे ठीक पहले धातु से इलेक्ट्रान भी निकलते हैं, यह फोटो इलेक्ट्रिक क्रिया कहलाती है।\n\nस्पेक्ट्रोमापी में जाने के पूर्व यदि सतत एक्स किरणों को किसी धातु के पतले पत्र से होकर जाने दिया जाए तो वह अपनी लाक्षणिक आवृत्तियों को अवशोषित कर लेता है और हमें अवशोषण स्पेक्ट्रम मिलता है। स्पेक्ट्रम की अवशोषण रेखाओं को पहले की भाँति के, एल, एम आदि श्रेणियों में रख सकते हैं। ये रेखाएँ उत्सर्जित रेखाओं की भाँति तीक्ष्ण नहीं होती वरन् पट्ट की भाँति मालूम पड़ती हैं क्योंकि इनमें चौड़ाई होती है और इनका एक ही किनारा तीक्ष्ण होता है।\n\nएक्स-किरण स्पेक्ट्रमदर्शी में दो प्रकार के उपकरण काम में लाए जाते हैं।\n\n\n\nक्रिस्टल एक्स-किरण स्पेक्ट्रममापी - ये कई प्रकार के होते हैं किंतु सबका मूल सिद्धांत प्राय: ब्रैग स्पेक्ट्रममापी पर ही आधारित है। नीचे अन्य प्रकार के स्पेक्ट्रममापी के नाम दिए गए हैं :-\n\n\n\n\n\nग्रेटिंग ऐक्स-किरण स्पेक्ट्रमलेखी - इस प्रकार स्पेक्ट्रोग्राफ सर्वप्रथम कांपटन और डोन द्वारा 1926 ई. में बनाया गया। परावर्तक सतहों से एक्स-किरणों का पूर्ण परावर्तन हो सकता है। इसी तथ्य के आधार पर यह संभव हुआ हैं कि खचित परावर्तन ग्रेटिंग (Ruled reflection grating) की सहायता से एक्स किरणों का तरंगदैर्ध्य निकाला जा सकता है। एक्स-किरणों को परावर्तन के लिए ग्रेटिंग के साथ अत्यंत छोटा कोण बनाना चाहिए। (पूर्ण परावर्तन के लिए चरमकोण से छोटा आपतन कोण बनाना चाहिए)। छोटी तरंगदैर्ध्य की एक्स-किरणों के लिए ग्रेटिंग-स्पेक्ट्रम लेखी उपयोगी नहीं होते हैं।\n\nएक्स-किरण स्पेक्ट्रमदर्शी की उपयोगिता सामान्य स्पेक्ट्रमदर्शी की अपेक्षा कम नहीं है। अणुओं की आंतरिक रचना जानने के लिए एक्स-किरण स्पेक्ट्रम के अध्ययन से बड़ी सहायता मिली है। सामान्य स्पेक्ट्रमदर्शी में हम केवल ऐसे ही स्पेक्ट्रम प्राप्त करते हैं जो परमाणुओं के समीपवर्ती इलेक्ट्रानों की उत्तेजना से प्राप्त करते हैं। एक्स-किरणों से संबद्ध ऊर्जा का मान बहुत अधिक होता है। अत: जब ये किसी पदार्थ के परमाणुओं से टकराती हैं, या अत्यधिक ऊर्जावाले इलेक्ट्रान जब परमाणुओं से टकराते हैं तब परमाणु की आंतरिक कक्षाओं के इलेक्ट्रान (एक या अधिक) बाहर निकल जाते हैं। उनको स्थानापन्न करने के लिए अन्य कक्षाओं से इलेक्ट्रान जाते हैं। इन्हीं इलेक्ट्रनों के संक्रमण से एक्स-विकिरणें (X-radiation) निकलती हैं और रैखिक स्पेक्ट्रम प्राप्त होता है। प्रत्येक तत्व का एक्सस्पेक्ट्रम दूसरों के स्पेक्ट्रम से भिन्न होता है। इनकी सहायता से तत्वों की पहचान बहुत सुविधापूर्वक की जा सकती है। एक्स-किरण स्पेक्ट्रम के रासायनिक विश्लेषण करने का मूल सिद्धांत यही है। ऐसे विश्लेषण का आरंभ मोस्ले ने किया था।\n\nयदि दिए हुए पदार्थ का \"टार्जेंट\" बाकर ऐक्स किरणें प्राप्त की जाए तो उनके स्पेक्ट्रम की सहायता से दिए हुए तत्वों की पहचान हो सकती है। प्रत्येक तत्व को टार्जेट के रूप में बनाना और प्रत्येक के लिए एक्स-किरण नलिका बनाना अत्यंत असुविधाजनक है। अत: एक्स-किरणों द्वारा दिए हुए पदार्थ के परमाणुओं को उत्तेजित करके गौण विकिरण (Secondary Radiation) प्राप्त किया जाता है और इन्हीं के स्पेक्ट्रम का अध्ययन करके अज्ञात पदार्थ के अवयवों (परमाणुओं) का पता लगाते हैं। इन गौण विकिरणों से प्राप्त स्पेक्ट्रम उस पदार्थ से प्रत्यक्ष उत्सर्जित स्पेक्ट्रम के समान ही होता है। द्वितीयक स्पेक्ट्रम की तीव्रता अपेक्षाकृत कुछ कम होती है। जिस पदार्थ का विश्लेषण करना हो तो है उसे एक्स-किरण-नलिका के टार्जेट के यथासंभव समीप रखते हैं क्योंकि नली से निकलनेवाली प्राथमिक किरणों की तीव्रता दूरी के वर्ग के अनुपात में घटती जाती है। पदार्थ को एक्स-रश्मियों द्वारा उत्तेजित करके द्वितीयक रश्मियाँ प्राप्त करने की प्रक्रिया को प्रतिदीप्ति कहा जाता है। प्रत्येक पदार्थ के अवशोषण स्पेक्ट्रम में अपनी विशिष्ट अवशोषणसीमा होती है। किसी पदार्थ से प्रतिदीप्ति प्राप्त करने के लिए उत्तेजना देनेवाली प्राथमिक एक्स-रश्मियों का तरंगदैर्ध्य उस पदार्थ की अवशोषण सीमा से थोड़ा अधिक होना चाहिए। उदाहरणार्थ ताम्र की अवशोषणसीमाएँ 1.54 एंग्स्ट्रॉम तथा 1.39 एंग्स्ट्रॉम हैं। इससे प्रतिदीप्ति पाने के लिए कोबाल्ट (Co) टार्जेंट से प्राप्त एक्स-किरणें, जिनका तरंगदैर्ध्य 1.61 एंग्स्ट्रॉम है, प्रयोग में लाई जाती हैं। किंतु ये किरणें जस्ते में प्रतिदीप्ति नहीं पैदा कर सकती क्योंकि इसकी अवशोषणसीमा 1.28 एंग्स्ट्रॉम पर पड़ती है। बहुधा उत्तेजना देने के लिए आसतत रश्मिस्रोत काम में लाए जाते हैं। इसके द्वारा सभी तत्वों से प्रतिदीप्ति प्राप्त की जा सकती है। एक्स किरण देनेवाली नली में यदि टंग्स्टन का टार्जेंट रखा जाए और 50,000 वो. का विभव दिया जाए तो इससे असतत रश्मियाँ प्राप्त होती हैं। इन रश्मियों से अज्ञात पदार्थ को उत्तेजित करके द्वितीयक रश्मियों को स्पेक्ट्रमलेखी में ले जाते हैं और अभिलेखन की उचित विधियों द्वारा स्पेक्ट्रम प्राप्त करते हैं। विभिन्न तत्वों के स्पेक्ट्रम इसी प्रकार प्राप्त किए जाते हैं। इनमें रेखाओं की दीप्ति और पदार्थ की प्रतिशत मात्रा के बीच लेखाचित्र खींच दिए जाते हैं। इन्हें अंशशोधनवक्र कहते हैं। इन वक्रों की तुलना से किसी पदार्थ में उपस्थित तत्वों का प्रतिशत ज्ञात किया जा सकता है।\n\nअभिलेखन के लिए मुख्यत: दो विधियाँ अपनाई जाती हैं। बहुधा क्रिस्टलवाले स्पेक्ट्रमलेखी में एक्स-रश्मियाँ स्फुरण गणित्र (Scintilation Counter) या ऐसे ही अन्य संसूचक (Detector) पर पड़ती हैं। इसके प्रभाव से विद्युत् ऊर्जा उत्पन्न होती है जिससे अभिलेखी द्वारा एक्स-किरणों की दीप्ति का लेखाचित्र उतर जाता है। साधारण ग्रेटिंग वाले स्पेक्ट्रमलेखी में फोटोप्लेटों का प्रयोग करके पूरा स्पेक्ट्रम एक ही बार उतारा जाता है किंतु बैग स्पेक्ट्रमलेखी में क्रिस्टल या संसूचक को स्थिर गति से इस प्रकार घुमाते हैं कि स्पेक्ट्रम का विभिन्न भाग क्रम से संसूचक द्वारा ग्रहण किया जा सके।\n\nक्रिस्टल विवर्तन से यह सिद्ध किया गया है कि 2d Sin Q = n l होता है, यहाँ Q संस्पर्श (glancing) कोण और d ब्रैग अंतराल (Bragg spacing) कहलाता है। n (= 1, 2, 3) स्पेक्ट्रम की कोटि (order) प्रकट करता है। क्रिस्टल 2d से अधिक तरंगदैर्घ्य वाली रश्मियों को परावर्तित नहीं कर सकता है अत: क्रिस्टल का चुनाव करते समय इस बात का ध्यान रखा जाता है। इसके अतिरिक्त क्रिस्टल की परावर्तनक्षमता भी अच्छी होनी चाहिए। कैलसाइट, अबरक और क्वार्ट्ज इस काम के लिए उपयोगी होते हैं।\n\nएक्स-किरणों द्वारा रासायनिक विश्लेषण का कार्य सामान्य स्पेक्ट्रमदर्शी रीतियों की अपेक्षा अधिक सुगम होता है। एक्स-किरणों का स्पेक्ट्रम प्राप्त करने के लिए सभी प्रकार के ठोस काम में लाए जा सकते हैं। उन्हें किसी आर्क या स्फुलिंग में जलना नहीं पड़ता है और पदार्थ की कम मात्रा की आवश्यकता होती है। साथ ही प्राप्त स्पेक्ट्रम सरल होता है; इसमें रेखाएँ कम होती हैं।\n\nएक्स-किरणों द्वारा विवर्तन (X-Ray Diffraction) की रीति से यौगिकों की पहचान की जा सकती है। चूर्ण विवर्तन की रीति भी बहुत लाभदायक है क्योंकि रासायनिक दृष्टि से भिन्न-भिन्न यौगिकों के चूर्ण-विवर्तन-पैटर्न सर्वथा भिन्न होते हैं।\n\nपरमाणु के चारों ओर घूमनेवाले इलेक्ट्रान विभिन्न कक्षाओं में भ्रमण करते हैं। सबसे छोटी कक्षा को के शेल कहते हैं। इसके आगे एल, एम, एन इत्यादि शेल होते हैं। यदि कोई तीव्र इलेक्ट्रान परमाणु से टकराकर कक्षा के एक इलेक्ट्रान को परमाणु से बाहर कर दे तो वहाँ एक स्थान रिक्त हो जाता है। उस पूरा करने के लिए एल या एम कक्षाओं का एक इलेक्ट्रान जाता है। उसके संक्रमण से ऊर्जा उत्सर्जित होती है और रैखिक स्पेक्ट्रम प्राप्त होता है। इलेक्ट्रानों के संक्रमण को कोसेल चित्र (Kossel's Diagram) द्वारा व्यक्त किया जाता है।\n\n", "id": "192926", "title": "एक्स-किरण स्पेक्ट्रमिकी"}
{"url": "https://hi.wikipedia.org/wiki?curid=192928", "text": "स्मार्त सूत्र\n\nप्राचीन वैदिक साहित्य की विशाल परंपरा में अंतिम कड़ी सूत्रग्रंथ हैं। यह सूत्र-साहित्य तीन प्रकार का है: श्रौतसूत्र, गृह्यसूत्र तथा धर्मसूत्र।\n\nवेद द्वारा प्रतिपादित विषयों को स्मरण कर उन्हीं के आधार पर आचार-विचार को प्रकाशित करनेवाली शब्दराशि को \"स्मृति\" कहते हैं। स्मृति से विहित कर्म स्मार्त कर्म हैं। इन कर्मों की समस्त विधियाँ स्मार्त सूत्रों से नियंत्रित हैं। स्मार्त सूत्र का नामांतर गृह्यसूत्र है। अतीत में वेद की अनेक शाखाएँ थीं। प्रत्येक शाखा के निमित्त गृह्यसूत्र भी होंगे। वर्तमानकाल में जो गृह्यसूत्र उपलब्ध हैं वे अपनी शाखा के कर्मकांड को प्रतिपादित करते हैं।\n\nअधिकांश प्रमुख सूत्रग्रंथों की रचना गौतम बुद्ध के समकालिक युग में हुई जान पड़ती है, विद्वानों ने उनके पूर्ण विकास का समय 8वीं सदी ई. पू. और तीसरी सदी ई. पू. के बीच माना है। \n\nशिक्षा, कल्प, व्याकरण, निरुक्त, छंद और ज्योतिष - ये छह वेदांग हैं। गृह्यसूत्र की गणना कल्पसूत्र में की गई है। अन्य पाँच वेदांगों के द्वारा स्मार्त कर्म की प्रक्रियाएँ नहीं जानी जा सकतीं। उन्हीं प्रक्रियाओं एवं विधियों को व्यवस्थित रूप से प्रकाशित करने के निमित्त आचार्यों एवं ऋषियों ने स्मार्त सूत्रों की रचना की है। इन स्मार्त सूत्रों के द्वारा सप्तपाकसंस्था एवं समस्त संस्कारों के विधान तथा नियमों का विस्तार के साथ विवेचन किया गया है।\n\nसामान्यत: गृह्यकर्मों के दो विभाग होते हैं। प्रथम सप्तपाकसंस्था और द्वितीय संस्कार। त्रेताग्नि पर अनुष्ठेय कर्मों से अतिरिक्त कर्म 'स्मार्त कर्म' कहे जाते हैं। इन स्मार्त कर्मों में सप्तपाकसंस्थाओं का अनुष्ठान स्मार्त अग्नि पर विहित है। इनको वही व्यक्ति संपादित कर सकता है जिसने गृह्यसूत्र द्वारा प्रतिपादित विधान के अनुसार स्मार्त अग्नि का परिग्रहण किया हो। स्मार्त अग्नि का विधान विवाह के समय अथवा पैतृक संपत्ति के विभाजन के समय हो सकता है। औपासन, गृह्य अथवा आवसथ्य, ये स्मार्त अग्नि के नामांतर हैं। याग की इक्कीस संस्थाओं में पहली सात पाकसंस्था के नाम से प्रसिद्ध हैं। इनके नाम इस प्रकार हैं : औपासन होम, वैश्वदैव, पार्वण, अष्टका, मासिश्राद्ध, श्रवणाकर्म और शूलगव। एक बार इस अग्नि का परिग्रह कर लेने पर जीवनपर्यत उसकी उपासना एवं संरक्षण करना अनिवार्य है। इस प्रकार से उपासना करते हुए जब उपासक की मृत्यु होती है, तब उसी अग्नि से उसका दाह संस्कार होता है। उसके अनंतर उस अग्नि का विसर्जन हो जाता है।\n\nगर्भाधान प्रभृति संस्कार के निमित्त विहित समय तथा शुभ मुहूर्त का होना आवश्यक है। संस्कार के समय अग्नि का साक्ष्य परमावश्यक है। उसी अग्नि पर हवन किया जाता है। अग्नि और देवताओं की विविध स्तुतियाँ और प्रार्थनाएँ होती हैं। देवताओं का आवाहन तथा पूजन होता है। संस्कार्य व्यक्ति का अभिषेक होता है। उसकी भलाई के लिए अनेक आर्शीर्वाद दिए जाते हैं। कौटुंबिक सहभोज, जातिभोज और ब्रह्मभोज प्रभृति मांगलिक विधान के साथ कर्म की समाप्ति होती है। समस्त गृह्यसूत्रों के संस्कार एवं उनके क्रम में एकरूपता नहीं है।\n\nविभिन्न शाखाओं के गृह्यसूत्रों का प्रकाशन अनेक स्थानों से हुआ है। \"शांखायनगृह्यसूत्र\" ऋग्वेद की शांखायन शाखा से संबद्ध है। इस शाखा का प्रचार गुजरात में अधिक है। कौशीतकि गृह्यसूत्र का भी ऋग्वेद से संबंध है। शांखायनगृह्यसूत्र से इसका शब्दगत अर्थगत पूर्णत: साम्य है। इसका प्रकाशन मद्रास युनिवर्सिटी संस्कृत ग्रंथमाला से 1944 ई. में हुआ है। आश्वलायन गृह्यसूत्र ऋग्वेद की आश्वलायन शाखा से संबंद्ध है। यह गुजरात तथा महाराष्ट्र में प्रचलित है।\n\nपारस्करगृह्यसूत्र शुक्ल यजुर्वेद का एकमात्र गृह्यसूत्र है। यह गुजराती मुद्रणालय (मुंबई) से प्रकाशित है।\n\nयहाँ से लौगाक्षिगृह्यसूत्र तक समस्त गृह्यसूत्र कृष्ण यजुर्वेद की विभिन्न शाखाओं से संबंद्ध हैं। बौधायान गृह्यसूत्र के अंत में गृह्यपरिभाषा, गृह्यशेषसूत्र और पितृमेध सूत्र हैं। मानव गृह्यसूत्र पर अष्टावक्र का भाष्य है। भारद्वाजगृह्यसूत्र के विभाजक प्रश्न हैं। वैखानसस्मार्त सूत्र के विभाजक प्रश्न की संख्या दस हैं। आपस्तंब गृह्यसूत्र के विभाजक आठ पटल हैं। हिरण्यकेशिगृह्यसूत्र के विभाजक दो प्रश्न हैं। वाराहगृह्यसूत्र मैत्रायणी शाखा से संबंद्ध हैं। इसमें एक खंड है। काठकगृह्यसूत्र चरक शाखा से संबंद्ध है। लौगक्षिगृह्यसूत्र पर देवपाल का भाष्य है।\n\nगोभिलगृह्यसूत्र सामवेद की कौथुम शाखा से संबद्ध है। इसपर भट्टनारायण का भाष्य है। इसमें चार प्रपाठक हैं। प्रथम में नौ और शेष में दस दस कंडिकाएँ हैं। कलकत्ता संस्कृत सिरीज़ से 1936 ई. में प्रकाशित हैं। द्राह्यायणगृह्यसूत्र, जैमिनिगृह्यसूत्र और कौथुम गृह्यसूत्र सामवेद से संबद्ध है। खादिरगृह्यसूत्र भी सामवेद से संबद्ध गृह्यसूत्र है।\n\nकोशिकागृह्यसूत्र का संबंध अथर्ववेद से है। ये सब गृह्यसूत्र विभिन्न स्थलों से प्रकाशित हैं।\n\nश्रौतसूत्रों के वर्ण्य विषय यज्ञों के विधि-विधान और धार्मिक प्रक्रियाओं से संबंधित हैं। साधारण समाज के लिए उनका विशेष महत्व न था। गृह्य और धर्मसूत्रों की रचना का उद्देश्य सामाजिक, पारिवारिक, राजनीतिक और विधि संबंधी नियमों का निरूपण है। तत्संबंधी प्राचीन भारतीय अवस्थाओं की जानकारी में उनका बहुत बड़ा ऐतिहासिक मूल्य है। गृह्यसूत्रों में मुख्य हैं: कात्यायन, आपस्तंब, बौधायन, गोभिल, खादिर और शांखायन। इनके अलग अलग सिद्धांत संप्रदाय थे परंतु कभी-कभी उन सबमें वर्णित नियम समान हैं। संभव हैं, उनके भेद स्थानीय और भौगोलिक कारणों से रहे हों और इस दृष्टि उन्हें समसामयिक भारत के अन्यान्य प्रदेशों का प्रतिनिधि माना जा सकता है। गृह्यसूत्र श्रौत (अपौरूषेय अथवा ब्रह्म) नहीं माने जाते बल्कि स्मार्त समझे जाते हैं और वे पारिवारिक तथा सामाजिक नियमों की परंपरा को व्यक्त करते हैं। गृह्य सूत्रों में पारिवारिक जीवन से संबंधित संस्कारों का विवेचन है और वे कैसे किए जाने चाहिए, इसके पूर्ण विधि विधान दिए गए हैं। गर्भाधान से आरंभ कर अंत्येष्टि तक सोलह संस्कारों का विधान गृह्यसूत्रों के युग से ही अपने पूर्ण विकसित रूप में भारतीय जीवन का अंग बन गया तथा उन संस्कारों की धार्मिक और दार्शनिक भावनाओं का विकास हुआ। आज भी ये संस्कार, जिनमें मुख्य जातकर्म उपनयन, विवाह और अंत्येष्टि (श्राद्धसहित) माने जा सकते हैं, हिंदू जीवन में बड़ा स्थान रखते हैं। पर इन संस्कार व्यवस्थाओं के साथ ही गृह्यसूत्रों में कभी अंधविश्वासों को भी शामिल कर लिया गया है गृहस्थ जीवन से संबंधित कुछ अन्य धार्मिक कर्तव्यों की भी उनमें चर्चा है।\n\n\n", "id": "192928", "title": "स्मार्त सूत्र"}
{"url": "https://hi.wikipedia.org/wiki?curid=192932", "text": "हेमाद्रिपंत\n\nहेमाद्रि पण्डित देवगिरि के यादव राजा महादेव (1259 - 1271) एवं राजा रामचन्द्र (1271 - 1309) के प्रधानमंत्री थे। वे एक कुशल प्रशासक, वास्तुकार, कवि और आध्यात्मविद थे।हेमाद्रिपंत के प्रधानमंत्रीत्व में यादवकुल का सूर्य अपने चरम पर था।\n\nतेरहवी शताब्दी में कर्नाटक के दक्षिण कन्नड़ के एक छोटे से ग्राम हेमाद्री के स्मार्त ऋग्वेदी, वत्स गोत्री, शाकालशक्शी कर्हाड़े ब्राह्मण परिवार में जन्मे हेमाद्रिपंत को उनके पिता कामदेओ बहुत छोटी उम्र में महाराष्ट्र ले आये थे।\n\nहेमाद्रिपंत ने बहुत-सी धार्मिक पुस्तकें लिखीं जिनमे चतुर्वर्ग चिंतामणि है जिसमे हज़ारों व्रतों और उनके करने के विधान का वर्णन है। चिकित्सा के सम्बन्ध में इन्होने आयुर्वेद रहस्यम् पुस्तक लिखी जिसने हजारों बीमारियों और उनके निदान के बारे में लिखा गया है। इन्होने एक इतिहास विषयक पुस्तक भी लिखी जिसका नाम 'हेमाडपंती बखर' है। हेमाद्रिपंत ने प्रशासन और राजकीय कार्यो में एकरूपता लाने के लिए एक पुस्तक भी लिखी जिसमे राज-काज के दैनंदिन कार्यो की प्रक्रिया को विस्तार से निश्चित किया गया है।\n\nहेमाद्रिपंत ने मोडी लिपि को सरकारी पत्रव्यवहार की भाषा बनाया। गोंदेश्वर मंदिर (सिन्नर, जिला : नासिक), तुलजाभवानी मंदिर (तुळजापूर, जिला : सोलापूर) तथा औंढा नागनाथ का ज्योतिर्लिंग मंदिर (आमर्दकपूर, औंढा-नागनाथ, जिला : हिंगोली, महाराष्ट्र ) और अमृतेश्वर मंदिर (रतनगड, भंडारदरा, तालुका : अकोले, जिला : अहमदनगर) को हेमाडपंथी वास्तुकारिता से बनाया गया है जिसका सृजन हेमाद्र्पंत ने किया था।\n\nहेमाद्रिपंत ने भारत में बाजरे के पौधे, जिसे कन्नड़ में सज्जे, तमिल में कम्बू, तेलुगु में सज्जालू, मराठी में बाजरी और उर्दू, पंजाबी या हिंदी में बाजरा कहा जाता है, को बहुत प्रोत्साहन दिया। महाराष्ट्र में महालक्ष्मी के पूजन को प्रोत्साहित और वैभवशाली बनाने में भी हेमाद्रिपंत का बहुत योगदान है।\n", "id": "192932", "title": "हेमाद्रिपंत"}
{"url": "https://hi.wikipedia.org/wiki?curid=192933", "text": "भारत कला भवन (वाराणसी)\n\nभारत कला भवन, वाराणसी में काशी हिन्दू विश्वविद्यालय के प्रांगण में स्थित एक चित्रशाला है। यह एशिया का सबसे बड़ा विश्वविद्यालय संग्रहालय है। यहां की चित्र वीथिका (गैलरी) में 12वीं से 20वीं शती तक के भारतीय लघु चित्र प्रदर्शित हैं। इनके चित्रण में ताड़ पत्र, कागज, कपड़ा, काठ, हाथी दांत आदि का उपयोग किया गया है। प्रदर्शित चित्र भारतीय सभ्यता और संस्कृति के विभिन्न पहलुओं को प्रकाशित करते हैं। वीथिका में प्रदर्शित चित्रों का क्रम गोविन्द पाल के शासन के चतुर्थ वर्ष (12वीं शती) में चित्रित बौद्ध ग्रंथ 'प्रज्ञापारमिता' से प्रारंभ होता है। लघुचित्रों की विकास गाथा पूर्वी भारत में चित्रित पोथी चित्रों से आरंभ होती है, जिनमें अजंता-भित्ति चित्रों की उत्कृष्ट परम्परा तथा मध्यकालीन कला विशिष्टताओं का अद्भुत समन्वय है।\n\nभारतीय चित्रकला के विषय में यदि कोई भी विद्वान, शोधकर्ता या कलाविद गहन अध्ययन करना चाहे तो यह बात निश्चित रूप से कही जा सकती है कि उसे वाराणसी में स्थित 'भारत कला भवन' के चित्र संग्रह का अवलोकन करना ही होगा। भारत में प्रचलित लगभग समस्त शैलियों के चित्रों का विशाल संग्रह इस संग्रहालय में है। यहाँ का चित्र संग्रह, विशेषकर लघुचित्रों का विश्व में अपना एक विशिष्ट स्थान रखता है।\n\nभारत कला भवन की स्थापना सन् १९२० में हुई थी। विख्यात कला मर्मज्ञ तथा कलाविद पद्मविभूषण राय कृष्णदास 'भारत कला भवन' संग्रहालय के संस्थापक थे। उन्होंने अपना संपूर्ण जीवन 'भारत कला भवन' के लिए संग्रह हेतु समर्पित कर दिया। उनके जीवन का यही समर्पण और आत्मविश्वास आज 'भारत कला भवन' के रूप में काशी हिंदू विश्वविद्यालय को गौरवान्वित कर रहा है। विभिन्न कला कृतियों के संयोजन में तो उनकी अभिरुचि थी ही, किंतु भारतीय चित्रों के संकलन के प्रति उनकी आत्मीय आस्था थी। यही कारण है कि 'भारत कला भवन' न केवल राष्ट्रीय स्तर पर अपितु अंतर्राष्ट्रीय स्तर पर लघु चित्रों के संग्रह में अपना एक निजस्व रखता है।\n\nइस संग्रहालय में लगभग बाहर हजार विभिन्न शैलियों के चित्र संकलित हैं। इन सभी चित्रों की अपनी पृथक तथा रोमांचक कहानियाँ हैं। यहाँ केवल उन्हीं चित्रों की चर्चा की जा रही है जो चित्र विश्व में अपना विशिष्ट स्थान रखते हैं।\n\nभारतीय इतिहास में मुगल चित्रकला एक सुखद संयोग के रूप में दरबारी सभ्यता और भोग-विलास का उल्लास अपने में संचित किए है। मुगल चित्रकला का जन्म अनेक विदेशों और स्वदेशी चित्रकारों के परिश्रम और शिल्पसाधना का परिणाम है। बाबर भारत आते समय जिन पुस्तकों को अपने साथ लाया, उनमें शाहनामा की सचित्र प्रति भी थी। यह प्रति २०० वर्ष तक मुगल कुतुबखाने में रही जो बाद में अंग्रेजों के हाथ चली गई, संयोग से इस शाहनामा के छह महत्वपूर्ण चित्रों का संकलन इस संग्रहालय में सुरक्षित है।\n\nकाबुल पर अधिकार (१५५० ई.) करने के पश्चात, हुमायूँ दो विदेशी चित्रकार ख्वाजा अब्दुस्समद तथा मीर सैयद अली को अपने संरक्षण में ईरान से काबुल लाया। इन चित्रकारों ने हुमायूँ की आज्ञा से \"दास्तान-ए-मीर हम्जा\" के चित्र बनाना प्रारंभ कर दिये जो पूर्णतया फारसी शैली के थे। इस चित्रावली के लगभग १४०० चित्र बाद में अकबर के समय में बनाए गए। चित्रों के चेहरे की बनावट, प्रकृति तथा पहनावा अधिकांश ईरानी-फारसी ढंग का है। हम्जनामा के १४०० चित्रों में से आज प्रायः १५०-१६० चित्र विश्व में प्राप्त हैं। भारतवर्ष में मात्र पाँच चित्र अवशिष्ट हैं, जिनमें से दो 'भारत कला भवन' संग्रह में हैं। बड़े आकार के (६८×५२से.मी.) ये चित्र सूती कपडे पर अस्तर लगाकर बनाए गए हैं।\n\nपहाडी चित्रों के अंतर्गत जयदेव कृत गीतगोविन्द काव्य पर भी सुंदर चित्र बनाए गए जो यहाँ संग्रहीत हैं। इसमें बसोहली शैली की समस्त विशिष्टताएँ कमल-जैसी लुभावनी आँखें, (प्राथमिक रंगों का प्रयोग) समाहित हैं। कवि भानुदत्त कृत 'रस मंजरी' बसोहली के राजा कृपाल पाल का प्रिय काव्य ग्रंथ था। जिसका सुंदर चित्रण किया गया। 'रस मंजरी' में चित्रित वाग्विदग्धा नायिका चित्र भावाभिव्यंजना, रंग समायोजन एवं उत्कृष्ट कला प्रदर्शन हेतु विश्व प्रसिद्ध है। इस चित्रमाला का (कोलोफन) परिचय पृष्ठ भी कला भवन में विद्यमान है, जो इसके चित्रकार, दाता तथा काल की जानकारी प्रदान करता है। परिवर्ती चित्रकारों ने बारहमासा चित्रावलियों के निर्माण में विशेष रुचि प्रदर्शित की। इन विषयों के अतिरिक्त बसोहली शैली में 'रागमाला' पर आधारित चित्र भी प्राप्त होते हैं, जिनके उदाहरण भी 'भारत कला भवन' में सुरक्षित हैं।\n\nआधुनिक बंगाल शैली के उन्नायक अवनीन्द्र नाथ टैगोर व उनके शिष्य नंदलाल बोस, ए.के हल्दर, एस.एन. डे, ओ.सी. गांगुली, क्षितींद्र नाथ मजूमदार, यामिनी राय तथा गगनेंद्र नाथ टैगोर के चित्रों का संग्रह इस संग्रहालय की अमूल्य निधि है। एस.एन.डे की मेघदूत चित्रावली, ए.एन. टैगोर की अभिसारिका तथा उमर खैयाम, नंदलाल बोस की शिव-पार्वती, प्याऊ, हजरत दराब खाँ एवं चित्रित पोस्टकार्ड 'बंगाल चित्र शैली' की श्रेष्ठ कृतियाँ हैं। हेब्बार, अकबर मदमसी, बेंद्रे, सुल्तान अली, दिनकर कौशिक, एम.एफ, हुसैन, जे.एम. अहिवासी, के.एस. कुलकर्णी, वासुदेव स्मार्त आदि आधुनिक चित्रकारों के चित्र भी इस संग्रहालय की शोभा है।\n\nभारतीय चित्रों के अतिरिक्त 'भारत कला भवन' में नेपाल और तिब्बत में चित्रित पटरा, पोथी चित्र और चित्रित थंकां का भी संग्रह है, जिसमें जय प्रकाश मल्ल कालीन सन १७६५ ई. तिथि युक्त चित्रित तांत्रिक पोथी एवं प्रायः १३-१४वीं ई. शती का रत्नसंभव थंकां उल्लेखनीय है।\n\nविविध माध्यमों- कागज, कपडा, काष्ठ, शीशा, हाथी दाँत, ताड पत्र, अभ्रक तथा चमडे पर चित्रित उक्त सभी शैलियों के चित्र इस संग्रहालय की धरोहर हैं जो आरक्षित संग्रह के अतिरिक्त छवि, निकोलस, रोरिख, एलिस बोनर तथा बनारस वीथिकाओं में प्रदर्शित है।\n\n\n", "id": "192933", "title": "भारत कला भवन (वाराणसी)"}
{"url": "https://hi.wikipedia.org/wiki?curid=192934", "text": "संग्रहालय विज्ञान\n\nसंग्रहालय विज्ञान (Museology या museum studies) वह विशेष ज्ञान का क्षेत्र है जिसमें संग्रहालयों को व्यवस्थित करने एवं उनके प्रबन्धन का अध्ययन किया जाता है। \n\n\n", "id": "192934", "title": "संग्रहालय विज्ञान"}
{"url": "https://hi.wikipedia.org/wiki?curid=192936", "text": "संयुक्त राज्य की स्वतंत्रता का घोषणापत्र\n\nअमेरिकी स्वतंत्रता की घोषणा (Declaration of Independence) एक राजनैतिक दस्तावेज है जिसके आधार पर इंग्लैण्ड के १३ उत्तर-अमेरिकी उपनिवेशों ने 4 जुलाई 1776 ई. को स्वयं को इंग्लैण्ड से स्वतंत्र घोषित कर लिया। इसके बाद से ४ जुलाई को यूएसए में राष्ट्रीय अवकाश रहता है। \n\nअमरीका के निवासियों ने ब्रिटिश शासनसत्ता के अधिकारों और अपनी कठिनाइयों से मुक्ति पाने के लिए जो संघर्ष सन् 1775 ई. में आरंभ किया था वह दूसरे ही वर्ष स्वतंत्रता संग्राम में परिणत हो गया। इंगलैंड के तत्कालीन शासक जॉर्ज तृतीय की दमननीति से समझौते की आशा समाप्त हो गई और शीघ्र ही पूर्ण संबंधविच्छेद हो गया। इंगलैंड से आए हुए उग्रवादी युवक टॉमस पेन ने अपनी पुस्तिका \"कॉमनसेंस\" द्वारा स्वतंत्रता की भावना को और भी प्रज्वलित किया। 7 जून, 1776 ई. को वर्जीनिया के रिचर्ड हेनरी ली ने प्रायद्वीपी कांग्रेस में यह प्रस्ताव रखा कि उपनिवेशों को स्वतंत्र होने का अधिकार है। इस प्रस्ताव पर वादविवाद के उपरांत \"स्वतंत्रता की घोषणा\" तैयार करने के लिए 11 जून को एक समिति बनाई गई, जिसने यह कार्य थॉमस जेफ़रसन को सौंपा। जेफ़रसन द्वारा तैयार किए गए घोषणापत्र में ऐडम्स और फ्रैंकलिन ने कुछ संशोधन कर उसे 28 जून को प्रायद्वीपी कांग्रेस के समक्ष रखा और 2 जुलाई को यह बिना विरोध पास हो गया। \n\nजेफ़रसन ने उपनिवेशों के लोगों की कठिनाइयों और आवश्यकताओं का ध्यान रखकर नहीं, अपितु मनुष्य के प्राकृतिक अधिकारों के दार्शनिक सिद्धांतों को ध्यान में रखकर यह घोषणापत्र तैयार किया था जिसके निम्नांकित शब्द अमर हैं : \n\nइस घोषणापत्र में कुछ ऐसे महत्व के सिद्धांत रखे गए जिन्होंने विश्व की राजनीतिक विचारधारा में क्रांतिकारी परिवर्तन किए। समानता का अधिकार, जनता का सरकार बाने का अधिकार और अयोग्य सरकार को बदल देने अथवा उसे हटाकर नई सरकार की स्थापना करने का अधिकार आदि ऐसे सिद्धांत थे जिन्हें सफलतापूर्वक क्रियात्मक रूप दिया जा सकेगा, इसमें उस समय अमरीकी जनता को भी संदेह था परंतु उसने इनको सहर्ष स्वीकार कर सफलतापूर्वक कार्यरूप में परिणत कर दिखाया। जेफ़रसन ने ब्रिटिश दार्शनिक जॉन लॉक के \"जीवन, स्वतंत्रता और संपत्ति\" के अधिकार के सिद्धांत को भी थोड़े संशोधन के साथ स्वीकार किया। उसने संपत्ति को ही सुख का साधन न मानकर उसे स्थान पर \"सुख की खोज\" का अधिकार माँगकर अमरीकी जनता को वस्तुवादिता से बचाने की चेष्टा की, परंतु उसे कितनी सफलता मिली इसमें संदेह है।\n\n\nIndependence]\nThe Rough Draft of the Declaration of Independence]\n[http://www.loc.gov/rr/program/bib/ourdocs/DeclarInd.html Declaration of\nIndependence and Related Resources]\n[http://research.history.org/pf/index. The Declaration of Independence \nand the American Revolution]\nAlbert H. Small Declaration of Independence Collection \nHistory of the Declaration]\nLine by Line Historical Analysis of the Grievances]\nThree copies of the Declaration of Independence held by the UK National Archives.\n\"Strictures upon the Declaration of the Congress at Philadelphia\" \n(London 1776), Thomas Hutchinson's \nreaction to the Declaration, which he regarded as \"false and frivolous\"\nStylistic Artistry of the Declaration of Independence\" by Stephen E. \nLucas]\nIndependence\n\nDeclaration of Independence]\n2002] with Hollywood actors reading the Declaration; produced by \nNorman Lear with an introduction by Morgan Freeman\n", "id": "192936", "title": "संयुक्त राज्य की स्वतंत्रता का घोषणापत्र"}
{"url": "https://hi.wikipedia.org/wiki?curid=192937", "text": "मानव स्वर\n\n\"संगीत से सम्बन्धित 'स्वर' के लिए देखें - स्वर\"\n\nस्वर (Voice) या कंठध्वनि की उत्पत्ति उसी प्रकार के कंपनों से होती है जिस प्रकार वाद्ययंत्र से ध्वनि की उत्पत्ति होती है। अत: स्वरयंत्र और वाद्ययंत्र की रचना में भी कुछ समानता है। वायु के वेग से बजनेवाले वाद्ययंत्र के समकक्ष मनुष्य तथा अन्य स्तनधारी प्राणियों में निम्नलिखित अंग होते हैं :\n\n1. कंपक (Vibrators) इसमें स्वर रज्जुएँ (Vocal cords) भी सम्मिलित हैं।\n\n2. अनुनादक अवयव (resonators) इसमें निम्नलिखित अंग सम्मिलित हैं :\n\n3. स्पष्ट उच्चारक (articulators) अवयव - इसमें निम्नलिखित अंग सम्मिलित हैं : \n\nस्वर की उत्पत्ति में उपर्युक्त अव्यव निम्नलिखित प्रकार से कार्य करते हैं : फुफ्फुस जब उच्छ्वास की अवस्था में संकुचित होता है, तब उच्छ्वसित वायु वायुनलिका से होती हुई स्वरयंत्र तक पहुंचती है, जहाँ उसके प्रभाव से स्वरयंत्र में स्थिर स्वररज्जुएँ कंपित होने लगती हैं, जिसके फलस्वरूप स्वर की उत्पत्ति होती है। ठीक इसी समय अनुनादक अर्थात् स्वरयंत्र का ऊपरी भाग, ग्रसनी, मुख तथा नासा अपनी अपनी क्रियाओं द्वारा स्वर में विशेषता तथा मृदुता उत्पन्न करते हैं। इसके उपरांत उक्त स्वर का शब्द उच्चारण के रूपांतर उच्चारक अर्थात् कोमल, कठोर तालु, जिह्वा, दाँत तथा ओंठ करते हैं। इन्हीं सब के सहयोग से स्पष्ट शुद्ध स्वरों की उत्पत्ति होती है।\n\nयह पेशी तथा स्नायुजाल से बँधी उपास्थियों (cartilages) के जुड़ने से बनी रचना है। यह एक ऊपर नीचे छिद्रवाला मुकुटाकार रचना है जो गले के सम्मुख भाग में श्वासनली के शिखर पर रहता है और जिसके द्वारा श्वासवायु का प्रवेश होता है तथा कंठ से स्वर निकलता है। यह पेशियों से घिरा रहता है तथा त्वचा के नीचे अनुभव भी किया जा सकता है। यह ऊपर कंठिकास्थि और नीचे श्वासनली से मिला है। स्वरयंत्र नौ उपास्थियों से बना है जिनमें तीन एकल बड़ी उपस्थियाँ और तीन युग्म उपस्थियाँ होती हैं।\n\nयह स्वरयंत्र की प्रधान उपास्थि है, जिसका आकार फैले हुए युग्म पंख के समान होता है। इसका बाहर से उभार युवावस्था में, विशेषकर पुरुषों में दिखाई देता है। इसके दोनों पंख मध्यरेखा के दोनों ओर हैं और सम्मुख में कोण बनाकर पीछे की ओर फैले हुए हैं। इसके ऊपर नीचे दो शृंग (horns) हैं। ऊपर के शृंगों में कंठिकास्थि के दोनों पार्श्व जुड़े हैं तथा नीचे के दोनों शृंगवलय उपास्थि से मिलते हैं। दोनों पंखों के संधिकोण के ऊर्ध्व भाग में कंठच्छद (epiglottis) का मूलस्थान है। इन सब रचनाओं के चारों तरफ छोटी बड़ी मांसपेशियाँ आच्छादित रहती हैं।\n\nयह स्वरयंत्र के नीचे की उपास्थि है जिसका आकार अँगूठी के समान होता है। इसके दो भाग होते हैं जिनमें सम्मुख का भाग पतला और गोल है और पीछे का भाग स्थूल और चौड़ा है। सम्मुख भाग के ऊपर की ओर अवटु उपास्थि का निम्नभाग और नीचे की ओर श्वासनली का ऊर्ध्वभाग श्लेष्म झिल्ली द्वारा जुड़ा रहता है। पश्चिम भाग के पीछे मध्य रेखा में अन्ननली का सम्मुख भाग है। इसके दोनों ओर मांसपेशियाँ आच्छादित हैं।\n\nइसी प्रकार स्वरयंत्र की अन्य प्रमुख उपास्थियों में कुंभकार (arytenoid) उपास्थि, कीलक (cuneiform) उपास्थि तथा शृंगी (Corniculate) हैं, जो चारों तरफ से मांसपेशियों से बँधी रहती हैं तथा स्वर की उत्पत्ति में सहायक होती हैं।\n\nये संख्या में चार होती हैं जो स्वरयंत्र के भीतर सामने से पीछे की ओर फैली रहती हैं। यह एक रेशेदार रचना है जिसमें अनेक स्थितिस्थापक रेशे भी होते हैं। देखने में उजली तथा चमकीली मालूम होती है। इसमें ऊपर की दोनों तंत्रियाँ गौण तथा नीचे की मुख्य कहलाती हैं। इनके बीच में त्रिकोण अवकाश होता है जिसको कंठद्वार (glottis) कहते हैं। इन्हीं रज्जुओं के खुलने और बंद होने से नाना प्रकार के विचित्र स्वरों की उत्पत्ति होती है।\n\nश्वसन काल में रज्जुद्वार खुला रहता है और चौड़ा तथा त्रिकोणकार होता है। साँस लेने में यह कुछ अधिक चौड़ा तथा श्वास छोड़ने में कुछ संकीर्ण हो जाता है। बोलते समय रज्जुएँ आकर्षित होकर परस्पर सन्निकट आ जाती हैं और उनका द्वार अत्यंत संकीर्ण हो जाता है। जितना ही स्वर उच्च होता है, उतना ही रज्जुओं में आकर्षण अधिक होता है और द्वारा उतना ही संकीर्ण हो जाता है।\n\nस्वरयंत्र की वृद्धि के साथ साथ स्वररज्जुओं की लंबाई बढ़ती है जिससे युवावस्था में स्वर भारी हो जाता है। स्वररज्जुएँ स्त्रियों की अपेक्षा पुरुषों में अधिक लंबी होती हैं।\n\nउच्छ्वसित वायु के वेग से जब स्वर रज्जुओं का कंपन होता है तब स्वर की उत्पत्ति होती है। यहाँ स्वर एक ही प्रकार का उत्पन्न होता है किंतु आगे चलकर तालु, जिह्वा, दंत और ओष्ठ आदि अवयवों के संपर्क से उसमें परिवर्तन आ जाता है। स्वररज्जुओं के कंपन से उत्पन्न स्वर का स्वरूप निम्लिखित तीन बातों पर निर्भर करता है :\n\n1. प्रबलता (loudness) - यह कंपन तरंगों की उच्चता के अनुसार होता है।\n\n2. तारत्व (Pitch) - यह कंपन तरंगों की संख्या के अनुसार होता है।\n\n3. गुणता (Quality) - यह गुंजनशील स्थानों के विस्तार के अनुसार बदलता रहता है और कंपन तरंगों के स्वरूप पर निर्भर होता है। \n\n", "id": "192937", "title": "मानव स्वर"}
{"url": "https://hi.wikipedia.org/wiki?curid=192938", "text": "स्वयंभू (अपभ्रंश के कवि)\n\nस्वयंभू, अपभ्रंश भाषा के महाकवि थे। \n\nस्वयंभू की उपलब्ध रचनाओं से उनके विषय में इतना ही ज्ञात होता है कि उनके पिता का नाम मारुतदेव और माता का पद्मिनी था। स्वयंभू छंदस् में एक दोहा माउरदेवकृत भी उद्धृत है, जो संभवत: कवि के पिता का ही है। उनके अनेक पुत्रों में से सबसे छोटे त्रिभुवन स्वयंभू थे, जिन्होंने कवि के उक्त दोनों काव्यों को उनकी मृत्यु के बाद अपनी रचना द्वारा पूरा किया था। कवि ने अपने रिट्ठीमिचरिउ के आरंभ में भरत, पिंगल, भामह और दंडी के अतिरिक्त वाण और हर्ष का भी उल्लेख किया है, जिससे उनका काल ई. की सातवीं शती के मध्य के पश्चात् सिद्ध होता है। स्वयंभू का उल्लेख पुष्पदंत ने अपने महापुराण में किया है, जो ई. सन् 965 में पूर्ण हुआ था। अतएव स्वयंभू का रचनाकाल इन्ही दो सीमाओं के भीतर सिद्ध होता है।\n\nअभी तक इनकी तीन रचनाएँ उपलब्ध हुई हैं - पउमचरिउ (पद्मचरित), रिट्ठणेमिचरिउ (अरिष्ट नेमिचरित (या हरिवंश पुराण) और स्वयंभू छंदस्। इनमें की प्रथम दो रचनाएँ काव्यात्मक तथा तीसरी प्राकृत-अपभ्रंश छंदशास्त्रविषयक है। ज्ञात अपभ्रंश प्रबंध काव्यों में स्वयंभू की प्रथम दो रचनाएँ ही सर्वप्राचीन, उत्कृष्ट और विशाल पाई जाती हैं और इसीलिए उन्हें अपभ्रंश का आदि महाकवि भी कहा गया है। \n\nस्वयंभू की रचनाओं में महाकाव्य के सभी गुण सुविकसित पाए जाते हैं और उनका पश्चात्कालीन अपभ्रंश कविता पर बड़ा प्रभाव पड़ा है। पुष्पदंत आदि कवियों ने उनका नाम बड़े आदर से लिया है। स्वयंभू ने स्वयं अपने से पूर्ववर्ती चउमुह (चतुर्मुख) नामक कवि का उल्लेख किया है, जिनके पद्धडिया, छंडनी, दुबई तथा ध्रुवक छंदों को उन्होंने अपनाया है। दुर्भाग्यवश चतुर्मुख की कोई स्वतंत्र रचना अभी तक उपलब्ध नहीं हो सकी है।\n", "id": "192938", "title": "स्वयंभू (अपभ्रंश के कवि)"}
{"url": "https://hi.wikipedia.org/wiki?curid=192939", "text": "स्वरूपाचार्य अनुभूति\n\nस्वरूपाचार्य अनुभूति को सारस्वत व्याकरण का निर्माता माना जाता है। बहुत से वैयाकरण इनको सारस्वत का टीकाकार ही मानते हैं। इसकी पुष्टि में जो तथ्यपूर्ण प्रमाण मिलते हैं उनमें क्षेमेंद्र का प्रमाण सर्वोपरि है। मूल सारस्वतकार कौन थे इसका पता नहीं चलता।\n\nसारस्वत पर क्षेमेंद्र की प्रचीनतम टीका मिलती है। उसमें सारस्वत का निर्माता \"नरेंद्र\" माना गया है। क्षेमेंद्र सं. 1250 के आसपास वर्तमान थे। उसके बाद अनुभूति स्वरूपाचार्यकृत \"सारस्वतप्रक्रिया\" नामक ग्रंथ पाया जाता है। ग्रंथ के नामकरण से ही मूल ग्रंथकार का खंडन हो जाता है। फिर भी आज तक पूरा वैयाकरण समाज अनुभूतिस्वरूपाचार्य को ही सारस्वतकार मानता आ रहा है।\n\nपाणिनि व्याकरण की प्रसिद्धि का स्थान लेने के लिए स्यात् \"सारस्वतप्रक्रिया\" का निर्माण किया गया था। सचमुच यह उद्देश्य अत्यंत सफल रहा। देश के कोने कोने में \"सारस्वतप्रक्रिया\" का पठनपाठन चल पड़ा। अतएव अनुभूति स्वरूपाचार्य की टीकाकार तक ही सीमित न रखकर मूलकार के रूप में भी प्रतिष्ठापित किया गया।\n\nअनुभूति स्वरूपाचार्य की प्रक्रिया के अनुकरण पर अनेक टीका ग्रंथों का निर्माणप्रवाह चल पड़ा। परिणामत: सारस्वत व्याकरण पर 18 टीकाग्रंथ बनाए गए, परंतु अनुभूति स्वरूपाचार्य की प्रक्रिया टीका के आगे सभी टीकाएँ फीकी पड़ गईं। इन्होंने सं. 1300 के लगभग \"सारस्वत प्रक्रिया\" का निर्माण किया था। लोकश्रुति है कि सरस्वती की कृपा से व्याकरण के सूत्र मिले थे। अतएव \"सारस्वत\" नाम सार्थक माना गया।\n\nसारस्वत प्रक्रिया का प्रभाव उत्तरवर्ती टीकाग्रंथों में स्वीकार किया गया है।\n\n", "id": "192939", "title": "स्वरूपाचार्य अनुभूति"}
{"url": "https://hi.wikipedia.org/wiki?curid=192940", "text": "एफ.एस. ग्राउस\n\nएफ.एस. ग्राउस (F S Grouse) पराधीन भारत में एक अंग्रेज सिविल अधिकारी थे। उन्होने रामचरितमानस का अंग्र्जी में बहुत सुन्दर अनुवाद किया था। वे फारसी-अरबी मिश्रित उर्दू के प्रबल विरोधी तथा देसी शब्दों से भरपूर हिन्दी के समर्थक थे। ग्राउस से पूर्व तुलसी का 'रामचरितमानस' अंग्रेजों की पहुंच से प्राय: बाहर ही रहा था; उन्होंने इसका इतना मनोहारी अनुवाद प्रस्तुत किया कि उसका मूलरस, कथा-प्रवाह और काव्य-सौंदर्य अक्षुण्ण रहा।\n\nग्राउस का जन्म सन् 1836 में विल्डेस्ट (इप्स्विच) में हुआ था। उनके पिता एवर्ट ग्राउस थे। आक्सफोर्ड के ओरियल और क्वीन्स कॉलिजों में आपकी शिक्षा हुई। आक्सफोर्ड विश्वविद्यालय से ही इन्होंने एम.ए. पास किया था। सन् 1860 ई. में ये बंगाल की सिविल सर्विस में प्रविष्ट हुए, सन् 1861 ई. में एशियाटिक सोसायटी के सदस्य चुने गये। ग्राउस साहब की भारतीय संस्कृति, पुरातत्व और साहित्य में गहन रुचि थी। जहां कहीं भी आप राजकीय सेवा में रहे, आपका यह भारत-प्रेम वहां के प्रशासनिक कार्यो के बीच देखा जा सकता है। ग्राउस की राजकीय सेवा का अधिकांश समय तत्कालीन आगरा प्रांत के मथुरा, मैनपुरी और फतेहगढ़ में बीता। सन् 1878 ई. में से 1879 के बीच एशियाटिक सोसायटी के जनरल और 'इण्डियन ऐंटिक्वरी' में इनके मथुरा पर लिखे लेखों का प्रकाशन हुआ, बाद में इन्हे ही संकलित रूप में \"मथुरा: ए डिस्ट्रिक्ट मेमॉयर\" नाम से प्रकाशित किया गया। इस ग्रंथ से मथुरा और ब्रज-संस्कृति का बड़ा प्रामाणिक चित्रण मिलता है।\n\nग्राउस साहब भारत को अंग्रेज शासकों जैसी नजर से कभी नहीं देखते थे। वे इस देश की भाषा, कला, संस्कृति आदि के प्रति पूर्णत: समर्पित व्यक्तित्व थे। भाषा के संबंध में भी बड़ी स्पष्ट और सुलझी हुई दृष्टि उनके पास थी। उत्तरी भारत की भाषाओं का उनका बड़ा सम्यक अध्ययन था। जब बीम्स साहब (1866 ई. में) उर्दू बहुल 'अदालती हिंदुस्तानी' की पक्षधरता एशियाटिक सोसायटी की पत्रिका में कर रहे थे तो ग्राउस साहब ने फारसी मिश्रित भाषा का घोर विरोध किया और जनसाधारण में प्रचलित सर्वसुगम हिंदी के व्यवहार पर बल दिया, यह एक अलग बात है कि कचहरी के मुहर्रिरों के दुराग्रह के कारण आपको अपना भाषा संबंधी यह प्रयास छोड़ना पड़ा। एशियाटिक सोसायटी उस समय चंदवरदाई के 'पृथ्वीराज रासो' का प्रकाशन कर रही थी, उसकी प्रामाणिकता को ले कर भी ग्राउस और बीम्स महोदय में खूब बहस हुई। इससे पता चलता है कि ग्राउस महोदय भारत के सांस्कृतिक जीवन और गतिविधियों से गहरे रूप में जुड़े हुए थे। सन् 1879 ई. में तत्कालीन ब्रिटिश सरकार ने उनकी योग्यता एवं सेवाओं के उपलक्ष्य में इन्हे सी.आई.ई. की उपाधि से अलंकृत किया। पं॰ श्रीधर पाठक ने उनकी प्रशंसा में कहा था-\n\n\"अंगरजी अरु-फरासीस भाषा कौ पण्डित।\n\nसंस्कृत-हिंदी-रसिक विविध-विद्यागुन-मण्डित॥\n\nनिज वानी में कीन्हीं तुलसी कृत रामायन।\n\nजासु अमी-रस पियत आज अंगरेजी बुधगन॥\"\n\nसर्वप्रथम ग्राउस महोदय ने रामचरित मानस की प्रस्तावना-ऐशियाटिक सोसायटी के जर्नल में सन् 1876 ई. में प्रकाशित करायी। इसके पश्चात् सन् 1877 ई. में पश्चिमोत्तर गवर्नमेंट के सरकारी प्रेस में इसका पहला खण्ड अर्थात् 'बालकाण्ड' प्रकाशित हुआ और सन् 1880 तक मानस का संपूर्ण अनुवाद छप गया। इस अनुवाद की अनेक आवृत्तियां धड़ाधड़ बिक गयीं। इसकी पांचवी आवृत्ति छोटे आकार में कानपुर से सन् 1891 ई. में निकली थी जिसका मूल्य 3/-रू. रखा गया था। ग्राउस साहब के अंग्रेजी अनुवाद का सचित्र संस्करण महाराज काशीराज के खर्च से मुद्रित हुआ था। ग्राउस साहब द्वारा प्रकाशित कराये गये 'मानस' के अंग्रेजी अनुवाद (कानपुर संस्करण) के आवरण-पृष्ठ पर शीर्षक के ऊपर दायें-बायें, दोनों तरफ मोटा-मोटा \"श्री\" और चारों ओर मानस की पंक्तियां उद्धृत है। \n\n'रामचरित मानस' का यह अंग्रेजी अनुवाद बड़ा मनोहारी बन पड़ा है। इसमें बालकाण्ड का अनुवाद तो पद्यबद्ध है, शेष अनुवाद गद्य में ही है। यह अनुवाद बहुत सफल कहा जा सकता है, केवल कुछ ही स्थानों पर अनुवाद में ऐसे शब्द आये है जिनकी मूल शब्द से संगति नहीं बैठा पाती है। किंतु इस अभाव से ग्राउस के मानस-अनुवाद का गौरव कम नहीं हो जाता है। यह अनुवाद कितना सरस, प्रवाहपूर्ण और मनोहारी हुआ है, इसे कुछ उदाहरणों से स्पष्ट किया जा सकता है। 'बालकाण्ड' के प्रारंभ में आये सोरठों का अनुवाद पर्याप्त कठिन कार्य है, विशेषत: उसी प्रवाह और श्रद्धा-भाव को सुरक्षित रखना और भी कठिन है किंतु ग्राउस इसे अच्छी तरह निभा ले जाते है, यथा-\n\nजो सुमिरत सिधि होइ गननायक करिवर बदन।\n\nकरउ अनुग्रह सोइ बुद्धि रासि सुभ गुन सदन॥\n\n\"O Ganesh, of the grand elephant head, the nation of 2hose name ensuress, be gracious to me, accumulation of 2isdom, store house of all good qualities!\"\n\nमूक होई वाचाल पंगु चढ़इ गिरिवर गहन।\n\nजासु कृपाँ सो दयाल द्रवउ सकल कलि मल दहन॥\n\n“thou, too, b4 2hose fa1our the dumb becomes eloquent; and the lame can climb the mountain, be faourable to me, o than that consumest as a fire all impurites of this iron age!”\n", "id": "192940", "title": "एफ.एस. ग्राउस"}
{"url": "https://hi.wikipedia.org/wiki?curid=192947", "text": "भारतीय वानिकी संस्थान\n\nभारतीय वानिकी संस्थान, भारतीय वानिकी शोध और शिक्षा परिषद का एक संस्थान है और भारत में वानिकी शोध के क्षेत्र में एक प्रमुख संस्थान है। यह देहरादून, उत्तराखण्ड में स्थिर है। इसकी स्थापना १९०६ में की गई थी और यह अपने प्रकार के सब्से पुराने संथानों में से एक है। १९९१ में इसे विश्वविद्यालय अनुदान आयोग द्वारा डीम्ड विश्वविद्यालय घोषित कर दिया गया। भारतीय वानिकी संस्थान ४.५ किमी² के क्षेत्रफल में फैला हुआ है, बाहरी हिमालय की निकटता में। मुख्य भवन का वास्तुशिल्प यूनानी-रोमन और औपनिवेशिक शैली में बना हुआ है। यहाँ प्रयोगशालाएँ, एक पुस्तकालय, वनस्पतिय-संग्राह, वनस्पति-वाटिका, मुद्रण - यंत्र और प्रयोगिक मैदानी क्षेत्र हैं जिनपर वानिकी शोध किया जाता है। इसके संग्रहालय, वैज्ञानिक जानकारी के अतिरिक्त, पर्यटकों के लिए आकर्षण भी है।\n\nएफ़आरआई और कॉलेज एरिया प्रांगण एक जनगणना क्षेत्र है, उत्तर में देहरादून छावनी और दक्षिण में भारतीय सैन्य अकादमी के बीच। टोंस नदी इसकी पश्चिमी सीमा बनाती है। देहरादून के घण्टाघर से इस संस्थान की दूरी लगभग ७ किमी है। भारतीय वन सेवा के अधिकारियों को यहाँ प्रशिक्षण दिया जाता है, क्योंकि भारतीय वानिकी शोध और शिक्षा परिषद जो इस संस्थान का सञ्चालन करता है आईएफ़एस भी चलाता है और इसके अतिरिक्त भारतीय वन्यजीव संस्थान और भारतीय वन प्रबन्धन संस्थान भी संचालित करता है। एफ़आरआई में एक वानिकी संग्रहालय भी है। यह प्रतिदिन प्रातः ९:३० से सांय ५:०० बजे तक खुला रहता है और प्रवेश शुल्क है १५ रू प्रति व्यक्ति और वाहनों के लिए भी नाममात्र का शुल्क है। इस संग्रहालय में छः अनुभाग हैं:\n\n\n", "id": "192947", "title": "भारतीय वानिकी संस्थान"}
{"url": "https://hi.wikipedia.org/wiki?curid=192993", "text": "राजू श्रीवास्तव\n\nराजू श्रीवास्तव (जन्म : २५ दिसम्बर १९६३, कानपुर) भारत के प्रसिद्ध हास्य कलाकार हैं। वह मुख्यत: आमआदमी और रोज़मर्रा की छोटी छोटी घटनाओं पे व्यंग सुनाने के लिए जाने जाते हैं। \nश्रीवास्तव १९९३ से हास्य की दुनिया में काम कर रहे हैं। उन्होंने कल्यानजी आनंदजी, बप्पी लाहिड़ी एवं नितिन मुकेश जैसे कलाकारों के साथ भारत व विदेश में काम किया है। वह अपनी कुशल मिमिक्री के लिए जाने जाते हैं। \nउनको असली सफलता ग्रेट इंडियन लाफ्टर चैलेंज से मिली। इस शो में अपने कमाल के प्रदर्शन की बदौलत वह घर-घर में सबकी जुबान पर आ गए। \nउन्होंने बिग बॉस ३, में हिस्सा लिया और २ महीने तक घर में सबको गुदगुदाने के बाद ४ दिसम्बर,२००९ को वोट आउट कर दिए गए।\n\n\n\n\n\n\n\n\n\n\n\n", "id": "192993", "title": "राजू श्रीवास्तव"}
{"url": "https://hi.wikipedia.org/wiki?curid=192994", "text": "इंदिरा गांधी पर्यावरण पुरस्कार\n\nपर्यावरण संरक्षण के क्षेत्र में योगदान के लिये दिये जाने वाले इस पुर्सकार की शुरुआत भारत सरकार द्वारा वर्ष 1987 में हुई। इसमें पांच लाख रुपये और प्रशस्ति पत्र प्रदान किया जाता है। पुरस्कार के लिये किसी एक संगठन या शख्सियत का चयन उपराष्ट्रपति की अध्यक्षता वाली समिति करती है। 2००8 ई। के लिए यह पुरस्कार तमिलनाडु के ईशा फाउंडेशन को दिया गया। इस संगठन के नाम एक ही दिन में आठ लाख से अधिक पौधारोपण करने का गिनीज विश्व रिकॉर्ड है।\n\nईशा फाउंडेशन को इंदिरा गांधी पर्यावरण पुरस्कार : हिंदुस्तान\n", "id": "192994", "title": "इंदिरा गांधी पर्यावरण पुरस्कार"}
{"url": "https://hi.wikipedia.org/wiki?curid=193000", "text": "ईशा फाउंडेशन\n\nईशा फाउंडेशन () तमिलनाडु एक आध्यात्मिक संगठन है जिसे आध्यात्मिक गुरु सद्गुरु जग्गी वासुदेव ने १९९२ में नेतृत्व किया। यह संगठन के करीब २० लाख स्वयंसेवकों, योग, पर्यावरण और सामाजिक कार्य के क्षेत्र में सक्रीय है। इन्के मुख्य स्थान कोयंबतूर के पास ईशा योग सेंटर में और संयुक्त राज्य अमेरिका के ईशा इंस्टिट्यूट ऑफ़ इन्नेर साइंसेस है। ईशा फाउंडेशन आर्थिक और संयुक्त राष्ट्र के सामाजिक परिषद () में सलाहकार स्थिति पा चुकी है।\n\nईशा फाउंडेशन ईशा योग नाम से विभिन्न योग कार्यक्रम प्रदान करता है। ईशा का अर्थ निराकार परमात्मा है। ईशा योग का प्रारंभिक कार्यक्रम है, इन्नर इंजिनियरिंग ()। इस्मे ध्यान, प्राणायाम और शामभवि महामुद्रा सिखाया जाता है। यह कार्यक्रम कंपनियों में और १९९८ में जैल में अपराधियों के लिये भी संचालित की जाती है। भारतीय हॉकी टीम के लिए एक योग कोर्स भी १९९६ में आयोजित किया गया। १९९७ में संयुक्त राज्य अमेरिका में योग के कार्यक्रमों का आयोजन शुरू किया। \n\nग्रीन हैंड्स परियोजना (अंग्रेजी: Project GreenHands) ईशा फाउंडेशन की पर्यावरण संबंधी प्रस्ताव है। पूरे तमिलनाडु में लगबग ११ करोड़ पेड़ रोपित करना, परियोजना का घोषित लक्ष्य है। अब तक ग्रीन हैंड्स परियोजना के अंतर्गत तमिलनाडु और पुदुच्चेरी में १८०० से अधिक समुदायों में, २० लाख से अधिक लोगों द्वारा ८२ लाख पौधे के रोपण का आयोजन किया है। इस संगठन ने 17 अक्टूबर 2006 को तमिलनाडु के 27 जिलों में एक साथ 8.52 लाख पौधे रोपकर गिनीज विश्व रिकॉर्ड बनाया था। पर्यावरण सुरक्षा के लिए किए गए इसके महत्वपूर्ण कार्यों के लिए इसे वर्ष 2008 का इंदिरा गांधी पर्यावरण पुरस्कार दिया गया।\n\nग्रामीण कायाकल्प कार्य और सेवा (अंग्रेजी: Action for Rural Rejuvenation) एक अभियान है जिसका मुख्य उद्देश्य है ग्रामीण जनता के स्वास्थ्य और जिन्दगी में सुधार लाना।\n\n\n", "id": "193000", "title": "ईशा फाउंडेशन"}
{"url": "https://hi.wikipedia.org/wiki?curid=193006", "text": "हैलीना ब्लावाट्स्की\n\nहैलीना ब्लावाट्स्की (Helena Petrovna Blavatsky ; रूसी : Елена Петровна Блаватская, यूक्रेनी : Олена Петрівна Блаватська), थियोसोफी तथा थियोसोफिकल सोसायटी की संस्थापिका थीं। \n\nभारत में अंतर्राष्ट्रीय थियोसॉफिकल सोसाइटी का मुख्यालय स्थापित करके हम भारतीयों को गौरवान्वित करने वाली मैडम ब्लावाट्स्की अधिक दिन भारत में नहीं रहीं। अपने विश्व भ्रमण के दौरान 1852 में वे पहली बार भारत आई थीं और यहां थोड़े दिन रुक कर इसकी ऋषि परंपरा वाले ब्रह्मज्ञान की संपन्नता से अवगत हो कर लौट गई थीं।\n\n1855 के दिसंबर में, जापान से वापसी पर 1855 से 1857 के मध्य उन्होंने दुबारा भारत आकर अधिक समय तक पूरे देश का भ्रमण करके यहां की आध्यात्मिक ऊंचाइयों एवं धर्मग्रंथों के बारे में जानकारी प्राप्त की थी। तीसरी बार 1868 में वे 37 वर्ष की परिपक्व आयु में भारत व तिब्बत की यात्रा पर आईं तो कुछ दिन यहां के विद्वानों से विचारों का आदान-प्रदान एवं अध्ययन द्वारा भारत के बारे में और अधिक जानकारी प्राप्त कीं। फिर यहां से तिब्बत चली गईं।\n\n8 सितंबर 1875 को न्यूयार्क (अमेरिका) में थियोसॉफिकल सोसाइटी का गठन करने के बाद वे 1878 के अंत में चौथी बार भारत आई तो अपने सहयोगी कर्नल ऑलकॉट के साथ बंबई में सोसाइटी का कार्यालय स्थापित कर उसके प्रचार-प्रसार के लिए ‘द थियोसॉफिट’ नामक पत्रिका का प्रकाशन शुरू किया। 19 दिंसबर, 1882 में उन्होंने थियोसॉफिकल सोसाइटी का अंतर्राष्ट्रीय कार्यालय मद्रास (चेन्नई) के अड्यार क्षेत्र में स्थानांतरित किया। उसके बाद सोसाइटी का व्यापक प्रचार-प्रसार शुरू हो गया\nऔर देश के विभिन्न स्थानों में उसकी शाखाएं खोली गईं। 32 वर्षों तक सारे विश्व का भ्रमण करके उन्होंने भारत को ही थियोसॉफिकल सोसाइटी का मुख्य केंद्र बनाने के लिए अपने मनोनुकूल उपयुक्त पाया। यह उनके द्वारा भारत के मूल्यांकन एवं भारत के प्रति उनकी श्रद्धा-भक्ति का एक ज्वलंत प्रमाण है। एक विश्वव्यापी संगठन बनाने के लिए सारे विश्व का भ्रमण परम आवश्यक होने के कारण उन्होंने भारत में अधिक समय तक न रहकर 32 वर्ष विश्व भ्रमण में बिताया था। फिर भी कुल मिलाकर वे लगभग 10 वर्ष भारत में रहीं।\n\nमैडम ब्लावाट्स्की ने 20 फ़रवरी 1884 को कर्नल ऑलकॉट के साथ सोसाइटी के प्रचार-प्रसार हेतु यूरोप गईं। वहां के कई देशों में काम करने के बाद वे लंदन पहुंची और वहां से 1884 के अक्टूबर में रवाना हो कर 21 दिसम्बर को अड्यार लौट आईं। 1885 के आरंभ में वे बहुत बीमार हो गईं। फरवरी में उन्हें यूरोप में इलाज कराने तथा वहां काम करने के लिए भारत से प्रस्थान करना पड़ा। यह उनकी भारत से अंतिम विदाई थी। यूरोप में थियोसॉफिकल सोसाइटी का काम आगे बढ़ाते हुए उन्होंने लंदन को अपना अंतिम पड़ाव बनाया।\n\nवहां ‘ब्लावाट्स्की लॉज’ नाम से अपना आवास बना कर, 1857 के सितंबर से उन्होंने अपना दूसरा मासिक पत्र ‘लूसिफर’ का प्रकाशन शुरू कर दिया। 1888 में ‘दि सीक्रेट डॉक्टिन’ नामक उनका 1500 पृष्ठों का ग्रंथ लंदन से प्रकाशित हुआ। 1889 में उन्होंने ‘द वॉइस ऑफ साइलेंस’ तथा ‘दि की टु थियोसॉफी’ नामक दो पुस्तकें प्रकाशित कीं। उस अवधि में सोसाइटी के प्रचार-प्रसार का काम निरंतर चलता रहा।\n\n8 मई 1891 को मैडम हैलीना ब्लावाट्स्की ने लंदन में अंतिम सांस लीं। अपने निधन से पहले उन्होंने सोसाइटी के यूरोप मुख्यालय की स्थापना 1890 में ही 19 एवेन्यू रोड, लंदन में कर दी थी और अपने गूढ़ विद्या का एक विचार केंद्र ‘इसोटरिक स्कूल’ नाम से 1888 में ही चालू कर दिया था। उनके शिष्यों का कहना है कि उनकी महान आत्मा ने अपने जीर्ण शरीर को छोड़ कर युवा दलाईलामा की देह में प्रवेश किया।\n\nदक्षिण रूस के यूक्रेन प्रदेश स्थित एकाटरीनों स्लाव में 12 अगस्त 1831 को हैलीना पैट्रोवना का जन्म रूसी फौज के एक प्रतिष्ठित उच्चाधिकारी, कर्नल पीटर वानहाःन के परिवार में हुआ था। उनकी मां सुविख्यात उपन्यासकार हैलीना आंद्रेयेवना थीं, जो उन्हें 11 वर्ष की आयु में छोड़ कर दिवंगत हो गई थीं। इसलिए वे बचपन में अपने नाना प्रिवी काउंसिलर आद्रे-डि-फादेयेव तथा नानी राजकुमारी हैलीना पावलोवना डोलगोरुकोव की देखरेख में पली थीं। सारतोव व तिफ्लिस (काकेशस) में उन्होंने शिक्षा प्राप्त की। बचपन से ही उनकी मनःशक्तियां एवं पारलौकिक ज्ञान अद्भुत ढंग से विकसित होने लगे थे।\n\n1849 में उन्होंने अपने से काफी बड़ी आयु के सरकारी उच्चाधिकारी निकिफोर ब्लावाट्स्की से 18 वर्ष की ही आयु में विवाह कर लिया था किंतु वासनामय विलासितापूर्ण दांपत्य जीवन उन्हें रास नहीं आया। हर समय आध्यात्मिक चिंतन एवं ब्रह्मांड के गूढ़ रहस्यों के बारे में मनन-चिंतन करने वाली किशोरी हैलीना पैट्रोना विवाह के तुंरत बाद ही पति को हमेशा के लिए छोड़ कर पिता के घर लौट गईं। पुत्री द्वारा जल्दीबाजी में किए गए\n\nविवाह और उसके तुरंत बाद पति से संबंध-विच्छेद उन्हें अच्छा नहीं लगा। लेकिन जो हो गया उसे मानने के लिए वे मजबूर थे। अपनी मातृविहीना पुत्री को वे बहुत प्यार करते थे। और उसे खुश रखते थे। पुत्री ने जब यह इच्छा व्यक्त की कि अब वह कभी दुबारा विवाह बंधन में नहीं पड़ेगी। अब वह अपने मनोनुकूल अध्यात्म चिंतन व अपने में ब्रह्मज्ञान का विकास करेगी। और ब्रह्मांड के अव्यक्त गूढ़ रहस्यों की खोज व अध्ययन करेगी, तब पिता को उसे अनुमति देनी ही पडी। आर्थिक समस्या उनकी पुत्री के आगे थी नहीं क्योंकि पिता की इकलौती पुत्री होने के नाते पिता की संपत्ति उसके लिए यथेष्ट थी जिससे वह आजीवन अपना निर्वाह कर सकती थीं।\n\nमैडम ब्लावाट्स्की के उत्कृष्ट चरित्र के बारे में लक्ष्य करने योग्य एक बात यह है कि उन्होंने विवाह को केवल वासनापूर्ति का साधन न मान कर किसी ऊंचे उद्देश्य की पूर्ति के लिए पति-पत्नी के रूप में एक दूसरे का सहयोगी बनना, माना था। विवाह करके उन्होंने देखा कि ‘ब्रह्मज्ञान के अर्जन तथा ब्रह्मांड के गूढ़ रहस्यों का उद्धाटन करने और संसार में विश्व- बंधुत्व कायम करने के उनके उद्देश्यों को उनके पति ब्लावाट्स्की कोई महत्त्व नहीं देते।\n\nवे पत्नी को केवल वासनापूर्ति का साधन एवं अपनी विलासितापूर्ण जीवन में साथी मानते हैं।’ इसलिए हैलीना विवाह के तुरंत बाद पति से अलग हो गईं, किंतु उन्होंने अपने नाम के साथ पति का नाम अपने जीवन की अंतिम घड़ी तक बरकरार रखा क्योंकि उन्होंने अपना दूसरा विवाह करने के उद्देश्य से अपने पति से संबंध विच्छेद नहीं किया था। एक बार जो पति बन गया, कोई संबंध न रहने पर भी, वह उनका पति बना रहा।\n\n", "id": "193006", "title": "हैलीना ब्लावाट्स्की"}
{"url": "https://hi.wikipedia.org/wiki?curid=193007", "text": "मांटेसरी पद्धति\n\nमांटेसरी पद्धति (Montessori method) ढ़ाई से 6 वर्ष के बालकों के हेतु प्रयोग में लाई जाने वाली पद्धति है जिसका विकास बीसवीं सदी के प्रारंभ में डॉ॰ मारिया मांटेसरी द्वारा हुआ। रोम विश्वविद्यालय में मंदबुद्धि बालकों की चिकित्सा का कार्य करते हुए उनका ध्यान उक्त बालकों की शिक्षा की ओर गया और उन्होंने मांटेसरी पद्धति का विकास किया जो बाद में सामान्य बुद्धि बालकों के शिक्षा के लिये भी उपयोग में लाई गई। इस पद्धति पर चलाया जानेवाला पहला स्कूल अर्ध बर्बर श्रमिक बालकों के लिये सेन लोरेंजो में 6 जनवरी 1907 को खुला। 1913 में प्रथम अंतरराष्ट्रीय मांटेसरी प्रशिक्षण पाठ्यक्रम का आयोजन हुआ जिसमें अमरीका, अफ्रीका, भारत तथा कई यूरोपीय देशों के लोग सम्मिलित हुए। डॉ॰ मांटेसरी स्वयं अपने दत्तक पुत्र मारिओ मांटेसरी के साथ जीवन भर इसके प्रसार में लगी रहीं।\n\nफ्रोबेल के शिक्षादर्शन से दूर होते हुए भी मांटेसरी की शिक्षा के उद्देश्य एवं सिद्धांत फ्रोबेल से मिलते जुलते हैं। फ्रोबेल की भाँति उनका भी विश्वास था कि वही वास्तविक शिक्षा है जो जीवन की शक्तियों की अभिव्यक्ति कर सके। ऐसा कर सकने के हेतु शिक्षा को बालक की अंतर्प्रेरणाओं एवं निर्माणशक्तियों के अनुरूप होना होगा। शिक्षा का मूल सिद्धांत बालक के नैसर्गिक विकास में सहायक होना और उद्देश्य बालक का सर्वांगीण विकास होना चाहिए। चिकित्साशास्त्र से संबंधित होने के कारण वे यह भी मानती थीं कि शिक्षा को बच्चों के साधारण मानसिक एवं ऐंद्रिक दोषों जैसे भीरुता, वाणीदोष आदि, के सुधार में भी सहायक होना चाहिए।\n\nइस शिक्षा का पाठ्यक्रम मुख्यत: चार भागों में विभाजित है-- कर्मेंद्रिय शिक्षण, ज्ञानेंद्रय शिक्षण, भाषा और गणित। कमेंद्रिय शिक्षण के अंदर कई प्रकार की \"व्यावहारिक जीवन की क्रियाएँ, जैसे पानी उड़ेलना, कुर्सी उठाना, बटन खोलना आदि, आती हैं, जिनकी संख्या एक सौ के लगभग है। यद्यपि हर क्रिया का अपना विशेष प्रयोजन भी है, इनका साधारण उद्देश्य है बालक का गतिनियंत्रण, मांसामेशियों का संचालन, तथा संतुलन सिखाना। इन क्रियाओं का दूसरा साधारण उद्देश्य है बच्चे को आत्मनिर्भर बनाकर सही अर्थ में स्वतंत्र बनाना। ज्ञानेंद्रिय शिक्षण के लिये कई शिक्षण यंत्र हैं जिनमें स्वयं भूल का नियंत्रण या, सुधार होता है और जो बच्चे को स्वयं शिक्षा देनेवाले हैं। मांटेसरी के विचार में इस शिक्षा से न केवल ज्ञानेंद्रियाँ कुशाग्र होती हैं वरन् बालक का आत्मा संबंधी ज्ञानप्राप्ति में भी सहायता मिलती है। यह विचार अतिशयोक्तिपूर्ण माना गया है। भाषाशिक्षण में पढ़ने से पूर्व या प्राय: साथ साथ लिखने की शिक्षा आती है जिसके लिये रेगमाल के और लकड़ी के कटे अक्षरों का प्रयोग होता है। लिखने की तैयारी उन क्रियाओं द्वारा अप्रत्यक्ष रूप से पहले ही हो जाती है जिनमें बालक अँगुलियों का विशेष प्रयोग करता है। \"चित्र कार्ड\" द्वारा बालक पढ़ना आरंभ करता है। गणित शिक्षा हेतु अंक सीढ़ियाँ \"नंबर कार्ड्स\", मोतियों का सामान आदि कई साधन हैं जिनके द्वारा बच्चों को गिनती और सरल अंकगणित के बाद शनै: शनै: भिन्न, दशमलव और रेखागणित का भी कुछ ज्ञान कराया जाता है। बालक की आवश्यकताओं की दृष्टि से यह पाठ्यक्रम कुछ अपूर्ण सा है। इसमें बच्चे के शारीरिक तथा समाजिक विकास और उसकी कल्पनात्मक एवं रचनात्मक प्रवृत्तियों के लिये समुचित साधन नहीं है।\n\nमांटेसरी पाठ्यक्रम की उपयोगिता उपर्युक्त अभावों के कारण कुछ कम हो जाती है। भारत में \"नूतन बालशिक्षण संघ\" जैसी संस्थाओं ने इन अभावों की पूर्ति कर इस शिक्षा को अधिक लाभदायक बनाने का प्रयास किया है। इस शिक्षापद्धति की विशेष आलोचना किलपैट्रिक महोदय की पुस्तक \"मांटेसरी ऐग्जामिंड\" में हुई है। उनके अनुसार डॉ॰ मांटेसरी बालमनोविज्ञान के आधुनिकतम तथ्यों से पूर्ण परिचित नहीं थीं। पृथक् पृथक् बनावटी साधनों द्वारा प्रत्येक ज्ञानेंद्रिय की शिक्षा अमनोवैज्ञानिक है। मांटेसरी शिक्षा के लाभ संबंधी डॉ॰ मांटेसरी के कुछ कथन अमान्य है और उनके पाठ्यक्रम में कई बड़े अभाव हैं। किंतु दूसरी ओर बालोचित वातावरण, बालक की आत्मनर्भरता तथा स्वानुशासन और शिक्षक का चतुर सहायक जैसा होना इस प्रणाली के मान्य गुण हैं। व्यावहारिक जीवन की क्रियाएँ और कई शिक्षण यंत्र बहुत उपयोगी हैं। मांटेसरी का बाल शिक्षा के प्रति वैज्ञानिक दृष्टिकोण तथा बालक के प्रति उनकी सक्रिय सहानुभूति विशेष प्रशंसनीय हैं।\n\nभारत में इस शिक्षा का प्रचलन अधिक है क्योंकि डॉ॰ मांटेसरी ने स्वयं भारत में दस वर्ष तक रहकर इसका प्रचार किया और 1949 में उनके जाने के बाद से उनके व्यक्तिगत प्रतिनिधि उत्साहपूर्वक इस कार्य में संलग्न हैं। अधिकतर स्कूलों में आवश्यकता, रुचि और समझ के अनुसार मांटेसरी पाठ्यक्रम में कुछ परिवर्तन और संशोधन किया हुआ पाया जाता है।\n\n", "id": "193007", "title": "मांटेसरी पद्धति"}
{"url": "https://hi.wikipedia.org/wiki?curid=193008", "text": "रुद्रट\n\nरुद्रट अलंकार संप्रदाय के प्रमुख आचार्य। इन्होंने अलंकार शास्त्र के सिद्धांतों की विस्तृत एवं वैज्ञानिक दृष्टि से विवेचना की है। काव्यालंकार नामक ग्रन्थ के रचयिता संस्कृत साहित्य के एक प्रसिद्ध आचार्य जो 'रुद्रभ' और 'शतानंद' भी कहलाते थे।\n\nअलंकारों के क्रमविकास के साथ रुद्रट ने उनका चार वर्गों में विभाजन किया है और इस वर्गीकरण के औचित्य का विज्ञानसम्मत प्रतिपादन किया। रुद्रट ने काव्य में रसदोष को 'विरस' नामसे अभिहित किया है। उनके ग्रंथ का नाम 'काव्यालंकार' है जो विषय की दृष्टि से अत्यंत व्यापक है। इसमें काव्य के प्राय: सभी अंगों पर विचार किया गया है। ग्रंथ सोलह अध्यायों में पूर्ण है। प्रथमाध्याय में काव्यप्रयोजन और काव्यहेतु, द्वितीय में काव्यलक्षण, रीति, भाषाभेद, वक्रोक्ति आदि तीन शब्दालंकार, तृतीय चतुर्थ में क्रमश: यमक और श्लेष, पाँचवें में चित्रकाव्य, छठे में शब्ददोष एवं उनका परिहार, सात से दस तक के चार अध्यायों में अर्थालंकार निरूपण, ११वें में अर्थालंकार निरूपण, ११वें में अर्थालंकार दोष, बारह से पंद्रह तक के चार अध्यायों में रस आदि का निरूपण विवेचन और सोलहवें अध्याय में महाकाव्य, प्रबंध आदि का लक्षण विवेचन किया गया है। ग्रंथ की पद्यसंख्या ७३४ है और ग्रंथागत सभी उदाहरण ग्रंथकार द्वारा स्वयं निर्मित हैं।\n\nरुद्रट ने अलंकारों के चार मूल तत्वों के वास्तव वर्ग में २३, औपम्य वर्ग में २१, अतिशय वर्ग में १२ और श्लेष वर्ग में १ अलंकार माना है। इस प्रकार भाषा वृत्ति, रीति एवं रसादि संबंधी मीमांसा से युक्त होने पर भी अलंकारों का सुव्यवस्थित वर्णन और उनकी समीक्षा ही ग्रंथ का मुख्य उद्देश्य प्रतीत होता है।\n\nअलंकारवादी होते हुए भी आचार्य रुद्रट रसौचित्य के सिद्धांत के समीक्षक रूप में सामने आते हैं। रस के परितोष के लिए ही इन्होंने अलंकारों की सत्ता मानी है। काव्यालंकार के दूसरे अध्याय में अनुप्रासलंकार की पाँच जातियों का विवरण और काव्य में उनके प्रयोगवाले प्रकरण में उन्होंने मुख्यत: औचित्य की सत्ता को स्वीकार किया है।\n\nकाव्यालंकार में एक श्लोक आया है जिसे शतरंज के इतिहासकार भारत में शतरंज के खेल का सबसे पुराना उल्लेख तथा 'घोड़ की चाल' (knight's tour) का सबसे पुराना उदाहरण मानते हैं- \n\nभामह, दंडी आदि की तरह रुद्रट ने भी विभिन्न काव्यदोषों की गुणत्वापत्ति की चर्चा की है। छठे अध्याय में इसपर विशेष विवेचन किया गया है जिससे पता लगता है कि ग्राम्य, पुनरुक्त आदि दोष किस अवस्थाविशेष को प्राप्त करने पर गुण के रूप में मान्य किए जा सकते हैं। अनुकरणावस्था में काव्य या नाटक के समस्त दोष दोष न रहकर गुण स्वरूप हो जाते हैं- यह मान्यता भी रुद्रट की अभिव्यक्ति है।\n\nरुद्रट कश्मीरी थे। इनका कुछ परिचय 'काव्यालंकार' पर लिखी हुई नमिसाधु की टीका द्वारा प्राप्त होता है। पाँचवें अध्याय की टीका में चित्रकाव्य के अंतर्गत निबद्ध \"शतानंद परख्येन भट्टवामुक सूनुना। साधितं रुद्रटेनेदम् सामाजा धीमतां हितम्।\" श्लोक के आधार पर इतना ही ज्ञात होता है कि रुद्रट सामवेदी थे। इनका एक नाम 'शतानंद' था और इनके पिता का नाम 'भट्ट वामुक' था। राजशेखर, मम्मट आदि अनेक आचार्यों ने इनका उल्लेख किया है और इनके विचारों की आलोचना भी की है। इस आधार पर इनका समय ई. ९०० से पूर्व निश्चित होता है। इन्होंने अपने संबंध में कुछ ऐसा नहीं लिखा है जिससे इनके समय, राज्याश्रय, गुरुपरंपरा आदि का विशेष ज्ञान प्राप्त हो सके।\n\n\n", "id": "193008", "title": "रुद्रट"}
{"url": "https://hi.wikipedia.org/wiki?curid=193011", "text": "एफपीजीए\n\nफिल्ड-प्रोग्रामेबल गेट अरे या एफपीजीए (FPGA) एक विशेष प्रकार की आंकिक एकीकृत परिपथ है जिसे प्रयोक्ता अपनी आवश्यकतानुसार विन्यासित करके विविध प्रकार के कार्य करा सकता है। विन्यास करने के लिये प्रोग्राम करना पड़ता है। चूँकि निर्माण के बाद प्रयोक्ता द्वारा इसकी आन्तरिक बनावट को बदला जा सकता है, इसलिये इसे 'फिल्ड प्रोग्रामेबल' कहते हैं। एफपीजीए का प्रयोग करके वे सारे लॉजिकल कार्य किये/कराये जा सकते हैं जो 'एसिक' (ASICs) द्वारा किये जाते हैं। \n\nएफपीजीए के अतिरिक्त अन्य प्रकार की युक्तियाँ भी हैं जिन्हें निर्माण के बाद प्रोग्राम करके काम में लिया जाता है। वे हैं -\n\n\n\n\nप्रयोक्ता हार्डवेयर डिस्क्रिप्शन लैंगवेज एचडीएल में या स्कीमैटिक आरेख द्वारा एफपीजीए से अपेक्षित व्यवहार की डिजाइन करता है। बडे डिजाइनों में एचडीएल में काम करना सुविधाजनक होता है जबकि छोटे डिजाइनों के लिये स्कीमैटिक आरेख उपयुक्त है।\n\nइसके बाद किसी ईडीए टूल का उपयोग करके 'टेक्नॉलोजी-मैप्प्ड नेटलिस्ट' जनरेट की जाती है। इसके बाद 'प्लेस-एण्ड-रूट' प्रक्रिया द्वारा इस नेटलिस्ट को एफ्पीजीए में उतारा जाता है। प्रयोक्ता मैपिंग तथा 'प्लेस ऐण्ड रूट' के परिणामों की सत्यता की जाँच (वैलिडेशन) करने के लिये सिमुलेशन तथा टाइमिंग एनालिसिस]] आदि का सहारा लेता है। जब वह आश्वस्त हो जाता है तो पूर्व प्रक्रिया में उत्पन्न बाइनरी फाइल का उपयोग करते हुए एफपीजीए को 'री-कॉनफिगर' कर दिया जाता है। यह फाइल एफपीजीए में सीरियल इंटरफेस (जेटैग) के द्वारा या किसी बाहरी ईप्रोम स्मृति में स्थानान्तरित कर दी जाती है।\n\n", "id": "193011", "title": "एफपीजीए"}
{"url": "https://hi.wikipedia.org/wiki?curid=193012", "text": "कुआँ\n\nकुआँ या कुँवा या कूप जमीन को खोदकर बनाई गई एक संरचना है जिसे जमीन के अन्दर स्थित जल को प्राप्त करने के लिये बनाया जाता है। इसे खोदकर, ड्रिल करके (या बोर करके) बनाया जाता है। बड़े आकार के कुओं से बाल्टी या अन्य किसी बर्तन द्वारा हाथ से पानी निकाला जाता है। किन्तु इनमें जलपम्प भी लगाये जा सकते हैं जिन्हें हाथ से या बिजली से चलाया जा सकता है।\n\nविश्व के कुछ स्थानों पर पेट्रोल और गैस-कुएँ भी मौजूद हैं। यहाँ ज़मीन की खुदाई का काम पूरा करके कई लाख क्यूबिक मीटर गैस का प्रतिदिन उत्पादन किया जाता है।\n\n\n", "id": "193012", "title": "कुआँ"}
{"url": "https://hi.wikipedia.org/wiki?curid=193014", "text": "स्टीवन जेरार्ड\n\nस्टीवन जॉर्ज जेरार्ड, MBE (; जन्म - 30 मई 1980), एक इंग्लिश फुटबॉल खिलाड़ी हैं जो इंग्लिश प्रीमियर लीग के क्लब लिवरपूल और इंग्लैण्ड की राष्ट्रीय टीम के लिए खेलते हैं। उन्होंने अपने कॅरिअर का अधिकांश खेल एक केंद्रीय मिडफ़ील्ड भूमिका में ही खेला है; हालांकि, 2007 में लिवरपूल में फर्नान्डो टोर्रेस के आगमन के बाद उन्हें मुख्य रूप से उनकी क्लब टीम के लिए एक दूसरे स्ट्राइकर के रूप में 2006 के बाद से इंग्लैण्ड के लिए एक विंगर के रूप में इस्तेमाल किया गया है।\n\nऐनफील्ड में अपना सम्पूर्ण कॅरिअर बिताने वाले जेरार्ड ने 1998 में अपने खेल का शुभारम्भ किया और सत्र 2000-01 में पहली टीम में अपनी स्थिति मज़बूत की और 2003 में सामी हाइपिया के बाद लिवरपूल टीम के कप्तान का पदभार संभाला. उनके सम्मान में दो FA कप की जीत, दो लीग कप की जीत, एक UEFA कप की जीत और 2005 में एक UEFA चैम्पियंस लीग की जीत शामिल है। \n\nजेरार्ड ने 2000 में अपने अंतर्राष्ट्रीय कॅरिअर की शुरुआत की और 2000 एवं 2004 के UEFA यूरोपियन चैम्पियनशिप के साथ-साथ 2006 FIFA वर्ल्ड कप में भी इंग्लैण्ड का प्रतिनिधित्व किया जहां उन्होंने दो गोल बनाकर टीम के शीर्ष गोलस्कोरर बनने का गौरव प्राप्त किया।\n\nजेरार्ड को 100 प्लेयर्स हू शूक द कोप नामक एक लिवरपूल F.C. प्रशंसक चुनाव में दूसरा स्थान मिला। \n\nमर्सीसाइड के ह्विस्टन में जन्मे जेरार्ड ने अपने गृहनगर की टीम ह्विस्टन जूनियर्स के लिए खेलना शुरू किया जहां लिवरपूल के स्काउट्स की नज़र उन पर पड़ी. उन्होंने नौ साल की उम्र में रेड्स यूथ ऐकडमी में प्रवेश लिया। उसके बाद जेरार्ड ने चौदह साल की उम्र में विभिन्न क्लबों के साथ परीक्षण किया था, लेकिन उन्हें इतनी जल्दी सफलता मिलने वाली नहीं थी—जेरार्ड ने इंग्लैण्ड स्कूलबॉयज़ टीम के साथ कभी परीक्षण नहीं किया था। जेरार्ड के परीक्षणों में मैनचेस्टर यूनाइटेड शामिल था जिसके बारे में उन्होंने अपने 2006 की आत्मजीवनी में दावा किया कि इसने \"मुझे एक YTS अनुबंध दिलाने में लिवरपूल पर दबाव डाला\" था। उन्होंने 5 नवम्बर 1997 को लिवरपूल के साथ अपने पहले पेशेवर अनुबंध पर हस्ताक्षर किया।\nजेरार्ड ने 29 नवम्बर 1998 को अपनी पहली टीम लिवरपूल के लिए पहली बार अपने खेल का प्रदर्शन किया जहां उन्होंने लिवरपूल के लिए ब्लैकबर्न रोवर्स के खिलाफ एक मैच में वेगार्ड हेगेम की जगह खेल के अंतिम मिनट में अपने खेल का प्रदर्शन किया था। उन्होंने अपने प्रथम सत्र में तेरह प्रस्तुतियां दी जहां उन्होंने घायल कप्तान जेमी रेडनैप की मिडफ़ील्ड स्थिति को संभाला और दायीं कमान पर अपने खेल का प्रदर्शन किया लेकिन पिच पर खेलने के लिए मिले कम समय में अपने खेल पर घबराहट हावी होने पर उन्होंने इस खेल में बड़ी मुश्किल से अपना योगदान दिया। जेरार्ड ने \"द गार्जियन\" के साथ नवम्बर 2008 में दिए गए एक साक्षात्कार में याद करते हुए बताया, \"मैं अपनी स्थिति और गहराई से बाहर था।\" लिवरपूल पदानुक्रम में फिर भी विश्वास कायम था कि उनके खेल में सुधार आएगा. जेरार्ड ने अपने आपको मुख्य रूप से एक रक्षात्मक खिलाड़ी के रूप में देखा, जो टीम को आगे ले जाने के बजाय विरोधी टीम के खिलाड़ियों से फुटबॉल की छीना-झपटी के मुख्य तौर-तरीके अपनाने की तलाश में थे।\n\nजेरार्ड ने सत्र 1999-00 के लिए केन्द्रीय मिडफ़ील्ड के रेडनैप के साथ भागीदारी निभाई. बेंच पर एवर्टन के खिलाफ डर्बी मैच के शुरू होने के बाद मैच के द्वितीयार्द्ध में उन्होंने रोबी फाउलर की जगह अपने खेल का प्रदर्शन किया लेकिन एवर्टन के केविन कैम्पबेल पर देर करने की बेईमानी के लिए उन्हें अपने कॅरिअर का पहला लाल कार्ड प्राप्त हुआ। उसी सत्र में बाद में जेरार्ड ने अपना पहला वरिष्ठ गोल किया जिसमें उसकी टीम ने शेफील्ड वेन्ज़्डे पर 4–1 से जीत हासिल की। हालांकि, उन्हें पीठ की तकलीफ सताने लगी जिसे बाद में खेल सलाहकार हैंस-विल्हेल्म मुलर-वोहलफाहर्ट ने उनकी किशोरावस्था में अत्यधिक खेल-कूद से जुड़े त्वरित वृद्धि का परिणाम बताया. उसके बाद उनकी ऊसन्धि (रान या जंघाना या पेट और जांघ के बीच का भाग) पर लगी चोट ने उनके नाक में दम कर दिया जिसके लिए चार अलग-अलग ऑपरेशन की जरूरत थी। \n\n2000-01 में उन्होंने सभी प्रतियोगिताओं में पचास शुरुआत शॉट लगाए और दस गोल बनाए जिसमें लिवरपूल को लीग कप, FA कप और 2001 UEFA कप हासिल हुआ। जेरार्ड ने अक्टूबर 2003 में सामी हाइपिया की जगह लिवरपूल के कप्तान का पद संभाला क्योंकि प्रबंधक जेरार्ड हाउलियर ने कहा कि वे इस बात को लेकर जेरार्ड का सम्मान करते थे कि उन्होंने पहले भी नेतृत्व गुणों का प्रदर्शन किया था लेकिन उन्हें परिपक्व होने की जरूरत थी। उन्होंने एक नवीन चार-वर्षीय समझौते पर हस्ताक्षर करके क्लब के साथ अपने अनुबंध को बढ़ाने का फैसला किया।\nएक ट्रॉफीरहित 2003–04 अभियान के बाद हाउलियर लिवरपूल को छोड़कर चले गए और सत्र-विराम के दौरान जेरार्ड के चेल्सी में चले जाने की अफवाह उड़ने लगी. उन्होंने स्वीकार किया कि वह \"लिवरपूल की प्रगति से खुश\" नहीं थे और यह भी कि \"मैंने अपने कॅरिअर में पहली बार स्थानांतरित होने की सम्भावना पर विचार किया है।\" अंत में, जेरार्ड ने नए कोच राफेल बेनिटेज़ के साथ लिवरपूल में ही रहने के लिए चेल्सी के £20 मिलियन की पेशकश ठुकरा दी। \nसत्र 2004-05 के आरम्भ में लिवरपूल चोट से भर गया था और मैनचेस्टर यूनाइटेड के खिलाफ सितम्बर के एक लीग मैच में पैर में चोट लगने की वजह से जेरार्ड को नवम्बर के अंतिम दिनों तक मैच से बाहर रहना पड़ा. नॉकआउट राउंड के लिए लिवरपूल की उन्नति को सुरक्षित करने के लिए ओलिम्पियाकोस के खिलाफ चैम्पियंस लीग के एक समूह चरण के अंतिम पांच मिनट में गोल बनाने के लिए उनकी वापसी हुई। उनका दावा था कि यह अब तक का लिवरपूल के लिए, अगर सर्वश्रेष्ठ नहीं तो, उनका सबसे महत्वपूर्ण गोल था। हालांकि, जेरार्ड ने 27 फ़रवरी को 2005 लीग कप फाइनल के दौरान अपना खुद का एक गोल किया जो लिवरपूल द्वारा चेल्सी के लिए 3–2 से हार का निर्णायक गोल साबित हुआ।\n\nA.C. मिलान के खिलाफ 2005 चैम्पियंस लीग फाइनल के द्वितीयार्द्ध में छः मिनट की अतिरिक्त समयावधि के दौरान लिवरपूल ने अतिरिक्त समय के बाद 3–3 से मैच को बराबर करने के लिए तीन गोल की कमी को पूरा किया जिसमें से एक गोल जेरार्ड ने किया था। लिवरपूल का तीसरा गोल लिवरपूल को मिले एक बेईमानी से एक दंडस्वरूप प्राप्त हुआ था जब गेनारो गाटुसो ने मिलान के दंड बॉक्स में जेरार्ड से बेईमानी की थी। जेरार्ड ने दंडस्वरुप मिले शूटआउट में भाग नहीं लिया, जिसमें लिवरपूल ने 3–2 से जीत हासिल की जिसे उन्होंने बीस सालों की समयावधि में अपना पहले CL ट्रॉफी बताया, तथापि जेरार्ड को मैन ऑफ़ द मैच का ख़िताब दिया गया और बाद में उन्हें UEFA क्लब फुटबॉलर ऑफ़ द यर अवार्ड भी प्राप्त हुआ।\n\nफाइनल के बाद लिवरपूल के साथ अपने अनुबंध के मुद्दों के सम्बन्ध में जेरार्ड ने प्रेस को बताया, \"इस तरह की एक रात के बाद मैं इसे कैसे छोड़ सकता हूं?\" लेकिन जल्द ही बातचीत रुक गई और लिवरपूल द्वारा चेल्सी के एक और आकर्षक प्रस्ताव को ठुकराने के बाद 5 जुलाई 2005 को जेरार्ड ने एक क्लब का रिकॉर्ड माने जाने वाले एक सप्ताह के लिए £100,000 के प्रस्ताव को अस्वीकार कर दिया। लिवरपूल के मुख्य कार्यकारी अधिकारी रिक पैरी ने स्वीकार किया कि क्लब ने जेरार्ड को खो दिया था और कहा, \"अब हमें आगे बढ़ना है। हमने अपनी तरफ से पूरी कोशिश की है लेकिन उन्होंने यह स्पष्ट कर दिया है कि वह जाना चाहते हैं और मुझे लगता है कि यह उनका अंतिम निर्णय है।\" अगले दिन, जेरार्ड ने एक नए चार-वर्षीय समझौते पर हस्ताक्षर कर दिया जिसे पैरी ने दोनों पक्षों के बीच की गलत-सम्प्रेषण पर वार्ता के आरंभिक व्यवधान का दोषी करार दिया। \nजेरार्ड ने 2005-06 में 53 प्रस्तुतियों में तेईस गोल बनाए और अप्रैल में PFA प्लेयर ऑफ़ द यर चुने जाने वाले जॉन बार्न्स के बाद लिवरपूल के पहले खिलाड़ी बन गए जिन्होंने (जॉन बार्न्स) 1988 में यह रिकॉर्ड बनाया था। उन्होंने वेस्ट हाम यूनाइटेड के खिलाफ 2006 FA कप फाइनल में दो गोल किए जिसमें से एक गोल ने उनकी टीम को विरोधी टीम की बराबरी पर लाकर खड़ा कर दिया जिससे मैच के लिए अतिरिक्त समय प्राप्त हुआ और दंडस्वरूप लिवरपूल ने लगातार दूसरी बार अपना प्रमुख ट्रॉफी जीत लिया। उनके इन गोलों ने उन्हें FA कप, लीग कप, UEFA कप और चैम्पियंस लीग के फाइनल मैचों में गोल करने वाला एकमात्र खिलाड़ी बना दिया। जेरार्ड ने दंडस्वरूप प्राप्त गोल करने के अवसर का लाभ उठाते हुए गोल किया जिसके फलस्वरूप लिवरपूल ने अपने प्रतिद्वंद्वी चेल्सी को \n2006–07 चैम्पियंस लीग के सेमी-फाइनल से बाहर कर दिया और तीन सत्रों में अपने दूसरे फाइनल में वापसी की जिसे वे मिलान से 2–1 से हार गए।\nटूलूस F.C. के खिलाफ चैम्पियंस लीग के अगस्त 2007 के योग्यता प्राप्त करने वाले मैच में जेरार्ड के पैर की अंगुलियों की बारीक रेखा की हड्डी टूट गई लेकिन चार दिन बाद चेल्सी के खिलाफ खेले जाने वाले लीग मैच में वापसी की और इस मैच को 1–1 से ड्रॉ कर दिया। 28 अक्टूबर 2007 को जेरार्ड ने आर्सेनल के खिलाफ एक लीग मैच में लिवरपूल के लिए अपने 400वें खेल का प्रदर्शन किया जिसमें उन्होंने गोल किया। नवम्बर माह के दौरान लिवरपूल के घरेलू और यूरोपीय मैचों में से केवल एक को छोड़कर बाकी सभी मैचों में उन्होंने गोल किया और 11 दिसम्बर को एक चैम्पियंस लीग में ओलिम्पिक़ डे मार्सिले के खिलाफ बराबरी दिलाने वाला एकमात्र गोल करने के बाद वह सभी प्रतियोगिताओं में लगातार सात खेलों में गोल बनाने वाले जॉन एल्ड्रिज के बाद पहले लिवरपूल खिलाड़ी बन गए जिन्होंने (जॉन एल्ड्रिज) 1989 में यह रिकॉर्ड बनाया था।\n\nउन्होंने 13 अप्रैल 2008 को ब्लैकबर्न रोवर्स के खिलाफ एक मैच में \nअपना 300वां प्रीमियर लीग प्रस्तुति दी जिसमें उन्होंने आरंभिक गोल किया और सत्र 2006–07 से अपने कुल गोल के कीर्तिमान को बढ़ाते हुए तेईस लीग गोलों के साथ सत्र का समापन किया। जेरार्ड को PFA टीम ऑफ़ द यर चुना गया और अपने टीम-साथी फर्नान्डो टोर्रेस के साथ-साथ वे भी PFA प्लेयर ऑफ़ द यर या इसका नामांकन पाने वालों में से एक थे।\n\nजेरार्ड को सत्र के आरम्भ में अपने ऊसन्धि (रान या जंघाना या पेट और जांघ के बीच का भाग) की सर्जरी करवानी थी लेकिन उनकी यह तकलीफ या समस्या गंभीर नहीं थी और वह तुरंत प्रशिक्षण के लिए लौट आए। 20 सितम्बर को स्टोक सिटि के खिलाफ लिवरपूल के लिए किया गया गोल उनके कॅरिअर का सौवां गोल होता लेकिन डिर्क कुयट को दूसरी तरफ से रेखांकित किए जाने के बाद इस गोल को सौवां गोल मानने से इनकार कर दिया गया। उन्होंने ग्यारह दिन बाद PSV पर 3–1 से चैम्पियंस लीग के समूह चरण की जीत में इस कीर्तिमान को स्थापित किया।\n\nउन्होंने 10 मार्च 2009 को रियल मैड्रिड के खिलाफ लिवरपूल की तरफ से यूरोपीय क्लब की प्रतियोगिता में अपने 100वें खेल का प्रदर्शन किया और दो गोल के साथ 4–0 से जीत हासिल की। रियल पर प्रभावशाली जीत हासिल करने के चार दिन बाद जेरार्ड ने ओल्ड ट्रेफ़र्ड में पहली बार दंडस्वरुप गोल किया और मैनचेस्टर यूनाइटेड पर लिवरपूल को 4-1 से जीत दिलाकर उनके आगे बढ़ने का मार्ग प्रशस्त कर दिया। इन परिणामों के बाद तीन बार FIFA वर्ल्ड प्लेयर ऑफ़ द यर रह चुके ज़िनेडिन ज़िडेन ने लिवरपूल स्किपर का जयजयकार किया और कहा, \"क्या वह दुनिया में सर्वश्रेष्ठ है? हो सकता है कि उसे मेसी और रोनाल्डो जैसा आदर-सत्कार न मिले लेकिन हां, मुझे लगता है कि उसे मिल सकता है।\" 22 मार्च 2009 को जेरार्ड ने एस्टन विला के खिलाफ प्रीमियर लीग में अपना अब तक पहला हैट-ट्रिक बनाया और 5–0 से जीत हासिल की। \n13 मई 2009 को जेरार्ड को 2009 फुटबॉल राइटर्स एसोसिएशन फुटबॉलर ऑफ़ द यर नाम दिया गया जिससे वह उन्नीस वर्षों में इस पुरस्कार को पाने वाले पहले लिवरपूल खिलाड़ी बन गए। जेरार्ड ने पत्रकारों द्वारा किए गए मतदान में मैनचेस्टर यूनाइटेड की जोड़ी रयान गिग्स और वेन रूनी को बुरी तरह से पछाड़ दिया था जिसमें उन्होंने रयान गिग्स को केवल दस मतों से मात दी थी। पुरस्कार प्राप्त करने के दौरान उन्हें यह कहते हुए उद्धृत किया गया कि \"मैं खुश हूं लेकिन मैं थोड़ा आश्चर्यचकित भी हूं.\" उन्होंने टिप्पणी करते हुए कहा, \"जब आप इस लीग के खिलाड़ियों की गुणवत्ता पर विचार करते हैं, तो इस तरह का पुरस्कार जीतना बड़े सौभाग्य की बात है।\"\n\nजेरार्ड ने 31 मई 2000 को यूक्रेन के खिलाफ अपने अंतर्राष्ट्रीय कॅरिअर की शुरुआत की। उस वर्ष गर्मियों में उन्हें यूरो 2000 के लिए बुलाया गया जहां उन्होंने समूह चरण में इंग्लैण्ड के निष्कासन से पहले जर्मनी पर 1–0 से जीत हासिल करने के लिए एक विकल्प खिलाड़ी के रूप में केवल एक बार अपने खेल का प्रदर्शन किया। जेरार्ड ने अपना पहला अंतर्राष्ट्रीय गोल सितम्बर 2001 को 2002 के वर्ल्ड कप के लिए योग्यता प्राप्त करने वाले मैच में किया जहां उनकी टीम ने जर्मनी के खिलाफ 5-1 से मशहूर जीत हासिल की और इंग्लैण्ड को योग्यता प्राप्त होने पर भी इप्स्विच के खिलाफ खेले जाने वाले सत्र में लिवरपूल के फाइनल मैच में रूकने के बाद अपनी चल रही ऊसन्धि (रान या जंघाना या पेट और जांघ के बीच का भाग) की समस्या की वजह से जेरार्ड को इंग्लैण्ड की टीम से बाहर रहने के लिए बाध्य होना पड़ा. \n\nदंडस्वरूप क्वार्टर-फाइनल में पुर्तगाल द्वारा इंग्लैण्ड के निष्कासन से पहले वह यूरो 2004 में एक नियमित स्टार्टर थे जहां उन्होंने एक बार स्विट्ज़रलैंड के खिलाफ गोल किया था। उन्होंने 2006 में पहली बार वर्ल्ड कप में भाग लिया और त्रिनिदाद एण्ड टोबैगो और स्वीडन के खिलाफ समूह चरण में दो गोल किए, हालांकि उनके तीन में से एक स्पॉट किक को गोलकीपर रिकार्डो ने रोक लिया और इंग्लैण्ड को एक बार फिर दंडस्वरूप क्वार्टर-फाइनल में पुर्तगाल के सामने नतमस्तक होना पड़ा. वह इस टूर्नामेंट में इंग्लैण्ड की तरफ से गोल करने वाले शीर्ष खिलाड़ी थे।\n\nजेरार्ड को कोच स्टीव मैकक्लारेन ने इंग्लैण्ड टीम का उप-कप्तान बनाया और जिस समय उन्हें जॉन टेरी की जगह कप्तान बनाया गया, उस दौरान इंग्लैण्ड को रूस और क्रोएशिया से कई बार मुंह की खानी पड़ी जिसने उनके यूरो 2008 के लिए योग्यता प्राप्त करने की उम्मीदों का अंत कर दिया। 2008 के आरम्भ में नए कोच फैबियो कैपेलो के हाथ में टीम के आने के बाद जेरार्ड को परीक्षण के तौर पर कप्तानी करने का एक मौका दिया गया लेकिन कैपेलो ने इस पद के लिए टेरी को ही निर्धारित किया। उसके बाद जेरार्ड की जगह रियो फर्डिनैंड को इंग्लैण्ड का उप-कप्तान बनाया गया। \n\nजेरार्ड ने आगे चलकर अपने अंतर्राष्ट्रीय गोल की सूची में वृद्धि की जिसके तहत उन्होंने 2010 FIFA वर्ल्ड कप के लिए योग्यता प्राप्त करने में इंग्लैण्ड की मदद की जब उन्होंने वेम्बली में दो गोल किए जहां इंग्लैण्ड ने क्रोएशिया को 5–1 से हराया. \n\nजेरार्ड और उनकी फैशन पत्रकार पत्नी एलेक्स क्यूर्रन ने 16 जून 2007 को बकिंघमशायर में क्लाइवडेन मैन्शन (या क्लाइवडेन हवेली) में शादी की। उनका एक बड़ा भाई है जिनका नाम पॉल है (पूर्व एवर्टन गोलकीपर पॉल जेरार्ड से भ्रमित न हों) और उनके चचेरे भाई एंथोनी कार्डिफ सिटि F.C. के लिए खेलते हैं।\n\nसितम्बर 2006 में जेरार्ड ने अपनी आत्मजीवनी, \"जेरार्ड: माई ऑटोबायोग्राफी\", प्रकाशित की जिसे ब्रिटिश बुक अवार्ड्स में स्पोर्ट्स बुक ऑफ़ द यर का सम्मान प्राप्त हुआ। \n\nआत्मजीवनी का अंत \"I play for Jon-Paul\" (मैं जोन-पॉल के लिए खेलता हूं) के साथ होता है। 1989 हिल्सबरो ट्रेजेडी में जेरार्ड के दस वर्षीय चचेरे भाई, जोन-पॉल गिलहूली, की हत्या कर दी गई थी जब जेरार्ड की उम्र लगभग 9 साल था। जेरार्ड ने कहा, \"अपने चचेरे भाइयों में से किसी एक को जानना मुश्किल था जो अपनी जिन्दगी से हाथ धो चुका हो. उसके परिवार की प्रतिक्रिया ने ही आज मुझे खिलाड़ी के रूप में लाकर खड़ा कर दिया.\"\n\n1 अक्टूबर 2007 को जेरार्ड साउथपोर्ट में एक छोटी-मोटी दुर्घटना में फंस गए जब उन्हीं के द्वारा चलाई जा रही कार से एक दस वर्षीय साइकिलचालक को चोट लग गई जो अचानक से और अनजाने में जेरार्ड के रास्ते में आ गया था। बाद में वे उस लड़के से मिलने अस्पताल गए और उन्होंने उपहारस्वरूप उसे उसके पसंदीदा खिलाड़ी, वेन रूनी के हस्ताक्षरों वाले एक जोड़ी जूते दिए जिसके बाद वे अन्य युवा मरीजों को ऑटोग्राफ देने के लिए वहां कुछ देर रुके. \n\nनोस्ले के पार्षदों ने 13 दिसम्बर 2007 को जेरार्ड को बरो का एक फ्रीमैन बनाने के लिए उनके पक्ष में मतदान किया और दो सप्ताह बाद द क्वीन के न्यू यर ऑनर्स लिस्ट में द क्वीन ने उन्हें स्पोर्ट में अपनी सेवा प्रदान करने के लिए ऑर्डर ऑफ़ द ब्रिटिश एम्पायर का सदस्य बनाया। स्पोर्ट में अपने योगदान के लिए लिवरपूल जॉन मूरेस यूनिवर्सिटी की तरफ से 26 जुलाई 2008 को उन्हें एक मानद अध्येतावृत्ति (फ़ेलोशिप) प्राप्त हुआ।\n\n29 दिसम्बर 2008 को जेरार्ड को धारा 20 के तहत एक हमला के संदेह के आधार पर साउथपोर्ट में लाउंज इन के बाहर हिरासत में ले लिया गया। बाद में उन पर और अन्य दो लोगों पर बार के डिस्क जॉकी के दांत तोड़ने और उसके ललाट पर कटने के निशान जैसी एक घटना से संबंधित वास्तविक शारीरिक नुकसान और हंगामा करने का आरोप लगाया गया। उन तीनों को 23 जनवरी 2009 को नॉर्थ सेफ्टन के मजिस्ट्रेट्स कोर्ट में उपस्थित होने की हिदायत देकर अदालत की जमानत पर पुलिस ने छोड़ दिया गया जहां उन्होंने अपने दोषी न होने की पैरवी की। इस मामले को 20 मार्च तक स्थगित कर दिया गया जब हमले के आरोप को खारिज कर दिया गया लेकिन हंगामा खड़ा करने के अपराध की खोजबीन का सामना करने के लिए जेरार्ड को लिवरपूल क्राउन कोर्ट के सामने उपस्थित होने की आवश्यकता थी। 3 अप्रैल को जेरार्ड ने दोषी न होने की पैरवी की। \n\nइस मामले की जांच-पड़ताल का काम लिवरपूल क्राउन कोर्ड के हाथ में चली गई। जांच-पड़ताल से पहले जेरार्ड के सह-प्रतिवादियों ने दोषी होने की पैरवी की लेकिन जेरार्ड ने अपनी बेगुनाही को बरकरार रखा। जेरार्ड ने मार्कस मैकगी को मारने की बात स्वीकार कर ली लेकिन उन्होंने दावा किया ऐसा उन्होंने अपने बचाव में किया था और 24 जुलाई को ज्यूरी ने जेरार्ड को दोषमुक्त कर दिया। फैसले के बाद जेरार्ड ने कहा कि वह वापस फुटबॉल खेलने और अपने अनुभव को बढ़ाने की बात सोच रहे थे।\n\n\"9 मई 2010 तक की सटीक जानकारी\" \n366||80||28||10||20||7||114||34||532||132\n366||80||28||10||20||7||114||34||532||132\n\n\n^ में FIFA क्लब वर्ल्ड चैम्पियनशिप में दो उपस्थिति और एक गोल शामिल है\n\nविजेता (10)\n\nद्वितीयक (6)\n\n\nजेरार्ड को कई अवसरों पर आम तौर पर विश्व फुटबॉल के दो सबसे प्रतिष्ठित पुरस्कार माने जाने वाले बैलोन डी'ऑर और FIFA वर्ल्ड प्लेयर ऑफ़ द यर अवार्ड के लिए भी नामांकित किया गया है।\n\n\n\n\n", "id": "193014", "title": "स्टीवन जेरार्ड"}
{"url": "https://hi.wikipedia.org/wiki?curid=193015", "text": "चांपाकल\n\nचांपाकल या हैंडपम्प मानवी शक्ति से चालित एक यांत्रिक युक्ति है जो द्रवों (प्राय: पानी) एवं हवा को एक स्थान से दूसरे स्थान (या कम उँचाई से अधिक उंचाई) तक ले जाने में सहायता करता है। इनकी डिजाइन में यांत्रिक लाभ (mechanical advantage) के सिद्धान्त का उपयोग किया गया होता है। चांपाकल प्राय: सभी देशों में बहुतायत में प्रयोग किये जाते हैं। \n\n", "id": "193015", "title": "चांपाकल"}
{"url": "https://hi.wikipedia.org/wiki?curid=193018", "text": "संसदीय शब्दावली (हिन्दी)\n\n(1) अधिनियम -- संसद की दोनों सभाओं द्वारा पारित विधेयक जिसे राष्ट्रपति ने अपनी अनुमति दे दी है।\n\n(2) तदर्थ समिति-- विशिष्ट विषय पर विचार करने तथा प्रतिवेदन देने के लिए सभा द्वारा अथवा सभापति द्वारा अथवा संयुक्त रूप से दोनों सभाओं के पीठासीन अधिकारियों द्वारा गठित समिति और यह समिति ज्योंही अपना कार्य पूर्ण कर लेती हैं इसका कार्यकाल समाप्त माना जाता है।\n\n(3) वाद-विवाद का स्थगन -- किसी प्रस्ताव/संकल्प/विधेयक, जिस पर तत्समय सभा में विचार चल रहा है, पर वाद-विवाद को सभा द्वारा गृहीत किसी प्रस्ताव के द्वारा प्रस्ताव में ही निर्दिष्ट किसी आगामी दिन तक के लिए अथवा अनियत दिन के लिए स्थगित करना।\n\n(4) सभाकी बैठक का स्थगन -- स्थगन होने पर सभा की बैठक समाप्त हो जाती है और सभा अगली बैठक के लिए नियत समय पर पुन: समवेत होती है।\n\n(5) अनियत दिन के लिए स्थगन -- अगली बैठक के लिए कोई निश्चित तिथि नियत किए बिना ही सभा की किसी बैठक की समाप्ति।\n\n(6) विनियोग विधेयक -- यह किसी वित्तीय वर्ष अथवा उसके एक भाग की सेवाओं के लिए लोक सभा द्वारा दत्तमत धन और भारत की संचित निधि पर प्रभारित \nधन के भारत की संचित निधि से प्रत्याहरण अथवा विनियोग का उपबंध करने के लिए वार्षिक रूप से (अथवा वर्ष में कई बार) पारित किया जाने वाला धन विधेयक है।\n\n(7) बैलट- लॉटरी के जरिए एक से अधिक सूचनाओं की परस्पर अग्रता को निर्धारित करने की प्रक्रिया।\n\n(8) विधेयक -- यह उचित रूप में रखे गए विधायी प्रस्ताव का प्रारूप है जो संसद की दोनों सभाओं द्वारा पारित किए जाने और राष्ट्रपति द्वारा अनुमति दिए जाने पर अधिनियम बन जाता है।\n\n(9) बजट-- यह किसी वित्त वर्ष के लिए भारत सरकार की प्राक्कलित आय और व्यय का वार्षिक वित्तीय विवरण होता है। राज्य सभा के सभा पटल पर बजट दो भागों में, अर्थात्, रेल बजट और सामान्य बजट के रूप में रखा जाता है।\n\n(10) संसदीय समाचार -- संसदीय समाचार से राज्य सभा का संसदीय समाचार अभिप्रेत है। यह दो भागों में प्रकाशित होता है। भाग-एक में सभा की प्रत्येक बैठक की कार्यवाही का संक्षिप्त विवरण सम्मिलित होता है और भाग-दो में सभा या समितियों के कार्य से संबद्ध या संसक्त किसी मामले या किसी भी अन्य मामले, जो सभापति के विचार से इसमें सम्मिलित किया जा सकता है, के संबंध में जानकारी दी गई होती है।\n\n(11) बैठकों की सारणी -- बैठकों की अस्थायी सारणी राज्य सभा की बैठकों के दिवसों और उन दिवसों पर सभा द्वारा संपन्न किए जाने वाले कार्य के स्वरूप को दर्शाती है।\n\n(12) ध्यानाकर्षण -- एक ऐसी प्रक्रिया है जिससे सदस्य अविलम्बनीय लोक महत्व के मामले पर मंत्री का ध्यान आकर्षित करता है, मंत्री उस पर संक्षिप्त वक्तव्य देते हैं और इसके उपरांत सदस्य स्पष्टीकरण मांगते हैं।\n\n(13) निर्णायक मत -- किसी मामले में मतों की संख्या समान होने पर सभा में सभापति या उस हैसियत से कार्य कर रहे सदस्य और समिति में अध्यक्ष या इस हैसियत से कार्य कर रहे सदस्य द्वारा दिया गया मत निर्णायक मत होता है।\n\n(14) क्रासिंग दफ्लोर --इससे सभा में बोल रहे सदस्य और सभापीठ के बीच से गुजरना अभिप्रेत है। यह संसदीय शिष्टाचार का उल्लंघन माना जाता है।\n\n(15) अनुदानमांग -- मंत्रालय/विभाग के योजना तथा गैर-योजना व्यय को पूरा करने के लिए बजट आवंटन का निर्धारित किया जाना।\n\n(16) मत-विभाजन -- यह सभा के समक्ष प्रस्तावित उपाय या प्रश्न पर, उसके पक्ष या विपक्ष में मतों को अभिलिखित करके किसी निर्णय पर पहुंचने का तरीका है।\n\n(17) लाटरी निकालना -- इस पद्धति का उपयोग गैर-सरकारी सदस्यों के विधेयकों और संकल्पों, एक ही दिन लिए जाने के लिए एक से अधिक सदस्यों द्वारा साथ-साथ दी गई प्रश्नों की सूचनाओं, आधे घंटे की चर्चा या किसी अन्य सूचना की सापेक्षिक पूर्ववर्तिता का निर्धारण करने के लिए किया जाता है।\n\n(18) कार्यवाही में से निकाला जाना -- मानहानिकारक या अशिष्ट या असंसदीय या गरिमारहित शब्दों, वाक्यांशों या अभिव्यक्तियों को सभापति के आदेश से राज्य सभा की कार्यवाही या अभिलेख में से निकाल दिया जाता है।\n\n(19) वित्त विधेयक -- यह विधेयक अगले वित्त वर्ष के लिए भारत सरकार के वित्तीय प्रस्तावों को लागू करने के लिए सामान्यत: प्रति वर्ष पुर:स्थापित किया जाता है और इसमें किसी अवधि के लिए अनुपूरक वित्तीय प्रस्तावों को लागू करने वाला विधेयक शामिल होता है।\n\n(20) वित्तीय कार्य -- सभा के वित्तीय कार्य में रेल और सामान्य बजटों तथा अनुपूरक अनुदान मांगों के विवरणों को, उनके लोक सभा में प्रस्तुत किये जाने के बाद, सभा पटल पर रखा जाना, सामान्य और रेल बजटों पर सामान्य चर्चा, सम्बद्ध विनियोग विधेयकों तथा वित्त विधेयकों पर विचार व उन्हें लौटाया जाना, ऐसे राज्य, जो राष्ट्रपति के शासनाधीन हैं, के बजटों इत्यादि का सभा पटल पर रखा जाना शामिल है।\n\n(21) राजपत्र -- इससे भारत का राजपत्र अभिप्रेत है।\n\n(22) आधे घंटे की चर्चार् -- सभापति की अनुज्ञान से कोई सदस्य पर्याप्त लोक महत्व के किसी ऐसे मामले पर चर्चा आरम्भ कर सकता है जो हाल ही में किसी मौखिक या लिखित प्रश्न का विषय रहा हो और जिसके उत्तर को किसी तथ्यपूर्ण मामले पर स्पष्टीकरण की आवश्यकता होती है।\n\n(23) सभाका नेता -- इस का तात्पर्य प्रधान मंत्री से है यदि वह राज्य सभा का सदस्य हो या उस मंत्री से है जो राज्य सभा का सदस्य हो और सभा के नेता के रूप में कार्य करने के लिए प्रधान मंत्री द्वारा नाम-निर्देशित किया गया हो।\n\n(24) विपक्ष का नेता -- सभा का वह सदस्य जो तत्समय सरकार को उस सभा में सबसे बड़े विपक्षी दल का नेता हो और जिसे सभापति ने उस रूप में मान्यता प्रदान की हो। \n\n(25) अनुपस्थिति की अनुमति -- सभा की बैठकों से अनुपस्थित रहने के लिए इसकी अनुमति प्राप्त करने के इच्छुक सदस्य से इसके कारण तथा ऐसी अवधि बताते हुए एक आवेदन करना अपेक्षित है जिसके लिए उसे सभा की बैठकों से अनुपस्थिति होने की अनुमति दी जाये।\n\n(26) विधान कार्य -- सभा में किसी मंत्री या गैर-सरकारी सदस्य द्वारा पेश किए गए विधेयक का पुर: स्थापन, उस पर विचार तथा पारण।\n\n(27) कार्यावलि -- यह कार्य की उन मदों की सूची होती है जो किसी दिन विशेष को राज्य सभा में अपने उसी क्रम में लिए जाने के लिए निर्धारित की गई होती है जिस क्रम में वे इसमें दर्ज है। \n\n(28) लॉबी -- (क) सभा कक्ष से एकदम सटा हुआ और उसी के साथ समाप्त होने वाला बन्द गलियारा लॉबी कहलाता है। \n\n(29) प्रथम भाषण -- सभा में राज्य सभा के लिए अपने निर्वाचन/नाम-निर्देशन के बाद सदस्य का प्रथम भाषण होता है।\n\n(30) अनुमति से उठाये गए मामले -- प्रश्न काल और पत्रों को सभा पटल पर रखे जाने के तुरन्त बाद, कोई सदस्य सभापति की पूर्व अनुमति से अविलम्बनीय लोक महत्व के किसी मुद्दे को उठा सकता है।\n\n(31) विधेयक का भारसाधकसदस्य -- वह मंत्री/गैर सरकारी सदस्य जिसने सरकारी/गैर सरकारी सदस्यों के विधेयक को पुर:स्थापित किया है।\n\n(32) कार्यज्ञापन -- यह सभापीठ द्वारा उपयोग हेतु दिवस की कार्यावलि में सूचीबद्ध मदों की घोषणा करते समय उसकी सहायता करने के लिए होता है।\n\n(33) संदेश -- संविधान के अनुच्छेद 86 (2) और 111 के अधीन संसद की एक सभा अथवा दोनों सभाओं को राष्ट्रपति का पत्र और संसद की एक सभा द्वारा दूसरी सभा को भेजा गया पत्र संदेश कहलाता है।\n\n(34) प्रस्ताव -- मंत्री या सदस्य द्वारा सभा को दिया गया इस आशय का औपचारिक प्रस्ताव कि सभा कोई कार्यवाही करे, कोई कार्यवाही किए जाने का आदेश दे अथवा किसी मामले पर राय व्यक्त करे और प्रस्ताव की भाषा इस प्रकार की होती है कि, स्वीकृत हो जाने पर वह सभा के निर्णय अथवा इच्छा करने का द्योतक हो जाता है।\n\n(35) धन्यवादप्रस्ताव -- यह सभा में उपस्थित किया गया एक औपचारिक प्रस्ताव होता है जिसमें राष्ट्रपति द्वारा संविधान के अनुच्छेद 87(1) के अधीन संसद की दोनों सभाओं की सम्मिलित बैठक में दिये गये अभिभाषण के प्रति सभा की कृतज्ञता ज्ञापित की जाती है। \n\n(36) किसीसदस्यकानामलेकरउसेअवकारीबताना -- सभापति द्वारा ऐसे सदस्य, जो सभापीठ के प्राधिकार का अनादर करता है अथवा सभा के कार्य में लगातार और जानबूळा कर बाधा डालते हुए सभा के नियमों का दुरूपयोग करता है, के आचरण की ओर सभा का ध्यान इस दृष्टि से आकर्षित कराना कि उस सदस्य को सभा की सेवा से अधिक से अधिक सत्र की शेष अवधि के लिए निलंबित करने की कार्रवाई की जाए।\n\n(37) अध्यादेश -- संविधान के अनुच्छेद 123 द्वारा प्रदत्त शक्तियों का प्रयोग करते हुए, राष्ट्रपति द्वारा बनाये गए कानून को अध्यादेश कहते हैं।\n\n(38) उपसभाध्यक्षपेनल -- यह सभापति द्वारा नाम-निर्देशित किए गए राज्य सभा के छ: सदस्यों का पेनल होता है जिनमें से कोई भी सदस्य सभापति अथवा उसकी अनुपस्थिति में उपसभापति द्वारा वैसा अनुरोध किए जाने पर सभापति और उपसभापति की अनुपस्थिति में सभा का सभापतित्व कर सकता है।\n\n(39) सभापटलपररखेगयेपत्र -- ऐसे पत्र या प्रलेख जो सभापति की अनुमति से किसी मंत्री अथवा किसी गैर-सरकारी सदस्य अथवा महासचिव द्वारा संविधान के उपबंधों अथवा राज्य सभा के प्रक्रिया विषयक नियमों अथवा संसद के किसी अधिनियम और उनके अधीन बनाए गए नियमों और विनियमों के अनुसरण में सभा पटल पर इस प्रयोजन से रखे जाते हैं ताकि उन्हें राज्य सभा के अभिलेख में लिया जा सके। \n\n(40) वैयक्तिकस्पष्टीकरण -- वह सदस्य या मंत्री जिसके विरुद्ध सभा में वैयक्तिक स्वरूप की टीका-टिप्पणियां या आलोचना की जाती हैं, सभापति की सम्मति से, अपने बचाव में वैयक्तिक स्पष्टीकरण देने का हकदार है।\n\n(41) औचित्यकाप्रश्न -- यह प्रक्रिया विषयक नियमों अथवा संविधान के ऐसे अनुच्छेदों, जो सभा के कार्य को नियंत्रित करते हैं, के निर्वचन अथवा प्रवर्त्तन से संबंधित प्रश्न होता है जो सभा में उठाया जाता है और सभापीठ के निर्णय के लिए प्रस्तुत किया जाता है।\n\n(42) राज्यसभाकीप्रसीमाएं -- इसमें सभाकक्ष, लॉबियां, दीर्घाओं और ऐसे अन्य स्थान शामिल हैं जिन्हें सभापति समय-समय पर विनिर्दिष्ट करे।\n\n(43) गैर-सरकारीसदस्योंकासंकल्प -- गैर-सरकारी सदस्यों के संकल्पों के लिए नियत दिन को किसी सदस्य द्वारा, मंत्री के सिवाए, प्रस्तुत सामान्य लोक हित का ऐसा मामला, जो सभा द्वारा अभिमत की घोषणा के रूप में हो या ऐसे किसी अन्य रूप में हो जिसे सभापति उचित समळों।\n\n(44) सत्रावसान -- राष्ट्रपति द्वारा संविधान के अनुच्छेद 85(2) क के अधीन दिए गए आदेश द्वारा राज्य सभा के सत्र की समाप्ति।\n\n(45) प्रस्तावपरमतलेना -- किसी प्रस्ताव पर वाद-विवाद समाप्त हो जाने पर, सभापति अपने आसन से खड़े हो कर 'प्रश्न यह है कि ' शब्दों से आरम्भ करके सभा के समक्ष प्रस्ताव को बोलकर या पढ़ कर सुनाता है।\n\n(46) प्रश्न-सारणी -- सदस्यों को सत्र के आमंत्रण सहित परिचालित की गई एक सारणी जिसमें प्रश्नों के उत्तरों की तारीखें और विभिन मंत्रालयों/विभागों से संबंधित प्रश्नों की सूचनाएं प्राप्त करने की अंतिम तारीखें दी गई होती हैं।\n\n(47) प्रश्नकाल -- सभा की बैठक का पहला घंटा प्रश्न पूछे जाने और उनके उत्तर दिए जाने के लिए आवंटित है।\n\n(48) विशेषाधिकारकाप्रश्न -- प्रश्न जिसमें किसी सदस्य के या सभा के या इसकी किसी समिति के विशेषाधिकार का उल्लंघन या सभा की अवमानना अंतर्ग्रस्त हो।\n\n(49) गणपूर्ति -- संविधान के अनुच्छेद 100(3) के अधीन यथा उपबंधित सभा या समिति की किसी बैठक के कार्य के वैध निष्पादन के लिए उपस्थित सदस्यों की अपेक्षित न्यूनतम संख्या सभा की बैठक की गणपूर्ति सभा की कुल सदस्य-संख्या के दसवें भाग से होगी।\n\n(50) राज्यसभावादविवाद -- सभा में कही गई किसी भी बात का शब्दश: अभिलेख राज्य सभा की प्रत्येक बैठक के लिए शासकीय वृत्तलेखक द्वारा प्रतिवेदित किया जाता है, कुछ ऐसे शब्दों, वाक्यांशों तथा अभिव्यक्ति, यदि कोई हों, को छोड़कर जिनके लिए सभापीठ द्वारा कार्यवाही से निकाले जाने हेतु उस समय आदेश दिया जाता है अथवा सभापति द्वारा अभिलिखित न किए जाने हेतु उस समय आदेश दिया जाता है, जब सदस्य उनकी अनुमति के बिना बोलते हैं।\n\n(51) सदस्योंकीनामावलि -- ऐसा रजिस्टर जिसमें नए चुने गए सदस्य शपथ लेने या प्रतिज्ञापन करने के पश्चात् सभा में पहली बार अपना स्थान ग्रहण करने से पहले हस्ताक्षर करते हैं।\n\n(52) सत्र -- राज्य सभा के किसी सत्र की अवधि राष्ट्रपति के राज्य सभा को आमंत्रित करने वाले आदेश में उल्लिखित तारीख और समय से आरंभ होकर राष्ट्रपति द्वारा राज्य सभा का सत्रावसान किए जाने के दिन तक होती है।\n\n(53) अल्पकालिकचर्चा -- अविलम्बनीय लोक महत्व के किसी मामले को उठाने के लिए, सदस्य द्वारा उठाये जाने वाले मामले को स्पष्ट तथा सही रूप से विनिर्दिष्ट करते हुए एक सूचना दी जानी होती है जिसका समर्थन दो अन्य सदस्यों द्वारा किया जाता है।\n\n(54) अल्पसूचनाप्रश्न -- अविलंबनीय लोक महत्व के विषय के संबंध में कोई प्रश्न, जिसे अल्प सूचना देकर प्रश्न पूछने के कारण बताते हुए पूरे पंद्रह दिन से कम समय की सूचना पर सदस्य द्वारा मौखिक उत्तर हेतु पूछा जाए।\n\n(55) सभाकीबैठक -- राज्य सभा की बैठक तभी विधिवत गठित होती है जब बैठक का सभापतित्व सभापति या कोई ऐसा सदस्य करे जो संविधान अथवा राज्य सभा के प्रक्रिया विषयक नियमों के अधीन सभा की बैठक का सभापतित्व करने के लिए सक्षम हो।\n\n(56) विशेषउल्लेख -- यह सदस्य को उपलब्ध एक प्रक्रिया है जो अधिकतम 250 शब्दों के मूल-पाठ को पढ़कर सभा में लोक महत्व के किसी मामले का उल्लेख करना चाहता है।\n\n(57) स्थायीसमिति -- सभा द्वारा निर्वाचन या सभापति द्वारा नामनिर्देशन द्वारा प्रति वर्ष या समय-समय पर गठित की गई ऐसी समिति, जो स्थायी स्वरूप की होती है।\n\n(58) तारांकितप्रश्न -- ऐसा प्रश्न जो मौखिक उत्तर पाने के इच्छुक किसी सदस्य द्वारा सभा में पूछा जाए और जिसका विभेद तारांक लगाकर किया जाए।\n\n(59) परिनियतसंकल्प -- संविधान या संसद के किसी अधिनियम के उपबंध के अनुसरण में कोई संकल्प।\n\n(60) अधीनस्थविधान -- संविधान द्वारा प्रदत्त या संसद के अधिनियम द्वारा प्रत्यायोजित शक्ति के अनुसरण में किसी कार्यकारी या अन्य अधीनस्थ प्राधिकारी द्वारा बनाए गए नियम, विनियम, आदेश, योजनाएं, उपविधियां आदि जिन्हें कानून की शक्ति प्राप्त है।\n\n(61) आमंत्रण -- राज्य सभा के महासचिव द्वारा राष्ट्रपति के आदेशों के अधीन राज्य सभा के सदस्यों को जारी किया गया आधिकारिक पत्र जिसमें उन्हें राज्य सभा का सत्र आरम्भ होने के स्थान, तारीख और समय के बारे में सूचित किया जाता है।\n\n(62) अनुपूरकप्रश्न -- किसी ऐसे तथ्यपूर्ण मामले, जिसके संबंध में प्रश्न काल के दौरान उत्तर दिया गया हो, को और स्पष्ट करने के प्रयोजन से सभापति द्वारा बुलाये जाने पर किसी सदस्य द्वारा पूछा गया प्रश्न।\n\n(63) सभापटल -- सभापति के आसन के नीचे महासचिव के डेस्क के सामने का पटल। सभा पटल पर रखे जाने हंतु अपेक्षित पत्र इस पटल पर रखे गए समळो जाते हैं।\n\n(64) अतारांकितप्रश्न -- सभा में मौखिक उत्तर के लिए न पुकारा जाने वाला प्रश्न। ऐसे प्रश्न का लिखित उत्तर सभा पटल पर रखा गया समळा जाता है। इसके बाद और प्रश्न नहीं पूछे जा सकते | \n\n(65) विदाईउद्गार -- यह प्रथा है कि प्रत्येक सत्र में सभापीठ, सदस्यों व दलों के नेताओं और समूहों को सभा के कार्य संचालन में उनके सहयोग के लिए धन्यवाद देते हुए सत्र के समापन पर विदाई उद्गार दे।\n\n(66) सचेतकगण -- सत्ताधारी दल तथा विपक्षी दलों/समूहों से विनिर्दिष्ट कार्य निष्पादित करने और संसद के अंदर किसी दल के आंतरिक संगठन में महत्वपूर्ण सम्पर्क बनाने के लिए सदस्य लिए जाते हैं।\n\n", "id": "193018", "title": "संसदीय शब्दावली (हिन्दी)"}
{"url": "https://hi.wikipedia.org/wiki?curid=193019", "text": "कपार्ट\n\nभारत के ग्रामीण विकास में स्‍वयंसेवी क्षेत्र की महत्‍वपूर्ण भूमिका है जो समुदाय और व्‍यक्तियों के बीच बदलाव की पहल और विशिष्‍ट मुद्दों के प्रत्‍यक्ष कार्यान्‍वयन के जरिए कार्य करता है। कपार्ट (लोक कार्यक्रम और ग्रामीण प्रौद्योगिकी विकास परिषद) ग्रामीण विकास मंत्रालय के निर्देशों के अंतर्गत कार्य करता है। आज यह संस्‍था भारत में ग्रामीण विकास को फैलाने में बड़ा योगदान करती है। समस्‍त देश में 12,000 स्‍वयंसेवी संगठनों द्वारा बड़े पैमाने पर विकास कार्यक्रमों को आरंभ किया गया है\n\nकपार्ट की स्‍थापना दो ए‍‍जेंसियों को मिला कर हुई हैं – 'काउंसिल ऑफ एडवांसमेंट फॉर रूरल टेक्‍नोलॉजी' (सीएआरटी) तथा पीपल्‍स एक्‍शन फॉर डेवलपमेंट (पीएआईडी)। कपार्ट 1980 के संस्‍था पंजीकरण अधिनियम के अंतर्गत एक स्‍वायत्त संस्‍था मानी गई।\n\nकपार्ट की सप्‍तम योजना के प्रस्‍तुतीकरण में स्‍वयंसेवी क्षेत्र की संस्‍थाओं को 1986 में औपचारिक पहचान मिली जब ग्रामीण क्षेत्रों के विकास में सहायक सरकारी तथा स्‍वयंसेवी क्षेत्र के संगठनों के बीच सहायक समितियों के वर्गीकरण तथा सामंजस्‍य के लिए सहयोग किया गया।\n\nकपार्ट ग्रामीण क्षेत्रों में कार्यप्रणाली के सुधार का उद्देश्‍य लेकर कार्यरत है, विशेषतया समाज के दलित तथा सामाजिक रूप से पिछड़े वर्गों के लिए कार्यरत है। अत: गरीबी रेखा के स्‍तर से नीचे वाले लोगों, अनुसूचित जाति तथा जन‍जाति के लोगों, बंधुआ मज़दूरों, अपंगों, बच्‍चों तथा स्त्रियों को प्रमुखता देना कपार्ट का प्रमुख उद्देश्‍य है।\n\nकपार्ट के प्रमुख उद्देश्य हैं :\n\n\nइन उद्देश्यों के साथ-साथ कपार्ट आर्थिक तथा प्राकृतिक सहयोग द्वारा विकास योजनाओं को पूर्ण रूप से फैलाने तथा बड़े पैमाने पर सुचारू रूप से चलाने वाले स्‍वयंसेवी क्षेत्र के संगठनों को सहयोग प्रदान करता है।\n\nकपार्ट भारत सरकार द्वारा बड़े पैमाने पर धनराशि प्राप्‍त करता है। इसे ग्रामीण विकास कार्यक्रमों के लिए स्‍वयंसेवी क्षेत्र के संगठनों को चलाने के लिए अंतरराष्‍ट्रीय दाताओं का सहयोग भी मिलता है।\n\n", "id": "193019", "title": "कपार्ट"}
{"url": "https://hi.wikipedia.org/wiki?curid=193020", "text": "ऊर्जा संरक्षण नियम\n\nइस नियम के अनुसार ऊर्जा को न तो उत्पन्न किया जा सकता हैं और न नष्ट किया जा सकता है, केवल एक रूप से दूसरे रूप में स्थांतरित किया सकता हैं\n", "id": "193020", "title": "ऊर्जा संरक्षण नियम"}
{"url": "https://hi.wikipedia.org/wiki?curid=193023", "text": "अन्नपूर्णा पुंजक\n\nअन्नपूर्णा (Annapurna) हिमालय का एक पर्वतीय पुंजक है जिसमें एक आठ हज़ारी, १३ ७,००० मीटर से ऊँचे और १६ ६,००० मीटर से ऊँचे पर्वत हैं। यह पुंजक ५५ किमी लम्बा है और उत्तर-मध्य नेपाल में स्थित है। यह पश्चिम में काली गण्डकी तंगघाटी, उत्तर व पूर्व में मर्श्यान्गदी नदी और दक्षिण में पोखरा घाटी द्वारा घिरा हुआ है। इसका सर्वोच्च पर्वत अन्नपूर्णा १ मुख्य है जो समुद्रतल से ८,०९१ मीटर (२६,५४५ फ़ुट) ऊँचा है और विश्व का १०वाँ सबसे ऊँचा पर्वत है।\n\nऐतिहासिक रूप से अन्नपूर्णा पुंजक की चोटियाँ पर्वतारोहियों के लिए विश्व के सबसे ख़तरनाक शिखरों में आती हैं, हालांकि १९९० के बाद कंचनजंघा पर अधिक मृत्यु दर रहा है। मार्च २०१२ तक अन्नपूर्णा १ मुख्य को १९१ बार चढ़ा जा चुका था और पर्वत पर ६१ लोग मारे जा चुके थे। यह सफल चढ़ाई और मृत्युओं का अनुपात किसी भी अन्य आठ-हज़ारी पर्वत से अधिक है। अक्तूबर २०१४ में बर्फ़ीले तूफ़ानों और हिमस्खलन में अन्नपूर्णा क्षेत्र में ३९ लोगों की जाने गई।\n\n", "id": "193023", "title": "अन्नपूर्णा पुंजक"}
{"url": "https://hi.wikipedia.org/wiki?curid=193027", "text": "यूनियन कार्बाइड\n\nयूनियन कार्बाइड कॉर्पोरेशन (यूनियन कार्बाइड) संयुक्त राज्य अमेरिका की रसायन और बहुलक बनाने वाली सबसे बड़ी कंपनियों में से एक है और वर्तमान में कम्पनी में 3,800 से अधिक कर्मचारी कार्यरत हैं। 1984 में कम्पनी के भारत के राज्य मध्य प्रदेश के शहर भोपाल स्थित संयंत्र से मिथाइल आइसोसाइनेट नामक गैस के रिसाव को अब तक की सबसे बड़ी औद्योगिक दुर्घटना माना जाता है, जिसने कम्पनी को इसकी अब तक की सबसे बड़ी बदनामी दी है। यूनियन कार्बाइड को इस त्रासदी के लिए जिम्मेदार पाया गया, लेकिन कम्पनी ने इस त्रासदी के लिए खुद को जिम्मेदार मानने से साफ इंकार कर दिया जिसके परिणामस्वरूप लगभग 15000 लोगों की मृत्यु हो गयी और लगभग 500000 व्यक्ति इससे प्रभावित हुए। 6 फ़रवरी 2001 को यूनियन कार्बाइड, डाउ केमिकल कंपनी की एक पूर्ण स्वामित्व वाली सहायक कंपनी बन गयी। इसी वर्ष कम्पनी के गैस पीड़ितों के साथ हुए एक समझौते और भोपाल मेमोरियल हॉस्पिटल एंड रिसर्च सेंटर के शुरुआत के साथ भारत में इसका अध्याय समाप्त हो गया। यूनियन कार्बाइड अपने उत्पादों का अधिकांश डाउ केमिकल को बेचती है। यह डाउ जोन्स इंडस्ट्रियल एवरेज का एक पूर्व घटक भी है।\n\nसन 1920 में, इसके शोधकर्ताओं ने प्राकृतिक गैस द्रवों जैसे कि इथेन और प्रोपेन से इथिलीन बनाने की एक किफायती विधि विकसित की जिसने आधुनिक पेट्रोरसायन उद्योग को जन्म दिया। आज, यूनियन कार्बाइड के पास इस उद्योग से जुड़ी सबसे उन्नत प्रक्रियायें और उत्प्रेरक प्रौद्योगिकियां हैं और यह विश्व की कुछ सबसे किफायती और बड़े पैमाने की उत्पादन सुविधाओं का प्रचालन करती है। विनिवेश से पहले विभिन्न उत्पाद जैसे कि एवरेडी और एनर्जाइज़र बैटरीज़, ग्लैड बैग्स एंड रैप्स, सिमोनिज़ कार वैक्स और प्रेस्टोन एंटीफ्रीज़ आदि कम्पनी के स्वामित्व के आधीन थे। डाउ केमिकल कंपनी द्वारा कम्पनी के अधिगहण से पहले इसके इलेक्ट्रॉनिक रसायन, पॉलीयूरेथेन इंटरमीडिएट औद्योगिक गैसों और कार्बन उत्पादों जैसे व्यवसायों का विनिवेश किया गया।\n\nभोपाल गैस त्रासदी एक औद्योगिक दुर्घटना थी जो भारत के राज्य मध्य प्रदेश के भोपाल शहर में यूनियन कार्बाइड, के एक कीटनाशक संयंत्र में घटी थी। 3 दिसम्बर 1984, की आधी रात को कम्पनी के संयंत्र से अकस्मात हुए विषाक्त मिथाइल आइसोसाइनेट गैस और अन्य रसायनो के रिसाव की चपेट में संयंत्र के आसपास के इलाकों में रहने वाले लगभग 500000 लोग आये थे। पहली आधिकारिक विज्ञप्ति के अनुसार तत्काल मरने वालों की संख्या 2259 थी। मध्य प्रदेश सरकार के अनुसार कुल 3787 व्यक्तियों की मृत्यु गैस के रिसाव के परिणामस्वरूप हुई थी। गैर सरकारी अनुमानो के अनुसार 8,000-10,000 व्यक्तियों की मौत गैस रिसाव के 72 घंटे के भीतर हो गई थी और लगभग 25,000 व्यक्ति अब तक गैस से संबंधित बीमारियों से मर चुके हैं। 40,000 से अधिक स्थायी रूप से विकलांग, अंधे और अन्य गैस व्याधियों से ग्रसित हुए थे, सब मिला कर 521.000 लोग गैस से प्रभावित हुए।\n\nहॉक्स नेस्ट सुरंग आपदा सन 1927 और 1932 के बीच पश्चिम वर्जीनिया सुरंग परियोजना में घटी थी, जिसे यूनियन कार्बाइड के नेतृत्व में बनाया जा रहा था। सुरंग के निर्माण के दौरान श्रमिकों को सिलिका खनिज मिला और उन्हें उसका खनन करने का आदेश मिला। इस सिलिका का प्रयोग इस्पात के वैद्युतप्रसंस्करण में होना था। खनिकों को खनन के दौरान सुरक्षा उपकरण जैसे कि नकाब (मास्क) या श्वसन यंत्र नहीं प्रदान किए गये। सिलिका की धूल के संपर्क में आने से कई खनिकों को एक कमजोर फेफड़ों की बीमारी सिलिकोसिस हो गयी। निर्माण स्थल के एक ऐतिहासिक स्मारकपट्ट के अनुसार, सिलिकोसिस 109 मौतों के लिए जिम्मेदार थी। एक काँग्रेशनल सुनवाई के अनुसार मरने वालों की संख्या 476 थी।\n\n", "id": "193027", "title": "यूनियन कार्बाइड"}
