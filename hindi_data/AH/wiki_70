{"url": "https://hi.wikipedia.org/wiki?curid=216397", "text": "रामनाथ त्रिपाठी\n\nडॉ॰ रमानाथ त्रिपाठी हिन्दी साहित्यकार हैं।\n\nउत्तर प्रदेश के इटावा नगर में 1926 में जन्मे, दिल्ली विश्वविद्यालय के हिंदी विभाग के भूतपूर्व प्रोफ़ेसर रमानाथ त्रिपाठी ने अपना समस्त जीवन रामायण के विभिन्न पहलुओं का अध्ययन करते हुए बिताया है। उनकी पीएच.डी. व डी.लिट. के शोध प्रबंध भी इन्हीं विषयों पर आधारित हैं। संस्कृत, बंगला, उड़िया, नेपाली, गुजराती आदि भाषाओं में अधिकार रखने वाले वे राम साहित्य के विलक्षण विद्वान हैं। वे विभिन्न विषयों में 40 से अधिक पुस्तकें लिख चुके हैं तथा अनेक पुरस्कारों से सम्मानित हैं। \n\n\n", "id": "216397", "title": "रामनाथ त्रिपाठी"}
{"url": "https://hi.wikipedia.org/wiki?curid=216405", "text": "वस्त्र धुलाई\n\nवस्त्रों की धुलाई या वस्त्र-धावन प्राचीन काल से चला आ रहा है। भारत में पारम्परिक रूप से यह कार्य धोबी करते थे। अब धुलाई की मशीनें भी इस कार्य में सहायक हैं।\n\n\n", "id": "216405", "title": "वस्त्र धुलाई"}
{"url": "https://hi.wikipedia.org/wiki?curid=216407", "text": "किशोरावस्था\n\nकिशोरावस्था मनुष्य के जीवन का बसंतकाल माना गया है। यह काल बारह से उन्नीस वर्ष तक रहता है, परंतु किसी किसी व्यक्ति में यह बाईस वर्ष तक चला जाता है। यह काल भी सभी प्रकार की मानसिक शक्तियों के विकास का समय है। भावों के विकास के साथ साथ बालक की कल्पना का विकास होता है। उसमें सभी प्रकार के सौंदर्य की रुचि उत्पन्न होती है और बालक इसी समय नए नए और ऊँचे ऊँचे आदर्शों को अपनाता है। बालक भविष्य में जो कुछ होता है, उसकी पूरी रूपरेखा उसकी किशोरावस्था में बन जाती है। जिस बालक ने धन कमाने का स्वप्न देखा, वह अपने जीवन में धन कमाने में लगता है। इसी प्रकार जिस बालक के मन में कविता और कला के प्रति लगन हो जाती है, वह इन्हीं में महानता प्राप्त करने की चेष्टा करता और इनमें सफलता प्राप्त करना ही वह जीवन की सफलता मानता है। जो बालक किशोरावस्था में समाज सुधारक और नेतागिरी के स्वप्न देखते हैं, वे आगे चलकर इन बातों में आगे बढ़ते है।\n\nपश्चिम में किशोर अवस्था का विशेष अध्ययन कई मनोवैज्ञानिकों ने किया है। किशोर अवस्था काम भावना के विकास की अवस्था है। कामवासना के कारण ही बालक अपने में नवशक्ति का अनुभव करता है। वह सौंदर्य का उपासक तथा महानता का पुजारी बनता है। उसी से उसे बहादुरी के काम करने की प्रेरणा मिलती है।\n\nकिशोर अवस्था शारीरिक परिपक्वता की अवस्था है। इस अवस्था में बच्चे की हड्डियों में दृढ़ता आती है; भूख काफी लगती है। कामुकता की अनुभूति बालक को 13 वर्ष से ही होने लगती है। इसका कारण उसके शरीर में स्थित ग्रंथियों का स्राव होता है। अतएव बहुत से किशोर बालक अनेक प्रकार की कामुक क्रियाएँ अनायास ही करने लगते हैं। जब पहले पहल बड़े लोगों को इसकी जानकारी होती है तो वे चौंक से जाते हैं। आधुनिक मनोविश्लेषण विज्ञान ने बालक की किशोर अवस्था की कामचेष्टा को स्वाभाविक बताकर, अभिभावकों के अकारण भय का निराकरण किया है। ये चेष्टाएँ बालक के शारीरिक विकास के सहज परिणाम हैं। किशोरावस्था की स्वार्थपरता कभी कभी प्रौढ़ अवस्था तक बनी रह जाती है। किशोरावस्था का विकास होते समय किशोर को अपने ही समान लिंग के बालक से विशेष प्रेम होता है। यह जब अधिक प्रबल होता है, तो समलिंगी कामक्रियाएँ भी होने लगती हैं। बालक की समलिंगी कामक्रियाएँ सामाजिक भावना के प्रतिकूल होती हैं, इसलिए वह आत्मग्लानि का अनुभव करता है। अत: वह समाज के सामने निर्भीक होकर नहीं आता। समलिंगी प्रेम के दमन के कारण मानसिक ग्रंथि मनुष्य में पैरानोइया नामक पागलपन उत्पन्न करती है। इस पागलपन में मनुष्य एक ओर अपने आपको अत्यंत महान व्यक्ति मानने लगता है और दूसरी ओर अपने ही साथियों को शत्रु रूप में देखने लगता है। ऐसी ग्रंथियाँ हिटलर और उसके साथियों में थीं, जिसके कारण वे दूसरे राष्ट्रों की उन्नति नहीं देख सकते थे। इसी के परिणामस्वरूप द्वितीय विश्वयुद्ध छिड़ा।\n\nकिशोर बालक उपर्युक्त मन:स्थितियों को पार करके, विषमलिंगी प्रेम अपने में विकसित करता है और फिर प्रौढ़ अवस्था आने पर एक विषमलिंगी व्यक्ति को अपना प्रेमकेंद्र बना लेता है, जिसके साथ वह अपना जीवन व्यतीत करता है।\n\nकामवासना के विकास के साथ साथ मनुष्य के भावों का विकास भी होता है। किशोर बालक के भावोद्वेग बहुत तीव्र होते हैं। वह अपने प्रेम अथवा श्रद्धा की वस्तु के लिए सभी कुछ त्याग करने को तैयार हो जाता है। इस काल में किशोर बालकों को कला और कविता में लगाना लाभप्रद होता है। ये काम बालक को समाजोपयोगी बनाते हैं।\n\nकिशोर बालक सदा असाधारण काम करना चाहता है। वह दूसरों का ध्यान अपनी ओर आकर्षित करना चाहता है। जब तक वह इस कार्य में सफल होता है, अपने जीवन को सार्थक मानता है और जब इसमें वह असफल हो जाता है तो वह अपने जीवन को नीरस एवं अर्थहीन मानने लगता है। किशोर बालक के डींग मारने की प्रवृत्ति भी अत्यधिक होती है। वह सदा नए नए प्रयोग करना चाहता है। इसके लिए दूर दूर तक घूमने में उसकी बड़ी रुचि रहती है।\n\nकिशोर बालक का बौद्धिक विकास पर्याप्त होता है। उसकी चिंतन शक्ति अच्छी होती है। इसके कारण उसे पर्याप्त बौद्धिक कार्य देना आवश्यक होता है। किशोर बालक में अभिनय करने, भाषणा देने तथा लेख लिखने की सहज रुचि होती है। अतएव कुशल शिक्षक इन साधनों द्वारा किशोर का बौद्धिक विकास करते हैं।\n\nकिशोर बालक की सामाजिक भावना प्रबल होती है। वह समाज में सम्मानित रहकर ही जीना चाहता है। वह अपने अभिभावकों से भी सम्मान की आशा करता है। उसके साथ 10, 12 वर्ष के बालकों जैसा व्यवहार करने से, उसमें द्वेष की मानसिक ग्रंथियाँ उत्पन्न हो जाती हैं, जिससे उसकी शक्ति दुर्बल हो जाती है और अनेक प्रकार के मानसिक रोग उत्पन्न हो जाते हैं।\n\nबालक का जीवन दो नियमों के अनुसार विकसित होता है, एक सहज परिपक्वता का नियम और दूसरा सीखने का नियम। बालक के समुचित विकास के लिए, हमें उसे जल्दी जल्दी कुछ भी न सिखाना चाहिए। सीखने का कार्य अच्छा तभी होता है जब वह सहज रूप से होता है। बालक जब सहज रूप से अपनी सभी मानसिक अवस्थाएँ पार करता है तभी वह स्वस्थ और योग्य नागरिक बनता है। कोई भी व्यक्ति न तो एकाएक बुद्धिमान होता है और न परोपकारी बनता है। उसकी बुद्धि अनुभव की वृद्धि के साथ विकसित होती है और उसमें परोपकार, दयालुता तथा बहादुरी के गुण धीरे धीरे ही आते हैं। उसकी इच्छाओं का विकास क्रमिक होता है। पहले उसकी न्यून कोटि की इच्छाएँ जाग्रत होती हैं और जब इनकी समुचित रूप से तृप्ति होती है तभी उच्च कोटि की इच्छाओं का आविर्भाव होता है। यह मानसिक परिपक्वता के नियम के अनुसार है। ऐसे ही व्यक्ति के चरित्र में स्थायी सद्गुणों का विकास होता है और ऐसा ही व्यक्ति अपने कार्यों से समाज को स्थायी लाभ पहुँचाता है।\n\n\n", "id": "216407", "title": "किशोरावस्था"}
{"url": "https://hi.wikipedia.org/wiki?curid=216409", "text": "कनेर (पीली)\n\nपीले फूल वाली कनेर (Be still Tree or yellow Oleander) छोटी उंचाई वाला वृक्ष है। इसमें पीले फूल लगते हैं। इसकी पत्तियाँ लम्बी-पतली होतीं हैं। \n\nकनेर पीली का दूध शरीर की जलन को नष्ट करने वाला और विषैला होता है। इसकी छाल कड़वी भेदन व बुखार नाशक होती है। छाल की क्रिया बहुत ही तेज होती है, इसलिए इसे कम मात्रा में सेवन करते है। नहीं तो पानी जैसे पतले दस्त होने लगते हैं। कनेर का मुख्य विषैला परिणाम हृदय की मांसपेशियों पर होता है। इसे अधिकतर औषधि के लिये उपयोग में लाया जाता है।\n\nकनेर का बीज विषाक्त होता है। एक बीज का सेवन भी जान लेने के लिये काफी है। कनेर का जहर डाइगाक्सीन ड्रग की तरह है। डाइगाक्सीन दिल की धड़कन की रफ्तार कम करता है। कनेर का एक बीज डाइगाक्सीन के सौ टैबलेट के बराबर होता है। पहले तो यह दिल की धड़कन को धीमा करता है और आखिरकार एकदम रोक दोता है।\n\n\n", "id": "216409", "title": "कनेर (पीली)"}
{"url": "https://hi.wikipedia.org/wiki?curid=216410", "text": "गोखरू\n\nगोखरू या 'गोक्षुर' (Tribulus terrestris, Land caltrops, Puncture vine) भूमि पर फ़ैलने वाला छोटा प्रसरणशील क्षुप है जो कि आषाढ़ और श्रावण मास मे प्राय हर प्रकार की जमीन या खाली जमीन पर उग जाता है। पत्र खंडित और फूल पीले रंग के आते हैं, फल कंटक युक्त होते हैं, बाजार मे गोखरु के नाम से इसके बीज मिलते हैं। उत्तर भारत मे, हरियाणा, राजस्थान मे यह बहुत मिलता है।\n\nइसमें चने के आकार के कड़े और कँटीले फल लगते हैं। ये फल ओषिधि के काम में आते हैं और वैद्यक में इन्हें शीतल, मधुर, पुष्ट, रसायन, दीपन और काश, वायु, अर्श और ब्रणनाशक कहा है। यह फल बड़ा और छोटा दो प्रकार का होता है। कहीं कहीं गरीब लोग इसके बीजों का आटा बनाकर खाते हैं।\n\nयह शीतवीर्य, मुत्रविरेचक, बस्तिशोधक, अग्निदीपक, वृष्य, तथा पुष्टिकारक होता है। विभिन्न विकारो मे वैद्यवर्ग द्वारा इसको प्रयोग किया जाता है। मुत्रकृच्छ, सोजाक, अश्मरी, बस्तिशोथ, वृक्कविकार, प्रमेह, नपुंसकता, ओवेरियन रोग, वीर्य क्षीणता मे इसका प्रयोग किया जाता है।\n\nगोखरू ज़ाइगोफाइलिई (Zygophylleae) कुल के अंतर्गत ट्रिबुलस टेरेस्ट्रिस (Tribulus terrestris) नामक एक प्रसर वनस्पति है, जो भारत में बलुई या पथरीली जमीन में प्राय: सर्वत्र पाई जाती है। इसे छोटा गोखरू या गुड़खुल (हिंदी) और गोक्षुर (संस्कृत) भी कहते हैं। इसके संयुक्त पत्र में 5-7 जोड़े चने के समान पत्रक, पत्रकोणों में एकाकी पीले पुष्प और काँटेदार गाल फल होते हैं।\n\nआयुर्वेद के 'दशमूल' नामक दस वनौषधियों के प्रसिद्ध गण में एक यह भी है और इसके मूल का (क्वाथ में) अथवा फल का (चूर्ण) चिकित्सा में उपयोग होता है। यह मधुर, स्नेहक, मूत्रविरेचनीय, बाजीकर तथा शोथहर होने के कारण मूत्रकृच्छ्र, अश्मरी, प्रमेह, नपुंसकत्व, सुजाक, वस्तिशोथ तथा वातरोगों में लाभदायक माना जाता है।\n\nतिलकुल (Pedaliaceae) की पेडालियम म्यूरेक्स (Pedaliummurex) नामक एक दूसरी वनस्पति है, जो 'बड़ा गोखरू' के नाम से प्रसिद्ध है। इसके फलों का भी प्राय: छोटे गोखरू की तरह ही प्रयोग होता है। इसके फल चार काँटों से युक्त और आकार में पिरामिडीय शंकु जैसे होते हैं। यह दक्षिण भारत, विशेषत: समुद्रतट, गुजरात, काठियावाड़ तथा कोंकण आदि में होता है।\n\n", "id": "216410", "title": "गोखरू"}
{"url": "https://hi.wikipedia.org/wiki?curid=216411", "text": "बिफोर सनसेट\n\n\"बिफोर सनसेट\" 2004 की एक अमेरिकी फिल्म और\" बिफोर सनराइज\" (1995) की अगली कड़ी है। अपने पूर्ववर्ती फिल्म की तरह, इसका निर्देशन रिचर्ड लिंकलेटर द्वारा किया गया। हालांकि, अब लिंकलेटर स्क्रीनप्ले का श्रेय इस फिल्म के दो कलाकारों, एथन हॉक और जूली डैल्पी को भी देते है। लिंकलेटर \"बिफोर सनराइज\" के मूल स्क्रीन लेखक कीम क्रीजन को भी कहानी के लिए श्रेय देते हैं।\n\nयह फिल्म \"बिफोर सनराइज\" से कहानी को वहां से चुनती है जहां एक अमेरिकी युवक एक फ्रांसीसी युवती से ट्रेन में मिलता है और वियना में वे एक पूरी रात बिताते हैं। \"बिफोर सनसेट\" में नौ साल बाद उनके रास्ते आपस में टकराते हैं। ऐसा ठीक समय पर होता है क्योंकि वे पेरिस में एक दोपहर साथ-साथ बिताते हैं।\n\nसर्वश्रेष्ठ रूपांतरित स्क्रीनप्ले के लिए पटकथा का अकादमी अवार्ड एकत्र करने के साथ ही यह फिल्म व्यापारिक और आलोचनात्मक दोनों रूपों में सफल थी।\n\n\"बिफोर सनराइज\" की घटना को हुए नौ साल बीत चुके हैं, जब जेसी (हॉक) और सेलिन (डेप्ली) वियना में मिले थे। इस अंतराल में सेलिन के साथ बिताए समय से प्रेरित होकर जेसी ने एक उपन्यास\" दिस टाइम\" लिख दिया है और पुस्तक अमेरिका की बेस्टसेलर हो चुकी है। यूरोप में बिक्री को बढ़ावा देने के लिए जेसी बुक टूर करता है। दौरे का अंतिम पड़ाव पेरिस है और जैसी शेक्सपियर एवं कंपनी नामक पुस्तक की दुकान पर पाठ कर रहा है। जैसे ही जेसी दर्शकों के साथ बात करता है, उसको और सेलिन को फ्लैश बैक में वियना में दिखाया जाता है; नौ वर्ष बीत जाने के बावजूद एक साथ की रात की स्मृतियां उसके जेहन में मौजूद हैं। जेसी का साक्षात्कार लेते हुए किताब की दुकान में तीन पत्रकार मौजूद हैं, एक रूमानी खयाल का है जो यह विश्वास करता है कि किताब के मुख्य पात्र फिर से मिलेंगे, एक इर्ष्यालु है जो यह विश्वास करता है कि वे नहीं मिलेंगे और तीसरा जो यह चाहते हुए कि वे दुबारा मिलेंगे, संदेह में है कि क्या वे ऐसा कर सकेंगे. दर्शकों से बात करते हुए उसकी आंखें खिड़की की ओर चली जाती हैं और वह मुश्किल से विश्वास कर सकता है: सेलिन उसे देखकर मुस्करा रही है।\n\nप्रस्तुति के खत्म होते ही किताब की दुकान का मैनेजर उसे याद दिलाता है कि उसे हवाई जहाज पकड़नी है और लगभग एक घंटे में उसे हवाई अड्डे के लिए निकलना चाहिए और जैसा कि \"बिफोर सनराइज\" में हुआ था, उसी तरह जेसी और सेलिन का पुनर्मिलन समय के हाथों मजबूर हो जाता है। पहले फिल्म की तरह ही पात्रों को साथ के थोड़े समय का ही सबसे अच्छा उपयोग करने के लिए बाध्य किया जाता है, उनके बातचीत को आसान बनाते हुए ताकि वे अधिक करीब हो सकें, प्राय:काम, राजनीति और अन्य के थीम के साथ, जुनून को बढ़ाते हुए, एक दुसरे के बीच के उनके प्यार को पकड़ते हुए, ठीक उसी तरह कि उनके साथ होने का समय व्यतीत हो रहा है।\n\nअपनी बातचीत के प्रारंभ में, वे इस विषय को उठाते हैं कि पहली मुलाकात के छ: महीने बाद ही मिलने का वादा कर के भी वे क्यों नहीं मिले. ऐसा लगता है कि वादे के मुताबिक जेसी वियना लौटा था, लेकिन सेलिन नहीं लौटी थी, क्योंकि उनके मिलने की तय तारीख के पहले ही उसकी दादी का देहांत हो गया। क्योंकि जेसी और सेलिन ने एक-दूसरे के पते नहीं लिए थे, एक-दूसरे को संपर्क करने का कोई रास्ता नहीं था, फलस्वरूप उनका संपर्क टूट गया।\n\nबात करते हुए दोनों अपनी पहली मुलाकात के बाद हुई घटनाओं का जिक्र करते हैं। दोनों अब अपने तीस की के पूर्वार्द्ध में हैं। जेसी अब शादीसुदा है और उसका एक बेटा है। सेलिन पर्यावरण की पक्षसमर्थक बन गयी है, इस समय अमेरिका में रहती है और उसका एक पुरूष मित्र है, जो फोटो पत्रकार है। उनकी बात के दौरान यह स्पष्ट हो जाता है कि दोनों अपने जीवन के बदलते विस्तार से असंतुष्ट हैं। जेसी बताता है कि केवल अपने बेटे के प्यार की वजह से ही वह अपनी पत्नी के साथ रहता है। सेलिन कहती है कि वह अपने प्रेमी से बहुत मिल नहीं पाती क्योंकि वह अक्सर काम पर रहता है।\n\nपेरिस में घुमते हुए कैफे, बगीचे, बैट्यु माउच और पेरिस में ठहरने के दौरान जैसी द्वारा ली गई भाड़े की कार के साथ ही विभिन्न जगहों पर उनकी बात होती है। एक-दूसरे के लिए उनकी पुरानी भावनाएं धीरे धीरे दुबारा जाग रही हैं, पहली मुलाकात को खो देने के तनाव और पछतावे के साथ, क्योंकि वे महसूस करते हैं कि दूसरी कोई भी चीज उनके जीवन में वियना में बिताई गई उस रात के साथ जम नहीं पाई. जेसी अंततः स्वीकार करता है कि यह किताब उसने एक दिन सेलिन से मिल पाने की दुराशा में लिखी है। वह जवाब देती है कि यह पुस्तक उसके दुखद स्मृतियों को दुबारा वापस ले कर आई है। एक बिंदु पर, भाड़े के कार में, एक तनाव वाले क्षण में, जब जेसी अपने प्रेम विहीन और कामहीन विवाह की बात स्वीकार कर रहा होता है, सेलिन जेसी को स्पर्श करने के लिए अपना हाथ बढ़ाती है लेकिन वापस खींच लेती है, क्योंकि वह उसकी ओर मुड़ जाता है।\n\nसमापन दृश्य में, सेलिन और जेसी सेलिन के अपार्टमेंट में पहुंचते है। जेसी जान चुका था कि सेलिन गिटार बजाती है और उसे अपने लिए वॉल्ट्ज् गाना बजाने के लिए उकसाता है। वाल्ट्ज (डैल्पी द्वारा लिखित) गीत के माध्यम से उनके क्षणिक मिलन की बात उजागर होती है।\n\nउसके बाद जेसी स्टेरिओ सिस्टम पर नीना सिमोन सीडी बजाता है। सेलिन \"जस्ट इन टाइम\" गीत पर अपने आप नाचने लगती है और जेसी देखता रहता है। चूंकि सेलिन साइमन का नकल करती है, जेसी से बुदबुदाते हुए कहती है, \"बेबी ...तुम अपनी जहाज मिस करने वाले हो.\" जैसे ही कैमरा धीरे-धीरे नीचे घुमता है, जेसी अपनी शादी की अंगुठी के साथ घबराहट और बेचैनी में मुस्कुराता है और अनेकार्थी ढंग से जवाब देता है,\" मैं जानता हूं,\"यह अनुमान दर्शकों पर छोड़ते हुए कि वह रह जाता है या चला जाता है, ठीक उन तीन पत्रकारों की तरह जिनलोगों ने फिल्म की शुरूआत में जेसी से साक्षात्कार लिया था।\n\n\nलगभग यूएस $2 मिलियन के साथ फिल्म को 15 दिनों में फिल्माया गया था। हॉक ने फिल्म बनाने के कारण पर टिप्पणी की:\n\nइस फिल्म को ट्रैंकिंग शॉट के लिए स्थिर कैमरा और 11 मिनट में स्थिर कैमरा जितना लंबा टेक लेता है, उसका उपयोग करने के कारण इस फिल्म को दर्ज किया गया। यह भी उल्लेखनीय है कि फिल्म वास्तविक समय में घटित होती है, अर्थात् कहानी में व्यतीत समय फिल्म का भी रन टाइम है। इसके अलावा, अगली कड़ी \"बिफोर सनराइज\" के नौ वर्ष बाद रिलीज की गई, पहली फिल्म की घटना से समय की वही मात्रा कथानक में भी व्यतीत हो चुकी है।\n\nहॉक ने इस श्रृंखला में आगे की फिल्मों की संभावना का सुझाव दिया था। उन्होंने कहा कि यह बहुत ही बढ़िया होगा कि उनके संबंधों के आगे का सिलसिला विकसित किया जाए. यह फिल्म हॉक का उमा थर्मन से तलाक होने के परिणाम स्वरूप प्रकट हुई और कुछ टिप्पणीकार हॉक के अपने जीवन के साथ फिल्म के जेसी के चरित्र की तुलना करते हैं। अतिरिक्त टिप्पणियों में उल्लेख किया गया है कि हॉक और डेप्ली दोनों के अपने जीवन के तत्व पटकथा में निगमित किये गये हैं, जैसे कि यह तथ्य है कि डेल्पी बहुत वर्षों से न्यूयार्क शहर में रहते थे। डेल्पी ने इस फिल्म में दो फ़ीचर्ड गीत भी लिखे. एक तिहाई में फिल्म की ध्वनि और क्लोजिंग क्रेडिट शामिल हैं।\n\n\"बिफोर सनसेट\" का प्रीमियर फरवरी 2004 को बर्लिन अंतर्राष्ट्रीय फिल्म समारोह में किया गया और इसे जुलाई 2, 2004, को संयुक्त राज्य अमेरिका में एक सीमित रिलीज प्राप्त हुआ।\n\nअपने उदघाटन सप्ताहांत में, फिल्म ने संयुक्त राज्य अमेरिका के 20 थिएटरों में $219,425 कमाए, जिसका प्रति थियेटर औसत $10,971 था। थियेटर में चलने के दौरान, फिल्म ने संयुक्त राज्य अमेरिका में $ 5.8 लाख और दुनिया भर में करीब 16 करोड़ डॉलर की कमाई की.\n\n\"बिफोर सनसेट\" का आलोचकों ने सकारात्मक स्वागत किया। 155 रिव्यू पर आधारित रौटेन टोमैटोज पर 95% सकारात्मक रेटिंग धारण करती है, और मुख्य प्रकाशनों के 39 रिव्यू पर आधारित मेटाक्रिटिक द्वारा इसे 100 में 90 का भारी औसत स्कोर प्रदान किया गया है। यह 28 आलोचकों के 2004 के सबसे अच्छी फिल्मों के टॉप 10 सूची में भी दिखी. इस फिल्म को एक 2008 \"अंपायर\" पोल के द्वारा हमेशा से महान रही 110वीं फिल्म के रूप में स्थापित किया गया।\n\nमूल फिल्म के साथ इसकी तुलना करते हुए फिल्म आलोचक रोजर एबर्ट ने लिखा,\"\"बिफोर सनराइज\" अच्छे संवाद के सम्मोहन का उल्लेखनीय उत्सव था। लेकिन \"बिफोर सनसेट\" बेहतर है, शायद इसलिए कि चरित्र पुराने और बुद्धिमान हैं, शायद इसलिए क्योंकि उनके पास खोने (या पाने) के लिए ज्यादा है और शायद इसलिए क्योंकि हॉक और डेल्पी ने स्वयं ही संवाद लिखे हैं। \"लॉस एंजिल्स टाइम्स\" के मानोह्ला डरगिस ने \"पहली की तुलना में कला का गंभीर और वास्तविक कार्य\" के रूप में इसकी सराहना की और निर्देशक लिंकलेटर को एक ऐसी फिल्म बनाने के लिए सराहना की जो \" सबसे अच्छी अमेरिकी सिनेमा का भरोसा दिलाती है।\"\n\nअभिनय की समीक्षा करते हुए, \"रॉलिंग स्टोन\" के पीटर ट्रांवर्स ने अवलोकन किया, \"हॉक और डेल्पी, बोले और नहीं बोले गए शब्दों में कला और आलोचना की बारीकी प्राप्त करते हैं। अभिनेता दमकते हैं।\" \"द ऑवजर्वर\" के फिलिप फ्रेंच ने लिखा, \"हॉक और डेल्पी दोनों उत्कृष्ट रहे हैं और उनके प्रदर्शन में असली गहराई है। इस बार भी वे \"रिचर्ड लिंकलेटर\" की फिल्म में एक कार्यात्मक रचना के रूप में प्रकट होने से ज्यादा काम कर रहे हैं। वे अब इनके साथ लेखन का श्रेय भी ग्रहण कर रहे हैं और पिछले दशक के अपने अधिक अनुभवों को चरित्र में डाल रहे हैं जो उन्होंने प्राप्त किए हैं या उनसे प्राप्त करवाया गया है।\n\nस्क्रिप्ट की खूबियों पर ध्यान देते हुए \"द न्यूयॉर्क टाइम्स\" के ए.ओ. स्कॉट ने जो उल्लेख किया, वह था \" कभी-कभा पागल कर देने वाला\" लेकिन \"सम्मोहित करने वाला, संक्षेप में स्क्रिन लेखन के आम अनिवार्यता के लिए इसके लापरवाह उदासीनता के कारण.\" उन्होंने आगे विस्तार से कहा, \"क्या वे बस यह नहीं कह सकते कि वे क्या चाहते है? आप कह सकते हैं? आखिरकार, भाषा, केवल आशय और अर्थ के बारे में नहीं होती. यह संपर्क की एक माध्यम है, लेकिन यह परिहार, गलत दिशा निर्देश, आत्म-रक्षा और सीधा भ्रम का भी माध्यम है, जिनमें से सभी इस फिल्म की थीम हैं, जो एक ऐसे सत्य को पकड़ते हैं जो शायद ही किसी किताब या किसी फिल्म में चिन्हित हुआ है।\n\n\n\n", "id": "216411", "title": "बिफोर सनसेट"}
{"url": "https://hi.wikipedia.org/wiki?curid=216412", "text": "लता\n\nजो वनस्पतियाँ लता (Vine) कहलातीं हैं जो स्वयं उर्ध्वाधर दिशा में खड़ी नहीं रह सकतीं। इनके तने पतले और कमजोर होते हैं और इतने लम्बे होते हैं कि ये स्वयं खड़ी नहीं होती बल्कि किसी अन्य वृक्ष, दीवार, जमीन आदि पर पसरते हुए वृद्धि करतीं हैं। अंगूर, लौकी, कद्दू आदि लताओं के कुछ उदाहरण हैं।\n\n", "id": "216412", "title": "लता"}
{"url": "https://hi.wikipedia.org/wiki?curid=216413", "text": "चीनी सिंघाड़ा\n\nचीनी सिंघाड़ा या शृंगाटक (Chinese water chestnut ; वैज्ञानिक नाम : Eleocharis dulcis; synonyms E. equisetina, E. indica, E. plantaginea, E. plantaginoides, E. tuberosa, E. tumida) घास की तरह का एक पौधा है। इसकी कम्द खायी जाती है। यह कंद पानी के अन्दर कीचड़ में रहती है। इसका तना हरा, नलिका के समान होता है जिसपर पत्ते नहीं होते। इसकी लम्बाई लगभग 1.5 मीटर होती है। \n\n", "id": "216413", "title": "चीनी सिंघाड़ा"}
{"url": "https://hi.wikipedia.org/wiki?curid=216415", "text": "खिरनी\n\nखिरनी या माइमोसॉप्स हेक्जैंड्रा (Mimosops hexandra) ४०-५० फुट ऊँचा घना वृक्ष है, जो उत्तरी भारत में स्वत: उगता है, अथवा उगाया जाता है। इसमें पीले छोटे फल लगते हैं, जो खाने में काफी मीठे और स्वादिष्ठ होते हैं। वृक्ष की छाल औषधि के कार्य में आती है। बीज से तेल निकाला जाता है। इसकी लकड़ी बहुत मजबूत होती है।\n\nखिरनी का पेड़ भारत में उत्तर प्रदेश, मध्य प्रदेश, छत्तीसगढ़, बिहार, महाराष्ट्र, तमिलनाडु आदि जगहों में होता है। खिरनी का पेड़ बहुत बड़ा होता है। इसके फल नीम के फल जैसे होते है। उन्हें खिरनी कहते हैं। खिरनी बहुत मीठा और गरम होता है और इसमें दूध भी होता है। खिरनी के पेड़ की लकड़ी मजबूत और चिकनी होती है।\n\nखिरनी के पेड़ पर सितम्बर से दिसम्बर के महीनों में फूल उगते हैं और अप्रैल से जून के महीनें में फल लगते हैं। बारीश आने पर इसका मौसम पूरा होता है। बरसात की छीटे पड़ते ही इसके फल में कीड़े पड़ जाते हैं। खिरनी का पेड़ काफी सालों तक टिका रहता है खिरनी के पेड़ कई हजारों साल पुराने तक देखे गये हैं।\n", "id": "216415", "title": "खिरनी"}
{"url": "https://hi.wikipedia.org/wiki?curid=216416", "text": "नरकट\n\nनरकट एक घास है जिसके पौधे का तना खोखला गाँठ वाला होता है। पहले इसकी कलम बनायी जाती थी। इसका उपयोग टाटी, झोपड़ा, छप्पर आदि बनाने के काम आती है। इसे कच्चे बांधों के बगल में लगा देने से इसकी जड़ें मिट्टी को बाँध लेती हैं जिससे मिट्टी का कटांव नहीं हो पाता। इसको ईंधन के रूप में एवं फर्नीचर आदि के लिये भी उपयोग में लाया जाता है।\n\nअरुण्डो डोनेक्स एल. (विशालकाय केन) सी ३ घास प्रजाति की उपप्रजाति अरुण्डिनोइडी के पोएसी परिवार के अंतर्गत आने वाला एक बारहमासी घास है। जो सामान्यतः नम मिटटी तथा कम खारे पानी में उगता है विशालकाय केन दक्षिण पश्चिमी नदी के तट पर पाया जाने वाला एक आक्रमणशील घास है। यह भूमध्य बेसिन तथा मध्य पूर्व एशिया का मूल निवासी है तथा दक्षिणी कैलिफ़ोर्निया में सजावटी पौधे के रूप में आयातित किया गया। दक्षिण पश्चिम क्षेत्र में एरिज़ोना एंड न्यू मैक्सिको आते हैं जिनके अंतर्गत ग्यारह राष्ट्रीय वन आते हैं।\n\nइसके पौधे नौ से तीस फुट तक लम्बे, बांस की तरह खोखले तथा २ से ३ सेंटीमीटर व्यास की दृढ गांठें होती हैं। सामान्य परिस्थितियों में इसकी पत्तियां रूपांतरित, पतली नोकदार, ३० से ६० सेंटीमीटर लम्बी, २ से ६ सेंटीमीटर चौड़ी होती हैं। पत्तियों का रंग सलेटी व हरा तथा पत्तियों के आधार पर रेशों का गुच्छा होता है। कुल मिलकर पौधे बाहर से सामान्य ईख या बांस जैसे दिखाई देते हैं। \n\nअरुण्डो डोनेक्स में अक्सर पछेती गर्मियों में फूल आते हैं जोकि ४९ से ६० सेंटीमीटर लम्बे, सीधे व हलके पंखों से ढके हुए होते हैं। प्राय: इसके फल बीजरहित होते हैं तथा कभी कभी उपजाऊ क्षमता वाले होते हैं। इस प्रजाति में वानस्पतिक प्रजनन भूमिगत प्रकन्दों द्वारा होता है। प्रकंद सख्त, रेशेदार तथा गाँठोयुक्त होते हैं, इसके चटाई जैसे फैले हुए कठोर रेशे होते हैं जो जमीन में एक मीटर तक गहरे चले जाते हैं।\n\nबंध्यह या अनुर्वर बीजों के कारण इस प्रजाति में अलैंगिक प्रजनन होता है। यह प्रजाति न्यूनतम ७ डिग्री सेंटीग्रेट तथा अधिकतम 3० डिग्री सेंटीग्रेट तापमान पर उगाई जा सकती है। बाढ़ जैसी परिस्थितियों में प्रकन्द यदि ५ सेंटीमीटर तक के छोटे छोटे टुकड़ो में विभाजित होने पर भी पुनः अंकुरित होने की क्षमता रखते हैं।\n\nप्रकाश संतृप्ति के अभाव के कारण यह एक उच्च प्रकाश संश्लेषक क्षमता वाली घास है। अन्य सी ३ और सी ४ प्रजातियों की तुलना में कार्बन डाई ऑक्साइड विनिमय की दर अधिक है। अलैंगिक प्रजनन के कारण इसमें अनुवांशिक परिवर्तनशीलता कम होती है। कटान को नियंत्रित करने वाली प्रजाति के अतिरिक्त जल निकासी खाईयों के रूप में भी इसका प्रयोग किया जाता है। प्राकृतिक परिस्थिति में,अधिकतम कार्बन डाई ऑक्साइड 19.8 और 36.7 के बीच विकिरण पत्तियां की आयु के आधार पर , यह पत्ती प्रवाहकत्त्व द्वारा विनियमित है।\n\nऊतक संवर्धन तकनीक सूक्ष्म प्रजनन तथा जननद्रव्य संरक्षण की उपयोगी विधि है। इस तकनीक द्वारा ए. अरुण्डो के नए पौधे तैयार करने में पारंपरिक विधि से कम समय लगता है। जिससे न केवल बीमारियों रहित स्वस्थ पौध कम समय में तैयार किये जा सकते हैं, बल्कि संवर्धनों को अनुवांशिक रूप से स्थायी भी बनाया जा सकता है। कम मात्रा में उपलब्ध ऊतक से कांच की परखनलियों में कृत्रिम लवण माध्यम के उपयोग से पूरे वर्ष स्वस्थ पौध तैयार की जा सकती है। संवर्धन के लगभग चार से छह सप्ताह पश्चात् प्रत्येक परखनली में नयी स्वस्थ परन्तु छोटी पौध तैयार हो जाती है। इन्हीं पौध को पुनः संवर्धित करके प्रति पादपकों से अन्य पौध तैयार की जा सकती है। इस तकनीक द्वारा एक पौधे से तीन से चार महीने में दो सौ से चार सौ तक पौधे तैयार किये जा सकते हैं।\n\nकृत्रिम परिस्थितियों में संरक्षित कृषि वानिकी फसल ए. अरुण्डो के पौधों को जीवाणुओं के संक्रमण से बचाने हेतु विभिन्न प्रकार के रासायनिक घोल जैसे बाविस्टीन, ट्वीन- 20 अथवा मरकुरिक क्लोराइड की अलग -२ सांद्रता से उपचारित किया जाता है। संवर्धन के लिए मुरासिगे एवं सकूग द्वारा प्रस्तावित पौध पौषक माध्यम जिसमें विभिन्न प्रकार के पौध वर्धक नियंत्रक की आंशिक मात्रा (की अलग -२ सांद्रता), तीन से छः प्रतिशत शर्करा एवं कुछ मात्रा में अर्ध ठोस चिपचिपे घटक का मिश्रण प्रयुक्त किया जाता है। संवर्धित करने से पहले पौध पौषक माध्यम को 121 डिग्री सेंटीग्रेड तापमान पर 15 से 18 मिनट के लिए उपचारित करके जीवाणुनाशक बनाया जाता है। सतह उपचारित छोटे छोटे पादपकों को गुच्छों से विभाजित करके पौध पौषक युक्त परखनलियों में 25 से 28 डिग्री सेंटीग्रेड तापमान पर संवर्धित करके कृत्रिम रूप से बने संवर्धन कक्ष में रखा जाता है।\n\nऊतक संवर्धन तकनीक द्वारा तैयार किये गए पौधे कृत्रिम परिस्थितियों में सख्त तकनीक के माध्यम से खेत में स्थानांतरित करने के लिए तैयार हो जाते हैं। इन पौधों को कांच की परखनलियों से निकालकर पौधों की जड़ों से कृत्रिम पौध पौषक माध्यम तथा चिपचिपे घटक (अगार) दूर करने के लिए उन्हें बहते पानी के नल के नीचे धोया जाता है। तत्पश्चात पौधों को निष्फल मिट्टी युक्त 10 सेमी व्यास के प्लास्टिक के गमले में रोपित कर दिया जाता है। पौधों युक्त गमलों को छिद्रित पारदर्शी पॉलीथीन बैग (20 × 30 सेमी) से ढककर 25 में 30 डिग्री सेल्सियस तापमान 10 μ मोल मीटर-2 प्रति सेकंड के विकिरण के साथ तापदीप्त बल्बों द्वारा प्रदान की रोशनी के नीचे एक सप्ताह के लिए 10 घंटे प्रकाश अवधि के तहत रखा जाता है। पौधों को एक दिन के अंतराल पर अगले सप्ताह के लिए एक चौथाई सामर्थ्य व् उसके बाद एक सप्ताह तक आधी सामर्थ्य वाले एमएस कृत्रिम पौध पौषक लवण से सिंचित किया जाता है। पौधों युक्त गमलों को छाया और उच्च आर्द्रता वाली परिस्थिति में रखा जाता है।. एक सप्ताह बाद पॉलीथीन बैग को थोड़ा सा हटा दिया जाता है और तीन सप्ताह बाद पौधों को पूरी तरह से प्रकाश में लाने के एक सप्ताह के बाद. मिट्टी, लकड़ी का बुरादा और फार्म क्षेत्र की खाद के मिश्रण 2:1:1 में स्थानांतरित कर दिया जाता है।", "id": "216416", "title": "नरकट"}
{"url": "https://hi.wikipedia.org/wiki?curid=216418", "text": "मूंज\n\nमूंज या 'सरपत' एक घास है जो १०-१५ फुट उँची होती है। इसकी पत्तियाँ पतली एवं लम्बी होती हैं जिनके किनारे छोटे-छोटे कांतें होते हैं। इसकी छप्पर बनायी जाती है। इसके फूल सफेद होते हैं। यह प्राय: नदियों के किनारे बलुई जमीन पर अधिक उगती है। इसको लोग खेतों की मेड़ पर भी लगाते हैं।\n\n", "id": "216418", "title": "मूंज"}
{"url": "https://hi.wikipedia.org/wiki?curid=216420", "text": "हिम तेन्दुआ\n\nहिम तेन्दुआ (\"Uncia uncia\") एक विडाल प्रजाति है जो मध्य एशिया में रहती है।\n\nयद्यपि हिम तेन्दुए के नाम में \"तेन्दुआ\" है लेकिन यह एक छोटे तेन्दुए के समान दिखता है और इनमें आपसी सम्बन्ध नहीं है।\n\nहिम तेन्दुए लगभग १.४ मीटर लम्बे होते हैं और इनकी पूँछ ९०-१०० सेमी तक होती है। इनका भार ७५ किलो तक हो सकता है। इनकी खाल पर सलेटी और सफ़ेद फ़र होता है और गहरे लाल रंग के धब्बे होते हैं और पूँछ पर धारियाँ बनीं होती हैं। इनका फर बहुत लम्बा और मोटा होता है जो इन्हे ऊँचे ठण्डे स्थानो पर भीषण सर्दी से बचा कर रखता है। इन तेन्दुओं के पैर भी बड़े और ऊनी होते हैं, ताकि हिम में चलना सहज हो सके।\n\nये लगभग १५ मीटर की ऊँचाई तक उछल सकते हैं।\n\nये बिल्ली-परिवार की एकमात्र प्रजाति है जो दहाड़ सकती है लेकिन घुरघुरा (बिल्ली के जैसी आवाज़ निकालना) नहीं सकती।\n\nहिम तेन्दुए अधिकांशतः रात्री में सक्रिय होते हैं। ये अकेले रहने वाले जीव हैं। लगभग९०- १०० दिनों के गर्भाधान के बाद मादा २-३ शावकों को जन्म देती है। यह बड़ी आकार की बिल्लियाँ है और लोग इनका शिकार इनके फर के लिए करते हैं।\n\nहिम तेंदुए वर्तमान में अफगानिस्तान, भूटान, चीन, भारत, कजाकिस्तान, किर्गिस्तान, नेपाल, पाकिस्तान, रूस, ताजिकिस्तान, उजबेकिस्तान में एशिया तक ही सीमित है और संभवतः भी म्यांमार है।\n\nइसकी भौगोलिक वितरण पूर्वी अफगानिस्तान में हिंदू कुश से चलाता है और दक्षिणी साइबेरिया के लिए पामीर पर्वतमाला, काराकोरम और हिमालय के पहाड़ों के माध्यम से, सीमा बयकाल झील के पश्चिम में रूसी अल्ताई पर्वत शृंखला और पहाड़ों को शामिल किया गया है। तिब्बत में, यह उत्तर में अत्त्य्न-तघ् लिए ऊपर पाया जाता है।\n\nहिम तेंदुए की कुल जंगली आबादी 4510 के लिए 7350 व्यक्तियों पर अनुमान लगाया गया था। 1972 में, प्रकृति के संरक्षण (आईयूसीएन) के लिए अंतर्राष्ट्रीय संघ विश्व स्तर पर \"लुप्तप्राय\" के रूप में संकटग्रस्त प्रजाति के अपने लाल सूची पर हिम तेंदुए रखा, उसी खतरा वर्ग 2008 में किए गए आकलन में लागू किया गया था।\n\nदुनिया भर के चिड़ियाघरों में लगभग 600 बर्फ तेंदुओं भी कर रहे हैं।\n\nसंरक्षित क्षेत्रों:\n\n\nहिम तेंदुए पशु इर्बिस् के रूप में जाना जाता है जहां मध्य एशिया के तुर्की लोगों के लिए प्रतीकात्मक अर्थ है, इसलिए यह व्यापक रूप से एक प्रतीक के रूप में प्रयोग किया जाता है।\n\nहिम तेंदुए तातारी और कजाख के लिए एक राष्ट्रीय प्रतीक है: एक हिम तेंदुए अलमाती के शहर के सरकारी मुहर पर पाया जाता है और एक पंख हिम तेंदुए तातारस्तान प्रतीक पर पाया जाता है।\n", "id": "216420", "title": "हिम तेन्दुआ"}
{"url": "https://hi.wikipedia.org/wiki?curid=216429", "text": "कुश (घास)\n\nकुश एक प्रकार का तृण है। इसका वैज्ञानिक नाम Eragrostis cynosuroides है। भारत में हिन्दू लोग इसे पूजा में काम में लाते हैं।\n\nकुश की पत्तियाँ नुकीली, तीखी और कड़ी होती है। धार्मिक दृष्टि से यह बहुत पवित्र समझा जाता है और इसकी चटाई पर राजा लोग भी सोते थे। वैदिक साहित्य में इसका अनेक स्थलों पर उल्लेख है। अर्थवेद में इसे क्रोधशामक और अशुभनिवारक बताया गया है। आज भी नित्यनैमित्तिक धार्मिक कृत्यों और श्राद्ध आदि कर्मों में कुश का उपयोग होता है। कुश से तेल निकाला जाता था, ऐसा कौटिल्य के उल्लेख से ज्ञात होता है। भावप्रकाश के मतानुसार कुश त्रिदोषघ्न और शैत्य-गुण-विशिष्ट है। उसकी जड़ से मूत्रकृच्छ, अश्मरी, तृष्णा, वस्ति और प्रदर रोग को लाभ होता है।\n\n", "id": "216429", "title": "कुश (घास)"}
{"url": "https://hi.wikipedia.org/wiki?curid=216444", "text": "आर्यभट्ट (बहुविकल्पी)\n\n", "id": "216444", "title": "आर्यभट्ट (बहुविकल्पी)"}
{"url": "https://hi.wikipedia.org/wiki?curid=216451", "text": "भटकटैया\n\nभटकटैया या कंटकारी (वैज्ञानिक नाम : Solanum xanthocarpum; अंग्रेजी नाम : Yellow Berried Night shade) का फैलने वाला, बहुवर्षायु क्षुप होता है। इसके पत्ते लम्बे काँटो से युक्त हरे होते है ; पुष्प नीले रंग के होते है ; फल क्च्चे हरित वर्ण के और पकने पर पीले रंग के हो जाते है। बीज छोटे और चिकने होते है। यह पश्चिमोत्तर भारत मे शुष्कप्राय स्थानों पर होती है।\n\nकंटकारी एक अत्यंत परिप्रसरी क्षुप हैं जो भारवतर्ष में प्राय: सर्वत्र रास्तों के किनारे तथा परती भूमि में पाया जाता है। लोक में इसके लिए भटकटैया, कटेरी, रेंगनी अथवा रिंगिणी; संस्कृत साहित्य में कंटकारी, निदग्धिका, क्षुद्रा तथा व्याघ्री आदि; और वैज्ञानिक पद्धति में, सोलेनेसी कुल के अंतर्गत, सोलेनम ज़ैंथोकार्पम (Solanum xanthocarpum) नाम दिए गए हैं।\n\nइसका लगभग र्स्वागकंटकमय होने के कारण यह दु:स्पर्श होता है। काँटों से युक्त होते हैं। पत्तियाँ प्राय: पक्षवत्‌, खंडित और पत्रखंड पुन: खंडित या दंतुर (दाँतीदार) होते हैं। पुष्प जामुनी वर्ण के, फल गोल, व्यास में आध से एक इंच के, श्वेत रेखांकित, हरे, पकने पर पील और कभी-कभी श्वेत भी होते हैं। यह लक्ष्मणा नामक संप्रति अनिश्चित वनौषधि का स्थानापन्न माना है। आयुर्वेदीय चिकित्सा में कटेरी के मूल, फल तथा पंचाग का व्यवहार होता है। प्रसिद्ध औषधिगण 'दशमूल' और उसमें भी 'लंघुपंचमूल' का यह एक अंग है। स्वेदजनक, ज्वरघ्न, कफ-वात-नाशक तथा शोथहर आदि गुणों के कारण आयुर्वेदिक चिकित्साके कासश्वास, प्रतिश्याय तथा ज्वरादि में विभिन्न रूपों में इसका प्रचुर उपयोग किया जाता है। बीजों में वेदनास्थापन का गुण होने से दंतशूल तथा अर्श की शोथयुक्त वेदना में इनका धुआँ दिया जाता है।\n\nगुण-- लघु, रुक्ष, तीक्ष्ण\n\nरस—तिक्त, कटु\n\nविपाक-- कटु\n\nवीर्य-- ऊष्ण\n\nकफ़वात शामक, कासहर, शोथहर, रक्तशोधक, बीज शुक्रशोधन, हृदयरोगनाशक, वातशामक, रक्तभारशामक (Lowers the Blood pressure)।\n\n\n", "id": "216451", "title": "भटकटैया"}
{"url": "https://hi.wikipedia.org/wiki?curid=216452", "text": "सत्यानाशी\n\nभड़भाड़, सत्यानाशी या घमोई एक अमेरिकी वनस्पति है, लेकिन भारत में यह सब स्थान पर पैदा होती है। सत्यानाशी के किसी भी अंग को तोड़ने से उसमें से स्वर्ण सदृश, पीतवर्ण (पीले रंग) का दूध निकलता है, इसलिए इसे स्वर्णक्षीरी भी कहते है। सत्यानाशी का फ़ल चौकोर, कंटकित, प्यालानुमा होता है, जिनमें राई की तरह छोटे-छोटे कृष्ण बीज भरे रहते हैं, जो जलते कोयलों पर डालने से भड़भड़ बोलते हैं। उत्तर प्रदेश में इसको भड़भांड़ या भड़भड़वा भी कहते है। वनस्पति के सारे पौंधों पर काटें होते है।\n\nइसके बीज जहरीले होते हैं। कभी-कभी सरसों में इसे मिला देने से उसके तेल का उपयोग करने वालों की मृत्यु भी हो जाती है।\n\n", "id": "216452", "title": "सत्यानाशी"}
{"url": "https://hi.wikipedia.org/wiki?curid=216454", "text": "मकोय\n\nमकोय (BLACK NIGHT OR NIGHT SHADE) को काकमाची और भटकोइंया भी कहते हैं। यह एक छोटा-सा पौधा है जो भारतवर्ष के छाया-युक्त स्थानों में हमेशा पाया जाता हैं। मकोय में पूरे वर्ष फूल और फल देखे जा सकते हैं। मकोय में शाखायुक्त एक-डेड़ फुट तक उँची, तथा शाखाओं पर उभरी हुई रेखाएं होती हैं। इसके पत्तें हरें, अंडाकर या आयताकार, दन्तुर या खण्डित, 2-3 इंच लम्बे, एक-डेड़ इंच तक चौड़े होते हैं। फूल छोटे, सफेद वर्ण (रंग) बहिकक्षीय फूल दंडों पर 3 से 8 के गुच्छों मे नीचे झुके होते हैं। मकोय का फल छोटे, चिकना गोलाकार अपरिक्व अवस्था में हरे रंग के और पकने पर नीले या बैंगनी रंग के, कभी-कभी पीले या लाल होते हैं। बीज छोटे, चिकने, पीले रंग के, बैंगन के बीजों की तरह होते है परन्तु बैंगन के बीजों से बहुत छोटे होते हैं। पकने पर फल मीठे लगते हैं।\n\n\n", "id": "216454", "title": "मकोय"}
{"url": "https://hi.wikipedia.org/wiki?curid=216480", "text": "श्रीश\n\nश्रीश (आइपीए:/ɕriːɕə/) भगवान विष्णु के सहस्रनामों में से एक नाम है। \n\n\"श्रीश\" शब्द का सन्धिविच्छेद है – ‘श्रीः+ईश’। \"श्री\" अर्थात लक्ष्मी और \"ईश\" अर्थात \"स्वामी या पति\" अर्थात \"भगवान विष्णु\"।\n\nकई बार लोग \"श्रीश\" तथा \"शिरीष\" में भ्रमित हो जाते हैं, \"शिरीष\" एक पुष्प का नाम है।\n\n", "id": "216480", "title": "श्रीश"}
{"url": "https://hi.wikipedia.org/wiki?curid=216483", "text": "गोरखाली\n\nगोरखाली सन १८०३ में नेपाल की गोरखा सेना द्वारा गढ़वाल राज्य पर किये गये आक्रमण को कहा जाता है।\n\nऐतिहासिक विवरणों के अनुसार केदारखण्ड कई गढ़ों (किले) में विभक्त था। इन गढ़ों के अलग-अलग राजा थे जिनका अपना-अपना आधिपत्य क्षेत्र था। इतिहासकारों के अनुसार पँवार वंश के राजा ने इन गढ़ों को अपने अधीनकर एकीकृत गढ़वाल राज्य की स्थापना की और श्रीनगर को अपनी राजधानी बनाया। केदार खण्ड का गढ़वाल नाम तभी प्रचलित हुआ। सन १८०३ में नेपाल की गोरखा सेना ने गढ़वाल राज्य पर आक्रमण कर अपने अधीन कर लिया। यह आक्रमण लोकजन में गोरखाली के नाम से प्रसिद्ध है।\n\nगोरखाओं का मुख्य हथियार खुखरी होता था। इस आक्रमण के समय महाराजा की सेना युद्धकला एवं संसाधनों के मामले में अत्यन्त कमजोर थी। बुजुर्गों के अनुसार सेना के पास लड़ने के लिये तलवारें तक न थी यहाँ तक कि कनारागढ़ी के राजा के सैनिक किरमोड़ (एक पहाड़ी काँटेदार पेड़) से बनी लकड़ी की तलवारों से लड़े। इस आक्रमण में बहुत से सैनिक और नागरिक मारे गये। हालाँकि बताया जाता है कि गोरखा ब्राह्मणों को नहीं मारते थे और ब्राह्मण गाँवों पर आक्रमण नहीं करते थे।\n\nमहाराजा गढ़वाल ने नेपाल की गोरखा सेना के अधिपत्य से राज्य को मुक्त कराने के लिए अंग्रेजों से सहायता मांगी। अंग्रेज़ सेना ने नेपाल की गोरखा सेना को देहरादून के समीप सन १८१५ में अन्तिम रूप से परास्त कर दिया। किन्तु गढवाल के तत्कालीन महाराजा द्वारा युद्ध व्यय की निर्धारित धनराशि का भुगतान करने में असमर्थता व्यक्त करने के कारण अंग्रेजों ने सम्पूर्ण गढ़वाल राज्य राजा गढ़वाल को न सौंप कर अलकनन्दा-मन्दाकिनी के पूर्व का भाग ईस्ट इण्डिया कम्पनी के शासन में सम्मिलित कर गढ़वाल के महाराजा को केवल टिहरी जिले (वर्तमान उत्तरकाशी सहित) का भू-भाग वापस किया।\n\n", "id": "216483", "title": "गोरखाली"}
{"url": "https://hi.wikipedia.org/wiki?curid=216485", "text": "अंग्रेज़\n\nअंग्रेज़ (या फिरंगी) इंग्लैण्ड मूल अंग्रेज़ी भाषी लोगों को कहा जाता है।\n\nबहुत पुराने समय से अंग्रेज़ लोग ग्रेट ब्रिटेन के अन्य भागों में और उत्तरी आयरलैण्ड में बसने लग गये लेकिन उनकी संख्या का अनुमान नहीं लगाया जा सकता क्योंकि ब्रितानी जनगणना में ऐतिहासिक रूप से इस तरह का ध्यान नहीं रखा जाता था। यद्यपि, जनगणना में लिखे जन्मस्थान के अनुसार स्कॉटलैण्ड की ८.०८% जनसंख्या, उत्तरी आयरलैण्ड की ३.६६% जनसंख्या और वेल्स की २०% जनसंख्या का जन्म इंग्लैण्ड में हुआ। इसी प्रकार आयरलैण्ड गणराज्य जातीयता की जानकारी संग्रहीत नहीं करता लेकिन वहाँ पर २००,००० से अधिक लोग ऐसे हैं जिनका जन्म इंग्लैण्ड और वेल्स में जन्मे थे।\n\nइंग्लैण्ड उत्प्रवासी और जातीय वंशानुक्रम वाले समुदाय विश्वभर में पाये जाते हैं और कुछ स्थानों पर अधिक संख्या में निवास करते हैं। संयुक्त राज्य अमेरिका, कनाडा, ऑस्ट्रेलिया, दक्षिण अफ़्रीका और न्यूज़ीलैण्ड में पर्याप्त मात्रा में अंग्रेज़ वंशावली वाली जनसंख्या निवास करती है।\n", "id": "216485", "title": "अंग्रेज़"}
{"url": "https://hi.wikipedia.org/wiki?curid=216498", "text": "बेहया\n\nबेहया या बेशर्म या थेथर एक पौधा है जो प्राय: तालाबों, पोखरों, नदियों व अन्य जलस्रोतों के किनारे पाया जाता है। यह कठिन से कठिन परिस्थितियों में भी जिन्दा रहता एवं पुष्पित-पल्लवित होता रहता है। इसीलिये इसे बेहया कहते हैं। इसका पुष्प गुलाबी रंग का होता है। इसके फूल गुलाब जैसे रंग के होते है इस लिए इसे \"गुलाबसी\" भी कहते है। \nयह पौधा तो वैसे किसी काम का नहीं है, लेकिन गांवों में लोग इससे बाड़ बनाते हैं और जलाने के काम में लाते हैं।\nइसका अन्य उपयोग जैविक कीटनाशक के रूप में भी किया जा सकता है। कई ग्रामीण क्षेत्रीय लोग इसकी पत्तियों को नीम पत्तियों और धतूरा के साथ गौमूत्र में उबाल कर फसलों पर छिड़काव करते हैं, जिससे फसलों की रोग प्रतिरोधक क्षमता बड़ जाती है।", "id": "216498", "title": "बेहया"}
{"url": "https://hi.wikipedia.org/wiki?curid=216510", "text": "सुबबूल\n\nसुबबूल (वानस्पतिक नाम: \"Leucaena leucocephala\") एक पेड़ है जो कम पानी एवं देखरेख पर भी बहुत तेजी से बढ़ता है। यह सालभर हरा रहता है। एक बार लगा देने पर यह बड़ी तेजी से फैलता है। इसका उपयोग ईंधन एवं बायोमास (Biomass) के लिये बहुत उपयोगी पाया गया है। इसकी लकड़ी बहुत कमजोर होती है।\n\n\n", "id": "216510", "title": "सुबबूल"}
{"url": "https://hi.wikipedia.org/wiki?curid=216512", "text": "स्तोत्ररत्नावली\n\nस्तोत्ररत्नावली विभिन्न देवी-देवताओं के स्तोत्रों का एक संग्रह है। इसमें गणेश, शिव, शक्ति, विष्णु, राम, कृष्ण एवं सूर्य आदि प्रमुख देवताओं के प्रसिद्ध स्तोत्रों का संग्रह किया गया है। अन्त में प्रकीर्ण स्तोत्रों में देवताओं के प्रातः स्मरण तथा कुछ ज्ञानप्रद आध्यात्मिक स्तोत्र भी दिये गये हैं।\n\nयह ग्रन्थ (संग्रह) काफी प्राचीन है तथा इसके मूल संकलनकर्ता का नाम ज्ञात नहीं है। यह विभिन्न प्रकाशनों से प्रकाशित होता है जिनमें गीताप्रैस, गोरखपुर भी शामिल है। गीताप्रैस, गोरखपुर द्वारा प्रकाशित स्तोत्ररत्नावली का नवीनतम संस्करण सातवाँ है जो संवत् २०६५ में प्रकाशित हुआ। इसका आइऍसबीऍन क्रमाँक 81-293-1355-3 है।\n\n", "id": "216512", "title": "स्तोत्ररत्नावली"}
{"url": "https://hi.wikipedia.org/wiki?curid=216515", "text": "लोक वानस्पतिकी\n\nलोकवानस्पतिकी (Ethnobotany) वनस्पति विज्ञान की एक शाखा है जिसमें वनस्पतियों एवं लोगों के पारस्परिक सम्बन्धों का वैज्ञानिक अध्ययन किया जाता है। इसमें संस्कृतियों एवं पेड़-पौधों के आपसी जटिल सम्बन्धों को समझने एवं उनकी व्याख्या करने की कोशिश की जाती है। इसमें अध्ययन करते हैं कि विभिन्न संस्कृतियाँ पौधों का कैसे उपयोग करतीं हैं (जैसे भोजन, दवा, सौन्दर्य-प्रसाधन, रंजक, वस्त्र, भवन-निर्माण, हथियार, साहित्य, कर्मकाण्ड एवं सामाजिक जीवन में); \n\n", "id": "216515", "title": "लोक वानस्पतिकी"}
{"url": "https://hi.wikipedia.org/wiki?curid=216516", "text": "भारतीय वनस्पति सर्वेक्षण\n\nभारतीय वनस्पति सर्वेक्षण (Botanical Survey of India / BSI) भारत सरकार के वन एवं पर्यावरन मंत्रालय के अधीन एक वनस्पति वैज्ञानिक संस्थान है। इसकी स्थापना १८८७ अंग्रेजी राज के समय में हुई थी जिसका उद्देश्य ब्रिटिश साम्राज्य के पादप-संसाधनों का सर्वेक्षण करना था। \n\n\n", "id": "216516", "title": "भारतीय वनस्पति सर्वेक्षण"}
{"url": "https://hi.wikipedia.org/wiki?curid=216517", "text": "भारतीय भाषाई सर्वेक्षण\n\nभारतीय भाषाई सर्वेक्षण (Linguistic Survey of India) ब्रिटिश राज के आधीन भारत का एक प्रमुख सर्वेक्षण परियोजना थी। इसके अन्तर्गत सन् १८९४ से लेकर सन् १९२८ तक भारतीय सिविल सेवा के अधिकारी जॉर्ज ग्रियर्सन के निर्देशन में कार्य हुआ। इसमें कुल ३६४ भारतीय भाषाओं एवं बोलियों का विस्तृत सर्वेक्षण किया गया।\n", "id": "216517", "title": "भारतीय भाषाई सर्वेक्षण"}
{"url": "https://hi.wikipedia.org/wiki?curid=216519", "text": "ड्रॉप्सी\n\nजब त्वचा के नीचे स्थित अंतराकाश (interstitium) या शरीर के एक या अधिक कोटरों (कैविटीज) में असामान्य रूप से द्रव इकट्ठा हो जाता है तो इस लक्षण को शोफ या एडेमा (Edema) कहते हैं। पहले इसे जलशोथ (हाइड्रॉप्सी), ड्रॉप्सी (Dropsy) कहते थे।\n\nशरीर की सभी या कुछ गुहाओं (cavities), या ऊतकों, में हुए द्रवसंग्रह को 'जलशोथ' कहते हैं। जब यह त्वक्‌ तथा अधस्त्वक्‌ के एकाध स्थान में मर्यादित होता है, तब उसे शोफ (Oedema), जब बहुत विस्तृत होता है तब उसे देहशोथ (Anasarca), जब मस्तिष्क नलियों (ventricles) तथा जालतानिका गुहा (arachnoid cavity) में होता है, तब उसे 'जलशीर्ष' (Hydrocephalus), जब फुफ्फुसावरण में होता है तब उसे 'वक्षशोफ' (Hydrothorax), जब परिहृत्कला में होता है तब उसे 'जलपरिहृद' (Hydropericardium) और जब पर्युदर्या (Peritoneum) में होता है तब उसे 'जलोदर' (Ascites) कहते हैं।\n\nजलशोथ रोग नहीं लक्षण है, जो शरीर के नैसर्गिक कार्य के अतियोग का परिणाम है। शरीर में कोशिकाओं से लसीका बराबर बाहर निकलकर, शरीरपोषण का कार्य कर, सबकी सब शिराओं तथा लसीकावाहिनी (Lymphatics) द्वारा रक्त में वापस चली जाती है, इकट्ठी नहीं होती। इसका इकट्ठी होना ही 'जलशोथ' है। शोथयुक्त (inflammatory) संचित द्रव के विकारों का अंतर्भाव जलशोधजन्य विकारों में नहीं किया जाता।\n\nजलशोथ के द्रव का संघटन स्थान के अनुसार जितना बदलता है, उतना कारण के अनुसार नहीं बदलता। इस जल का विशिष्ट गुरुत्व 1.008 से लेकर 1.018 तक होता है। इसके खनिज लवण सब बातों में रक्त के खनिज लवणों के समान होते हैं, इनमें स्थान और कारण के अनुसार कोई अंतर नहीं पाया जाता। कारण की अपेक्षा स्थान का प्रभाव ऐल्ब्यूमिन लेशमात्र होता है परंतु वक्षशोफ तथा जलोदर के द्रव में यह बहुत अधिक रहता है और वृक्कविकारजन्य द्रव की अपेक्षा हृद्विकारजन्य द्रव में इसकी मात्रा अधिक होती है। देखने में जलोदर का द्रव प्राय: वर्णहीन होता है, थोड़ा रक्तयुक्त होने पर हरिद्वर्ण या रक्तवर्ण, थोड़ा पित्तयुक्त होने पर पीतवर्ण और वसापायस (Chyle) युक्त होने पर पारदर्शी, पारभासी (translucent) या दूधिया रहता है।\n\nजलशोथ का सामान्य कारण भौतिक (mechanical) है, जिसमें शिरागत रक्तसंचरण की बाधा से रक्तचाप (Blood presure) मर्यादा से अधिक बढ़ता है। यह चापवृद्धि प्रसूता के श्वेत पाद (Phlegmasia alba dolens) में शिरा में रक्त जमने से; अपस्फीत (varicose) शिराओं में रक्तसंचरण की मंदता से; ऐन्यूरिज़म (Aneurysm), अर्बुद (Tumor) इत्यादि में शिराओं पर बाहर से दबाव पड़ने से होती है। हृद्रोग, वृक्करोग इत्यादि में होनेवाले जलशोथ के रोगजनन (Pathogenesis) के कारण अधिक जटिल होते हैं। फिर भी यह कहा जा सकता है कि हृद्रोग में लसीका का अवशोषण पूर्णतया न होने से वृक्करोग में, लसीका का निस्रवण (exudation) अधिक होने से और पीलिया (Chlorosis) एवं मधुमेह में रक्त के विषैलेपन से जलशोथ होता है। देहशोथ मुख्यतया हृद्रोग, वृक्कविकार, कभी कभी वसामय (lardaceous) अपजनन, क्वचित्‌ मधुमेह और रक्तक्षीणता से होता है।\n\nसब हृद्रोगों की प्रवृत्ति धमनीगत रक्तचाप की घटाकर शिरागत रक्तचाप को बढ़ाने की ओर होती है और जब शिरागत रक्तचाप अधिक बढ़ता है, तब देर तक खड़े या लेटे रेने पर पैर, पीठ, फुफ्फुस इत्यादि निम्नस्थ अंगों में प्रथम जलशोथ प्रकट होकर धीरे धीरे अन्य अंगों पर फैलता है। वातस्फीति (Emphysema), तंतुमयता (Fibrosis) इत्यादि फुफ्फुस के कुछ रोग शिरागत रक्तसंचार में बाधा उत्पन्न करके ठीक हृद्रोग के समान जलशोथ उत्पन्न करते हैं। वृक्कविकार में हृदयगत धमनी तनाव बढ़ने के कारण कोशिकाओं द्वारा होनेवाले अत्यधिक लसीका निस्रवण से जलशोथ उत्पन्न होता है और साथ साथ यदि हृद्रोग न हो तो शोथ सर्वप्रथम आँखों पर दिखाई देता है।\n\nतीव्र जलशोथ में पैर तथा उदर का वेधन (puncture) करके जल निकाला जाता है। वृक्कविकारजन्य जलशोध को छोड़कर शुष्काहार द्वारा भी निर्जलीकरण (dehydration) कर सकते हैं। इसके अतिरिक्त लक्षणानुसार स्वेदल (diphoretic), मूत्रल (diuretic) या विरेचक औषधियों द्वारा भी चिकित्सा की जाती है।\n\nमहामारी जलशोथ (Epidemic dropsy), जलशोथ से भिन्न है। 1877 ई. में सर्वप्रथम कलकत्ते में इसका उत्पात हुआ, इसके पश्चात्‌ अन्य स्थानों में यह फैला। सत्यानाशी (Argemone mexicana) के तेल का सेवन इसका प्रधान और चावल का सेवन इसका सहायक कारण है। सत्यानाशी के तेल की सरसों के तेल के साथ मिलावट की जाती है और इस मिलावटी सरसों के तेल के सेवन से जलशोथ की महामारी उत्पन्न होती है। इसमें सर्वप्रथम पैरों पर जलशोथ दिखाई देता है, जो रोग बढ़ने पर ऊपर फैलता है, किंतु चेहरा प्राय: बच जाता है। शोथ के अतिरिक्त, ज्वर, जठरांत्रशोथ (Gastro-enteritis), शरीर में दर्द, त्वचा में सुई चुभने की सी पीड़ा तथा जलन, विविध स्फुटन इत्यादि लक्षण होते हैं। मृत्यु प्राय: हृदय या श्ववसन के उपद्रवों से अचानक होती है।\n\n", "id": "216519", "title": "ड्रॉप्सी"}
{"url": "https://hi.wikipedia.org/wiki?curid=216529", "text": "नागराकाटा\n\nनागराकाटा पश्चिम बंगाल के जलपाइगुड़ी जिला के अन्तर्गत मालबाजार सबडिविजन के अन्दर एक विकासखंड (ब्लाक) है।\n\nभारत की स्वतंत्रता से पूर्व नागराकाटा एक छोटी सी जगह थी किन्तु यहाँ १४ चाय के बागान थे। नागराकाटा रेलवे स्टेशन पूरे विश्व में सीटीसी चाय भेजने का मुख्य माध्यम था। \n\nयहाँ ब्रिटिश काल से ही चाय अनुसंधान संघ स्थापित है। रेलवे स्टेशन के पास ही १४ चाय बगानों के लिये एक बड़ा वर्कशॉप है। ब्रिटिश काल में ही स्थापित एक 'यूरोपियन क्लब' नाम का एक क्लब भी है। इस क्लब के चारों ओर एक बड़ा क्रीडाक्षेत्र है (क्लब ग्राउण्ड)। \n\nचाय बगानों की सुन्दरता नागराकाटा को मनमोहक बनाती है। जिति चाय बगान के पास में ही भूटान की सीमा है। \n\n\n", "id": "216529", "title": "नागराकाटा"}
{"url": "https://hi.wikipedia.org/wiki?curid=216537", "text": "दूब घास\n\nदूब या दुर्वा (वानस्पतिक नाम : Cynodon dactylon) एक घास है जो जमीन पर पसरती है। हिन्दू संस्कारों एवं कर्मकाण्डों में इसका उपयोग किया जाता है। मारवाडी भाषा में इसे ध्रो कहा जाता हैँ।\n\nशायद ही कोई ऐसा इंसान होगा जो दूब को नहीं जानता होगा। हाँ यह अलग बात है कि हर क्षेत्रों में तथा भाषाओँ में यह अलग अलग नामों से जाना जाता है। हिंदी में इसे दूब, दुबडा, संस्कृत में दुर्वा, सहस्त्रवीर्य, अनंत, भार्गवी, शतपर्वा, शतवल्ली, मराठी में पाढरी दूर्वा, काली दूर्वा, गुजराती में धोलाध्रो, नीलाध्रो, अंग्रेजी में कोचग्रास, क्रिपिंग साइनोडन, बंगाली में नील दुर्वा, सादा दुर्वा आदि नामों से जाना जाता है। इसके आध्यात्मिक महत्वानुसार प्रत्येक पूजा में दूब को अनिवार्य रूप से प्रयोग में लाया जाता है।\n\nइसके औषधीय गुणों के अनुसार दूब त्रिदोष को हरने वाली एक ऐसी औषधि है जो वात कफ पित्त के समस्त विकारों को नष्ट करते हुए वात-कफ और पित्त को सम करती है। दूब सेवन के साथ यदि कपाल भाति की क्रिया का नियमित यौगिक अभ्यास किया जाये तो शरीर के भीतर के त्रिदोष को नियंत्रित कर देता है, यह दाह शामक, रक्तदोष, मूर्छा, अतिसार, अर्श, रक्त पित्त, प्रदर, गर्भस्राव, गर्भपात, यौन रोगों, मूत्रकृच्छ इत्यादि में विशेष लाभकारी है। यह कान्तिवर्धक, रक्त स्तंभक, उदर रोग, पीलिया इत्यादि में अपना चमत्कारी प्रभाव दिखाता है। श्वेत दूर्वा विशेषतः वमन, कफ, पित्त, दाह, आमातिसार, रक्त पित्त, एवं कास आदि विकारों में विशेष रूप से प्रयोजनीय है। सेवन की दृष्टि से दूब की जड़ का 2 चम्मच पेस्ट एक कप पानी में मिलाकर पीना चाहिए।\n\n", "id": "216537", "title": "दूब घास"}
{"url": "https://hi.wikipedia.org/wiki?curid=216541", "text": "साँवा\n\nसाँवा या 'सावाँ' (Indian barnyard millet ; वानस्पतिक नाम : Echinochloa frumentacea) एक मोटा अनाज है। इसके दाने या बीज बाजरे के साथ मिलाकर खाये भी जाते हैं। भारत, पाकिस्तान, बांग्लादेश में यह खूब पैदा होती है। अनुपजाऊ भूमि पर भी इसकी खेती की जा सकती है जहाँ धान की फसल नहीं होती।\n\n\"Echinochloa colona\" नामक एक प्रकार की लंबी घास इसकी पूर्वज मानी जाती है जिसकी बालें चारे के काम आती हैं। \n\n\n", "id": "216541", "title": "साँवा"}
{"url": "https://hi.wikipedia.org/wiki?curid=216544", "text": "गाजर घास\n\nगाजर घास या 'चटक चांदनी' (Parthenium hysterophorus) एक घास है जो बड़े आक्रामक तरीके से फैलती है। यह एकवर्षीय शाकीय पौधा है जो हर तरह के वातावरण में तेजी से उगकर फसलों के साथ-साथ मनुष्य और पशुओं के लिए भी गंभीर समस्या बन जाता है। इस विनाशकारी खरपतवार को समय रहते नियंत्रण में किया जाना चाहिए। \n\nगाजर घास का उपयोग अनेक प्रकार के कीटनाशक, जीवाणुनाशक और खरपतवार नाशक दवाइयों के र्निमाण में किया सकता है। इसकी लुग्दी से विभिन्न प्रकार के कागज तैयार किये जा सकते हैं। बायोगैस उत्पादन में भी इसको गोबर के साथ मिलाया जा सकता है। \n\nइस खरपतवार की बीस प्रजातियां पूरे विश्व में पाई जाती हैं। अमेरिका, मैक्सिको, वेस्टइंडीज, भारत, चीन, नेपाल, वियतनाम और आस्ट्रेलिया के विभिन्न भागों में फैली खरपतवार का भारत में प्रवेश तीन दशक र्पूव अमेरिका या कनाडा से आयात किये गये गेहूं के साथ हुआ। अल्पकाल में ही लगभग पांच मिलियन हैक्टेयर क्षेत्र में इसका भीषण प्रकोप हो गया। यह खरपतवार जम्मू-कश्मीर, हिमाचल, दिल्ली, हरियाणा, राजस्थान, महाराष्ट्र, उत्तर-प्रदेश, मध्यप्रदेश, उडीसा, पश्चिमी बंगाल, आन्ध्रप्रदेश, र्कनाटक, तमिलनाडु, अरुणाचल प्रदेश और नागालैण्ड के विभिन्न भागों में फैली हुई है। \n\nएक से डेढ मीटर तक लम्बी गाजर घास के पौधे का तना रोयेदार अत्यधिक शाखा युक्त होता है। इसकी पत्तियां असामान्य रूप से गाजर की पत्ती की तरह होती हैं। इसके फलों का रंग सफेद होता है। प्रत्येक पौधा 1००० से 5०००० अत्यंत सूक्ष्म बीज पैदा करता है, जो शीघ्र ही जमीन पर गिरने के बाद प्रकाश और अंधकार में नमी पाकर अंकुरित हो जाते हैं। यह पौधा 3-4 माह में ही अपना जीवन चक्र पूरा कर लेता है और र्वष भर उगता और फलता फूलता है। यह हर प्रकार के वातावरण में तेजी से वृद्धि करता है। इसका प्रकोप खाद्यान्न, फसलों जैसे धान, ज्वार, मक्का, सोयाबीन, मटर तिल, अरंडी, गन्ना, बाजरा, मूंगफली, सब्जियों एवं उद्यान फसलों में भी देखा गया है। इसके बीज अत्यधिक सूक्ष्म होते हैं, जो अपनी दो स्पंजी गद्दि्यों की मदद से हवा तथा पानी द्वारा एक स्थान से दूसरे स्थान तक आसानी से पहुंच जाते हैं।\n\nगाजर घास मनुष्य और पशुओं के लिए भी एक गंभीर समस्या है। इससे खाद्यान्न फसल की पैदावार में लगभग 4॰ प्रतिशत तक की कमी आंकी गई है। इस पौधे में पाये जाने वाले एक विषाक्त पर्दाथ के कारण फसलों के अंकुरण एवं वृद्धि पर प्रतिकूल प्रभाव पडता है। दलहनी फसलों में यह खतरपतवार जड ग्रंथियों के विकास को प्रभावित करता है तथा नाइट्रोजन स्थिरीकरण करने वाले जीवाणुओं की क्रियाशीलता को भी कम कर देता है। इसके परागकण बैंगन, र्मिच, टमाटर आदि सब्जियों के पौधे पर एकत्रित होकर उनके परागण अंकुरण एवं फल विन्यास को प्रभावित करते हैं तथा पत्तियों में क्लोरोफिल की कमी एवं पुष्प र्शीषों में असामान्यता पैदा कर देते हैं।\n\nइस खरपतवार के लगातार संर्पक में आने से मनुष्यों में डरमेटाइटिस, एक्जिमा, एर्लजी, बुखार, दमा आदि की बीमारियां हो जाती हैं। पशुओं के लिए भी यह खतरनाक है। इससे उनमें कई प्रकार के रोग हो जाते हैं एवं दुधारू पशुओं के दूध में कडवाहट आने लगती है। पशुओं द्वारा अधिक मात्रा में इसे चर लेने से उनकी मृत्यु भी हो सकती है।\n\nइसकी रोकथाम के लिए वैधानिक, यांत्रिक, रासायनिक एवं जैविक विधियों का उपयोग किया जाता है। गैरकृषि क्षेत्रों में इसके नियंत्रण के लिए शाकनाशी रसायन एट्राजिन का प्रयोग फूल आने से र्पूव 1.5॰ किग्रा. सक्रिय तत्व प्रति हैक्टेयर पर उपयोग किया जाना चाहिए। ग्लायफोसेट 2 किग्रा सक्रिय तत्व प्रति हैक्टेयर और मैट्रीब्यूजिन 2 किग्रा. तत्व प्रति हैक्टेयर का प्रयोग फूल आने से र्पूव किया जाना चाहिए। मक्का, ज्वार, बाजरा की फसलों से एट्रीजिन 1 से 1.5॰ किग्रा. सक्रिय तत्व प्रति हैक्टेयर बुवाई के तुरंत बाद (अंकुरण से र्पूव) प्रयोग किया जाना चाहिए।\n\n", "id": "216544", "title": "गाजर घास"}
{"url": "https://hi.wikipedia.org/wiki?curid=216546", "text": "बजाज पल्सर\n\nबजाज पल्सर भारत में बजाज ऑटो के स्वामित्व वाला एक मोटरसाइकिल ब्रांड है। दुपहिया वाहन बजाज ऑटो का उत्पाद अभियांत्रिकी प्रभाग द्वारा मोटर साइकिल डिजाइनर ग्लीन केर्र टोक्यो के अनुसंधान एवं विकास के सहयोग से विकसित किया गया था। वर्तमान में इसके चार भिन्न रूप उपलब्ध हैं - जिनकी इंजन क्षमता 135 सीसी, 150cc, 180cc और 220 सीसी है। नवम्बर 005 तक दस लाख से अधिक पल्सर बेचे जा चुके थे। जून 2009 में 48,000 इकाईयों से अधिक की मासिक बिक्री के साथ, पल्सर भारत में 150 सीसी के खंड में अग्रणी है जिसका बाजार का हिस्सा 43% है।\n\nपल्सर की शुरुआत के पूर्व, भारतीय मोटरसाइकिल बाजार का रुख ईंधन कुशल छोटे क्षमता वाले मोटरसाइकिलों की तरफ था (जिसने 80-125 सीसी वर्ग की रचना की). वास्तव में उच्च क्षमता वाले बड़े मोटरसाइकिल (एनफील्ड बुलेट को छोड़कर) मौजूद ही नहीं थे। 1999 में {0}हीरो होंडा{/0} सीबीजेड (CBZ) के लॉन्च और सफलता ने यह दर्शाया कि प्रदर्शन पर आधारित बाइक की मांग की जा रही थी। बजाज ने इसका अनुसरण करते हुए भारत में 24 नवम्बर 2001 को पल्सर ट्विन्स लॉन्च की। बजाज पल्सर की शुरुआत एवं सफलता के समय से, भारतीय युवा सस्ती मोटरसाइकिलों से उच्च शक्ति और अन्य सुविधाओं की अपेक्षा करने लगे।\n\nपरियोजना को आंतरिक प्रतिरोध, मैक्किंज़े की शर्तों एवं कावासाकी के साथ बजाज के संबंध के परिणामों के प्रति शंकाओं का सामना करना पड़ा. परियोजना को पूरा होने में लगभग 36 महीने एवं बजाज के लिए इसकी लागत 1 अरब रुपये थी।\n\nमूल पल्सर में 150 सीसी का वातानुकूलित इंजन, एकल सिलेंडर, पेट्रोल, चिंगारी से प्रज्वलित होने वाला चतुश्चरण (फोर-स्ट्रोक) इंजन था जिसने 12 बीएचपी (bhp) का अधिकतम शक्ति तैयार किया। उनकी विशेषता कार्बोरेटर में डाले गए वायु-इंधन मिश्रण को प्रज्वलित करने के लिए एक एकल चिंगारी वाले प्लग, सामान्य स्प्रिंग वाले झटकासह, गोल हेडलाइट गुंबज एवं गाड़ी के अगले और पिछले धुरों के बीच की दूरी 1,265 मिमी थी। दशक 2000 के आरंभ के भारतीय मोटरसाइकिलों में एक मानक उपकरण के रूप में डिस्क ब्रेक एक नवीन प्रयोग था। अन्य मानक सुविधाओं में पार्किंग लाइट और एक विमान-सदृश ईंधन टैंक के ढक्कन थे।\n\n180 सीसी संस्करण ने 15 बीएचपी (bhp) का अधिकतम शक्ति तैयार किया और उसमें एक समान आवाज वाला एक भोंपू लगा हुआ था जो 150 सीसी के संस्करण में वैकल्पिक उपकरण था। दोनों बाइकों में विद्युत शक्ति द्वारा चालू करने (ईएस) को भी एक विकल्प के रूप में प्रस्तुत किया गया।\n\nदूसरी पीढ़ी के पल्सरों की विशेषता बजाज ऑटो की नव विकसित डीटीएसाई (DTSi) प्रौद्योगिकी थी, जिसने दोनों संस्करणों में से प्रत्येक के शक्ति की दर को 1 बीएचपी (0.75 किलोवाट) बढ़ा दिया एवं ईंधन की मितव्ययिता में वृद्धि की. यह मॉडल एक नए हेडलाइट संयोजन, गाड़ी के अगले और पिछले धुरों के बीच की दूरी 1,320 मिमी और मानक एक समान आवाज वाले भोंपू तथा ट्रिप मीटर की भी शुरूआत करता है।\n\n2005 में, बजाज ने पल्सर के एक और उन्नत रूप (अपग्रेड) की शुरूआत की। बाइक में 17-इंच (430 मिमी) के मिश्रधातु निर्मित पहियों को एक मानक विकल्प के रूप में पेश किया गया, एवं अवस्थिति को भी लगभग 12 मिमी कम कर दिया गया। प्रथम बार भारत में किसी बाइक निर्माता ने 17-इंच (430 मिमी) के घूमने वाले पहिए पीछे में लगाए थे। अब ईंधन टैंक की क्षमता केवल 15 लीटर थी। अब विद्युत उत्पादन और अधिक बढ़कर 8500 परिक्रमण प्रति मिनट (rpm) की दर से 150 के लिए 13.5 बीएचपी (10.1 किलोवाट) हो गया जबकि 180 के लिए यह बढ़कर 8500 परिक्रमण प्रति मिनट (rpm) की दर से 16.5 बीएचपी (12.3 किलोवाट) हो गया। रियर शॉक अवशोषक अब गैस से भरे हुए नाइट्रॉक्स अवशोषक बन गए थे।\n\nबजाज ने पल्सर के दूसरे संस्करण की शुरुआत की। नई सुविधाओं में शामिल थी: मुख्य हेडलाइट से अलग पायलट लाइट, स्वच्छ लेन्सों के साथ मुड़ने का संकेतक, वाहन संबंधित प्रमुख आंकड़ों के डिजिटल रीड-आउट युक्त फ़्लश एलसीडी स्क्रीन, गैर-स्पर्श गति संवेदक, गैर-स्पर्श पश्च प्रकाशित स्विचें, एक समान-धारी वाली पीछे की बत्ती का संयोजन एवं एक तीव्र, पश्च रूप प्रदान करने के लिए पतले किए गए परिवर्तित पार्श्व पैनल. इंजन ने आघूर्ण बल की उपलब्धता में वृद्धि की थी, कंपन को कम कर दिया था एवं गियर परिवर्तन का स्पर्श बेहतर कर दिया था। उन्होंने प्रथम बार 150 सीसी के भिन्न रूपों में एक बार गियर बदल कर 1 से 4 में जाने के प्रणाली की भी शुरूआत की। \n\nजुलाई 2007 में, बजाज ने बजाज पल्सर 220 डीटीएस-फ़ाई (DTS-Fi) एवं पल्सर 200 डीटीएस-आई की बिक्री शुरू की, जिसमें से पहले वाले बाइक की विशेषता, फ्यूएल इन्जेक्शन (ईंधन भरने) एवं तेलानुकूलित इंजिन, एक डिजिटल डैश, एवं आधुनिक बनावट थी। इस बाइक में कुछ विशेषताएं हैं जो भारतीय बाजार के लिए पूरी तरह नए हैं, जैसे कि स्वयं फ्यूएल इन्जेक्शन (ईंधन भरना), पिछला डिस्क ब्रेक एवं हैंडल में लगे क्लिप (इनमें से प्रथम दो केवल 220 मॉडल में ही उपलब्ध हैं).\n\nबजाज ने अप्रैल, 2009 में पल्सर 150 एवं पल्सर 180 के यूजी UG IV (चौथे उन्नत रूप) की शुरूआत की। पल्सर 150 के उन्नत रूप में पूर्ण रूप से काले भाव, पल्सर 200 के समान टैंक उदगर्त, एक 3 डी पल्सर लोगो और एक परिवर्तित विद्युत प्रणाली (पूर्ण दिष्ट धारा). शक्ति भी 13.5 बीएचपी (bhp) से बढ़कर 14.09 बीएचपी (8500 आरपीएम) हो गई।\n\nबैटरी की सुरक्षा के लिए इंजन के बंद होने के कुछ ही सेकंड बाद स्वत: बंद होने वाला हेडलाइट, स्वत: बन्द होने वाला मुड़ने का संकेतक, आइकन रोशनी (हॉर्न आइकन, संकेतक आइकन, इंजन बंद करने संबंधी आइकन, आदि), पार्श्व संलग्न चेतावनी देने वाली बत्ती, दोहरा डिजिटल ट्रिप मीटर, ईंधन की कमी होने की चेतावनी देने वाली बत्ती (जो इंजन के बहुत तेज गति से परिक्रमण करने पर भी चमकता है), एवं बैटरी कम होने का संकेतक सभी भिन्न रूपों में आम विशेषताएं हैं।\n\nपल्सर 180 का उन्नयन (अपग्रेड) किया गया जैसे कि अधिक चौड़े टायर, विभाजित सीट, टैंक उदगर्त, हैंडल में लगे क्लिप, 3 डी पल्सर लोगो, पल्सर 200 से ग्रहण किए गए दोलित हत्थे वाले स्प्रिंग, एवं अधिक मोटे कांटे. शक्ति को बढ़ाकर 17 पीएस (PS) कर दिया गया।\n\nबजाज ने जून, 2009 में पल्सर 220 कार्बोरेटरयुक्त रूप आरंभ किया, जिसे \"भारत में सबसे तेज गति से चलने वाले बाइक\" का नाम दिया गया। इसने जुलाई 2009 में पल्सर 200 के उत्पादन को बंद कर दिया।\n\nडी टी एस आई का अर्थ डिजिटल ट्विन स्पार्क इग्निशन है, जो बजाज ऑटो का एक ट्रेडमार्क है। बजाज ऑटो के नाम डी टी एस आई प्रौद्योगिकी के लिए भारतीय पेटेंट है। अल्फा रोमियो ट्विन-स्पार्क इंजन, बीएमडब्ल्यू F650 फुन्डुरो, जिसकी भारत में 1995 से 1997 तक बिक्री की गयी, में भी एक ट्विन-स्पार्क प्लग तकनीक है, एवं रोटैक्स मोटरसाइकिल इंजन और हाल ही में होंडा की आईडीएसआई (iDSI) वाहन के इंजन उसी प्रकार के दो स्पार्क-प्लगों का प्रयोग करते हैं। हालांकि, बहुत कम छोटी क्षमता वाले इंजनों ने अंततः अपने उत्पादन प्रारूपों में पद्धति को लागू किया।\n\nसितंबर 2007 में, बजाज ऑटो ने यह दोष लगाते हुए एक दावा दर्ज किया कि टीवीएस फ़्लेम (TVS Flame) का विकास उनके डीटीएस-आई के पेटेंट का उल्लंघन था।\nटीवीएस मोटर्स ने बजाज ऑटो के विरुद्ध मानहानि का मुकदमा दायर करने की धमकी देकर इस आरोप का प्रतिवाद किया।\nफरवरी 2008 को चेन्नई में मद्रास उच्च न्यायालय ने टीवीएस को दो-स्पार्क प्लग वाली प्रौद्योगिकी शुरू करने पर रोक लगा दी। \nटीवीएस ने इस निर्णय के खिलाफ यह दावा करते हुए अपील की कि महत्वपूर्ण प्रमाण को ध्यान में नहीं रखा गया। \nऔर मार्च 2008 में, फ़्लेम की शुरूआत एक स्पार्क प्लग वाले रूपांतरित इंजन के साथ की। डीटीएसाई (DTSi) सिद्धांत समझने में सरल है - इसनमें प्रति इंजन सिलिंडर में दो-स्पार्क प्लग (एक के बदले में) शामिल थे। 16 सितंबर 2009 को भारत के सर्वोच्च न्यायालय ने टीवीएस मोटर्स को ट्विन स्पार्क प्रौद्योगिकी के साथ 125 सीसी वाले टीवीएस फ़्लेम का उत्पादन करने एवं बेचने की अनुमति प्रदान की। \n\nएक्जहॉसटेक (ExhausTEC) का अर्थ एक्जहॉस टॉर्क एक्सपैंन्सन चेम्बर है, जिस प्रौद्योगिकी का पेटेंट बजाज के नाम है। प्रौद्योगिकी में पीछे के दाब में सुधार करने के लिए इंजन निकास पाइप के साथ संयोजित एक छोटे कक्ष का उपयोग एवं छल्लेदार विशेषताएं शामिल है, जिसका उद्देश्य किफाइती बाइकों के प्रदर्शन में सुधार करना है। दावा किया जाता है कि एक्जहॉस तकनीक निम्न एवं मध्य श्रेणी के आघूर्ण बल में सुधार करने में अत्यधिक प्रभावकारी है।\n\nपल्सर के भिन्न रूपों ने निम्नलिखित पुरस्कार जीतें हैं।\n\n\n\n\n", "id": "216546", "title": "बजाज पल्सर"}
{"url": "https://hi.wikipedia.org/wiki?curid=216547", "text": "कोदो\n\nकोदो या कोदों (\"Paspalum scrobiculatum\") एक अनाज है जो कम वर्षा में भी पैदा हो जाता है। नेपाल व भारत के विभिन्न भागों में इसकी खेती की जाती है। धान आदि के कारण इसकी खेती अब कम होती जा रही है। \n\n\n", "id": "216547", "title": "कोदो"}
{"url": "https://hi.wikipedia.org/wiki?curid=216548", "text": "चपाती\n\nचपाती, रोटी का एक प्रकार है।\n", "id": "216548", "title": "चपाती"}
{"url": "https://hi.wikipedia.org/wiki?curid=216550", "text": "चकवड़\n\nचकवड़ को पवाड़, पवाँर, जकवड़ आदि नामों से पुकारा जाता है। \n\nसंस्कृत- चक्रमर्द। हिन्दी-पवाड़, पवाँर, चकवड़। मराठी- टाकला। गुजराती- कुवाड़ियों। बंगला- चाकुन्दा। तेलुगू- तागरिस। तामिल- तगरे। मलयालम- तगर। फरसी- संग सबोया। इंगलिश- ओवल लीव्ड केशिया। लैटिन- केशिया टोरा।\n\nवर्षा ऋतु की पहली फुहार पड़ते ही इसके पौधे खुद उग आते हैं और गर्मी के दिनों में जो-जो जगह सूखकर खाली हो जाती है, वह घास और पवाड़ के पौधे से भरकर हरी-भरी हो जाती है। इसके पत्ते अठन्नी के आकार के और तीन जोड़े वाले होते हैं।\n\nवर्षाकाल में पवाड़ का पौधा अपने आप सब तरफ पैदा हो जाता है। यह दो प्रकार का होता है- चक्र मर्द और कासमर्द। त्वचा पर दाद गोलाकार में होती है अतः दाद को अंग्रेजी में रिंग वार्म कहते हैं। चक्र मर्द नाम का पौधा दाद के गोल-गोल घेरे (चक्र) को नष्ट करता है, इसीलिए इसे संस्कृत में चक्र मर्द यानी चक्र नष्ट करने वाला कहा गया है।\n\nचक्रमर्द शब्द का अपभ्रंश नाम ही चकवड़ हो गया। इसके पत्ते मेथी के पत्तों जैसे होते हैं। इसी से मिलता-जुलता एक पौधा और होता है, जिसे कासमर्द या कसौंदी कहते हैं। यह पौधा चक्र मर्द से थोड़ा छोटा होता है और इसकी फलियाँ पतली व गोल होती हैं। यह खाँसी के लिए बहुत गुणकारी होता है, इसलिए इसे कासमर्द यानी कास (खाँसी) का शत्रु कहा गया है।\n\n", "id": "216550", "title": "चकवड़"}
{"url": "https://hi.wikipedia.org/wiki?curid=216551", "text": "सप्तपर्ण\n\nसप्तपर्ण (वानस्पतिक नाम:\"Alstonia scholaris\") का वृक्ष बहुत बड़ा होता है। इसे हिन्दी में छितवन भी कहते हैं। यह भारतीय उपमहाद्वीप का देशज वृक्ष है जो उष्णकटिबन्धीय तथा सदापर्णी (सदाबहार) है।\n", "id": "216551", "title": "सप्तपर्ण"}
{"url": "https://hi.wikipedia.org/wiki?curid=216554", "text": "चकवा\n\nचकवा या चक्रवाक (Ruddy Sheldrake) एक सुनहरे रंग का पक्षी है। यह साहित्य का चिरपरिचित पक्षी है, जैसे बुलबुल उर्दू साहित्य का। इसके कोक, कोकनद आदि अनेक नाम हैं, लेकिन गाँवों में ये 'चकवा-चकई' के नाम से प्रसिद्ध है। यह पक्षी (Aves) वर्ग के हंस (Antidae) कुल का, मझोले कद का प्राणी है, जो प्रति वर्ष जाड़ों के प्रारंभ में हमारे देश में उत्तर की ओर से आकर जाड़ा समाप्त होते होते फिर उसी ओर लौट जाता है।\n\nचक्रवाक (Casarca rufila) का रंग गाढ़ा नारंगी या हलका कत्थई होता है, लेकिन इसकी गरदन ओर सिर बदामी होता है। गरदन के चारों ओर एक काला कंठा रहता हैं, लेकिन मादा इस कंठे से रहित होती है। डैने और पर के कुछ पंख काले और सफेद रहते हैं और डैने का चित्ता (Speculum) हरा होता है।\n\nचक्रवाक की एक प्रसिद्ध जाति शाह चकवा (Sheldrake, Tadorna tadorna) कहलाती है। यह काले और सफेद रंग का बहुत ही सुंदर चितकबरा पक्षी है, जिसका कद और आदतें चक्रवाक जैसी ही होती हैं।\n\nचक्रवाक दो फुट लंबा पक्षी है, जिसके नर ओर मादा करीब करीब एक जैसे ही होते हैं। मादा नर से कुछ छोटी होती है और उसका रंग भी नर से कुछ हलका रहता है।\n\nचक्रवाक सारे दक्षिणी पूर्वी यूरोप, मध्यएशिया और उत्तरी अफ्रीका के प्रदेशों में फैले हुए हैं, जहाँ ये झीलों, बड़ी नदियों तथा समुद्री किनारों पर अपना अधिक समय बिताते हैं। ये बहुत ढीठ पक्षी हैं। इनकी कर्कश बोली आबादी के निकटवर्ती जलाशयों में सुनाई पड़ती रहती है। हमारे कवियों ने इसी कारण शायद इनके बारे में यह कल्पना की है कि रात में नर पक्षी मादा से विलग हो जाता है और उसका मिलन सूर्योदय के पूर्व नहीं होता, लेकिन केवल साहित्यिक मान्यता के अतिरिक्त इसमें कोई तथ्य नहीं है।\n\nचक्रवाक जोड़े में रहते हैं, लेकिन कभी कभी सैकड़ों का झुंड बना लेते हैं। ये अंडा देने के लिये घोंसला नहीं बनाते। इनकी मादा पहाड़ के सूराखों में अथवा जमीन पर ही थोड़ा घास फूस रखकर अपने अंडे देती है। इनका मुख्य भोजन घास पात, सेवर तथा अन्न के दाने आदि हैं, लेकिन छोटी छोटी मछलियाँ और घोंघे, कटुए आदि भी ये खा लेते हैं। इनका मांस साधारण तथा बिसैधा होता है। (सु.सिं.)\n\nनामकरण उसके बोलने के ढंग पर हुआ है। चकवा इसका अपभ्रंश हिंदी शब्द है। इस पक्षी का प्राचीनतम उल्लेख अश्वमेघ के अंतर्गत बलिजीवों की सूची में ऋग्वेद (2.39,3) तथा यजुर्वेद में हुआ है। इसके संबंध में प्रचलित किंवदंती, जो कविसमय के रूप में प्रसिद्ध होकर भारतीय प्राचीन और अर्वाचीन काव्यों में प्रयुक्त हुई है तथा जिसका इस अर्थ में सबसे पुराना प्रयोग अथर्ववेद (4.2.64) में दंपति की परस्पर निष्ठा और प्रेम जैसी चारित्रिक विशेषता के संदर्भ में हुआ है, यह है कि इसके जोड़े दिन में तो प्रेमपूर्वक साथ साथ विचरते हें किंतु सूर्यास्त के बाद बिछुड़ जाते हैं ओर रात भर अलग रहते हैं। अत्यंत प्राचीन काल से कवियों की संयोग तथा वियोगसंबंधी कोमल व्यंजनाएँ इस प्रसिद्धि से संबद्ध हैं। यह पक्षी मिलन की असमर्थता के प्रतीक रूप में अनेक उक्तियों का विषय रहा है। अंधविश्वास, किंवदंती और काल्पनिक मान्यता से युक्त इस पक्षी की तथाकतित उपर्युक्त विशेषता ने इसे कविसमय तथा रूढ़ उपमान के रूप में प्रसिद्ध कर दिया है।\n", "id": "216554", "title": "चकवा"}
{"url": "https://hi.wikipedia.org/wiki?curid=216555", "text": "बेथलहम\n\nबेथलहम (, , प्रकाशित “हाउस ऑफ मीट (House of Meat)\"; , \"बीट लेहम (Beit Lehem)\", प्रकाशित \"हाउस ऑफ ब्रेड (House of Bread);\" \"बेथलीम (Bethleém)\") मध्य वेस्ट-बैंक में, येरुशलम से लगभग दक्षिण में स्थित एक फिलिस्तीनी शहर है, जिसकी जनसंख्या लगभग 30,000 है। यह फिलिस्तीनी राष्ट्रीय प्राधिकरण (Palestinian National Authority) के बेथलहम शासकीय-क्षेत्र (Bethlehem Governorate) की राजधानी और फिलिस्तीनी संस्कृति व पर्यटन का केंद्र है। हिब्रू बाइबिल में बीट लेहम (Beit Lehem) की पहचान डेविड के शहर के रूप में और स्थान के रूप में की गई है, जहां इसराइल के राजा के रूप में उसका राज्याभिषेक किया गया था। मैथ्यू (Matthew) व ल्यूक (Luke) द्वारा नए करार पर दिये गये धर्मोपदेशों में बेथलहम को नाज़ारेथ के ईसा (Jesus of Nazareth) का जन्मस्थान बताया गया है। विश्व के सबसे प्राचीन ईसाई समुदायों में से एक इस शहर में निवास करता है, हालांकि उत्प्रवास के कारण इस समुदाय का आकार सिकुड़ गया है। \n\nसन 529 ईस्वी में समारियाई लोगों द्वारा, उनके विद्रोह के दौरान, इस शहर में लूट-पाट की गई थी, लेकिन यूनानी शासक जस्टिनियन प्रथम द्वारा इसका पुनर्निर्माण करवाया गया। सन 637 ईस्वी में ‘उमर इब्न-अल-खताब की अरब खलीफाई ने बेथलहम पर विजय प्राप्त की और उसने इस शहर के धार्मिक तीर्थ-स्थलों की सुरक्षा का आश्वासन दिया. सन 1099 में, धर्म-योद्धाओं ने बेथलहम पर कब्ज़ा करके इसकी किले-बंदी कर दी और इसके ग्रीक ऑर्थोडॉक्स पादरी के स्थान पर एक लैटिन पादरी नियुक्त कर दिया. मिस्र व सीरिया के सुल्तान सलादिन द्वारा इस शहर पर कब्ज़ा किये जाने पर इन लैटिन पादरियों को निष्कासित कर दिया गया। सन 1250 ईस्वी में मामलुकों के आगमन के साथ ही इस शहर की दीवारें ढहा दीं गईं और बाद में ऑटोमन राजवंश के शासन के दौरान उन्हें फिर से बनाया गया।\n\nप्रथम विश्व-युद्ध के दौरान ब्रिटिश सेना ने ऑटोमन से इस शहर का नियंत्रण छीन लिया और 1947 में फिलीस्तीन के लिये बनी संयुक्त राष्ट्र संघ की विभाजन योजना (संयुक्त राष्ट्र Partition Plan for Palestine) के तहत इसे एक अंतर्राष्ट्रीय क्षेत्र में शामिल किया जाना था। सन 1948 के अरब-इसराइल युद्ध में जॉर्डन ने इस शहर पर अधिकार कर लिया। सन 1967 के छः दिवसीय युद्ध में इसराइल ने इस पर कब्जा कर लिया। सन 1995 से, बेथलहम पर फिलिस्तीनी राष्ट्रीय प्राधिकरण (Palestinian National Authority) का नियंत्रण है।\n\nबेथलहम में मुस्लिम बहुमत है, लेकिन यह सबसे बड़े फिलिस्तीनी ईसाई समुदायों में से एक का घर भी है। बेथलहम संकुलन में बीट जाला (Beit Jala) और बीट सहौर (Beit Sahour) व साथ ही 'ऐदा ('Aida) एवं अज़्ज़ा (Azza) के शरणार्थी शिविर भी शामिल हैं। बेथलहम का मुख्य आर्थिक भाग पर्यटन है, जो क्रिसमस के मौसम में अपने शिखर पर होता है, जब ईसा के जन्मस्थान के चर्च (Church of the Nativity) में ईसाई तीर्थयात्रियों की भीड़ लग जाती है। बेथलहम में तीस से अधिक होटल व तीन सौ हस्तकला के कारखाने हैं। रैशेल की समाधि, एक महत्वपूर्ण यहूदी पवित्र स्थल, बेथलहम के प्रवेश द्वार पर स्थित है।\n\nइस शहर का पहला ऐतिहासिक उल्लेख आमर्ना पत्रों (Amarna Letters) (सी. 1400 ईसा पूर्व) में मिलता है, जब अपिरु (Apiru) द्वारा उत्पन्न व्यवधानों को देखते हुए येरुशलम का राजा अपने प्रभु, मिस्र के राजा, से “\"बित-लाहमी (Bit-Lahmi)\" ” को पुनः प्राप्त करने के लिये सहायता प्रदान करने की अपील करता है। चूंकि उस समय तक यहूदी व अरब लोगों का आगमन इस क्षेत्र में नहीं हुआ था, अतः ऐसा माना जाता है कि इसके आधुनिक रूपों के साथ इस नाम की समानता यह सूचित करती है कि यह कैनेनाइट (Canaanites) लोगों का एक उपनिवेश रहा होगा, जो बाद में आने वाले समुदायों के साथ एक सामी सांस्कृतिक और भाषाई परंपरा को साझा करते हैं।\nसंभव है कि जुडाह के “पहाड़ी देश” में स्थित बेथलहम, बाइबिल में लिखित एफ्राथ (Ephrath), जिसका अर्थ है “उपजाऊ”, ही हो क्योंकि मिकाह की पुस्तक (Book of Micah) में इसका एक उल्लेख बेथलहम एफ्राथ के रूप में भी मिलता है। इसे बेथ-लेहम जुडाह और “डेविड का एक शहर” के रूप में भी जाना जाता है। इसका पहला उल्लेख तनाख और बाइबिल में ऐसे स्थान के रूप में हुआ है, जहां अब्राहमिक कुलमाता रैशेल की मृत्यु हुई और उन्हें “सड़क के किनारे” दफनाया गया (जेन. 48:7). रैशेल की समाधि, पारंपरिक कब्रिस्तान, बेथलहम के प्रवेश-द्वार पर स्थित है। रुथ की पुस्तक (Book of Ruth) के अनुसार, पूर्व दिशा में स्थित घाटी में ही मोआब के रुथ (Ruth of Moab) ने खेतों को बीना था और नाओमी के साथ वे इस शहर में लौटे थे। बेथलहम डेविड, इसरायल के द्वितीय राजा, का पारंपरिक जन्मस्थान और वह स्थान है, जहां सैम्युअल द्वारा उनका राजतिलक किया गया था। जब वे अदुलाम की गुफा में छिपे हुए थे, तब बेथलहम की दीवार से ही इन तीन योद्धाओं ने उन्हें जल लाकर दिया था।\n\nबार कोखबा विद्रोह में इस पर कब्जा करने के बाद 132–135 ईस्वी के दौरान रोमन लोग इस शहर में बस गए। हैड्रियन के सैन्य आदेशों द्वारा इसके यहूदी निवासियों को निष्कासित कर दिया गया। बेथलहम पर शासन करने के दौरान रोमन लोगों ने ईसा के जन्मस्थान पर पौराणिक ग्रीक संप्रदाय के व्यक्तित्व एडोनिस के एक तीर्थस्थल का निर्माण किया। सन 326 ईस्वी में जब प्रथम यूनानी शासक कॉन्स्टन्टाइन की मां हेलेना ने बेथलहम की यात्रा की, तो एक चर्च का निर्माण किया गया। \n\nसन 529 ईस्वी के समारियाई विद्रोह के दौरान, बेथलहम में लूट-पाट की गई और इसकी दीवारों तथा ईसा के जन्मस्थान के चर्च (Church of the Nativity) को नष्ट कर दिया गया, लेकिन राजा जस्टिनियन प्रथम के आदेश पर जल्द ही इसका पुनर्निर्माण हुआ। सन 614 ईस्वी में, फारसी सैसेनिड राज्य ने फिलिस्तीन पर आक्रमण किया और बेथलहम पर कब्ज़ा कर लिया। बाद के स्रोतों में वर्णित एक कथा के अनुसार एक पच्चीकारी में फारसी वस्रों में चित्रित एक जादूगर को देखकर उन्होंने इस चर्च को नहीं तोड़ा.\n\nनया करार (New Testament) में दो स्थानों पर इस बाद का वर्णन है कि ईसा का जन्म बेथलहम में हुआ था। ल्युक के धर्मोपदेश (Gospel of Luke) के अनुसार, ईसा के माता-पिता नाज़ारेथ में निवास करते थे, लेकिन वे 6 ईस्वी की जनगणना के लिये बेथलहम आए थे और उनके परिवार के नाज़ारेथ लौटने से पूर्व वहीं ईसा का जन्म हुआ था। \n\nमैथ्यू के धर्मोपदेश (Gospel of Matthew) में दिये गये वर्णन के अनुसार जब ईसा का जन्म हुआ, तो यह परिवार पहले से ही बेथलहम में रह रहा था और बाद में वे लोग नाज़ारेथ चले गए। मैथ्यू के अनुसार, हेरोड महान (Herod the Great) ने बताया कि बेथलहम में ‘यहूदियों के एक राजा’ का जन्म हो चुका था और उसने उस नगर में और उसके आस-पास के स्थानों में रहने वाले दो वर्ष और उससे कम आयु के सभी बच्चों को मार डालने की आज्ञा दी. ईसा के लौकिक पिता जोसेफ को एक स्वप्न में इस बात की चेतावनी दी गई और उनका परिवार इस दुर्भाग्य से बचने के लिये मिस्र की ओर पलायन कर गया तथा वे लोग हेरोड की मृत्यु के बात ही वापस लौटे. परंतु, एक अन्य स्वप्न में जुडिया न लौटने की चेतावनी दिये जाने के कारण जोसेफ अपने परिवार को गैलिली में ही छोड़ देते हैं और नाज़ारेथ जाकर रहने लगते हैं। \n\nप्रारंभिक ईसाइयों ने मिकाह की पुस्तक (Book of Micah) में लिखी एक पंक्ति की व्याख्या बेथलहम में एक मसीहा के जन्म की भविष्यवाणी के रूप में की. अनेक आधुनिक विद्वान इस बात पर प्रश्न उठाते हैं कि क्या सचमुच ईसा का जन्म बेथलहम में हुआ था और उनका सुझाव है कि ईसा के जन्म को प्रस्तुत करने के लिये धर्मोपदेशों में विभिन्न उल्लेखों का आविष्कार भविष्यवाणी को सच साबित करने और राजा डेविड की वंशावली से उनका संबंध सूचित करने के लिये किया गया। मार्क के धर्मोपदेश (Gospel of Mark) और जॉन के धर्मोपदेश (Gospel of John) में ईसा के जन्म का वर्णन या इस बात का कोई संकेत भी शामिल नहीं है कि ईसा का जन्म बेथलहम में हुआ था और वे उनका उल्लेख केवल नाज़ारेथ निवासी के रूप में ही करते हैं। \"आर्किओलॉजी (Archaeology)\" पत्रिका में 2005 में प्रकाशित एक लेख में पुरातत्वविद् अविराम ओशरी (Aviram Oshri) ने इस ओर सूचित किया कि जिस काल में ईसा का जन्म हुआ, उस अवधि में उस क्षेत्र में कोई बस्ती होने के प्रमाण उपस्थित नहीं हैं और उनका दृढ़ मत है कि ईसा का जन्म गैलिली के बेथलहम (Bethlehem of Galilee) में हुआ था। उनका विरोध करते हुए, जेरोम मर्फी-ओ’कॉनर (Jerome Murphy-O’Connor) पारंपरिक विचार का ही समर्थन करते हैं। \n\nबेथलहम में ईसा के जन्म के काल से जुड़ी प्राचीन परंपरागत मान्यता को ईसाई धर्ममण्डक जस्टिन मार्टर (Justin Martyr) द्वारा अनुप्रमाणित किया गया है, जिन्होंने \"ट्राइफो (Trypho) के साथ हुई एक चर्चा\" (सी. 155–161) में कहा कि इस पवित्र परिवार ने इस नगर के बाहर स्थित एक गुफा में शरण ली हुई थी। अलेक्ज़ेन्ड्रिया के ओरिजेन (Origen of Alexandria) ने वर्ष 247 के आस-पास किये गए अपने लेखन में बेथलहम शहर में स्थित एक गुफा का उल्लेख किया है, जिसे स्थानीय लोग ईसा का जन्मस्थान मानते थे। यह गुफा संभवतः वही थी, जो पहले तामुज़ (Tammuz) के संप्रदाय का स्थान रह चुकी थी।\n\nसन 637 ईस्वी में, मुस्लिम सेनाओं, उमर इब्न अल-खताब ('Umar ibn al-Khattāb) द्वारा येरुशलम पर कब्ज़ा कर लिये जाने के कुछ ही समय बाद, दूसरे खलीफा बेथलहम आए और यह वचन दिया कि ईसा के जन्मस्थान पर बने चर्च को ईसाइयों के प्रयोग के लिये सुरक्षित रखा जाएगा. उमर ने शहर में चर्च के पास जिस स्थान पर प्रार्थना की थी, वहां उन्हें समर्पित एक मस्जिद का निर्माण किया गया। इसके बाद बेथलहम आठवीं सदी में उम्मायदों (Ummayads) की इस्लामिक खलीफाई व नवीं सदी में अब्बासिदों (Abbasids) के नियंत्रण से गुज़रा. फारसी भूगोलवेत्ता ने नवीं सदी के मध्य में यह दर्ज किया है कि शहर में एक सुसंरक्षित तथा अत्यधिक सम्मानित चर्च मौजूद था। सन 985 में, अरब के भूगोलवेत्ता अल-मकदेसी (al-Muqaddasi) ने बेथलहम की यात्रा की और इसके चर्चा का उल्लेख “कॉन्स्टन्टाइन का बैसिलिका (Basilica of Constantine), जिसके समान कुछ भी पूरे देश में कहीं नहीं है” कहकर किया। सन 1009 में, छठे फातिमिद खलीफा अल-हकीम बि-अम्र अल्लाह के शासनकाल के दौरान ईसा के जन्मस्थान पर बने इस चर्च (Church of the Nativity) को गिराने का आदेश दिया गया, लेकिन स्थानीय मुस्लिमों ने इसे छोड़ दिया क्योंकि उन्हें इस ढांचे के दक्षिणी अनुप्रस्थ भाग में प्रार्थना करने की अनुमति दे दी गई थी।\n\nसन 1099 में, धर्मयोद्धाओं ने बेथलहम पर कब्जा कर लिया, इसकी सुरक्षा को मज़बूत बनाया और ईसा के जन्मस्थान पर बने चर्च (Church of the Nativity) के उत्तरी भाग में एक नए मठ तथा विहार का निर्माण किया। ग्रीक ऑर्थोडॉक्स पादरियों को उनके स्थान से हटा दिया गया और लैटिन पादरियों की नियुक्ति की गई। इस समय तक, इस क्षेत्र में ग्रीक ऑर्थोडॉक्स लोगों की आधिकारिक ईसाई उपस्थिति थी। सन 1100 में क्रिसमस के दिन, बाल्डविन प्रथम (Baldwin I), येरुशलम के फ्रैंकिश शासन के राजा, का राज्याभिषेक बेथलहम में हुआ था और उसी वर्ष इस नगर में एक लैटिन धर्माध्यक्ष-वर्ग (episcopate) की स्थापना भी की गई। \n\nसन 1187 में, सलादिन, मिस्र व सीरिया का वह सुल्तान, जिसने मुस्लिम अय्युबिदों (Ayyubids) का नेतृत्व किया, ने धर्मयोद्धाओं से बेथलहम को छीन लिया। लैटिन पादरियों को शहर छोड़ने पर मजबूर किया गया और ग्रीक ऑर्थोडॉक्स पादरियों को वापस लौटने का मौका मिला. सन 1192 में सलादीन ने दो लैटिन पुरोहितों और दो उपयाजकों की वापसी पर सहमति जताई. हालांकि, बेथलहम को तीर्थयात्रियों से होने वाले व्यापार की हानि उठानी पड़ी क्योंकि यूरोपीय तीर्थयात्रियों की संख्या में बहुत अधिक गिरावट आई थी। \n\nविलियम चतुर्थ (William IV), नेवर्स के काउंट (Count of Nevers) ने बेथलहम के ईसाई बिशप-समूह को यह वचन दिया था कि यदि बेथलहम मुस्लिम नियंत्रण के अधीन आ गया, तो वे छोटे से नगर क्लैमेसी में उनका स्वागत करेंगे, जो कि वर्तमान में फ्रांस के बरगंडी में है। इसी के अनुसार, सन 1223 में बेथलहम के बिशप ने पैंथेनॉर, क्लैमेसी के अस्पताल में निवास करना प्रारंभ किया। सन 1789 में फ्रांसीसी क्रांति से पूर्व तक, क्लैमेसी लगभग 600 वर्षों तक लगातार ‘गैर-विश्वासकर्ताओं के क्षेत्र में (in partibus infidelium)’ बेथलहम के धर्म-प्रांत (Bishopric) की धर्म-पीठ बना रहा.\n\nअय्युबिदों और धर्मयोद्धाओं के बीच हुए दस वर्षों के युद्ध-विराम के बदले सन 1229 में पवित्र रोमन सम्राट फ्रेडरिक द्वितीय (Frederick II) और अय्युबिद सुल्तान अल-कामिल (al-Kamil) के बीच हुई एक संधि के द्वारा बेथलहम—येरुशलम, नाज़ारेथ और सिडॉन के साथ—को संक्षिप्त रूप से येरुशलम के धर्मयोद्धा शासन को हस्तांतरित कर दिया गया। सन 1239 में यह संधि समाप्त हो गई और सन 1244 में मुस्लिमों ने पुनः बेथलहम पर कब्ज़ा कर लिया। \n\nसन 1250 में, रुक्न अल-दिन बैबर्स (Rukn al-Din Baibars) के अंतर्गत मामुलकों (Mamluks) की शक्ति के अधीन हो जाने पर, ईसाइयत की सहनशीलता में कमी आ गई; पादरियों ने शहर छोड़ दिया और सन 1263 में शहर की दीवारें ढहा दीं गईं. अगली सदी में लैटिन पादरी बेथलहम लौट आए और उन्होंने ईसा के जन्मस्थान के बैसिलिका (Basilica of the Nativity) के पास स्थित मठ में स्वयं को स्थापित किया। ग्रीक ऑर्थोडॉक्स समुदाय को बैसिलिका का नियंत्रण सौंपा गया और उन्होंने लैटिन व अर्मेनियाई लोगों के साथ मिल्क ग्रोटो (Milk Grotto) का साझा-नियंत्रण किया।\n\nसन 1517 से, ऑटोमन नियंत्रण के दौरान, बैसिलिका के नियंत्रण को लेकर कैथलिक व ग्रीक ऑर्थोडॉक्स चर्चों के बीच विवाद चलता रहा. सोलहवीं सदी के अंत तक, बेथलहम येरुशलम जिले के सबसे बड़े गांवों में से एक बन चुका था और उसे सात भागों में उप-विभाजित किया गया था। इस अवधि में अन्य नेताओं के अतिरिक्त बास्बस परिवार (Basbus family) ने बेथलहम के प्रमुखों के रूप में अपनी सेवा दी.\n\nबेथलहम गेहूं, जौ और अंगूर पर कर चुकाता था। मुस्लिम और ईसाई पृथक समुदायों के रूप में व्यवस्थित थे, जिनमें से प्रत्येक का अपना एक नेता था; सोलहवीं सदी के मध्य-काल में पांच नेता इस गांव का प्रतिनिधित्व करते थे, जिनमें से तीन मुस्लिम थे। ऑटोमन के कर-रिकॉर्ड बताते हैं कि ईसाई आबादी थोड़ी अधिक समृद्ध थी या अंगूर के बजाय अनाज अधिक उगाया करती थी, जो कि एक अधिक मूल्यवान पदार्थ था।\n\nसन 1831 से 1841 तक, फिलिस्तीन मिस्र के मुहम्मद अली राजवंश के अधीन था। इस अवधि के दौरान, यह शहर एक भूकंप तथा साथ ही सन 1834 में मिस्र की सैन्य-टुकड़ियों द्वारा एक मुस्लिम भाग के विनाश, जो संभवतः इब्राहिम पाशा के एक कृपापात्र वफादार की हत्या के बदले के रूप में किया गया था, की घटनाओं से प्रभावित हुआ। सन 1841 में, बेथलहम पुनः एक बार ऑटोमन शासन के अधीन आ गया और प्रथम विश्व युद्ध के अंत तक इसी के अधीन बना रहा. ऑटोमन शासकों के अधीन, बेथलहम के निवासियों ने बेरोज़गारी, अनिवार्य सैन्य सेवा और अत्यधिक करों का सामना किया, जिसका परिणाम सामूहिक उत्प्रवास, विशिष्टतः दक्षिणी अमरीका की ओर, के रूप में मिला. 1850 के दशक के एक अमरीकी मिशनरी ने 4,000 से कम आबादी की जानकारी दी है, ‘जिनमें से लगभग सभी ग्रीक चर्च से संबंधित थे’. उन्होंने यह टिप्पणी भी की है कि ‘जल की जानलेवा कमी है’ और इसलिये यह कभी भी एक बड़ा नगर नहीं बन सका.\n\nसन 1920 से लेकर 1948 तक बेथलहम का प्रशासन ब्रिटिश अधिदेश के द्वारा किया जाता था। संयुक्त राष्ट्र संघ की सामान्य सभा (संयुक्त राष्ट्र General Assembly) के 1947 के फिलिस्तीन के विभाजन के प्रस्ताव में बेथलहम को येरुशलम की विशेष अंतर्राष्ट्रीय परिवृत्ति में शामिल किया गया, जिसका प्रशासन संयुक्त राष्ट्र संघ द्वारा किया जाना था।\n\nसन 1948 के अरब-इसराइली युद्ध के दौरान जॉर्डन के इस शहर पर कब्ज़ा कर लिया। सन 1947-48 में इसराइली सेनाओं के कब्ज़े में चले गए क्षेत्रों से अनेक शरणार्थी भागकर बेथलहम क्षेत्र में पहुंचे और मुख्य रूप से उन स्थानों में बस गए, जो बाद में आधिकारिक रूप से उत्तर में ‘अज़्ज़ा ('Azza) (बीट जिब्रिन) (Beit Jibrin) एवं ‘ऐदा ('Aida) के तथा दक्षिण में दीशेह (Dheisheh) के शरणार्थी शिविर बन गए। शरणार्थियों की इस घुसपैठ ने बेथलहम के ईसाई बहुमत को एक मुस्लिम बहुमत में रूपांतरित कर दिया है। \nसन 1967 में छः-दिवसीय युद्ध के दौरान इसराइल द्वारा शेष वेस्ट-बैंक के साथ ही बेथलहम पर भी कब्ज़ा कर लिये जाने तक जॉर्डन ने इस शहर पर अपना नियंत्रण बनाए रखा. सन 1995 में वेस्ट-बैंक और गाज़ा-पट्टी पर हुए एक अंतरिम समझौते के अनुरूप 21 दिसम्बर 1995 को इसराइली टुकड़ियां बेथलहम से हटा लीं गईं और इसके तीन दिनों बाद यह शहर फिलिस्तीनी राष्ट्रीय प्राधिकरण (Palestinian National Authority) के पूर्ण प्रशासनिक व सैन्य नियंत्रण के अधीन आ गया।\n\nदूसरे फिलिस्तीनी इन्तिफादा (Palestinian Intifada), जो सन 2000-01 में शुरु हुआ था, के दौरान बेथलहम की अधोसंरचना व पर्यटन उद्योग को बहुत अधिक हानि उठानी पड़ी. सन 2002 में, यह ऑपरेशन डिफेंसिव शील्ड (Operation Defensive Shield), इसराइली सैन्य शक्तियों (Israeli Defense Forces) (आईडीएफ) (IDF) द्वारा किये गए एक बड़े सैन्य आक्रमण, में एक मुख्य युद्ध क्षेत्र था। \n\nइस ऑपरेशन के दौरान आईडीएफ (IDF) ईसा के जन्मस्थान पर बने चर्च (Church of the Nativity) को घेर लिया, जहां लगभग 200 फिलिस्तीनी आतंकियों ने चर्च को बंधक बना लिया था। यह घेराबंदी 39 दिनों तक जारी रही और इस दौरान नौ आतंकियों व चर्च के घण्टा-वादक (bellringer) को मार डाला गया। इसकी समाप्ति 13 वांछित आतंकियों को विभिन्न यूरोपीय राष्ट्रों व मॉरिटानिया (Mauritania) में निर्वासित कर दिये जाने के एक समझौते के साथ हुई.\n\nबेथलहम पर स्थित है\nबेथलहम की समुद्र की सतह से उंचाई लगभग है, जो कि समीपस्थ येरुशलम से उच्च है। बेथलहम यहूदिया पर्वत (Judean Mountains) के दक्षिणी भाग पर स्थित है। \n\nयह शहर गाज़ा (Gaza) और भूमध्य सागर के उत्तर-पूर्व में, अम्मान, जॉर्डन के पश्चिम में, तेल अविव, इसराइल के दक्षिण-पूर्व में और येरुशलम के दक्षिण में स्थित है। इसके समीपस्थ बसे शहरों में उत्तर में बीट सफाफा (Beit Safafa) और येरुशलम, उत्तर-पश्चिम में बीट जाला (Beit Jala), पश्चिम में हुसान (Husan), दक्षिण-पश्चिम में अल-खद्र (al-Khadr) व अर्तास (Artas), तथा पूर्व में बीट सहौर (Beit Sahour) शामिल हैं। बीट जाला (Beit Jala) और बाद वाले मिलकर बेथलहम के साथ एक संकुलन बनाते हैं और ऐदा तथा अज़्ज़ा शरणार्थी शिविर शहर की सीमाओं के भीतर स्थित हैं।\n\nबेथलहम के केंद्र में इसका प्राचीन शहर है। यह प्राचीन शहर आठ भागों से मिलकर बना है, जो मैंगर चौक (Manger Square) के आस-पास के क्षेत्र का निर्माण करते हैं। इन भागों में ईसाई अल-नजाज्रेह (al-Najajreh), अल-फ़राहियेह (al-Farahiyeh), अल-अनात्रेह (al-Anatreh), अल-तराजमेह (al-Tarajmeh), अल-क़वाव्सा (al-Qawawsa) और ह्रीज़त (Hreizat) भाग तथा अल-फ़वाघरेह (al-Fawaghreh)—एकमात्र मुस्लिम भाग— शामिल हैं। अधिकांश ईसाई भागों के नाम उन अरब घैसनिद (Ghassanid) संप्रदायों के नाम पर रखे गए हैं, जो वहां बस गए। अल-क़वाव्सा (Al-Qawawsa) भाग का निर्माण अठारहवीं सदी में समीपस्थ नगर तुक़ु’ (Tuqu') से आए अरब ईसाई उत्प्रवासियों द्वारा किया गया था। पुराने शहर के भीतर एक सीरियाई भाग भी है, जिसके नागरिक तुर्की में मिदयात (Midyat) और मा’असार्ते (Ma'asarte) से आए हैं। इस प्राचीन शहर की कुल जनसंख्या लगभग 5,000 है।\n\nगर्म व सूखी गर्मियों और ठंडी शीत-ॠतु के साथ बेथलहम में भूमध्यसागरीय जलवायु है। शीत-ॠतु (मध्य-दिसंबर से मध्य-मार्च) का तापमान ठंडा और बरसाती हो सकता है। जनवरी सबसे ठंडा माह है, जिसमें तापमान 1 से 13 अंश सेल्सियस (33–55 अंश फारेनहाइट (°F)) के बीच हो सकता है। मई से सितंबर तक, मौसम गर्म और धूप से भरा होता है। 27 अंश सेल्सियस (81 अंश फारेनहाइट (°F)) के उच्च तापमान के साथ अगस्त सबसे गर्म माह है। बेथलहम में प्रतिवर्ष औसतन वर्षा होती है, जिसमें से 70% नवंबर से जनवरी के बीच होती है।\n\nबेथलहम की औसत वार्षिक सापेक्ष आर्द्रता 60% है और जनवरी व फरवरी के बीच यह अपनी उच्चतम दरों पर पहुंच जाती है। मई में आर्द्रता के स्तर न्यूनतम होते हैं। प्रतिवर्ष 180 दिनों तक रात में ओस पड़ सकती है। इस शहर पर भूमध्यसागर से आने वाली हवाओं का प्रभाव पड़ता है, जो कि दिन के मध्य में उत्पन्न होती हैं। हालांकि बेथलहम अप्रैल, मई और मध्य-जून के दौरान अरब के रेगिस्तान से आने वाली गर्म, सूखी, रेत-भरी और धूल-भरी \"खमासीन (Khamaseen)\" हवाओं से भी प्रभावित होता है।\n\nपीसीबीएस (PCBS) की 1997 की जनगणना के अनुसार, इस शहर की जनसंख्या 21,670 थी, जिसमें कुल 6,570 शरणार्थी शामिल हैं, जिनकी संख्या शहर की जनसंख्या का 30.3% है। सन 1997 में, बेथलहम के निवासियों के आयु-वितरण के अनुसार 27.4% निवासियों की आयु 10 वर्ष से कम थी, 20% लोग 10 से 19 वर्ष की आयु के थे, 17.3% निवासियों की आयु 20-29 वर्ष थी, 17.7% लोग 30 से 44 वर्ष के बीच थे, 12.1% की आयु 45-64 थी तथा 5.3% लोग 65 वर्ष की आयु को पार कर चुके थे। पुरुषों की संख्या 11,079 तथा महिलाओं की 10,594 थी। \n\nपीसीबीएस (PCBS) के एक आकलन के अनुसार, मध्य-2006 में बेथलहम की जनसंख्या 29,930 थी। हालांकि, पीसीबीएस (PCBS) की वर्ष 2007 की जनगणना में यह पाया गया कि जनसंख्या 25,266 थी, जिसमें 12,753 पुरुष और 12,513 महिलाएं थीं। निवासी ईकाइयों की संख्या 6,709 थी, जिनमें 5,211 परिवार थे। परिवारों में सदस्यों की औसत संख्या 4.8 थी। \n\nऑटोमन कर रिकार्ड के अनुसार 16वीं सदी के प्रारंभ में ईसाइयों की संख्या कुल जनसंख्या के लगभग 60% थी, जबकि 16वीं सदी के मध्य-काल तक ईसाई और मुस्लिम जनसंख्या लगभग समान हो चुकी थी। इस सदी के अंत तक कोई भी मुस्लिम निवासी नहीं बचा था और वयस्क पुरुष कर-दाताओं की संख्या 287 थी। पूरे ऑटोमन साम्राज्य के सभी गैर-मुस्लिमों की तरह, ईसाईयों को भी जिज़या-कर (jizya tax) देना पड़ता था। सन 1867 में एक अमरीकी यात्री ने वर्णन किया कि शहर की जनसंख्या 3,000 से 4,000 के बीच थी; जिनमें लगभग 100 प्रोटेस्टेंट (Protestants), 300 मुस्लिम और \"शेष लैटिन व ग्रीक चर्चों के सदस्य तथा कुछ अर्मेनियाई (Armenians) थे \". \n\nसन 1948 में, शहर की धार्मिक रचना में 85% ईसाई, अधिकांश ग्रीक ऑर्थोडॉक्स (Greek Orthodox) व रोमन कैथलिक (Roman Catholic) पंथों के अनुयायी, तथा 13% सुन्नी मुस्लिम थे। सन 2005 तक, ईसाई निवासियों की संख्या नाटकीय रूप से घटकर लगभग 20% रह गई। प्राचीन शहर में स्थित एकमात्र मस्जिद ओमर की मस्जिद (Mosque of Omar) है, जो कि मैंगर चौक (Manger Square) पर स्थित है।\n\nबेथलहम के ईसाई निवासियों में से अधिकांश लोग अरब के प्रायद्वीप के अरब ईसाई पंथ के वंशज होने का दावा करते हैं, जिनमें शहर के दो सबसे बड़े-अल फ़राहिया (al-Farahiyya) और अन-नजाज्रेह (an-Najajreh) शामिल हैं। इनमें से पहले समूह का दावा है कि वे उन घासनिदों (Ghassanids) के वंशज हैं जिन्होंने यमन से वर्तमान जॉर्डन के वादी मुसा (Wadi Musa) की ओर देशांतरण किया था और अन-नजाज्रेह (an-Najajreh) के लोग दक्षिणी हेजाज़ (Hejaz) में नाजरान (Najran) के अरबों के वंशज हैं। बेथलहम का एक अन्य पंथ, अल-अनांत्रेह (al-Anantreh), भी अपनी वंशावली को अरब प्रायद्वीप से जोड़ता है। \n\nबेथलहम में ईसाइयों का प्रतिशत निरंतर गिर रहा है, जिसका मुख्य कारण लगातार हो रहा उत्प्रवास है। मुस्लिम समुदाय की तुलना में ईसाइयों की निम्न जन्म-दर भी इस गिरावट का एक कारण है। सन 1947 में, ईसाई कुल जनसंख्या के 75% थे, लेकिन 1998 तक यह प्रतिशत गिर कर 23% पर आ गया। बेथलहम के वर्तमान महापौर, विक्टर बातारेश (Victor Batarseh) ने वॉइस ऑफ अमेरिका (Voice of America) को बताया कि, \"तनाव, शारीरिक या मनोवैज्ञानिक, तथा बुरी आर्थिक स्थितियों के कारण, कई लोग, चाहे वे ईसाई हों या मुस्लिम, उत्प्रवास कर रहे हैं, लेकिन यह ईसाइयों में अधिक दिखाई देता है क्योंकि वे अल्पसंख्यक हैं।\" \n\nअंतरिम समझौते का पालन करने वाला फिलिस्तीनी प्राधिकरण (Palestinian Authority) आधिकारिक रूप से बेथलहम क्षेत्र के ईसाइयों की समानता के लिये प्रतिबद्ध है, हालांकि प्रिवेंटिव सेक्युरिटी सर्विस (Preventive Security Service) एवं आतंकी गुटों की ओर से उनके खिलाफ हिंसा की भी कुछ घटनाएं होती रहीं हैं।\n\nद्वितीय इंतिफादा (Second Intifada) की शुरुआत और इसके परिणामस्वरूप पर्यटन में आई कमी ने भी ईसाई अल्पसंख्यकों को प्रभावित किया है और इनमें से अनेक लोगों को आर्थिक रूप से झटका लगा है क्योंकि वे बेथलहम के अनेक होटलों और सेवाओं के मालिक हैं, जो विदेशी पर्यटकों की आवश्यकताओं का ध्यान रखती हैं। ईसाइयों द्वारा इस क्षेत्र को छोड़ने के कारणों पर किये गये एक सांख्यिकीय विश्लेषण ने इसके लिये आर्थिक और शैक्षणिक अवसरों की कमी, विशेषतः ईसाइयों की मध्यम-वर्गीय अवस्था और उच्च शिक्षा के कारण, को दोषी ठहराया. द्वितीय इंतिफादा (Second Intifada) के बाद से, 10% ईसाई जनसंख्या ने यह शहर छोड़ दिया है।\n\nवर्ष 2006 में फिलिस्तीनी सेंटर फॉर रिसर्च एंड डायलॉग (Palestinian Centre for Research and Cultural Dialogue) द्वारा किये गये बेथलहम के ईसाइयों के एक मतदान में यह पाया गया कि उनमें से 90% ने बताया कि उनके मुस्लिम मित्र हैं, 73.3% ने माना कि फिलिस्तीनी राष्ट्रीय प्राधिकरण (Palestinian National Authority) शहर में स्थित ईसाई धरोहर के साथ सम्मानजनक व्यवहार करता है और 78% ने इस क्षेत्र में इसराइली यात्रा प्रतिबंधों को ईसाइयों के निष्क्रमण का कारण माना.\n\nहमास सरकार की आधिकारिक स्थिति शहर की ईसाई जनसंख्या का समर्थन करने की रही है, हालांकि शहर में इस्लामिक उपस्थिति को बढ़ाने, उदाहरणार्थ ईसाई पड़ोस में पहले प्रयोग न की जा रही किसी मस्जिद में आकर प्रार्थना करने की अपील करके, के कारण समय-समय पर कुछ अनाम निवासियों द्वारा इस पार्टी की आलोचना भी की जाती रही है। \"जेरुसलम पोस्ट (Jerusalem Post)\" के अनुसार, हमास के अंतर्गत, ईसाई जनसंख्या को कानून और व्यवस्था की कमी का सामना करना पड़ता है, जिसने इन्हें स्थानीय माफिया द्वारा ज़मीन हथिया लिये जाने के प्रति ग्रहणीय छोड़ दिया है, जो अप्रभावी अदालतों का और इस अनुभव का लाभ उठाते हैं कि ईसाई जनसंख्या द्वारा स्वयं के समर्थन में खड़े होने की संभावना कम है।\n\nखरीदारी बेथलहम का एक प्रमुख क्षेत्र है, विशेषकर क्रिसमस के मौसम में. शहर की मुख्य सड़क और पुराने बाज़ार में हस्तशिल्प, मध्य-पूर्व के मसाले, आभूषण और पूर्वी मिठाइयां, जैसे बकलावा (baklawa), बेचने वाली दुकानों की कतार है। \n\nइस शहर में हस्तशिल्प की वस्तुएं बनाने का इतिहास इसकी स्थापना जितना ही प्राचीन है। बेथलहम में अनेक दुकानों में स्थानीय जैतून के झुरमुट से बनी जैतून की लकड़ी की नक्काशी — जिसके लिये यह शहर प्रसिद्ध है — बेची जाती है। नक्काशी की हुई ये वस्तुएं बेथलहम आने वाले पर्यटकों द्वारा खरीदा जाने वाला प्रमुख उत्पाद है। धार्मिक हस्तशिल्प भी बेथलहम में एक प्रमुख उद्योग है और कुछ उत्पादों में हाथों से बनाए गए मदर-ऑफ-पर्ल (mother-of-pearl) से बने आभूषण, व साथ ही जैतून की लकड़ी से बनी मूर्तियां, डिब्बे एवं क्रॉस शामिल हैं। मदर-ऑफ-पर्ल हस्तशिल्प बनाने की कला से बेथलहम का परिचय 14वीं सदी के दौरान दमास्कस के फ्रांसिस्कन सन्यासियों (Franciscan friars) ने करवाया था। पत्थर और संगमरमर को काटना, टेक्सटाइल, फर्नीचर और सजावट अन्य मुख्य उद्योग हैं। बेथलहम में पेंट, प्लास्टिक, सिन्थेटिक रबर, दवाओं, निर्माण सामग्री और खाद्य उत्पादों, मुख्यतः पास्ता और कन्फेक्शनरी, का उत्पादन भी किया जाता है।\n\nबेथलहम में एक वाइन बनाने वाली कंपनी, सन 1885 में स्थापित क्रेमिसन वाइन (Cremisan Wine), है, जो वर्तमान में अनेक देशों को वाइन की आपूर्ति करती है। इस वाइन का उत्पादन क्रेमिसन के मठ में रहने वाले भिक्षुओं द्वारा किया जाता है और अधिकांश अंगूरों का उत्पादन अल-खादेर (al-Khader) क्षेत्र से होता है। इस मठ का वाइन उत्पादन लगभग 700,000 लीटर प्रति वर्ष है।\n\nपर्यटन बेथलहम का प्राथमिक उद्योग है और वर्ष 2000 के पूर्व की अन्य फिलिस्तीनी बस्तियों के विपरीत, अधिकांश कार्यरत निवासी इसराइल में कार्य नहीं करते. कार्यरत जनसंख्या के 25% से अधिक को इस उद्योग में प्रत्यक्ष या अप्रत्यक्ष रोजगार प्राप्त था। इस शहर की अर्थव्यवस्था में पर्यटन का योगदान लगभग 65% और फिलिस्तीनी राष्ट्रीय प्राधिकरण (Palestinian National Authority) में 11% है। \n\nईसा के जन्मस्थान पर स्थित चर्च (Church of the Nativity) बेथलहम के मुख्य पर्यटक आकर्षणों में से एक है और यह ईसाई तीर्थयात्रियों को आकर्षित करने वाले चुम्बक के समान है। यह शहर के मध्य— मैंगर चौक (Manger Square) का एक भाग — में होली क्रिप्ट नामक एक खोह या गुफा के ऊपर स्थित है, जहां संभवतः ईसा का जन्म हुआ था। पास में ही एक मिल्क ग्रोटो (Milk Grotto) स्थित हैं, जहां इस पवित्र परिवार ने मिस्र की ओर पलायन करते समय शरण ली थी और उसी की बगल में वह गुफा है, जहां संत जेरोम (St. Jerome) ने हिब्रू ग्रंथों का लैटिन में अनुवाद करते हुए तीस वर्ष बिताए थे। \n\nबेथलहम में तीस से भी अधिक होटल हैं। जकीर पैलेस (Jacir Palace), सन 1910 में चर्च के पास निर्मित, बेथलहम के सबसे सफल होटलों में से एक और यहां का सबसे पुराना होटल है। द्वितीय इंतिफादा (Second Intifada) की हिंसा के कारण वर्ष 2000 में इसे बंद कर दिया गया था, लेकिन सन 2005 में इसे दोबारा खोला गया।\n\n21 मई 2008 को बेथलहम ने फिलिस्तीनी क्षेत्रों में हुए अब तक के सबसे बड़े आर्थिक सम्मेलन की मेजबानी की. इसकी पहल फिलिस्तीनी प्रधानमंत्री और पूर्व वित्त-मंत्री सलाम फयाद (Salam Fayyad) द्वारा पूरे मध्य-पूर्व से आए 1,000 से अधिक व्यापारियों, बैंकरों व सरकारी अधिकारियों को वेस्ट बैंक व गाज़ा पट्टी में निवेश करने पर राज़ी करने के लिये की गई थी, हालांकि फयाद ने स्वीकार किया कि इसराइली-फिलिस्तीनी संघर्ष से सीधे जुड़े होने के कारण ये क्षेत्र “उपयुक्त व्यापारिक वातावरण से बहुत दूर हैं”. इसके बावजूद, फिलिस्तीनी क्षेत्रों में व्यापारिक निवेशों के लिये 1.4 बिलियन अमरीकी डॉलर आरक्षित किये गये।\n\nएक राज्य के रूप में इसराइल की स्थापना से पूर्व, बेथलहम के वस्र तथा कशीदाकारी संपूर्ण यहूदिया पहाड़ियों (Judaean Hills) व तटीय मैदान में लोकप्रिय थी। बेथलहम तथा निकटस्थ ग्रामों बीट जाला (Beit Jala) और बीट सहौर (Beit Sahour) की महिला कशीदाकारों को शादी-विवाह के वस्रों के व्यावसायिक उत्पादकों के रूप में जाना जाता था। बेथलहम “रंगों और धात्विक चमक का एक सकल प्रभाव” उत्पन्न करने वाली कशीदाकारी का एक केंद्र था।\n\nबेथलहम में कुछ कम औपचारिक वस्र सामान्यतः जामुनी धागों से निर्मित किये जाते थे और उनके ऊपर स्थानीय बुने हुए ऊन से बनाया गया एक बिना आस्तीन वाला कोट (\"बिष्ट\") पहना जाता था। विशेष अवसरों के लिये पंखदार आस्तीनों वाले वस्र पट्टेदार रेशम से बनाए जाते थे और छोटा \"तकसिरेह (taqsireh)\" जैकेट, जिसे पूरे फिलिस्तीनी क्षेत्र में बेथलहम जैकेट के नाम से जाना जाता है, इस पर पहना जाता था। तकसिरेह (taqsireh) मखमल या बनात (broadcloth) बनाया जाता था और सामान्यतः इस पर भारी कशीदाकारी की होती थी। \n\nबेथलहम का कार्य मुक्त या वृत्ताकार रेखाओं के साथ फूलों के एक शैलीदार पैटर्न का निर्माण करने के उद्देश्य से, वस्र के लिये प्रयुक्त रेशम, ऊन, नमदा (felt) या मखमल पर जड़े हुए सोने या चांदी के तार, या रेशम के तार के प्रयोग के कारण अद्वितीय था। इस तकनीक का प्रयोग “शाही” वैवाहिक पोशाकों (\"थोब मलाक\"), तकसिरेह (taqsireh) तथा विवाहित महिलाओं द्वारा पहने जाने वाले \"शातवेह (shatwehs)\" को बनाने के लिये किया जाता था। कुछ लोगों ने इसकी पहचान बाइज़ेंटियम (Byzantium) साम्राज्य, तथा अन्य लोगों ने ऑटोमन (Ottoman) साम्राज्य के उच्च-वर्ग के अधिक औपचारिक वस्रों के रूप में की है। चूंकि बेथलहम के ईसाई गांव था, अतः स्थानीय महिलाएं चर्च के वस्रों पर भी महीनता से की जाने वाली भारी कशीदाकारी और चांदी की जरी से परिचित थीं।\n\n14वीं सदी में दमास्कस के फ्रांसिस्कन सन्यासियों (Franciscan friars) ने मदर-ऑफ-पर्ल (mother-of-pearl) नक्काशी की कला से बेथलहम को परिचित करवाया और तभी से यह इस शहर की एक परंपरा रही है। एक महत्वपूर्ण ईसाई शहर के रूप में बेथलहम की स्थिति सदियों से तीर्थयात्रियों के एक सतत प्रवाह को आकर्षित करती रही है। इससे बहुत अधिक स्थानीय कार्य और आय, महिलाओं के लिये भी, का सृजन हुआ है, जिसमें मदर-ऑफ-पर्ल की निशानियों का निर्माण करना शामिल है। इसका उल्लेख रिचर्ड पोकॉक (Richard Pococke) द्वारा किया गया है, जिन्होंने 1727 में इस शहर की यात्रा की.\n\nवर्तमान समय के उत्पादों में क्रॉस, कानों की बालियां, जड़ाउ पिन, फिलिस्तीन के नक्शे और चित्रों की फ्रेम शामिल हैं।\n\nबेथलहम में पेलेस्टिनीयन हेरिटेज सेंटर (Palestinian Heritage Center) स्थित है, जिसकी स्थापना सन 1991 में हुई थी। इस केंद्र का लक्ष्य फिलिस्तीनी कशिदाकारी, कला और लोक-साहित्य को संरक्षित रखना व प्रचारित करना है। इंटरनैशनल सेंटर ऑफ बेथलहम (International Center of Bethlehem) एक अन्य सांस्कृतिक केंद्र है, जो मुख्यतः बेथलहम की संस्कृति पर ध्यान केंद्रित करता है। यह भाषा और गाइड प्रशिक्षण, महिलाओं के अध्ययन और कला व शिल्प प्रदर्शन तथा प्रशिक्षण प्रदान करता है। \n\nएडवर्ड सेड नैशनल कन्ज़र्वेटरी ऑफ म्युज़िक (Edward Said National Conservatory of Music) की एक शाखा बेथलहम में स्थित है और इसमें लगभग 500 छात्र हैं। इसके मुख्य लक्ष्य बच्चों को संगीत की शिक्षा देना, अन्य विद्यालयों के लिये शिक्षकों को प्रशिक्षित करना, संगीत-संबंधी शोध को प्रायोजित करना और फिलिस्तीनी लोक-साहित्य का अध्ययन करना हैं।\n\nबेथलहम की नगरीय सीमा के भीतर चार संग्रहालय हैं। क्रिब ऑफ द नैटिविटी थियेटर एंड म्युज़ियम (Crib of the Nativity Theatre and Museum) ईसा के जीवन के महत्वपूर्ण चरणों को चित्रित करने वाले 31 त्रि-आयामी (3D) मॉडल पर्यटकों के लिये प्रस्तुत करता है। इसके थियेटर में बीस मिनट का एक एनीमेटेड शो प्रस्तुत किया जाता है। बेथलहम के प्राचीन शहर में स्थित बाड गियासामन म्युज़ियम (Badd Giacaman Museum), 18वीं सदी में बनाया गया था और यह मुख्यतः जैतून के तेल के उत्पादन के इतिहास और प्रक्रिया पर केंद्रित है। \n\nबैतुना अल-तलहमी म्युज़ियम (Baituna al-Talhami Museum), जिसकी स्थापना सन 1972 में हुई थी, में बेथलहम के निवासियों की संस्कृति के प्रदर्शन शामिल हैं। इंटरनैशनल म्युज़ियम ऑफ नैटिविटी (International Museum of Nativity) की रचना यूनाइटेड नेशन्स एज्युकेशनल, साइंटिफिक एंड कल्चरल ऑर्गनाइज़ेशन (संयुक्त राष्ट्र Educational, Scientific and Cultural Organization) (यूनेस्को) (युनेस्को) द्वारा “एक उद्बोधक वातावरण में उच्च कलात्मक गुणवत्ता” के कार्यों के प्रदर्शन के उद्देश्य से की गई थी।\n\nबेथलहम में क्रिसमस की रस्में तीन भिन्न तिथियों पर आयोजित की जातीं हैं: 25 दिसम्बर रोमन कैथलिक व प्रोटेस्टेंट संप्रदायों के लिये पारंपरिक तिथि है, लेकिन ग्रीक, कॉप्टिक व सीरियाई ऑर्थोडॉक्स ईसाई 6 जनवरी को तथा अमरीकी ऑर्थोडॉक्स ईसाई 19 जनवरी को क्रिसमस का त्यौहार मनाते हैं। क्रिसमस के अधिकांश जुलूस मैंगर चौक (Manger Square), ईसा के जन्मस्थान पर स्थित बैसिलिका (Basilica of the Nativity) के बाहर स्थित एक प्लाज़ा, से होकर गुज़रते हैं। कैथलिक प्रार्थनायें सेंट कैथराइन (St. Catherine) के चर्च में होती हैं और प्रोटेस्टेंट अक्सर शेफर्ड्स फील्ड्स (Shepherds' Fields) में प्रार्थनायें आयोजित करते हैं।\n\nअन्य फिलिस्तीनी बस्तियों की ही तरह, बेथलहम भी फिलिस्तीनी लोक-साहित्य से संबंधित संतों व पैगंबरों से जुड़े त्यौहारों में शामिल होता है। 5–6 मई को आयोजित किया जाने वाला फीस्ट ऑफ सेंट जॉर्ज (Feast of Saint George) (अल-खद्र) (al-Khadr) एक ऐसा ही वार्षिक त्यौहार है। इस उत्सव के दौरान, शहर के ग्रीक ऑर्थोडॉक्स ईसाई एक जुलूस के रूप में निकटवर्ती अल-खदेर (al-Khader) नगर की ओर जाते हैं, जहां सेंट जॉर्ज के मठ के पास स्थित जल में नवजात शिशुओं का बपतिस्मा किया जाता है और भेड़ की बलि देने की रस्म निभाई जाती है। फीस्ट ऑफ सेंट एलिजाह (Feast of St. Elijah) बेथलहम के उत्तर में स्थित एक ग्रीक ऑर्थोडॉक्स मठ, मार एलियास (Mar Elias), तक निकाले जाने वाले एक जुलूस के द्वारा मनाया जाता है।\n\nबेथलहम शहर बेथलहम शासकीय-क्षेत्र (Governorate) का \"मुहफज़ा (muhfaza)\" (मुख्यालय) या जिले की राजधानी है। \n\nबेथलहम में नगर-परिषद के चुनाव पहली बार 1876 में हुए थे, जब बेथलहम के प्राचीन शहर के भागों (सीरियाक भाग के अलावा) के \"मुख्तारों\" (“प्रमुखों”) ने शहर के प्रत्येक पंथ का प्रतिनिधित्व करने वाले सात सदस्यों की एक स्थानीय परिषद के चुनाव का निर्णय लिया। एक बुनियादी कानून बनाया गया कि यदि महापौर पद का विजेता कोई कैथलिक हो, तो उसका सहायक ग्रीक ऑर्थोडॉक्स समुदाय से होना चाहिये. \n\nशुरु से अंत तक, ब्रिटिश और जॉर्डन के द्वारा बेथलहम के शासन, सीरियाक भाग (Syriac Quarter) को इस चुनाव में शामिल होने की अनुमति दी गई और इसी प्रकार त’आमराह बेडॉइन और फिलिस्तीन शरणार्थियों को भी अनुमति प्रदान की गई, जिसके फलस्वरूप परिषद में नगर के सदस्यों की संख्या ग्यारह किये जाने को मंज़ूरी मिली. सन 1976 में, एक संशोधन पारित करके महिलाओं को मतदान करने और परिषद की सदस्य बनने की अनुमति मिली और बाद में मतदान की आयु 21 वर्ष से बढ़ाकर 25 वर्ष कर दी गई। \n\nआज, बेथलहम नगर परिषद में महापौर व उप-महापौर सहित पंद्रह निर्वाचित सदस्य होते हैं। एक विशेष अधिनियम के अनुसार यह आवश्यक है कि महापौर व नगर परिषद के सदस्यों का बहुमत ईसाई हो, जबकि शेष सीटें मुक्त हैं और किसी धर्म तक सीमित नहीं हैं। \n\nइस परिषद में राजनैतिक दलों की अनेक शाखाएं हैं, जिनमें साम्यवादी, इस्लामवादी व धर्मनिरपेक्ष शामिल हैं। आरक्षित सीटों पर सामान्यतः पैलेस्टाइन लिबरेशन ऑर्गनाइज़ेशन (Palestine Liberation Organization) (पीएलओ) (PLO) के वामपंथी धड़े, जैसे पॉप्युलर फ्रंट फॉर द लिबरेशन ऑफ पैलेस्टाइन (Popular Front for the Liberation of Palestine) (पीएफएलपी) (PFLP) और पैलेस्टाइन पीपल्स पार्टी (Palestinian People's Party) (पीपीपी) (PPP) का ही वर्चस्व होता है। सन 2005 के फिलिस्तीनी नागरिक चुनावों में मुक्त सीटों में से अधिकांश सीटें हमास ने जीतीं थीं।\n\n2005 के बेथलहम नगर निगम के चुनावों के निर्वाचित उम्मीदवार \nनगर के कानून के अनुसार बेथलहम के महापौर व उप-महापौर का ईसाई होना आवश्यक है।\n\n\nपैलेस्टिनीयन सेंट्रल ब्यूरो ऑफ स्टैटिस्टिक्स (Palestinian Central Bureau of Statistics) (पीसीबीएस) (PCBS) के अनुसार, वर्ष 1997 में, बेथलहम की 10 वर्ष से अधिक जनसंख्या में से लगभग 84% लोग शिक्षित थे। शहर की जनसंख्या में से, 10,414 लोगों ने विद्यालयों में प्रवेश लिया था (4,015 लोगों ने प्राथमिक विद्यालय में, 3,578 लोगों ने माध्यमिक विद्यालय में और 2,821 लोगों ने उच्च-माध्यमिक विद्यालय में). उच्च माध्यमिक विद्यालय के लगभग 14.1% विद्यार्थियों ने डिप्लोमा हासिल किया। सन 2006 में बेथलहम के शासकीय-क्षेत्र में 135 विद्यालय थे; इनमें से 100 फिलिस्तीनी राष्ट्रीय प्राधिकरण (Palestinian National Authority) के शिक्षा मंत्रालय द्वारा संचालित, सात यूनाइटेड नेशन्स रिलीफ एंड वर्क्स एजेंसी (संयुक्त राष्ट्र Relief and Works Agency) (यूएनआरडब्ल्यूए) (UNRWA) द्वारा संचालित और 28 निजी थीं। \n\nबेथलहम में बेथलहम विश्वविद्यालय स्थित है, जो कि सन 1973 लैसालियाई (Lasallian) परंपरा में स्थापित उच्च-शिक्षा का एक कैथलिक ईसाई सह-शिक्षा संस्थान है, जो सभी धार्मिक विश्वासों को मानने वाले विद्यार्थियों के लिये खुला है। बेथलहम विश्वविद्यालय वेस्ट बैंक में स्थापित पहला विश्वविद्यालय है और इसकी जड़ें सन 1893 तक ढूंढी जा सकती हैं, जब डे ला सैले क्रिश्चियन ब्रदर्स (De La Salle Christian Brothers) ने पूरे फिलिस्तीन व मिस्र में विद्यालय खोले थे।\n\nबेथलहम में निजी कम्पनियों के स्वामित्व वाले तीन बस स्टेशन हैं, जो येरुशलम (Jerusalem), बीट जाला (Beit Jala), बीट सहौर (Beit Sahour), हेब्रोन (Hebron), नहालिन (Nahalin), बत्तीर (Battir), अल-खादेर (al-Khader), अल-उबैदिया (al-Ubeidiya) और बीट फ़ज्जार (Beit Fajjar) के लिये अपनी सेवाएं देते हैं। यहां दो टैक्सी स्टेशन हैं, जो बीट सहौर (Beit Sahour), बीट जाला (Beit Jala), येरुशलम (Jerusalem), तुकु’ (Tuqu') और हेरोडियम (Herodium) की यात्रा करवाते हैं। यहां किराये पर कारें उपलब्ध कराने वाले दो विभाग भी हैं: मुराद (Murad) व ‘ओराबी ('Orabi). वेस्ट बैंक के लाइसेंस वाली बसों और टैक्सियों को परमिट के बिना इसराइल, येरुशलम सहित, में प्रविश करने की अनुमति नहीं होती.\n\nइसराइल द्वारा बनाए गए वेस्ट बैंक नाके का बेथलहम पर राजनैतिक रूप से, सामाजिक रूप से और आर्थिक रूप से प्रभाव पड़ा है। यह नाका इस शहर के निर्माण-क्षेत्र के उत्तरी भाग पर, एक ओर ‘ऐदा के शरणार्थी शिविर में बने घरों से, तथा दूसरी ओर येरुशलम की नगरपालिका से, कुछ ही मीटर की दूरी पर बना हुआ है।\n\nबेथलहम के संकुलन से शेष वेस्ट बैंक की ओर आवागमन के अधिकांश प्रवेश व निर्गम द्वारा वर्तमान में इसराइली जांच-केंद्रों व मार्ग अवरोधों के अधीन हैं। अभिगमन का स्तर इसराइली सुरक्षा निर्देशों के अनुसार बदलता रहता है। बेथलहम के फिलिस्तीनी निवासियों द्वारा वेस्ट-बैंक से इसराइली कब्जे वाले येरुशलम में की जाने वाली यात्रा का नियमन एक परमिट-प्रणाली के द्वारा किया जाता है। प्रवेश के लिये ऐसे परमिट प्राप्त करना, जो कि अतीत में बेथलहम के लिये अनेक प्रकार से एक शहरी आश्रय के रूप में कार्य करता था, द्वितीय इंतिफादा से जुड़ी हिंसा की शुरुआत के बाद से अत्यधिक दुर्लभ हो गया है, हालांकि बाद में इसराइल ने इन दो समीपस्थ शहरों के बीच आवागमन को सरल बनाने के लिये एक टर्मिनल का निर्माण किया है।\n\nफिलिस्तीनियों को परमिट के बिना शहर के बाहरी इलाके में स्थित रैशेल की समाधि वाले यहूदी पवित्र-स्थल में प्रवेश करने की अनुमति नहीं है। चूंकि बेथलहम व बाइबिल में लिखित निकटवर्ती सोलोमन के कुण्ड (Solomon's Pools) एरिया ए (Area A) (पीएनए (PNA) सैन्य व नागरिक प्रशासन दोनों के नियंत्रण वाले क्षेत्र) में स्थित हैं, अतः इसराइली नागरिकों को इसराइली सैन्य अधिकारियों से प्राप्त परमिट के बिना यहां प्रवेश करने से रोका जाता है।\n\nबेथलहम के साथ ट्वाइंड है:\n\n\n\n", "id": "216555", "title": "बेथलहम"}
{"url": "https://hi.wikipedia.org/wiki?curid=216558", "text": "निशान-ए-हैदर\n\nनिशान-ए-हैदर, पाकिस्तान का सर्वोच्च सैन्य पुरस्कार है, जो किसी युद्ध में असाधारण वीरता दिखाने वाले सैनिक को, चाहे वो किसी भी रैंक का क्यों ना हो, मरणोपरांत प्रदान किया जाता है। \n", "id": "216558", "title": "निशान-ए-हैदर"}
{"url": "https://hi.wikipedia.org/wiki?curid=216565", "text": "बेडटाइम स्टोरीज़ (फ़िल्म)\n\n\"बेडटाइम स्टोरीज़\" () एडम शेंकमैन द्वारा निर्देशित 2008 की एक अमेरिकी पारिवारिक-काल्पनिक-कॉमेडी फ़िल्म है, जिसमे एडम सेंडलर ने पहली बार पारिवारिक पृष्ठभूमि पर आधारित फ़िल्म में अभिनय किया है। \"पीजी\" (PG) दर्ज़ा प्राप्त हैप्पी मेडिसन की तीन फिल्मों में से यह दूसरी फ़िल्म है (\"द मास्टर ऑफ़ डिस्गाइस\" (The Master of Disguise) से पहले तथा \"\" के बाद) जिसका निर्माण सेंडलर की निर्माण कम्पनी हैप्पी मेडिसन और एंड्रयू गन की कम्पनी गन फिल्म्ज़ ने किया है, तथा वाल्ट डिज़्नी पिक्चर्स ने इसका वितरण किया है।\"\" \n\nस्केटर ब्रॉन्सन एक होटल में सहायक है जिसके पिता ने उससे वादा लिया था कि वह पारिवारिक होटल का प्रबंधक बनेगा. वादा पूरा करने के लिए बैरी नॉटिंघम द्वारा सहमति व्यक्त की गई जब ब्रॉन्सन परिवार ने अपना होटल उसे बेचा। जब नॉटिंघम एक नया होटल बनाने की योजना बनाता है, तो वह केंडल नाम के एक अन्य व्यक्ति प्रबंधक नियुक्त करता है।\n\nस्केटर की बहन वेन्डी उसे अपने बच्चों बॉबी और पैट्रिक की देखभाल के लिए कहती है क्योंकि जिस स्कूल में वह काम करती थी, वह बंद हो रहा है तथा वह कहीं और रोज़गार ढूंढ रही है। स्केटर अपनी भतीजी और भतीजे को बहुत अच्छी तरह से नहीं जानता, पर सहमत हो जाता है। दिन की पाली में काम करने वाली आया जिल के जाने के पश्चात्, वह उन्हें बिस्तर पर ले जाता है क्योंकि वे उसे कहानी सुनाने के लिए कहते हैं। वह अपनी कहानी बनाता है, जिसे वह अपने जीवन पर केन्द्रित कर के मध्ययुगीन कहानी के \"सर फिक्सअलोट\" (Sir Fixalot) नामक एक जमींदार और उसके प्रतिद्वंद्वी \"सर बटकिस्स\" (Sir Buttkiss) के रूप में सुनाता है। पूरी कहानी के दौरान बच्चे अपनी तरफ से भी कुछ जोड़ते रहते हैं, जैसे राजा ने सर फिक्सअलोट को खुद को साबित करने का मौका दिया. उत्सव के दौरान, पैट्रिक कहता है कि गमबॉल्स की बारिश हो रही हैं और कहानी खत्म हो जाती है। अगले दिन, स्केटर को नॉटिंघम का टेलीविजन ठीक करने के लिए बुलाया जाता है और उसके आने पर, वह स्केटर को, रॉक एंड रोल विषय जो बहुत हद तक हार्ड रॉक होटल की ही तरह है, नामक \"गुप्त\" विषय (secret theme) के बारे में बताता है, जिसके बारे में उसने होटल में घोषणा की थी। जब स्केटर इस पर आपत्ति जाता है तो उसे केंडल के साथ प्रतिस्पर्धा कर के एक बेहतर विषय बताने के अवसर की पेशकश की जाती है। गाड़ी चलाने के दौरान, स्केटर पर अचानक ऊपर से गमबॉल्स की बौछार होने लगती है, लेकिन वह जान नहीं पाता कि इसका कारण एक दुर्घटनाग्रस्त डिलीवरी ट्रक है। स्केटर निष्कर्ष निकालता है कि कहानी सच हो गयी थी और खुद को लाभ पहुंचाने के लिए वह इसका प्रयोग तुरंत एक योजना बनाने में करता है।\n\nअगली कहानी के लिए, वह एक पश्चिमी विषय के बारे में विस्तार से बताता है जिसमे वह एक भारतीय मुखिया से \"फेरारी\" घोड़ा प्राप्त करता है। बच्चे कहानी का समर्थन नहीं करते लेकिन एक युवती को कई अपराधियों से बचाने के लिए कहते हैं। वे कहते हैं कि यदि वह इनाम के रूप में चुंबन लेगा तो बौना उसे लात मारेगा. उस रात, स्केटर अपनी फेरारी की तलाश में बाहर जाता है और एक आदमी से मिलता है, जो उसका बटुआ चुरा लेता है। वॉयलट, जो पपराज्ज़ियों द्वारा घिर जाती है, को वहां से गुजरते हुए स्केटर द्वारा बचा लिया जाता है। जैसे ही वह उसका चुंबन लेने लगता है, उसे एक बौना लात मारता है। इस घटना से, वह यह निष्कर्ष निकालता है कि कि केवल बच्चों द्वारा किए गये बदलाव ही वास्तविकता को प्रभावित करते हैं। अगली रात, स्केटर विषय विचार प्रतियोगिता के लिए बच्चों को फुसलाने की कोशिश करता है किन्तु वे अपनी कहानियों में रोमांस और एक्शन में अधिक रूचि लेते हैं। अगली कहानी स्केटिकस नाम के एक यूनानी ग्लेडियेटर से शुरू होती है, जो सम्राट तथा दर्शकों को स्टेडियम में प्रभावित करके, सबसे सुंदर युवती का ध्यान आकर्षित करता है। एक भोजन के पश्चात्, जिसमे हाई स्कूल में उस को चाहने वाली सभी लड़कियां थीं, उसे एक ख़ूबसूरत युवती के साथ देख कर प्रभावित हो जाती हैं और वे बेतरतीब ढंग से \"होकी पोकी\" (Hokey Pokey) गाने लगती हैं। स्केटिकस द्वारा एक आदमी के जीवन को बचाने के बाद, एक तूफ़ान उसे तथा युवती को एक जादुई गुफा में भेज देता है, जिसमे अब्राहम लिंकन हैं। स्केटर कहानी के दौरान अपना धैर्य खो देता है और बच्चों को नाराज़ कर देता है। क्योंकि वे आगे जारी रखने में असमर्थ रहते हैं, कहानी समाप्त होती है।\n\nअगले दिन, स्केटर को पता लगता है कि कहानी के अनुसारर वॉयलट उससे नहीं मिलेगी, लेकिन वह अप्रत्याशित रूप से जिल के पास जाता है, जो उसे दोपहर के भोजन के लिए आमंत्रित करती है। स्केटर की हाई स्कूल की लड़कियां रेस्तरां में हैं, इसलिए स्केटर जिल से अपनी प्रेमिका होने का नाटक करने के लिए कहता है। लड़कियों द्वारा \"होकी पोकी\" (Hokey Pokey) गाने तथा समुद्र तट पर स्केटर द्वारा एक आदमी को लापरवाही से बचाने के बाद, अचानक से आया एक तूफ़ान उन्हें डॉक (गोदी) पर भेज देता है जहां उसे महसूस होता है कि वह उस से प्यार करता है। जैसे ही वे चुंबन लेने लगते हैं, स्केटर को याद आता है कि एबी लिंकन प्रकट होने वाले हैं और वह दूर चला जाता है। ऐसा होने की बजाए, एक अमेरिकी पैनी (जिस पर लिंकन का चेहरा होता है) डॉक की दरारों से गिरते हुए कहानी को ख़त्म करती है।\n\nस्केटर और बच्चों की एक साथ अंतिम रात गुज़ारने के दौरान, एक अन्तरिक्ष आधारित कहानी शुरू होती है जिसमे स्केटर का चरित्र केंडल के चरित्र के साथ बिना गुरुत्वाकर्षण के वायुमंडल (एंटी ग्रेविटी) में लड़ता है। स्केटर का चरित्र जो एक विदेशी अस्पष्ट भाषा बोलता है, जीत जाता है और स्केटर जल्दी से कहानी को समाप्त कर देता है। पैट्रिक टोकता है कि कहानी बहुत अधिक जानी पहचानी है और कहता है कि कहानी के ख़त्म होने से पहले स्केटर भस्म हो जाता है।\n\nनॉटिंघम के जन्मदिन की पार्टी में, स्केटर द्वारा आग से होने वाले खतरों से बचने की कोशिश में, उसकी जीभ पर एक मधुमक्खी डंक मार देती है, जिस से केंडल के नए ब्रॉडवे थीम पर आधारित होटल पर प्रतिस्पर्धा के दौरान उसकी बात समझना कठिन हो जाता है। नॉटिंघम केंडल के दिखावटी दृष्टिकोण की बजाए स्केटर के दृष्टिकोण की प्रशंसा करता है। जन्मदिन पर खलबली मचने के दौरान स्केटर को नॉटिंघम द्वारा गोली लग जाती है। इसके बाद स्केटर द्वारा यह बताने के पश्चात् जिल, पैट्रिक और बॉबी निराश हो जाते हैं कि जिस जगह पर होटल बनाया जा रहा है, वह उस स्कूल के संपत्ति है जिसमे वे सभी काम करते और पढ़ते हैं। वेन्डी का मानना है कि उसे पता नहीं था, लेकिन वह इसलिए निराश है कि उसने अनजाने में बच्चों को यह सिखाया था कि खुशनुमा अंत जैसी कोई चीज़ नहीं होती. वह कबूल करती है कि वह हमेशा उससे तथा अपने पिता की बनाई हुई कहानियों तथा उनके द्वारा किये जाने वाले मनोरंजनों से इर्ष्या करती रही है, जो वह कभी स्वयं नहीं कर पाई और उसने मन ही मन यह सोचा था कि बच्चों को उसके पास छोड़ने से उनकी मज़े करने की आदत मजबूरन ख़त्म हो जाएगी. जब वे विध्वंस का विरोध करने जाते हैं, तो इससे स्केटर को स्कूल को विध्वंस होने से बचाने की प्रेरणा मिलती है। नॉटिंघम को एक वैकल्पिक स्थान पर खोजने के बाद, स्केटर जिल को मोटर साइकिल की तूफानी यात्रा कराता है, जो स्कूल में जा कर समाप्त होती है और वह उलटी गिनती को रोकने में कामयाब हो जाता है। कुछ समय बाद, वह जिल से शादी कर लेता है और अपने दिवंगत पिता के नाम पर एक होटल खोलता है। केंडल और उसका षडयंत्रकारी साथी एस्पेन स्केटर के होटल में प्रतीक्षा कर्मचारियों के रूप में पदावनत हो जाते हैं।\n\n\nनिर्देशक एडम शेंकमैन/0}, एडम सेंडलर के चरित्र का \"एक तरह से \n'सिन्डरफेल्ला' के चरित्र\" के रूप में वर्णन करते हैं कहते हैं कि \"'वह हान सोलो की तरह है।..'\"\n\n\"बेडटाइम स्टोरीज़\" (Bedtime Stories) का संगीत रुपर्ट ग्रेग्सन-विलियम्स द्वारा रचा गया था जिसने हॉलीवुड के स्टूडियो सिम्फनी के 20थ सेंचुरी फ़ॉक्स (20th Century Fox) में न्यूमैन स्कोरिंग स्टेज़ पर अपना संगीत रिकॉर्ड किया। गाना \"'डोंट स्टॉप बिलीविन'\" (Don't Stop Believin) फिल्म में तथा अंत में नामों को दिखाने के दौरान बजाया गया है।\n\nफिल्म को नकारात्मक समीक्षाएं प्राप्त हुई हैं। 10 अप्रैल 2009 तक रोटेन टोमेटोज़ की रिपोर्ट के अनुसार 96 समीक्षाओं के आधार पर 22% आलोचकों ने सकारात्मक समीक्षाएं दीं. मेटाक्रिटिक ने 26 समीक्षाओं के आधार पर फिल्म को 33/100 अंक दिए.\n\nस्लैशफिल्म ने भविष्यवाणी की थी कि \"बेडटाइम स्टोरीज़\" (Bedtime Stories) 25-28 दिसम्बर 2008 के क्रिसमस सप्ताह में अपनी पारिवारिक प्रस्तुति और बॉक्स ओफ्फिस पर एडम सैंडलर के दीवानों के कारण पहले स्थान से शुरुआत करेगी, किन्तु कुल 38 मिलियन डॉलर कमा कर यह, \"मार्ले एंड मी\" (Marley & Me) तथा \"द क्युरियस केस ऑफ़ बेंजामिन बटन\" (The Curious Case of Benjamin Button) के बाद तीसरे स्थान पर रही. हालांकि, 3-दिन के मानक सप्ताहांत के दौरान, 27.4 मिलियन कमा कर यह \"द क्युरियस केस ऑफ़ बेंजामिन बटन\" (The Curious Case of Benjamin Button) को पीछे छोड़ कर \"मार्ले एंड मी (Marley & Me)\" के बाद दूसरे स्थान पर पहुंच गई। फरवरी, 2009 तक फिल्म ने संयुक्त राज्य अमेरिका तथा कनाडा में 110,101,975 डॉलर तथा अन्य देशों में 108,255,986 डॉलर सहित दुनिया भर में कुल 218.36 डॉलर की कमाई कर ली थी।\n\n7 अप्रैल 2009 को फिल्म को ब्लू-रे डिस्क पर जारी किया गया। एकल डिस्क या दो डिस्क के संस्करणों के साथ डीवीडी को परदे के पीछे के दृश्यों सहित जारी किया गया। डिस्क के पीछे दिए गये विज्ञापनों के अनुसार पार्श्व संगीत में \"बैक टू द फ्यूचर पार्ट III\" (Back to the Future Part III) के संगीत का नवीनीकरण किया गया है। 1 नवम्बर 2009 को डीवीडी के 28,35,662 प्रतियों की बिक्री के साथ कुल 49409944 डॉलर की बिक्री आय प्राप्त हुई है।\n\n", "id": "216565", "title": "बेडटाइम स्टोरीज़ (फ़िल्म)"}
{"url": "https://hi.wikipedia.org/wiki?curid=216566", "text": "चातक\n\nचातक एक पक्षी है। इसके सिर पर चोटीनुमा रचना होती है। भारतीय साहित्य में इसके बारे में ऐसा माना जाता है कि यह वर्षा की पहली बूंदों को ही पीता है। अगर यह पक्षी बहुत प्यासा है और इसे एक साफ़ पानी की झील में डाल दिया जाए तब भी यह पानी नहीं पिएगा और अपनी चोंच बंद कर लेगा ताकि झील का पानी इसके मुहं में न जा सके। यह पक्षी मुख्यतः एशिया और अफ्रीका महाद्वीप पर पाया जाता है। इसे मारवाडी भाषा में 'मेकेवा' कहा जाता हैँ| \n\n", "id": "216566", "title": "चातक"}
