{"url": "https://hi.wikipedia.org/wiki?curid=213395", "text": "ताश\n\nताश मोटे-भारी कागज़, पतले गत्ते, या पतले प्लास्टिक से विशेष रूप से बनी होती है; जिसमें पहचान के लिए अलग रूपांकन बने होते हैं और उनका इस्तेमाल ताश के खेल के लिए एक सेट के रूप में किया जाता है। खेल में सुविधा के लिए आमतौर पर ताश के पत्ते हथेली के आकार के होते हैं।\n\nताश के एक पूरे सेट को पैक या डेक कहते हैं और एक खेल के दौरान एक बार में एक खिलाड़ी द्वारा उठाये गए पत्तों के सबसेट को सामान्यतः हैण्ड कहा जाता है। ताश के एक डेक से अनेक प्रकार के पत्ते के खेल खेले जा सकते हैं, उनमें से कुछ जुआ में भी शामिल हो सकते हैं। चूंकि ताश मानकीकृत हो चुके हैं और आम तौर पर उपलब्ध हैं, सो उनका अन्य इस्तेमाल भी होने लगा है, जैसे कि हाथ की सफाई, भविष्यवाणी, गूढ़लेखन, बोर्ड गेम, या ताश के घर बनाना.\n\nप्रत्येक पत्ते के सामने (या \"फेस\") की ओर चिह्नांकन होते हैं, जो डेक के अन्य पत्तों से उन्हें अलग करते हैं और खेले जा रहे खेल विशेष के नियमों के तहत उनके इस्तेमाल का निर्धारण करते हैं। प्रत्येक विशेष डेक के पीछे की ओर ताश के हरेक पत्ते एक जैसे ही होता हैं, आम तौर पर एक ही रंग और डिजाइन के. ताश के पिछले हिस्से का उपयोग कभी-कभी विज्ञापन के लिए किया जाता है। अधिकांश खेलों में, पत्ते एक डेक में इकट्ठे होते हैं और फेंटने के जरिये बेतरतीबी से उनके क्रम तय होते हैं।\n\nशुरुआती 9वीं सदी में तांग राजवंश (618-907) के दौरान चीन में ताश के खेल पाए गये, जब एक राजकुमारी के रिश्तेदार एक \"लीफ गेम\" (पत्तियों का खेल) खेला करते थे। तांग लेखक सु ई (885 में \"जिन्शी\" उपाधि प्राप्त) ने कहा है कि तांग के सम्राट यीजोंग(860-874) की बेटी राजकुमारी तोंगचांग (?–870) समय काटने के लिए वेई कुल के सदस्यों के साथ लीफ गेम खेला करती थी। सांग राजवंश (960-1279) के विद्वान ओउयांग क्सिऊ (1007-1072) के अनुसार ताश का खेल मध्य तांग राजवंश के समय से अस्तित्व में है और अपने इस आविष्कार के साथ उन्होंने कागज़ के रोल के स्थान पर पृष्ठों के उपयोग के समकालिक विकास को भी जोड़ दिया. \"येज़ी गेक्सी\" नामक पुस्तक कथित तौर पर एक तांग युग की महिला द्वारा लिखी गयी है और और बाद के राजवंशों के लेखकों द्वारा उस टिप्पणी की गयी है।\n\nप्राचीन चीनी \"मनी कार्ड्स\" (money cards) में चार \"सुट्स\" (suits) होते हैं: सिक्के (या नकद), सिक्के के तार (अपरिष्कृत चित्र के कारण जिसे छड़ी के रूप में गलत अर्थ निकाला जा सकता है), मिरिअड अर्थात दस सहस्र (सिक्कों या तार के) और लाख सहस्र (एक मिरिअड दस सहस्र का होता है). चित्रलिपि के जरिये इनका प्रतिनिधित्व हुआ करता था, प्रथम तीन सुट्स में 2-9 के अंक होते और \"लाख सहस्र\" में 1-9 के अंक. विल्किंसन का कहना है कि पहले ताश वास्तविक कागज़ करेंसी हुए हो सकते हैं, जो खेल और उन पर लगे दांव दोनों के उपकरण रहे होंगे, जैसा कि व्यापारिक कार्ड खेल में होता है। आधुनिक माहजोंग टाइल्स की डिजाइन आरंभिक ताश पत्तों से विकसित की गयी हो सकती है। हालांकि, यह हो सकता है कि ताश का डेक जब कभी भी मुद्रित हुआ होगा वो एक चीनी डोमिनो डेक होगा, जिनके पत्तों में हम पांसों की एक जोडी के सभी 21 संयोजनों को देख सकते हैं। 11वीं सदी में संशोधित चीनी मूलग्रंथ कुएई-तिएन-लू में हम पते हैं कि तांग राजवंश के दौरान डोमिनो कार्ड मुद्रित हुए, जो पुस्तक के प्रथम मुद्रण का समकालीन है। चीनी शब्द \"पाई\" (牌) का प्रयोग पेपर कार्ड और गेमिंग टाइल्स के वर्णन के लिए किया जाता है।\n\n14वीं सदी के उत्तरार्द्ध के पहले से यूरोप में ताश खेलने के तथाकथित सबूत व्यापक रूप से जाली माने जाते हैं:\nवोरसेस्टर परिषद के 38वें अधिनियम (1240) को अक्सर ही 13वीं सदी के मध्य में इंग्लैण्ड में ताश खेले जाने के सबूत के तौर पर उद्धृत किया जाता है, लेकिन वहां जिस \"डी रेगे एट रेजिना\" (राजा और रानी के लिए) खेल का उल्लेख है, उस बारे में अब सोचा गया कि वो बहुत संभव शतरंज के सिलसिले में है।\n11वीं सदी के एक वस्त्र की पृष्ठभूमि में पान, चिड़ी, ईंट और हुकुम की आकृति दिखाई देती है। इसे \"बिशप गुन्थर्स श्राउड़\" (Bishop Gunther’s shroud) के रूप में जाना जाता है, जिसे कॉन्स्टेंटिनोपल में बनाया गया और अब यह बम्बर्ग कैथेड्रल में है।\nअगर ताश को आम तौर पर 1278 के प्रारंभ में जाना जाता तो यह बहुत ही विचारयोग्य है कि पेट्रार्क ने अपने लेखन \"डी रेमेडीस युत्रिउस्के फोर्चुने\" (De remediis utriusque fortunae) (अच्छे/बुरे भाग्य के उपचार पर) में एक बार भी उनका उल्लेख नहीं किया, जबकि यह कार्य जुआ के व्यवहार पर है।\n\nराजा के साथ ताश खेलते दरबारियों का एक लघुचित्र रोमन डु रॉय मेलियाडस लियोनोयस (Roman du Roy Meliadus de Leonnoys) (ई.1352) में पाया जा सकता है, जिसे नेपल्स के किंग लुईस द्वितीय के लिए बनाया गया था।\n\n14वीं सदी के अंत में ताश के खेल ने यूरोप में प्रवेश किया, संभवतः मामलुक मिस्र से, जिसके सूट (suits) तलवार, बल्लम, प्याले और सिक्के (डिस्क और पैनटैकल के नाम से भी ज्ञात) सूट जैसे थे और पारंपरिक इतालवी स्पेनी और पुर्तगाली डेक में अब भी इस्तेमाल होते हैं। पहला दस्तावेजी सबूत है 1367 में बर्न, स्विट्जरलैंड में इनके उपयोग पर प्रतिबंध. कुछ निश्चितता के साथ, यूरोप में व्यापक रूप से ताश के इस्तेमाल का पता 1377 से लगाया जा सकता है।\n\nमामेलुक डेक में चार सूट के साथ 52 पत्ते होते हैं: पोलो स्टीक, सिक्के, तलवार और प्याले के चार सूट. प्रत्येक सूट में दस \"स्पॉट\" कार्ड होते हैं (सूट प्रतीकों या दिखाए गये \"पिप्स\" के अंकों द्वारा पत्तों की पहचान होती है) और तीन \"कोर्ट\" कार्ड होते हैं, \"मलिक\" (राजा), \"नाइब मलिक\" (वायसराय या उपराजा) और \"थानी नाइब\" (द्वितीय या उप-अधीनस्थ). मामेलुक कोर्ट कार्ड में अमूर्त डिजाइन होते रहे, जिनमे व्यक्तियों के चित्र नहीं होतें (कम से कम बचे हुए नमूनों में तो नहीं हैं), हालांकि उनमें सैन्य अधिकारियों के नाम हुआ करते.\n\nमामेलुक ताश का एक पूरा पैक 1939 में इस्तांबुल के टोपकापी महल में लिओ मेयर द्वारा खोजा गया; ख़ास यह संपूर्ण पैक ई. सं. 1400 से पहले नहीं बना था, लेकिन 12वीं या 13वीं सदी के एक निजी टुकड़े से यह मेल खाता है। अपने आपमें यह पूरा डेक नहीं है, लेकिन उनमें एक ही शैली के तीन पैक के पत्ते हैं।\n\nयह ज्ञात नहीं है कि इन पत्तों ने गंजीफा खेल में इस्तेमाल किये जानेवाले भारतीय पत्तों की डिजाइन को प्रभावित किया, या फिर भारतीय पत्तों ने इन्हें प्रभावित किया। खैर, भारतीय ताश में अनेक भिन्न विशेषताएं होती है: वे गोल होते हैं, आम तौर पर जटिल डिजाइन के साथ हाथ से चित्रित होते हैं और उनमें चार से अधिक सूट होते हैं (अक्सर अधिकतम बत्तीस सूट, जैसा कि 18वीं और 19वीं सदी के बीच राजस्थान के मेवाड़ शहर के द्वेस्चेस स्पिलकार्तें-संग्रहालय (Deutsches Spielkarten-Museum) में की गयी एक डेक की पेंटिंग. आठ से बीस सूट तक खेलने के लिए डेक का इस्तेमाल होता).\n\n14वीं शताब्दी के अंत में, पूरे यूरोप में ताश के इस्तेमाल का प्रसार बड़ी तेजी से हुआ। 1371 से स्पेन में, 1377 से स्विट्जरलैंड में और 1380 से फ्लोरेंस तथापेरिस सहित अनेक स्थानों में ताश के दस्तावेजी उल्लेख हैं। एक 1369 के पेरिस अध्यादेश [जुआ पर?] में ताश का उल्लेख नहीं है, लेकिन 1377 में इसके संशोधन में इसका जिक्र किया गया है। ब्राबंट की रानी जोहान्ना और लक्ज़मबर्ग के ड्यूक वेन्सेसलॉस प्रथम के खाते में 14 मई 1379 को दर्ज एक हिसाब में कहा गया है: \"ताश का एक पैक खरीदने के लिए श्रीमान और मैडम को चार पीटर्स, दो फॉर्म, मूल्य आठ और एक आधा मोउटोंस दिया.\" फ्रांस के चार्ल्स चतुर्थ के खजांची चार्ल्स या चार्बोट पौपार्ट ने 1392 या 1393 में अपने हिसाब बही में ताशों के तीन सेट की पेंटिंग के लिए किये गये भुगतान का जिक्र किया है।\n\nशुरूआती ताश हाथ से बनाये जाते थे, जैसा कि चार्ल्स चतुर्थ के लिए डिजाइन किये हुए; ये बहुत ही महंगे होते. लकड़ी के सांचे से मुद्रित डेक 15वीं सदी में दिखाई दिए. ईसाई यूरोप में 1400 के आसपास कपडे को सजाने के लिए लकड़ी के सांचे के जरिये मुद्रण की तकनीक कागज़ पर मुद्रण में स्थानांतरित हुई, वहां कागज़ के पहले दर्ज उत्पादन के तुरंत बाद ही ऐसा हुआ, जबकि इस्लामिक स्पेन में यह बहुत पहले से जारी था। सबसे पहला लकड़ी का सांचा 1418 में आया। 1423 से पहले के मुद्रित ताशों का कोई उदाहरण नहीं बचा है। लेकिन उल्म, नुरेमबर्ग और औग्सबर्ग के व्यावसायिक ताश निर्माता लगभग 1418 से 1450 तक मुद्रित डेक बनाते रहे थे। इस अवधि में लकड़ी के सांचों का सबसे आम उपयोग होने के कारण ताश ने भक्ति प्रतिमाओं से भी प्रतिस्पर्धा की.\n\nमुद्रण के बाद आरंभिक सभी प्रकार के अधिकांश लकड़ी के सांचों से बने ताशों को रंगा जाता, हाथ से या फिर, लगभग 1450 के बाद स्टेंसिल्स से. ये 15वीं सदी पत्ते संभवतः चित्रित किये गये हैं।\n\nनक्काशी के मुद्रण तकनीक के नए आविष्कार से 1430 के दशक से जर्मनी में \"मास्टर ऑफ़ प्लेइंग कार्ड्स\" काम करने लगा. कई अन्य महत्वपूर्ण नक्काशीकारों ने भी ताश बनाये, इनमें मास्टर ईएस और मार्टिन शौनगौएर शामिल हैं। लकड़ी के सांचे की तुलना में नक्काशी या उत्कीर्णन अधिक महंगा था और नक्काशीदार ताशों को जरुर ही अपेक्षाकृत असामान्य होना होता.\n\n15वीं शताब्दी में यूरोप में, ताश के सूट विविध प्रकार के हुआ करते थे; ख़ास तौर पर एक डेक में चार सूट होते थे, हालांकि पांच सूट आम थे और अन्य स्वरुप भी हुआ करते. जर्मनी में, हार्ट्स अर्थात पान (Herz/Dolle/Rot), बेल्स (Schall), लीव्स (Grün) और एकोर्न्स (Eichel) मानक सूट बन गये थे और स्काट, शाफकोफ़,डोपेल्कोफ़ और अन्य खेलों में पूर्वी तथा दक्षिणपूर्वी जर्मन अभी भी इनका इस्तेमाल करते हैं। 15वीं सदी के इतालवी और स्पेनिश ताशों में तलवार, डंडा (या छड़ी), प्याले और सिक्के (या छल्ले) का उपयोग होता. टैरोट, जो अतिरिक्त तुरुप का पत्ता शामिल करता है, का आविष्कार 15वीं शताब्दी में इटली में किया गया था।\n\nचार सूट दुनिया के अधिकांश भागों में अब इस्तेमाल किया जाता है - हुकुम, पान, ईंट और चिडी - इसका प्रारंभ लगभग 1480 में फ्रांस में हुआ। \"ट्रेफल\" (Trèfle) (क्लब अर्थात चिड़ी) शायद एकोर्न अर्थात शाहबलूत की नक़ल है और \"पिक\" (pique) (स्पेड अर्थात हुकुम) जर्मन सूट के लीफ से लिया गया है। हालांकि, \"पिक\" और \"स्पेड\" नाम इतालवी सूट के तलवार से लिए गए हो सकते हैं। इंग्लैंड में, फ्रांसिसी सूट का अंततोगत्वा उपयोग किया गया, हालांकि शुरूआती डेक में इतालवी सूट होते थे [चट्टो (Chatto), लिंक प्रदान नहीं है].\n\nइसके अलावा 15वीं सदी में, यूरोपीयों ने यूरोपीय रॉयल्टी और सेवकों का प्रतिनिधित्व करने के लिए कोर्ट कार्ड में बदलाव किया, शुरू में \"किंग\", \"शेवलिर\" () नाईट) और \"नैव\" (या \"गुलाम\"). 1440 के दशक से एक जर्मन पैक में, दो सूट में सबसे बड़े पत्ते के रूप में रानियों ने राजाओं को अपदस्थ किया। छप्पन-पत्ते के डेक में एक राजा, रानी, नाईट और गुलाम (फ्रांसीसी टैरोट कोर्ट से) आम थे।\n\nरूऑन के निर्माण केंद्र में 16वीं शताब्दी में डिजाइन किये गये कोर्ट कार्ड इंग्लैंड के मानक डिजाइन बन गये, जबकि फ्रांस में पेरिस डिजाइन मानक बना. पेरिस और रूऑन दोनों के कोर्ट कार्ड के नाम ऐतिहासिक और पौराणिक नायकों और नायिकाओं के नाम पर रखे गये। आधुनिक उपयोग में पेरिस के नाम अधिक आम हो गए, यहां तक कि रूऑन डिजाइन के कार्ड के साथ भी.\n\nthumb|upright|1895 वैनिटी फेयर डेक का एक परिवर्तित ताश का पत्ता\n\nशुरुआती खेलों में राजा \"हमेशा\" ही सबसे बड़ा पत्ता हुआ करता था। हालांकि, 14वीं सदी के अंत में सबसे छोटे पत्ते, अब जिसे इक्का (एस) कहते हैं, को विशेष महत्व देना शुरू हुआ, सो यह कभी-कभी सबसे बड़ा पत्ता बन जाया करता है और दुक्की या दुग्गी सबसे छोटा होता है। 18वीं सदी के अंत में फ्रांसिसी क्रांति द्वारा यह विचार तेजी से पैदा हुआ हो सकता है, जहां सत्ता में राजशाही से अधिक निम्न वर्ग की शक्ति को दिखाने के प्रतीक के रूप में \"एस हाई\" (ace high) का खेल खेलना शुरू हुआ। \"एस\" शब्द एंग्लो-नोर्मन भाषा के डाइसिंग (dicing) से आया है, जबकि यह खुद भी लैटिन से (सिक्के की सबसे छोटी इकाई) \"के रूप में\" व्युत्पन्न है। ताश के खेल में कभी-कभी एक अन्य डाइसिंग शब्द \"ट्रे\" (trey) (3) दिख जाया करता है।\n\nकोने और किनारे की सूचियों से लोगों को एक हाथ से अपने पत्ते एकदम करीब से पकड़ने में सुविधा हुई (जबकि पहले दोनों हाथ का इस्तेमाल करना पड़ता था). लैटिन सूट के पत्तों का पहला ज्ञात पैक डेक है जो इन्फिरेरा द्वारा 1693 में मुद्रित किया गया (इंटरनेशनल प्लेइंग कार्ड्स सोसायटी जर्नल 30- 1 पृष्ठ 34), लेकिन इसका आम इस्तेमाल 18वीं सदी के अंत में ही हो पाया। एंग्लो अमेरिकन डेक में सूचियों का प्रयोग 1875 से शुरू हुआ, जब न्यूयॉर्क समेकित कार्ड कंपनी ने स्क्वीजर्स का पेटेंट करवाया, सूचियों के साथ पहले ताश में एक बड़ा फैलाव तथा। हालांकि, इस नवरचना के साथ पहला डेक सलादी का पेटेंट था, जिसे 1864 में सामुएल हार्ट ने मुद्रित किया।\n\nइससे पहले, एक इंग्लिश डेक के सबसे निचले कोर्ट कार्ड को आधिकारिक तौर पर \"नैव\" (Knave) कहा जाता, लेकिन संक्षिप्त नाम (\"Kn\") किंग के (\"K\") से बहुत अधिक मिलता-जुलता था और इसलिए यह शब्द सूचियों में अच्छी तरह से अनुदित नहीं किया गया। बहरहाल, 1600 के दशक से नैव को अक्सर \"जैक\" (Jack) कहा जाने लगा, यह शब्द इंग्लिश नवजागरण ताश के खेल ऑल फोर्स (All Fours) से उधार लिया गया, जहां तुरुप के नैव का यह नाम है। ऑल फोर्स को निम्न वर्ग का खेल माना जाता था, सो जैक शब्द के प्रयोग को कभी अश्लील माना जाता था। हालांकि, सूचियों के उपयोग ने इंग्लिश डेक में नैव के स्थान पर जैक के औपचारिक परिवर्तन को प्रोत्साहित किया। गैर-इंग्लिश भाषाओं के डेक में यह द्वंद्व नहीं रहा; उदाहरण के लिए फ्रांसिसी टैरो डेक में सबसे निचले पत्ते को \"वेलवेट\" कहा गया, जो नाईट पत्ते का \"स्क्वाइर\" अर्थात सरदार हुआ (52 पत्ते के ताश में इसे नहीं देखा जाता) क्योंकि रानी की जोडी राजा के साथ है।\n\nइसके बाद परिवर्तनीय कोर्ट कार्ड की नवरचना आयी। यह आविष्कार 1745 में एज़न के एक फ्रांसिसी ताश निर्माता ने किया। लेकिन ताश के डिजाइन पर नियंत्रण रखने वाली फ्रांस सरकार ने आविष्कार के साथ ताश के मुद्रण पर रोक लगा दी. 18वीं सदी के ऊत्तरार्ध के दौरान मध्य यूरोप (ट्रेपोला ताश), इटली (टैरोछिनो बोलोग्नीज) और स्पेन में इस नवरचना को अपनाया गया। ग्रेट ब्रिटेन में 1799 में परिवर्तनीय कोर्ट कार्ड को एडमंड लुडलो और एन विल्कोक्स ने पेटेंट करवाया. इस डिजाइन के एंग्लो-अमेरिकी पैक का मुद्रण 1802 के आसपास थॉमस व्हीलर द्वारा किया गया। परिवर्तनीय कोर्ट कार्ड का अर्थ हुआ कि खिलाड़ी सीधे कोर्ट कार्ड को उल्टा करने की कोशिश नहीं करेंगे. इससे पहले, उलटी ओर से देखकर अन्य खिलाड़ियों को अक्सर दूसरे खिलाड़ियों के पत्तों के बारे में एक संकेत मिल जाया करता था। इस नवरचना से पहले के पूर्ण लंबाई के कोर्ट के कुछ डिजाइन तत्वों को छोड़ना आवश्यक हो गया।\n\nफ्रांसीसी क्रांति के दौरान, राजा, रानी और जैक (गुलाम) के पारंपरिक डिजाइन स्वाधीनता, समानता और भाईचारा बन गये। 1793 और 1794 की कट्टरपंथी फ्रांसिसी सरकार ने अपने पुराने शासन को ढहते हुए देखा और एक अच्छा क्रांतिकारी राजाओं या रानियों के साथ नहीं खेल सकता था, बल्कि क्रांति के आदर्शों को प्रसारित करना उसका लक्ष्य था। आखिरकार इसे 1805 में नेपोलियन के उदय के साथ बदल दिया गया।\n\nजोकर एक अमेरिकी आविष्कार है। यह यूक्रे (Euchre) के खेल से प्रकल्पित है, जो अमेरिकी क्रांतिकारी युद्ध के तुरंत बाद शुरू होकर यूरोप से लेकर अमेरिका तक फ़ैल गया और 1800 के मध्य में बहुत लोकप्रिय हुआ। यूक्रे में, तुरुप सूट का गुलाम सबसे बड़ा तुरुप का पत्ता होता है, जिसे \"राईट बोवर\" (right bower) कहा जाता है; जबकि दूसरे सबसे बड़े तुरुप को \"लेफ्ट बोवर\" (left bower) कहते हैं, जो उस सूट के उसी रंग का जैक अर्थात गुलाम होता है। १८७० में एक तीसरे तुरुप के पत्ते जोकर का इजाद हुआ, \"सर्वोत्तम बोवर\", जो अन्य दो \"बोवर\" से भी बड़ा माना गया। माना जाता है कि यूक्रे के एक भिन्न नाम \"जुकर\" (juker) से इस पत्ते का नाम पड़ा.\n\n19वीं सदी में, परिवर्तन ताश (transformation playing card) के नाम से ज्ञात ताश का एक प्रकार यूरोप और अमेरिका में लोकप्रिय हो गया। इन पत्तों में, एक कलाकार ने एक कलात्मक डिजाइन में बिना चहरे के पत्तों में बिंदी डाल दी.\n\nलोकप्रिय दंतकथा का मानना है कि ताशों के डेक की संरचना में धार्मिक, आध्यात्मिक, या खगोलीय महत्व है। इन कहानियों के सन्दर्भ कभी-कभी व्याख्या को एक मजाक बताने के लिए दिए जाते हैं, आम तौर पर ताश के डेक के साथ किसीके पकडे जाने पर उसके द्वारा यह तथाकथित सफाई देना कि उसका मकसद जुआ खेलना नहीं है।\n\nआज प्रचलित बावन पत्तों के प्राथमिक डेक में चार फ्रांसिसी सूट, परिवर्तनीय रुआन \"कोर्ट\" या फेस कार्ड्स सहित ईंट (), हुकुम (), पान () और चिड़ी () के प्रत्येक के तेरह रैंक होते हैं (हालांकि, कुछ आधुनिक फेस कार्ड डिजाइन से पारंपरिक परिवर्तनीय फिगर्स हटा दिए गये). प्रत्येक सूट में एक इक्का होता है, इसके सूट के एक एकल प्रतीक का चित्रण होता है; राजा, रानी और गुलाम के उनके सूट के अपने प्रतीक होते हैं; जबकि दो से लेकर दस तक के प्रत्येक पत्ते के लिए उनके सूट के अनेक प्रतीक (\"बिंदी या संकेत\") हुआ करते हैं। दो (कभी-कभी एक या चार) जोकर अक्सर एक दूसरे से अलग दिखते हैं, एक पत्ते का रंग दूसरे से कुछ अधिक रंगीन होता है, लेकिन ये किसी भी सूट के नहीं होते; इन्हें वाणिज्यिक डेक में शामिल किया जाता है, लेकिन अनेक लोग खेल से पहले एक या दोनों को हटा दिया करते हैं। आधुनिक खेल के ताशों में विपरीत कोनों में सूचकांक लेबल हुआ करते हैं (कभी-कभी चारों कोनों में), ताकि जब वे एक-दूसरे पर व्याप्त हो जाएं अर्थात ओवरलैप करें तो उन्हें पहचाना जा सके और सामने वाले को वे एक जैसे ही लगें.\n\nफैंसी डिजाइन और इंग्लैंड के जेम्स प्रथम के शासनकाल में आम तौर पर हुकुम के इक्के पर निर्माता का प्रतीक चिह्न दर्शाने का चलन शुरू हुआ, उस समय एक क़ानून बना जिसके तहत ताश पर एक निशाँ लगाना जरुरी हो गया ताकि यह साबित हो कि ताश के स्थानीय निर्माता द्वारा कर का भुगतान कर दिया गया है। 4 अगस्त 1960 तक, यूनाइटेड किंगडम में ताश के डेक के मुद्रण और बिक्री पर कर लगा करता था और हुकुम के इक्के पर मुद्रक का नाम और कर चुका दिए जाने से संबंधित तथ्य का एक संकेत हुआ करता. सरकारी शुल्क आवरण से पैक सील किये हुए भी होते.\n\nहालांकि कोर्ट कार्ड के विशिष्ट डिजाइनवाले तत्वों का कभी-कभी ही खेल में उपयोग किया जाता रहा और डिजाइनों के बीच बहुत अंतर थे, इनमें कुछ उल्लेखनीय हैं। हुकुम के गुलाम, पान के गुलाम और ईंट के राजा के अर्द्धमुख दिखाए गये हैं, जबकि कोर्ट के बाक़ी को पूरे चहरे के साथ दिखाया गया है; इन पत्तों को आम तौर पर \"वन-आईड\" या काना भी कहा जाता है। कुछ खेलों में जब किसी पत्ते को वाइल्ड बनाने का निर्णय करना होता तो \"एसे, ड्वेसे, वन-आईड जैक\" (या ड्वेसेस, एसेस, वन-आईड फेसेस\") के मुहावरे का प्रयोग होता, जिसका मतलब हुआ कि इक्के, दुक्की और काना गुलाम सभी वाइल्ड हैं। पान का राजा एकमात्र राजा है जिसकी मूंछें नहीं हैं और साथ ही ख़ास ढंग से उसके सिर के पीछे एक तलवार दिखाया गया है, मानो वह खुद को ही चोट पहुंचा रहा हो. इस कारण उसका उपनाम \"आत्महंता राजा\" हो गया। हालांकि, यह भी माना जा सकता है कि वह अपने पीछे तलवार छुपा रहां है। इससे और उसकी लापता मूंछों के कारण उसका नाम \"द फाल्स किंग\" अर्थात नकली राजा पड़ गया। ईंट के राजा द्वारा पकड़ी हुई कुल्हाड़ी उसके सिर के पीछे है और उसकी धार उसकी ओर है। वह पारंपरिक रूप से एक कुल्हाड़ी से लैस है, जबकि अन्य तीन राजा तलवारों से लैस हैं और इसीलिए ईंट के राजा का उल्लेख कभी-कभी \"द मैन विद द ऐक्स\" अर्थात कुल्हाड़ीधारी आदमी के रूप में भी किया जाता है। यह तुरुप का आधार है \"काना गुलाम और कुल्हाड़ीधारी आदमी. ईंट का गुलाम कभी-कभी \"लाफिंग ब्वॉय\" अर्थात हंसमुख लडका के रूप में जाना जाता है। हुकुम का इक्का, जो अद्वितीय रूप से बड़ा और अलंकृत हुकुम है, को कभी-कभी मृत्यु का पत्ता कहा जाता है और कुछ खेल में इसे तुरुप बनाया जाता है। हुकुम की रानी आमतौर पर एक राजदंड रखती है और कभी-कभी \"द बेडपोस्ट क्वीन\" के रूप में जानी जाती है, हालांकि उसे अधिकतर \"ब्लैक लेडी\" कहा जाता है। कई डेक में चिडी की रानी एक फूल पकड़े होती है। इसीलिए उसे \"फूलों की रानी\" के रूप में जाना जाता है, (हालांकि जर्मनी और स्वीडेन के अनेक ताशों में उसे एक पंखे के साथ चित्रित किया गया है), हालांकि यह डिजाइन तत्व बहुत परिवर्तनीय है; मानक साइकिल पोकर डेक में सभी रानियों को उनके सूट के अनुसार एक फूल के साथ चित्रित किया गया है।\n\nइस पर कई मत हैं कि कोर्ट कार्ड किनका प्रतिनिधित्व करते हैं। उदाहरण के लिए, कुछ लोगों का मानना है कि पान की रानी इंग्लैंड के राजा हेनरी सप्तम की राजमहिषी योर्क की एलिजाबेथ का प्रतिनिधित्व करती है, या कभी-कभी यह भी माना जाता है कि हेनरी अष्टम की दूसरी पत्नी एन्ने बोलेन का यह प्रतिनिधित्व करती है। अमेरिकी ताश कम्पनी की राय में, अतीत में, पान का राजा शार्लमेयनी, ईंट का राजा जुलियस सीजर, चिडी का राजा महान सिकंदर और हुकुम का राजा बाइबिल किंग डेविड का था (देखें राजा (ताश)). बहरहाल, मानक एंग्लो-अमेरिकन ताश के राजा, रानी और गुलाम आज इनमें से किसीका भी ख़ास तौर पर प्रतिनिधित्व नहीं करते. 1516 से पहले और, 1540-67 तक, वे रुआन में निर्मित डिजाइन से उत्पन्न हुए हैं; कोर्ट कार्ड में उस समय की विशेष दरबारी वेशभूषा सहित ये रुआन डिजाइन अच्छी तरह से निष्पादित तस्वीरें दर्शाते हैं। इन आरंभिक पत्तों में, हुकुम का गुलाम, पान का गुलाम और ईंट का राजा को पीछे से दिखाया गया, उनके सिर उनके कंधों से पीछे की ओर मुड़े हुए हैं, जिससे उनका अर्द्धमुख ही दिखता है; बहरहाल, इंग्लैंड में रुआन पत्तों की नकल ऎसी बुरी की गयी कि वर्तमान डिजाइन मूल रूप का एकदम से विरूपण है।\n\nपान के राजा की मूंछें न होना जैसी कुछ विचित्रताओं का भी कोई महत्व नहीं. मूल रूप से पान के राजा की मूंछ हुआ करती थी, मगर मूल प्रति की खराब नकल के कारण यह गायब हो गयी। इसी तरह, कोर्ट कार्डों द्वारा थामी गयी वस्तुओं का भी कोई महत्व नहीं है। वे केवल एक-दूसरे कोर्ट कार्डों के बीच अंतर के लिए हैं और समय के साथ विकृत हुए हैं।\n\nताश के लिए बहुत ही आम साइज है पोकर साइज (2½इंच × 3½इंच; 63 मिमी × 88 मिमी, या B8 साइज आईएसओ 216 के अनुसार) और ब्रिज का साइज (2¼इंच × 3½इंच, लगभग 56 मिमी × 88 मिमी); ब्रिज के पत्ते जरा संकरे होते हैं और इसीलिए खेल के लिए अधिक अनुकूल होते हैं, क्योंकि ब्रिज जैसे खेल में बड़ी तादाद में पत्तों को हाथ में छिपाकर पकड़ना होता है। दिलचस्प बात है कि अधिकांश कैसीनो पोकर खेल में ब्रिज-आकार के पत्ते ही इस्तेमाल होते हैं; कम सामग्री का उपयोग का मतलब हुआ कि ब्रिज के डेक जरा सस्ते पड़े और एक कैसिनो में रोजाना हजारों डेक इस्तेमाल हो सकते हैं, इससे एक बहुत ही छोटी बचत तो होती ही है। ताश अन्य आकारों में भी उपलब्ध हैं, जैसे कि सोलिटेयर के लिए एक छोटा आकार (आमतौर पर 1¾इंच × 2⅝इंच, लगभग 44 मिमी × 66 मिमी), यात्रा के लिए लंबा संकरा डिजाइन और ताश के जादू के लिए बड़ा आकार. एक औसत आकार के बी8 आकार के ताश का वजन 0.063 आउंस (1.8ग्राम), एक डेक का 3.3 आउंस (94 ग्राम) होता है।\n\nकुछ डेक में अतिरिक्त डिजाइन तत्व शामिल होते हैं। कैसीनो ब्लैकजैक के डेक में पत्तों के रैंक की जांच करने के लिए चिह्नक शामिल हो सकते हैं, या फिर जटित दर्पण के माध्यम से एक मैनुअल जांच के लिए रैंक में बदलाव हो सकता है। कई कैसीनो डेक और सोलिटेयर डेक में सामान्य दो के बजाय चार सूचकांक होते हैं। अनेक डेक में बड़े सूचकांक होते हैं, मुख्यतः स्टड पोकर खेलों में इस्तेमाल के लिए, जहां जरा दूर से पत्तों को देख पाना फायदेमंद होता है और हाथ के आकार छोटे होते हैं। कुछ डेक अपने सूट के लिए चार रंगों का उपयोग करते हैं, ताकि उन्हें अलग से बताने में आसानी हो: रंगों का बहुत आम सेट है, काला (हुकुम), लाल (पान), नीला (iint) और हरा (चिड़ी). रंगों का एक अन्य आम सेट जर्मन सूट से लिया गया है, जिसमें लाल पान और काली चिड़ी के साथ हरा हुकुम और पीली ईंट का इस्तेमाल होता है (जैसे कि क्रमशः पत्तियां और घंटियां तुलनीय सूट हैं).\n\nजब एक विशेष कार्ड का पूरा नाम लिखना होता है, तब सूट में पहला रैंक दिया जाता है, जैसे कि, \"हुकुम का इक्का\". आशुलिपि संकेतन में पहला रैंक \"A♠\" हो सकता है (पोकर में यह आम है) या सूट की सूची पहले \"♠AKQ\" आता है (जैसा कि ब्रिज की अनेक पत्तियों की सूची में आम है).\n\nदस (टेन) का संक्षित नाम टी या फिर 10 भी लिखा जा सकता है।\n\nब्रिटेन में, सबसे अधिक उपलब्ध ताश का पैक है वडिंगटन्स नम्बर 1, जिसमें 52 मानक पत्ते होते हैं, इनके अलावा 4 अन्य पत्ते भी - रंगों के दो जोकर, एक कांट्रेक्ट ब्रिज स्कोरिंग कार्ड और एक विज्ञापन पत्ता.\n\nपोकर और कई अन्य ताश के खेल में, 52 पत्तों का इस्तेमाल होता है; प्रत्येक सूट में 13 पत्ते:\n\nफ्रांसिसी-सूट के 52-पत्ती डेक का एक उपसेट है पिकेट डेक, जिसमें प्रत्येक हटाये गये सूट में कुल मूल्य 2 से 6 तक होता है। परिणामी 32-पत्तेवाला डेक विभिन्न प्रकार के खेलों में इस्तेमाल के लिए प्रसिद्ध है; 1300 की सदी से हाथ की सफाई के खेल पिकेट ने इसे बहुत आम नाम दिया और बेलोट नामक खेल जो इन दिनों फ्रांस का सबसे अधिक लोकप्रिय ताश का खेल है, में भी यही डेक इस्तेमाल होता है। पश्चिम जर्मनी के खिलाड़ियों ने स्काट नामक खेल के लिए इस डेक को अपनाया (पारंपरिक स्काट डेक जर्मन सूट का इस्तेमाल करते हैं; नीचे देखें). ऐसे दो डेक बेजिक खेल में इस्तेमाल होते हैं।\n\nफ्रांसिसी खेल बेजिक से विकसित पिनोकल के खेल में एंग्लो-अमेरिकन ताश की दो प्रतियों के मेल से बने एक डेक का इस्तेमाल किया जाता है, जिसके मूल्य 9 से लेकर राजा और इक्के के होते हैं। शीप्सहेड नामक खेल से व्युत्पन्न और स्काट से संबंधित बहुत ही लोकप्रिय जर्मन खेल डोप्पेलकोफ़ के लिए भी यूरोप में अलग ताश कलाकारिता के साथ उसी संयोजन के डेक उपलब्ध हैं।\n\nयूरोपीय हाथ की सफाई के विभिन्न खेलों में 78-पत्तों के टैरो डेक और उसके उपसेट इस्तेमाल होते हैं। अधिकांश अन्य डेक से टैरो विख्यात है, जिसमें 21 पत्तों का एक अलग तुरुप सूट होता है और एक फूल (मूर्ख) भी होता है, जिसकी भूमिका खेल विशेष के अनुसार बदलती रहती है। इसके अतिरिक्त, यह 52 पत्तों के डेक से अलग है, क्योंकि इसमें प्रत्येक सूट में एक अतिरिक्त कोर्ट कार्ड होता है, कैवेलिर या नाइट. यूरोप में, डेक को मुख्यतः एक ताश के डेक के रूप में जाना जाता है; अमेरिका में, डेक मुख्यतः इसके कार्टोमेंसी (ताश के जरिये भविष्य कथन) के इस्तेमाल के लिए जाना जाता है; बड़े अरकाना में तुरुप और मूर्ख होते हैं जबकि छोटे अरकाना में 56 सूट पत्ते होते हैं।\n\nटैरो डेक का मूल इतालवीसमझा जाता है, 1400 की सदी के मध्य में मिलान में बचे हुए सबसे पुराने उदाहरण से इसका पता चलता है, जिसमें पारंपरिक लैटिन सूट में तलवार, प्याले, सिक्के और दंड हुआ करते थे (सामंती समाज के मुख्य चार वर्गों के प्रतिनिधि; सेना, पादरी, व्यापारी और कृषक). यह आम तौर पर समझा जाता है कि टैरो 1411 और 1425 के बीच आविष्कृत हुआ, एक डेक फोर्मेट में तुरुप का पत्ता जोड़कर इसकी रचना की गयी, जो फोर्मेट इस अवधि की इटली में पहले से ही लोकप्रिय हो चुका था और 1300 की सदी में इसे उत्तरी अफ्रीका से लाया गया था। यह डेक इटली से लेकर जर्मनिक देशों में फैला हुआ था, जहां लैटिन सूट पत्तियों (या शील्ड), हार्ट्स (या गुलाब), घंटियों और शाहबलूत के सूट में और लैटिन तथा जर्मनिक सूट चित्रों और नामों के संयोजन में विकसित हुए और बाद में अंतरराष्ट्रीय स्तर पर मान्यताप्राप्त हुकुम, पान, ईंट और चिड़ी के फ्रांसिसी सूट में बदल गये। तुरुप का पत्ता हटाकर फ्रांसिसी सूट टैरो डेक का सरलीकरण करके इंग्लिश डेक बनाया गया, जिसे ब्रिटिश उपनिवेशवाद द्वारा लोकप्रिय किया गया और इसे कुलीन व्यक्तियों का खेल मानने की शेखी मारी जाने लगी. अंततः इंग्लिश डेक अंतरराष्ट्रीय स्तर पर मान्यताप्राप्त 52 पत्तों का डेक बन गया।\n\nतुरुप के 1 और 2 के जादूगरों से बड़ी पुजारिनों तक से लेकर सूर्य, दंडाज्ञा और सबसे आखिर में विश्व जैसी शक्ति की उत्पत्ति के चरित्रों और आदर्शों का तुरुप का पत्ता मूलतः प्रतिनिधित्व करता था। डेक के आरंभिक दिनों में प्रत्येक कार्ड के रूपकात्मक अर्थ हुआ करते थे, लेकिन 17वीं सदी के अंत में ही एंटोएन कोर्ट डी गेबेलिन के कार्यों से भविष्यसूचक प्रयोजनों के लिए लोकप्रिय टैरो डी मार्सिले के आधार पर डेक बना.\n\nइस बिंदु से, कार्टोमेंसी (भविष्य कथन) के लिए और जुआ के लिए डेक के विकास की दिशा अलग हो गयी; \"रीडिंग टैरो\" टैरो डी मार्सिले के प्रतीकात्मक डिजाइन पर आधारित है (व्यापक रूप से ज्ञात राइडर-वेट डेक के निर्माण के लिए जिसमें हल्का-सा परिवर्तन किया गया), इसमें पुरानी शैली की पूरी-लंबाई की संप्रतीक कला, 21 तुरुपों के विशेष अर्थों और लैटिन सूट के इस्तेमाल को बनाये रखा गया (हालांकि आज के अधिकांश रीडिंग टैरो फ्रांसिसी टैरो डी मार्सिले से व्युत्पन्न हैं). दूसरी ओर, विशेष रूप से फ्रांस और जर्मनिक क्षेत्रों के \"प्लेइंग टैरो\" 18वीं सदी के अंत तक आ गये, जो आधुनिक ताश के सदृश विकसित हुए, जिनके कोने में सूचकांक होते और जिनके नंबर और कोर्ट कार्ड आसानी से पहचाने जा सकते. तुरुप के लिए परंपरागत विशेष पत्तों को अस्थिर दृश्यों के कारण बड़े पैमाने पर हटा दिया गया। प्लेइंग टैरो की वर्तमान शैली का एक उदाहरण है टैरो नोव्यू, हालांकि इस डेक की कलाकृति और डिजाइन के निशान 1890 के दशक में पाए जा सकते हैं। हालांकि, इतालवी और स्पेनिश तारोच्ची डेक ने मुख्य रूप से प्रत्येक तुरुप के पारंपरिक चरित्र पहचान को बनाये रखा है, साथ ही लैटिन सूट को भी, हालांकि इन डेक का इस्तेमाल लगभग पूरी तरह से जुआ खेलने के लिए किया जाता है। तरोक्को बोलोग्नीज और तरोक्को पिदमोंतीज इतालवी सूट प्लेइंग टैरो डेक के उदाहरण हैं।\n\n56 पत्तों वाले टैरो ताश में प्रत्येक सूट में 14 पत्ते हुआ करते हैं\n!1\n!2\n!3\n!4\n!5\n!6\n!7\n!8\n!9\n!10\n!गुलाम\n!नाइट\n!रानी\n!राजा\n!चिड़ी:\n!\n!\n!\n\nजर्मन सूट के अलग रूप हो सकते हैं। जैसा कि ऊपर उल्लेख किया गया है, कई पूर्वी और दक्षिणी जर्मन पान, घंटियां, पत्तियों और शाहबलूत (पान, ईंट, हुकुम और चिडी के बजाय) के डेक पसंद करते हैं। स्काट खेल में,पूर्वी जर्मन खिलाड़ी जर्मन डेक इस्तेमाल करते हैं, जबकि पश्चिमी जर्मन खिलाड़ी मुख्य रूप से फ्रांसिसी डेक इस्तेमाल किया करते है। एकीकरण के बाद आधिकारिक स्काट टूर्नामेंट के लिए एक मध्यमार्गी डेक बनाया गया, फ्रांसिसी प्रतीकों मगर जर्मन रंगों के साथ (हरे हुकुम और पीली ईंटें).\n\nहंगरी, ऑस्ट्रिया, स्लोवेनिया, चेक गणराज्य, उत्तरी क्रोएशिया, स्लोवाकिया, पश्चिमी रोमानिया, यूक्रेन में ट्रांसकारपथिया, सर्बिया में वोज्वोदिना और दक्षिणी टायरोल के ताश\nएक ही सूट का इस्तेमाल करते हैं (पान, घंटियां, पत्तियां और शाहबलूत) दक्षिणी और पूर्वी जर्मनी के ताश की तरह. उनमें आमतौर पर 32 या 36 पत्तों का एक डेक होता है। नंबर में VII, VIII, IX, X, अंडर, ओवर, किंग और ऐस शामिल होते हैं। 36 कार्ड में कुछ बदलाव के साथ नंबर छः भी होता है। बेल्स या घंटियों में भी छः का काम कुछ खेलों में एक जोकर जैसा होता है और इसका नाम \"वेल्ली\" या \"वेली\" दिया गया है।\n\nये पत्ते एक विशेष तस्वीरों की श्रृंखला से चित्रित हैं जो 1848 की हगेरियाई क्रांति के पहले पैदा हुईं थीं, जब पूरे यूरोप में क्रांतिकारी आंदोलन पैदा हो रहे थे। इक्के चार मौसम दिखाते हैं: पान का इक्का बसंत, घंटियों का इक्का ग्रीष्म, पत्तियों का इक्का शरद और शाहबलूत का इक्का शीत. अंडर और ओवर पत्तों के चरित्र प्रसिद्ध स्विस स्वतंत्रता सेनानी \"विलियम टेल\" के नाटक से लिए गये, इस नाटक को 1804 में फ्रेडरिक शिलर ने लिखा था, जिसे 1827 में कोलोज्सवार में दिखाया गया था। यह लंबे समय से माना जाता रहा था कि विएना के फर्डिनांड पिअतनिक के कार्ड पेंटिंग वर्कशॉप में पत्ते का आविष्कार हुआ था, बहरहाल 1974 में एक इंग्लिश निजी संग्रह में बिलकुल पहला डेक पाया गया और इसमें पत्ते के आविष्कारक और निर्माता जोज्सेफ़ शनाईडर का नाम दर्शाया हुआ है, जो पेस्ट के एक मास्टर कार्ड पेंटर थे और उसके निर्माण की तारीख 1837 दिखाई गयी। उन्होंने शिल्लर के खेल के स्विस चरित्र को नहीं चुना होता, बल्कि हंगेरियाई नायकों या स्वतंत्रता सेनानियों को चुना होता, तो उनके ताश के डेक का कभी भी वितरण नहीं हो पाता, क्योंकि उस समय सरकार ने भारी सेंसरशिप लगा रखा था। दिलचस्प बात है, हालांकि पत्तों पर स्विस चरित्र रहे, लेकिन ये पत्ते स्विट्जरलैंड में अज्ञात हैं।\n\nइस डेक से हंगरी में खेले जाने वाले खेलों में शामिल हैं स्काट, उल्टी, स्नैप्स्ज़र (या 66), ज्सीर अका विग ए हेटेस (ग्रीज या सेवेन वाइल्ड), फायर, प्रेफेरान्स्ज़, मकाओ, लोरम, पिरोस पक्सी (रेड पौ) और पिरोस पापुक्स (रेड स्लीपर). ताश के यह सेट बहुत अक्सर प्रेफेरान्स के खेल में भी इस्तेमाल किया जाता है। क्रोएशिया और स्लोवेनिया में भी सामान्यतः इन पत्तों का बेलोत नामक खेल में इस्तेमाल किया जाता है (बुल्गारिया और आर्मेनिया में भी लोकप्रिय). इन खेलों के स्पष्टीकरण द कार्ड गेम्स वेबसाईट में पाए जा सकते हैं।\n\nचेक गणराज्य में इन पत्तों को \"मरिआस्की\" या \"मरीआसोवे कार्टी\" कहा जाता है (दोनों का अर्थ हुआ \"कार्ड्स फॉर मरिआस\"), या कभी-कभी इसे \"पिकेटी\" भी कहते हैं। ये पत्ते चेक भूमि में लगभग सभी आम ताश खेलों में इस्तेमाल होते हैं, बहुत मशहूर मरिआस और पर्सी या \"ओको बेरे\" (ब्लैकजैक का जरा अलग चेक संस्करण) जैसे बहुत लोकप्रिय खेलों में भी.\n\nपश्चिमी रोमानिया (ट्रांसिल्वेनिया और बनात) में बहुत आम खेला जाने वाला खेल है क्रस, जो स्नाप्स्ज़र का एक बदलाव है, जिसे बहुत आम तौर पर 2 जोड़ों में खेला जाता है, टीम के सदस्य एक-दुसरे के आमने-सामने होते हैं, इसी कारण इसका नाम क्रस पडा (क्रस = रोमानियाई भाषा में \"क्रॉस\").\n\nरूस और पूर्व सोवियत संघ के कई देशों में, रूसी 36 पत्ते का डेक सबसे आम है। इसके नंबर में 6, 7, 8, 9, 10, वैलेट (गुलाम), दामा (डेम), कोरोल (राजा) और तुज़ (इक्का) शामिल हैं। यह फ्रांसीसी सूट जैसा है। विभिन्न रूसी ताश खेल में इस डेक का प्रयोग किया जाता है, जैसे कि दुराक या ओच्को ब्लैकजैक का एक भिन्न रूप) में.\nएक अन्य आम रूसी डेक है प्रेफेरान्स डेक, इसका प्रयोग इसी नाम के खेल में होता है। यह सात से शुरू होता है और पिकेट डेक के जैसा है।\n\nस्विटजरलैंड में, राष्ट्रीय खेल जास्स है। यह 36 पत्ते के डेक के साथ खेला जाता है। ब्रुनिग-नप्फ़-रयूस लाइन के पश्चिम, एक फ्रांसिसी-शैली के 36-पत्तों का डेक प्रयोग में है, जिसके नंबर 6 से 10, गुलाम, रानी, राजा और इक्के होते हैं। ग्रौबुनदें और थुर्गाऊ के हिस्सों में इसी प्रकार का डेक प्रयोग किया जाता है।\n\nसेंट्रल स्विट्जरलैंड, ज्यूरिख, शाफ्फहौसें और पूर्वी स्विट्जरलैंड में, 36 पत्तों के ताश के प्रचलित डेक में निम्नलिखित सूट होते हैं: गुलाब, घंटियां, शाहबलूत और शील्ड (जर्मन में; रोजेन, शेलेन, आइकेल अंड शिल्टन). वैकल्पिक डेक के रैंक, नीचे से ऊपर की ओर इस तरह हैं: 6, 7, 8, 9, 10 (\"बैनर\"), \"अंटर\" (निचला गुलाम), \"ओबर\" (उच्च गुलाम), राजा और इक्का.\n\nइतालवी ताश में बहुत ही आम तौर पर एक डेक में 40 पत्ते होते हैं (4 सूट में 1 से 7 और 3 तस्वीर वाले पत्ते) और इनका इस्तेमाल स्कोपा या ब्रिस्कोला जैसे इतालवी क्षेत्रीय खेलों में होता है। 52 (या कभी-कभी 36) पत्तों के सेट उत्तर में पाए जाते हैं। चूंकि ये पत्ते 14वीं सदी के अंत में पहली बार तब दिखाई दिए जब इटली के प्रत्येक क्षेत्र पृथक शासित राज्य थे, इसीलिए कोई आधिकारिक इतालवी पैटर्न नहीं है। देश के विभिन्न हिस्सों में सोलह आधिकारिक क्षेत्रीय पैटर्न प्रयोग में हैं (लगभग हर क्षेत्र के लिए एक). ये सोलह पैटर्न चार क्षेत्रों में विभाजित हैं:\n\nसूट में सिक्के (कभी-कभी सूर्य या बादल से निकलकर चमकते सूर्य की डिजाइन) (इतालवी में देनारी), तलवारें (स्पेड), प्याले (कोप्पे) और चिड़ी (कभी-कभी बैटन बास्तोनी) हैं और हरेक सूट में एक इक्का (या एक), दो से सात नंबर और तीन तस्वीर वाले पत्ते शामिल रहते हैं। तस्वीरों वाले पत्ते निम्नलिखित हैं:\n\nस्पेनिश-जैसे-सूट के नैव (\"फान्टे\" - सबसे निचला तस्वीर वाला पत्ता) को एक महिला के रूप में दर्शाया गया है और कभी-कभी फ्रांसिसी-सूट डेक के अगले उच्च तस्वीर की तरह \"दोन्ना\" के रूप में निर्दिष्ट किया गया है; यह, जब फ्रांसिसी उपयोग के साथ युग्मित होता है, जो एक रानी रखता है, जिसे इतालवी में \"रेजिना\" (रानी) नहीं बल्कि \"दोन्ना\" (महिला) कहते हैं, जो एक मध्य-मूल्य तस्वीर-पत्ते के रूप में होता है, बहुत कभी-कभी ही फ्रांसिसी-सूट \"दोन्ना\" (या अंतर्राष्ट्रीय-कार्ड क्वीन के साथ बहुत कम) और नैव (या गुलाम) के साथ मूल्य का अदल-बदल कर सकता है।\n\nएंग्लो-अमेरिकन ताश के असदृश, कुछ इतालवी ताशों में उनके मूल्य की पहचान के लिए कोई संख्या (या अक्षर) नहीं होते हैं। पत्ते के मूल्य चेहरे वाले पत्ते को पहचान कर या सूट संप्रतीकों की संख्या को गिनकर निर्धारित होते हैं।\n\nपारंपरिक स्पेनिश डेक (स्पेनिश में \"बराज एस्पनोला\" रूप में उल्लेखित) लैटिन सूट प्रतीकों का उपयोग करता है। लैटिन-सूट डेक होने के कारण (इतालवी डेक की तरह), यह चार \"पालोस\" (सूट) में आयोजित होता है, जो इतालवी-सूट के टैरो डेक से बहुत ही निकटता से मिलता-जुलता है: \"ओरोस\" (\"सोना\" या सिक्के), \"कोपास\" (बीकर या प्याले), \"एस्पदस\" (तलवारें) और \"बास्तोस\" (डंडे या चिड़ी). कुछ डेक में दो \"कोमोडाइन्स\" (जोकर) होते हैं।\n\nसभी पत्तों (स्पैनिश में \"कार्ट्स\") के नंबर होते हैं, लेकिन मानक एंग्लो-फ्रेंच डेक के असदृश, 10 नंबर का पत्ता कोर्ट कार्ड में पहला होता है (दस सिक्के/प्याले/तलवारें/डंडों के पत्तों के बजाय); सो प्रत्येक सूट में सिर्फ बाढ़ पत्ते ही होते हैं। प्रत्येक सूट में तीन कोर्ट या चेहरे वाले पत्ते निम्नलिखित हैं: \"ला सोटा\" (\"नैव\" या गुलाम, दसवां नंबर और एंग्लो-फ्रेंच कार्ड J के समकक्ष), \"एल कबाल्लो\" (\"घोड़ा\", घुड़सवार, नाइट या कैवेलियर, 11वां नंबर और एंग्लो-फ्रेंच कार्ड Q के बजाय इसका उपयोग; ध्यान रखें कि टैरो डेक के हरेक सूट में एक रानी और एक नाइट का प्रयोग होता है, जबकि एंग्लो-फ्रेंच डेक रानी का और स्पैनिश डेक नाइट का प्रयोग करते हैं) और अंत में \"एल रेय\" (\"राजा\", 12वां नंबर और एंग्लो-फ्रेंच कार्ड के K के समकक्ष). बहरहाल, अधिकांश स्पैनिश खेल चालीस पत्तों के डेक का प्रयोग करते हैं, 8 और 9 नंबर के पत्तों को हटाकर, जो इतालवी मानक डेक के समान है।\n\nआकड़े के चारों ओर के बॉक्स में एक चिह्न होता है जिससे अपने सभी पत्तों को देखे बिना आप सूट में अंतर कर सकते हैं: प्यालों में एक व्यवधान होता है, तलवारों में दो, चिड़ी में तीन और सोने में कुछ नहीं होता. इस निशान को \"ला पिंटा\" कहते हैं और जो इस अभिव्यक्ति को जन्म देता है: \"ले कोनोकी पोर ला पिंटा\" (मैं उसे उसके निशान से जानता हूं).\n\nकई लैटिन अमेरिकी देशों में बरजा को व्यापक रूप से तंत्र-मंत्र का हिस्सा माना जाता है, फिर भी उनका व्यापक रूप से ताश के खेलों और जुआ में इस्तेमाल होता है, विशेषकर स्पेन में, जो एंग्लो-फ्रेंच डेक का उपयोग नहीं करता. अन्य स्थानों में, बरजा \"वन हंड्रेड ईयर्स ऑफ़ सोलिट्युड़\" तथा अन्य हिस्पानिक और लैटिन अमेरिकी साहित्य में दिखाई देता है। स्पेनिश डेक न सिर्फ स्पेन में प्रयोग किया जाता है, बल्कि उन अन्य देशों में भी जहां स्पेन ने प्रभाव बनाये रखा (जैसे कि मेक्सिको), अर्जेंटीना और अधिकांश हिस्पानिक अमेरिका, फिलीपींस और प्युर्टो रिको)1. इस डेक से खेले जाने वाले खेलों में शामिल हैं: \"एल मुस\" (बास्क मूल का एक बहुत ही लोकप्रिय और बहुत ही सम्मानित स्पर्धा खेल), \"ला ब्रिस्का\", \"लापोचा\", \"एल टूटे\", (अनेक भिन्नताओं के साथ), \"एल गुइनोट\", \"ला एस्कोबा डेल कुइंस\" (हाथ की सफाई का एक खेल), \"एल जुलेपे\", \"एल सिन्क़ुइल्लो\", \"लास सिएटे वाई मिडिया\", \"ला मोना\", \"एल ट्रुक\" (या \"ट्रुको\"), \"एल कुआजो\" (फिलीपींस का एक मैचिंग खेल), \"एल जामोन\", \"एल टोंटो\", \"एल हिजोपुटा\", \"एल मेंत्रीरोसो\", \"एल कुको\", \"लास परेजास\" और \"लास कुआरेंटा\" (एक मच्छीमार खेल, इक्वेडोर का राष्ट्रीय ताश खेल).\n\nस्पेन में, एंग्लो-अमेरिकन मूल का खेल, जैसे कि पोकर और ब्लैकजैक, 52-पत्ते के डेक से खेले जाते हैं, जिसे \"बरजा डी पोकर\" कहा जाता है।\n\nगंजिफा : प्राचीन भारत में सामन्यता ताश जैसे इस खेल का भी धार्मिक और नैतिक महत्व था। ताश की तरह के पत्ते गोलाकार शक्ल के होते थे, उन पर लाख के माध्यम से या किसी अन्य पदार्थ से चित्र बने होते थे। गरीब लोग कागज या कंजी लगे कड़क कपड़े के कार्ड भी प्रयोग करते थे। सामर्थवान लोग हाथी दांत, कछुए की हड्डी अथवा सीप के कार्ड प्रयोग करते थे। उस समय इस खेल में लगभग 12 कार्ड होते थे जिन पर पौराणिक चित्र बने होते थे। खेल के एक अन्य संस्करण ‘नवग्रह-गंजिफा’ में 108 कार्ड प्रयोग किए जाते थे। उनको 9 कार्ड की गड्डियों में रखा जाता था और प्रत्येक गड्डी सौर मण्डल के नव ग्रहों को दर्शाती थी। यही गंजिफा बाद में बन गया ताश का खेल।\n\nमानक 52-पत्ता डेक ताइवान, जापान, चीन और दक्षिण कोरिया में आम तौर पर एक \"पोकर\" डेक के रूप में जाना जाता है। प्रकारांतरेण, जापान और कोरिया में उसी डेक का एक अधिक आम नाम है ट्रम्प (क्रमशः トランプ टोराम्पू, 트럼프 टयूरेओम्पू), जो ट्रम्प कार्ड शब्द से बने हैं। ये पत्ते सबसे अधिक कैसिनो में बक्कारत और ब्लैकजैक के लिए इस्तेमाल होते हैं, या खेल में क्रम के निर्णय लेने में या बिलियर्ड्स खेल में चुनौती के लिए उपयोग में आते हैं। खुद पोकर और अन्य पश्चिमी खेल अपेक्षाकृत अज्ञात हैं, हालांकि पूर्वी एशियाई खेलों में पोकर डेक का इस्तेमाल होता है, जैसे कि डैफुगो और दो-दस-गुलाम में. पूर्वी एशिया में घरेलू और ऑनलाइन ताश खेल में कोइ-कोइ और गो-स्टॉप जैसे खेल करुता का उपयोग करते हैं, जैसे कि जापान में हनाफुदा, उता-गरुता या कबुफुदा डेक और कोरिया में समकक्ष हवातु डेक.\n\nनेत्रहीनों के लिए ताश को रूपांतरित किया गया है, इसके लिए बड़े-प्रिंट और/या ब्रेल अक्षरों को ताश में शामिल किया गया। मानक कार्ड डेक और विशेष तरह के खेलों के डेक दोनों को ही संयुक्त राष्ट्र संघ ने सामान्यतः अनुकूलित किया है। बड़े प्रिंट कार्ड सामान्यतः बुजुर्गों द्वारा भी इस्तेमाल में लाया जाता है। सूत प्रतीकों और नामकरण सूत्र के आकार बढाने से बड़े प्रिंट के पत्ते आम तौर पर दृश्य जटिलता को कम करते हैं, इससे चित्रों को पहचानने में आसानी होती है। उन्होंने बिंदियों के पैटर्न को हटाकर उनकी जगह एक बड़ी बिंदी लगाना शुरू किया ताकि सूत को पहचानने में सुविधा हो. बड़े पत्तों का कभी-कभी इस्तेमाल होने लगा, मगर वे असामान्य बने रहे. ताश पकड़ने और बड़े सूत्र के मामले में इनसे सहायता मिल सकती है।\n\nब्रेल ताश के लिए कोई सार्वभौमिक मानक नहीं हैं। कई राष्ट्रीय और निर्माता भिन्नताएं हैं। ज्यादातर मामलों में एक ही स्थान में प्रत्येक कार्ड में सामान्य कोने के चिह्न के रूप में दो ब्रेल विशिष्टता होती है। दो संप्रतीक या चिह्न या तो अक्षरों में प्रकट हो सकते हैं या तो लम्बरूप (एक चिह्न के नीचे दूसरा) में हो सकते हैं या फिर क्षैतिज या पट अवस्था में (दो चिह्न अगल-बगल). किसी भी मामले में एक चिह्न कार्ड \"सूट\" की पहचान कराता है और दूसरा कार्ड के \"नम्बर या नाम\" को. \"इक्का\" के लिए 1, नंबर वाले पत्तों के लिए 2 से 9 तक, X या O अक्षर दस के लिए, J \"गुलाम\" के लिए, Q \"रानी\" और K \"राजा\" के लिए. सूट को विभिन्न प्रकार से चिह्नित किया जाता है, जैसे \"डायमंड\" (ईंट) के लिए D, \"स्पेड\" (हुकुम) के लिए S, \"क्लब\" (चिड़ी) के लिए K या X और \"हार्ट\" (पान) के लिए H या K का इस्तेमाल होता है।\n\nयूनिकोड मानक विविध प्रतीक ब्लॉक में कार्ड सूट के लिए 8 चिह्नों को परिभाषित करता है, U+2660 से U+2667 तक:\n52 पत्ते के एंग्लो-अमेरिकन-फ्रेंच डेक को \"प्लेइंग कार्ड बैक\" के चिह्न और अन्य एक जोकर के लिए एक साथ इनकोड करने का 18 मई 2004 को माइकल एवरसन ने एक प्रस्ताव भी दिया है।\n\nएक नये डेक के लिए विशिष्ट निर्माण प्रक्रिया सबसे अधिक उपयुक्त सामग्री की पसंद के बीच चयन के साथ शुरू हुई: कार्ड स्टॉक या प्लास्टिक.\n\nविशिष्ट प्रकार के कागज़ या शीट पर पत्ते छापे जाने लगे, ताश के पत्तों पर छपे रंगों की कांति और चमक को बढाने के लिए वार्निश की प्रक्रिया चलने लगी, साथ ही उनके स्थायित्व को भी बढ़ाया गया।\n\nवर्तमान बाजार में, कुछ उच्च गुणवत्ता वाले उत्पाद उपलब्ध हैं। पत्तों की सतह पर कुछ ख़ास उपचार किये गये, जैसे कि कैलेंडरिंग और लिनेन परिष्करण, जो पेशेवर या घरेलू उपयोग में अच्छे प्रदर्शन की गारंटी करते हैं।\n\nपत्ते शीत पर छापे जाते हैं, जिन्हें काटा और एक साथ व्यवस्थित (लंबवत धारियों में) किया जाता है, उसके बाद एक-एक पत्ते को काटकर अलग करने का काम शुरू होता है। नये डेक कोडांतरण के बाद, उन्हें कोने की गोलाई प्रक्रिया से गुजारा जाता है, जो अंतिम रूपरेखा प्रदान करती है: ठेठ आयताकार ताश का आकार.\n\nअंत में, प्रत्येक डेक को सेलोफेन में लपेटा जाता है, इसे इसके डिब्बे में डाला जाता है और यह वितरण के लिए तैयार हो जाता है।\n\n\n", "id": "213395", "title": "ताश"}
{"url": "https://hi.wikipedia.org/wiki?curid=213397", "text": "वालीबॉल\n\nवालीबॉल एक खेल है। इसकेे मैदान की लंबाई १८ मीटर एवं चौड़ाई ९ मीटर होती है। लंबाई में इसको दो बराबर बराबर भागों में बाँट दिया जाता है। तत्पश्चात्‌ दो इंच (५ सेंमी.) चौड़ाई की रेखा से इस मैदान की सीमारेखा बना दी जाती है। किसी भी प्रकार की रुकावट मैदान के चारों तरफ, तीन मीटर तक और ऊँचाई में ७ मीटर तक, नहीं होनी चाहिए। मध्य रेखा के समांतर दोनों तरफ उससे तीन मीटर की दूरी पर आक्रामक रेखा खींच दी जाती है। मैदान के पीछे की रेखा के साथ, बगल की रेखा से दोनों तरफ, क्रीड़ाक्षेत्र की ओर तीन मीटर की दूरी पर, मैदान के बाहर पीछे की ओर एक रेखा खींच दी जाती है। इसे सेवाक्षेत्र (Service area) कहते हैं।\n\nमैदान के बीचों बीच ९.५ मीटर लंबाई की एवं १ मीटर चौड़ाई की साथ ही १० सेंमी. वर्गाकार छोटे छोटे खानों वाले जाल को २ मीटर ४३ सेंमी. (७ फुट ११.६ इंच) की ऊँचाई पर, बगल के दो मजबूत खंभों से बाँध दिया जाता है। इसकी ऊँचाई पुरुष एवं महिलावर्ग के लिए भिन्न भिन्न है। पुरुष के लिए जहाँ २ मीटर ४३ सेमी. है वहीं महिलावर्ग के लिए २ मीटर २४ सेंमी. होती है।\n\nइस खेल की गेंद संभवत: छोटे छोटे मुलायम चमड़े के बारह टुकड़ों से बनाई जाती है और इसके अंदर एक रबर का ब्लैडर अलग से रखा जाता है। इस गेंद का व्यास ६५ सेंमी. से ६८.५ सेंमी. तक तथा वजन २५० स ३०० ग्राम होना चाहिए।\n\nअंतरराष्ट्रीय प्रतियोगिता के लिए इसका अधिकतम व्यास ६७.० सेंमी. से ६८.५ सेंमी. एवं वजन २८० ग्राम से ३०० ग्राम तक ही रखा जाता है।\n\nवालीबॉल के खिलाड़ियों को यदि किसी भी अधिकारी के निर्णय के विरुद्ध कुछ कहना हो, तो उन्हें चाहिए कि वे अपने कप्तान द्वारा ही कहलाएँ। किसी भी खिलाड़ी को यह छूट नहीं है कि वह किसी भी अधिकारी को कटु शब्द कहे, या चिढ़ावे, एवं अपने क्रीड़ाक्षेत्र में अपने साथियों को खेलने के लिए निर्देश दे, या दूसरी टीम के खिलाड़ियों के प्रति व्यंगात्मक शब्द कहे। वालीबॉल के खिलाड़ियों को जरसी, हाफ पैंट एवं बिना एड़ी या कील के साधारण जूतों का प्रयोग करना चाहिए। प्रत्येक खिलाड़ी को अपने वक्षस्थल एवं पीठ पर १५ सेंमी. लंबाई और चौड़ाई का संख्यापट्ट लगाना चाहिए।\n\nप्रत्येक दशा में एक टीम (दल) में छह खिलाड़ी ही खेलेंगे, लेकिन कोई भी दल १२ खिलाड़ियों से अधिक के नाम नहीं भेज सकता। खेल प्रारंभ होने पर सर्विस के समय दोनों टीमों के खिलाड़ियों को अपने क्षेत्र में केवल दो पंक्तियों में ही खड़ा होना चाहिए। वालीबॉल का खेल रोटेशन पद्धति द्वारा ही होना चाहिए।\n\nवालीबॉल प्रतियोगिता के लिए सब मिलाकर, एक निर्णायक (Referee), उसकी सहायता के लिए एक एंपायर, एक गणक (Scorer) तथा दो रेखानिरीक्षक, अर्थात्‌ पाँच अधिकारियों की व्यवस्था होनी चाहिए। दोनों दलों के कप्तान सिक्के की उछाल द्वारा सर्विस एवं क्रीड़ाक्षेत्र का चुनाव निर्णायक के निर्देश पर करते हैं। प्रत्येक पाली की समाप्ति पर क्रीड़ाक्षेत्र का आपस में बदलना आवश्यक है। बहुधा देखा जाता है कि प्रतियोगिता तीन पाली की ही होती है, किंतु फाइनल मैच पाँच पाली का होता है। यदि तीन पाली के खेल में प्रत्येक दल एक एक पाली जीत चुके हों और पाँच पाली के खेल में दो दो, तो अंतिम निर्णायक पाली में ८ अंक प्राप्त करने पर क्रीड़ाक्षेत्र बदल दिया जाता है, क्योंकि पाली १५ अंक पहले बना लेनेवाले दल के पक्ष में समाप्त हो जाती है।\n\nखेलते समय निम्नलिखित त्रुटियों से खिलाड़ियों को बचना चाहिए, अन्यथा ये ही त्रुटियाँ उनके दल के लिए हार का कारण बन जाती हैं :\n\n(१) कमर के नीचे किसी भाग से गेंद का लगना।\n\n(२) गेंद को हाथों में कुछ क्षण रुकने से बचाना, क्योंकि इसे होल्डिंग माना जाता है।\n\n(३) एक बार से अधिक गेंद को मारने से ड्रिबलिंग होने का भय रहता है।\n\n(४) तीन से अधिक बार गेंद को एक ही दल द्वारा मारा जाना त्रुटि समझी जाती है।\n\n(५) दो व्यक्तियों का एक साथ गेंद को मारना और उससे दो आवाज होना डबल फाउल कहलाता है।\n\n(६) ब्लॉक करते समय जाल का किसी अंग से छू जाना, या विरोधी खिलाड़ी का कोई अंग छू जाना, या मध्य रेखा पार कर विरोधी क्षेत्र में चला जाना, या गेंद का कमर के नीचे किसी भाग से छू जाना, या एक से अधिक बार एक ही खिलाड़ी द्वारा गेंद को मारा जाना, आदि त्रुटियों में सम्मिलित है।\n\n(७) सर्विस बाल का नेट से छू जाना।\n\n(८) बाल का जाल सीमा के बाहर से आना।\n\n(९) गेंद का सीमारेखा से बाहर गिरना।\n\n(१०) रोटेशन करते समय पीछे की पंक्तिवाले अग्रिम क्षेत्र से आक्रमण नहीं कर सकते, या गलत ढंग से रोटेशन करना, या पीछे की पंक्ति का जाल पर आकर ब्लाक करना।\n\n(११) यदि बाल जाल के नीचे के किनारे से चला जाता है, तो वह गलत समझा जाएगा।\n\n(१२) एक ही पाली में दो बार से अधिक टाइम आउट (समय मांगना),\n\n(१३) या एक मिनट से अधिक देर तक खेल को रोक रखना इत्यादि भी त्रुटियों में सम्मिलित हैं।\n\n(१४) सर्विस क्षेत्र से सर्विस का न करना या सर्विस करते समय पिछली सीमारेखा को छूना, या पार करना, या ठीक ढंग से सर्विस का न लगाना, ये सब त्रुटियों में सम्मिलित है।\n\nअपनी सर्विस का गेंद बनने पर ही अंक मिलता है।\n", "id": "213397", "title": "वालीबॉल"}
{"url": "https://hi.wikipedia.org/wiki?curid=213400", "text": "नबी\n\nनबी (prophet) का अर्थ है ईश्वर का गुणगान करनेवाला, ईश्वर की शिक्षा तथा उसके आदेर्शों का उद्घोषक। बाइबिल ने उसे 'ईश्वर का मनुष्य' और 'आत्मा का मनुष्य' भी कहा गया है। यहूदी धर्म, ईसाई धर्म, इस्लाम, प्राचीन यूनान, पारसी आदि धर्मों एवं संस्कृतियों में विभिन्न नबियों के होने के दावे किये गये हैं। ऐसी मान्यता है कि ईश्वर (या सर्वशक्तिमान) ने किसी व्यक्ति से सम्पर्क किया और भगवान की तरफ से उनको अपना सन्देशवाहक बनाया गया। इस प्रकार नबी ईश्वर और मानवजाति के बीच आधार जैसे कार्य का निष्पादन करने वाले थे।\n\nवास्तव में नबी ईश्वर का प्रवक्ता है जो ईश्वर की इच्छा प्रकट करता है और धार्मिक शिक्षा देता है। वह यदा कदा भविष्यवाणियाँ भी करता है। किंतु इसी के आधार पर नबी को भविष्यवक्ता (प्राफेट) नहीं कहा जाता। यद्यपि मूसा को भी नबी कहा गया है, तो भी इसराएल में नबियों का युग सामुएल (१०५० ई.पू.) के समय प्रारंभ होता है। कुछ नबी छोटे-छोटे समूहों में रहा करते थे और जनता के दानों से जीविका चलाते थे, दूसरे नबी गृहस्थ थे। वे छाल का लबादा पहना करते थे। उनके शरीर पर क्षतचिह्न स्पष्ट रूप से दिखाई दिया करते थे क्योंकि वे तपस्या के रूप में अपने शरीर पर घाव किया करते थे। ईश्वर की आत्मा से आविष्ट होकर जब वे भावसमाधि की दशा में पहुँच जाते थे तो वे गाने, नाचने या रोने लगते। उस समय वे कभी विचित्र चेष्टाएँ तथा प्रतीकात्मक कार्य भी संपन्न करते थे।\n\nबाइबिल में झूठे नबियों की भी चर्चा है, जैसे बालदेवता के नबी। वे ईश्वर के नबियों की नकल करते थे और बुरी नीयत से ईश्वर की इच्छा की गलत व्याख्या किया करते थे। आठवीं शताब्दी ई.पू. से छठी श.ई.पू. तक नदियों का स्वर्णकाल है, १२ गौण नदियों के आमोस आदि) इसइया अथवा यशायाह (७४० ई.पू.) जेरेमियाह तथा यहेतकेल (५८० ई.पू.) जैसे महान नबी उस समय के हैं। वे ईश्वर के सच्चे भक्त थे और मूसा की परंपरा तथा उसके नैतिक एकेश्वरवाद को बनाए रखकर उसे विकसित करते थे।\n\n४०० ई.पू. के बाद इसराएल में कोई नबी नहीं रहा, उनके स्थान पर कुछ मनीषी थे जो अपना ज्ञान ईश्वरप्रदत्त समझते थे और कभी-कभी अपने को नबी मानते थे।\n\nबाइबिल के उत्तरार्ध (न्यू टेस्टामेंट) में नबी का अर्थ है - प्रकाशनों (रेवेलेशन) का घोषक तथा व्याख्याता, जो कभी-कभी भावी घटनाओं को भी प्रकट करता है। इस अर्थ में योहन बपतिस्ता नबी हैं। अधिकारपूर्ण शिक्षा तथा शक्तिशाली चमत्कारों के कारण ईसा को नबी और मसीह (महान् नबी) माना गया है।\n\nप्रारंभिक ईसाई चर्च में उन लोगों को नबी कहते थे जिन्हें अपने भाइयों को शिक्षा, प्रोत्साहन तथा सांत्वना देने का वरदान प्राप्त था। वे कभी-कभी भावी घटनाओं को भी प्रकट करते थे।\n", "id": "213400", "title": "नबी"}
{"url": "https://hi.wikipedia.org/wiki?curid=213402", "text": "वासरमान परीक्षण\n\nवासरमान प्रतिक्रिया (Wassermann reaction) रुधिर परीक्षण की एक ऐसी प्रतिक्रिया है जिससे पता लगता है कि कोई व्यक्ति उपदंश रोग (सिफलिस) से आक्रांत है या नहीं। उपदंश रोग स्पाइरोकीट नामक दंडाणु से उत्पन्न होता है। इस प्रतिक्रिया का पता लगानेवाले जर्मन प्राध्यापक ऑगस्टवॉन वासरमान (१८६६-१९२५ ई.) थे जिन्होंने इस प्रतिक्रिया का १९०६ ई. में आविष्कार किया।\n\nऑगस्टवॉन वासरमान (फरवरी, सन्‌ १८६६ से मार्च, सन्‌ १९२५) ओषधि के जर्मन प्रोफेसर और अनुसंधानकर्ता थे ये डाक्टरी भी करते थे। ये बार्लिन-डेल्हम के कैसर विलहेल्म इंस्टिट्यूट में निदेशक हो गए थे। इन्होंने मेडिकल विषयों पर अनेक महत्व के लेख लिखे हैं। इन्हीं के नाम पर रुधिर की प्रतिकिया का नाम पड़ा, जो वासरमान प्रतिक्रिया के नाम से ज्ञात है। इस प्रतिक्रिया में रुधिर का परीक्षण किया जाता है जिससे पता लगता है कि रोगी उपदंश रोग से आक्रांत है या नहीं। उपदंश रोग एक दंडाणु स्पाइरोकीट से उत्पन्न होता है। उपदंशग्रस्त रोगी के रुधिर में एक प्रोटीन रहता है जिसे एंटीबॉडी कहते हैं। उपदंशग्रस्त मानव ऊतक के जलीय निष्कर्ष में यह एंटीबॉडी रहता है। इस प्रतिक्रिया का अनेक रोगियों के निदान में प्रयोगशालाओं में परीक्षण हुए हैं। यदि ठीक से यह परीक्षण किया जाए तो ९५ प्रतिशत रोगियों में रोग की पहचान हो जाती है।\n\nयदि रोगी उपदंश से ग्रस्त है, तो उसके रुधिर में \"एंटीबॉडी' बनता है जो रोगाणु का प्रतिरोध करता है। यदि रोगी उपदंश से आक्रांत है, तो उससे प्रतिक्रिया धनात्मक (+) होती है। यदि उपदंश से आक्रांत नहीं है, तो प्रतिक्रिया नकारात्मक होती है। यह प्रतिक्रिया शत-प्रति-शत निश्चित नहीं है। ९५% आक्रमण में यह धनात्मक प्रतिक्रिया देती है। इस प्रतिक्रिया में पर्याप्त सुधार हुए हैं और अब पता लगता है कि कुछ अन्य रोगों में भी इससे धनात्मक प्रतिक्रिया प्राप्त होती है। ऐसे रोग हैं कुष्ठ, कैंसर, मलेरिया, पुरातन कालाजार, निद्रारोग इत्यादि। अत: केवल वासरमान प्रतिक्रिया से उपदंश रोग होने की बात निश्चित रूप से नहीं कही जा सकती है। पर इस परीक्षण से यह पता अवश्य लगता है कि उपदंश से आक्रांत रोगी को आराम हो गया है या नहीं। आराम हो जाने पर क्रिया अवश्य ही ऋणात्मक होगी।\n", "id": "213402", "title": "वासरमान परीक्षण"}
{"url": "https://hi.wikipedia.org/wiki?curid=213403", "text": "वासुदेव महादेव अभ्यंकर\n\nवासुदेव महादेव अभ्यंकर (जन्म १८६१, मृत्यु १९४३) सुप्रसिद्ध वैयाकरण तथा अनेक शास्त्रों के पारंगत विद्वान्‌। हिंदुस्थान की सरकार ने १९२१ में आपको \"महामहोपाध्याय\" की उपाधि से विभूषित किया। संकेतश्वर के शंकराचार्य जी ने भी उन्हें \"विद्वद्रत्न\" की पदवी प्रदान की।\n\nसतारा के प्रसिद्ध विद्वान्‌ पंडित राजाराम शास्त्री गोडबोले उनके गुरु थे। इनके गुरु भास्कर शास्त्री अभ्यंकर उनके पितामह थे। उनके पिता की मृत्यु के बाद राजाराम शास्त्री ने उनका सारा भार अपने ऊपर ले लिया। न्यायमूर्ति म. गो. रानडे ने उनकी विद्वत्ता को देखकर फर्ग्युसन कॉलेज में शास्त्री के पद पर उनकी नियुक्ति की। व्याकरण के साथ साथ वेदांत, मीमांसा साहित्य, न्याय, ज्योतिष आदि शास्त्रों में भी उन्होंने अपनी प्रतिभा का समान रूप में परिचय दिया। इन विषयों का अध्ययन, अध्यापन तथा लेखन आपका अव्याहत गति से चलता रहा। अभ्यंकर की लेखनशैली बहुत ही मार्मिक, मौलिक तथा सरल है। ग्रंथों का स्तर ऊँचा है। संस्कृत में अनेक ग्रंथों पर उन्होंने टीकाएँ लिखी हैं। स्वंतत्र रचनाओं में अद्वैतामोद:, कायशुद्धि:, धर्मतत्वनिर्णय:, सूत्रांतर परिग्रह विचार: आदि हैं। ब्रह्मसूत्र शांकरभाश्य तथा पातंजल महाभाष्य का मराठी अनुवाद भी उनकी कृतियाँ हैं। ये रचनाएँ \"आनंदाश्रम, पुणे, तथा गायकवाड़ पौर्वात्य पुस्तकमाला (ओरियन्टल सिरीज) में प्रकाशित हैं।\n\nमुंबई विश्वविद्यालय के वे एम. ए. के परीक्षक थे। पुणे की वेदशास्त्रोत्तेजक सभा को भी उनकी सहानुभूति प्राप्त थी। जिस विद्वत्परंपरा में उनका निर्माण हुआ था वह महान्‌ थी। इसी परंपरा में प्रो॰ कीलहार्न, बाल सरस्वती रानडे तथा गंगाधरशास्त्री तेलंग हुए थे। उनकी शिष्य परंपरा में पं॰ रंगाचार्य रेड्डी, शंकरशास्त्री मारुलकर, गणेशशास्त्री गोडबोले, सिद्धेश्वरशास्त्री चित्राव आदि प्रसिद्ध विद्वान्‌ हुए हैं।\n", "id": "213403", "title": "वासुदेव महादेव अभ्यंकर"}
{"url": "https://hi.wikipedia.org/wiki?curid=213404", "text": "अन्नपूर्णा (सुपर कम्प्यूटर)\n\nअन्नपूर्णा भारत का ७वां सबसे तेज हाइ परफॉरमेंस कंप्यूटेशन (एचपीसी) वाला कम्प्यूटर है जिसमें १.५ टेरा बाइट की मेमोरी तथा 30 टेराबाइट का स्टोरेज स्पेस है। इस कम्प्यूटर का उपयोग सिम्यूलेशन तथा अंकगणितीय गणना के लिए किया जा सकता है। चेन्नई के इंस्टीच्यूट ऑफ मैथमेटिकल साइंसेज ने इसका अनावरण किया है।\n\n", "id": "213404", "title": "अन्नपूर्णा (सुपर कम्प्यूटर)"}
{"url": "https://hi.wikipedia.org/wiki?curid=213405", "text": "वासुदेव वामन शास्त्री खरे\n\nवासुदेव वामन शास्त्री खरे (जन्म सं. १८५८, मृत्यु सं. १९२४) प्रसिद्ध शिक्षाविद तथा इतिहासकार थे।\n\nइनका जन्म कोंकण के गुहागर नामक गाँव में हुआ थे। प्रारंभिक शिक्षा वहीं पर प्राप्त करने के बाद सतारा में आपने अनंताचार्य गजेंद्रगडकर के पास संस्कृत का विशेष अध्ययन किया। उसके बाद पूना के न्यू इंग्लिश स्कूल में संस्कृत के अध्यापक के रूप में उनकी नियुक्ति उनके जीवन की महत्वपूर्ण घटना थी। यहीं पर लोकमान्य तिलक के साथ उनका परिचय और दृढ़ स्नेह हुआ। \"केसरी\" और \"मराठा\" से उनका संबंध उनके जन्म से ही था। तिलक जी की प्रेरणा से वे मिरज के नए हाई स्कूल में संस्कृत के अध्यापन का काम करने लगे। यहीं उन्होंने ३० वर्षों तक विद्यादान का कार्य किया, यहीं पर अंग्रेजी भाषा का अध्ययन किया तथा इतिहास अन्वेषण के प्रति रुचि यहीं पर उनमें उत्पन्न हुई थी। लगभग २७ वर्षों तक पटवर्धन दफ्तर के अमूल्य ऐतिहासिक साधनों का अध्ययन कर \"ऐतिहासिक लेखसंग्रह' के रूप में उसे उन्होंने महाराष्ट्र को दिया।\n\nबचपन से ही वे कविता किया करते थे। \"यशवंतराव\" नामक एक महाकाव्य की उन्होंने रचना की थी। संस्कृत पढ़ाते समय संस्कृत श्लोकों का समवृत्त मराठी अनुवाद अपने विद्यार्थियों को सुनाते थे। शिक्षक के रूप में वे बहुत अनुशासनप्रिय थे। वे नाटककार भी थे। गुणोत्कर्ष, तारामंडल, उग्रमंडल आदि अनेक ऐतिहासिक नाटकों की उन्होंने रचना की। इसके अतिरिक्त नाना फणनवीस चरित्र, हरिवंशाची बखर, इचल करंजी चा इतिहास, मालोजी व शहाजी, उनकी विशेष प्रसिद्ध पुस्तकें हैं।\n\nपरंतु उनकी कीर्ति इतिहास के प्रति सेवाओं के कारण चिरंतन है। उनके \"ऐतिहासिक लेख संग्रह' में १७६० से १८०० तक के मराठों के इतिहास की विवेचना है। रसिक और विद्वान होने के नाते उनसे इतिहास के संबंध में अनेक नई बातें लोगों को सुनने को मिलती थीं। उनका अधिकतर जीवन गरीबी में बीता। उन्होंने बिना किसी की आर्थिक सहायता के अपने ही पैरों पर खड़े होकर श्रेष्ठ इतिहास अन्वेषक और ग्रंथकार के रूप से कीर्ति प्राप्त की थी। इन परिस्थितियों में लगभग तीन दशाब्दियों तक इतिहासअन्वेषण का जो ठोस और सुव्यवस्थित कार्य उन्होंने किया वह किसी भी उच्च कोटि के विद्वान्‌ के लिए अभिमानास्पद है। उनकी विवेचनाशक्ति तथा सारग्रहण करने की क्षमता अद्भत थी। ठोस और बृहत्‌ आधार पर वे अपने मतों का स्थिर करते थे इसीलिए वे अकाट्य और अबाधित रहते थे। इस सुदीर्ध परिश्रम को उनका शरीर न सह सका। वे तपेदिक से पीड़ित हो गए और ११ जून १९२४ को मिरज में उनका देहांत हुआ।\n", "id": "213405", "title": "वासुदेव वामन शास्त्री खरे"}
{"url": "https://hi.wikipedia.org/wiki?curid=213418", "text": "बोबे का विंसेंट\n\nबोबे का विंसेंट (Vincent of Beauvais) (सन् 1190 – 1264?), मध्यकालीन विश्वकोशकार। जन्मतिथि और स्थान के बारे में निश्चित रूप से कहना कठिन है। अगर उसका देहांत सन्‌ १५६४ में हुआ माना जाए तो उसकी कृतियों को देखते हुए निश्चय ही उसके जन्म का वर्ष ११९० होना चाहिए। जीवनचरित्‌ के बारे में भी कोई विशेष बातें मालूम नहीं। किसी समय वह पेरिस के नजदीकी स्थान पर एक धर्मसंस्था में शिक्षक था। \n\nउसकी महत्वपूर्ण कृति है स्पेकुलम मेजस (Speculum Maius अर्थात the main encyclopedia)। इसके तीन भाग हैं जिनमें उसकी महत्वपूर्ण कृति है स्पेकुलम मेजस। इसे तीन भाग हैं जिनमें उसने अपने समय तक ज्ञात सभी ज्ञान विज्ञान संबंधी बातों का समावेश किया हैं। पहला खंड विश्व के बारे में है जिसके ३२ भागों और ३७१८ अध्यायों में उसने यूरोप के प्राकृतिक इतिहास से सबंधित समस्त उपलब्ध ज्ञान का आकलन किया है। अध्येताओं की दृष्टि से इस पुस्तक का बहुत बड़ा महत्व है। यंत्रविधि, दार्शनिक समस्याएँ, राजनीति और सैन्यसंचालन से लेकर गणित तक इसमें शामिल है। गणित के अंतर्गत भी विंसेट ने वज़न, माप, ज्यामिति, खगोल, सामुद्रिक और यहाँ तक कि संगीत का भी विवेचन किया है। ध्यान देने की बात है कि इस पुस्तक में वह अरबी अंकों से परिचित मालूम होता है क्योंकि इसका उल्लेख इस रूप में उसने कहीं नहीं किया है। इसके अंतिम भाग में अध्यात्मवाद, पुराण, बाइबिल आदि से लेकर सेंट विक्टर बंधु तक का जिक्र किया है। \n\nइस विशाल ग्रंथ का दूसरा खंड है सिद्धांत संबंधी। पर यह काफी अंशों में पहले खंड के उपसंहारात्मक अंशों की ही व्याख्या पेश करता है। इतिहास विषयक उसका अंतिम खंड ३७९३ अध्याय में लिखा गया है जिसमें सृष्टिरचना से लेकर सेंट लुई के धर्मयुद्ध तक का विस्तृत इतिहास समाविष्ट है। पूरी तरह मौलिक अथवा सैद्धांतिक दृष्टि से पूर्ण भले ही न हो यह कृति, लेकिन संकलन की अगाध क्षमता और सामग्री के वर्गीकरण में हुए परिश्रम की कल्पना करते हुए विसेंट की इस देन को सराहनीग कहा जाएगा। ६ शताब्दियों के बाद अनेक विद्वानों ने मिलकर जिस काम को हाथ में लिया, उसे उसने अकेले निभाया यह साधारण बात नहीं हैं।\n", "id": "213418", "title": "बोबे का विंसेंट"}
{"url": "https://hi.wikipedia.org/wiki?curid=213420", "text": "वास्तुक\n\nवास्तुक या आर्किटेक्ट (Architect) वह व्यक्ति है, जो भाँति-भाँति की इमारतों की व्यापक संकल्पना और दूरगामी कल्पनायुक्त अभिकल्पना से संबंधित कलाओं और विद्याओं में दक्ष हो तथा नक्शे द्वारा या पैमाने द्वारा प्रतिरूप बनाकर त्रिविमितीय दृश्य वास्तु संबंधी अपने विचार व्यक्त करने में समर्थ हो और फिर अपनी अभिकल्पित इमारतों के निर्माण कार्य का यथोचित रूप से निरीक्षण करता हो, अथवा जो उत्कृष्ट कोटि के भवन और उनके पर्यावरण तैयार करने में आस्था रखते हुए वास्तुकला को यथोचित रूप में समझता और काम में लाता हो तथा भवनों के अभिकल्पन और उनकी रचना के निर्देशन का भलीभाँति व्यवसाय करता हो।\n\nइसके अतिरिक्त वास्तुक का पवित्र कर्तव्य है कि वह भवननिर्माण के काल, स्थान तथा युग की प्रवृत्ति का चित्रण करे। उसके समस्त सृजनात्मक क्रियाकलाप के फलस्वरूप कुछ नवीन, कुछ असाधारण, कुछ भावनापूर्ण तथा उपयुक्त सृष्टि होती है, जिसके विषय में उसका अनुमान स्पष्ट और कल्पनाचातुर्य प्रत्युत्पन्न तथा प्रत्यक्ष होना चाहिए, वास्तुक के उद्यम से उत्साह, समृद्धि, न्यूनतम पुनरावृत्ति के साथ अधिकतम सौंदर्य और वास्तविक उपयोगिता के साथ स्वरूप की पवित्रता प्रकट होती है। इस नेतृत्वपूर्ण नैष्ठिक सृजनात्मकता के कारण ही वास्तुक को मूर्तिमान सृष्टा का औचित्यपूर्ण नाम दिया जाता है।\n\nप्राचीन तथा अर्वाचीन लेखों में तथा वास्तुकलाविदों ने किसी कुशल वास्तुक के लिए जो विविध अनिवार्य गुण और विशेषताएँ निर्धारित की हैं वे कठिनाई से प्राप्त होते हैं। उनके अनुसार वास्तुक अत्यधिक सामान्य ज्ञान वाला विस्तृताधार संस्कृति वाला व्यक्ति होना चाहिए, जो सांसारिक बातों में और संसार के विकास में रुचि रखे तथा वैज्ञानिक, तकनीकी और राजनीतिक गतिविधियों के प्रति तथा अपने चुने हुए व्यवसाय एवं संबंधि कलाओं के क्षेत्रों में समय के साथ रहे।\n\nइस प्रकार उसे गणित, ज्यामिति, यांत्रिकी, प्रकाशिकी, ध्वनिकी, प्रधार खनन, तापन, संवातन और विद्युत के नियमों, जनस्वास्थ्य, रसायन विज्ञान, पदार्थों की प्रकृति, संरचना इंजीनियरी, निर्माता के काम में आनेवाले सभी व्यवसायों की पद्धतियों, संपत्ति के अधिकार और विभाजन तथा निर्माण संबंधी प्रतिबंधों और अन्य बातों से संबंधित कानूनों की स्थिति, संपत्ति, श्रम तथा सामग्री के वर्तमान मूल्यों, संविदा प्रलेख तैयार करने और निर्माण के सामान्य निर्देशन एवं पर्यवेक्षण में, प्रवीण होना चाहिए।\n\nसामग्री के ललित-कला-संस्कार के लिए आकृति, स्थल-दृश्यनिर्माण आदि के बारे में उर्वर, किन्तु प्रतिभा के निर्देशन के लिए पर्याप्त उदार विवेक द्वारा नियंत्रित, कल्पनाशक्ति का प्रयोग अपेक्षित है। वास्तुक का यह विवेवक सामान्य ललितकला (सौंदर्य शास्त्र) और दार्शनिक पक्ष के ज्ञान पर आधृत होता है। इसके लिए उसे भाषाओं का ज्ञान होना आवश्यक है।\n\nवास्तुक मानव के पर्यावरण का आकल्पी होता है, इसलिए उसके लिए भूगोल, समाजशास्त्र, अर्थशास्त्र और वनस्पति-जीवन का ज्ञान तथा पुरनिवेश एवं नागरिक आकल्प से इन्हें संबद्ध करने का सम्यक्‌ ज्ञान भी, महत्वपूर्ण हैं।\n\nये लक्ष्य प्राप्त करने के लिए वास्तु संबंधी कला, विज्ञान और औद्योगिकी की प्रभावी तथा मूल्यवान शिक्षा देना वास्तुक के वर्तमान प्रशिक्षण का उद्देश्य होता है, जिससे स्नातक विभिन्न वर्गों की विविध इमारतों की उपयोगिता, सौंदर्य और स्थायित्व का ध्यान रखते हुए उनके अभिकल्पन और निर्माण के निर्देशन का पर्याप्त व्यापक ज्ञान प्राप्त कर लेता है।\n\n\n\n\n\n\n\n\nकिंतु बिना विशेषज्ञता प्राप्त किए भी अधिकांश दशाओं में भाँति भाँति की इमारतों का संतोषजनक काम चलाने के लिए वास्तुक सक्षम होता है, पर एक या अधिक सलाहकार की आवश्यकता हो सकती है। वास्तुक बहुधा विशेषज्ञों के एक दल का, जिसमें संरचना इंजीनियर, तापन और संवातन इंजीनियर, ध्वानिकी विशेषज्ञ, प्रकाश इंजीनियर, भू-सर्वेक्षक, मात्रा आगणक, स्वास्थ्य इंजीनियर और भू-दृश्य सलाहकार होते हैं, संयोजक बन जाता है। विशाल और जटिल प्रकार की इमारत ग्राहक के इच्छानुसार अत्यंत संतोषजनक ढंग से तैयार कराने में विशेषज्ञों के दल का संयोजक होने के नाते, वास्तुक उनके काम में समन्वय स्थापित करता है।\n\n\n\n\n\n\n\nउपर्युक्त बातों से यह स्पष्ट है कि आधुनिक वास्तुक संरचना, वास्तुरूप के ज्ञान और पारस्परिक संबंध में पटु होता है, तथा प्रबलित कंक्रीट, इस्पात, काच, पर्ती लकड़ी, एलुमिनियम, एवं प्लास्टिक के प्रयोग से संबंधित अद्यतन जानकारी रखता है और मानव के पर्यावरण का आकल्पी होने के कारण वह ऊष्मारोधन तथा वातानुकूलन के सिद्धांतों का प्रयोग करता है। वर्तमान परिस्थितियों में प्राचीनकाल की, जब उपर्युक्त आधुनिक विशेषताएँ थी ही नहीं, आकृतियों, मूर्तिकला, विशिष्ट ऐतिहासिक ढंग की सजावट और गढ़ाई का प्रयोग करने के लिए यदि किसी वास्तुक को कहा जाए, तो यह अपव्यय ही होगा। नए मानक और नए रूपों (शैलियों) का प्रयोग आधुनिक वास्तुकला की माँग है, जिनका सभी संबंधित व्यक्तियों की कल्पना संतुष्ट करने में अवश्य ही व्यापक और सीधा प्रभाव होगा।\n\n", "id": "213420", "title": "वास्तुक"}
{"url": "https://hi.wikipedia.org/wiki?curid=213423", "text": "दीमक\n\nदीमक छोटे कीट हैं। जो लकडी और लकडी की बनी चीज़ेँ जैसे फर्निचर आदि कुतरकर खा जाते हैँ। दीमक ईसाइजल कीड़े हैं जिन्हें इन्फ्रास्ट्रक्चर आइसोपेटरा के टैक्सोनॉमिक रैंक में वर्गीकृत किया गया है, या तिलचट्टा के क्रम में ब्लैकोडेडा के एपिफैमिली टर्मिटॉइड के रूप में वर्गीकृत किया गया है। दीमक को एक बार अलग-अलग तिलचट्टे से वर्गीकृत किया गया था, लेकिन हाल के फिलाजेनेटिक अध्ययनों से संकेत मिलता है कि वे जुरासिक या ट्रायासिक के दौरान तिलचट्टे के करीब पूर्वजों से विकसित हुए थे। हालांकि, पहले दीमक संभवतः परमियन या कार्बोनिफ़ेरस के दौरान उभरा। लगभग 3,106 प्रजातियों के बारे में बताया गया है, जिसमें कुछ 'सौ' शेष वर्णित हैं। हालांकि इन कीड़ों को अक्सर \"सफेद चींटियों\" कहा जाता है, परंतु ये चींटियाँ नहीं होती।\n\nदीमक आमतौर पर मृत पौधों की सामग्री और सेलूलोज़ पर भोजन करते हैं, आमतौर पर लकड़ी के रूप में, पत्ती कूड़े, मिट्टी या जानवरों के गोबर। दीमक, मुख्य रूप से उप-उष्णकटिबंधीय और उष्णकटिबंधीय क्षेत्रों में प्रमुख अवरोधक होते हैं, और लकड़ी और पौधे पदार्थों का पुन: उपयोग करना काफी पारिस्थितिक महत्व का होता है।\n\n\nOn the UF / IFAS Featured Creatures Web site\n\n</br>\n", "id": "213423", "title": "दीमक"}
