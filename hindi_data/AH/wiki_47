{"url": "https://hi.wikipedia.org/wiki?curid=214088", "text": "चकबंदी\n\nचकबंदी वह विधि है जिसके द्वारा व्यक्तिगत खेती को टुकड़ों में विभक्त हाने से रोका एवं संचयित किया जाता है तथा किसी ग्राम की समस्त भूमि को और कृषकों के बिखरे हुए भूमिखंडों को एक पृथक्‌ क्षेत्र में पुनर्नियोजित किया जाता है। भारत में जहाँ प्रत्येक व्यक्तिगत भूमि (खेती) वैसे ही न्यूनतम है, वहाँ कभी कभी खेत इतने छोटे हो जाते हैं कि कार्यक्षम खेती करने में भी बाधा पड़ती है। चकबंदी द्वारा चकों का विस्तार होता है, जिससे कृषक के लिये कृषिविधियाँ सरल हो जाती हैं और पारिश्रमिक तथा समय की बचत के साथ साथ चक की निगरानी करने में भी सरलता हो जाती है। इसके द्वारा उस भूमि की भी बचत हो जाती है जो बिखरे हुए खेतों की मेड़ों से घिर जाती है। अंततोगत्वा, यह अवसर भी प्राप्त होता है कि गाँव के वासस्थानों, सड़कों एवं मार्गों की योजना बनाकर सुधार किया जा सके।\n\nचकबंदी का कार्य सर्वप्रथम प्रयोगिक रूप से सन्‌ 1920 में पंजाब में प्रारंभ किया गया था। सरकारी संरक्षण में सहकारी समितियों का निर्माण हुआ, ताकि चकबंदी का कार्य ऐच्छिक आधार पर किया जा सके। प्रयोग सामान्य: सफल रहा, किंतु यह आवश्यक समझा गया कि पंजाब चकबंदी कानून 1936 में पास किया जाय, जिसके द्वारा अधिकारियों को योजना तथा काश्तकारों के मतभेदों का निर्णय करने का अधिकार प्राप्त हो जाय। 1928 में \"रायल कमीशन ऑन ऐग्रीकल्चर इन इंडिया' ने, जिसे इसका अधिकार नहीं था कि वह जमीन की मिल्कियत में कोई परिवर्तन करे, यह संस्तुति की कि अन्य प्रांतों में भी चकबंदी ग्रहण कर ली जाय। परंतु केंद्रीय प्रांतों और पंजाब के अतिरिक्त, जहाँ कुछ सीमित सफलता के साथ चकबंदी कार्य हुआ, अन्य प्रांतों में बहुत कम सफलता प्राप्त हुई। यह पाया गया कि थोड़े से ही एसे खंड थे जहाँ पंजाब की भूमि की अदला बदली या चकबंदी द्वारा होनेवाली क्षति की जोखम उठाने को अनिच्छुक थे।\n\nस्वतंत्रता के पश्चात्‌ चकबंदी पद्धति में व्यावहारिक रूप से ऐच्छिक स्वीकृति के सिद्धांत का समाप्त कर एक नवीन प्रेरणा प्रदान की गई। बंबई में प्रथम बार 1947 में पारित एक विधान द्वारा सरकार को यह अधिकार प्राप्त हुआ कि वह जहाँ उचित समझे, चकबंदी कार्य लागू करे। जिन प्रांतों ने इस प्रथा का पालन किया उसमें पंजाब (1948), उत्तर प्रदेश (1953 और 1958), पं॰ बंगाल (1955), बिहार तथा हैदराबाद (1956) शामिल हैं। प्रांतीय सरकारों को केंद्रीय सरकार द्वारा बहुत प्रोत्साहन प्राप्त हुआ। तीनों पंचवर्षीय योजनाओं में चकबंदी के विस्तार का आयोजन किया गया और मई, 1957 में भारतीय सरकार ने यह घोषणा की कि वह राज्यों का चकबंदी कार्य लागू करने के लिये बहुत सीमा तक आर्थिक सहायता देने के लिये सहमत है। चकबंदी कार्यक्रम के विकसित आवेश को इस तथ्य से जाँचा जा सकता है कि जहाँ मार्च, 1956 में अंत तक भारत का कुल चकबंदी क्षेत्र 110.09 लाख एकड़ था वहाँ मार्च, 1960 के अंत तक बढ़कर 230.19 लाख एकड़ हो गया तथा उसी समय 131.87 लाख एकड़ क्षेत्र पर चकबंदी कार्य चल रहा था। किंतु विभिन्न प्रांतों में ये काम असंतुलित ढंग से हो रहा था। मार्च, 1960 में चकबंदी किए हुए क्षेत्र का आधे से भी अधिक भाग पंजाब प्रांत में (121.08 लाख एकड़) स्थित था, जबकि बड़े प्रांतों- जैसे आ्ध्रा, मद्रास, बंगाल और बिहार में चकबंदी क्षेत्र या तो बिलकुल शून्य था या नगण्य।\n\nस्पष्टतया उस क्षेत्र में चकबंदी करना सरल कार्य नहीं है जहाँ भूमि में मुख्यत: सजातिता का गुण नहीं है। इसके लिये सदैव बहुत संख्या में प्रशिक्षित (और ईमानदार) अधिकारी चाहिए। दुर्भाग्यवश अनिवार्य बाध्यता ने इसे काश्तकारों में अधिक लोकप्रिय नहीं होने दिया और जितने अच्छे परिणामों की आशा थी उतने अभी तक प्राप्त नहीं हुए, बल्कि आशंका इस बात की रहती है कि चकबंदी के बाद तक फिर से विभाजित न हो जायें। इसलिये कुछ प्रांतों में, उदाहरणार्थ उत्तर प्रदेश में, चकबंदी किए हुए क्षेत्र को उपभोग, विक्रय एवं हस्तांतरण करने से रोकने के लिये विशेष नियम बनाए गए हैं। किंतु अन्य प्रांतों जैसे पंजाब में अभी यह नियम नहीं लागू किए गए हैं तथा कुछ प्रांतां ने अभी तक इसपर विधिवत्‌ विचार भी नहीं किया है (1962)।\n", "id": "214088", "title": "चकबंदी"}
{"url": "https://hi.wikipedia.org/wiki?curid=214090", "text": "सविता भाभी\n\nसविता भाभी भारत में एक प्रसिद्ध या कहें कि एक बदनाम कार्टून पॉर्नोग्राफी वेबसाइट है, जिसमें सविता नामक एक \n\nआरम्भ में कार्टून स्ट्रिप को नि:शुल्‍क देखा जा सकता था। लेकिन प्रतिबन्ध के पश्चात, कार्टून स्ट्रिप kirtu.com पर चली गयी तथा देखने के लिए सदस्‍यता शुल्‍क चुकाना पड़ता है। पुराने संस्करण आज भी नि:शुल्‍क देखे जा सकते हैं।\n\nभारत, जो कि मुख्यतया एक परम्परावादी देश है, पॉर्नोग्राफी का अधिकार नहीं है तथा पॉर्नोग्राफी अवैध है। भारत सरकार ने इस साइट को सेंसर कर रखा है। भारत के उदारवादी लेखक तथा पत्रकार अमित वर्मा ने इस सेंसरशिप की अपने ब्लॉग इण्डिया अनकट में आलोचना की है।\n\nआरम्भ में साइट के निर्माता ने अपना असली नाम छिपा कर रखा और स्‍वयं की पहचान छद्मनाम \"इण्डियन पोर्न अम्पायर\" से बनाई। हालांकि जुलाई २००९ में, साइट के निर्माता पुनीत अग्रवाल ने अपनी पहचान का खुलासा कर दिया था।\n\nइसके प्रभाव की एक मामले में निन्दा की गई थी। इस मामले में बैंगलोर के एक विद्यार्थी ने अपनी अध्यापिका को एक कामुक पाठ सन्देश भेजा था, तथा एक हालिया कॉमिक की भारतीय टीवी पर आलोचना की गयी जिसमें सविता तथा एक अन्य चरित्र जो कि प्रसिद्ध बॉलीवुड अभिनेता अमिताभ बच्चन से बहुत मेल खाता था, के मध्य परिणय दिखाया गया था। ३ जून २००९ को भारत सरकार ने साइट को प्रतिबन्धित किया था।\n\nभारत के उदारतावादी पत्रकार अमित वर्मा ने भारतीय सरकार द्वारा लगाई गई सेंसरशिप की अपने ब्लॉग इण्डिया अनकट में आलोचना की है इंटरनेट पर इस पर लगे प्रतिबंध को हटाने के लिए प्रयास किए गए।\n\nसाइट भारत में अब भी लोकप्रिय है। अलैक्सा के अनुसार यह वर्तमान में भारत में १००० सर्वाधिक लोकप्रिय साइटों में से है तथा साइट का ८% ट्रैफिक भारत से आता है। कॉमिक्स अंग्रेजी के अतिरिक्त १० विभिन्न भारतीय भाषाओं में छापी जाती है। नामक एक भारतीय स्टार्टअप ब्लॉग ने उनकी वृद्धि तथा स्ट्रेटजी पर एक केस स्टडी तक की है।\n\n\n", "id": "214090", "title": "सविता भाभी"}
{"url": "https://hi.wikipedia.org/wiki?curid=214093", "text": "गुरु गोबिन्द सिंह भवन\n\nभारत में उच्च शिक्षा के इतिहास की साक्षी इस इमारत को 1967 में स्थापित किया गया था। भवन की आधारशिला भारत के तत्कालीन राष्ट्रपति डॉ॰ जाकिर हुसैन ने रखी थी। इसके पुस्तकालय में सभी धर्मों से संबंधित ३३००० से अधिक पुस्तकों और पत्रिकाओं का विशाल संग्रह है।\nविश्वविद्यालय निकट भविष्य में इस इमारत के नवीकरण की योजना बना रहा है।\n\n", "id": "214093", "title": "गुरु गोबिन्द सिंह भवन"}
{"url": "https://hi.wikipedia.org/wiki?curid=214094", "text": "डाण्डा नागराज\n\nडाण्डा नागराज उत्तराखण्ड के पौड़ी जिले में स्थित एक प्रसिद्ध नागतीर्थ है।\n\n", "id": "214094", "title": "डाण्डा नागराज"}
{"url": "https://hi.wikipedia.org/wiki?curid=214109", "text": "नागराज\n\nनागराज एक संस्कृत शब्द है जो कि नाग तथा राज (राजा) से मिलकर बना है अर्थात नागों का राजा। यह मुख्य रूप से तीन देवताओं हेतु प्रयुक्त होता है - अनन्त (शेषनाग), तक्षक तथा वासुकि। अनन्त, तक्षक तथा वासुकि तीनों भाई महर्षि कश्यप, तथा उनकी पत्नी कद्रु के पुत्र थे जो कि सभी साँपों के जनक माने जाते हैं। मान्यता के अनुसार नाग का वास पाताललोक में है।\n\nसबसे बड़े भाई अनन्त भगवान विष्णु के भक्त हैं एवं साँपों का मित्रतापूर्ण पहलू प्रस्तुत करते हैं क्योंकि वे चूहे आदि जीवों से खाद्यान्न की रक्षा करते हैं। भगवान विष्णु जब क्षीरसागर में योगनिद्रा में होते हैं तो अनन्त उनका आसन बनते हैं तथा उनकी यह मुद्रा अनन्तशयनम् कहलाती है। अनन्त ने अपने सिर पर पृथ्वी को धारण किया हुआ है। उन्होंने भगवान विष्णु के साथ रामायण काल में राम के छोटे भाई लक्ष्मण तथा महाभारत काल में कृष्ण के बड़े भाई बलराम के रूप में अवतार लिया। इसके अतिरिक्त रामानुज तथा नित्यानन्द भी उनके अवतार कहे जाते हैं।\n\nछोटे भाई वासुकि भगवान शिव के भक्त हैं, भगवान शिव हमेशा उन्हें गर्दन में पहने रहते हैं। तक्षक साँपों के खतरनाक पहलू को प्रस्तुत करते हैं, क्योंकि उनके जहर के कारण सभी उनसे डरते हैं।\n\nगुजरात के सुरेंद्रनगर जिले के थानगढ़ तहसील में नाग देवता वासुकि का एक प्राचीन मंदिर है। इस क्षेत्र में नाग वासुकि की पूजा ग्राम्य देवता के तौर पर की जाती है। यह भूमि सर्प भूमि भी कहलाती है। थानगढ़ के आस पास और भी अन्य नाग देवता के मंदिर मौजूद है।\n\nदेवभूमि उत्तराखण्ड में नागराज के छोटे-बड़े अनेक मन्दिर हैं। वहाँ नागराज को आमतौर पर \"नागराजा\" कहा जाता है। सेममुखेम नागराज उत्तराखण्ड का सबसे प्रसिद्ध नागतीर्थ है। यह उत्तराकाशी जिले में है तथा श्रद्धालुओं में \"सेम नागराजा\" के नाम से प्रसिद्ध है। एक अन्य प्रसिद्ध मन्दिर डाण्डा नागराज पौड़ी जिले में है।\n\nतमिलनाडु के जिले के नागरकोइल में नागराज को समर्पित एक मन्दिर है। इसके अतिरिक्त एक अन्य प्रसिद्ध मन्दिर केरल के अलीप्पी जिले में है। इस मन्दिर में अनन्त तथा वासुकि दोनों के सम्मिलित रूप में देवता हैं।\n\nकेरल के तिरुअनन्तपुरम् जिले के पूजाप्पुरा में एक नागराज को समर्पित एक मन्दिर है। यह पूजाप्पुरा नगरुकावु मन्दिर के नाम से जाना जाता है। इस मन्दिर की अद्वितीयता यह है कि इसमें यहाँ नागराज का परिवार जिनमें नागरम्मा, नागों की रानी तथा नागकन्या, नाग राजशाही की राजकुमारी शामिल है, एक ही मन्दिर में रखे गये हैं।\n\n\n", "id": "214109", "title": "नागराज"}
{"url": "https://hi.wikipedia.org/wiki?curid=214111", "text": "पाकिस्तान की प्रशासनिक इकाइयाँ\n\nपाकिस्तान के प्रशासनिक ढांचे के अंतर्गत चार सूबे (प्रांत), एक संघीय राजधानी क्षेत्र और संघ-शासित जनजातीय क्षेत्रों का एक समूह आता है। इस शीर्ष स्तर के नीचे सरकार के चार स्तर और हैं, जिनमें 27 डिवीजनें, एक सौ पाँच जिले, चार सौ से अधिक तहसीलें और कई हजार संघ परिषदें शामिल हैं।\n\nपूरा पाकिस्तान ८ अलग-अलग प्रशासनिक हिस्सों में बाँटा गया है:\n\n\n\nपाकिस्तान की प्रशासनिक इकाइयां इस प्रकार हैं:\n", "id": "214111", "title": "पाकिस्तान की प्रशासनिक इकाइयाँ"}
{"url": "https://hi.wikipedia.org/wiki?curid=214121", "text": "लिंकेज\n\nयांत्रिकी में उन दंडों (छड़ों) के समूह को अनुबंधन या कटी-संहतियाँ या लिंकेज (Linkages) कहते हैं जो एक दूसरे से हिंज द्वारा ज़ड़े रहते हैं और जिनसे कोई विशेष प्रकार की गति प्राप्त होती है। कटी-संहतियों के उदाहरण अनेक यंत्रों में देखे जा सकते हैं। \n\nपैंटोग्राफ़ (Pantograph) नामक यंत्र में चार छड़ रहते हैं जो एक दूसरे से हिंज द्वारा जुड़े रहते हैं।\n\nआजकल जब यंत्र के किसी भाग को ऋजु रेखा में चलाना रहता है तब ऐसा प्रबंध किया जाता है कि वह भाग दो स्थिर ऋजु भागों के बीच फिसले। वाष्प इंजन के आविष्कारक जेम्स वाट के समय में इस प्रकार की युक्ति ठीक नहीं बन पाती थी, क्योंकि ऐसी युक्ति में बहुत सी शक्ति घर्षण द्वारा नष्ट हो जाती थी। इसलिए वाट ने १७८४ ई. में एक युक्ति की उपज्ञा की जिसे \"वाट्स पैरालेल मोशन\" (वाट की समांतर गति) कहते हैं।\n\nवाट ने इसका उपयोग इंजन का पिस्टन चलाने में किया, परंतु सुविधा के लिए उसने तीन अतिरिक्त छड़ें जोड़ ली थीं। \n\n१९वीं शताब्दी के आरंभ में वाट के ऋजु-लेखक में सुधार करने की चेष्टा की गई। फ्रांस की सेना के एक लेफ़्टिनेंट पोसेलिए ने छह छड़ों की कटी-संहति बनाई जिससे एक बिंदु शुद्ध ऋजु रेखा में चलता था। इसमें सात छड़ें रहती हैं। लोगों ने सोचा कि कम छड़ों से काम चलाया जाए तो अच्छा होगा। गणितज्ञ चेबिचफ़ (Chebyshev) ने \"सिद्ध\" कर दिया कि पाँच अथवा इससे कम छड़ों की संहतियों से ऋजु-रेखात्मक गति प्राप्त नहीं हो सकती, परंतु उसका प्रमाण अशुद्ध निकला, क्योंकि १८७७ ई. में हार्ट ने पाँच छड़ों की कटी-संहित की उपज्ञा की जिससे सरल रेखा खींची जा सकती थी\n\nअन्य कई कटी-संहतियाँ बनी हैं जिनसे शांकव, समविभव वक्र आदि खींचे जा सकते हैं।\n\n\n", "id": "214121", "title": "लिंकेज"}
{"url": "https://hi.wikipedia.org/wiki?curid=214123", "text": "रेडियो संग्राही\n\nरेडियो संग्राही (radio receiver) एक विद्युत परिपथ है जो विद्युतचुम्बकीय तरंगों के रूप में उपलब्ध संकेतों को एंटेना के द्वारा ग्रहण करने के बाद इसका सम्यक प्रसंस्करण करते हुए अन्त में ध्वनि या किसी अन्य उपयोगी रूप में प्रस्तुत करता है। \n\nरेडियो तरंगों के उत्पादन एवं उनके गुणों के अध्ययन का प्रयास सर्वप्रथम हाइनरिख हेर्ट्ज़ ने सन्‌ १८८७ में किया था। अपने इतिहास प्रसिद्ध प्रयोग में रेडियो तरंगों के उत्पादन की व्यवस्था द्वारा उत्पन्न तरंगों को उन्होंने स्वयं ही स्फुलिंगों के रूप में दो घुंडियों (knobs) के बीच प्राप्त किया था जो तार के एक फंदे के दोनों सिरों पर स्थित थीं। हर्ट्‌स के इस प्रारंभिक प्रयोग ने रेडियो तरंगों की ग्रहण विधाओं की संभावना के संकेत दिए थे, जिनके आधार पर कार्य करते हुए ऑलिवर लॉज ने सन्‌ १८९४ में इंग्लैंड में एक विशेष प्रकार के संसूचक (detector) का निर्माण किया, जो रेडियो तरंगों को श्रव्य आवृत्ति की तरंगों में परिवर्तित कर सकता था। यह संसूचक वस्तुत: काँच की एक नलिका थी, जिसमें धातु-रेतन भरा हुआ था। इस संसूचक को एक एंटेना तथा एक समस्वरित परिपथ (tuned circuit) से संयुत कर प्रथम रेडियो संग्राही का निर्माण किया गया था। इस प्रकार बेतार संचार प्रणाली के संग्राही घटक की परिकल्पना करने और उसका प्रथम उपयोगी रूप प्रस्तुत करने का श्रेय ऑलिवर लॉज को ही है। लॉज ने अपनी इस विशेष व्यवस्था द्वारा प्रथम रेडियो संग्राही का निर्माण सफलतापूर्वक कर उसे पेटेंट कराया। लॉज की सफलता से प्रोत्साहित होकर अनेक वैज्ञानिकों ने नए नए संसूचकों का निर्माण किया। इनमें गूल्येल्मो मार्कोनी ने चुंबकीय प्रकार के संसूचकों की, व्रीलैंड तथा फेस्नडेन ने विद्युत्‌ विश्लेष्य प्रकार के तथा ली डी फारेस्ट (Lee De Forest) ने सक्रिय विद्युद्विश्लेष्य प्रकार के संसूचकों की रचना की। इसी चेष्टाक्रम में अनेक क्रिस्टल संसूचक (crystal detectors) भी बने, जिनमें कार्बोरंडम, गैलेना, लौह पाइराइटों (iron pyrites) इत्यादि के क्रिस्टल प्रयुक्त हुए।\n\nसन्‌ १९०४ में जे. ए. फ्लेमिंग ने द्विध्रुवी वाल्बों का निर्माण कर, रेडियो संचार प्रणाली के विकास के इतिहास में नए अध्याय का सूत्रपात किया। संसूचक के रूप में इन वाल्वों के उपयोग ने अनेक कठिनाइयों एवं समस्याओं का निराकरण कर दिया। इसी के लगभग एक वर्ष के ही अनंतर ली डी फॉरेस्ट ने ट्रायोड वाल्व (triode valve) का प्रणयन कर, इलेक्ट्रॉनिक तथा रेडियो संचार प्रणाली के क्षेत्र में क्रांति का आविर्भाव कर दिया। ये वाल्व तथा इनके अनेक संशोधित रूपों यथा टेट्रोड (tetrode) एवं पेंटोड (pentode) आदि वाल्वों को ही रेडियो संचार प्रणाली को आधुनिक रूप तक पहुँचाने का श्रेय दिया जा सकता है। प्रवर्धकों, संसूचकों एवं समस्वरित परिपथों की संरचना करनेवाले कंपित्रों (oscillators) की रचना इन्हीं वाल्वों की सहायता से की जाती है।\n\nरेडियो संचार प्रणाली का वह अंग जो एरियल (एंटेना) तक निरंतर पहुँचानेवाली रेडियो आवृत्ति ऊर्जा से वांछित अंश (संकेत या सूचना) पृथक्‌ कर ग्रहण करता है, रेडियो संग्राही कहलाता है। सभी प्रकार के रेडियो संग्राहियों को मूलत: निम्नलिखित कार्य करने पड़ते हैं : \n\nएंटेना पर निरंतर अनेक प्रकार के रेडियो संकेत पहुँचते रहते हैं, जो संसार के विभिन्न भागों में स्थित प्रेषण केंद्रों से प्रेषित होते हैं। संग्राही में इस बात की उपयुक्त व्यवस्था होनी चाहिए कि वह किसी भी क्षण किसी वांछित संकेत विशेष का वरण कर, उसे अन्य संकेतों से पृथक्‌ कर, ग्रहण कर सके। इस प्रयोजन की सिद्धि के हेतु संग्राही की वरण व्यवस्था में अनेक प्रेरकत्वों और संधारित्रों का समावेश होता है। इनमें से एकाधिक परिवर्तनीय, या चर भी होते हैं। इन्हीं प्रेरकत्वों एवं संधारित्रों के संयोग से समस्वरित परिपथ की रचना होती है। इस परिपथ में प्रेरकत्वों एवं संधारित्रों के मान इस प्रकार समंजित किए जाते हैं कि परिपथ की आवृत्ति ग्राह्य संकेत की आवृत्ति के तुल्य हो जाए। उस दशा में परिपथ को उक्त संकेत के लिए समस्वरित कहते हैं। एतदर्थ प्रेरकत्वों एवं संधारित्रों के मान निम्नलिखित सूत्र के अनुसार नियत किए जाते हैं :\n\nजहाँ (L) प्रेरक का प्रेरकत्व, (C) संधारित्र की धारिता तथा (f) ग्राह्य संकेत (तथा समस्वरित परिपथ की भी) आवृत्ति है। इस प्रकार समस्वरित परिपथ केवल उसी आवृत्ति के संकेतों का वरण कर ग्रहण करता है जो उसकी आवृत्ति के तुल्य हैं शेष को छाँटकर विलग कर देता है। अच्छे संग्राही संयंत्रों में ऐसे कई परिपथ श्रेणी क्रम में संयोजित किए हुए होते हैं जिनसे संग्राही की वरणशीलता, या वरणशक्ति पर्याप्त रूप से संवर्धित हो जाती है।\n\nएंटेना से प्राप्त रेडियो संकेत अत्यंत क्षीण होते हैं। इस कारण वे लाउडस्पीकर को क्रियान्वित कर सकने में असमर्थ रहते हैं। अत: उनकी शक्ति को पर्याप्त प्रवर्धित कर सकने की क्षमता संग्राही में होनी चाहिए। एतदर्थ उसमें प्रवर्धन व्यवस्था संयुक्त होती है।\n\nप्रेषक केंद्रों से संग्राही के एंटेना तक आनेवाली संकेतवाहिनी तरंगें (carrier waves) अत्यंत उच्च आवृत्ति (रेडियो आवृत्ति) की होती हैं। इसलिए संग्राही में प्रविष्ट होने के पश्चात्‌ इन्हें श्रव्यावृत्तियों में परिणत करना आवश्यक होता है। इन श्रव्यावृत्तियों को पृथक्‌ कर ध्वनिविस्तारक में प्रविष्ट करने के पश्चात्‌ ही संकेत को सुन सकना संभव होता है रेडियो तरंगों को ध्वनि तरंगों में परिणत करने के हेतु प्रयुक्त तंत्र-व्यवस्था को संसूचक युक्ति (detector device) कहते हैं\n\nसंसूचक से निसृत श्रव्यावृत्ति संकेतों की शक्ति अत्यंत क्षीण होती है, जिससे वह लाउडस्पीकर को क्रियान्वित कर सकने में अक्षम रहती है। अत: लाउडस्पीकर में प्रविष्ट होने के पूर्व इसको पर्याप्त मात्रा में प्रवर्धित करना आवश्यक होता है। इस हेतु प्रयुक्त व्यवस्था को श्रव्यावृत्ति प्रवर्धक कहते हैं।\n\nश्रव्यावृत्ति संकेतों को विद्युत्‌ से ध्वनि में रूपांतरित करने के लिए लाउडस्पीकर या शिराफोन (headphone) भी संग्राही सेट का एक मुख्य भाग होता है।\n\nइसे समस्वरित रेडियो आवृत्ति संग्राही (Tuned Radio-Frequency, या T. R. F., Receiver) भी कहते हैं। यह संग्राही किसी विशेष रेडियो आवृत्तियों के लिए समस्वरित (ट्यून्ड) रहता है। इसके अंदर संविष्ट सभी परिपथ वांछित रेडियो आवृति के लिए या तो मूलत: समस्वरित रहते हैं, या उनके साथ ऐसी व्यवस्था संबद्ध रहती है कि आवृत्ति विशेष के लिए सबको एक साथ समस्वरित कर दिया जाए। पुराने ढंग के ऐसे संग्राही में ऐसे प्रत्येक परिपथ के साथ एक पृथक्‌ समस्वरक (tuning) संधारित्र होता था, किंतु आधुनिक सेटों में एक ही परिवर्तनीय, या चर (variable) संधारित्र से सभी परिपथों का इस प्रकार संयुक्त कर दिया जाता है कि संधारित्र को घुमाने पर उसके भिन्न भिन्न धारितांश मानो से भिन्न भिन्न परिपथ जुड़ जाते हैं।\n\nविस्तृत लेख के लिये देखें - सुपरहेटरोडाइन संग्राही\n\nप्रथम विश्वयुद्ध के दौरान मेजर एडविन आर्मस्ट्रांग नामक वैज्ञानिक ने सरल संग्राही में अपेक्षित सुधार कर ऐसी संग्राही व्यवस्था को जन्म दिया जिसमें किसी भी आवृत्ति के संकेत को किसी समय सुगमता से ग्रहण किया जा सकता है। यह व्यवस्था वस्तुत: आधुनिक लोकप्रिय रेडियो संग्राही सेटों की जनक है।\n\nस्वचालित वाहन, जैसे मोटर कार, या वायुयान इत्यादि, में प्रयुक्त रेडियो संग्राही के सेटों की रचना साधारण गृहोपयोगी सेटों से थोड़ा सा भिन्न होती है। इनमें शक्ति एवं ऊष्मा के लिए अपेक्षित वोल्टता वाहन के चालक बैटरी (starter battery) द्वारा ली जाती है और उसे अभीष्ट आवृत्ति तक संवर्धित करने के लिए एक कंपित्र (vibrator), या घूर्णी परिवर्तक (rotary converter) में प्रविष्ट किया जाता है। इस प्रकार के सेट का एरियल एक पतली धातु नलिका होती है, जो कार के एक पार्श्व पर, वायुयान के डैने पर सीधी खड़ी लगाई जाती है। इस प्रकार के सेट के नवीनतम मॉडल के समस्वरक तथा वॉल्यूम नियंत्रक (volume control) स्टीयर दंड (steering column) के साथ ही जड़े होते हैं, जिससे संग्राही का संचालन सुविधाजनक ढंग से किया जा सके।\n\nरेडियो संग्राही को अधिक उपयोगी, सस्ता तथा सुवाह्य बनाने के हेतु वाल्वों के स्थान पर ट्रांजिस्टर (transistor) का उपयोग किया जाने लगा है। यह सेट केवल साढ़े चार से छह वोल्ट की बैटरी द्वारा चालित होता है तथा इसकी दक्षता, अर्थात्‌ इसे दिए गए तथा इससे उपलब्ध शक्ति का अनुपात, सामान्य वाल्व संग्राही की अपेक्षा छह से दस गुना तक अधिक होता है। इससे इसका रख रखव व्यय वाल्व ट्रांजिस्टर से ४ या ५ गुना कम होता है। इसके अतिरिक्त ये अत्यंत लघुकाय, सुवाह्य एवं सस्ते होते हैं। सुग्राही तो ये इतने अधिक होते हैं कि एक सामान्य फेराइट छड़ एरियल की सहायता से ही इन्हें क्रियान्वित किया जा सकता है।\n\nएकीकृत परिपथों के आ जाने के बाद एक ही आई सी (चिप) या कुछ चिपों की सहायता से सस्ता, छोटा, कम सेल खाने वाला और अच्छी सेवा देने वाले रेडियो संग्राही उपलब्ध हो गये हैं।\n\n", "id": "214123", "title": "रेडियो संग्राही"}
{"url": "https://hi.wikipedia.org/wiki?curid=214124", "text": "ब्लड डायमण्ड\n\nहीरा कई रंगों में मिलता है जिनमें लाल रंग के हीरे को ब्लड डायमंड कहा जाता है। इसकी प्राप्ति के पीछे होने वाले खून-खराबे के कारण ही इसे ब्लड डायमंड यानि खूनी हीरा कहा जाता है। इन्हीं कारणों से इसे भिड़न्त यानि कन्फ्लिक्ट डायमंड या वॉर डायमंड भी कहते हैं। यह अफ्रीका में सिएरा लियोन और लाइबेरिया में सबसे ज्यादा पाए जाते हैं। ब्लड डायमंड को कन्फ्लिक्ट डायमंड कहे जाने का एक बड़ा कारण है। १९८९ से २००१ तक इसके उत्पादक सिएरा लियोन और लाइबेरिया गृह युद्ध के शिकार थे। ऐसी स्थिति में लाइबेरियन राष्ट्रपति कारलोस जी. टॉयलर ने अमूल्य ब्लड डायमंड के बदले हथियार खरीदने शुरू किए थे। इस कारण दुनिया भर में टॉयलर की आलोचना हुई।\n\nअसल में, ब्लड डायमंड के खनन का काम मूल रूप से किसान और मजदूर करते थे। हीरे की तस्करी बढ़ने के कारण इन लोगों से कम वेतन पर दिन रात काम कराया जाने लगा, जिसका इन्होंने विरोध किया। इसके बाद, लाइबेरिया में कानूनी रूप से डायमंड खनन उद्योग की स्थापना हुई। १९९८ में \"गलोबल विटनेस\" नाम की एक संस्थान ने अफ्रीका में डायमंड और दंगों के बीच के संबंधों पर एक रिपोर्ट प्रस्तुत की थी। हाल में सुपर मॉडल नाओमी कैम्पबेल ब्लड डायमंड के कारण चर्चा में हैं। १९९७ में टॉयलर ने कैमबैल को ब्लड डायमंड का एक पाउच दिया था। इस कारण टॉयलर का सहयोगी बताया जा रहा है। फिलहाल यह जांच के अधीन है।\n", "id": "214124", "title": "ब्लड डायमण्ड"}
{"url": "https://hi.wikipedia.org/wiki?curid=214125", "text": "विद्युत कर्षण\n\nरेलगाड़ी, ट्राम अथवा अन्य किसी प्रकार की गाड़ी को खींचने के लिए, विद्युत् शक्ति का उपयोग करने की विधि को विद्युत कर्षण (Electric Traction) कहते हैं। इस क्षेत्र में, वाष्प इंजन तथा अन्य दूसरे प्रकार के इंजन ही सामान्य रूप से प्रयोग किए जाते रहे हैं। विद्युत्‌ शक्ति का कर्षण के लिए प्रयोग सापेक्षतया नवीन है परंतु अपनी विशेष सुविधाओं के कारण, इसका प्रयोग बढ़ता गया और धीरे-धीरे अन्य साधनों का स्थान यह अब लेता जा रहा है। विद्युत्कर्षण में नियंत्रण की सुविधा तथा गाड़ियों का अधिक वेग से संचालन हो सकने के कारण उतने ही समय में अधिक यातायात की उपलब्धि हो सकती है। साथ ही कोयला, धुआँ अथवा हानिकारक गैसों के न होने से अधिक स्वच्छता रहती है और नगर की घनी आबादीवाले भागों में भी इसका प्रयोग संभव है। विद्युत्‌ कर्षण हमारे युग का एक अत्यंत महत्वपूर्ण साधन है, जिसका उपयोग अधिकाधिक बढ़ता जा रहा है।\n\nविद्युत्‌-कर्षण-तंत्र में विद्युत्‌ मोटरों द्वारा चालित लोकोमोटिव (locomotive) गाड़ी को खींचता है। रेल की लाइन के साथ ऊपर में एक विद्युत्‌ लाइन होती हैं, जिससे चालक गाड़ी एक चलनशील बुरुश द्वारा संपर्क करती है। रेल की लाइन, निगेटिव लाइन का काम देती है और शून्य वोल्टता पर होती है। इसके लिये इसे अच्छी प्रकार भूमित (earthed) भी कर दिया जाता है। इस प्रकार इसे छूने से किसी प्रकार की दुर्घटना की संभावना नहीं रहती। ऊपरी लाइन की बोल्टता, प्रयोग की जानेवाली मोटरों एवं संभरणतंत्र पर निर्भर करती है। पुराने तंत्रों में ६०० वोल्ट की वोल्टता साधारणतया प्रयोग की जाती है यद्यपि १,५०० वोल्ट एवं ३,००० वोल्ट भी अब सामान्य हो गए हैं। पिछले कुछ वर्षों में, उच्च वोल्टता तंत्रों की रचना की गई है और उच्च वोल्टता पर प्रवर्तित होनेवाले एकप्रावस्था (single phase) प्रत्यावर्ती धारातंत्र का प्रयोग किया गया है और अब सामान्यत: इन्हीं का प्रयोग होने लगा है। ये सामान्यत: १६,००० अथवा २५,००० वोल्ट की वेल्टता पर प्रवर्तित होते हैं।\nविद्युत्कर्षण के लिए प्रयोग होनेवाली मोटरों को आरंभ में अधिकतम कर्षण आघूर्ण (torque) का उपलब्ध करना आवश्यक होता है, क्योंकि किसी भी गाड़ी को खींचने के लिए आरंभ में बहुत शक्ति की आवश्यकता होती है, परंतु जैसे-जैसे वेग बढ़ता जाता है, कम शक्ति की आवश्यकता होती है। आरंभ में अधिक आघूर्ण से त्वरण (acceleration) शीघ्रता से उत्पन्न किया जा सकता है। इन मोटरों को अल्प समय के लिए अतिभार (overload) सँभालने की क्षमता भी होनी चाहिए। इन लक्षणों के अनुसार दिष्ट धारा श्रेणी मोटर (D.C. series motor) सबसे अधिक उपयुक्त होती है तथा सामान्य रूप से व्यवहार में आती हैं, परंतु दिष्ट धारा मोटरें सामान्यत: उच्च वोल्टता पर प्रवर्तन के लिए उपयुक्त नहीं होतीं और इस कारण दि.धा. कर्षणतंत्र सामान्यत: ३,००० वोल्ट तक के ही होते हैं दि. धा. तंत्रों की अपेक्षा प्र.धा. तंत्र संभरण अधिक समान्य हेने के कारण, कर्षण में भी इनका प्रयोग करने के प्रयत्न बराबर किए जाते रहे हैं। कुछ विशिष्ट प्ररूप की दि.धा. मोटरें, लक्षण में दि.धा. श्रेणी मोटर के समान होती हैं। इनकी संरचना पिछले ५० वर्षों से ही शोध का सामान्य विषय रही है और अब ऐसी एकप्रावस्था दि.धा. मोटरें बनाई गई हैं जिनके लक्षण दि.धा. श्रेणी मोटरों के समान कर्षण के लिए उपयुक्त हों। इन प्रत्यावर्ती धारा मोटरों का भार उसी शक्ति की दि.धा. मोटरों से काफी कम होती है और ये सपेक्षतया सस्ती होती हैं। इनका सबसे बड़ा लाभ इनके उच्च वोल्टता पर प्रवर्तन में है। इस कारण उच्च वोल्टता तंत्र प्रयोग करना संभव है, जिससे कर्षणतंत्र में पर्याप्त बचत की जा सकती है। परंतु ये मोटरें सामान्य शक्ति आवृत्ति (power frequency) पर उपयुक्त लक्षण नहीं दे पातीं। इनका प्रवर्तन कम आवृत्ति पर अधिक संतोषप्रद होता है। अत: कर्षण के लिए सामान्यत:, अथवा २५ चक्रीय आवृत्ति का प्रयोग किया जाता है। इस कारण इन्हें सामान्य संभरणतंत्रों से नहीं संभरण किया जा सकता है। एकप्रावस्था तंत्र होने के कारण उपकेंद्र (substation) पर प्रावस्था संतुलन (phase balancing) की समस्या भी रहती है। परंतु इन समस्याओं के उपयुक्त समाधान हो चुके हैं और अब १६,००० और २५,००० वोल्ट के, अथवा २५ चक्रीय आवृत्ति के, एकप्रावस्था वाले प्र.धा. तंत्र कर्षण के लिए सामान्य रूप से प्रयोग किए जाते हैं।\n\nकहीं-कहीं दोनों तंत्रों की विशेषताओं का लाभ उठाने के लिए, संभरण लाइन (supply line) उच्च वोल्टता प्र.धा. की होती है तथा ऋजुकारी द्वारा उसे रूपांतरित कर दि.धा. मोटरों का प्रयोग किया जाता है।\n\nप्र.धा. कर्षणतंत्रों में भी, सामान्य त्रिप्रावस्था संभरण से एक प्रावस्था लाइन लेकर, प्रावस्था परिवर्तन (phase conversion) द्वारा उसे त्रिप्रावस्था तंत्र में बदलकर, त्रिप्रावस्था प्रेरण मोटर (three phase induction motor) प्रयोग करना भी संभव है। इस प्रकार सामान्य मोटरों का प्रयोग किया जा सकता है और प्रावस्था संतुलन की समस्या का भी सहज समाधान हो सकता है। वस्तुत: हंगरी में ऐसे ही कर्षणतंत्र का प्रयोग किया गया है, परंतु त्रिप्रावस्था प्रेरण मोटरों के लक्षण कर्षण के लिए इतने उपयुक्त न होने के कारण, यह तंत्र सामान्य प्रयोग में नहीं आ सका है। शक्ति एलेक्ट्रॉनिकी तथा सूक्ष्म एलेक्ट्रॉनिकी में विकास के कारण अब प्रेरण मोटरें (नियत V/f सप्लाई के साथ) डीसी मोटरों से बेहतर सिद्ध हो रहीं हैं।\n\nविद्युत्कर्षण के क्षेत्र में यद्यपि ब्रिटेन का महत्वपूर्ण स्थान है, तथापि प्र.धा. कर्षणतंत्र प्रयोग करने में हंगरी अग्रगण्य रहा है। यहाँ इसका प्रयोग सबसे पहले १९३२ ई. में किया गया। इसके बाद जर्मनी में १९३६ ई. में इस तंत्र का प्रयोग किया गया। फ्रांस में इसे १९५० ई. में अपनाया और २५,००० वोल्ट के एक प्रावस्था प्र.धा. कर्षणतंत्र के विकास में महत्वपूर्ण योगदान दिया। भारत में भी मुख्य रेल लाइनों के विद्युतीकरण में भी यही तंत्र प्रयोग किया जा रहा है। उच्च वोल्टता पर प्रवर्तन करने के कारण, केंद्रों की संख्या कम हो जाती है और वे अधिक दूर हो सकते हैं। इससे भी तंत्र में काफी बचत हो सकती है। उच्च वोल्टता के प्रयोग से वैसे ही तार में तथा दूसरी सज्जाओं में काफी बचत होती है। अतएव मुख्य लाइनों पर एकप्रावस्था उच्च वोल्टता प्र.धा. तंत्र का प्रयोग सामान्य हो गया है।\n\nविद्युत्कर्षण के लिए प्रयोग होनेवाली मोटरों की नियंत्रण व्यवस्था अत्यंत महत्वपूर्ण है, क्योंकि इसी के कारण विद्युत्कर्षण तंत्र इतने सामान्य हो सके हैं। दि.धा. श्रेणी मोटरों के लिए ड्रम नियंत्रक (drum controller) प्रयोग किए जाते हैं, जिनमें आरंभण, वेगनियंत्रण तथा ब्रेकन (braking) सभी का प्रावधान किया जाता है। साथ ही सुविधापूर्वक इच्छानुसार गाड़ी को आगे तथा पीछे चलाया जा सकता है। एक प्रावस्था प्र.धा. मोटरों में भी जो नियंत्रक प्रयोग किए जाते हैं, वे भी इन सब प्रयोजनों का प्रावधान करते हैं। नियंत्रकों में ही संरक्षण युक्तियाँ (protective devices) भी लगी होती हैं, जो मोटर को अतिभार (overload) तथा अतिचाल (overspeed) से बचा सकें।\n\nऊपरी लाइन से संपर्क करनेवाला संस्पर्श बुरुश (contact brush) भी इस प्रकार के संरचक द्वारा व्यवस्थित होता है कि बुरुश तथा संस्पर्श तार में समान दाब रहे और वेग तथा अन्य किसी कारण से संस्पर्श प्रतिरोध (contact resistance) में विचरण न उत्पन्न हो।\n\nसुरंगों एवं अधिक यातायात स्थलों पर, ऊपरी लाइन का प्रयोग करना संभव नहीं हो पाता। अतएव, तार के स्थान पर एक दूसरी संस्पर्श रेल का प्रयोग किया जाता है जो भूमि के नीचे रहती है। स्पष्टतया अधिक व्यय के कारण सभी स्थानों पर इसका प्रयोग नहीं किया जा सकता।\n\nकहीं-कहीं संपूर्ण विद्युत्‌ तंत्र के स्थान पर डीज़ल विद्युत्‌ लोकोमोटिव (diesel electric locomotive) का प्रयोग किया जाता है, जिसमें डीज़ल इंजन द्वारा विद्युत्‌ उत्पन्न करके विद्युत्‌ कर्षण का लाभ उठाया जाता है।\n\n", "id": "214125", "title": "विद्युत कर्षण"}
{"url": "https://hi.wikipedia.org/wiki?curid=214130", "text": "विद्युतचिकित्सा और निदान\n\nकुछ रोगों के निदान और चिकित्सा में विद्युत् का उपयोग होता है। यह समझना भूल है कि सभी रोगों के निदान और चिकित्सा विद्युत से हो सकते है। विद्युत दिष्ट या गैलवेनिक विद्युत्‌ धारा (Direct or Galvanic Current), फैराडिक विद्युत धारा (Faradic Current), ज्यावक्रीय विद्युतधारा (Sinusoidal, Current), तथा उच्च आवृत्ति धारा (High Frequency Current), या डायाथर्मी (Diathermy) के रूप में हो सकती है।\n\nयदि दिष्टधारा की वोल्टता और एंपियर कम हो और उसे शरीर के किसी भाग की त्वचा पर प्रवाहित किया जाए, तो विद्युत्‌ धारा के प्रवाह से प्रतिवर्ती क्रियाएँ (reflex action) उत्पन्न होती हैं, जिससे रुधिर धमनियाँ विस्फारित (dilate) हो जाती हैं, रुधिर का संचार बढ़ जाता है और आयनों का अभिगमन होने लगता है। इससे विशिष्ट लवण के आयनों को किसी विशिष्ट ऊतक तक पहुँचाकर, उन्हें वहाँ निक्षिप्त किया जा सकता है।\n\nकिसी जीवित प्राणी की पेशियों में विद्युत्धारा के प्रवाह से प्रत्येक \"संपर्क और विच्छेद' पर संकुचन उत्पन्न होता है। यदि विद्युत्धारा किसी सूई पर संकुंचन उत्पन्न होता है। यदि विद्युत्धारा किसी सूई पर संकेद्रित कर प्रवाहित की जाए, तो इससे ऊतकों पर विनाशीश् प्रभाव पड़ सकता है और इससे रासायनिक परिवर्तन भी हो सकते रुधिर वाहिनियों, तंत्रिकाओं, पेशियों और जोड़ों के रोगनिवारण में विद्युत्धारा का उपयोग होता है। इससे रोगवाहिनियाँ विस्फरित हो जाती हैं। उनमें औषधियाँ डालकर अधिक समय तक विस्फारित हो जाती हैं। उनमें औषधियाँ डालकर अधिक समय तक विस्फारित रखा जा सकता है, विशिष्ट ओषधियाँ किसी विशिष्ट स्थान पर पहुँचाकर, उनसे लाभ प्राप्त किया जा सकता है। इस प्रकार श्लेष्मकला की सूजन में यदि यशद या ताम्र आयन प्रविष्ट कराया जाए, तो उससे लाभ होता पाया गया है।\n\nफैराडिक विद्युत्धारा से तंत्रिका घात का निदान होता है और तंत्रिका के पक्षाघात में मांसपेशियों के व्यवहार की कमी से जो दुर्बलता आ जाती है, उसे रोकने के लिए माँसपेशियों में विद्युत्धारा क्षोभन उत्पन्न कराया जा सकता है।\n\nज्यावक्रीय विद्युत्धारा निम्न आवृत्ति की विद्युत्धारा होती है। प्रत्यावर्तन की दर साधारणतया प्रति मिनट ५ से ५० तक रहती है। इससे पेशियों में संकुचन होता है। पक्षाघात के रोगी में भी यह संकुंचन उत्पन्न करती है। अत: पेशियों का उत्तेजित करने में इसका उपयोग होता है। इससे पेशियों की संकुंचनशीलता (contractility), उत्तेजनशीलता (irritability), स्फुरण (tone) और पोषण (nutrition) बना रहता है और ऊतकों का तंतुमय बनना रोका जा सकता है।\n\n१८९० ई. में देखा गया कि बहुत ऊँची आवृत्ति, जैसे प्रति सेकंड १०,००० दोलन से, पेशियों का संकुंचन नहीं होता, क्योंकि इसमें क्षणिक क्षोभन से तंत्रिका पेशी की अनुक्रिया (response) नहीं होती। यदि तनाव तथा आवृत्ति (frequency) अधिक बढ़ा दी जाए (१,००,००० प्रति सेकंड), तो धारा के पथ में प्रतिरोध के कारण ऊष्मा उत्पन्न होती है। इसे डायाथर्मी कहते हैं। इससे रुधिरवाहिनियों का विस्फारण बढ़ जाता है और ऊतकों का तापन हो जाता है। ऊतकों के तापन में गरम जल या सूखे कपड़े का भी व्यवहार हो सकता है, पर इनसे तापन उतने गहरे स्थल पर नहीं पहुँचता जितना डायाथर्मी से पहुँचता है। इससे पीड़ा आदि में डायाथर्मी को अधिक लाभप्रद पाया गया है। डायाथर्मी की अनेक मशीनें बनी हैं और उनका व्यवहार दिनों दिन बढ़ रहा है।\n\nमानसिक विकार के रोगियों में विद्युत्‌ आक्षोभ चिकित्सा का व्यवहार होता है। रोगी के कपाल पर विद्युत्‌ का इलेक्ट्रोड लगाकर नियंत्रित विद्युत्धारा कुछ निश्चित काल तक प्रवाहित की जाती है। इससे रोगी मूर्छित और चेतनहीन हो जाता है। ऐसा उपचार अवनमित अवस्था (depressed states), अंतराबंध (schizophremia) तथा अन्य प्रकार की मनोविक्षिप्ति (psychosis) में लाभदायक सिद्ध हुआ है।\n\nरोगों के निदान के लिए अनेक वैद्युत उपकरण बने हैं। ऐसा एक उपकरण इलैक्ट्रोकार्डियोग्राम (electrocardiogram) है। हृदय के विस्पंदन (beating) से शरीर में वोल्टता उत्पन्न होती है। इस अभिलिखित कर देता है। इस उपकरण के इलेक्ट्रोड को व्यक्ति की भुजा, टाँग या छाती पर रखते हैं। यदि हृदय की कार्यशीलता में कोई अपसामान्यता है, तो जो अभिलेख प्राप्त होता है वह सामान्य अभिलेख से भिन्न होता है। एक दूसरा उपकरण इलेक्ट्रो-एनसेफेलोग्राम (electro-encephalogram) है। इसमें इलैक्ट्रोड कपाल पर लगाया जाता है। इससे जो अभिलेख प्राप्त होता है, उससे मस्तिष्क के गुछ रोगों का पता लगता है। एक तीसरा उपकरण वैद्युत्‌ मायोग्राम (electro-mayogram) है। इसमें एक छोटा सूईनुमा इलेक्ट्रोड पेशी में प्रविष्ट कराया जाता है। इससे त्वचा के वैद्युत प्रतिरोध से रोगी की भावात्मक प्रतिक्रिया का पता लगता है। हृत्स्पंद सुनने के लिए अब वैद्युत स्टेथॉस्कोप भी बने हैं, जिनसे हृत्स्पंदन सुनना बड़ा सरल हो गया है। विद्युत के उपयोग से रोग निदान, रोग चिकित्सा और औषध अनुसंधान में बड़ी प्रगति हुई है।\n\n", "id": "214130", "title": "विद्युतचिकित्सा और निदान"}
{"url": "https://hi.wikipedia.org/wiki?curid=214134", "text": "उदय कुमार\n\nउदय कुमार धर्मलिंगम्, ( \"utaya kumār tarumaliṅkam\"}}) भारतीय रुपया चिह्न के अभिकल्पक हैं। वे चेन्नई, तमिलनाडु के निवासी हैं। वे आई आई टी गुवाहाटी में असिस्टेण्ट प्रोफेसर हैं। उनका चिह्न पाँच अन्तिम शॉर्ट लिस्ट किये गये चिह्नों में से चुना गया था। उदय कुमार ने व्याख्या की कि डिजाइन भारतीय तिरंगे पर आधारित है।\n\nउदय कुमार का जन्म १० अक्टूबर १९७८ को चेन्नई, तमिलनाडु में हुआ था।\n\nडी उदय कुमार ने अपना डॉक्टोरल अध्ययन IDC, आई आई टी मुंबई (२०१०) से किया। उन्होंने अपनी स्नातकोत्तर उपाधि, विजुअल कम्युनिकेशन में MDes IDC, आई आई टी मुंबई (२००३) से तथा आर्किटैक्चर में स्नातक की उपाधि, B.Arch अन्ना विश्वविद्यालय के स्कूल ऑफ आर्किटैक्चर ऍण्ड प्लानिंग (SAP), चेन्नई (२००१) से प्राप्त की।\n\nउनके रुचि के क्षेत्रों में ग्राफिक डिजाइन, टाइपोग्राफी, टाइप डिजाइन तथा तमिल 'टाइपोग्राफी पर विशेष रूप से केन्द्रित डिजाइन रिसर्च। उन्होंने हाल ही में IDC, आई आई टी मुंबई से अपनी पीऍचडी पूरी की है। उन्होंने IDC में प्रोफैसर जी वी श्रीकुमार के मार्गदर्शन में अपने मिनी प्रोजैक्ट के तौर पर \"पराशक्ति\" नामक एक तमिल फॉण्ट भी डिजाइन किया है। अपने MDes प्रोजैक्ट के दौरान उन्होंने तमिल टाइपोग्राफी पर एक किताब लिखी एवं डिजाइन की जो कि टाइपोग्राफी जैसे विषय को तमिल दर्शकों के सामने लाने का पहला प्रयास है। अपनी किताब में कुमार ने कई टाइपोग्राफिक टर्म्स जिनके लिये अंग्रेजी शब्द उपयोग किये जाते थे, हेतु नई तमिल शब्दावली निर्मित की है।\n", "id": "214134", "title": "उदय कुमार"}
{"url": "https://hi.wikipedia.org/wiki?curid=214138", "text": "प्रतिध्वनि द्वारा स्थिति निर्धारण\n\nद्फ्द्फ्द्त्द्त्त्र्द्र्त्स्क्ष्द्। स्द्स्द्आअ॑फ्ङ्ः़फ्ट्ट्ड़्फ्ड्क्ष्ड्क्ष्झ्झ्झ्क्ष्फ्॰फ्फ्ङ्", "id": "214138", "title": "प्रतिध्वनि द्वारा स्थिति निर्धारण"}
{"url": "https://hi.wikipedia.org/wiki?curid=214142", "text": "राजधानी विकास प्राधिकरण\n\nराजधानी विकास प्राधिकरण (सीडीए), एक जनहित निगम है जिस पर पाकिस्तान की राजधानी इस्लामाबाद शहर में नगर सेवाएं प्रदान करने का उत्तरदायित्व है। इस निगम को 14 जून, 1960 को पहले, 24 जून, 1960 को जारी एक कार्यकारी आदेश (पाकिस्तान राजधानी विनियमन) तत्पश्चात 27 जून, 1960 को जारी राजधानी विकास प्राधिकरण अध्यादेश, द्वारा स्थापित किया था।\n", "id": "214142", "title": "राजधानी विकास प्राधिकरण"}
{"url": "https://hi.wikipedia.org/wiki?curid=214144", "text": "सिसवा बाज़ार\n\nसिसवा बाज़ार उत्तरप्रदेश के महाराजगंज जनपद में स्थित है|यहाँ चार महत्वपूर्ण स्कूल है १-प्रेमलाल सिंघानिया कन्या इंटर कॉलेज२-यूपी पब्लिक स्कूल ३-चोख्राज तुलस्यान इंटर ४-महात्मा गाँधी इंटर कॉलेज\nसिसवा बाज़ार प्रदेश की सबसे पुरानी टाउन एरिया है। यहाँ के लोग मुख्यतःकृषि पर निर्भर है, जिसमे गन्ना मुख्य उत्पाद है।", "id": "214144", "title": "सिसवा बाज़ार"}
{"url": "https://hi.wikipedia.org/wiki?curid=214147", "text": "हैरियट बीचर स्टो\n\nहैरियट बीचर स्टो (Harriet Beecher Stowe) (14 जून 1811 - 1 जुलाई 1896) विश्वविख्यात अमेरिकी लेखिका, रंगभेद एवं दासप्रथा की कट्टर विरोधी, एवं उपन्यासकार थी। उनके नाम की तुलना में उनका उपन्यास, अंकल टॉम्स केबिन (1852), अधिक प्रसिद्ध है। हिंदी में, \"टाम काका की कुटिया\", शीर्षक से उसका अनुवाद 1916 में ही हो गया था। \n\nहैरियट बीचर स्टो के मशहूर उपन्यास, अंकल टॉम्स केबिन, की गिनती दुनिया को हिला देनेवाले उपन्यासों में होती है। पहले यह उपन्यास प्रख्यात पत्र 'नेशनल एरा’ में धारावाहिक रूप से प्रकाशित हुआ था। जून 1851 के अंक में इसकी पहली किस्त छपी थी। उस समय श्रीमती स्टो की आयु चालीस वर्ष थी और वे सात बच्चों की मां थीं। इस पत्र में इस उपन्यास की चालीस किस्तें छपीं और अमरीकी जनता ने इसमें इतनी रुचि दिखायी थी कि पत्र की प्रसारण संख्या कई गुना हो गयी। इसके बाद 1852 में इसे पुस्तक के रूप में प्रकाशित किया गया और पहले ही संस्करण की तीन लाख से अधिक प्रतियां बिक गयीं। इसके बाद अगले दस वर्षों में इसके चौदह सौ संस्करण प्रकाशित हुए और इसने संयुक्त राज्य अमरीका के उत्तरी राज्यों में दासताविरोधी चेतना को प्रखर बनाने में अग्रणी भूमिका निभायी। अगले दस वर्षों में विश्व की साठ भाषाओं में इसका अनुवाद हो चुका था। जर्मन अनुवाद पढ़कर मार्क्स-एंगल्स के मित्र और प्रख्यात क्रांतिकारी जर्मन कवि हाइने ने भावविभोर होकर इसकी प्रशंसा की थी और रूसी अनुवाद पढ़कर लियो टोल्स्टोय ने इसे विश्व साहित्य की एक महान कृति कहा था।\n\n", "id": "214147", "title": "हैरियट बीचर स्टो"}
{"url": "https://hi.wikipedia.org/wiki?curid=214148", "text": "सुपरहेटरोडाइन संग्राही\n\nप्रथम विश्वयुद्ध के दौरान मेजर एडविन आर्मस्ट्रांग नामक वैज्ञानिक ने सरल संग्राही में अपेक्षित सुधार कर ऐसी संग्राही व्यवस्था को जन्म दिया जिसमें किसी भी आवृत्ति के संकेत को किसी समय सुगमता से ग्रहण किया जा सकता है। यह व्यवस्था वस्तुत: आधुनिक लोकप्रिय रेडियो संग्राही सेटों की जनक है। \n\nएंटेना से आनेवाले रेडियो आवृत्ति के संकेतों को सर्वप्रथम एक मिश्रण-पद (mixer stage) से होकर गुजारा जाता है, जहाँ उसी क्षण उपयुक्त आवृत्ति का एक अन्य रेडियो संकेत भी प्रविष्ट कराया जाता है। यह दूसरा संकेत एक अन्य स्थानीय कंपित्र (local oscillator) में उत्पन्न किया जाता है। मिश्रण पद में दोनों संकेतों के संयोजन से विस्पंद-सिद्धांत (beat theory) द्वारा एक निम्न आवृत्ति का संकेत उत्पन्न होता है, जो दोनों आवृत्तियों का अंतर होता है। मिश्रण-पद के आगे का संपूर्ण परिपथ इसी आवृत्ति के लिए समस्वरित होता है। यह आवृत्ति माध्य आवृत्ति (intermediate frequency, या i. f.) कहलाती है। इस क्षीण आवृत्ति को एक रेडियो-आवृत्ति प्रवर्धक (r. f. amplifier) द्वारा प्रदर्शित कर, तथा विमाडुलक (demodulator) द्वारा संशोधित कर, संसूचक वाल्व द्वारा श्रव्यावृत्ति में परिणत किया जाता है। आगे इस श्रव्य आवृत्ति का प्रवर्धित कर ध्वनि विस्तारक में प्रेषित कर दिया जाता है।\nसुपरहेटरोडाइन संग्राही निम्नलिखि विशेषताओं के कारण उपयोगी होता है :\n\n\n\n\n\n", "id": "214148", "title": "सुपरहेटरोडाइन संग्राही"}
{"url": "https://hi.wikipedia.org/wiki?curid=214149", "text": "प्रतिध्वनि\n\nजब किसी स्रोत से उत्पन्न ध्वनि आगे जाकर किसी वस्तु (जैसे दीवार, पहाड़) से टकराकर पुन: स्रोत के पास वापस लौटती है तो इसे प्रतिध्वनि (echo) कहते हैं। वस्तुत: यह ध्वनि के परावर्तन का परिणाम है जो कुछ देर बात स्रोत के पास वापस पहुंच जाती है। उदाहरण के लिये कुंएँ में आवाज लगाने पर अपनी ही आवाज थोड़ी देर बाद सुनाई पड़ती है। \n\n", "id": "214149", "title": "प्रतिध्वनि"}
{"url": "https://hi.wikipedia.org/wiki?curid=214153", "text": "नारायण पण्डित\n\nनारायण पण्डित प्रसिद्ध संस्कृत नीतिपुस्तक हितोपदेश के रचयिता थे। पुस्तक के अंतिम पद्यों के आधार पर इसके रचयिता का नाम \"नारायण\" ज्ञात होता है।\n\nनारायणेन प्रचरतु रचितः संग्रहोsयं कथानाम्\n\nपण्डित नारायण ने पंचतन्त्र तथा अन्य नीति के ग्रंथों की सहायता से हितोपदेश नामक इस ग्रंथ का सृजन किया। स्वयं पं॰ नारायण जी ने स्वीकार किया है--\n\nइसके आश्रयदाता का नाम धवलचंद्रजी है। धवलचंद्रजी बंगाल के माण्डलिक राजा थे तथा नारायण पण्डित राजा धवलचंद्रजी के राजकवि थे। मंगलाचरण तथा समाप्ति श्लोक से नारायण की शिव में विशेष आस्था प्रकट होती है।\n\nउनके समय के बारे में ठीक से ज्ञात नहीं है। कथाओं से प्राप्त साक्ष्यों के विश्लेषण के आधार पर डॉ॰ फ्लीट कर मानना है कि इसकी रचना काल ११ वीं शताब्दी के आस- पास होना चाहिये। हितोपदेश का नेपाली हस्तलेख १३७३ ई. का प्राप्त है। वाचस्पति गैरोलाजी ने इसका रचनाकाल १४ वीं शती के आसपास माना है। इन तथ्यों से नारायण पण्डित का काल ११वीं से १४वीं शताब्दी के आसपास का मालूम होता है।\n", "id": "214153", "title": "नारायण पण्डित"}
{"url": "https://hi.wikipedia.org/wiki?curid=214155", "text": "प्लेटफॉर्म (1993 फ़िल्म)\n\nप्लेटफॉर्म फ़िल्म अजय देवगन कि चौथी फ़िल्म थी। इसके निर्मता मुकेश दुग्गल, निदेशक दीपक परसर, गीत समीर, सन्गीत आनन्द मिलिन्द का था। इसमें दो भाइयों की कहानी थी जिसमें अजय का नाम राजू था जो अपने भाई से रेलवे प्लेटफोर्म मे छूट जाता हे। इसमें अजय का रोल नाकारात्मक है। यह फ़िल्म सन १९९३ कि औसत सफल फ़िल्म थी।\n", "id": "214155", "title": "प्लेटफॉर्म (1993 फ़िल्म)"}
{"url": "https://hi.wikipedia.org/wiki?curid=214157", "text": "विष्णु शर्मा\n\nपं॰ विष्णु शर्मा प्रसिद्ध संस्कृत नीतिपुस्तक पंचतन्त्र के रचयिता थे। नीतिकथाओं में पञ्चतन्त्र का पहला स्थान है। उपलब्ध प्रमाणों के आधार पर कहा जा सकता है कि जब इस ग्रंथ की रचना पूरी हुई, तब उनकी उम्र ८० वर्ष के करीब थी। वे दक्षिण भारत के महिलारोप्य नामक नगर में रहते थे।\n\nमहिलारोप्य के राजा अमरशक्ति के तीन मूर्ख पुत्र थे जो राजनीति एवं नेतृत्व गुण सीखने में असफल रहे। राजा ने उन्हें सिखाने के लिये बहुत से पण्डित एवं आचार्य रखे पर कोई भई उन्हें सिखा न सका। राजा ने घोषणा की कि जो विद्वान उन्हें पढ़ा देगा उसे बड़ा इनाम दिया जायेगा। फिर राजा ने अपने मन्त्रियों से सलाह ली। उन्होंने कहा कि वे आचार्य विष्णु शर्मा को उनका प्रशिक्षक नियुक्त करे। विष्णुशर्मा राजनीति तथा नीतिशास्त्र सहित सभी शास्त्रों के ज्ञाता थे। राजा तैयार हो गया तथा विष्णु शर्मा को दरबार में बुलाकर घोषणा की कि यदि वे उसके पुत्रों को कुशल राजसी प्रशासक बनाने में सफल होते हैं तो वह उन्हें सौ गाँव तथा बहुत सा स्वर्ण देगा। विष्णु शर्मा हँसे और कहा कि हे राजन् मैं अपनी विद्या को बेचता नहीं, मुझे किसी उपहार की इच्छा या लालच नहीं है। आपने मुझे विशेष सम्मान सहित बुलाया है, इसलिये मैं आपके पुत्रों को छह महीने के भीतर कुशल प्रशासक बनाने की शपथ लेता हूँ। अगर मैं अपना संकल्प पूरा करने में असफल रहा तो मैं अपना नाम बदल दूँगा।\n\nराजा ने हर्षपूर्वक तीनों राजकुमारों की जिम्मेदारी विष्णु शर्मा को दे दी। विष्णु शर्मा जानते थे कि वे उन राजपुत्रों को पुराने तरीकों से कभी नहीं पढ़ा सकते। उन्हें थोड़ा सरल तरीका अपनाना होगा तथा वह तरीका था उन्हें जन्तु कथाओं की कथायें सुनाकर आवश्यक बुद्धिमता सिखाने का। इसलिये उन्होंने उन्हें शिक्षित करने हेतु कुछ कहानियों की रचना की जिनके माध्यम से वे उन्हें नीति सिखाया करते थे। शीघ्र ही राजकुमारों ने इसमें रुचि लेना आरम्भ कर दिया तथा नीति सीखने में सफलता प्राप्त की। इन कहानियों का संकलन पाँच समूहों में पंचतन्त्र के नाम से कोई २००० साल पहले बना$\n", "id": "214157", "title": "विष्णु शर्मा"}
{"url": "https://hi.wikipedia.org/wiki?curid=214164", "text": "सरफरोशी की तमन्ना\n\nसरफरोशी की तमन्ना भारतीय क्रान्तिकारी बिस्मिल अज़ीमाबादी द्वारा लिखित एक प्रसिद्ध देशभक्तिपूर्ण गजल है जिसमें उन्होंने आत्मोत्सर्ग की भावना को व्यक्त किया था। उनकी यह तमन्ना क्रान्तिकारियों का मन्त्र बन गयी थी यह गजल उर्दू छ्न्द \"बहरे-रमल\" में लिखी गई है जिसका अर्कान (छन्द-सूत्र) है: \"फाइलातुन, फाइलातुन, फाइलातुन, फाइलुन\"। हिन्दी में यदि इसे देवनागरी लिपि में लिखा जाये तो यह परिवर्तित अष्टपदीय \"गीतिका\" छन्द के अन्तर्गत आती है इस छन्द का सूत्र है: \"राजभा गा, राजभा गा, राजभा गा, राजभा\"।\n\nमैनपुरी षडयन्त्र व काकोरी काण्ड में शामिल होने वाले भारत के एक महान क्रान्तिकारी नेता रामप्रसाद 'बिस्मिल' ने न सिर्फ इसे लिखा बल्कि मुकदमे के दौरान अदालत में अपने साथियों के साथ सामूहिक रूप से गाकर लोकप्रिय भी बनाया।'बिस्मिल' ने इसे भारतीय स्वतन्त्रता संग्राम के नौजवान स्वतन्त्रता सेनानियों के लिये \"सम्बोधि-गीत\" के रूप में लिखा था। 'बिस्मिल' की शहादत के बाद इसे स्वतन्त्रता सेनानियों की नौजवान पीढ़ी जैसे शहीद भगत सिंह तथा चन्द्रशेखर आजाद आदि के साथ भी जोड़ा जाता रहा है।\n\nबंकिमचन्द्र चट्टोपाध्याय द्वारा रचित वन्दे मातरम जैसे सुप्रसिद्ध गीत के बाद बिस्मिल अज़ीमाबादी की यह अमर रचना, जिसे गाते हुए न जाने कितने ही देशभक्त फाँसी के तख्ते पर झूल गये, उसके वास्तविक इतिहास सहित नीचे दी जा रही है।\n\nराम प्रसाद 'बिस्मिल' की तरह अशफाक उल्ला खाँ भी बहुत अच्छे शायर थे। इन दोनों की शायरी की अगर तुलना की जाये तो रत्ती भर का भी फर्क आपको नजर नहीं आयेगा। पहली बार की मुलाकात में ही बिस्मिल अशफाक के मुरीद हो गये थे जब एक मीटिंग में बिस्मिल के एक शेर का जबाव उन्होंने अपने उस्ताद जिगर मुरादाबादी की गजल के मक्ते से दिया था। जब बिस्मिल ने कहा-\nतो अशफाक ने \"आमीन\" कहते हुए जबाव दिया-\nएक रोज का वाकया है अशफाक आर्य समाज मन्दिर शाहजहाँपुर में बिस्मिल के पास किसी काम से गये। संयोग से उस समय अशफाक जिगर मुरादाबादी की यह गजल गुनगुना रहे थे-\nबिस्मिल यह शेर सुनकर मुस्करा दिये तो अशफाक ने पूछ ही लिया-\"क्यों राम भाई! मैंने मिसरा कुछ गलत कह दिया क्या?\" इस पर बिस्मिल ने जबाब दिया- \"नहीं मेरे कृष्ण कन्हैया! यह बात नहीं। मैं जिगर साहब की बहुत इज्जत करता हूँ मगर उन्होंने मिर्ज़ा गालिब की पुरानी जमीन पर घिसा पिटा शेर कहकर कौन-सा बडा तीर मार लिया। कोई नयी रंगत देते तो मैं भी इरशाद कहता।\" अशफाक को बिस्मिल की यह बात जँची नहीं; उन्होंने चुनौती भरे लहजे में कहा- \"तो राम भाई! अब आप ही इसमें गिरह लगाइये, मैं मान जाऊँगा आपकी सोच जिगर और मिर्ज़ा गालिब से भी परले दर्जे की है।\" उसी वक्त पण्डित राम प्रसाद 'बिस्मिल' ने ये शेर कहा-\n\nयह सुनते ही अशफाक उछल पड़े और बिस्मिल को गले लगा के बोले- \"राम भाई! मान गये; आप तो उस्तादों के भी उस्ताद हैं।\"\n\nसंक्षेप में सरफरोशी की तमन्ना की रचना की पृष्ठभूमि का यही वास्तविक इतिहास है।\n\nउर्दू लिपि यहाँ एक आधार की तरह उपयोग की गयी है, जो किसी भारतीय (अब पाकिस्तानी) कवि के हाथों लिखी गयी, फिलहाल संशोधित तथा विस्तृत की गयी है।\n\nइस कविता का प्रयोग मनोज कुमार की भगत सिंह के जीवन पर सन् १९६५ में बनी फिल्म शहीद में किया गया था। एक बार फिर इसका उपयोग (कुछ पंक्तियों में फेरबदल सहित) २००२ की हिन्दी फिल्म \"द लीजेण्ड ऑफ भगतसिंह\" के एक गीत के बोलों हेतु किया गया। कविता का उपयोग २००६ की फिल्म \"रँग दे बसन्ती\" में भी हुआ। इसके अतिरिक्त सन् २००९ में बनी अनुराग कश्यप की फिल्म गुलाल में काट-छाँट के साथ पैरोडी के रूप में किया गया।\n\n\"गुलाल\" में पीयूष मिश्रा द्वारा जो पंक्तियाँ सुनायी गयीं थीं उनमें तब के हिन्दुस्तान और आज के भारत दैट इज इण्डिया की स्थिति पर करारा कटाक्ष साफ झलकता है:\n\n\"<poem>\nसरफ़रोशी की तमन्ना, अब हमारे दिल में है।\nदेखना है ज़ोर कितना, बाज़ु-ए-कातिल में है?\n\nवक़्त आने दे बता, देंगे तुझे ऐ आसमाँ!\nहम अभी से क्या बतायें, क्या हमारे दिल में है?\n\nकाश बिस्मिल आज आते, तुम भी हिन्दोस्तान में;\nदेखते यह मुल्क कितना, टेन्शन औ' थ्रिल में है।\n\nआज का लड़का ये कहता' हम तो बिस्मिल थक गये;\nअपनी आज़ादी तो भैया! लौंडिया के तिल में है।\n\nआज के जलसों में बिस्मिल, एक गूँगा गा रहा;\nऔर बहरों का वो रेला, नाचता महफ़िल में है।\n\nहाथ की खादी बनाने, का ज़माना लद गया;\nआज तो चड्ढी भी सिलती, इंग्लिशों की मिल में है।\n\nवक़्त आने दे बता, देंगे तुझे ऐ आसमाँ!\nहम अभी से क्या बतायें, क्या हमारे दिल में है?\n\nसरफ़रोशी की तमन्ना, अब हमारे दिल में है।\nदेखना है ज़ोर कितना, बाज़ु-ए-क़ातिल में है?\n</poem>\"\n\n\n", "id": "214164", "title": "सरफरोशी की तमन्ना"}
{"url": "https://hi.wikipedia.org/wiki?curid=214172", "text": "नारायण पण्डित (गणितज्ञ)\n\nनारायण पण्डित (१३४०–१४००) भारत के एक प्रमुख गणितज्ञ थे। उन्होंने १३५६ में गणितीय संक्रियाओं के बारे में गणित कौमुदी नामक पुस्तक लिखी। इसके फलस्वरुप में कई विकास हुये। कुछ लोग नारायन पण्डित को केरलीय गणित सम्प्रदाय से सम्बद्ध मानते हैं किन्तु प्रसिद्ध भारतीय गणितज्ञ चन्द्रकान्त राजू उन्हें बनारस-निवासी मानते हैं।\n\nनारायण पण्डित की दो मुख्य कृतियाँ है- पहली 'गणित कौमुदी' नामक अंकगणितीय प्रबन्ध तथा दूसरा 'बीजगणित वातांश' नामक बीजगणितीय प्रबन्ध। नारायण को भाष्कर द्वितीय के लीलावती तथा कर्मप्रदीपिया (अथवा कर्मपद्धति) की विस्तृत टीका के लेखक के रूप में भी जाना जाता है। यद्यपि कर्मप्रदीपिका में मूल कार्य थोड़ा ही है, इसमें संख्याओं का वर्ग करने हेतु सात विभिन्न विधियाँ हैं। एक ऐसा योगदान जो कि पूर्णरुपेण लेखक का मौलिक है साथ ही बीजगणित में योगदान तथा मायावी वर्ग।\n\nनारायण के अन्य मुख्य कार्यों में कई गणितीय विकास शामिल है जैसे वर्गमूल का लगभग मान निकालने हेतु एक नियम, दूसरी ऑर्डर की इण्टरमीटिएट समीकरण में छानबीन, \"nq\" + 1 = \"p\" (पैल की समीकरण), इण्टरमी़डिएट उच्च ऑर्डर समीकरणों का हल, शून्य सहित गणितीय संक्रियायें, कई ज्यामितीय नियम तथा मायावी वर्ग उसके जैसी अन्य आकृतियों की चर्चा। इस बात के भी प्रमाण मिलते हैं कि नारायण ने भाष्कर द्वितीय के कार्य डिफरेन्शियल कैलकुलस के विचार में भी थोड़ा योगदान दिया। नारायण ने चक्रीय चतुर्भुज के विषय में भी योगदान दिया।\nनारायण को किसी क्रम के सभी परमुटेशनों की सिस्टैमैटिक रूप से उत्पत्ति हेतु एक विधि विकसित करने का भी श्रेय दिया जाता है।\n\n\n", "id": "214172", "title": "नारायण पण्डित (गणितज्ञ)"}
{"url": "https://hi.wikipedia.org/wiki?curid=214181", "text": "बेंजामिन ग्राहम\n\n८-५-१९९४ को जन्मे बेन्जहिम ग्राहम अमेरिका के इकोनोमिस्ट और प्रोफेशनल् इन्वेस्सट्रर थे (आयु ८२ वर्श २१-९-१९७६)।", "id": "214181", "title": "बेंजामिन ग्राहम"}
{"url": "https://hi.wikipedia.org/wiki?curid=214184", "text": "कुश्ती\n\nकुश्ती एक अति प्राचीन खेल, कला एवं मनोरंजन का साधन है। यह प्राय: दो व्यक्तियों के बीच होती है जिसमें खिलाड़ी अपने प्रतिद्वंदी को पकड़कर एक विशेष स्थिति में लाने का प्रयत्न करता है।\n\n", "id": "214184", "title": "कुश्ती"}
{"url": "https://hi.wikipedia.org/wiki?curid=214185", "text": "उत्पीड़न भ्रांति\n\nउत्पीड़न भ्रांति एक प्रकार की मानसिक विकृति है जिसमें रोगी के मन में लगातार इस प्रकार के भाव उठते रहते हैं कि वह चारों ओर अपने शत्रुओें से घिरा है, सब व्यक्ति उसका मखौल उड़ा रहे हैं, उसे यातना पहुँचाना चाहते हैं, उसके विरुद्ध षड्यंत्र रच रहे हैं आदि। फ्रायड ने उत्पीड़न भ्रांति का कारण कामग्रंथि को माना है जब कि एडलर इसके मूल में हीन ग्रंथि की सक्रियता मानते हैं।\n", "id": "214185", "title": "उत्पीड़न भ्रांति"}
{"url": "https://hi.wikipedia.org/wiki?curid=214186", "text": "निर्देश\n\nनिर्देश (Suggestion) व्यक्तिविशेष के चित्त में किसी प्रकार की अभीप्सित प्रतिक्रिया अथवा भावना को प्रत्यक्ष रीति से जगाने के लिए वैचारिक संप्रेषण निर्देश है। \"आदेश' का पालन अनिच्छापूर्वक भी हो सकता है किंतु निर्देश का स्वेच्छया पालन होता है। परामर्श, सलाह, संमति (लगभग-ऐडवाइस, कौंसेल, कमेंडेशन) आदि से अधिक तीव्र तथा दृष्टिदाता शब्द \"निर्देश' है। \"सजेशन' सामान्य सुझाव के अर्थ में भी अपने समानार्थकों की अपेक्षा अधिक शक्तिशाली एवं कार्यप्रेरक है। \"इंगिति' (हिंट) सुझाव का ही संक्षिप्त रूप बताया गया है। समाजशास्त्री टार्ड (Tarde) ने \"अनुकरण' की व्यापक अर्थमीमांसा में \"निर्देश' को लिया है।\n\nनिर्देश की क्रिया में निर्देशदाता (सजेस्टर) के उच्चरित शब्दों का महत्व होता है। निर्देशप्राप्त व्यक्ति की इच्छाशक्ति इस प्रबलतर मन:शक्ति के संमुख आत्मसमर्पण कर देती है। निर्देश हमारे आचरण एवं विश्वास को प्रभावित करनेवाली बुद्धि की विशेष क्षमता का ही दूसरा नाम है। इसमें किसी सीधी आज्ञा की आवश्यकता ही नहीं पड़ती और कार्य अथवा विश्वास पर इच्छित प्रभाव पड़ जाता है। सर्वप्रथम कुछ प्रेरक तत्व (स्टिम्यूलाई) \"निर्देश्य' व्यक्ति के संमुख उपस्थित किए जाते हैं। ये प्रेरक (चाहे वे विचाररूप में हों अथवा वस्तुरूप में अथवा दोनों के ही मिले जुले रूप में) व्यक्ति की किसी अंतर्निहित प्रवृत्ति का उकसाकर बाहर लाते और उसे एक रूप देते हैं। अनुकूल प्रवृत्तियाँ उत्पन्न होने पर उनमें आवश्यक परिवर्धन भी करते हैं। इस पूरी प्रक्रिया में व्यक्ति किसी भी प्रकार के ऊहापोह अथवा असमंजस में नहीं पड़ता। ऐसी किसी भी प्रक्रिया को, जिसमें व्यक्ति बिना किसी आगापीछा या विवेकपूर्ण निर्णय के, मानसिक रूप से ही नहीं बल्कि अपनी समग्र चेतना एवं कायिक व्यापारों के साथ, पूर्वार्जित सभी धाराणाआें को नकारता हुआ निर्दिष्ट कार्य को पूरा करने के लिए तत्पर होता है, निर्देश की कोटि में रखा जा सकता है।\n\nसामान्यत: निर्देश की क्रिया में एक निर्देशदाता तथा एक निर्देशग्राही (सजेस्टिबुल) की आवश्यकता समझी जाती है। एमिल कूए (Emil Coue 1857-1926) ने अपने आत्मनिर्देश (आटोसजेशन) सिद्धांत द्वारा यह पुष्ट किया कि सभी परनिर्देश (हैटरोसजेशन) समझे जानेवाले निर्देश, आत्मनिर्देश के ही रूप होते हैं क्योंकि दूसरों के आरोपित विचार ग्रहण कर लेने के बाद व्यक्ति अपना निर्देशदाता स्वयं बन जाता है (यथा, \"मैं आज चार बजे अवश्य उठ जाऊँगा', \"मैं बिलकुल भयभीत नहीं हूँ;' आध्यात्मिक स्तर पर- \"मैं सच्चिदानंद स्वरूप हूं' \"सौ ऽ हं' इत्यादि)। प्रत्यक्ष परनिर्देश में भी यही प्रक्रिया समानांतर रूप में चलती है।\n\nनिर्देशग्राहिता सभी व्यक्तियों में समान नहीं होती। व्यक्ति की मानसिक रचना, कायिक गठन, स्नायवीय अंतर्गठन आदि व्यक्ति को इस ग्रहणशीलता के प्रति सापेक्ष रूप से अभिमुख अथवा परांङ्‌मुख करते हैं। ग्रहणशीलता स्थायी, अस्थायी, अथवा बिलकुल तात्कालिक भी होती है। (१) प्रेरणास्पद पुस्तक अथवा योग्य पुरुष के उपदेश द्वारा निर्देश ग्रहण कर व्यक्ति अपने में स्थायी परिवर्तन ला सकता है। (२) आकस्मिक परिस्थिति का सामना करने के लिए आत्मनिर्देश द्वारा व्यक्ति कुछ विशिष्ट गुणों का विकास अस्थायी तौर पर अपने में कर लेता है। (३) औषधि, मादक द्रव्य आदि के प्रभाव से निर्देश के लिए तात्कालिक ग्रहणशीलता भी आ जाती है। (उदा. लोग भेद की बात जानने के लिए संदिग्ध व्यक्ति को मद्य पिलाकर विवश करते हैं)। (आनंदभैरव शाही)\n\nनिर्देशग्राहिता (सजेस्टिबिलिटी) की मात्रात्मक भिन्नता केवल व्यक्तिसापेक्ष नहीं बल्कि स्वत: निर्देश की तात्कालिकता (रिसेंसी) उसके बारंबार दिए जाने (्फ्रक्वेंसी) तथा जीवंत होने (लाइवलीनेस) आदि तथ्यों पर भी निर्भर मानी जा सकती है। तथापि कभी कभी निर्देश की ताकत नहीं चल पाती। व्यक्ति की आंतरिक दृढ़ता के अतिरिक्त सहजवृत्ति (इंस्टिक्टं) की त्व्रीाता भी इसे नाकाम कर देती है। काममनोविज्ञान के विद्वान्‌ हैवलाक एलिस का कथन है, \"निर्देश का बीज वहीं पनप सकता है जहाँ उसके लिए उपयुक्त भूमि हो।'\n\nनिर्देश अपने विशिष्ट पारिभाषिक अर्थ में \"संमोहन' (हिप्नाटिज्म) आंदोलन के संदर्भ में लिया जाने लगा। १९वीं सदी के आरंभ में डाक्टर मेस्मर रोगियों की चिकित्सा उनपर हाथ फेरकर, प्रगाढ़ निद्रा में सुलाकर करते थे। वे निद्रावस्था में विचार-संप्रेषण (रेपर्ट) द्वारा उसे स्वाथ्य की और लौटने का निर्देश देते थे। उनके कथानुसार संमोहक में, विशेषत: उसकी उँगलियों के पोरों से निकलनेवाले ओजस्‌ (ऑरा) में, एक \"प्राणिज चुंबकीयता' (एनिमल मैग्नेटिज्म) होती है। आधिकाधिक रूप से मेस्मर को असिद्ध ठहराते हुए अलग्जांद्रवर्त्रांद (पेरिस, १८२३) ने प्राणिज चुंबकीयता को संदिग्ध अथवा अपवादात्मक बताते हुए हुए उसे निर्देश की ही विशेष अवस्था माना। इंग्लैंड के जेम्स ब्रेड ने उन्हीं दिनों \"हिप्नाटिज्म' को प्रतिष्ठित करते हुए व्यक्ति के भीतर की स्नायविकता (न्यूरोहिप्नालाजी) को उसका कारण बताया। शारको ने १९वीं सदी के आठवें दशक में साल्पेत्रिएर (Salpetriere) अस्पताल में मुख्यत: हिस्टीरिया की चिकित्सा में संमोहन का प्रयोग करते हुए इसे एक असामान्य मानसिक अवस्था बतलाया। नैन्सी के बर्नहीम (१८४०-१९०९) तथा लीबोल ने सर्वप्रथम निर्देश को ही मुख्य तत्व माना। बर्नहीम ही निर्देश की प्रतिष्ठा का पहला उद्घोषक था जिसने संमोहन की सारी रहस्यवादिता समाप्त कर दी और उसे मानवीय धरातल पर ला बिठाया।\n\nबर्नहीम की नैन्सी चिकित्सापद्धति तथा साल्पेत्रिएर पद्धति का झगड़ा बहुत दिनों तक चला। बर्नहीम की शब्दिक-निर्देश (वर्बल सजेशन) की पद्धति अधिक कारगर सिद्ध हुई। तथोक्त \"संमोहन' का महत्व \"निर्देश' का दे दिए जाने का समर्थन चारों ओर से हुआ। मनोविश्लेषण के जन्मदाता ्फ्रॉयड ने शारको का शिष्यत्व छोड़कर नेन्सी संप्रदाय की निर्देश पद्धति ही अपनाई।\n\nजिस प्रकार बर्नहीम ने संमोहन की जगह निर्देश को रखा उसी तरह एमिल कूए (१८५७-१९२६) ने बादुआँ (Baduin) के सहयोग से \"आत्मनिर्देश' (आटोसजेशन) की प्रतिष्ठा कर अपनी \"नई नैन्सी चिकित्सापद्धति' चलाई। कूए का कहना था कि सभी बाहर से प्राप्त होनेवाले निर्देश, व्यक्ति की भावना पर असर डालते हैं और परनिर्देश समझी जानेवाली वस्तु मुख्यत: आत्मनिर्देश ही है।\n\nकूए ने निर्देश के कुछ नियम सुझाए हैं- (१) \"ध्यान का नियम (निर्देशगत विचार पर ध्यान का अनायास केंद्रित होना)। (२) संवेग का अनुवर्तन (किसी विचार के प्रबल संवेगरूप हो जाने पर उसके निर्देशात्मक बोध की संभावना)। (३) प्रभाव वैपरीत्य (निर्देश के विरुद्ध उठनेवाले विचारों का क्षीण होकर उलटे उस निर्देश को ही सुदृढ़ बनाना)। (४) उपचेतन की लक्ष्योन्मुखता (टिलियोलाजी- निर्देशप्राप्ति के बाद उपचेतन का तदनुकूल उपलब्धि के लिए प्रयत्नशील हो उठना)। कूए ने भारतीय योग के धारणा, ध्यानादि को आत्मसंमोहन (आटोहिप्नासिस) की कोटि में रखा है (\"सजेशनन ऐंड आटोसजेशन')।\n\nरूस के पावलोव (१८४९-१९३६) ने निर्देश को \"वास्तविक जगत्‌ की द्वितीय-संकेत-प्रणाली' (भाषा) के शब्दसंकेतों के संदर्भ में मनुष्यों के लिए प्रयोग का विषय बनाया। उसकी प्रसिद्ध अवस्थाबद्ध स्वत: स्फूर्तियों (कंडीशंड रिफ्लेक्सज़) वाला नियम ही इसका आधार था। जिस प्रकार कुत्ते को भोजन देते समय घंटी बजाने पर उसके मुँह में लार की स्वत:स्फूर्त क्रिया घंटी की ध्वनि के साथ अपने आप अवस्थाबद्ध (कंडीशंड) हो जाती है और भोजन के न रहने पर भी सिर्फ घंटी की आवाज से वह लार उत्पन्न करने लगता है, वैसे ही मनुष्य भी वातावरणजन्य संपर्क से उद्भूत अपने समस्त क्रियाव्यापारों एवं मनोगत प्रतिक्रियाआें को, शैशवावस्था से ही, उच्चरित शब्दों के साथ अवस्थाबद्ध करन लगता है। भाषा के माध्यम से वह उन संवेगों की कृत्रिम सृष्टि करने में समर्थ है जो किसी घटना अथवा वस्तु के संपर्क से पैदा हो सकती है क्योंकि व्यक्ति अपने विगत अनुभवों के आधार पर ही दूसरों के शब्दों से प्रभावित होता है। इस नियम के ठीक मानकर, इसके कुशल उपयोग द्वारा उक्त प्रभाव में इच्छित मात्रात्मक वृद्धि की जा सकती है और संप्रेषित विचारों का आरोपण उस कोटि तक पहुँचाया जा सकता है जिसे पारिभाषिक अर्थ में \"निर्देश' कहते हैं। बाइकोव, स्मोलेन्स्की प्रभृति विद्वान्‌ पावलोव की पद्धति पर इस दिशा में अनुसंधानरत हैं।\n\nनिर्देश का प्रयोग प्राय: मानसिक चिकित्सा में होता है। निर्देशग्राह्य मनोगठन के लोग मनोरोगियों में प्राय: होते हैं। स्वास्थ्य मनोजगत्‌ में भी निर्देश की बहुत बड़ी भूमिका है। शिक्षण में कुशल अध्यापक निर्देश का अनायास प्रयोग करता है। शिक्षा में निर्देश के प्रयोग की पहली वकालत आक्सफोर्ड के एम. डब्लू. कीटिंज ने \"\"सजेशन इन एजुकेशन\" पुस्तक द्वारा की (१९०७)। अमरीका में शिक्षा के क्षेत्र में प्रो॰ हल, यंग आदि ने निर्देश के बहुत से प्रयोग किए तथा उपयोगी नियमों को निकाला। दैनिक जीवन के व्यवहारों, बातचीत, शिष्टाचार, वक्तुता आदि में निर्देश का न्यूनाधिक प्रयोग अनायास ही होता है। हमारे विचार किसी न किसी दृष्टिकोण, वाद अथवा विचारधारा से न केवल निर्देशप्राप्त होते हैं बल्कि पूरे व्यक्तित्वपर छाकर अचेतन रूप से हमारे कार्यों को दिशा देते रहते हैं। माता की लोरी और थपकी तक में निर्देश होता है। साहित्यिक उपमाआें एवं कलाबोधों में भी निर्देश के तत्त्व काम करते हैं। विज्ञापनकला, दुकानदारी, राजनीति, सूचना एवं प्रचार, अभिनय, जनसंपर्क, प्रोपेगेंडा, जादू आदि में निर्देश की भूमिका सर्वविदित है। सामाजिक जीवन में यह एक अविभाज्य तत्त्व बनकर घुलामिला है। हमारी नैतिक उलझनों में भी यह सहायक होता है और अच्छे तत्त्वों को उभाड़कर चरित्रनिर्माण में योग देता है।\n\n", "id": "214186", "title": "निर्देश"}
{"url": "https://hi.wikipedia.org/wiki?curid=214188", "text": "विश्राम\n\nसब प्रकार के जीवों को कार्य के बाद विश्राम (Rest) की आवश्यकता पड़ती है, जिससे थकावट दूर हो जाए। थकावट मानसिक तथा शारीरिक, दोनों होती हैं और विश्राम से दोनों प्रकार की\n\nथकावट दूर होती है। हृदयगाति, श्वसन क्रिया, मांसपेशियों के संकुंचन आदि जीवन की आवश्यक क्रियाओं में और चलने फिरने, बोलने, नेत्रों की मांसपेशियों द्वारा दृष्टि कार्य में तथा शारीरिक श्रम, जैसे हथौड़ा चलाना, मिट्टी खोदना, बोझ ढोना, दौड़ना आदि, सभी कार्यों में ऊर्जा की आवश्यकता पड़ती है।\n\nमांसपेशियों की दक्षता आदर्श दशा में ४०% से अधिक नहीं होती है। मनुष्य में तो यह और कम होती है। खिलाड़ी की यांत्रिक क्षमता प्राय: २०% से ३०% ही होती है। इस क्रिया में, ऊतकों द्वारा ऊर्जा के लिए प्रदान शर्करा तथा ऑक्सीजन आदि की माँग तथा जलना बढ़ जाता है, जिसके लिए अधिक रक्तसंचार तथा अधिक ऑक्सीजन देने के उद्देश्य से क्रमश: हृदयगति तथा श्वसन क्रिया वेगपूर्ण हो जाती है। इससे शरीर की ऊष्मा बढ़ जाती है तथा लैक्टिक अम्ल एवं कार्बन डाइऑक्साइड को क्रमश: गुर्दा तथा श्वासोच्छ्‌वास द्वारा बाहर निकाल फेंका जाता है। जब मांसपेशी का संकुंचन बार बार होता है, तब व्यक्ति को थकान आने लगती है। यदि विद्युत्‌ उत्तेजन द्वारा मांसपेशी में संकुंचन क्रिया की जाए, तो संकुंचन धीरे धीरे कम होता जाएगा तथा अंत में अनुक्रिया नहीं होगी। कुछ समय तक उत्तेजना को रोक रखने के बाद विश्राम द्वारा मांसपेशी स्वस्थ हो जाएगी तथा संकुंचन गुण पुन: वापस आ जाएगा। थकावट की अवस्था से मुक्त होने के लिए ऑक्सीजन आवश्यक है। मनुष्य जितना ही अधिक थका रहेगा, उतने ही अधिक समय बाद कार्य की क्षमता उसमें आएगी। यदि अपेक्षाकृत कम विश्राम के बाद कार्य किया जाए, तो इसके फलस्वरूप बड़ी बड़ी दुर्घटनाएँ हो सकती हैं, जैसे थका मोटरचालक दुर्घटना अधिक करता है, क्योंकि वह आवश्यकता पड़ने पर, या संकेत के अनुसार, प्रबल वेगवाले वाहन को रोकने में जहाँ एक से दो सेकंड लगाता है, वहाँ थकावट की अवस्था में कई सेकंड लगा देगा तथा उस काल में प्रबल वेगवाला वाहन बहुत आगे बढ़ जाएगा, जिससे दुर्घटना हो सकती है।\n\nउपर्युक्त कारणों से मानसिक तथा शारीरिक विश्राम की आवश्यकता होती है। यदि मानसिक विश्राम नहीं होगा, तो मनुष्य में थकावट के कारण संतुलन तथा स्फूर्ति नहीं रहेगी। यह साधारणत: देखा जाता है कि अधिक थकावट के बाद गहरी निद्रा आ जाती है जिससे जागने पर थकावट नहीं मालूम पड़ती है तथा व्यक्ति पुन: स्फूर्ति और प्रफुल्लता का अनुभव करता है। पर यदि पूरा विश्राम न मिले, या निद्रा में विघ्न पड़ जाए, तब व्यक्ति को थकान, आलस्य तथा शक्तिलोप का अनुभव होता है तथा मनन और समझने की मानसिक शक्ति में अव्यवस्था पाई जाती है। जानवरों को भी कार्य के बाद विश्राम तथा निद्रा की आवश्यकता होती है जिससे उन्हें पुन: कार्य करने की शक्ति प्राप्त हो जाती है।\n", "id": "214188", "title": "विश्राम"}
{"url": "https://hi.wikipedia.org/wiki?curid=214190", "text": "व्यक्ति प्रति अपराध\n\nसमाज में मनुष्य के प्रति तीन प्रकार के अपराध होते हैं, अर्थात्‌ (क) जीवन के प्रति, (ख) शरीर के प्रति, अथवा (ग) स्वाधीनता के प्रति।\n\nमनुष्य के जीवन के प्रति किए जानेवाले अपराध चार प्रकार के होते हैं - (१) नरहत्या, (२) आत्महत्या, (३) भ्रूणहत्या और (४) शिशुहत्या।\n\nएक मनुष्य द्वारा किसी दूसरे मनुष्य का वध नरहत्या कहलाता है। प्राचीन काल में नरहत्या के सभी मामलों में एक सा दंड दिया जाता था। लेकिन आधुनिक काल में उच्चतर भावनाओं के जन्म तथा आपराधिक मनोविज्ञान के सिद्धांत का विकास होने के साथ नरहत्या के अपराधियों की दंडव्यवस्था में अंतर उत्पन्न हो जाता है। आधुनिक धारणाओं के अनुसार नरहत्या या तो वैध होती है या अवैध (अथवा अभियोज्य)।\n\nवैध नरहत्या या तो क्षम्य होती है या फिर न्यायोचित। \n\n(१) बिना किसी अपराधात्मक इरादे के दुर्घटना या दुर्भाग्यवश (धारा ८०); अथवा \n\n(२) किसी बालक या असंतुलित मस्तिष्कवाले व्यक्ति द्वारा पागलपन या नशे की दशा में (धारा ८२, ८५); अथवा \n\n(३) मृतक के हितार्थ किए गए सद्भावनापूर्ण कार्य द्वारा (धारा ८७, ८८ और ९२) होनेवाली नरहत्याएँ क्षम्य होती हैं। \n\nनरहत्याएँ निम्नलिखित दशाओं में न्यायोचित होती हैं - \n\nक्षम्य और न्यायोचित नरहत्याओं के मामलों में दंड नहीं दिया जाता और इसीलिए ऐसी हत्याएँ वैध कहलाती हैं।\n\nअभियोज्य नरहत्या (अर्थात्‌ अवैध नरहत्या) या तो हत्या की श्रेणी में आती है या हत्या की श्रेणी में नहीं आती। यदि कोई व्यक्ति (१) जान से मार डालने के इरादे से अथवा (२) ऐसी शारीरिक चोट पहुँचाने के इरादे से जिससे मृत्यु संभव हो अथवा (३) यह जानते हुए कि उसके ऐसे कार्य से मृत्यु की संभावना हो सकती है, मृत्यु का कारण बनता है तो ऐसा व्यक्ति अभियोज्य नरहत्या का अपराध करता है (धारा २९९)। अभियोज्य नरहत्या के लिए उक्त तीन तत्वों में से किसी एक का रहना आवश्यक है। इस प्रकार यदि निश्चित इरादे और जानकारी से किसी की हत्या हो जाती है तो यह अभियोज्य नरहत्या होगी। लेकिन यदि मृत्यु बिना किसी ऐसे इरादे अथवा जानकारी के हो जाती है तो यह अभियोज्य नरहत्या नहीं होगी। दुर्भावना अथवा बुरा इरादा इसके लिए आवश्यक नहीं है। उदाहरणस्वरूप यदि अ जान लेने के इरादे से अथवा इस जानकारी के साथ कि उसके कार्य से मृत्यु संभावित है, एक गड्ढे के ऊपर पतली लकड़ियाँ और घास डाल देता है और ज उसे ठोस भूमि समझकर उसपर चला जाता है, गिर पड़ता है और मर जाता है ता अ इस हत्या का अपराधी है। पुन:, अ जानता है कि ज झाड़ी के पीछे है, व यह नीं जानता। अ ज की जान लेने के इरादे से ब को झाड़ी पर गोली चलाने के लिए प्रेरित करता है। व गोली चला देता है और ज मारा जाता है। यहाँ पर व निरपराध हो सकता है लेकिन अ अभियोज्य नरहत्या करता है। इसी प्रकार अ फ़ाख्ता का शिकार कर उसको चुराने के उद्देश्य से गोली चलाता है जिससे झाड़ी के पीछे खड़े ब की मृत्यु हो जाती है। अ यह नहीं जानता था कि ब वहाँ खड़ा है। यहाँ यद्यपि अ एक अवैध कार्य कर रहा था लेकिन वह अभियोज्य नरहत्या का अपराधी नहीं है क्योंकि उसका इरादा जान लेने का नहीं था और न वह जानता था कि उसके इस कार्य से किसी की मृत्यु हो सकती है। इस दृष्टांत से यह नियम प्रतिपादित होता है कि यदि काई अपराधी एक अपराध करते हुए किसी की मृत्यु का कारण बनता है जब कि उसका न ऐसा इरादा था और न वह यह जानता था कि ऐसा कार्य मृत्यु का कारण बन सकता है तो ऐसे व्यक्ति को केवल उसी अपराध के लिए दंड दिया जाएगा, दुर्घटनावश जान लेने के लिए नहीं।\n\nअभियोज्य नरहत्या का अस्तित्व किसी विशेष अपराध के रूप में नहीं है। इसका प्रयोग मूल अर्थ में ही होता है और इसीलिए भारतीय दंड संहिता में इसके लिए दंड का विधान नहीं है। यह दो प्रकार का होता है। अर्थात्‌ (अ) अभियोज्य नरहत्या जो हत्या की श्रेणी में आती है (धारा ३००, उपधारा १, २, ३ और ४) और (ब) अभियोज्य नरहत्या जो हत्या की श्रेणी में नहीं आती (धारा ३०४, ३०४ अ और धारा ३०० के पाँच अपवाद)। अंग्रेजी विधि के अंतर्गत दूसरे को मानववध कहते हैं।\n\nअभियोज्य नरहत्या हत्या समझी जाती है यदि वह कार्य, जिससे मृत्यु होती है-\n\n(१) प्राण लेने के इरादे से किया जाता है (उदाहरणस्वरूप अ जान लेने के इरादे से ज पर गोली चलाता है जिसके फलस्वरूप ज मर जाता है। ऐसी दशा में अ ने हत्या की); अथवा \n\n(२) यदि वह कार्य ऐसी शारीरिक चोट पहुँचाने के इरादे से किया जाता है जिसके बारे में अपराधी जानता है कि जिस व्यक्ति का चोट पहुँचाई जाएगी उसकी मृत्यु होने की संभावना है (उदाहरणस्वरूप यह जानते हुए कि ज ऐसे रोग से पीड़ित है कि एक ठोकर लगाता है जिसके फलस्वरूप ज मर जाता है। ऐसी दशा में अ हत्या का अपराधी है यद्यपि हो सकता है, स्वाभाविक रूप में स्वस्थ व्यक्ति की ऐसी ठोकर से मृत्यु न होती); अथवा \n\n(३) यदि वह कार्य किसी व्यक्ति को शारीरिक चोट पहुँचाने के इरादे से किया जाता है और इस प्रकर पहुँचाई जानेवाली चोट स्वाभाविक रूप से मृत्यु का कारण बनने के लिए पर्याप्त है (उदाहरणस्वरूप अ जान बूझकर ज पर तलवार क ऐसा घाव करता है जिससे किसी भी व्यक्ति की साधारण रूप से मृत्यु हो सकती है। ऐसी दशा में अ हत्या का अपराधी है यद्यपि हो सकता है, उसका इरादा ज की जान लेने का न रहा हो); अथवा \n\n(४) यदि उस कार्य को करनेवाला व्यक्ति यह जानता है कि उसका कार्य इतना खतरनाक है कि पप्रत्येक दशा में इससे मृत्यु होने की पूर्ण संभावनाएँ हैं अथवा वह ऐसी शारीरिक चोट पहुँचाता है जिससे मृत्यु होने की संभावना है और जान ले लेने के खतरे को उठाए बिना किसी कारण के ऐसा कार्य करता है अथवा पूर्वकथित ऐसी चोट पहुँचाता है। उदाहरणस्वरूप अ अकारण मनुष्यों की एक भीड़ पर भरी हुई बंदूक चलाता है और उनमें एक व्यक्ति को जान से मार देता है। ऐसी दशा में अ हत्या का अपराधी है, यद्यपि हो सकता है, उसकी किसी व्यक्तिविशेष को जान से मारने की कोई पूर्वनिर्धारित योजना न रही हो। वह इसलिए हत्या का अपराधी कहा जाएगा क्योंकि उसका कार्य आसन्न रूप से इतना खतरनाक है कि इससे प्रत्येक दशा में मृत्यु होगी (धारा ३००)।\n\nकोई अपराध तब तक हत्या की श्रेणी में नहीं आएगा जब तक वह अभियोज्य नरहत्या की परिभाषा के अंतर्गत नहीं आता क्योंकि स्वयं हत्या की परिभाषा उन दशाओं की ओर संकेत करती है जिनमें अभियोज्य नरहत्या हत्या की श्रेणी में नहीं आ सकतीं। उदाहरणस्वरूप जब वह धारा ३०० के पाँच अपवादों में से किसी एक के अंतर्गत आ जाती है। एक समय था जब यह समझा जाता था कि अभियोज्य नरहत्या (धारा २९९) और हत्या (धारा ३००) के बीच का अंतर केवल धारा ३०० के पाँच अपवाद ही हैं। लेकिन अब यह निश्चित हो चुका है कि दोनों में अंतर है यद्यपि उनमें कोई अमूल अंतर नहीं है। जान लेना दोनों में उभयनिष्ठ है। जिस कार्य से मृत्यु होती है वह अपराधी का कार्य है और दोनों स्थितियों में अपराधिक इरादा अथवा जानकारी अनिवार्य है। वास्तविक अंतर इरादे अथवा जानकारी की सापेक्षता में है। अभियोज्य नरहत्या की अपेक्षा हत्या में घातक प्रहार करने का इरादा अथवा जानकारी अधिक रहती है। जान लेने की सभी दशाओं में ये दोनों अपराध आपस में एक दूसरे के न बहिष्कारकर्ता है और न विस्तारकर्ता।\n\nसामान्यत: जब इरादा प्राण लेने का होता है तो किया गया अपराध हत्या है, यदि वह धारा ३०० के पाँच अपवादों में किसी के अंतर्गत नहीं आता। यदि अ जानता है कि ब की तिल्ली बढ़ी हुई और इस तथ्य की जानकारी के साथ अ उसकी तिल्ली के क्षेत्र में शक्तिपूर्वक घूँसा मारता है और ब मर जाता है तो यह अपराध हत्या है, अभियोज्य नरहत्या नहीं, क्योंकि अ को विशेष जानकारी थी। पुन:, यदि शारीरिक चोट से मृत्यु संभावित है तो यह अभियोज्य नरहत्या है। जब कि यदि ऐसी शारीरिक चोट पहुँचाने का इरादा है जो सामान्य रूप से जान लेने के लिए काफी है, तो यह हत्या होगी। दूसरे शब्दों में, यदि किए गए कार्य का परिणाम समस्त संभावित दशाओं में मृत्यु है तो यह हत्या है जब कि यदि मृत्यु होने की संभावना मात्र है तो अपराध अभियोज्य नरहत्या है।\n\nअभियोज्य नरहत्या की, जो हत्या की श्रेणी में नहीं आती, अथवा इंग्लिश विधि में मानववध की परिभाषा कहीं नहीं दी गई है और न इसकी आवश्यकता ही समझी गई हैं। इसके अंतर्गत दो प्रकार के अपराध आते हैं : \n\n(१) वे जो अभियोज्य नरहत्या के अंतर्गत आते हैं (धारा २९९) किंतु हत्या की परिभाषा के अंतर्गत नहीं आते (धारा ३०० की चार उपधाराएँ); और \n\n(२) वे जो धारा ३०० के पाँच अपवादों के अंतर्गत आते हैं।\n\nहम प्रथम प्रकार के मामलों का दृष्टांत सबसे पहले देंगे। यदि कोई कार्य शारीरिक चोट पहुँचाने के इरादे से किया जाता है जिससे मृत्यु होने की संभावना है तो यह मानववध है। उदाहरण स्वरूप अ अपनी पत्नी को पूर्ण शक्ति से तमाचा लगाता है। फलस्वरूप वही गिर पड़ती है और मर जाती है। इस बात का कोई प्रमाण नहीं है कि वह बीमार थी। ऐसी दशा में अ मानववध का अपराधी है। यदि प्राण लेने के इरादे का अभाव है और जाँच का फल यह है कि कार्य इस जानकारी के साथ किया गया था कि उससे मृत्यु होने का संभावना थी तो यह मानववध है। उदाहरणस्वरूप जब लूटने के अपराध में आसानी पैदा करने के लिए किसी को धतूरा खिला दिया जाता है जिससे उसकी मृत्यु हो जाती है तो यह अपराध मानववध है। कभी-कभी यह निश्चित करना कठिन हो जाता है जब अपने अपराध के चिह्न छिपाने के लिए एक व्यक्ति किसी की जान ले लेता है जिसे वह मृत समझता है। उदाहरणस्वरूप अ, ब को जान से मारने के इरादे से उसके सिर पर तीन प्रहार करता है। फलस्वरूप ब बेहोश होकर गिर पड़ता है यद्यपि वह मरा नहीं है। अ उसको मृत समझकर अपराध के सारे प्रमाण नष्ट करने के लिए उस झोपड़ी में आग लगा देता है जिसमें ब पड़ा है। डाक्टर साक्ष्य यह है कि मृत्यु जलने से हुई है, प्रहारों से नहीं। बंबई उच्च न्यायालय ने \"सम्राट् बनाम खांड़' (१५ बंबई, १९४) में बहुमत से यह निर्णय दिया था कि अ हत्या करने के प्रयत्न का अपराधी है, हत्या का नहीं। असहमत न्यायाधीश श्री पारसन ने उसको इस आधार पर हत्या का अपराधी होना होना निश्चित किया कि दोनों कार्य - प्रहार करना और झोपड़ी जलाना एक दूसरे से इतनी घनिष्ठता से संबद्ध हैं कि वे एक ही प्रक्रिया - मृतक की जान लेने - के अंग हैं। हमारे देश के अनेक उच्च न्यायालयों ने न्यायाधीश श्री पारसन के इस मत का समर्थन किया है और जिसको प्रिवी कौंसिल ने \"मेरी बनाम महारानी' (१९५४) १. ए.ई.आर. ३७३ में स्वीकार किया है।\n\nद्वितीय श्रेणी में धारा ३०० के पाँच अपवादों के अंतर्गत आनेवाले मामले आते हैं जिन्हें जान लेना कहते हैं : \n\n(१) उत्तेजना में आकर, अथवा \n\n(२) निजी रक्षा के अधिकार का अतिक्रमण करके अथवा \n\n(३) सरकरी कर्मचारी द्वारा अपने अधिकारों का अतिक्रमण करके, अथवा \n\n(४) बिना पूर्व विचार के यकायक संघर्ष होने पर, अथवा \n\n(५) अनुमति से जान लेना। \n\nजान लेने के इन सभी मामलों में मानववध अथवा अभियोज्य नर हत्या का, जो हत्या की श्रेणी में नहीं आती, छोटा अपराध होता है।\n\nहत्या अथवा अभियोज्य नरहत्या का प्रयत्न - हत्या का प्रयत्न एक पृथक्‌ अपराध है और इसके लिए धारा ३०७ के अंतर्गत दंड दिया जाता है। इस अपराध को सिद्ध करने के लिए स्वयं प्रयत्न से ही मृत्यु होने की संभावना होनी चाहिए, अगर किसी परिस्थितिवश इसको कार्यान्वित होने से न रोका जाए इसमें दो बातें सिद्ध होनी चाहिए : \n\n(१) जान लेने का इरादा और \n\n(२) अभिकर्ता की चेष्टा शक्ति के स्वतंत्र रहकर किसी परिस्थिति के कारण उस इरादे की असफलता। \n\nइसी प्रकार अभियोज्य नरहत्या करने का प्रयत्न धारा ३०८ के अंतर्गत दंडनीय है।\n\nआत्महत्या स्वयं अपनी जान लेना है। आत्महत्या का अपराधी दंडनीय नहीं है क्योकि अपराधी जीवित ही नहीं बचता। केवल आत्महत्या का प्रयत्न धारा ३०५ और ३०६ के अतर्गत दंडनीय है। आत्महत्या साधारणत: वित्तीय विनाश, पारिवारिक कलह, निराश्रयता, शारीरिक संताप अथवा प्रेम की असफलता आदि के कारण की जाती है। इसके लिए गोली मारने, फाँसी पर लटकने, जहर खाने, पानी में डूबने, आग में जलने, गला काटने जैसे साधनों का प्रयोग किया जाता है।\n\nहत्या करने के प्रयत्न की अपेक्षा आत्महत्या के प्रयत्न के लिए दंड हल्का है क्योंकि विधि या कानून आत्महत्या को दंड की अपेक्षा दया का अधिक उपयुक्त विषय मानता है।\n\nभ्रूणहत्या भ्रूण अथवा गर्भस्थ शिशु का विनाश है। यह अपराध अहस्तक्षेप्य है अर्थात्‌ पुलिस उस समय तक अपराधी के विरुद्ध काररवाई नहीं कर सकती जब तक इसके बारे में शिकायत न की जाए।\n\nगर्भस्थ शिशु की माँ भी इस अपराध के लिए दंडनीय है बशर्ते सद्भावनावश उसके जीवन की रक्षा के लिए गर्भपात न कराया गया हो। यदि माँ नहीं जानती कि उसको कोई गर्भनाशक ओषधि खिलाई गई है तो वह दंडनीय नहीं है। सब ऐसे अपराध धारा ३१२ से लेकर ३१४ के अंतर्गत दंडनीय हैं।\n\nयह अपराध बच्चे का परित्याग करने अथवा उसके जन्म को छिपाने तथा उसको फेंक देने से होता है। साधारणत: हरामी बच्चों के माता-पिता यह अपराध करते हैं क्योंकि वे अपने अनैतिक कार्य के प्रमाण को सार्वजनिक दृष्टि से छिपाने के लिए चिंतित रहते हैं। संकटग्रस्त माता-पिता भी ऐसा कार्य करने के लिए झुक सकते हैं।\n\nजन्म के बाद जब तक बच्चे में विवेक नहीं आ जाता अर्थात्‌ १२ वर्ष की अवस्था तक विधि उसको संरक्षण प्रदान करती है। इसलिए यदि उसका पिता अथवा माता अथवा अभिभावक उसको किसी जगह छोड़ आता है तो उसे दंड मिलता है। यदि बच्चा इस प्रकार परित्याग किए जाने से मर जाता है तो अपराधी, जैसी भी स्थिति हो, हत्या अथवा अभियोज्य नरहत्या के लिए दंडनीय होता है (धारा ३१७)। बच्चे के पालनपोषण का प्राथमिक उत्तरदायित्व माता-पिता पर होता है, जो उसको अस्तित्व में लाते हैं इसलिए यदि वे अपना यह कर्तव्य नहीं पालन करते तो आपराधिक विधि उनको दंड देती है।\n\nशिशुहत्या का दूसरा पहलू नवजात शिशु को छिपाना है। यह धारा ३१८ के अंतर्गत दंडनीय है। सभी देशों में विधि की सामान्य नीति यह है कि जन्म और मृत्यु का पूर्ण रूप से प्रकाशन होना चाहिए। इसलिए शिशु को गुप्त रूप से फेंकना संदेहजनक कार्य है और फलस्वरूप दंडनीय है। इस अपराध के लिए गोपनीयता और परित्याग दोनों का होना आवश्यक है।\n\nमानव शरीर की सुरक्षा के प्रति अपराध का, गंभीरता की दृष्टि से, दूसरा स्थान है। इस प्रकार के अपराध दो प्रकार के होते हैं : (१) चोट, मामूली या सख्त और (२) आक्रमण।\n\nयदि काई व्यक्ति किसी दूसरे में शारीरिक पीड़ा, रोग अथवा निर्बलता उत्पन्न करता है तो उसके लिए कहा जाता है कि उसने चोट पहुँचाई। गंभीर चोटें सख्त कहलाती है। इस अपराध के लिए मानसिक तत्व बहुत आवश्यक है। दूसरे शब्दों में, अपराधी में या तो चोट पहुँचाने का इरादा होना चाहिए अथवा वह यह जानता हो कि उसके कार्य से चोट पहुँचने की संभावना है और ऐसी चोट अवश्य पहुँचाई जानी चाहिए।\n\nमामूली अथवा सख्त चोट (१) चोट पहुँचाने के साधनों, जैसे घातक हथियार, अग्नि तथा ऐसे ही उपकरणों के उपयोग; अथवा (२) इसको पहुँचाने के लिए संपत्ति छीनने, या अवैधश् कार्य करने या सरकारी कर्मचारी को अपना कर्तव्यपालन करने से राकने के अपराधी के उद्देश्यों के अनुसार गुरुतर हो जाती है। ऐसे मामलों में गुरुतर दंड दिया जाता है। इस प्रकार मामूली अथवा सख्त चोट का अपराध हल्का हो जाता है यदि यह (१) गंभीर या आकस्मिक उत्तेजनावश अथवा (२) बिना विचारे अथवा असावधानीवश पहुँचाई जाती है। ऐसे मामलों में हल्का दंड दिया जाता है।\n\nकिसी दूसरे व्यक्ति पर अपनी शक्ति के प्रयोग को बल का प्रयोग कहते हैं। यह प्रयोग प्रत्यक्ष अथवा अप्रत्यक्ष हो सकता है, किंतु दूसरे या किसी अन्य वस्तु में गति का आना, गति का रुक जाना या गति में परिवर्तन होना आवश्यक है। बल उस समय अपराधात्मक बल हो जाता है जब इसका प्रयोग \n\nकोई व्यक्ति उस समय आक्रमण का अपराध करता है जब वह \n\nआक्रमण का अपराध उस समय गुरुतर हो जाता है जब यह \n\nइन पाँचों दशाओं में गुरुतर दंड दिया जाता है। इसी प्रकार आक्रमण का अपराध हल्का हो जाता है, अगर यह गंभीर अथवा आकस्मिक उत्तेजनावश किया जाता है।\n\nप्रत्येक व्यक्ति का शरीर पवित्र और स्वतंत्र समझा जाता है और इसीलिए कानून उसको दंड देता है जो उसकी व्यक्तिगत स्वाधीनता को संकुचित करता है, यद्यपि यह हो सकता है कि उसके शरीर के विरुद्ध उसका कोई अभिप्राय न हो। ऐसे अपराध दो प्रकार के होते हैं : \n\n(१) अनुचित पाबंदी और अनुचित कैद जिनके कारण आवागमन की स्वतंत्रता पर प्रभाव पड़ता है और \n\n(२) बालापहरण तथा तत्सम अपराध, जो पूर्ण रूप से शारीरिक स्वाधीनता को प्रभावित करते हैं।\n\nइन अपराधों का संबंध व्यक्ति के आवागमन की स्वतंत्रता में हस्तक्षेप करने से है। अनुचित पाबंदी में (धारा ३३९ और ३४१) आवागमन की स्वतंत्रता पर आंशिक रोक रहती है। इस अपराध में दो तत्व रहते हैं : \n\n(१) स्वेच्छित रुकावट डालना और \n\n(२) इस प्रकार किसी व्यक्ति को उस दिशा की ओर जाने से रोकना जिधर उसको जाने का अधिकार है। \n\nउदाहरणस्वरूप अ उस रास्ते में रुकावट डालता है जिसपर ज को चलने का अधिकार है और इस प्रकार वह ज को उस रास्ते पर जाने से रोकता है। ऐसी दशा में अ अनुचित पाबंदी का अपराध करता है। पाबंदी शारीरिक और व्यक्तिगत होनी चाहिए।\n\nअनुचित कैद में व्यक्ति के आवागमन पर पूर्ण रूप से रुकावट रहती है। अनुचित कैद में रखा गया व्यक्ति परिसीमित क्षेत्र के बाहर नहीं जा सकता। उदाहरणस्वरूप कोई जेल डॉक्टर किसी बंदी को ऐनिमा देने के लिए एक कोठरी में बंद रखता है। ऐसी दशा में वह अनुचित कैद का अपराधी है। \n\n(१) अनुचित रूप से कैद करने के समय (धारा ३४३ और ३४४); या \n\n(२) कैद करने की जगह की गोपनीयता (धारा ३४६); अथवा \n\n(३) रिहाई के लिए बंदी प्रत्यक्षीकरण आदेश जारी किए जाने पर कैद की अवैधता (धारा २४५); अथवा \n\n(४) कैद के उद्देश्य, जैसे संपत्ति का ऐंठना (धारा ३४७); \n\nके अनुसार अथवा अगर जबरदस्ती इकबाल कराना उद्देश्य हो (धारा ३४८), का अनुचित कैद का अपराध गुरुतर हो जाता है।\n\nऐसे अपराध पाँच प्रकार के होते हैं : क. बालापहरण, ख. बलात्‌ अपहरण, ग. अवैध अनिवार्य श्रम, घ. दासता और ङ. अनैतिक कार्य के लिए अवयस्क का क्रय विक्रय।\n\n(क) बालापहरण - बालापहरण का शाब्दिक अर्थ बच्चे को चुराना है। अंग्रेजी विधि के अंतर्गत यह व्यक्ति की स्वाधीनता की अपेक्षा अभिभावक के अधिकार का अतिक्रमण अधिक समझा जाता है। इसमें मानव स्वाधीनता को इसलिए क्षति पहुँचती है कि अपहृत बालक व्यावहारिक रूप में एक ऐसे व्यक्ति के नियंत्रण और निगरानी में रहता है जो उसका वास्तविक अभिभावक नहीं होता।\n\nबालापहरण दो प्रकार के होते हैं : (१) भारत से और (२) वैध अभिभावकता से (धारा ३५९), यद्यपि ये दोनों अपराध एक दूसरे में उपस्थित रह सकते हैं। भारत से बालापहरण (धारा ३६०), वयस्कों तथा अवयस्कों दोनों का उनके अभिभावकों अथवा स्वयं उनकी रजामंदी के बिना हो सकता है, जबकि बालापहरण अवयस्क का अर्थात्‌ १६ वर्ष से कम के लड़के अथवा १८ वर्ष से कम की लड़की अथवा किसी भी उम्र के विक्षिप्त व्यक्ति का वैध अभिभावकता से हो सकता है। इस अपराध में अपराधात्मक इरादा आवश्यक नहीं। इस अपराध के आवश्यक तत्व इस प्रकार हैं : १६ वर्ष से कम के लड़के अथवा १८ वर्ष से कम की लड़की को अथवा किसी विक्षिप्त व्यक्ति को (२) वैध अभिभावक के संरक्षण से (३) बिना उसकी रजामंदी के ले जाना।\n\nख. बलात्‌ अपहरण - जब कोई व्यक्ति किसी दूसरे व्यक्ति को किसी स्थान से जाने के लिए ताकत से बाध्य करता है अथवा प्रपंच से फुसलाता है तो यह कहा जाता है कि उसने उस व्यक्ति का बलात्‌ अपहरण किया (धारा ३६२)। बलात्‌ अपहरण एक सहायक अपराध है। जब यह धारा ३६४ तथा आगे की धाराओं में उल्लिखित उद्देश्यों से किया जाता है तो यह दंडनीय होता है।\n\nबालापहरण अथवा बलात्‌ अपहरण का अपराध गुरुतर हो जाता है और उसके लिए गुरुतर दंड दिया जाता है यदि वह निम्नलिखित उद्देश्यों से किया जाता है - \n\n(१) हत्या करने के लिए (धारा ३६४), उदाहरणस्वरूप काली देवी को प्रसन्न करने की गरज से उसकी बलि चढ़ाने के लिए; अथवा \n\n(२) गुप्त रूप से या अनुचित रूप से कैद करने के लिए (धारा ३६५); अथवा \n\n(३) किसी स्त्री को विवाह के लिए बाध्य करने या निषिद्ध संभोग के लिए जबरदस्ती करने या फुसलाने के लिए (धारा ३६६); अथवा \n\n(४) दस वर्ष से कम के बच्चे के शरीर से चल संपत्ति चुराने के लिए (धारा ३६९); अथवा \n\n(५) किसी स्त्री को आपराधिक धमकी, अधिकार के दुरुपयोग अथवा बलप्रयोग के किसी दूसरे तरीके द्वारा निषिद्ध संभोग के उद्देश्य से किसी स्थान से जाने के लिए बाध्य करने के लिए (धारा ३६६); अथवा \n\n(६) १८ वर्ष से कम की अवयस्क लड़की को, इस इरादे से अथवा इस जानकारी में किसी उसको निषिद्ध संभोग के लिए बाध्य किया जाएगा अथवा फुसलाया जाएगा किसी स्थान से जाने के लिए बाध्य करने के लिए (धारा ३६६ अ); अथवा \n\n(७) २१ वर्ष से कम की लड़की का भारत से बाहर किसी देश से अथवा जम्मू तथा कश्मीर से आयात करने के लिए, इस इरादे से या इस जानकारी में कि उसकों निषिद्ध संभोग के लिए, इस इरादे से या इस जानकारी में कि उसको निषिद्ध संभोग के लिए, इस इरादे से या इस जानकारी में कि उसको निषिद्ध संभोग के लिए बाध्य किया जाएगा (धारा ३६६ ब), अथवा \n\n(८) किसी व्यक्ति को सख्त चोट पहुँचाने, दास बनाने अथवा व्यभिचार के लिए (धारा ३६७), अथवा \n\n(९) किसी व्यक्ति का छिपाकर रखने अथवा कैद करने के लिए (धारा ३६८)।\n\nग. अवैध अनिवार्य श्रम - व्यक्तिगत स्वतंत्रता मनुष्य का स्वनिहित अधिकार है। इसीलिए कोई भी यहाँ तक कि राज्य भी, उसको उसकी इच्छा के विरुद्ध, सार्वजनिक हित को छोड़कर, सेवाकार्य करने के लिए मजबूर नहीं कर सकता। इसीलिए सेवाकार्य करने के लिए बाध्य करना दंडनीय है (धारा ३७४)। इस अपराध के लिए तीन तत्व आवश्यक हैं। (१) श्रम, (२) अनिवार्यता और (३) अवैधता। \"श्रम' शब्द का अर्थ शारीरिक और मानसिक दोनों परिश्रम है, उदाहरणस्वरूप खाइर्ं खोदना, गीत गाना, अथवा चित्र बनाना। भारत के संविधान के अनुच्छेद २३ के अनुसार भी मानव-क्रय-विक्रय तथा बेगार अथव जबरदस्ती कार्य कराने के इसी प्रकार के तरीके निषिद्ध हैं।\n\nघ. दासता (धारा ३७०-३७१) - भारतीय दंड संहिता के अनुसार दासों का क्रय विक्रय दंडनीय है। दासता के अंतर्गत दो तत्व हैं : (१) किसी व्यक्ति के जीवन का क्रय विक्रय और (२) किसी को काम करने की स्वाधीनता से वंचित करना।\n\nभारत में दास प्रथा प्रचलित थी, जो १८४३ ई. के अधिनियम ५ से समाप्त कर दी गई थी। अब इस अधिनियम की व्यवस्थाएँ भारतीय दंड संहिता की धारा ३७० में सम्मिलित कर ली गई हैं जिसके अनुसार किसी व्यक्ति का दास के रूप में क्रय, विक्रय, आयात अथवा निर्यात दंडनीय है। जो कोई भी आदतन दासव्यापार करता है वह धारा ३७१ के अंतर्गत दंडनीय है।\n\nङ. अनैतिक कार्य के लिए अवयस्क का क्रयविक्रय (धारा ३७२-३७१) - अनैतिक कार्य के लिए अवयस्क का क्रय और विक्रय दोनों भारतीय दंड संहिता के अंतर्गत दंडनीय हैं अवयस्कों के विक्रेता धारा ३७२ के अंतर्गत और क्रेता धारा ३७३ के अंतर्गत दंडनीय है। यहाँ यह उल्लेखनीय है कि १८ वर्ष से कम की लड़की का विक्रय मात्र उस स्थिति में अपराध नहीं है जब वह गोद लेने अथवा विवाह के लिए किया जाता है।\n\n", "id": "214190", "title": "व्यक्ति प्रति अपराध"}
{"url": "https://hi.wikipedia.org/wiki?curid=214191", "text": "आसज्जा\n\nआसज्जा (रेडीनेस / readiness) शब्द का प्रयोग साधारणतया 'सिद्धता' के अर्थ में किया जाता है। इसका अनुमान मनौवैज्ञानिकों ने बुद्धिपरीक्षाओं के आधार पर किया है। किसी भी कार्य को आरंभ करने के लिए यह आवश्यक माना गया है कि उसकी परीक्षा करके देख लिया जाए कि वह अमुक कार्य करने के लिए उपयुक्त है। इसके लिये यह आवश्यक है कि बौद्धिक स्तर मालूम किया जाए, उसके पिछले कार्यो का फल जान लिया जाए, स्वास्थ्य तथा उसका सामाजिक और भाषा संबंधी ज्ञान नाप लिया जाए।\n\nबालकों के \"पढ़ने की आसज्जा\" (reading readiness) पर मनोवैज्ञानिकों ने विशेष कार्य किया है। अमरीका में गेट्स तथा बेंड ने महत्वपूर्ण कार्य किया है। इस अध्ययन का प्रयोग बालकों की प्रारंभिक शिक्षा तथा सामग्री को उचित रूप देने में किया गया है। जो लड़के पढ़ने लिखने में असफल रहे हैं उनकी शिक्षा दीक्षा में इसके द्वारा विशेष लाभ हुआ है। \"पायग्नोरिस एंड रेमेडिअल टीचिंग\" के विषय में इस देश में भी कुछ कार्य हो रहा है तथा कई स्थानों पर विषयों के अध्ययन की आसज्जा से संबंधित परीक्षाएँ प्रमाणित की जा रही हैं।\n", "id": "214191", "title": "आसज्जा"}
{"url": "https://hi.wikipedia.org/wiki?curid=214200", "text": "1986 एशियाई खेल\n\nदसवें एशियाई खेल २० सितम्बर से ५ अक्टूबर, १९८६ के बीच सियोल, दक्षिण कोरिया में आयोजित कराए गए थे। इस नगर ने १९७० में इन खेलों का आयोजन करना था लेकिन, उत्तर कोरिया से मिली धमकियों के चलते इन्हें टालना पड़ा और तब बैंकाक ने उन खेलों की मेज़बानी की थी। इन खेलों के लिए बनाए गए खेलस्थल और सुविधाएँ वही थे जिनका १९८८ ग्रीष्मकालीन ओलम्पिक खेलों में उपयोग किया गया क्योंकि इन खेलों को परीक्षण खेलों के रूप में माना गया।\n\nकुल मिलाकर २७ देशों से ४,८३९ खिलाड़ियों ने इन खेलों में भाग लिया और २५ प्रतियोगिताओं में प्रतिस्पर्धा की। पहली बार इन खेलों में जूडो, ताक्वाण्डो, महिला साइक्लिंग और महिला शूटिंग लाए गए। ८३ एशियाई और ३ विश्व कीर्तिमान तोड़े गए।\n\nहैमर फैंकने वाले जापान के शिगेनोबु मुरोफुशी नें लगातार पाँचवी बार (१९७०-१९८६) स्वर्ण पदक जीता। पर इन खेलों का सितारा रही भारत की पय्योली एक्स्प्रेस - पी॰ टी॰ उषा जिन्होंने कुल चार स्वर्ण पदक और एक रजत पदक जीते और एथलेटिक्स में स्वर्ण जीतने वाली सबसे बड़ी विजेता बनीं।\n\nसियोल एशियाड से दक्षिण कोरिया में खेल संस्कृति का भी आगमन हुआ। सियोल एशियाड की पदक तालिका में दक्षिण कोरिया, जापान को हटा कर बहुत निकटता से चीन के बाद दूसरे स्थान पर रहा। इन खेलों के बाद से अब तक के एशियाई खेलों में चीन और दक्षिण कोरिया सभी एशियाई खेलों में, केवल हिरोशिमा में आयोजित १९९४ एशियाई खेलों को छोड़कर, प्रथम और द्वितीय स्थान पर रहे हैं।\n\nमुख्यभूमि चीन को छोड़कर, सभी समाजवादी देशों ने, जिनमें उत्तर कोरिया भी था, इन खेलों का राजनीतिक कारणों से बहिष्कार किया था। एक जासूस ने खेलों से कुछ दिन पूर्व गिम्पो अन्तर्राष्ट्रीय हवाईअड्डे पर एक वेण्डिंग मशीन के पीछे एक बम विस्फोट कर दिया जिससे ५ लोग मारे गए, जिनमे एक तकनीशियन भी था।\n\nस्रोत : कुल पदक स्थिति - सियोल १९८६\n", "id": "214200", "title": "1986 एशियाई खेल"}
{"url": "https://hi.wikipedia.org/wiki?curid=214209", "text": "अग्निसार प्राणायाम\n\nअग्निसार क्रिया प्राणायाम का एक प्रकार है। \"अग्निसार क्रिया\" से शरीर के अन्दर अग्नि उत्पन होती है, जो कि शरीर के अन्दर के रोगाणु को भस्म कर देती है। इसे प्लाविनी क्रिया भी कहते हैं।\n\nइस प्राणायाम का अभ्यास खड़े होकर, बैठकर या लेटकर तीनों तरह से किया जा सकता है। \nबैठ कर की जाने वाले अभ्यास में इसे सिद्धासन में बैठकर दोनों हाथ को दोनों घुटनों पर रखकर किया जा सकता हे. इस क्रिया को करने के लिए शरीर को स्थिर कर पेट और फेंफड़े की वायु को बाहर छोड़ते हुए उड्डियान बंध लगाएँ अर्थात पेट को अंदर की ओर खींचन होता हे. सहजता से जितनी देर श्वास रोक सकें रोंकन चाहिए और पेट को नाभि पर से बार-बार झटके से अंदर खींचने और ढीला छोड़न चाहिए अर्थात श्वास को रोककर रखते हुए ही पेट को तेजी से लगभग तीन बार फुलान और पिचकान चाहिए। एस क्रिया को करते समय ध्यान पर रखना चाहिए। मणिपुर चक्र भारतीय योगासन विधि में उल्लेखित कुण्डलिनी के सात चक्रों में से एक है।\nसमय- यह क्रिया ३-५ मिनट तक करनी चाहिए।\n\nयह क्रिया पाचन ‍प्रक्रिया को गति‍शील कर उसे मजबूत बनाती है। शरीर के सभी तरह के रोगाणुओं को भस्म कर शरीर को स्वस्थ करती है। यह क्रिया पेट की चर्बी घटाकर मोटापे को दूर करती है तथा यह कब्ज में भी लाभदायाक है।\n\nप्राणायाम का अभ्यास स्वच्छ व साफ वातावरण में दरी या चटाई बिछाकर करना चाहिए। यदि पेट संबंधी किसी भी प्रकार का कोई गंभीर रोग हो तो यह क्रिया नहीं करना चाहिए।\n", "id": "214209", "title": "अग्निसार प्राणायाम"}
{"url": "https://hi.wikipedia.org/wiki?curid=214218", "text": "1994 एशियाई खेल\n\nबारहवें एशियाई खेल २ अक्टूबर से १६ अक्टूबर, १९९४ के बीच हिरोशिमा, जापान में आयोजित किए गए थे। इन खेलों का प्रसंग, एशियाई देशों के मध्य शान्ति और सद्भावना को प्रोत्साहित करना था। इस पर मेज़बान द्वारा पूरा बल दिया गया क्योंकि खेलस्थल १९४५ में हुए विश्व के पहले परमाणु हमले का स्थल भी था।\n\nइन खेलों में ४२ देशों से कुल ६,८२८ खिलाड़ियों और अधिकारियों ने भाग लिया और कुल ३४ खेल-प्रतियोगिताएँ थी। प्रथमोप्रवेश खेल थे बेसबॉल, कराटे और आधुनिक पेण्टाथलोन।\n\nबारहवें एशियाई खेलों का आधिकारिक शुभंकर सफ़ेद कबूतरों का जोड़ा था। पोप्पो और चुच्चू, क्रमशः पुरुष और महिला थे, जो शान्ति और सद्भाव का प्रतीक थे - जो इन खेलों का मुख्य विषय था।\n\nइन एशियाई खेलों में एशिया की ४२ राष्ट्रीय ओलम्पिक समितियों ने भाग लिया था। (आईओसी कूटानुसार):\n\n\nस्रोत : कुल पदक स्थिति - हिरोशिमा १९९४\n", "id": "214218", "title": "1994 एशियाई खेल"}
{"url": "https://hi.wikipedia.org/wiki?curid=214226", "text": "मानसिक रोगों की सूची\n\nयहाँ मानसिक रोगों की सूची दी हुई है -\n\n\n\n\n\n\n\n\n\n\n\n\n\n\n\n\n\n\n\n\n", "id": "214226", "title": "मानसिक रोगों की सूची"}
{"url": "https://hi.wikipedia.org/wiki?curid=214232", "text": "फ़रात नदी\n\nफ़रात नदी (अरबी: الفرات‎ तुर्क: \"Fırat\") दक्षिणपश्चिम एशिया की सबसे लम्बी और एतिहासिक रूप से सबसे महत्वपूर्ण नदियों में से एक है। दजला नदी के साथ मिलकर यह मेसोपोटामिया की दो परिभाषापूर्ण नदियों में से एक है। यह नदी तुर्की में टौरस पहाड़ों पर आरम्भ होकर - सीरिया और इराक में प्रविष्ट होती है और शात अल-अरब में दजला नदी से मिलती है और फ़ारस की खाड़ी में गिरती है।\n", "id": "214232", "title": "फ़रात नदी"}
{"url": "https://hi.wikipedia.org/wiki?curid=214240", "text": "मा‍र्को कासाग्रान्द\n\nकासाग्रान्द टूर्कू,फिनलैंड में एक सम्रुध्द फिनिश-इतालवी कैथोलिक परिवार में पैदा हुए थे। वह Ylitornio फिनिश लेपलान्द में पले-बढे और उन्होने हेलसिंकी में वास्तुकला का अध्ययन किया।\n\nफिनिश सेना में सेवा करने के पश्चात, 1993 में कासाग्रान्द बोस्नियाई क्रोट रक्षा बलों HVO के साथ स्वेच्छा से जुड गए।। उन्होने लूका मोकोनेसी, नाम के तहत \"मोस्तार्\"(WSOY 1997) बोस्नियाई गृह युद्ध में अपने अनुभवों के बारे में एक विवादास्पद पुस्तक लिखी। युद्ध आत्मकथात्मक किताब में मुख्य चरित्र द्वारा प्रतिबद्ध के अपराधों के विवरण के आधार पर, वह एक संभावित युद्ध अपराधी के रूप में शक के दायरे में आए थे। सुरक्षा के रूप में उन्होंने बाद में कहा कि यह पुस्तक वास्तव में कल्पनिक कथा है।\n\nअग्रेज पुस्तिका आर्किटेक्टचर रिव्हू के अंतिम दौर में पहुँचे के पश्चात, मार्को कासाग्रान्द और उनके तभी के साथी सामी रिनताला को वेनिस बइनेल 2000 द्विवार्षिक के लिए आमंत्रित किया गया। न्यूयॉर्क टाइम्स के संवाददाता ने उनकी परियोजना \"60 मिनिट मैंन\" को बइनेल में व्यक्तिगत अपने पसंदीदा के रूप में चुना था। परियोजना में कासाग्रान्द और रिनताला ने एक लंबी नाव पर, ओक जंगल लगाया था। नाव में उन्होने 60 मिनट के शीर्ष वेनिस के शहर द्वारा निर्मित कचरे की खाद भरी थी। कासाग्रान्द संकरित वास्तुशिल्प काम वास्तुकला के साथ, शहरी नियोजन और पर्यावरण, पर्यावरण कला सर्कस और अन्य कलात्मक विषयों को भी शामिल करता है। \n\n\"वह अवचेतन वास्तुकला, अचल वास्तविकता और आधुनिक मनुष्य और प्रकृति के बीच कनेक्शन के लिए खोज में है। उनका मानना है की तनाव, अर्थशास्त्र, मनोरंजन या जानकारी के लिए ऑनलाइन पहुँच से अंधा बनाना नहीं चहीए। जो वास्तविक है वही मूल्यवान है।\" \n\nकासाग्रान्द को ताइवान आधारित तामकांग विश्वविद्यालय में ट्रेजर हिल परियोजना के बाद पारिस्थितिक शहरी नियोजन विभाग का, प्रोफेसर मनोनीत किया गया। ट्रेजर हिल परियोजना में कासाग्रान्द ने शहरी किसानों की एक अवैध बस्ती को पर्यावरण urbanism की प्रयोगात्मक प्रयोगशाला में बदल दिया। \n\nथर्ड जेनरेसशन (तीसरी पीढ़ी) सिटी का उनका सिद्धांत एक मानव प्रकृति और \"डिजाइन के रूप में शामन वास्तुकारों द्वारा बर्बाद मशीन के रूप में पोस्ट औद्योगिक शहरी हालत विचार केवल व्याख्या साझा मन की प्रकृति क्या बड़ा संचारण है।\"\n\n\n", "id": "214240", "title": "मा‍र्को कासाग्रान्द"}
{"url": "https://hi.wikipedia.org/wiki?curid=214243", "text": "सभ्यता\n\nसभ्यता शब्द का प्रयोग मानव समाज के एक सकारात्मक, प्रगतिशील और समावेशी विकास को इंगित करने के लिये किया जाता है। सभ्य समाज अक्सर उन्नत कृषि, लंबी दूरी के व्यापार, व्यावसायिक विशेषज्ञता और नगरीकरण आदि की उन्नत स्थिति का द्योतक है। इन मूल तत्वों के अलावा, सभ्यता कुछ माध्यमिक तत्वों, जैसे विकसित यातायात व्यवस्था, लेखन, मापन के मानक, संविदा एवं नुकसानी पर आधारित विधि-व्यवस्था, कला के महान शैलियों, स्मारकों के स्थापत्य, गणित, उन्नत धातुकर्म एवं खगोलविद्या आदि की स्थिति से भी परिभाषित होती है।\n", "id": "214243", "title": "सभ्यता"}
{"url": "https://hi.wikipedia.org/wiki?curid=214244", "text": "परिसमापन\n\nकंपनियों का परिसमापन (Liquidation or winding up) एक ऐसी कार्यवाही है जिससे कंपनी का वैधानिक अस्तित्व समाप्त हो जाता है। इसमें कंपनी की संपत्तियों को बेचकर प्राप्त धन से ऋणों का भुगतान किया जाता है तथा शेष धन का अंशधारियों के बीच वितरण कर दिया जाता है।\n\nकंपनी का समापन तीन प्रकार का हो सकता है :\n\n\nन्यायालय द्वारा समापन के लिए प्रार्थनापत्र देने का अधिकार स्वयं कंपनी, उसके ऋणदाताओं, धनदाताओं (contributories) तथा कुछ स्थितियों में रजिस्ट्रार अथवा केंद्रीय सरकार द्वारा अधिकृत व्यक्ति को होता है।\n\nन्यायालय द्वारा समापन के मुख्य कारण हैं : कंपनी के सदस्यों की संख्या में कंपनी अधिनियम द्वारा निर्धारित निम्नतम संख्या में कमी तथा ऋणों के भुगतान करने में कंपनी की असमर्थता। न्यायालय को समापन के विस्तृत अधिकार प्राप्त हैं और वह जब भी कंपनी का समापन उचित एवं न्यायपूर्ण समझे इसके लिए आदेश दे सकता है। मुख्यत: प्रबंध में गतिरोध उत्पन्न होना, कंपनी का आधार समाप्त होना तथा कंपनी के बहुमत अंशधारियों के अल्पमत अंशधारियों के प्रति दमन व कपट करने की स्थिति में कंपनी का समापन उचित एवं न्यायपूर्ण माना गया है।\n\nन्यायालय द्वारा कंपनी का परिसमापन, समापन के लिए याचिका के प्रस्तुत करने के समय से ही समझा जाता है। याचिका चाहे किसी ने भी दी हो, समापन का आदेश सभी ऋणदाताओं तथा धनदाताओं के प्रति इस प्रकार लागू होता है जैसे यह उन सबकी संयुक्त याचिका हो।\n\nकंपनी के संबंध में समापन आदेश होने पर सरकारी समापक इसका मापक बन जाता है। वह इसकी संपत्तियाँ बेचकर ऋणदाताओं का ठीक क्रम में भुगतान करके शेष को अंशधारियों के अधिकारानुसार वितरण करता है।\n\nकंपनी का ऐच्छिक समापन निम्नलिखित परिस्थितियों में हो सकता है-\n\n\n\nऐच्छिक परिसमापन दो प्रकार का होता है - सदस्यों का अथवा ऋणदाताओं का।\n\nजब कंपनी अपने ऋणों का भुगतान करने में समर्थ हो और उसके सदस्य समापन का निश्चय करें तो यह सदस्यों का ऐच्छिक समापन कहलाता है। ऐसी परिस्थिति में कंपनी के संचालकों को यह घोषणा करनी पड़ती है कि कंपनी में अपने ऋणों का भुगतान करने की समर्थता है। ऐसे समापन में कंपनी की साधारण सभा में एक या अधिक समापकों की नियुक्ति की जा सकती है तथा उनका पारिश्रमिक भी निर्धारित किया जाता है। समापक की नियुक्ति पर संचालक मंडल, प्रबंध अभिकर्ता या एजेंट, सचिव, कोषाध्यक्ष तथा प्रबंधकों के सभी अधिकारों का अंत हो जाता है, वह केवल रजिस्ट्रार को समापक की नियुक्ति तथा उसके स्थान की रिक्ति की सूचना देने का कार्य अथवा साधारण सभा वा समापक द्वारा अधिकृत कार्यों को कर सकते हैं।\n\nकिंतु जब कंपनी अपने ऋणों का भुगतान करने में असमर्थ हो तथा संचालक इसकी शोधक्षमता की घोषणा न कर सकें, ऐसी परिस्थिति में किए जानेवाले समापन को ऋणदाताओं का ऐच्छिक समापन कहते हैं। ऐसे समापन में यह आवश्यक है कि जिस दिन समापन संबंधी प्रस्ताव पास करने के लिए साधारण सभा बुलाई जाए उसी या उसके अगले दिन ऋणादाताओं की सभा बुलाई जाए। कंपनी के सदस्य एवं ऋणदाता अपनी अपनी सभाओं में समापक का मनोनयन कर सकते हैं। यदि सदस्यों तथा ऋणदाताओं द्वारा मनोनीत व्यक्ति भिन्न भिन्न हों तो ऋणदाताओं द्वारा मनोनीत व्यक्ति ही कंपनी का समापक नियुक्त किया जाता है। ऋणदाता अपनी उक्त सभा या किसी आगामी सभा में पाँच सदस्यों तक की एक निरीक्षण समिति नियुक्त कर सकते हैं। समापक का पारिश्रमिक निरीक्षण समिति द्वारा, इसके अभाव में ऋणदाताओं द्वारा तथा ऋणदाताओं के भी अभाव में न्यायालय द्वारा निर्धारित किया जा सकता है।\n\nकंपनी द्वारा ऐच्छिक समापन के प्रस्ताव पास किए जाने के पश्चात्‌ न्यायालय इस प्रकार के समापन का आदेश दे सकता है। ऐसे आदेश से कंपनी का समापन तो ऐच्छिक ही रहता है किंतु वह न्यायालय के निर्देशों के अनुसार किया जाता है। इसका उद्देश्य कंपनी, ऋणदाताओं तथा अंशधारियों के हितों की रक्षा करना है। न्यायालय के निर्देशन के अंतर्गत समापन की याचिका का प्रभाव यह होता है कि न्यायालय को सभी वादों तथा वैध कार्यवाहियों पर उसी प्रकार अधिकारक्षेत्र प्राप्त हो जाता है जैसे न्यायालय द्वारा समापन की याचिका पर। निर्देशन आदेश के पश्चात्‌ न्यायालय को समापक के पदच्युत करने, उसकी रिक्ति की पूर्ति करने तथा अतिरिक्त समापक नियुक्त करने का अधिकार प्राप्त हो जाता है।\n\n", "id": "214244", "title": "परिसमापन"}
