{"url": "https://hi.wikipedia.org/wiki?curid=214682", "text": "मद्यव्यसनिता\n\nमद्यव्यसनिता को मद्य निर्भरता के रूप में भी जाना जाता है, जो निर्योग्यकारी व्यसनकारी विकार है। शराब अर्थात अल्कोहल पीनेवाले की सेहत, संबंधों और सामाजिक हैसियत पर इसके नकारात्मक प्रभाव के बावजूद जबरदस्त और अनियंत्रित शराब सेवन द्वारा इसकी चारित्रिक विशेषता बतायी गयी है। अन्य मादक पदार्थों की लत की तरह, चिकित्साशास्त्र में मद्यव्यसनिता को चिकित्सा योग्य बीमारी के रूप परिभाषित किया गया है। \"मद्यव्यसनिता\" शब्द का प्रयोग व्यापक रूप से 1849 में मैग्नस हस द्वारा किया गया है, लेकिन औषधिशास्त्र में 1960 के दशक में डीएसएम III (DSM III) में इस शब्द की जगह \"शराब का अपप्रयोग\" और \"शराब पर निर्भरता\" जैसी शब्दावली का प्रयोग किया गया है। इसी प्रकार 1979 में विश्व स्वास्थ्य संगठन की एक विशेषज्ञ समिति ने इसकी नैदानिक स्थिति को देखते हुए मद्यव्यसनिता शब्द के उपयोग को पसंद नहीं किया और इसे \"शराब निर्भरता सिंड्रोम\" की श्रेणी में रखे जाने को वरीयता दी. 19वीं और 20वीं शताब्दी की शुरूआत में, \"मद्यव्यसनिता\" या पियक्कड़पन शब्द के चलन से पहले शराब पर निर्भरता, मद्योन्माद कहलाती थी।\n\nबहरहाल, मद्यव्यसनिता को जैविक प्रक्रिया का समर्थन अनिश्चित है, हालांकि इसके जोखिम कारक सामाजिक वातावरण, तनाव, मानसिक स्वास्थ्य, आनुवंशिक प्रवृत्ति, उम्र, जातीय समूह और सेक्स हैं। दीर्घकालिक शराब का अपप्रयोग या दुरुपयोग दिमाग के शारीरिक क्रिया में परिवर्तन करता है, जैसे कि इससे सहनशीलता और \nशारीरिक रूप से निर्भरता प्रभावित होती है। ऐसे मस्तिष्कीय रासायनिक परिवर्तन शराब सेवन को त्यागने की मद्यजन्य बाध्यकारी असमर्थता को बनाये रखते है और यह शराब पीना बंद करने पर अलकोहल त्याग सिंड्रोम में परिवर्तित हो जाता है। शराब मस्तिष्क सहित शरीर के लगभग हर अंग को नुकसान पहुंचाती है, क्योंकि संचयी विषैला प्रभाव लंबे समय से शराब के अपप्रयोग को प्रभावित करता है, चिकित्सा से लेकर मानसिक विकारों से पीड़ित होना शराब के जोखिम हैं। मद्यव्यसनिता शराबी और उसके परिजनों की समाजिक प्रतिष्ठा के लिए गहरा धक्का है।\n\nमद्यव्यसनिता सहनशीलता, निर्लिप्तता और अत्यधिक मात्रा में शराब सेवन की चक्रीय मौजूदगी है; उसके या उसकी सेहत को होनेवाले नुकसान के प्रति जागरूक होने के बावजूद पीनेवाला बाध्यकारी ‍मद्यपान को नियंत्रित करने में असमर्थ होता है, यह इस बात का संकेत है कि वह शख्स पियक्कड़ हो सकता है। प्रश्नावली आधारित स्क्रीनिंग मद्यव्यसनिता समेत हानिकारक रूप से पीने के पैर्टन का पता लगाने का तरीका है।\n\nशराब का दुरुपयोग, समस्याजनित उपयोग, अपप्रयोग और भारी मात्रा में उपयोग का अर्थ शराब का अनुचित उपयोग है, जो शराबी को शारीरिक, समाजिक या नैतिक नुकसान पहुंचा सकते हैं।\n\n\"मद्यव्यसनिता\" शब्द का इस्तेमाल आम रूप से किया जाता है, लेकिन इसे बहुत ही खराब तरीके से परिभाषित किया जाता है। मद्यव्यसनिता को डब्ल्यूएचओ (WHO) ने \"लंबे समय से लगातार उपयोग और परिवर्ती अर्थ\" के रूप में परिभाषित किया है और इस शब्द के इस्तेमाल का 1979 में डब्ल्यूएचओ विशेषज्ञ सम‍िति ने विरोध किया। \"द बिग बुक\" (अल्कोहलिक्स एनोनिमस द्वारा) कहता है कि एक बार कोई शख्स मद्यप हो जाता है, वह हमेशा मद्यप (शराबी) ही रहता है, लेकिन इस संदर्भ में \"मद्यप\" शब्द का अर्थ क्या है, इसे परिभाषित नहीं किया गया है।\n1960 में बिल डब्ल्यू. ने कहा:\n\nउदाहरण के लिए, दिल की बीमारी जैसी कोई चीज नहीं होती है। बल्कि इसमें हृदय के बहुत सारे अलग किस्म के या इनके संयोजित विकार होते हैं। मद्यव्यसनिता इसी तरह की कोई चीज है। इसलिए हम मद्यव्यसनिता को बीमारी कह कर चिकित्सा व्यवसाय के साथ कुछ गलत नहीं करना चाहते हैं।\nइसलिए हम हमेशा इसे रुग्णता, या व्याधि कह कर - कहीं अधिक सुरक्षित शब्द का उपयोग करते हैं।\n\nपेशेवर और अनुसंधान संदर्भों में, \"मद्यव्यसनिता\" शब्द में कभी-कभी शराब का अपप्रयोग और शराब पर निर्भरता दोनों को शामिल कर लिया जाता है। और इसे कभी-कभी शराब पर निर्भरता के समान माना जाता है। \n\nमनोविज्ञान और मनोरोग विज्ञान में, डीएसएम (DSM) बहुत ही सामान्य वैश्विक मानक है, जबकि चिकित्सा में, आईसीडी (ICD) मानक है। इन लोगों ने जिन शब्दों की सिफारिश की है, वे एक समान हैं, लेकिन अभिन्न नहीं हैं।\n\nशब्द में अपरिशुद्धि निहित होने के बावजूद, \"मद्यव्यसनिता\" शब्द का जब सामना हो तो इसकी व्याख्या किस तरह की जानी चाहिए, इसे परिभाषित करने का प्रयास किया गया है। 1992 में इसे एनसीएडीडी (NCADD) और एएसएएम (ASAM) द्वारा \"एक प्राथमिक, जीर्ण बीमारी के रूप में इसे परिभाषित करके इसका चित्रण अति पान के नियंत्रण के अयोग्य हो, ड्रग शराब के नशे में धुत, प्रतिकूल परिणाम के बावजूद शराब का उपयोग और सोच में विकृति की तरह किया गया।\" 1999 से \"मद्यव्यसनिता\" को MeSH में प्रविष्ट मिली हुई है और इसकी परिभाषा 1992 के संदर्भ में है।\n\nइसके मद्यव्यसनिता के नाम से जाने जाने से पहले ऐतिहासिक रूप से 1819 में एक जर्मन चिकित्सक डॉ॰ सी. डबल्यू. हुफेलैंड द्वारा इसे मद्योन्माद नाम दिया गया है। \"मद्यव्यसनिता\" शब्द का उपयोग पहली बार 1849 में एक स्वीडिश चिकित्सक मैगनस हस द्वारा व्यवस्थित प्रतिकूल प्रभावों का वर्णन करते हुए किया गया।\n\nएए ने मद्यव्यसनिता का वर्णन एक ऐसी बीमारी के रूप में किया है जो शारीरिक एलर्जी और मानसिक जुनून से संबंधित है। ध्यान रहे कि \"एलर्जी\" की परिभाषा का उपयोग इस संदर्भ में जिस तरह किया गया वह आधुनिक चिकित्सा में उस तरह नहीं किया गया है। डॉक्टर और व्यसन विशेषज्ञ डॉ॰ विलियम डी. सिल्कवर्थ एम. डी. एए (AA) की ओर से लिखते हैं कि \"शराबी मानसिक नियंत्रण से परे (शारीरिक) प्रबल लालसा से ग्रस्त होता है।\" \n\n1960 में ई. मॉर्टन जेलिनेक द्वारा किए गया अध्ययन में आधुनिक बीमारी में शराब के सिद्धांत को इसकी जड़ में देखा गया है। जेलिनेक की परिभाषा मद्यपान शब्द के उपयोग का विरोध करती है, खासतौर पर वहां, जहां प्राकृतिक इतिहास का विशिष्ट मामला हो। तब से लेकर अब तक शराब की आधुनिक चिकित्सकीय परिभाषा को कई बार संशोधित किया गया है। वर्तमान समय में अमेरिकन मेडिकल एसोसिएशन मद्यव्यसनिता शब्द का उपयोग खासतौर पर जीर्ण प्राथमिक बीमारी के संदर्भ में करता है।\n\nइस मामले में अल्पसंख्यक राय मद्यव्यसनिता को बीमारी कहने के खिलाफ है, हरबर्ट फिंगरेट और स्टैटोन पिले उल्लेखनीय रूप से मद्यव्यसनिता को बीमारी मानने के खिलाफ हैं। जब कभी शराब पीने के नकारात्मक प्रभाव की चर्चा की गयी है, तब बीमारी के मॉडल के आलोचकों ने \"भारी मात्रा में पीने\" शब्द का उपयोग किया है।\n\nअल्कोहल के लिए बढ़ती सह्यता और उस पर बढ़ती शारीरिक निर्भरता द्वारा मद्यव्यसनिता अर्थात पियक्कड़पन की विशेषता का चित्रण होता है, जो व्यक्ति की अल्कोहल खपत को नियंत्रित करने की क्षमता पर प्रभाव डालता है। माना जाता है कि ये विशेषताएं शराब पीने की शराबी की क्षमता में विघ्न डालने की भूमिका अदा करती हैं। मद्यव्यसनिता मानसिक स्वास्थ्य पर प्रतिकूल प्रभाव डालती है, इससे मनोवैज्ञानिक विकार पैदा होते हैं और आत्महत्या का जोखिम बढ़ जाता है।\n\nदीर्घकालिक शराब के अपप्रयोग से अनेक प्रकार के शारीरिक रोगों के लक्षण सामने आ सकते हैं, इनमें यकृत का सिरोसिस, अग्नाशयकोप, मिरगी, पोलीन्यूरोपैथी, पियक्कड़ मनोभ्रंश, ह्रदय रोग, पोषण संबंधी दोष और यौन दुष्क्रिया शामिल हैं, जो अंततः घातक हो सकते हैं। अन्य भौतिक प्रभावों में ह्रदयवाहिनी रोग विकसित होने के जोखिम में वृद्धि, पाचनतंत्र में गड़बड़, मद्यजन्य यकृत रोग और कैंसर शामिल हैं। लगातार शराब पीने से केंद्रीय तंत्रिका तंत्र और परिधीय तंत्रिका तंत्र को क्षति पहुंच सकती है।\n\nमहिलाओं में पुरुषों की अपेक्षा बहुत तेजी से शराब निर्भरता की दीर्घकालिक जटिलताओं का विकास होता है। इसके अतिरिक्त, मद्यव्यसनिता से पुरुषों की तुलना में महिलाओं की मृत्यु दर अधिक है। जटिलताओं की दीर्घावधि के उदाहरणों में मस्तिष्क, हृदय और यकृत की क्षति शामिल हैं और स्तन कैंसर का ख़तरा भी बढ़ जाता है। इसके अतिरिक्त, काफी समय से बहुत अधिक शराब पीने की आदत से महिलाओं में प्रजनन क्रिया पर नकारात्मक प्रभाव पड़ता है। इसके परिणामस्वरूप प्रजनन दुष्क्रिया होती है, जैसे कि डिंबक्षरण, डिंबग्रंथि पिंड में कमी, मासिक चक्र की समस्याएं या अनियमितता और समय से पहले रजोनिवृत्ति. दुसाध्य शराबियों और मदिरापानोत्सव का जिनका हाल का इतिहास है, को केटोएसिड़ोसिस हो सकता है।\n\nलंबे समय से शराब के अनुचित सेवन से मानसिक स्वास्थ्य की अनेक समस्याएं पैदा हो सकती हैं। गंभीर संज्ञानात्मक समस्याएं असामान्य नहीं हैं; मनोभ्रंश अथवा पागलपन के लगभग 10 प्रतिशत मामले शराब के उपभोग से जुड़े हैं, जिससे मनोभ्रंश के प्रमुख कारणों में शराब दूसरे स्थान पर आ पहुंचा है। अत्यधिक शराब पीने से मस्तिष्क की कार्य प्रणाली को नुकसान पहुंचता है और समय के साथ तेजी से मानसिक स्वास्थ्य प्रभावित हो सकता है। शराबियों में मनोरोग संबंधी विकार आम हैं, लगभग 25 प्रतिशत शराबी गंभीर मनोरोग संबंधी गड़बड़ी से पीड़ित हैं। सबसे अधिक प्रचलित मनोरोग के लक्षण चिंता और अवसाद विकार हैं। शराब छोड़ देने पर आमतौर पर शुरू में मनोरोग के लक्षण कहीं अधिक खराब दिखने लगते हैं, लेकिन संयम की निरंतरता से आम तौर पर इसमें सुधार आता है या ये सिरे से गायब हो जाते हैं। शराब के अपप्रयोग से मनोविकृति, भ्रम और चेतन मस्तिष्क संलक्षण हो सकते हैं, जो सिजोफ्रेनिया जैसे रोग के होने के गलत लक्षण दिखला सकते हैं। लंबी अवधि के शराब के अपप्रयोग के सीधे परिणामस्वरूपआतंक विकार विकसित हो सकता है या बदतर रूप धारण कर सकता है।\n\nबड़े अवसादग्रस्तता विकार और मद्यव्यसनिता या पियक्कड़पन सहवर्ती घटना के रूप में बखूबी दर्ज हैं। जिनमें कोमोरबिड (अतिरिक्त रुग्णता या एक से अधिक रुग्णता का सह-अस्तित्व) की उपस्थिति हुआ करती है, उनके लिए आम तौर पर एक अंतर किया जाता है- ऐसे अवसादी प्रसंग जो शराब के त्याग के बाद घट जाया करते हैं (\"पदार्थ-प्रेरित\") और ऐसे अवसादी प्रसंग जो कि प्रधान हैं और जो शराब त्यागने से घटते नहीं (\"स्वतंत्र\" प्रसंग)। अन्य दवाओं का अतिरिक्त उपयोग शराबियों में अवसाद के खतरे को बढ़ा सकता है।[73]\n\nमनोरोग विकार लिंग के आधार पर भिन्न होते हैं। जिन महिलाओं में शराब पीने के कारण विकार पैदा हुए हैं, उनमें बड़े अवसाद, चिंता, आतंक विकार, अतिक्षुधा, अभिघातजोत्तर तनाव विकार (PTSD), या बॉर्डरलाइन व्यक्तित्व विकार जैसे सह-घटित मनोरोग निदान अक्सर होते हैं। जिन पुरुषों में शराब पीने के कारण विकार पैदा हुए हैं, उनमें आत्मकामी या समाज-विरोधी व्यक्तित्व विकार, द्विध्रुवीय विकार, सिजोफ्रेनिया, आवेगी विकार, या ध्यान में कमी/अतिसक्रियता विकार के सह-घटित निदान पाए जाते हैं।\nबहुत संभव है कि आम महिला आबादी की तुलना में मद्यव्यसनिता की शिकार महिलाओं के साथ शारीरिक या यौन उत्पीड़न, बुरा बर्ताव और घरेलू हिंसा की घटनाएं अधिक घटी होंगी, जिससे मनोरोग विकार के उच्च दृष्टांत देखे जा सकते हैं और शराब पर अधिक निर्भरता पैदा हो सकती है।\nमद्यव्यसनिता या पियक्कड़पन से पैदा होने वाली समस्याएं गंभीर हैं, जो अल्कोहल अर्थात शराब से मस्तिष्क में मनोविकारी परिवर्तन आने और शराब के मादक प्रभाव के कारण होता है। शराब के अपप्रयोग से बाल-उत्पीडन, घरेलू हिंसा, बलात्कार, चोरी और मारपीट सहित आपराधिक घटनाओं में वृद्धि हो रही है। पियक्कड़पन के साथ रोजगार की क्षति जुड़ी हुई है, जिससे आर्थिक नुकसान होता है। गलत समय में शराब पीने और निर्णय करने में चूक से हुए गलत व्यवहार से कानूनी नतीजे भोगने पड़ सकते हैं, जैसे कि नशे में गाड़ी चलाने या सार्वजनिक अव्यवस्था फैलाने के आपराधिक आरोप, या क्षतिकर कृत्य के लिए दीवानी आर्थिक दंड और आपराधिक सजा भी हो सकती है। नशे के समय किसी शराबी का व्यवहार और मानसिक दुर्बलता उसके आसपास के लोगों पर गहराई से प्रभाव डाल सकता है और उसे परिवार तथा दोस्तों से अलग-थलग कर सकता है। इस अलगाव से वैवाहिक विवाद और तलाक तक की नौबत आ सकती है, या घरेलू हिंसा में इजाफा हो सकता है। शराबीपन से बच्चों की उपेक्षा भी हो सकती है, इससे शराबी के बच्चों के भावनात्मक विकास को स्थायी क्षति पहुंच सकती है।\nअगर उसे ठीक से प्रबंधित न किया गया तो बर्बीट्युरेट्स और बेंजोडायजेपाइन्स जैसे एक समान पदार्थ के साथ किसी शामक-निद्राकारी प्रक्रिया द्वारा शराब पर निर्भरता के प्रत्याहार की कोशिश खतरनाक भी हो सकती है। शराब का प्राथमिक प्रभाव होता है गाबा (GABA) ग्राही (रिसेप्टर) को उत्तेजित करना, जिससे केंद्रीय तंत्रिका तंत्र के अवसाद को बढ़ावा मिलता है। शराब के लगातार और भारी उपभोग से, ये अभिग्राहक या रिसेप्टर्स असंवेदी हो जाते हैं और इनकी संख्या कम हो जाती है, जिसका असर सहनशीलता तथा शारीरिक निर्भरता पर पड़ता है। जब शराब के उपभोग को अचानक बंद कर दिया जाता है, तब संबंधित व्यक्ति का तंत्रिका तंत्र अनियंत्रित चेतोपागम फायरिंग (synapse firing) से पीड़ित हो उठता है। इससे व्यग्रता, आत्महत्या का दौरा, कंपोन्माद, मतिभ्रम, थरथराहट और संभावित ह्रदय गति के रुकने जैसे लक्षण दिख सकते हैं। अन्य न्यूरोट्रांसमीटर तंत्र भी शामिल है, विशेष रूप से डोपेमाइन और एनएमडीए.\n\nशराब छोड़ने के तीव्र लक्षण एक से तीन सप्ताह के बाद कम होने लगते हैं। कम गंभीर लक्षण (जैसे कि अनिद्रा और व्यग्रता, आनन्दमयी अनुभूति का पूर्ण लोप) शराब प्रत्याहार के बाद के संलक्षण के हिस्से के रूप में जारी रह सकते हैं, जिनमें धीरे-धीरे संयम के साथ एक साल या उससे भी अधिक समय में सुधार हो सकता है। प्रत्याहार लक्षण कम होने शुरू होते हैं जब शरीर और केंद्रीय तंत्रिका तंत्र शराब सहनशीलता और गाबा क्रिया को सामान्य बनाने लगते हैं।\n\nमद्यव्यसनिता के विकास के जोखिम को आनुवांशिक और पर्यावरणीय कारकों का एक जटिल मिश्रण प्रभावित करता है। जीन जो शराब की रस-प्रक्रिया को प्रभावित करता है, वही मद्यव्यसनिता के जोखिम को भी प्रभावित करता है और मद्यव्यसनिता के पारिवारिक इतिहास को जाहिर करता हो सकता है। एक शोध पत्र ने पाया कि कम उम्र में शराब का सेवन जीन के प्रकटन को प्रभावित कर सकता है, जो शराब पर निर्भरता के जोखिम में वृद्धि करता है। जिन व्यक्तियों में शराब के लिए आनुवंशिक झुकाव है, वे भी बहुत संभव औसत रूप से कम उम्र में ही पीना शुरू कर सकते हैं। इसके अलावा, कम उम्र में शराब पीने की शुरुआत के साथ मद्यव्यसनिता या पियक्कड़पन के विकास का जोखिम जुड़ा हुआ है, और करीब 40 फीसदी शराबी अपने किशोरावस्था के अंत तक बहुत ज्यादा पीने लगते हैं। यह पूरी तरह स्पष्ट नहीं है कि यह जुड़ाव कारणात्मक है या नहीं और कुछ शोधकर्ता इस विचार से सहमत नहीं हैं। ड्रग निर्भरता के जोखिम में आम वृद्धि भी बचपन के गंभीर मानसिक आघात से जुडी है। मित्र मंडली और परिवार के सहयोग का अभाव मद्यव्यसनिता के विकास के साथ जुडा हुआ है। शराब के पुराने अपप्रयोग के न्यूरोटौक्सिक प्रभाव की बढ़ी हुई संवेदनशीलता के साथ आनुवंशिकी और किशोरावस्था जुड़ी हुई हैं। न्यूरोटौक्सिक प्रभाव के कारण वल्कुटीय विकृति (Cortical degeneration) आवेगी व्यवहार को बढ़ा देता है, जो शराब उपभोग के विकार के विकास, सातत्य और उग्रता में योगदान कर सकता है। इस बात के प्रमाण हैं कि संयम से शराब जनित केंद्रीय तंत्रिका तंत्र की क्षति को थोड़ा-बहुत दुरुस्त किया जा सकता है।\n\nविभिन्न जातीय समूहों में आनुवंशिक विभिन्नता मौजूद हैं, जो शराब निर्भरता के जोखिम को प्रभावित करती हैं। उदाहरण के लिए, चयापचयी कैसे करते हैं, इस पर अफ्रीकी, पूर्वी एशियाई और इंडो-नस्ली समूहों में अंतर है। माना जाता है कि आंशिक रूप से ये आनुवांशिक कारक नस्लीय समूहों में शराब निर्भरता की दर में अंतर की व्याख्या करते हैं। अलकोहल डिहाइड्रोजनेज युग्मविकल्पी (अलेली) एडीएच1 बी*3 (ADH1 B*3) के कारण शराब के चयापचय की क्रिया और भी अधिक तेजी से होती है। युग्मविकल्पी एडीएच1 बी*3 (ADH1 B*3) केवल उन्हीं में पाया जाता है जो अफ्रीकी वंशज हैं और अमेरिकी के कुछ मूल निवासी जनजातियों के हैं। यह युग्मविकल्पी जिन अफ्रीकी और देशी अमेरिकियों में होता है उनमें मद्यव्यसनिता विकसित होने का खतरा कम होता है। बहरहाल, देशी अमेरिकियों में उल्लेखनीय रूप से औसत की तुलना में मद्यव्यसनिता की दर बहुत अधिक होती है; यह साफ नहीं है कि ऐसा क्यों होता है। अन्य जोखिम कारक जैसे कि सांस्कृतिक माहौल का प्रभाव, उदाहरण के लिए गोरी नस्ल में की तुलना में देशी अमेरिकियों मद्यव्यसनिता के स्तर की उच्च दर की व्याख्या करने पर सदमा लग जाता है।\n\nशराब का प्राथमिक प्रभाव केंद्रीय तंत्रिका तंत्र के अवसाद को बढ़ावा देने के साथ GABA अभिग्राहक की उत्तेजना में वृद्धि करना है। बार-बार भारी मात्रा में शराब के सेवन के साथ, ये अभिग्राहक असंवेदी हो जाते हैं और इसकी संख्या घट जाती है, इसका असर सहिष्णुता और शारीरिक निर्भरता पर पड़ता है। शराब की मात्रा जिसे जैविक रूप से संसाधित किया जा सकता है और इसका प्रभाव लिंगों में अलग-अलग होता है। पुरुषों और महिलाओं द्वारा बराबर खुराक में शराब का सेवन किए जाने पर आमतौर पर देखा गया है कि महिलाओं के रक्त में शराब की सांद्रता (BACs) उच्च होती है। इसके लिए कई कारणों को जिम्मेदार ठहराया जा सकता है, जिसमें से मुख्य कारण यह है कि महिलाओं के शरीर में पुरुषों की तुलना में कम पानी होता है। अतः शराब की एक निश्चित राशि एक औरत के शरीर में अधिक केंद्रित हो जाता है। शराब की दी गयी मात्रा महिलाओं में बहुत अधिक नशा करता है, इसकी वजह यह है कि पुरुषों की तुलना में महिलाओं के हार्मोन का स्रोव भिन्न होता है।\n\nशराब दुरुपयोग के उपचार और जांच में प्रवृत्ति और सामाजिक छवि अड़चन बन सकते हैं। यह पुरुषों की तुलना में महिलाओं के लिए कहीं अधिक बाधक है। बदनाम हो जाने के डर से महिलाएं अपने पीने की बात को छिपाने के लिए इस बात से इंकार करती है कि वे किसी चिकित्सीय स्थिति से पीड़ित हैं। परिणामस्वरूप यह रवैया परिवार, चिकित्सकों और अन्य के लिए शक करने की गुंजाइश को कम कर देता है कि जिस महिला को वे जानते हैं वह एक मद्यप है। इसके विपरीत, किसी चिकत्सिकीय स्थिति से पीडि़त हैं यह स्वीकार करने में पुरुषों को बदनामी का डर कम होता है, इसीलिए वे खुलेआम सार्वजनिक तौर पर पीने का प्रदर्शन करते हैं और समूह में पीते हैं। परिणामस्वरूप उनके इस रवैये से परिवार, चिकित्सक और अन्य अच्छी तरह जानते हैं कि जिस आदमी को वे जानते हैं वह एक शराबी है।\n\nशराब के सेवन के नियंत्रण की हानि का पता लगाने के लिए कई उपकरणों का इस्तेमाल किया जा सकता है। ये उपकरण ज्यादातर प्रश्नावली के रूप में आत्म-प्रतिवेदन होते हैं। एक अन्य आम विषय एक स्कोर या टैली है जो शराब के सेवन की सामन्य गंभीरता का संक्षिप्त विवरण प्रस्तुत करता है।\n\nजिसे CAGE (सीएजीई) प्रश्नावली नाम दिया गया है उसमें चार प्रश्न होते हैं, इनमें से हरेक ऐसा उदाहरण होता है जो चिकित्सक के कार्यालय में मरीज की तुरंत जांच कर लेता है।\nशराब से संबंधित समस्याओं का पता लगाने में CAGE (सीएजीई) प्रश्नावली बहुत अधिक प्रभावकारी होता है; हालांकि जिन लोगों में शराब से संबंधित समस्याएं अपेक्षाकृत कम गंभीर हैं, जैसे गोरी महिलाओं और कॉलेज के छात्रों में, यह सीमित रूप से काम करता है।\n\nशराब निर्भरता का पता लगाने के लिए अन्य किस्म के जांच का भी इस्तेमाल किया जाता है, मसलन; शराब डेटा निर्भर प्रश्नावली (अलकोहल डिपेंडेंस डाटा क्वेस्चनेर), जो कि CAGE (सीएजीई) प्रश्नावली की तुलना में बहुत ही अधिक संवेदनशील नैदानिक जांच है। अत्यधिक मात्रा में शराब के सेवन और शराब निर्भरता के बीच के अंतर को स्पष्ट करने में यह मदद करता है। मिशिगन अलकोहल स्क्रीनिंग टेस्ट (MAST (एमएएसटी)), एक जांच उपकरण है मद्यव्यसनिता के लिए व्यापक रूप से अदालत द्वारा शराब से संबंधित अपराध के लिए उचित सजा देने के लिए इसका इस्तेमाल किया जाता है़ ऐसे अपराध में शराब के नशे में गाड़ी चलाना सबसे आम है। शराब के प्रयोग से होनेवाले विकार की पहचान जांच (अलकोहल यूज डिऑर्डर्स आईडेंटिफिकेशन टेस्ट) (AUDIT एयूडीआईटी)) विश्व स्वास्थ्य संगठन द्वारा विकसित की गयी प्रश्नावली है, इस अनोखे जांच को छह देशों में वैधतता प्राप्त है और अंतर्राष्ट्रीय स्तर पर इसका प्रयोग किया जाता है। CAGE (सीएजीई) प्रश्नावली की तरह, गंभीर जांच के मामले में अच्छे नतीजे प्राप्त करने लिए इस प्रश्नावली का उपयोग किया जाता है। जो दुर्घटना को अंजाम देते हैं या आपातकालीन विभाग में जाते हैं, उनके साथ शराब संबंधित समस्याओं की जांच के लिए पैडिंगटोन अल्कोहल टेस्ट (PAT पीएटी) को डिजाइन किया गया है। यह AUDIT प्रश्नावली के साथ अच्छी तरह से मेल खाते है, लेकिन पांच बार इसकी मदद ली जाती है।\n\nमनोचिकित्सक अनुवांशिकविद जॉन आई. नंबर्गर और लॉरा जीन बिरूट का कहना है कि मद्यपान का कोई एक कारण नहीं होता, बल्कि —अनुवांशिक समेत— \"जो शरीर और दिमाग की प्रक्रियाओं को प्रभावित करते हुए सुरक्षा या अतिसंवेदनशीलता की भावना के निर्माण के लिए परस्पर एक-दूसरे के साथ और जीवन के व्यक्तिगत अनुभवों को प्रभावित करने में जीन एक महत्वपूर्ण भूमिका अदा करता है\". वे यह भी कहते है कि कुछ लोगों की तुलना में मद्यव्यसनिता से संबंधित एक दर्जन जीन की पहचान हो चुकी है, लेकिन और भी कुछ की खोज किया जाना अभी बाकी है।\n\nयुग्‍मविकल्‍पी (अलील) के लिए कम से कम एक आनुवंशिक परीक्षण है जो मद्यपतता और अफीमयुक्त मादक द्रव्य से संबंधित है। मानव डोपामीन अभिग्राहक जीनो का पता लगाने योग्य भिन्नता होती है जिसे डीआरडी2 टैक-आई (DRD2 TaqI) बहुरूपता कहा जाता है। उन लोगों में जिनमें यह बहुरूपता वाला A1 अलील (भेद) तो कम होता हैं, लेकिन उनमें एंडोर्फिन निष्कासित करने वाला अफीमयुक्त मादक पदार्थ और शराब की लत की प्रवृत्ति बहुत अधिक है। हालांकि शराबियों और अफीमयुक्त मादक पदार्थों का सेवन करनेवालों में यह अलील थोड़ा अधिक आम है ये अपने आप में मद्यव्यसनिता का समुचित अंदाज लगानेवाले नहीं होते और कुछ शोधकर्ताओं का मानना है कि DRD2 का प्रमाण विरोधाभासी है।\n\nशराब पर निर्भरता का डीएसएम-IV (DSM-IV) निदान पद्धति मद्यपान की परिभाषा का प्रतिनिधित्व करता है। एक तरह से यह अनुसंधान प्रोटोकॉल के विकास में मदद करने के लिए है, जिसके नतीजों की तुलना अन्य से की जा सकती है। डीएसएम-IV (DSM-IV) के अनुसार, शराब पर निर्भरता की एक पहचान निम्न है:\nशराब के वास्तविक उपयोग के लिए विश्वसनीय परीक्षण है, जिसमें एक सामान्य परीक्षण रक्त में शराब अवयव का परीक्षण (बीएसी (BAC)) है। ये परीक्षण मद्यव्यसनी से गैर मद्यव्यसनी के अंतर को स्पष्ट नहीं करता है; हालांकि लंबे समय तक अति मात्रा में मद्यपान का शरीर पर पहचानने योग्य प्रभाव होता है। इसमें निम्न शामिल है:\n\n\nहालांकि, जैविक चिह्नकों इनमें से कोई भी रक्त परीक्षण उतना ही संवादनशील नहीं होता जितना कि जांच प्रश्नावली.\n\nविश्व स्वास्थ्य संगठन यूरोपीय संघ और अन्य क्षेत्रीय निकायों, राष्ट्रीय सरकारों और संसदों ने शराब नीतियों का गठन किया है ताकि शराब के नुकसान को कम किया जा सके। किशोरों और युवा वयस्कों को लक्ष्य बनाकर शराब दुरुपयोग के नुकसान को कम करने के लिए महत्वपूर्ण कदम उठाया गया है। शराब पर निर्भरता और इसके दुरुपयोग से होनेवाले नुकसान को कम करने के लिए बढ़ती उम्र में जब दुरुपयोग की जानेवाले जायज औषधियां जैसे कि शराब खरीदी जा सकती है, को प्रतिबंधित करने या शराब के विज्ञापन पर प्रतिबंध लगाने का सुझाव अतिरिक्त तरीके के रूप में दिया गया है। जन माध्यम में शराब दुरुपयोग के परिणामों के बारे में विश्वसनीय, प्रमाणिकता पर आधारित शिक्षण अभियान की सिफारिश की गई है। शराब के दुरुपयोग की रोकथाम के लिए और युवाओं में मानसिक सेहत संबंधी समस्याओं में मदद के लिए माता पिता के लिए दिशानिर्देश दिए जाने की भी सिफारिश की गयी है।\nउपचार विभिन्न तरह के हैं, क्योंकि शराब को लेकर अलग-अलग कई दृष्टिकोण हैं। जो मद्यव्यसनिता को किसी की सामाजिक विकल्प के रूप में देखते हैं उनकी तुलना में जो इसे चिकित्सकीय स्थिति या बीमारी के रूप में देखते हैं वे उपचार का सुझाव देते हैं। अधिकांश इलाज लोगों को अपने शराब के सेवन को बंद करने में मदद करने पर केन्द्रित हैं, जिसके बाद उन्हें शराब के प्रयोग पर पुनः लौटने से रोकने में उनकी मदद करने के लिए जीवन प्रशिक्षण और/या सामाजिक समर्थन प्रदान की जाती है। चूंकि मद्यव्यसनिता के साथ बहुत सारे कारक होते हैं, जो किस‍ी शख्स को पीना जारी रखने के लिए प्रोत्साहित करता हैं, उन सबको सफलतापूर्वक पूर्वावस्था में प्राप्त होने के रूप में देखा जाना चाहिए। विषहरण के बाद आत्म-सहायता समूह में सहायक उपचार के संयोजन में उपस्थित होना और तंत्र का मुकाबला के लिए लगातार होनेवाला विकास इस तरह उपचार की एक मिसाल है। मद्यव्यसनिता का उपचार करनेवाले समुदाय आमतौर पर शून्य सहिष्णुता आधारित पद्धति का समर्थन करते हैं, हालांकि इसीके साथ कुछ ऐसे भी हैं जो नुकसान को कम करनेवाले पद्धति को प्रोत्साहित करते हैं।\nशराबियों के लिए किसी परिपूरक मादक पदार्थ, जैसे बेंजोडायजेपाइन, जिसका कि शराब की तल छुड़ाने में एक सामन प्रभाव है का संयोजन कर शराब विषहरण (detoxification) या संक्षेप में 'डिटॉक्स' (detox) करने से अप्रत्याशित रूप से शराब पीना बंद हो जाता है। जिन व्यक्तियों में केवल बहुत ही मामूली प्रत्याहार लक्षणों का हल्का सा खतरा है, उनका विषहरण बाहरी-मरीजों के रूप में किया जा सकता है। जो व्यक्तियों को गंभीर प्रत्याहार संलक्षण (सिंड्रोम) का खतरा होने के साथ-साथ जो महत्वपूर्ण या तीव्र अति-अस्वस्थ स्थिति के शिकार होते हैं, उनका इलाज आम तौर पर अस्पताल में रहकर इलाज कराने वाले मरीजों के रूप में किया जाता है। विषहरण मद्यव्यसनिता का वास्तविक इलाज नहीं करता है और शराब पर निर्भरता या अपप्रयोग में पूर्वावस्था की प्राप्ति के खतरे को कम करने के लिए विषहरण के बाद उपयुक्त उपचार कार्यक्रम जरूरी है।\n\nअन्तर्निहित मनोवैज्ञानिक मुद्दों, जिनसे शराब की लत संबंधित है के साथ विभिन्न तरह के समूह उपचार और मनोचिकित्सा का इस्तेमाल किया जा सकता है, इसीके साथ ही साथ पूर्वावस्था प्राप्ति की रोकथाम का कौशल भी प्रदान किया जा सकता है। शराबियों को परहेज बनाये रखने में मदद के लिए परस्पर-सहायता वाले समूह-परामर्श का पद्धति सबसे ज्यादा आम है। परस्पर, गैर पेशेवर परामर्श प्रदान करने के लिए अन्य संगठनों में से अल्कोहलिक एनोनिमस नाम का एक पहला संगठन है और अब भी यह सबसे बड़ा संगठन है। अन्य में लाइफरिंग सेकुलर रिकवरी (LifeRing Secular Recovery), SMART रिकवरी (स्मार्ट रिकवरी) और वुमेन फॉर सब्राइइटी (Women For Sobriety) शामिल हैं।\n\nखुराक और संयम कार्यक्रम जैसे कि मॉडरेशन मैनेजमेंट (Moderation Management) और ड्रिंकवाइज (DrinkWise) पूरी तरह से परहेज का समर्थन नहीं करता है। जबकि अधिकांश शराबी इस तरह से अपने पीने की सीमा तय करने में असमर्थ होते हैं, कुछ संयम के साथ पीना फिर से शुरू कर देते हैं। 2002 में नेशनल इंस्टीट्यूट ऑन अलकोहल एब्यूज एंड अल्कोहलिज्म (एनआईएएए) द्वारा किया गया अमेरिकी अध्ययन बताता है कि एक साल से अधिक पहले कम-जोखिम शराब सेवन की श्रेणी में पहुँचाने वालों के 17.7 प्रतिशत व्यक्तियों का निदान शराब निर्भर के रूप किया गया। हालांकि, इस समूह में निर्भरता के बस कुछ ही प्रारंभिक लक्षण देखे गए। एक ही विषय का उपयोग करते हुए एक अनुवर्ती अध्ययन में वर्ष 2001-2002 में पीने में हुए सुधार के मामले को 2004-2005 में समस्याजनित पीने की ओर फिर से लौट जाने की दर से जांचा गया। अध्ययन में पाया गया कि शराब से परहेज शराब से काबू पाने का सबसे सबसे अधिक दृढ़ तरीका हैं। दीर्घकालिक (60 साल) तक शराबी पुरुषों के दो समूहों का अनुवर्तन किए जाने पर पाया गया कि \"दशकों तक फिर से पीना शुरू किए बगैर या परहेज को बरकरार करने की अपेक्षा नियंत्रित होकर फिर से पीना शुरू करने में दृढ़ता बमुश्किल से बनी रहती है।\n\nमद्यव्यसनिता के इलाज के अंश के रूप में विभिन्न तरह की औषधियां दी जा सकती है।\n\nवर्तमान समय में चिकित्सा में उपयोगी \n\n\n\nनेलट्रेक्सॉन का उपयोग शराब के लिए तलब को कम करने और इससे परहेज के लिए प्रोत्साहित करने के लिए किया जाता है। शराब के कारण शरीर से एंडोर्फिन का निष्कासन होता है, इसके बदले डोपामाइन (dopamine) का निष्कासन होता है और इसके प्रतिफल सक्रिय हो जाता है; इसलिए जब नेलट्रेक्सॉन शरीर में होता है तो शराब के सेवन से होनेवाला आनंददायक प्रभाव काफी कम हो जाता है। मद्यव्यसनिता के एक और उपचार विधि में नेलट्रेक्सॉन का उपयोग होता है, जो सिनक्लेयर पद्धति कहलाता है, यह मरीज का उपचार नेलट्रेक्सॉन और लगातार सेवन के संयोजन के माध्यम से किया जाता है\n\nप्रयोगात्मक औषधियां \n\nप्रमाण बताते हैं कि टॉपिरामेट उत्तेजक ग्लूटामेट अभिग्राहकों को विरोधी बना देता है, डोपामीन को मुक्त होने से रोकता है और निरोधात्कम गामा-अमीनोब्यूटायरिक एसिड की क्रियाशीलता को बढ़ाता है। 2008 में टॉपिरामेट की प्रभावशीलता की समीक्षा का निष्कर्ष निकाला कि प्रकाशित परीक्षण के परिणाम आशाजनक हैं, लेकिन 2008 में जो भी था, वह पहली पंक्ति के शराब निर्भर एजेंट के लिए टॉपिरामेट के उपयोग के समर्थन में महज एक सप्ताह के अनुपालन के परामर्श से जोड़ कर देखा जाए तो वह डाटा अपर्याप्त था।‍ 2010 की एक समीक्षा से पता चला कि मौजूदा शराब फामाकोथेरप्यूटिक विकल्प के लिए टॉपिरामेट बेहतर हो सकता है। टॉपिरामेट प्रभावी रूप से तलब और शराब निर्लिप्तता की गंभीरता को कम कर देने के साथ ही साथ जीवन की गुणवत्ता के मूल्यांकन में भी सुधार लाता है।\n\nऔषधियां जिनका परिणाम बुरा हो सकता है \n\n\nशराबियों को अन्य साइकोट्रॉपिक मादक पदार्थों के लत से उपचार की भी आवश्यकता होती है। मद्यता के मामले में शराब निर्भरता की सबसे आम दोहरी लत है बेंजोडायजेपाइन पर निर्भरता है, अध्ययन बताता है कि 10-20 प्रतिशत शराब निर्भर व्यक्ति में निर्भरता और/या दुरुप्रयोग की समस्या बेंजोडायजे‍पाइन के ही कारण हैं। समस्याग्रस्त शराबी द्वारा जितनी मात्रा में शराब का सेवन करते हैं, बेंजोडायजेपाइन शराब के लिए लालसा में वृद्धि करती है। बेंजोडायजेपाइन्स निर्भरता को कम करने के लिए परिणामों से बचने के बेंजोडायजेपाइन निर्लिप्तता सिंड्रोम और अन्य स्वास्थ्य संबंधी खतरों से बचने के लिए सावधानी से खुराक देने की आवश्यकता होती है।\n\nअन्य शामक निद्राजनक दवाएं जैसे कि जोलपिडेम और जोपिक्लोन के साथ ही साथ अफीमयुक्त और अवैध मादक द्रव्यों पर निर्भरता शराबियों में आम है। \nशराब अपने आपमें एक शामक-निद्राजनक द्रव्य है और यह अन्य शामक-निद्राजनक पदार्थों जैसे कि बार्बिटुरेट्स, बेंज़ोडायज़ेपाइन्स और नॉन-बेंज़ोडायज़ेपाइन्स के साथ सहनशील-विरोधी होता है। शामक-निद्राजनक से निर्मरता और निर्लिप्तता चिकित्सा की दृष्टि से गंभीर हो सकता है और अगर संभाल कर इसका उपाय नहीं किया गया तो शराब की निर्लिप्तता से मनोविकृति और दौरा पड़ने का खतरा होता है।\n\nइस चीज के सेवन से पैदा होनेवाले विकार से बहुत सारे देशों को एक प्रमुख सार्वजनिक स्वास्थ्य समस्या का सामना करना पड़ता है। \"शराब के इलाज के लिए आए मरीजों में सबसे आम तत्व इसका अपप्रयोग/निर्भरता है।\" 2001 में यूनाइटेड किंगडम में, 'निर्भरशील मद्यपों' की संख्या 2.8 लाख से अधिक बतायी गयी थी। अमेरिका के वयस्कों में लगभग 12% के जीवन में कभी न कभी शराब निर्भरता से समस्या रही है। विश्व स्वास्थ्य संगठन का अनुमान है कि दुनिया भर में लगभग 140 मिलियन लोग शराब निर्भरता से ग्रस्त हैं। संयुक्त राज्य अमेरिका और पश्चिमी यूरोप के 10 से 20 प्रतिशत पुरुष तथा 5 से 10 प्रतिशत महिलाएं अपने जीवन में किसी मोड़ पर मद्यव्यसनिता के मानदंडों को पूरा करेंगे ही.\n\nचिकित्सा और वैज्ञानिक समुदायों में मद्यव्यसनिता के बारे में एक आम सहमति है कि यह एक बीमारी की स्थिति है। उदाहरण के लिए, अमेरिकन मेडिकल एसोसिएशन अलकोहल को एक ड्रग मानता है और कहता है कि \"मादक पदार्थों की लत एक क्रोनिक, प्रत्यावर्ती दिमागी बीमारी है, जिसमें बाध्यकारी रूप से मादक पदार्थों की तलब होती है और इसके विनाशकारी परिणाम के बावजूद बारबार इसका प्रयोग किया जाता है। यह जैविक अतिसंवेदनशीलता और पर्यावरण जोखिम के परस्पर जटिल प्रभाव और विकास कारकों (जैसे कि मस्तिष्कीय परिपक्वता का स्तर) का परिणाम है।\"\n\nपुरुषों में मद्यव्यसनिता का प्रचलन कहीं अधिक है, हालांकि हाल के दशकों में महिला मद्यपों के अनुपात में वृद्धि हुई है।[212] वर्तमान साक्ष्य संकेत देते है कि 40-50 प्रतिशत पर्यावरणीय प्रभाव को छोड़ दिया जाए तो पुरुषों और महिलाओं दोनों में, मद्यव्यसनिता का 50-60 प्रतिशत आनुवंशिक तौर पर निर्धारित होता है। मद्यव्यसनिता का विकास ज्यादातर शराबियों में किशोरावस्था या युवा वयस्कता की अवस्था के दौरान होता है।\n\n2002 में नेशनल इंस्टीट्युट ऑन अलकोहल एब्यूज एंड अल्कोहलिज्म ने शराब निर्भरता की कसौटी के लिए 4,422 के एक समूह का सर्वेक्षण किया और पाया कि एक साल के बाद, कुछ लोग शराब सेवन के कम जोखिम की लेखक की कसौटी में खरे उतरे, जबकि समूह के सिर्फ 25.5 फीसदी का ही कोई इलाज किया गया। इसका ब्यौरा नीचे पेश किया जा रहा है: 25 फीसदी को अभी भी शराब निर्भर पाया गया, 27.3 फीसदी आंशिक रूप से दुरुस्त हुए (कुछ लक्षण जारी रहे), 11.8 फीसदी स्पर्शोन्मुख (asymptomatic) पियक्कड़ रहे (उपभोग बढ़ने से पूर्वावस्था की वापसी का खतरा) और 35.9 फीसदी पूरी तरह से दुरुस्त हुए - इनमें 17.7 फीसदी कम-जोखिम पीने वाले और 18.2 फीसदी मद्य-त्यागी शामिल हैं।\n\nतथापि, इसके विपरीत, हार्वर्ड मेडिकल स्कूल के जॉर्ज वैल्लांट द्वारा दो समूहों पर लंबे समय तक किये गये अध्ययन से जाहिर हुआ कि \"पूर्वावस्था की वापसी या संयम के विकास के बिना नियंत्रित शराब सेवन मुश्किल से एक दशक से अधिक तक टिक पाता है।\" वैल्लांट ने यह भी नोट किया कि \"जैसा कि अल्पकालिक अध्ययनों से पता चलता है कि नियंत्रित शराब सेवन में वापसी अक्सर एक मरीचिका होती है।\"\n\nमद्यपों में मृत्यु का सबसे आम कारण है हृदयवाहिनी समस्या. पुराने शराबियों में आत्महत्या की उच्च दर है, यह प्रवृत्ति उन व्यक्तियों में बढ़ती जाती है है जिनका पीना अधिक दिनों तक चलता जाता है। माना जाता है कि शराब के कारण मस्तिष्कीय रसायन की दैहिक क्षति से ऐसा होता है, साथ ही सामजिक अलगाव के कारण भी. किशोर शराबियों में भी आत्महत्या बहुत ही आम है, किशोरों में आत्महत्या का 25 फीसदी शराब के अपप्रयोग से जुड़ा हुआ है। लगभग 18 प्रतिशत शराबी आत्महत्या किया करते हैं, और शोध में पाया गया है कि 50 प्रतिशत से अधिक आत्महत्याएं शराब या ड्रग निर्भरता से जुड़ी हुई हैं। किशोरों में यह आंकड़ा कहीं अधिक ऊपर है, 70 प्रतिशत आत्महत्याओं में शराब या नशीली दवाओं की भूमिका हुआ करती है।\nअभिलिखित पूरे मानव इतिहास में शराब के उपयोग और दुरुपयोग का एक लंबा इतिहास है। बाइबिल, मिस्र और बेबीलोन के स्रोतों में शराब के अपप्रयोग और इस पर निर्भरता का इतिहास दर्ज हैं। कुछ प्राचीन संस्कृतियों में शराब की पूजा की जाती थी और अन्य इसके अपप्रयोग की निंदा किया करते थे। हजारों साल पहले भी अत्यधिक मात्रा में शराब दुरुपयोग और मद्यपतता को समस्याओं का कारण माना जाता रहा हैं। बहरहाल, उस समय इसे आभ्यासिक मद्यव्यसनिता के रूप में परिभाषित किया गया और 1700 के दशक तक इसके प्रतिकूल परिणामों को चिकित्सकीय तौर पर अच्छी तरह से स्थापित नहीं किया गया। 1647 में एक ग्रीक भिक्षु ने पहली बार प्रमाणित किया कि शराब का क्रोनिक दुरुपयोग तंत्रिका तंत्र और शरीर में विषाक्तता से जुड़ा हुआ है, जो कारण कई तरह के चिकित्कीय विकार जैसे कि दौरा पड़ना, पक्षाघात और अंदरुनी तौर पर रक्त क्षरण होता है।\n1920 में शराब के अपप्रयोग और पुरानी मद्यव्यसनिता के प्रभावों को देखते हुए शराब की विफल रही निषेधाज्ञा को सुविचारित रूप से अंतत: अमेरिका में कुछ समय के लिए लागू किया गया। 2005 में यूएसए (USA) की अर्थव्यवस्था में शराब पर निर्भरता और इसके अपप्रयोग की अनुमानित लागत प्रतिवर्ष लगभग 220 बिलियन डॉलर है जो कि कैंसर और मोटापे से कहीं अधिक है।\n\nलंबे समय तक शराब के सेवन से होनेवाली स्वास्थ्य समस्याएं आमतौर पर समाज के लिए हानिकारक मानी जाती हैं, उदाहरण के लिए, काम का समय बर्बाद होने से पैसों का नुकसान, दवाओं की लागत और इसके दूसरे क्रम से इलाज का खर्च. शराब का सेवन सिर पर आघात, वाहन दुर्घटना, हिंसा और मारपीट का प्रमुख कारक होता है। पैसों के अलावा, शराबी और उसके परिवार तथा दोस्तों को खास तरह से सामाजिक मूल्य चुकाना पड़ता है।\n\nशराब के अपप्रयोग से आर्थिक नुकसान का आंकड़ा विश्व स्वास्थ्य संगठन द्वारा एकत्र किया गया है, जो किसी देश के सकल घरेलू उत्पाद (जीडीपी (GDP)) का एक से लेकर छह प्रतिशत तक होता है। ऑस्ट्रेलिया में सभी प्रकार के नशीले पदार्थों के अपप्रयोग में शराब की अनुमानित अधिकीलित सामाजिक लागत 24 प्रतिशत है; इसी तरह कनाडा में हुए अध्ययन के अनुसार शराब के हिस्से में 41 प्रतिशत जाता है। 2001 में किए गए एक अध्ययन में यूके (UK) के \"सभी\" प्रकार के अलकोहल के दुरुपयोग की निर्धारित लागत 18.5-20 बिलियन £ पायी गयी।\n\nरूढि़वादी शराबी अक्सर लोकप्रिय संस्कृति और काल्पनिक कहानी-उपन्यास में मिल जाते हैं। पश्चिम की लोकप्रिय संस्कृति में 'शहर का पियक्कड़' एक खास चरित्र होता है। रूढि़वादी पियक्कड़पन हो सकता है नस्लवाद या अज्ञातजन भीति पर आधारित हो सकता है, जैसा कि आयरिश के चित्रण में बड़े पियक्कड़ के रूप में होता है। स्टिवर्स और ग्रेले जैसे समाजिक मनोवैज्ञानिकों द्वारा किए गए अध्ययन में अमेरिका में रहनेवाले आयरिश में व्यापक स्तर पर बड़ी मात्रा में शराब के सेवन को प्रमाणित करने की कोशिश की गयी है।\n\n\n", "id": "214682", "title": "मद्यव्यसनिता"}
{"url": "https://hi.wikipedia.org/wiki?curid=214683", "text": "बेल्ल टेलीफोन प्रयोगशाला\n\nवेइते अ प्रोग्रमे चल्चुलते थे अरेअ ओफ् रेच्तन्ग्ले\n", "id": "214683", "title": "बेल्ल टेलीफोन प्रयोगशाला"}
{"url": "https://hi.wikipedia.org/wiki?curid=214684", "text": "दंत-क्षरण\n\nदंत क्षरण, जिसे दंत-अस्थिक्षय या छिद्र भी कहा जाता है, एक बीमारी है जिसमें जीवाण्विक प्रक्रियाएं दांत की सख्त संरचना (दन्तबल्क, दन्त-ऊतक और दंतमूल) को क्षतिग्रस्त कर देती हैं। ये ऊतक क्रमशः टूटने लगते हैं, जिससे दन्त-क्षय (छिद्र, दातों में छिद्र) उत्पन्न हो जाते हैं। दन्त-क्षय दो जीवाणुओं के कारण प्रारंभ होता है: \"स्ट्रेप्टोकॉकस म्युटान्स (Streptococcus mutans)\" और \"लैक्टोबैसिलस (Lactobacillus)\" . यदि इसका इलाज न किया गया तो, इस बीमारी के परिणामस्वरूप दर्द, दांतों की हानि, संक्रमण और चरम स्थितियों में मृत्यु तक हो सकती है। वर्तमान में, दंत-क्षय पूरे विश्व में सबसे आम बीमारी बना हुआ है। दंत-क्षय के अध्ययन को क्षय-विज्ञान (Cariology) कहा जाता है।\n\nक्षयों की प्रस्तुति में अंतर हो सकता है; हालांकि, जोखिम कारक और विकास के चरण एक समान होते हैं। प्रारंभ में यह एक छोटे खड़ियामय क्षेत्र के रूप में प्रतीत हो सकता है, जो अंततः एक बड़े छिद्र के रूप में विकसित हो जाता है। कभी-कभी क्षय को प्रत्यक्ष रूप से देखा भी जा सकता है, हालांकि दांतों के कम दर्शनीय भागों के लिये व क्षति के विस्तार का आकलन करने के लिये इसकी पहचान की अन्य विधियों, जैसे रेडियोग्राफ, का प्रयोग किया जाता है।\n\nदन्त-क्षय अम्ल-उत्पन्न करने वाले एक विशिष्ट प्रकार के जीवाणुओं के कारण होता है, जो कि किण्वन-योग्य कार्बोहाइड्रेट्स, जैसे सुक्रोज़ (sucrose), फ्रुक्टोज़ (fructose) और ग्लूकोज़ (glucose) की उपस्थिति में दांतों को क्षति पहुंचाते हैं। दांतों की खनिज सामग्री लैक्टिक अम्ल के कारण होने वाली अम्लता-वृद्धि के प्रति संवेदनशील होती है। विशिष्ट रूप से, एक दांत (जो कि मुख्यतः खनिज से मिलकर बना होता है) में दांत व लार के बीच अखनीजीकरण (demineralization) और पुनर्खनीजीकरण (remineralization) की एक सतत प्रक्रिया चलती रहती है। जब दांत की सतह पर पीएच (pH) 5.5 से नीचे चला जाता है, तो पुनर्खनीजीकरण की तुलना में अखनीजीकरण अधिक तेज़ी से होने लगता है (जिसका अर्थ यह है कि दांत की सतह पर खनिज संरचना में शुद्ध हानि हो रही है)। इसके परिणामस्वरूप दांत का क्षरण होता है। दांत के क्षरण के विस्तार के आधार पर, दांत को पुनः उपयुक्त स्वरूप, कार्य व सौंदर्य में वापस लाने के लिये विभिन्न उपचार किये जा सकते हैं, लेकिन दांत की संरचना की बड़ी मात्रा की पुनर्प्राप्ति के लिये कोई ज्ञात विधि उपलब्ध नहीं है, हालांकि स्टेम-सेल संबंधी अनुसंधान ऐसी एक विधि की ओर संकेत करते हैं। इसके बजाय, दंत स्वास्थ्य संगठन दंत क्षय से बचाव के लिये नियमित मौखिक स्वच्छता और आहार में परिवर्तन जैसे निवारक और रोगनिरोधक उपायों का समर्थन करते हैं।\n\nदंत-क्षय का वर्गीकरण स्थान, हेतुविज्ञान, विकास की दर और प्रभावित सख्त ऊतकों के आधार पर किया जा सकता है। इन वर्गीकरणों का प्रयोग दंत-क्षय के किसी विशिष्ट मामले का विवरण देने के लिये किया जा सकता है, ताकि अन्य लोगों को स्थिति की जानकारी अधिक अचूकता के साथ दी जा सके और साथ ही दांत के क्षरण की गंभीरता की ओर सूचित भी किया जा सके। \n\nसामान्यतः स्थिति के आधार पर वर्गीकरण करने पर क्षति के दो प्रकार होते हैं: चिकनी सतह पर मिलने वाली क्षति और गड्ढों व दरारों में मिलने वाली क्षति. चिकनी सतह पर होने वाली क्षति का स्थान, विकास और श्रेणी गड्ढों व दरारों में होने वाली क्षति से भिन्न होता है। जी. वी. ब्लेक (G.V. Black) ने एक वर्गीकरण प्रणाली विकसित की, जिसका प्रयोग व्यापक पैमाने पर किया जाता है और जो दांत में हो रहे क्षय की स्थिति पर आधारित है। मूल वर्गीकरण में दंत-क्षयों को पांच समूहों में रखा गया था, जिन्हें शब्द “श्रेणी (Class)” तथा एक रोमन अंक के द्वारा सूचित किया जाता था। गड्ढों व दरारों में होने वाले क्षय को श्रेणी I के रूप में सूचित किया जाता है; चिकनी सतह पर होने वाली क्षति को आगे श्रेणी II, श्रेणी III, श्रेणी IV व श्रेणी V में विभाजित किया गया है। दंत-क्षय के ब्लेक के वर्गीकरण में एक श्रेणी VI भी जोड़ा गया था और यह भी चिकनी सतह पर होने वाली क्षति का प्रतिनिधित्व करता है।\n\nगड्ढे व दरारें दांत पर स्थित संरचनात्मक चिह्न हैं, जहां से दन्तबल्क (enamel) भीतर की ओर मुड़ता है। दरारों का निर्माण खांचों (grooves) के विकास के दौरान होता है, लेकिन उस स्थान पर स्थित दन्तबल्क पूरी तरह जुड़ा हुआ नहीं होता। इसके परिणामस्वरूप, दन्तबल्क की सतह की संरचना पर एक गहरा रेखीय गड्ढा बन जाता है, जो दंत-क्षय को विकसित होने व पनपने के लिये एक स्थान प्रदान करता है। दरारें अधिकांशतः पश्च (पिछले) दांतों की संरोधक (चबाने वाली) सतह और जंभिका पर स्थित अग्र (अगले) दांतों की तालव्य सतह पर स्थित होती हैं। गड्ढे छोटे, सुई की नोक के आकार के छिद्र होते हैं, जो अधिकांशतः खांचों के छोर या अनुप्रस्थ भाग (cross-section) पर पाए जाते हैं। विशिष्ट रूप से, चर्वणक (molar) दांतों की बाहरी सतहों पर कपोल गड्ढे (buccal pits) पाए जाते हैं। सभी प्रकार के गड्ढों व दरारों के लिये अत्यधिक गहराई तक मुड़ा हुआ दन्तबल्क इन सतहों पर मौखिक स्वास्थ्य का ध्यान रख पाना कठिन बना देता है, जिसके कारण इन क्षेत्रों में दंत-क्षति विकसित होना अधिक आम है।\n\nदांतों की संरोधक परत दांत की कुल परत का 12.5% होती है, लेकिन कुल दंत-क्षयों का 50% से अधिक भाग इन्हीं पर पाया जाता है। कुल दंत-क्षयों का 90% बच्चों के दांतों के गड्ढों व दरारों में होने वाली क्षतियां होती हैं। गड्ढों व दरारों में होने वाले क्षरण की पहचान कर पाना कभी-कभी कठिन हो सकता है। जैसे-जैसे क्षरण में वृद्धि होती जाती है, दांत की सतह के सबसे पास स्थित दन्तबल्क का क्षय क्रमशः गहराई में फैलने लगता है। एक बार जब यह क्षय दन्त-ऊतक और दन्तबल्क के संयोजन-स्थल (dentino-enamel junction) (डीईजे) (DEJ) के दन्त-ऊतक पर पहुंचता है, तो यह क्षरण तेज़ी से पार्श्विक रूप से फैलता है। दन्त-ऊतक के भीतर, यह क्षरण एक त्रिभुज पैटर्न का पालन करता है, जिसकी दिशा दांत के गूदे की ओर होती है। क्षरण के इस पैटर्न का वर्णन विशिष्ट रूप से दो त्रिभुज (एक तिकोन दन्तबल्क में और दूसरा दन्त-ऊतक में) के द्वारा किया जाता है, जिनके आधार डीईजे (DEJ) पर एक दूसरे से जुड़े होते हैं। चिकनी सतह पर होने वाले क्षरण (जिसमें दो त्रिभुजों के आधार व शीर्ष जुड़े होते हैं) के विपरीत आधार-से-आधार का यह पैटर्न एक गड्ढे व दरार के क्षरण का विशिष्ट पैटर्न है।\n\nचिकनी सतह पर होने वाले क्षरण के तीन प्रकार होते हैं। समीपस्थ क्षरण, जिसे अंतःसमीपस्थ क्षरण भी कहा जाता है, समीपस्थ दांतों के बीच की चिकनी सतह पर होता है। मूल क्षरण दांतों की मूल सतहों पर होता है। चिकनी सतह पर होने वाला तीसरे प्रकार का क्षरण दांत की किसी भी अन्य चिकनी सतह पर होता है।\n\nसमीपस्थ क्षरण की पहचान करना सर्वाधिक कठिन होता है। अक्सर इस प्रकार के क्षरण की पहचान केवल देखकर या दंत अन्वेषक के द्वारा मानवीय रूप से नहीं की जा सकती. समीपस्थ क्षरण दो दांतों के संपर्क-स्थल के ठीक नीचे ग्रैव रूप से (दांत के मूल की ओर) निर्मित होता है। इसके परिणामस्वरूप, शुरुआती चरण में ही समीपस्थ क्षरण की पहचान करने के लिये एक रेडियोग्राफ की आवश्यकता होती है। ब्लेक की वर्गीकरण प्रणाली में, पिछले दांतों (चर्वणक और अग्रचर्वणक) पर उत्पन्न समीपस्थ क्षरण श्रेणी II के क्षरण कहलाते हैं। अगले दांतों (छेदक व रदनक) पर होने वाले समीपस्थ क्षरण में यदि कृंतक छोर (चबानेवाली सतह) शामिल न हो, तो इसे श्रेणी III में रखा जाता है और यदि कृंतक छोर शामिल हो, तो इसे श्रेणी IV में रखते हैं।\n\nमूल क्षरण, जिनका वर्णन कभी-कभी चिकनी-सतह वाले क्षरण के एक प्रकार के रूप में किया जाता है, क्षरण का तीसरा सबसे आम प्रकार हैं और ये सामान्यतः तब उत्पन्न होते हैं, जब मूल सतहें मसूड़ों में घटाव के कारण उजागर हो गईं हों. यदि मसूड़े स्वस्थ हों, तो मूल क्षरण के विकास की संभावना नहीं होती क्योंकि जीवाण्विक प्लाक मूल सतहों तक नहीं पहुंच सकता. दन्तबल्क की तुलना में मूल सतहें अखनिजीकरण प्रक्रिया के प्रति अधिक असुरक्षित होती हैं क्योंकि दन्त-मूल 6.7 पीएच (pH) पर अखनिजीकृत होना प्रारंभ करता है, जो कि दन्तबल्क के नाज़ुक पीएच (pH) से उच्च है। इसके बावजूद, दन्तबल्क क्षरण की अपेक्षा मूल क्षरण के विकास को रोकना अधिक सरल है क्योंकि दन्तबल्क की तुलना में मूल में फ्लोराइड का अधिक होता है। अंतःसमीपस्थ सतहों की तुलना में, जिहीय सतहों की तुलना में सतहों पर मूल क्षरण होने की संभावना सबसे ज्यादा होती है। जबड़ों पर स्थित चर्वणक दांत मूल क्षरण के सबसे आम स्थान हैं, जिसके बाद जबड़ों पर स्थित अग्रचर्वणक, जंभिका पर स्थित अग्रवर्ती, जंभिका पर स्थिति पश्चवर्ती और जबड़े पर स्थित अग्रवर्ती दांत आते हैं।\n\nदांतों की चिकनी सतहों पर चोट लग जाना भी संभव है। चूंकि ये अंतःसमीपस्थ क्षेत्रों के अलावा चिकनी सतह के सभी क्षेत्रों में होती हैं, अतः इस प्रकार के क्षरण की पहचान करना सरल होता है और ये प्लाक तथा क्षरण के निर्माण को प्रोत्साहित करने वाले भोजन से जुड़े होते हैं। ब्लेक के वर्गीकरण के अंतर्गत, आननमुखीय अथवा जिहीय सतहों के पास स्थित मसूड़ों पर होने वाले क्षरण को श्रेणी V के रूप में चिह्नित किया जाता है। श्रेणी VI पश्चस्थ दांतों के सिरों और अग्रस्थ दांतों के कृंतक छोरों के लिये आरक्षित है।\n\nपूर्व वर्णित दो श्रेणियों के अलावा, क्षरणग्रस्त चोट को एक दांत की किसी विशिष्ट सतह पर उनकी स्थिति के द्वारा भी वर्णित किया जा सकता है। दांत की जो सतह गालों या होठों से सबसे निकट होती है, उन पर होने वाले क्षरण को “आननमुख क्षरण (\"facial caries\") कहा जाता है और जीभ की ओर स्थित सतह पर होने वाला क्षरण, जिहीय क्षरण (\"lingual caries\") कहलाता है। आननमुख क्षरण को आगे कपोल (जब यह गालों के पास स्थित पश्चस्थ दांतों की सतहों पर प्राप्त हुआ हो) और ओष्ठक (जब यह होठों के सबसे निकट स्थित अग्रस्थ दांतों की सतहों पर प्राप्त हुआ हो में वर्गीकृत किया जा सकता है। यदि ओष्ठक क्षरण जंभिका पर स्थित दांतों की ओष्ठक सतहों पर पाया गया हो, तो इसका वर्णन तालव्य के रूप में किया जा सकता है क्योंकि ये दांत सख्त तालू के बगल में स्थित होते हैं।\n\nकिसी दांत की ग्रीवा-वह स्थान जहां दांत का शीर्ष-भाग और मूल जुड़ते हैं-के पास क्षरण को ग्रैव क्षरण (cervical caries) कहा जाता है। संरोधक क्षरण पश्चस्थ दांतों की चबाने वाली सतहों पर पाया जाता है। कृंतक क्षरण अग्रस्थ दांतों की चबाने वाली सतहों पर पाया जाता है। क्षरणों का वर्णन “मध्यम (mesial)\" अथवा \"दूरस्थ (distal)\" के रूप में भी किया जा सकता है। मध्यम क्षरण दांतों पर किसी ऐसे स्थान से संबंधित होते हैं, जो चेहरे की मध्य-रेखा के निकट हो, जो कि आंखों के बीच से नीचे नाक की ओर और मध्य कृंतकों के संपर्क के बीच की ऊर्ध्व धुरी पर स्थित होती है। मध्य रेखा से दूर स्थित दांतों की स्थिति का वर्णन दूरस्थ के रूप में किया जाता है।\n\nकुछ उदाहरणों में, क्षयों का वर्णन किसी अन्य प्रकार से भी किया जाता है, जो इसके कारण की ओर सूचित करता हो। “शिशु बोतल क्षरण”, “प्रारंभिक शैशव क्षरण” अथवा “शिशु बोतल दांत क्षरण” अस्थायी (शिशु) दांतों वाले छोटे बच्चों में पाया जाने वाला एक पैटर्न है। इसमें जबड़ों के अग्र-भाग पर स्थित दांतों पर सबसे ज्यादा प्रभाव पड़ने की संभावना होती है, लेकिन सभी दांत प्रभावित हो सकते हैं। इस प्रकार के क्षरण को यह नाम इस तथ्य के आधार पर मिला है कि यह क्षरण सामान्यतः शिशुओं को उनकी बोतल में रखे मीठे द्रवों के साथ सोने की अनुमति देने अथवा शिशुओं दिन में कई बार मीठे द्रव पिलाने के परिणामस्वरूप होता है। क्षरण का एक अन्य पैटर्न “अत्यधिक फैलनेवाला क्षरण (rampant caries)\" है, जो अनेक दांतों की कई सतहों पर होने वाले उन्नत या अत्यधिक क्षरण को सूचित करता है। अत्यधिक फैलनेवाला क्षरण मुंह सूखने की बीमारी (xerostomia) से ग्रस्त, मुंह के स्वास्थ्य का ध्यान न रखने वाले, उत्तेजक का प्रयोग (ड्रग से प्रभावित सूखे मुंह के कारण) करने वाले तथा/या चीनी का बहुत अधिक सेवन करने वाले व्यक्तियों में देखा जा सकता है। यदि अत्यधिक फैलनेवाला क्षरण सिर व गरदन पर पूर्ववर्ती विकिरण के कारण हो, तो इसका वर्णन विकिरण-प्रभावित क्षरण के रूप में किया जा सकता है। ये समस्याएं मूल के स्वतःविनाश और जब नये दांत उग रहे हों, तो पूरे दांत की पुनर्रचना या बाद में अज्ञात कारणों से उत्पन्न हो सकती हैं।\nडॉ॰ मिलर ने 1887 में कहा कि \"दंत-क्षरण एक रासायनिक-परजीवी प्रक्रिया है, जिसमें दो चरण होते हैं-दन्तबल्क का अखटीकरण (decalcification), जिसके परिणामस्वरूप पूर्ण विनाश होता है, तथा प्राथमिक चरण के रूप में दन्त-ऊतक का अखटीकरण (decalcification), जिसके बाद मुलायम हो चुका अवशिष्ट का विलयन होता है।\" अपनी इस परिकल्पना में, डॉ॰ मिलर ने तीन कारकों को आवश्यक भूमिकाएं आवंटित कीं:\n\nक्षरणों की प्रगति की दर व पिछले इतिहास की ओर सूचित करने के लिये उन पर अस्थायी विवरण लागू किये जा सकते हैं। “तीव्र (Acute)\" तेज़ी से विकसित हो रही स्थिति की ओर संकेत करता है, जबकि “दीर्घकालिक (chronic)\" एक ऐसी स्थिति का वर्णन करता है, जिसने विकसित होने के लिये बहुत लंबा समय लिया है, जिसमें हज़ारों बार का भोजन व नाश्ता शामिल है, जिसमें से अनेक के कारण कुछ अम्ल अखनीजीकरण होता है, जिसका पुनःखनिजीकरण नहीं किया जाता अंततः इसके परिणामस्वरूप छिद्र उत्पन्न हो जाते हैं। फ्लोराइड उपचार दांत के दन्तबल्क पुनर्खटीकरण में सहायक हो सकता है।\n\nपुनरावर्ती क्षरण, जिसे द्वितीयक क्षरण भी कहा जाता है, किसी ऐसे स्थान पर उत्पन्न होने वाले क्षरण होते हैं, जिसका क्षरण का पुराना इतिहास रहा हो। अक्सर यह भराई और अन्य दंत प्रत्यावर्तनों पर पाया जाता है। दूसरी ओर, प्रारंभिक क्षरण का प्रयोग किसी ऐसे स्थान पर हुए क्षय का वर्णन करने के लिये किया जाता है, जिसने पहले किसी क्षय का अनुभव न किया हो। रोका गया क्षरण किसी ऐसे दांत पर एक चोट का वर्णन करता है, जो पहले अखनिजीकृत हो गया हो, लेकिन जिसे कोई छिद्र उतपन्न होने से पहले ही पुनर्खनिजीकृत कर लिया गया हो। फ्लोराइड उपचार का प्रयोग करना पुनर्खटीकरण में सहायक हो सकता है।\n\nप्रभावित होने वाले ऊतकों के आधार पर, क्षरणों का वर्णन दन्तबल्क, दन्त-ऊतक या दन्त-मूल रखने वाले क्षरणों के रूप में किया जाना संभव है। अपने विकास के प्रारंभ में, क्षरण द्वारा केवल दन्तबल्क को प्रभावित किया जाना संभव है। एक बार जब क्षय का विस्तार दन्त-ऊतक की गहरी परत तक पहुंच जाता है, तो “दन्त-ऊतक क्षरण” शब्दावली का प्रयोग किया जाता है। चूंकि सीमेँटम दांतों की जड़ों को ढंकने वाला सख्त ऊतक है, अतः सामान्यतः यह क्षय द्वारा तब तक प्रभावित नहीं होता, जब तक कि दांत की जड़ें मुंह में उजागर न हो रही हों. हालांकि, “दन्त-मूल क्षरण” शब्दावली का प्रयोग दांतों की जड़ों पर होने वाले क्षय का वर्णन करने के लिये किया जा सकता है, लेकिन बहुत ही दुर्लभ स्थितियों में ही यह क्षरण केवल दन्त-मूल को प्रभावित करता है। जड़ों में दन्त-ऊतक की एक बड़ी परत के ऊपर सीमेँटम की एक बहुत पतली परत होती है और इस प्रकार दन्त-मूल को प्रभावित करने वाले अधिकांश क्षरण दन्त-ऊतक को भी प्रभावित करते हैं।\n\nयह संभव है कि क्षरण का अनुभव कर रहे व्यक्ति को इसकी जानकारी न हो। एक नए क्षरणग्रस्त घाव का सबसे पहला संकेत दांत की सतह पर एक खड़ियामय सफेद धब्बे के रूप में मिलता है, जो इस बात की ओर सूचित करता है कि उस क्षेत्र में दन्तबल्क का अखनिजीकरण हो रहा है। इसे प्रारंभिक क्षय कहा जाता है। जब घाव का अखनिजीकरण जारी रहता है, तो यह भूरे रंग में बदल सकता है, लेकिन अंततः यह एक कोटख (“छिद्र”) में बदल जाएगा. छिद्र का निर्माण होने से पहले, यह प्रक्रिया प्रतिवर्ति होती है, लेकिन एक बार छिद्र का निर्माण हो जाने पर, दांत की नष्ट हो चुकी संरचना को पुनरुत्पन्न नहीं किया जा सकता. कोई ऐसा घाव जो भूरे रंग और चमकीला का दिखाई देता हो, यह दर्शाता है कि किसी समय दंत क्षरण मौजूद थे, लेकिन अखनिजीकरण की प्रक्रिया रुक गई है और केवल एक दाग़ रह गया है। मन्द प्रतीत होने वाला एक भूरा दाग़ संभवतः सक्रिय क्षरण का एक संकेत होता है।\n\nजब दन्तबल्क और दन्त-ऊतक नष्ट हो जाते हैं, तो यह छिद्र लक्षणीय हो जाता है। दांत के प्रभावित क्षेत्र अपना रंग बदल देते हैं और छूने पर मुलायम महसूस होते हैं। एक बार जब क्षय दन्तबल्क से होकर गुज़र जाता है, तो दांतों की नलिकाएं, जिनमें दांत की नसों तक जाने का मार्ग होता है, उजागर हो जाती हैं, जिससे दांत में दर्द होने लगता है। गर्म, ठंडे या मीठे भोजन व पेय के संपर्क में आने पर यह दर्द और अधिक बढ़ सकता है। दंत-क्षय के कारण सांसों में बदबू और विकृत स्वाद जैसी समस्याएं भी हो सकती हैं। अत्यधिक विकसित स्थितियों में, दांत में हुआ संक्रमण आस-पास के नर्म ऊतकों तक भी फैल सकता है। गुहामय विवर धनास्रता (cavernous sinus thrombosis) और लुडबिग का कण्ठशूल (Ludwig's angina) जैसी जटिलताओं से जीवन के लिये खतरा भी उत्पन्न हो सकता है।\n\nकिसी क्षरण के निर्माण के लिये चार मुख्य मापदण्डों की आवश्यकता होती है: दांत की सतह (दन्तबल्क या दन्त-ऊतक); क्षरण उत्पन्न करने वाले जीवाणु; किण्वन-योग्य कार्बोहाइड्रेट (जैसे सुक्रोज़); और समय. क्षरण प्रक्रिया का कोई अपरिहार्य परिणाम नहीं होता और बिभिन्न व्यक्ति अपने दांतों के आकार, मौखिक स्वास्थ्य की आदतों और उनकी लार की प्रतिरोधक क्षमता के आधार पर भिन्न-भिन्न श्रेणियों के प्रति संवेदनशील होते हैं। दंत क्षरण दांत की किसी भी ऐसी सतह पर हो सकता है, जो कि मुंह के छिद्र में उजागर हो रही हो, लेकिन यह अस्थि के भीतर बचा ली गई संरचना पर नहीं हो सकता. \n\nदांतों को प्रभावित करने वाली कुछ विशिष्ट बीमारियां व विकृतियां हैं, जिनके कारण किसी व्यक्ति में क्षरन का खतरा बढ़ सकता है। अमेलोजेनेसिस इम्पर्फेक्टा (Amelogenesis imperfecta), जो 718 में से 1 और 14,000 में से एक व्यक्ति के बीच होता है, एक ऐसा रोग है, जिसमें दन्तबल्क या तो पूरी तरह निर्मित ही नहीं होता या अपर्याप्त मात्रा में निर्मित होता है और दांतों से गिर सकता है। दोनों ही स्थितियों में, दांतों में क्षय का खतरा बढ़ सकता है क्योंकि दन्तबल्क दांत की रक्षा कर पानें में सक्षम नहीं होता। \n\nअधिकांश व्यक्तियों में, दंत क्षरण का प्राथमिक कारण दांतों को प्रभावित करनेवाली विकृतियां या बीमारियां नहीं होतीं. दांत के दन्तबल्क का छियानबे प्रतिशत भाग खनिजों से मिलकर बना होता है। अम्लीय वातावरणों के संपर्क में आने पार ये खनिज, विशेषतः हाइड्रॉक्सीपैटाइट (hydroxyapatite), घुलनशील बन जाएंगे. 5.5 के एक पीएच (pH) पर दन्तबल्क का अखनिजीकरण प्रारंभ हो जाता है। दन्तबल्क की तुलना में दन्त-ऊतक व दन्त-मूल में क्षरण का खतरा अधिक होता है क्योंकि उनमें खनिज की मात्रा कम होती है। इस प्रकार, जब दांत की मूल सतहों का सामना मसूड़ों में होने वाले गड्ढों या मसूड़ों से जुड़ी अन्य बीमारियों से होता है, तो क्षरण जल्दी विकसित हो सकते हैं। हालांकि, एक स्वस्थ मौखिक वातावरण में भी दांत में दंत-क्षरण होने का खतरा बना रहता है।\n\nदांतों की संरचना क्षरण के निर्माण की संभावना को प्रभावित कर सकती है। जहां दांतों के गहरे खांचे अधिक संख्या में तथा अतिरंजित होते हैं, वहां गड्ढों व दरारों के विकास की संभावना अधिक होती है। साथ ही, यदि दांतों के बीच अन्न-कण दबे हुए हों, तो क्षरण की संभावना बढ़ जाती है।\n\nहमारे मुंह में अनेक प्रकार के मौखिक जीवाणु पाये जाते हैं, लेकिन ऐसा माना जाता है कि उन जीवाणुओं की केवल कुछ विशिष्ट प्रजातियां ही दन्त-क्षय के लिये उत्तरदायी होती हैं, जिनमें \"स्ट्रेप्स्टोकॉकस म्युटान्स (Streptococcus mutans)\" और \"लैक्टोबैसिली (Lactobacilli)\" शामिल हैं। \"लैक्टोबैसिलस एसिडोफिलस (Lactobacillus acidophilus)\", \"एक्टिनोमाइसेस विस्कॉसस (Actinomyces viscosus)\", \"नोकार्डिया एसपीपी. (Nocardia spp.)\" और \"स्ट्रेप्टोकॉकस म्युटान्स (Streptococcus mutans)\" का दंत-क्षय, विशेषतः दंत-मूल में होने वाले क्षय, के साथ निकट संबंध होता है। दातों और मसूड़ों के आस-पास जीवाणु एक चिपचिपे, मलाई-जैसे रंग के पदार्थ में जमा हो जाते हैं, जिसे प्लाक कहा जाता है, जो एक जैव-आवरण (Biofilm) के रूप में कार्य करता है। कुछ विशिष्ट स्थानों पर प्लाक का एकत्र होना अन्य स्थानों की तुलना में आम होता है। दातों के बीच संपर्क बिंदु की ही तरह चर्वणक (molar) और अग्रचर्वणक (premolar) दांतों की चबाने वाली सतहों पर पाए जाने वाले खांचे भी सूक्ष्मदर्शीय अवरोधन प्रदान करते हैं। मसूड़ों पर प्लाक भी एकत्रित हो सकता है।\n\nकिसी व्यक्ति के मुंह में उपस्थित जीवाणु ग्लूकोज़, फ्रुक्टोज़ और सबसे आम तौर पर सुक्रोज़ (चीनी) को किण्वन नामक एक ग्लाइकोलिटीक प्रक्रिया के द्वारा लैक्टिक अम्ल आदि जैसे अम्लों में परिवर्तित कर देते हैं। यदि इन अम्लों को दांत के संपर्क में छोड़ दिया जाए, तो वे अखनिजीकरण का कारण बन सकते हैं, जो कि खनिजों के विलयन की प्रक्रिया है। हालांकि यह प्रक्रिया गतिज होती है क्योंकि यदि लार या माउथवॉश के द्वारा इस अम्ल को निष्क्रिय कर दिया जाए, तो पुनर्खनिजीकरण भी हो सकता है। फ्लोराइड टूथपेस्ट अथवा दंत वार्निश पुनर्खनिजीकरण में सहायक हो सकते हैं। यदि अखनिजीकरण लंबे समय तक जारी रहता है, तो इतनी बड़ी मात्रा में खनिज-सामग्री की हानि हो सकती है कि शेष रह गया नर्म जैव पदार्थ विघटित हो जाता है, जिससे एक कोटर या छिद्र बन जाता है। ऐसी शर्कराओं द्वारा दंत क्षरण के विकास पर डाले जाने वाले प्रभाव को क्षरणकारिता (cariogenicity) कहते हैं। यद्यपि शर्करा एक बद्ध ग्लूकोज़ व फ्रुक्टोज़ इकाई होती है, लेकिन वास्तव में यह ग्लूकोज़ और फ्रुक्टोज़ की समान मात्रा के मिश्रण की तुलना में अधिक क्षरणकारी (cariogenic) होती है। इसका कारण यह है कि जीवाणु ग्लुकोज़ व फ्रुक्टोज़ की उप-इकाइयों के बीच उपस्थित बंध से ऊर्जा प्राप्त करते हैं। एन्ज़ाइम डेक्स्ट्रान्सुक्रानेज़ (enzyme dextransucranase) द्वारा सुक्रोज़ को डेक्सरान पॉलीसैक्राइड (dextran polysaccharide) नामक एक अत्यधिक चिपचिपे पदार्थ में रूपांतरित करके \"एस. म्युटान्स (S.mutans)\" दांत पर स्थिति जैव-परत (biofilm) से चिपका रहता है।\n\nक्षरण के विकास की संभावना इस बात से भी प्रभावित होती है कि दांत किस आवृत्ति पर क्षरणकारी (अम्लीय) वातावरणों के संपर्क में आते हैं। भोजन अथवा नाश्ते के बाद, मुंह में उपस्थित जीवाणु शर्करा का चयापचय करते हैं, जिसके परिणामस्वरूप पीएच (pH) को घटाने वाले एक अम्लीय-उपोत्पाद का निर्माण होता है। समय के साथ-साथ, लार की प्रतिरोधक क्षमता और दांत की सतह की विघटित खनिज सामाग्री के कारण पीएच (pH) पुनः सामान्य स्थिति पर लौट आता है। अम्लीय वातावरण के साथ होने वाले प्रत्येक संपर्क के दौरान, दांतों की सतह पर उपस्थित गैर-जैविक पदार्थ का कुछ भाग विघटित हो जाता है और यह दो घंटों तक विघटित बना रह सकता है। चूंकि, इन अम्लीय अवधियों के दौरान दांतों पर क्षरण का खतरा होता है, अतः दंत क्षरण का विकास अम्लीय संपर्क की आवृत्ति पर अत्यधिक निर्भर होता है।\n\nयदि भोजन में उपयुक्त कार्बोहाइड्रेट की पर्याप्त मात्रा हो, तो यह क्षरण प्रक्रिया मुंह में दांत के उगने के कुछ ही दिनों के भीतर प्रारंभ हो सकती है। प्रमाण इस बात की ओर संकेत करते हैं कि फ्लोराइड उपचार इस प्रक्रिया को धीमा कर देते हैं। समीपस्थ क्षरण को किसी स्थायी दांत के दन्तबल्क से होकर गुज़रने में औसतन चार वर्षों का समय लगता है। चूंकि मूल सतह को ढंकने वाला दन्त-मूल शीर्ष को ढंकनेवाले दन्तबल्क जितना टिकाऊ नहीं होता, अतः मूल क्षरण के सामान्यतः अन्य सतहों पर होने वाले क्षरणों की तुलना में तेज़ी से बढ़ता है। मूल क्षरण पर होने वाला यह विकास और खनिजीकरण की हानि दन्तबल्क पर होने वाले क्षरण की तुलना में 2.5 गुना अधिक तेज़ होती है। अत्यधिक गंभीर मामलों, जिनमें मौखिक स्वास्थ्य बहुत खराब हो और भोजन में किण्वन-योग्य कार्बोहाइड्रेट की मात्रा बहुत अधिक हो, में क्षरण के कारण दांत के उगने के कुछ माह के भीतर ही छिद्र उत्पन्न हो सकते हैं। उदाहरणार्थ, यदि बच्चे लगातार शिशु बोतलों से शर्करायुक्त पेय का सेवन करते हों, तो ऐसा हो सकता है।\n\nलार में कमी व क्षरण में वृद्धि के बीच आपसी संबंध होता है क्योंकि कुछ विशिष्ट खाद्य-पदार्थों द्वारा निर्मित अम्लीय वातावरण को संतुलित करने के लिये लार की प्रतिरोधक क्षमता उपस्थित नहीं होती. इसके परिणामस्वरूप, जो चिकित्सीय स्थितियां लार ग्रंथियों, विशिष्टतः जबड़े की उपग्रंथि और कर्णमूल ग्रंथि, द्वारा उत्पन्न लार की मात्रा को कम कर देती हैं, उनके कारण व्यापक दंत क्षय होने की संभावना होती है। इसके उदाहरणों में स्जोग्रेन सिण्ड्रोम (Sjögren's syndrome), डायाबिटीज़ मेलिटस (diabetes mellitus), डायाबिटीज़ इन्सिपिडस (diabetes insipidus) तथा सार्काइडॉसिस (sarcoidosis) शामिल हैं। एण्टीहिस्टामाइन (antihistamines) और अवसादरोधी (antidepressants) दवाएं भी लार के प्रवाह को खण्डित कर सकती हैं। उत्प्रेरक, सर्वाधिक कुख्यात रूप से मेथिलैंफेटामाइन (methylamphetamine), भी लार के प्रवाह को बहुत अधिक अवरुद्ध कर देते हैं। उत्प्रेरकों का दुरुपयोग करने वालों में बुरे मौखिक स्वास्थ्य की प्रवृत्ति पायी जाती है। भांग के पौधे में पाया जाने वाला सक्रिय रासायनिक पदार्थ, टेट्राहाइड्रोकैनाबिनॉल (Tetrahydrocannabinol), भी लार के प्रवाह को लगभग पूरी तरह रोक देता है और इस स्थिति को बोलचाल की भाषा में “कॉटन माउथ (cotton mouth)\" कहते हैं। अत्यधिक शर्करायुक्त पेय तथा अपौष्टिक खाद्य पदार्थ (junk food) की अत्यधिक मात्रा के साथ मिलकर यह भांग का सेवन करने वालों में क्षरण के विस्तार में बहुत अधिक वृद्धि कर देता है। इसके अतिरिक्त, संयुक्त राज्य अमरीका में सबसे आमतौर पर दी जाने वाली दवाओं में से तिरसठ प्रतिशत में इनके ज्ञात दुष्प्रभावों की सूची में मुंह के सूखने का उल्लेख किया गया है। सिर और गरदन का विकिरण उपचार भी लार-ग्रंथि में स्थित कोशिकाओं को प्रभावित कर सकता है, जिससे क्षरण के निर्माण की संभावना बढ़ जाती है।\n\nतंबाकू का प्रयोग की क्षरण के निर्माण के जोखिम को बढ़ा सकता है। धूम्रविहीन तंबाकू के कुछ ब्राण्डों में उच्च शर्करा मात्रा होती है, जिससे क्षरण की संभावना बढ़ जाती है। तंबाकू का प्रयोग दांतों से संबंधित उन बीमारियों के लिये एक महत्वपूर्ण जोखिम कारक होता है, जो मसूड़े को पीछे धकेल देती हैं। जब मसूड़े का दांतों से जुड़ाव खत्म हो जाता है, तो मूल सतह मुंह में अधिक दर्शनीय हो जाती है। यदि ऐसा होता है, तो मूल क्षरण एक चिंताजनक बात होती है क्योंकि दांतों को ढंकने वाले दन्त-मूल को अम्लों द्वारा दन्तबल्क की तुलना में अधिक सरलता के साथ अखनिजीकृत कर दिया जाता है। वर्तमान में, धूम्रपान और शिरोबन्ध क्षरण के बीच एक अनौपचारिक संबंध का समर्थन करने वाले पर्याप्त प्रमाण उपलब्ध नहीं हैं, लेकिन ये प्रमाण धूम्रपान और मूल-सतह क्षरण के बीच एक संबंध की ओर अवश्य संकेत करते हैं।\n\nअंतर्गर्भाशयी और नवजात शिशुओं में सीसे का संपर्क दंत क्षय को प्रोत्साहित करता है। सीसे के अतिरिक्त, विद्युत आवेश और द्विसंयोजक कैल्शियम के समान आयनिक त्रिज्या वाले सभी अणु,\nजैसे कैडमियम, कैल्शियम आयन की नकल करते हैं और इसलिये उनसे होने वाला संपर्क दांत के क्षय को बढ़ाता है।\n\nदन्तबल्क अत्यधिक खनिजीकृत अकोशिकीय ऊतक होता है और क्षरण जीवाणुओं द्वारा प्रारंभ की जाने वाली एक रासायनिक प्रक्रिया के द्वारा इसे हानि पहुंचाते हैं। जब ये जीवाणु शर्करा का सेवन करने लगते हैं और इसका प्रयोग अपनी स्वयं की ऊर्जा के लिये करने लगते हैं, तब वे लैक्टिक अम्ल उत्पन्न करते हैं। इस प्रक्रिया के प्रभावों में दन्तबल्क में उपस्थित कणों का अखनिजीकरण शामिल है, जो कि समय के बीतने के साथ-साथ अम्लों के कारण होता है और तब तक जारी रहता है, जब तक कि जीवाणु शारीरिक रूप से दन्त-ऊतक को भेद न लें. दन्तबल्क की छड़ें, जो कि दन्तबल्क की संरचना की मूलभूत इकाइयां होती हैं, दांत की सतह से दन्त-ऊतक तक लम्बवत् स्थित होती हैं। चूंकि क्षरण के द्वारा दन्तबल्क का अखनिजीकरण सामान्यतः दन्तबल्क की छड़ की दिशा में ही होता है, अतः दन्तबल्क में गड्ढों व छिद्रों के बीच भिन्न-भिन्न त्रिभुजाकार पैटर्न तथा चिकनी-सतह वाले क्षरण विकसित होते हैं कि दांत के दो क्षेत्रों में दन्तबल्क की छड़ों की स्थिति भिन्न-भिन्न होती है।\n\nजब दन्तबल्क अपने खनिजों को खो देता है और दंत क्षरण का विकास होने लगता है, तो दन्तबल्क में अनेक स्पष्ट क्षेत्र विकसित हो जाते हैं, जिन्हें एक प्रकाश सूक्ष्मदर्शी के द्वारा देखा जा सकता है। दन्तबल्क की सबसे गहरी परत से दन्तबल्क की सतह तक, जिन क्षेत्रों की पहचान की गई है, वे हैं: पारभासी क्षेत्र (translucent zone), काला क्षेत्र (dark zones), घाव का मुख्य-भाग (body of the lesion) और सतह क्षेत्र (surface zone)। पारभासी क्षेत्र क्षरण का पहला दृश्य संकेत होता है और यह खनिजों की एक से दो प्रतिशत हानि होने पर बनता है। काले क्षेत्र में दन्तबल्क का थोड़ा-सा पुनर्खनिजीकरण होता है, जो इस बात का एक उदाहरण प्रस्तुत करता है कि दंत क्षय का विकास वैकल्पिक परिवर्तनों के साथ किस प्रकार एक सक्रिय प्रक्रिया है। सर्वाधिक अखनिजीकरण व विनाश का क्षेत्र स्वतः घाव का मुख्य भाग ही होता है। सतह क्षेत्र अपेक्षाकृत खनिज-युक्त बना रहता है और तब तक उपस्थित रहता है, जब तक कि दांत की संरचना एक छिद्र में न बदल जाए.\n\nदन्तबल्क के विपरीत, दन्त-ऊतक दंत क्षय की प्रगति के प्रति प्रतिक्रिया देता है। दांत के निर्माण के बाद, दन्तबल्क को उत्पन्न करने वाले अमीनोब्लास्ट दन्तबल्क की रचना पूरी हो जाने पर नष्ट हो जाते हैं और इसलिये बाद में दन्तबल्क के नष्ट हो जाने पर वे उसकी पुनर्रचना नहीं कर सकते. दूसरी ओर, पूरे जीवन-काल के दौरान ओडॉन्टोब्लास्ट के द्वारा दन्त-ऊतक उत्पादित होता रहता है, जो गूदे और दन्त-ऊतक के बीच स्थित होता है। चूंकि, ओडॉन्टोब्लास्ट उपस्थित होते हैं, अतः एक उत्प्रेरक, जैसे क्षरण, एक जैविक प्रतिक्रिया को प्रारंभ कर सकता है। इन सुरक्षा कार्यप्रणालियों में श्वेतपटली व तृतीयक दन्त-ऊतक का निर्माण शामिल होता है।\n\nसबसे गहरी परत से दन्तबल्क तक स्थित दन्त-ऊतक में, क्षरण द्वारा प्रभावित होने वाले क्षेत्र पारभासी क्षेत्र, विनाश का क्षेत्र तथा जीवाणिविक छेदन का क्षेत्र हैं। पारभासी क्षेत्र क्षति की प्रक्रिया की आगे बढ़ती सूची का प्रतिनिधित्व करता है और यह वहां स्थित होता है, जहां प्रारंभिक अखनिजीकरण की शुरुआत होती है। जीवाण्विक छेदन तथा विनाश के क्षेत्र आक्रमणकारी जीवाणुओं तथा अंततः दन्त-ऊतक के विघटन के क्षेत्र हैं।\n\nदन्त-ऊतक की संरचना सूक्ष्मदर्शी धाराओं, जिन्हें दन्त-ऊतक नलिकाएं कहा जाता है, की एक व्यवस्था होती है, जो गूदे वाले भाग से बाहरी दन्त-मूल या दन्तबल्क की सीमा की ओर बाहर निकलती हैं। दन्त-ऊतक नलिकाओं का व्यास गूदे के पास अधिक (लगभग 2.5 μm) और दन्त-ऊतक व दन्तबल्क के संयोजन-स्थान पर सबसे कम (लगभग 900 nm) होता है। क्षति-प्रक्रिया पूरी दन्त-ऊतक नलिकाओं पर जारी रहती है, जो कि दांत में गहराई तक क्षरण के विकास के परिणामस्वरूप उत्पन्न त्रिभुजाकार पैटर्न के लिये ज़िम्मेदार होती हैं। नलिकाएं क्षरणों को भी तेज़ी से विकसित होने का मौका देती हैं।\n\nइसकी प्रतिक्रियास्वरूप, नलिकाओं के भीतर उपस्थित द्रव इस जीवाण्विक संक्रमण से लड़ने के लिये हमारे प्रतिरोधक तंत्र से इम्युनोग्लोब्युलिन (immunoglobulins) लाता है। इसी समय, आस-पास की नलिकाओं के खनिजीकरण में भी वृद्धि हो जाती है। इसका परिणाम नलिकाओं के निर्माण के रूप में मिलता है, जो कि जीवाण्विक प्रगति की गति को कम करने का एक प्रयास है। इसके अतिरिक्त, जब जीवाणुओं का अम्ल हाइड्रॉक्सीपेटाइट कणों का अखनिजीकरण करता है, तो कैल्शियम व फॉस्फोरस छोड़े जाते हैं, जिससे अधिक संख्या में कणों के अवक्षेपण का मौका मिलता है, जो दन्त-ऊतक नलिकाओं में गहरे तक समा जाते हैं। ये कण एक अवरोध का निर्माण करते हैं और क्षरण के विस्तार को धीमा करते हैं। इन रक्षात्मक प्रतिक्रियाओं के बाद, दन्त-ऊतक को श्वेतपटली माना जाता है।\n\nऐसा माना जाता है दन्त-ऊतक की नलिकाओं के भीतर उपस्थित द्रवों के कारण दांत के गूदे के भीतर स्थित दर्द अभिग्राही सक्रिय हो जाते हैं। चूंकि श्वेतपटली दन्त-ऊतक ऐसे द्रवों के प्रवाह को रोकता है, अतः संभव है कि जिस दर्द ने जीवाणुओं के आक्रमण की चेतावनी दी होती, वह पहले पहल उत्पन्न ही न हो। इसके परिणामस्वरूप, दांत की किसी भी संवेदनशीलता के बिना दंत क्षरण एक लंबे समय तक प्रगति करता रह सकता है, जिससे दांत की संरचना की बहुत अधिक हानि हो सकती है।\n\nदंत क्षय की प्रतिक्रियास्वरूप, गूदे की दिशा में और अधिक दन्त-ऊतक का उत्पादन हो सकता है। इस नए दन्त-ऊतक का उल्लेख तृतीयक दन्त-ऊतक के रूप में किया जाता है। तृतीयक दन्त-ऊतक का निर्माण आगे बढ़ रहे जीवाणुओं से गूदे की यथासंभव रक्षा करने के लिये किया जाता है। जब अधिक तृतीयक दन्त-ऊतक उत्पन्न हो जाता है, तो गूदे का आकार घट जाता है। इस प्रकार के दन्त-ऊतक को मूल ओडॉन्टोब्लास्ट की उपस्थिति या अनुपस्थिति के अनुसार उप-वर्गीकृत किया गया है। यदि ओडॉन्टोब्लास्ट इतने अधिक समय तक बच जाते हैं कि वे दंत क्षय के प्रति प्रतिक्रिया दे सकें, तो इस स्थिति में उत्पन्न दन्त-ऊतक को “प्रतिक्रियात्मक (reactionary)\" दन्त-ऊतक कहते हैं। यदि ओडॉन्टोब्लास्ट नष्ट हो जाते हैं, तो इस स्थिति में उत्पन्न दन्त-ऊतक को “सुधारक (reparative)\" दन्त-ऊतक कहते हैं।\n\nसुधारक दन्त-ऊतक की स्थिति में, नष्ट हो चुके ओडॉन्टोब्लास्ट की भूमिका निभाने के लिये अन्य ऊतकों की आवश्यकता होती है। ऐसा माना जाता है कि विकास कारक, विशेषतः टीजीएफ-बीटा (TGF-β), गूदे के फाइब्रोब्लास्ट (fibroblasts) और मेसेन्शिमल (mesenchymal) ऊतकों के द्वारा सुधारक दन्त-ऊतक का निर्माण प्रारंभ करते हैं। सुधारक दन्त-ऊतक औसतन 1.5 μm/प्रतिदिन की दर पर विकसित किया जाता है, लेकिन इसे 3.5 μm/प्रतिदिन तक बढ़ाया जा सकता है। परिणामित दन्त-ऊतक में अनियमित आकार वाली दन्त-ऊतक नलिकाएं होती हैं और संभव है कि वे पहले से मौजूद दन्त-ऊतक नलिकाओं के साथ पंक्तिबद्ध न हों. यह दन्त-ऊतक नलिकाओं के भीतर आगे बढ़ पाने की दंत क्षय की क्षमता को घटा देता है।\n\nप्राथमिक निदान में प्रकाश के एक अच्छे स्रोत, दंत दर्पण व अन्वेषक की सहायता से दांत की सभी दृश्य सतहों का निरीक्षण करना शामिल होता है। दंत रेडियोग्राफ (एक्स-रे) दंत क्षरण, विशेषतः दांतों के बीच स्थित क्षरण, को किसी अन्य प्रकार से दर्शनीय होने से पूर्व ही दिखा सकता है। बड़े दंत क्षरण अक्सर नंगी आंखों से देखे जा सकते हैं, लेकिन छोटे घावों को पहचान पाना कठिन हो सकता है। दंत-चिकित्सकों द्वारा, विशिष्ट रूप से गड्ढों व छिद्रों के क्षरण का पता लगाने के लिये, रेडियोग्राफ के साथ ही दृश्य और स्पर्श-द्वारा निरीक्षण का प्रयोग किया जाता है। प्रारंभिक, छिद्र-हीन क्षरण की पहचान अक्सर संदिग्ध क्षेत्र के आर-पार हवा प्रवाहित करके की जाती है, जो नमी को हटा देती है और अखनिजीकृत दन्तबल्क की प्रकाशीय विशेषताओं को परिवर्तित कर देती है।\n\nकुछ दंत अनुसंधानकर्ताओं ने क्षरण की खोज करने के लिये दंत अन्वेषकों का प्रयोग न करने की चेतावनी दी है। जिन स्थितियों में दांत के किसी छोटे भाग का अखनिजीकरण प्रारंभ हो गया हो, लेकिन अभी तक कोई छिद्र उत्पन्न न हुआ हो, उनमें दंत अन्वेषक से पड़ने वाले दबाव के कारण छिद्र का निर्माण हो सकता है। चूंकि, छिद्र के निर्माण से पूर्व क्षति की प्रक्रिया को रोककर लौटाया जा सकता है, अतः फ्लोराइड के साथ क्षरण को रोकना व दांत की सतह को पुनर्खनिजीकृत करना संभव हो सकता है। जब एक छिद्र उपस्थित हो, तो दांत की खो चुकी संरचना को बदलने के लिये पुनर्स्थापना की आवश्यकता होगी। \n\nअनेक बार, गड्ढों व छिद्रों के क्षरणों की पहचान करना कठिन हो सकता है। दन्त-ऊतक तक पहुंचने के लिये जीवाणु दन्तबल्क का भेदन कर सकते हैं, लेकिन तब बाहरी सतह को पुनर्खनिजीकृत किया जा सकता है, विशेषतः यदि फ्लोराइड उपस्थित हो। ये क्षरण, जिन्हें कभी-कभी “छिपे हुए क्षरण (hidden caries)” कहा जाता है, इसके बावजूद भी एक्स-रे रेडियोग्राफ द्वारा देखे जा सकेंगे, लेकिन दांत का दृश्य परीक्षण यह दर्शाएगा कि दन्तबल्क अविकल है अथवा न्यूनतम छिद्रित है।\n\nदांत की नष्ट हो चुकी संरचना पूरी तरह पुनर्निर्मित नहीं होती, हालांकि यदि स्वच्छता को इसके इष्टतम स्तर पर रखा जाए, तो बहुत छोटे क्षतिग्रस्त घावों का पुनर्खनिजीकरण संभव हो सकता है। छोटे घावों के लिये, कभी-कभी सामयिक फ्लोराइड का प्रयोग पुनर्खनिजीकरण को प्रोत्साहित करने के लिये किया जाता है। बड़े घावों के लिये, दंत क्षय की प्रगति को उपचार के द्वारा रोका जा सकता है। उपचार का लक्ष्य दांत की संरचना को बनाए रखना और दांत के और अधिक विनाश को रोकना होता है।\n\nसामान्यतः जल्दी किया गया उपचार देर से किये गये उपचार की तुलना में कम दर्दनाक और कम खर्चीला होता है। असंवेदक (Anesthetics)—स्थानीय, नाइट्रस ऑक्साइड (\"हास्य गैस (laughing gas)\"), अथवा अन्य अनुशंसित दवाएं— उपचार के दौरान या इसके बाद दर्द को कम करने अथवा उपचार के दौरान बेचैनी से राहत देने के लिये आवश्यक हो सकती हैं। क्षतिग्रस्त पदार्थ के बड़े भागों को दांत से निकालने के लिये एक दंत हैण्डपीस (“ड्रिल”) का प्रयोग किया जाता है। एक चम्मच एक दंत उपकरण होता है, जिसका प्रयोग सावधानीपूर्वक क्षरण को निकालने के लिये किया जाता है और कभी-कभी इसका प्रयोग तब किया जाता है, जब दन्त-ऊतक में हो रहा क्षरण गूदे के पास तक पहुंच जाए. एक बार क्षरण को हटा दिये जाने पर, दांत की खो चुकी संरचना को किसी प्रकार की दंत पुनर्स्थापना की आवश्यकता होती है, ताकि दांत को पुनः इसकी कार्यात्मकता व सुरुचिपूर्ण स्थिति पर वापस लाया जा सके। \n\nपुनर्स्थापनात्मक पदार्थों में दंत सम्मिश्रण, मिश्रित राल, चीनी-मिट्टी और स्वर्ण शामिल हैं। मिश्रित राल व चीनी-मिट्टी को इस प्रकार बनाया जा सकता है कि वे मरीज़ के दांतों के प्राकृतिक रंग के समान दिखाई दें और इसलिये जब सौन्दर्य एक चिंता का विषय हो, तो अक्सर इनका प्रयोग किया जाता है। मिश्रित पुनर्स्थापना दंत सम्मिश्रण अथवा स्वर्ण जितनी मज़बूत नहीं होती; कुछ दंत चिकित्सक स्वर्ण को पिछले दांतों, जिनमें चबाने का बल बहुत अधिक होता है, के लिये एकमात्र संस्तुति-योग्य पुनर्स्थापना मानते हैं। जब क्षरण बहुत अधिक व्यापक हो, तो यह संभव है कि दांत की संरचना में पर्याप्त रूप से इतना स्थान न हो कि पुनर्स्थापनात्मक पदार्थ को दांत के भीतर रखा जा सके। अतः एक शीर्ष की आवश्यकता हो सकती है। यह पुनर्स्थापना एक टोपी की तरह दिखाई देती है और इसे दांत के शेष बचे शीर्ष के ऊपर जोड़ दिया जाता है। शीर्ष अक्सर स्वर्ण, चीनी-मिट्टी या धातु में जुड़ी चीनी-मिट्टी से बने होते हैं।\n\nकुछ विशिष्ट स्थितियों में, दांत की पुनर्स्थापना के लिये एन्डोडॉन्टिक उपचार (endodontic therapy) करना आवश्यक हो सकता है। एन्डोडॉन्टिक उपचार, जिसे “रूट कनाल (root canal)\" भी कहा जाता है, कि अनुशंसा तब की जाती है, यदि दांत में उपस्थित गूदा क्षति-कारक जीवाणुओं के कारण या चोट के कारण नष्ट हो जाए. रूट कनाल के दौरान, दांत के क्षतिग्रस्त भाग के साथ ही दांत के गूदे, नसों व संवहनी ऊतकों सहित, को हटा दिया जाता है। नलिकाओं (canals) को एन्डोडॉन्टिक फाइलों के औज़ारों के द्वारा साफ करके उन्हें आकार दिया जाता है, फिर सामान्य रूप से उन्हें रबर-जैसे पदार्थ के द्वारा भरा जाता है, जिसे गुटा पर्चा (gutta percha) कहते हैं। दांत को भरा जाता है और इसमें एक शीर्ष भी जोड़ा जा सकता है। रूट कनाल के पूर्ण हो जाने पार दांत अब प्राण-हीन है क्योंकि यह किसी भी सजीव ऊतक से रहित है।\n\nउच्छेदन भी दांतों के क्षरण का एक उपचार हो सकता है। क्षतिग्रस्त दांत को हटाने का निर्णय तब लिया जाता है, यदि क्षतिकारक प्रक्रिया के कारण दांत इतना अधिक नष्ट हो चुका हो कि उसे प्रभावी रूप से पुनर्स्थापित न किया जा सकता हो। कभी-कभी उच्छेदन पर विचार तब किया जाता है, यदि दांत के लिये कोई विरोधी दांत उपलब्ध न हो अथवा जब इससे भविष्य में आगे कोई समस्या उत्पन्न हो सकती हो, जैसा कि प्रज्ञा-दंत (Wisdom teeth) के मामले में हो सकता है। उन स्थितियों में भी उच्छेदन को प्राथमिकता दी जा सकती है, जब मरीज़ दांत की पुनर्स्थापना में आने वाला खर्च या तकलीफ न उठाना चाहता हो। \n\nव्यक्तिगत स्वच्छता देखभाल में प्रतिदिन ठीक से दांत साफ करना (brushing) और मुलायम धागे से सफाई करना (flossing) शामिल हैं। मौखिक स्वच्छता का उद्देश्य मुंह में बीमारी के किसी भी हेतुकीय प्रतिनिधि की उपस्थिति को कम करना होता है। दांत साफ करने व मुलायम धागे से सफाई करने का मुख्य उद्देश्य प्लाक को हटाना और इसके निर्माण को रोकना होता है। अधिकांशतः प्लाक में जीवाणु होते हैं। जीवाण्विक प्लाक की मात्रा बढ़ने पर, जब खाद्य-पदार्थों में उपस्थित कार्बोहाइड्रेट प्रत्येक भोजन या नाश्ते के बाद दांतों पर छूट जाते हैं, तो दांतों पर दंत क्षय का खतरा बढ़ जाता है। एक टूथब्रश का प्रयोग अभिगम्य सतहों पर से प्लाक को हटाने के लिये तो किया जा सकता है, लेकिन दांतों के बीच से या चबाने वाली सतहों पर स्थित गड्ढों व दरारों के भीतर से नहीं. यदि इसे सही तरह से प्रयोग किया जाए, तो दंत फ्लॉस उन स्थानों से प्लाक को हटा सकता है, जिन पर अन्यथा समीपस्थ क्षरण विकसित हो सकता है। स्वच्छता की अन्य सहायक विधियों में अंतर्दंत ब्रश (interdental brushes), वॉटर पिक (water picks) और माउथवॉश (mouthwashes) शामिल हैं।\n\nहालांकि मौखिक स्वास्थ्य संभवतः दंत क्षय के बजाय मसूड़ों की बीमारियों को रोकने में अधिक प्रभावी है। ब्रश और फ्लोराइड टूथपेस्ट उन गड्ढों व दरारों तक नहीं पहुंच सकते, जिनमें चबाए जाते समय भोजन फंस जाता है। (अवरोधक क्षरण बच्चों में होने वाले कुल क्षरण का 80 से 90 प्रतिशत है) (वीन्ट्रॉब 2001 (Weintraub, 2001))। घाव से होने वाले क्षरण का खतरा प्रथम व द्वितीय अग्रचर्वणक दातों पर सर्वाधिक होता है।)\n\nव्यावसायिक स्वच्छता देखभाल में दांतों की नियमित जांच व सफाई शामिल होती है। कभी-कभी प्लाक को पूरी तरह हटा पाना कठिन होता है और दंत-चिकित्सक या दंत-स्वास्थ्य विज्ञानी की आवश्यकता पड़ सकती है। मौखिक स्वास्थ्य के अतिरिक्त, दंत निरीक्षण के दौरान रेडियोग्राफ लिये जा सकते हैं, ताकि मुंह के उच्च जोखिम वाले क्षेत्रों में संभावित दंत क्षरणों के विकास की पहचान की जा सके। \n\nदांतों के स्वास्थ्य के लिये, चीनी के सेवन की आवृत्ति, उपभोग की गई चीनी की मात्रा से अधिक महत्वपूर्ण होती है। चीनी और अन्य कार्बोहाइड्रेटों की उपस्थिति में, मुंह में स्थित जीवाणु ऐसे अम्ल उत्पन्न करते हैं, जो दन्तबल्क, दन्त-ऊतक व दन्त-मूल को अखनिजीकृत कर सकते हैं। दांतों को ऐसे वातावरण में लाए जाने की आवृत्ति जितनी अधिक होगी, दंत क्षरण उत्पन्न होने की संभावना भी उतनी ही अधिक बढ़ जाएगी. अतः नाश्ते की मात्रा को कम से कम रखने की अनुशंसा की जाती है क्योंकि नाश्ता करने से मुंह में उपस्थित जीवाणुओं को अम्ल-निर्माण के लिये पोषण की सतत आपूर्ति मिलती है। साथ ही, बहुत अधिक चबाए जाने वाले और चिपचिपे खाद्य-पदार्थ (जैसे सूखे मेवे या कैण्डी) लंबे समय तक दांतों पर चिपके रहते हैं और परिणामस्वरूप वे किसी भोजन के एक भाग के रूप में सबसे अच्छी तरह खाए जाते हैं। भोजन के बाद ब्रश से दांतों की सफाई करना अनुशंसित है। बच्चों के लिये, अमेरिकन डेंटल असोसियेशन (American Dental Association) और यूरोपियन एकेडमी ऑफ पीडियाट्रिक डेंटिस्ट्री (European Academy of Paediatric Dentistry) शर्करा-युक्त पेय-पदार्थों की खपत की आवृत्ति को सीमित करने और शिशुओं को नींद के दौरान शिशु बोतलें (baby bottles) न देने की अनुशंसा करते हैं। माताओं को भी यह सलाह दी जाती है कि वे अपने बर्तन और कप अपने शिशुओं के साथ साझा करने से बचें, ताकि मां के मुंह से जीवाणु के स्थानांतरण को रोका जा सके। \n\nयह पाया गया है कि यदि दूध और चीज़ के विशिष्ट प्रकारों, जैसे शेडर (Cheddar) को दांतों के लिये संभावित रूप से हानिकारक भोजन का सेवन करने के तुरंत बाद लिया जाए, तो वे दंत क्षय का सामना करने में सहायक हो सकते हैं। साथ ही, दांतों की रक्षा करने के लिये कुछ देशों में च्युइंग गम में ज़ाइलिटॉल (xylitol) (एक शर्करा अल्कोहल) का प्रयोग व्यापक पैमाने पर किया जाता है और यह फिनलैण्ड के कैण्डी उद्योग में विशेष रूप से लोकप्रिय है। प्लाक को कम करने में ज़ाइलिटॉल संभवतः इसलिये प्रभावी होता है क्योंकि जीवाणु इसका उपयोग अन्य शर्कराओं की तरह कर पाने में सक्षम नहीं होते. यह भी ज्ञात हुआ है कि चबाने और जीभ पर स्थित स्वाद अभिग्राहकों की उत्प्रेरणा लार के उत्पादन व मुक्ति को बढ़ाती है, जिसमें कुछ प्राकृतिक प्रतिरोधक होते हैं, जो मुंह में पीएच (pH) के स्तर को उस बिंदु तक नीचे जाने से रोकते हैं, जहां दन्तबल्क अखनिजीकृत हो सकता है।\n\nदंत सीलेंट (Dental Sealant) का प्रयोग रोकथाम का एक माध्यम है। एक सीलेंट एक पतली प्लास्टिक-नुमा परत होती है, जिसे चर्वणक दातों की चबाने वाली सतहों पर लगाया जाता है। यह परत चबाए जाने पर उत्पन्न होने वाले दबाव के चलते भोजन को खांचों के भीतर गड्ढों व दरारों में फंस जाने से रोकती है, ताकि वहां निवास करने वाले जीवाणु उस कार्बोहाइड्रेट से वंचित रह जाते हैं, जिसे वे अम्ल अखनिजीकरण में बदलते हैं और इस प्रकार यह गड्ढों व दरारों में क्षरण के निर्माण को रोकती है, जो कि दंत क्षरण का सबसे आम रूप हैं। बच्चों के दांतों पर सीलेंट को सामान्यतः चर्वणक दांतों के उगने के कुछ ही समय बाद लगाया जाता है। बूढ़े लोग भी दंत सीलेंट से लाभ उठा सकते हैं, लेकिन सामान्यतः उनके दंत इतिहास और क्षरण निर्माण की संभावना पर विचार किया जाता है।\n\nदंत क्षरण से बचाव के लिये अक्सर दूध व हरी सब्जियों आदि जैसे खाद्य-पदार्थों में मिलनेवाले कैल्शियम की अनुशंसा की जाती है। यह प्रदर्शित किया जा चुका है कि कैल्शियम तथा फ्लोराइड संपूरक दंत क्षय की घटनाओं को कम करते हैं। दन्तबल्क के हाइड्रॉक्सीपेटाइट कणों को बांध कर फ्लोराइड दांत के क्षय को रोकने में सहायता करता है। समाविष्ट कैल्शियम दन्तबल्क को अखनिजीकरण के प्रति और इस प्रकार क्षय के प्रति, अधिक प्रतिरोधक बनाता है। दांत की परत की रक्षा के लिये फ्लोराइड के सामयिक प्रयोग की भी अनुशंसा की जाती है। इसमें फ्लोराइड टूथपेस्ट या माउथवॉश शामिल हो सकता है। अनेक दंत चिकित्सक नियमित जांच के एक भाग के रूप में फ्लोराइड के सामयिक प्रयोग को शामिल करते हैं।\nअन्य उत्पादों, पुनर्खननिजीकरण के सन्दर्भ में जिनकी प्रभावकारिता का समर्थन करने के लिये बहुत कम या थोड़े वैज्ञानिक प्रमाण उपलब्ध हैं, में डीसीपीडी (DCPD), एसीपी (ACP), कैल्शियम यौगिक, फ्लोराइड, तथा इनैमेलॉन (Enamelon) शामिल हैं।\n\nपुनर्खनिजीकरण का कार्य दंत चिकित्सक द्वारा व्यावसायिक रूप से भी किया जा सकता है।\n\nइसके अतिरिक्त, हालिया अनुसंधान यह दर्शाते हैं कि अर्गोन आयन लेज़र (argon ion lasers) के निम्न तीव्रता वाले लेज़र विकिरण दन्तबल्क क्षरण और श्वेत-चिह्न क्षरण की संभावना को रोक सकते हैं। \n\nचूंकि जीवाणु बुरे मौखिक स्वास्थ्य में योगदान करने वाले प्रमुख कारक हैं, अतः दंत क्षरण के लिये किसी टीके की खोज करने के लिये वर्तमान में अनुसंधान जारी है। 2004 तक प्राप्त जानकारी के अनुसार, जानवरों पर ऐसी एक दवा का प्रयोग सफलतापूर्वक किया जा चुका है, और मई 2006 में मिली जानकारी के अनुसार अभी यह मनुष्यों के लिये चिकित्सीय परीक्षण चरण में है।\n\nभोजन के बाद च्युइंग गम चबाना लार के प्रवाह को बढ़ाता है, जो अम्लीय पीएच (pH) वातावरण को प्राकृतिक रूप से कम करती है और पुनर्खनिजीकरण को प्रोत्साहित करती है।\n\nज़ाइलिटॉल लॉली (Xylitol lollies) और गम (gum) भी स्ट्रेप्टोकॉकस म्युटान्स (स्ट्रेप्टोकॉकस mutans) की वृद्धि को रोकते हैं।\n\nपूरे विश्व में, अधिकांश बच्चे और अनुमानित रूप से नब्बे प्रतिशत वयस्कों ने क्षरण का अनुभव किया है और यह बीमारी एशियाई और लैटिन अमरीकी देशों में सर्वाधिक तथा अफ्रीकी देशों में सबसे कम प्रचलित है। संयुक्त राज्य अमरीका में, दंत क्षरण बचपन की सबसे आम दीर्घकालिक बीमारी है और यह अस्थमा की तुलना में कम से कम पांच गुना ज़्यादा आम है। यह बच्चों में दांतों के टूटने का मुख्य रोगात्मक कारण है। पचास वर्ष से अधिक आयु के उनत्तीस से उनसठ प्रतिशत वयस्क क्षरण का अनुभव करते हैं। \n\nकुछ विकसित देशों में मामलों की संख्या में कमी आई है और सामान्यतः इस कमी का श्रेय बेहतर मौखिक स्वास्थ्य की आदतों में सुधार और फ्लोराइड उपचार जैसे प्रतिरोधक उपायों को दिया जाता है। इसके बावजूद, जिन देशों ने दंत क्षय के मामलों में सकल कमी का अनुभव किया है, उनमें भी इस बीमारी के वितरण में विषमता बनी हुई है। संयुक्त राज्य अमरीका व यूरोप के बच्चों की बाईस प्रतिशत जनसंख्या दंत क्षय के कुल मामलों के साठ से अस्सी प्रतिशत को झेल रही है। इस बीमारी का एक इसी प्रकार का असमान वितरण पूरे विश्व में देखा जाता है, जिसमें कुछ बच्चों में शून्य या बहुत कम क्षरण है, जबकि अन्य बच्चों में इसकी मात्रा बहुत उच्च है। ऑस्ट्रेलिया, नेपाल और स्वीडन में बच्चों में दंत क्षय के मामलों की संख्या कम है, जबकि कोस्टा रिका और स्लोवाकिया में यह संख्या बहुत अधिक है।\n\nपारंपरिक “डीएमएफ (DMF)\" (क्षय/अनुपस्थित/पूरित (decay/missing/filled)) सूचकांक लोगों के बीच क्षरण के प्रचलन और साथ ही आवश्यक दंत उपचार का अनुमान लगाने की सबसे आम विधि है। यह सूचकांक एक सलाई, दर्पण व कपास के गोले का प्रयोग करते हुए व्यक्तियों के वास्तविक चिकित्सीय परीक्षण पर आधारित होता है। चूंकि डीएमएफ सूचकांक एक्स-रे चित्रण के बिना बनाया जाता है, अतः यह क्षरण के वास्तविक विस्तार और आवश्यक उपचार को कम आंकता है।\n\nदंत क्षरण का एक बहुत लंबा इतिहास है। दस लाख वर्षों से भी अधिक समय पूर्व ऑस्ट्रेलोपिथेकस (Australopithecus) जैसे मानव-पूर्वज दंत छिद्रों से ग्रसित रहे थे। क्षरण के विस्तार में सर्वाधिक वृद्धि को खान-पान में परिवर्तनों के साथ जोड़ा जाता रहा है।\nपुरातात्विक प्रमाण यह दर्शाते हैं कि दंत क्षय एक प्राचीन बीमारी है, जो प्रागैतिहासिक काल में भी मौजूद थी। नवपाषाण काल के दस लाख वर्ष पुराने कपाल का तिथि-निर्धारण (skulls dating) क्षरण के चिह्न प्रदर्शित करता है, हालांकि पूर्व-पाषाण युग व मध्य-पाषाण युग के कपाल इसका अपवाद हैं। नव-पाषाण काल में क्षरण के बढ़े हुए मामलों का कारण पौधों से प्राप्त भोजन, जो कार्बोहाइड्रेट युक्त होता है, की बढ़ी हुई खपत को दिया जा सकता है। यह भी माना जाता है कि दक्षिण एशिया में चावल की खेती की शुरुआत के कारण भी क्षरण के मामलों में वृद्धि हुई। \n\n5000 ई. पू. की सुमेरियाई पुस्तक क्षरण के कारण के रूप में एक “दंत कृमि” का वर्णन करती है। इस विश्वास के प्रमाण भारत, मिस्र, जापान और चीन में भी प्राप्त हुए हैं। खुदाई में मिली पुरानी खोपड़ियां प्राचीन दंत कार्य के प्रमाण दर्शाती हैं। पाकिस्तान में मिले 5500 ई.पू. से 7000 ई.पू. पुराने दांत लगभग सटीक छिद्र दर्शाते हैं, जो प्राचीन दंत ड्रिल द्वारा किये गये थे। मिस्र के 1550 ई.पू. के एक ग्रंथ, द एबर्स पैपीरस (The Ebers Papyrus) में दांतों की बीमारियों का उल्लेख है। 668 से 626 ई.पू. के दौरान असीरिया के सर्गोनाइड राजवंश के दौर में, राजा के चिकित्सकों द्वारा किये गये लेखन में सूजन के कारण एक दांत को उखाड़ने की आवश्यकता का वर्णन किया गया है। रोमन साम्राज्य में, पके हुए भोजन के व्यापक प्रयोग के कारण क्षरण के प्रचलन में थोड़ी वृद्धि हुई। मिस्र की सभ्यता के साथ ही, ग्रीक-रोमन सभ्यता में क्षरण से उत्पन्न दर्द के लिये उपचार उपलब्ध थे।\n\nपूरे कांस्य युग और लौह-युग के दौरान क्षरण की दर निम्न बनी रही, लेकिन मध्य युग में इसमें अत्यधिक वृद्धि हुई। क्षरण के प्रचलन में आवधिक वृद्धि 1000 ईसवी में हुई वृद्धि की तुलना में कम रही है, जब गन्ना पश्चिमी विश्व में अधिक सरलता से मिलने लगा. उपचार में मुख्यतः जड़ी-बूटियों संबंधी उपचार और जादू-टोना शामिल था, लेकिन कभी-कभी इनमें रक्तस्राव भी शामिल होता था। उस काल के हज्जाम शल्य-चिकित्सकों द्वारा प्रदान की जाने वाली सेवाओं में दंत उच्छेदन भी शामिल था। प्रशिक्षुता के द्वारा अपना प्रशिक्षण लेकर, ये स्वास्थ्य प्रदाता दांत के दर्द को समाप्त करने में काफी हद तक सफल रहे थे और संभवतः उन्होंने अनेक मामलों में संक्रमण के व्यवस्थित विस्तार को भी रोका था। रोमन कैथलिकों में संत एपोलॉनिया (Saint Apollonia) से की जाने वाली प्रार्थनाओं, भाग्य के रक्षक (the patroness of dentistry), का उद्देश्य दांत के संक्रमण से उपजे दर्द का उपचार करना था। \n\nइस बात के प्रमाण भी उपलब्ध हैं कि उत्तर अमरीका में उपनिवेश बसाने वाले यूरोपीय लोगों के संपर्क में आने के बाद उत्तर अमरीका के भारतीयों (North American Indians) में दंत क्षरण की समस्या में वृद्धि हुई। उपनिवेशन से पूर्व, उत्तर अमरीका के भारतीय (North American Indians) शिकार से प्राप्त भोजन पर आश्रित थे, लेकिन इसके बाद वे मकई की खेती पर अत्यधिक निर्भर हो गए, जिसने इस समूह को क्षरण के प्रति अधिक संवेदनशील बना दिया। \n\nमध्य इस्लामिक विश्व में, अल-गज़्ज़र (al-Gazzar) और अविसीना (Avicenna) (\"द कैनन ऑफ मेडिसिन (The Canon of Medicine)\" में) जैसे मुस्लिम चिकित्सकों ने क्षरण का सबसे प्राचीन ज्ञात उपचार प्रदान किया है, हालांकि अपने पूर्वजों की ही तरह उनका भी यह विश्वास था कि इसका कारण दंत-कृमि थे। 1200 ईसवी में गौबारी (Gaubari) नामक एक अन्य मुस्लिम दंत-चिकित्सक ने इस विश्वास को झूठा साबित कर दिया, जो अपनी पुस्तक \"बुक ऑफ एलाइट कन्सर्निंग द अनमास्किंग ऑफ मिस्ट्रीज़ एण्ड टीयरिंग ऑफ वेल्स (Book of the Elite concerning the unmasking of mysteries and tearing of veils)\" में, दंत-कृमि को क्षरण का कारण मानने के विचार को खारिज करने वाले पहले व्यक्ति थे और उन्होंने कहा कि वास्तव में दंत कृमि का कोई अस्तित्व ही नहीं है। इस प्रकार तेरहवी सदी के बाद से इस्लामिक विश्व में दंत-कृमि के सिद्धांत को स्वीकार करना बंद कर दिया गया।\n\nयूरोपीय ज्ञान युग (European Age of Enlightenment) के दौरान, यूरोपीय चिकित्सा समुदाय में भी इस विश्वास को स्वीकार करना बंद कर दिया गया कि क्षरण का कारण कोई “दंत-कृमि” था। पियरे फॉचार्ड (Pierre Fauchard), जिन्हें आधुनिक दंत-चिकित्सा के जनक के रूप में जाना जाता है, इस बात को अस्वीकार करने वाले शुरुआती लोगों में से थे कि दंत क्षय कृमि के कारण होता था और उन्होंने उल्लेख किया कि चीनी दांतों व मसूड़ों के लिये हानिकारक थी। 1850 में, क्षरण के प्रचलन में एक अन्य तीव्र वृद्धि उत्पन्न हुई और ऐसा माना जाता है कि ऐसा भोजन में हुए व्यापक परिवर्तनों के कारण हुआ था। इस समय से पूर्व तक, क्षरण का सबसे ज्यादा होने वाला प्रकार दांत की ग्रीवा में होने वाला क्षरण था, लेकिन गन्ने, परिशोधित आटे, ब्रेट और मीठी चाय की उपलब्धता में हुई वृद्धि के साथ ही गड्ढों व दरारों में होने वाले क्षरण में भी वृद्धि हुई। \n\n1890 के दशक में, डब्ल्यू. डी. मिलर (W.D. Miller) ने अध्ययनों की एक श्रृंखला आयोजित की, जिसके परिणामस्वरूप उन्होंने दंत क्षरण की एक व्याख्या दी, जो वर्तमान सिद्धांतों पर प्रभाव डालने वाली सिद्ध हुई। उन्होंने पाया कि मुंह में जीवाणु रहते हैं और वे ऐसे अम्ल उत्पन्न करते हैं, जो किण्वन-योग्य कार्बोहाइड्रेट की उपस्थिति में दांत की संरचना का विघटन कर देते हैं। इस व्याख्या को कीमोपैरासाइटिक क्षरण सिद्धांत (chemoparasitic caries theory) के रूप में जाना जाता है। जी. वी. ब्लेक (G.V. Black) तथा जे. एल. विलियम्स (J.L. Williams) द्वारा प्लाक पर किये गये अनुसंधान के साथ ही, मिलर का योगदान क्षरण के हेतुविज्ञान की वर्तमान व्याख्या का आधार बना। 1921 में फर्नेन्डो ई. रॉड्रिग्ज़ वर्गेस (Fernando E. Rodriguez Vargas) ने जीवाणुओं की विशिष्ट प्रजातियों में से अनेक की पहचान की थी।\n\n\n", "id": "214684", "title": "दंत-क्षरण"}
{"url": "https://hi.wikipedia.org/wiki?curid=214686", "text": "अपवाह वेग\n\nकिसी चालक में मुक्त इलेक्ट्रोन कक्ष ताप पर इधर-उधर याद्रछिक गति करते हुऐ धनावेशित जालकों से टकराते हुऐ जो औसत गति करते हैं, उसे अपवाह वेग (Drift velocity) कहते हैं।\n", "id": "214686", "title": "अपवाह वेग"}
{"url": "https://hi.wikipedia.org/wiki?curid=214690", "text": "भारतीय चार्टर्ड वित्तीय विश्लेषक संस्थान\n\nभारतीय चार्टर्ड वित्तीय विश्लेषक संस्थान की स्थापना १९८४ में छात्रों, कामकाज़ी इग्ज़ेक्यटिवों और व्यवसायियों को वित्त और प्रबन्धन में उच्च गुणवत्ता शिक्षा प्रदान करने के उद्देश्य से खोला गया था। यह विश्वविद्यालय उत्तराखण्ड, त्रिपुरा, सिक्किम, मेघालय, मिज़ोरम, नागालैण्ड और झारखण्ड राज्यों में क्रमशः विधायिकाओं के अधीन है। राजस्थान, पञ्जाब और छत्तीसगढ़ की राज्य सरकारों ने विश्वविद्यालय को अपने राज्यों में इसकी शाखाएँ खोलने के लिए इच्छा पत्र जारी किए हैं। प्रत्येक राज्य का विश्वविद्यालय पृथक और स्वतन्त्र वैध संस्था है।\n", "id": "214690", "title": "भारतीय चार्टर्ड वित्तीय विश्लेषक संस्थान"}
{"url": "https://hi.wikipedia.org/wiki?curid=214694", "text": "उपोष्णकटिबन्ध\n\nउपोष्णकटिबन्ध पृथ्वी के उष्णकटिबंधीय क्षेत्र के तुरंत उत्तर तथा दक्षिण से सटकर लगे हुए क्षेत्र को कहते हैं जो कि कर्क रेखा और मकर रेखा के क्रमशः उत्तर तथा दक्षिण का इलाका है। यह क्षेत्र अमूमन दोनों गोलार्धों में २३.५° से लेकर ४०° तक के अक्षांशों में पाया जाता है हालांकि यह मौसम अधिक ऊँचाई वाले क्षेत्रों में या उष्णकटिबंधीय इलाकों में भी पाया जा सकता है।\nजलवायु विज्ञानी ग्लेन जी ट्रेवर्था के अनुसार, एक उप-उष्णकटिबंधीय क्षेत्र में साल में कम से कम आठ महीने औसतन १०° से. (५०.०° फ़ारनहाइट) या उससे ऊपर का तापमान होना चाहिए। \n\nअमेरिकी जलवायु विज्ञानी जॉन. एफ. ग्रिफ़िथ ने अपनी पुस्तक ऍप्लाइड क्लामेटॉलजी (Applied climatology) में यह विवरण किया है कि उप-उष्णकटिबंध के सबसे ठंडे महीने में तापमान 6° से. (42.8° फ़ारनहाइट) और 18° से. (64.4° फ़ारनहाइट) के बीच होना चाहिए। \nउप-उष्णकटिबंधीय जलवायु में सर्दियाँ अपेक्षाकृत गुनगुनी होती हैं, लेकिन गर्मी के मौसम की तरह गर्म नहीं होती हैं। ये मौसम शायद ही कभी पाला या बर्फबारी देखते हैं और इनमें ताड़, नींबू-वंशी और कई चौड़ी पत्तियों वाले सदाबहार वृक्ष पनपते हैं, उन मध्य अक्षांशों के विपरीत जिनमें मज़बूत पर्णपाती और शंकुधारी पेड़ हावी रहते हैं। \nउष्णकटिबंधीय पक्ष की ओर रुख करने से ज्ञात होता है कि गुलाबी सर्दियों वाला मौसम पूरी तरह गायब हो जाता है, जबकि उप-उष्णकटिबंधों की ध्रुवाभिमुखीय सीमा पर सर्दियाँ ज़्यादा प्रभावशाली होती हैं।\nसमूचे उप-उष्णकटिबंधीय क्षेत्र भर में वर्षा स्वरूप व्यापक रूप से बदलता है जैसे गर्म रेगिस्तान, सवाना, मानसून के जंगलों, नम जंगलों और भूमध्य जलवायु क्षेत्र के गर्म भागों में। \n\n", "id": "214694", "title": "उपोष्णकटिबन्ध"}
{"url": "https://hi.wikipedia.org/wiki?curid=214704", "text": "टीवीऍस इलैक्ट्रॉनिक्स\n\nटीवीऍस इलैक्ट्रॉनिक्स भारत की प्रमुख संगणक उपकरण निर्माता कंपनी है। कुँजीपटल के निर्माण के क्षेत्र में यह भारत की सबसे अग्रणी कंपनी है। भारत सरकार द्वारा रुपये के प्रतीक चिह्न को स्वीकृति प्रदान करने के पश्चात सर्वप्रथम इसी कंपनी ने अपने 'टीवीऍस गोल्ड भारत' नामक नए कुँजी पटल में टैब के ठीक ऊपर रुपये के चिह्न को शामिल किया। \n\n", "id": "214704", "title": "टीवीऍस इलैक्ट्रॉनिक्स"}
{"url": "https://hi.wikipedia.org/wiki?curid=214706", "text": "अज्ञातवास\n\nअज्ञातवास का अर्थ है बिना किसी के द्वारा जाने गए किसी अपरिचित स्थान में रहना। द्यूत में पराजित होने पर पांडवों को बारह वर्ष जंगल में तथा तेरहवाँ वर्ष अज्ञातवास में बिताना था। पांडवों के जीवन में अज्ञातवास का समय बड़े महत्व का था। अपने असली वेश में रहने पर पांडवों के पहचाने जाने की आशंका थी, इसीलिए उन लोगों ने अपना नाम बदलकर मत्स्य जनपद की राजधानी विराटनगर (आधुनिक बैराट) में विराटनरेश की सेवा करना उचित समझा। युधिष्ठिर ने कंक नामधारी ब्राह्मण बनकर राजा की सभा में द्यूत आदि खेल खिलाने (सभास्तर) का काम स्वीकार किया। भीम ने बल्लव नामधारी रसोइए का, अर्जुन ने बृहन्नला नामधारी नृत्य शिक्षक का, नकुल ने ग्रथिक नाम से अश्वाध्यक्ष का तथा सहदेव ने तंतिपाल नाम से गोसंख्यक का काम अंगीकार किया। द्रौपदी ने रानी सुदेष्णा की सैर्ध्रीं बनकर केश संस्कार का काम अपने जिम्मे लिया। पांडवों ने यह अज्ञातवास बड़ी सफलता से बिताया। राजा का श्यालक कीचक द्रौपदी के साथ दुर्व्यवहार करने के कारण भीम के द्वारा एक सुंदर युक्ति से मार डाला गया (महाभारत, विराटपर्व)।\n", "id": "214706", "title": "अज्ञातवास"}
{"url": "https://hi.wikipedia.org/wiki?curid=214712", "text": "अभोरर्स\n\nइंगलैंड के इतिहास में सन् १६७९ में अभोरर्स (Abhorrers) नाम उन व्यक्तियों को दिया गया जिन्होने निम्नलिखित कार्यवाही का घृणात्मक विरोध (abhorrence) किया।\n\nप्रोटेस्टेंट मतावलंबी लार्ड चांसलर शैफ़्ट्सबरी ने कैथोलिक मत के प्रसार का अवरोध करने तथा यार्क के ड्यूक जेम्स का उत्तराधिकार अवैध घोषित करने के लिए आंदोलन संगठित किया। जेम्स को सिंहासन से वंचित करने के लिए पार्लियामेंट में एक्स्क्लूज़न बिल प्रस्तुत किया गया। बिल को विफल करने के लिए चार्ल्स द्वितीय ने १६७९ में पार्लियामेंट भंग कर दी, फिर उसी वर्ष अक्टूबर में नई निर्वाचित पार्लियामेंट भी वर्ष भर के लिए स्थगित कर दी। शैफ़्ट्सबरी के आंदोलन के फल स्वरूप अनेक व्यक्तियों ने पार्लियामेंट फिर से बुलाने के लिए सम्राट् के सम्मुख प्रार्थनापत्र भेजे। प्रतिकार रूप में सर जार्ज जेफ्री औऱ फ्रांसिस विथेंस ने सम्राट् के समक्ष इस कार्य का घृणात्मक विरोध (abhorrence) प्रदर्शित करते हुए निवेदनपत्र भेजा। इस समय चार्ल्स की लोकप्रियता में वृद्धि तथा शैफ़्ट्सबरी के अनुचित कार्यों के कारण जनता में से भी अनेक व्यक्तियों ने प्रार्थियों के विरुद्ध आवेदन किया। जिन व्यक्तियों ने इस प्रकार के घृणात्मक विरोध का प्रदर्शन किया था उन्हें अभोरर्स (Abhorrers) कहा गया। बाद में इन्हें व्यंग रूप में टोरी संज्ञा प्राप्त हुई, तथा प्रार्थी दल को ह्विग संज्ञा।\n", "id": "214712", "title": "अभोरर्स"}
{"url": "https://hi.wikipedia.org/wiki?curid=214724", "text": "बन्दरपूँछ\n\nबन्दरपूँछ पश्चिमी हिमालय की एक चोटी का नाम है। यह चोटी भारत के उत्तराखण्ड राज्य में स्थित है। यमुना नदी का उद्गम क्षेत्र बन्दरपूँछ के पश्चिमी यमनोत्री हिमनद में है।\n", "id": "214724", "title": "बन्दरपूँछ"}
{"url": "https://hi.wikipedia.org/wiki?curid=214727", "text": "उत्तराखण्ड में जिलावार विधानसभा सीटें\n\nउत्तराखण्ड में जिलावार विधानसभा सीटें उत्तराखण्ड के जिलों के अन्तर्गत आने वाली विधानसभा सीटें हैं। इस सूची में जिला और उस जिले में उत्तराखण्ड विधानसभा की कौन-कौन सी सीटें हैं दिया गया है। भारतीय चुनाव आयोग द्वारा विर्वाचन क्षेत्रों का परिसीमन किए जाए से उत्तराखण्ड में भी सीटों में बदलाव आया है। इस सूची में भूतपूर्व सीटें किसी भी जिले में नहीं दी गई हैं।\n\n\n\n\n\n\n\n\n\n\n\n\n\n\nनिम्नलिखित भूतपूर्व सीटें परिसीमन के बाद अब अस्तित्व में नहीं है।\n\n\n", "id": "214727", "title": "उत्तराखण्ड में जिलावार विधानसभा सीटें"}
