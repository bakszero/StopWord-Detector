{"url": "https://hi.wikipedia.org/wiki?curid=719593", "text": "आर्मेचर\n\nविद्युत इंजीनियरी में आर्मेचर (armature), विद्युत मशीनों का मुख्य भाग है। विद्युत-यांत्रिक मशीनों या विद्युत-मशीनों के दो मुख्य भागों में से एक को आर्मेचर कहते हैं। किन्तु स्थायी चुम्बक या विद्युत चुम्बक के पोल पीस (pole piece) को भी आर्मेचर कहा जाता है। इसी प्रकार परिनालिका या रिले के लोहे से निर्मित चलायमान भाग को भी आर्मेचर कहते हैं।\n", "id": "719593", "title": "आर्मेचर"}
{"url": "https://hi.wikipedia.org/wiki?curid=719612", "text": "पादना\n\nगुदाद्वार से गैस निकालना पादना (Fart) कहलाता है।\n\n", "id": "719612", "title": "पादना"}
{"url": "https://hi.wikipedia.org/wiki?curid=719622", "text": "बाइनरी ऐडर\n\nबाइनरी ऐडर एक डिजिटल सर्किट होता है जो दो बाइनरी नंबरों का योग करता है। बाइनरी ऐडर दो मूलभूत अंगों से बनता है - अर्ध ऐडर (half adder) और पूर्ण ऐडर (full adder)।\n\nअर्ध ऐडर एक डिजिटल सर्किट होता है जो दो बिटों का योग करता है। ये दो बिट इनपुट लेता है और दो बिट आउटपुट देता है - एक आउटपुट बिट इनपुट बिटों का योग देता है और दूसरा आउटपुट बिट उनका कैरी देता है। ऊपर दिया गया टेबल इनपुट बिटों की हर मुमकिन कॉम्बिनेशन के लिए अपेक्षित आउटपुट बिट दर्शाता है (इस टेबल में इनपुट बिटों को A और B से, कैरी आउटपुट बिट को C से और योग आउटपुट बिट को S से लेबल किया गया है)। इस टेबल से यह देखा जा सकता है कि योग आउटपुट बिट वाला कॉलम XOR गेट और कैरी आउटपुट बिट वाला कॉलम एंड गेट के ट्रुथ टेबल जैसा है। इसलिए योग आउटपुट को बनाने के लिए XOR गेट और कैरी आउटपुट को बनाने के लिए एण्ड गेट का प्रयोग किया जाता है। ऊपर दिया गया चित्र इन गेटों से बना अर्ध ऐडर दिखता है।\n", "id": "719622", "title": "बाइनरी ऐडर"}
{"url": "https://hi.wikipedia.org/wiki?curid=719623", "text": "इनकोडर\n\nEn-coder - यह Ek logic circuit h जिसका use disimal ko तुल्य binary no. Me change Kerne ke liye kiya jata hai\n", "id": "719623", "title": "इनकोडर"}
{"url": "https://hi.wikipedia.org/wiki?curid=719624", "text": "डिकोडर\n\nइसका प्रयोग बाइनरी नंबर को दश्म्लब संख्या में परिवर्तित करने के लिए किया जाता है।", "id": "719624", "title": "डिकोडर"}
{"url": "https://hi.wikipedia.org/wiki?curid=719634", "text": "प्रत्यावर्ती धारा मोटर\n\nप्रत्यावर्ती धारा से चलने वाली मोटरों को प्रत्यावर्ती धारा मोतर (AC motor) कहते हैं। प्रेरण मोटर और तुल्यकालिक मोटर आदि प्रमुख ए सी मोटरें हैं।\n\n\n\n", "id": "719634", "title": "प्रत्यावर्ती धारा मोटर"}
{"url": "https://hi.wikipedia.org/wiki?curid=719638", "text": "भारतीय क्रिकेट टीम का ज़िम्बाब्वे दौरा २०१६\n\nभारतीय क्रिकेट टीम ने ज़िम्बाबे का दौरा किया जिसमें ११ जून २०१६ से २२ जून २०१६ तक ३ ट्वेन्टी - ट्वेन्टी तथा ३ ही वनडे मैच खेले जाएंगे। इस श्रृंखला में पहले ज़िम्बाबे की कमान हैमिल्टन मासाकादजा को दी थी लेकिन बाद में बदलकर ग्रीम क्रेमर को कप्तान चुना गया। जबकि भारतीय टीम की कमान महेन्द्र सिंह धोनी ही संभालेंगे। इस दौरे में भारतीय क्रिकेट टीम ने वनडे सीरीज में ज़िम्बाब्वे को ३-० से हराया तथा टी२० में २-१ से।\n", "id": "719638", "title": "भारतीय क्रिकेट टीम का ज़िम्बाब्वे दौरा २०१६"}
{"url": "https://hi.wikipedia.org/wiki?curid=719682", "text": "इंदर मल्होत्रा\n\nइंदर मल्होत्रा (1930 – 2016) एक भारतीय पत्रकार, संपादक और लेखक थे। वह भारत में कुछ शेष राजनीतिक पर्यवेक्षकों में से एक थे, जो 1947 में औपनिवेशिक शासन से भारत की स्वतंत्रता प्राप्त करने से पैदा हुए थे, और इस के बाद से सक्रिय थे। \n\nमल्होत्रा \"स्टेट्समैन\" में नई दिल्ली में 1965 से 1971 तीक निवासी संपादक थे। वह \"टाइम्स ऑफ इंडिया\" में भी 1978-1986 तीक इस ही स्थान पर रहे। इसके साथ ही वह 1965-1978 तीक द गार्डियन अख़बार के भारत के लिए संवाददाता रहे। 1986 के बाद से वह एक सिंडिकेटेड स्तंभकार रहे और उन्होंने भारत में और विदेश में कई दैनिक समाचार पत्रों और पत्रिकाओं के लिए लिखा। 1991 में मल्होत्रा ने इंदिरा गांधी की राजनीतिक और व्यक्तिगत जीवनी लिखी।\n\nइंदर मल्होत्रा को 2013 में रामनाथ गोयनका लाइफटाइम अचीवमेंट पुरस्कार मिला।\n\nमल्होत्रा 1930 में पैदा हुआ था। 11 जून, 2016 को उसका देहांत हो गया। उनकी शादी रेखा मल्होत्रा, 1950 के दशक में राम गोपाल नृत्य मंडली के साथ रही पूर्व शास्त्रीय नर्तकी के साथ   , हूई थी। रेखा की 81 साल की उम्र में 2007 में मौत हूई थी। जोड़े का एक बेटा था।\n", "id": "719682", "title": "इंदर मल्होत्रा"}
{"url": "https://hi.wikipedia.org/wiki?curid=719691", "text": "जॉर्ज ईस्टमैन\n\nजॉर्ज ईस्टमैन (अंग्रेजी :George Eastman ) (जन्म १२ जुलाई १८५४ से १४ मार्च १९३२) एक अमेरिकन खोजकर्ता ,उद्योगपति तथा ईस्टमैन कोडक के स्थापक थे , ईस्टमैन कोडक कम्पनी जो कि रोल फ़िल्म के रूप में फ़ोटोग्राफ़ी में उपयोग की जाती है। रोल फ़िल्म जो कि \"मोसन पिक्चर्स \"पर आधारित है। जॉर्ज ईस्टमैन ने १९२९ में पहली टेक्निकलर मूवी का डेमो दिया था। \n", "id": "719691", "title": "जॉर्ज ईस्टमैन"}
{"url": "https://hi.wikipedia.org/wiki?curid=719697", "text": "बंडोल\n\nबंडोल, \nभारत के राज्य मध्यप्रदेश के अन्तर्गत सिवनी जिला से 16 किलोमीटर उत्तर दिशा की ओर राष्ट्रीय राजमार्ग क्रमांक 7 जबलपुर रोड पर स्थित हैँ इस गाँव का भोगोलिक क्षेत्रफल 706.95 हेक्टेयर है यह एक बडी ग्राम पंचायत हैँ। \nइसे बण्डोल या बन्डोल नाम से भी जाना जाता है।\nबंडोल ग्राम पंचायत में औद्योगिक इकाई के रूप में पशु आहार संयंत्र है जो साँची दुग्ध शीत केन्द्र के साथ यहाँ स्थापित किया गया है। 1 किलोमीटर की दूरी पर श्रीवानी जल शोधन प्लांट यहाँ स्थापित है।\nबन्डोल का यह संपूर्ण क्षेत्र सर्वाधिक स्टोन क्रेशर होने के कारण ज्यादा जाना जाता है इसकी गिट्टीयाँ आस-पास के जिले खासकर बालाघाट जिले में ज्यादा पहुचायी जाती हैँ।\nगाँव की सप्ताहिक बाजार का दिन गुरुवार हैँ। बंडोल गाँव से 2 किलोमीटर पश्चिम दिशा की ओर वैनगंगा नदी \nप्रवाहित होती है।\nयह सिवनी जिला का एक मात्र पशु आहार संयंत्र है , जो साँची दुग्ध शीत केन्द्र के साथ यहाँ स्थापित है।\n\nयह प्रतिक्षालय हायर सेकेण्डरी स्कूल के समीप बाखारी रोड पर पँचायत द्वारा निर्माण किया गया हैँ।\n\n\n\nशासकीय प्राथमिक शाला माध्यम हिन्दी/ अंग्रेजी (प्राईमरी) \nगाँव में पहला प्रथामिक स्कूल सन् 1922 में खोला गया जिसे आज शासकीय प्राथमिक शाला के नाम से जाना जाता हैँ जो आज भी संचालित हो रहा हैँ। यह सबसे पुराना सरकारी स्कूल हैँ।\n\nयह उच्चतर विद्यालय होने से गाँव बच्चो के साथ साथ आस-पास के गाँव के बच्चे भी यह अध्ययन करने आते हैँ।\n\n", "id": "719697", "title": "बंडोल"}
{"url": "https://hi.wikipedia.org/wiki?curid=719714", "text": "बहुदेववाद\n\nएक से अधिक देवताओं की पूजा करना या एक से अधिक देवताओं के अस्तित्व को मानना बहुदेववाद या अनेकदेववाद या बहु-ईश्वरवाद (Polytheism/पॉलीथिज्म) कहलाता है। बहुदेववाद में विश्वास रखने वाले अधिकांश धर्मों में भिन्न-भिन्न देवता, प्रकृति की विभिन्न शक्तियों को निरुपित करते हैं। ये देवता या तो पूर्णतः स्वायत्त हैं या 'स्ऱिष्टिकर्ता ईश्वर' के कोई रूप हैं।\n\n\n", "id": "719714", "title": "बहुदेववाद"}
{"url": "https://hi.wikipedia.org/wiki?curid=719731", "text": "आंद्रिया सांसोविनो\n\nआंद्रिया कोंतुच्ची देल मोंते सांसोविनो (Andrea di Niccolò di Menco di Muccio ; १४६७ - १५२९) इटली का मूर्तिकार और भवन शिल्पी था। अरेज्जों के समीप मोंठे सांसोविनों (Monte San Savino) में वह पैदा हुआ, इसलिए उसका यही नाम प्रसिद्ध हो गया। वह कलागुरु पोलाइउला एंटोनियो का शिष्य था। सुप्रसिद्ध समकालीन इटालियन मूर्तिकार और भवनशिल्पी जोकोपॉसांसोविनो इसी का शिष्य था।\n\nपंद्रहवीं शताब्दी की फ्लोरेंस शैली पर सर्वप्रथम उसने टेराकोटा तथा संगमरमर पर मोंटे सांसोविनो और फ्लोरेंस के गिरजाघरों में अनेक धार्मिक और प्राचीन आख्यानों तथा बाइबिल के कथा-प्रसंगों का चित्रण किया। 'वर्जिन का राज्यारोहण', 'पियता', और 'अंतिम भोजन' जैसे चित्रांकनों के अतिरिक्त उसने अनेक प्रस्तर मूर्तियों का भी निर्माण किया। १४४० ई. में सम्राट जान द्वितीय द्वारा उसे पुर्तगाल आने का आमंत्रण मिला। कोयंब्रा के विशाल चर्च में अब भी उसकी बनाई कुछ मूर्तियाँ मिलती हैं।\n\nइन प्रारंभिक चित्रांकनों और मूर्तिशिल्प में दोनातेल्लो का विशेष प्रभाव द्रष्टव्य है, किंतु फ्लोरेंटाइन बैपटिस्ट्री के उत्तरी द्वार पर सेंट जॉन और ईसा की कतिपय प्रतिमाओं में रुढ़िवादी प्राचीन पद्धति भी अपनाई गई है। एक वर्ष तक वह वोल्टेरा में संगमरमर पर कार्य करता रहा और जेनोआ चर्च में वर्जिल और जॉन दि बैप्टिस्ट की मूर्तियों का निर्माण किया। उसने कुछ गिरजाघरों में समाधियाँ ओर स्मारक भी बनाए जिनमें एस मेरिया हेल पोपोलो चर्च की समाधि उसकी सर्वाधिक प्रसिद्ध कृति है। १५१२ ई. में सेंट एनी के साथ मेडोना और बालक क्राइस्ट की ग्रूप मूर्तियाँ उसने अंकित कीं। १५१३ से १५२८ तक लोरेटो में रहा जहाँ सांताकासा के बहिर्भाग और कक्ष स्तंभों पर उभरा हुआ चित्रांकन और प्रस्तर प्रतिमाएँ गढ़ीं। अनेक सहायकों से उसे मदद मिली, फिर भी उसकी अपनी कार्य प्रणाली और कलाटेक्नीक निराली है। \n", "id": "719731", "title": "आंद्रिया सांसोविनो"}
{"url": "https://hi.wikipedia.org/wiki?curid=719741", "text": "जोर्डी होव\n\nजोर्डी होव, ओसी (३१ मार्च १९२८ – J\n१० जून २०१६) एक कनाडाई प्रोफेशनल आइस हॉकी के खिलाड़ी थे जिनका जन्म ३१ मार्च १९२८ को हुआ था जबकि इनका निधन १० जून २०१६ को ओहियो ,संयुक्त राष्ट्र में हुआ। होव ने १९४६ से १९८० तक आइस हॉकी में २६ सीज़न खेले थे। इन्होंने पहले २५ सीज़न \"डेट्रॉइट रेड विंग्स\" के साथ गुजारे थे। इनकी प्रसिद्धता को देखकर ज्यादातर मिस्टर हॉकी के नाम से पुकारे जाते थे। जोर्डी होव अपने पूरे समय में सबसे महान आइस हॉकी के खिलाड़ी के लिए जाने जाते थे। \n\nहोव का जन्म फ्लोरल में एक फार्महाउस में हुआ था। इनके माता का नाम कैथरीन तथा पिता का नाम अल्बर्ट होव था। ये नौ भाई-बहिनों में से एक थे।   होव जब मात्र नौ दिन के थे तब इन्हें सस्काटून लेके चले गए थे ,उस वक़्त इनके पिता श्रमिक रूप में कार्य करते थे। गर्मियों के उन दिनों में होव अपने पिता के साथ कंस्ट्रक्शन के काम में हाथ बंटाते थे। \n", "id": "719741", "title": "जोर्डी होव"}
{"url": "https://hi.wikipedia.org/wiki?curid=719779", "text": "निमित्तोपादानेश्वरवाद\n\nनिमित्तोपादानेश्वरवाद (Panentheism) के अन्तर्गत ईश्वर को इस विश्व का निमित्त और उपादान कारण माना जाता है। इसके अलावा ईश्वर को विश्वातीत एवं विश्व में व्याप्त दोनों ही माना जाता है। इस दृष्टि से निमित्तोपादानेश्वरवाद, ईश्वरवाद के समान है और सर्वेश्वरवाद से अलग है। किन्तु निमित्तोपादानेश्वरवाद में ईश्वर को ईश्वरवाद की तरह व्यक्तित्ववान नहीं माना जाता है बल्कि इसमें सर्वेश्वरवाद की तरह ईश्वर को व्यक्तित्वरहित माना गया है। जहाँ सर्वेश्वरवाद के अनुसार 'सब कुछ ईश्वर है' (आल इज गॉड), वहीं निमित्तोपादानेश्वरवाद के अनुसार 'सब कुछ ईश्वर में है' (आल इज इन गॉड)। \n\n", "id": "719779", "title": "निमित्तोपादानेश्वरवाद"}
{"url": "https://hi.wikipedia.org/wiki?curid=719787", "text": "ईश्वर (भारतीय दर्शन)\n\nईश्वर शब्द भारतीय दर्शन तथा अध्यात्म शास्त्रों में जगत् की सृष्टि, स्थिति और संहारकर्ता, जीवों को कर्मफलप्रदाता तथा दु:खमय जगत् से उनके उद्धारकर्ता के अर्थ में प्रयुक्त होता है। कभी-कभी वह गुरु भी माना गया है। न्यायवैशेषिकादि शास्त्रों का प्राय: यही अभिप्राय है- \"एको विभु: सर्वविद् एकबुद्धिसमाश्रय:। शाश्वत ईश्वराख्य:। प्रमाणमिष्टो जगतो विधाता स्वर्गापवर्गादि।\"\n\nपातंजल योगशास्त्र में भी ईश्वर परमगुरु या विश्वगुरु के रूप में माना गया है। इस मत में जीवों के लिए तारकज्ञानप्रदाता ईश्वर ही है। परन्तु जगत् का सृष्टिकर्ता वह नहीं है। इस मत में सृष्टि आदि व्यापार प्रकृतिपुरुष के संयोग से स्वभावत: होते हैं। ईश्वर की उपाधि प्रकृष्ट सत्व है। यह षड्विंशतत्व (२६) रूप पुरुषविशेष के नाम से प्रसिद्ध है। अविद्या आदि पाँच कलेश, शुभाशुभ कर्म, जाति, आयु और भोग का विपाक तथा आशय का संस्कार ईश्वर का स्पर्श नहीं कर सकते। पंचविंशतत्व रूप पुरुषतत्व से वह विलक्षण है। वह सदा मुक्त और सदा ही ऐश्वर्यसंपन्न है। निरीश्वर सांख्यों के मत में नित्यसिद्धि ईश्वर स्वीकृत नहीं है, परंतु उस मत में नित्येश्वर को स्वीकार न होने पर भी कार्येश्वर की सत्ता मानी जाती है। पुरुष विवेकख्याति का लाभ किए बिना ही वैराग्य के प्रकर्ष से जब प्रकृतिलीन हो जाता है तब उसे कैवल्यलाभ नहीं होता और उसका पुन: उद्भव अभिनव सृष्टि में होता है। प्रलयावस्था के अनन्तर वह पुरुष उद्बुद्ध होकर सर्वप्रथम सृष्टि के ऊर्ध्व में बुद्धिस्थरूप में प्रकाश को प्राप्त होता है। वह सृष्टि का अधिकारी पुरुष है और अस्मिता समाधि में स्थित रहता है।\n\nयोगी, 'अस्मिता' नामक संप्रज्ञात समाधि में उसी के साथ तादात्म्य लाभ करते हैं। उसका ऐश्वरिक जीवन अधिकार संपद् रूपी जीवन्मुक्ति की ही एक विशेष अवस्था है। प्रारब्ध की समाप्ति पर उसकी कैवल्यमुक्ति हो जाती है। नैयायिक या वैशेषिकसंमत ईश्वर आत्मरूपी द्रव्य है और वह सर्वज्ञ तथा सर्वशक्तिसंपन्न परमात्मा के नाम से अभिहित है। उसकी इच्छादि शक्तियाँ भी अनन्त हैं। वह सृष्टि का निमित्त कारण है। परमाणु पुंज सृष्टि के उपादान कारण हैं।\n\nमीमांसक ईश्वर का अस्तित्व स्वीकार नहीं करते। वे भेद को अपौरुषेय मानते हैं और जगत् की सामूहिक सृष्टि तथा प्रलय भी स्वीकार नहीं करते। उक्त मत में ईश्वर का स्थान न सृष्टिकर्ता के रूप में है और न ज्ञानदाता के रूप में।\n\nवेदान्त में ईश्वर सगुण ब्रह्म का ही नामांतर है। ब्रह्म विशुद्ध चिदानंदस्वरूप निरुपाधि तथा निर्गुण है। मायोपहित दशा में ही चैतन्य को ईश्वर कहा जाता है। चैतन्य का अविद्या से योग होने पर वह जीव हो जाता हे। वेदांत में विभिन्न दृष्टिकोणों के अनुसार ब्रह्म, ईश्वर तथा जीवतत्व के विषय में अवच्छेदवाद, प्रतिबिंबवाद, आभासवाद आदि मत स्वीकार किए गए हैं। उनके अनुसार ईश्वरकल्पना में भी भेद हैं।\n\nशैव मत में शिव को नित्यसिद्ध ईश्वर या महेश्वर कहा जाता है। वह स्वरूपत: चिदात्मक हैं और चित्-शक्ति-संपन्न हैं। उनमें सब शक्तियाँ निहित हैं। बिंदुरूप माया को उपादान रूप में ग्रहण कर शिव शुद्ध जगत् का निर्माण करते हैं। इसमें साक्षात्कर्तृत्व ईश्वर का ही है। तदुपरांत शिव माया के उपादान से अशुद्ध जगत् की रचना करते हैं, किंतु उसकी रचना साक्षात् उनके द्वारा नहीं होती, बल्कि अनन्त आदि विद्येश्वरों द्वारा परम्परा से होती है। ये विद्येश्वर सांख्य के कार्येश्वर के सदृश हैं, परमेश्वर के तुल्य नहीं। विज्ञानाकल नामक चिदणु माया तत्व का भेद कर उसके ऊपर विदेह तथा विकरण दशा में विद्यमान रहते हैं। ये सभी प्रकृति तथा माया से आत्मस्वरूप का भेदज्ञान प्राप्त कर कैवल्य अवस्था में विद्यमान रहते हैं। परंतु आणव मल या पशुत्व के निवृत्त न होने के कारण ये माया से मुक्त होकर भी शिवत्वलाभ नहीं कर पाते। परमेश्वर इस मल के परिपक्व होने पर उसके अनुसार श्रेष्ठ अधिकारियों पर अनुग्रह का संचार कर उन्हें बैंदव देह प्रदान कर ईश्वर पद पर स्थापित कर सृष्टि आदि पंचकृत्यों के संपादन का अधिकार भी प्रदान करता है। ऐसे ही अधिकारी ईश्वर होते हैं। इनमें जो प्रधान होते हैं वे ही व्यवहारजगत् में ईश्वर कहे जाते हैं। यह ईश्वर माया को क्षुब्ध कर मायिक उपादानों से ही अशुद्ध जगत् का निर्माण करता है और योग्य जीवों का अनुग्रहपूर्वक उद्धार करता है। ये ईश्वर अपना-अपना अधिकार समाप्त कर शिवत्वलाभ करते हैं। निरीश्वर सांख्य के समस्त कार्येश्वर और यहाँ के मायाधिष्ठाता ईश्वर प्राय: एक ही प्रकार के हैं। इस अंश में द्वैत तथा अद्वैत शैव मत में विशेष भेद नहीं है। भेद इतना ही है कि द्वैत मतों में परमेश्वर सृष्टि का निमित्त या कर्ता है, उसकी चित्शक्ति कारण है और बिंदु उपादान है। कार्येश्वर भी प्राय: उसी प्रकार का है- ईश्वर निमित्त रूप से कर्ता है, वामादि नौ शक्तियाँ उसकी कारण हैं तथा माया उपादान है। अद्वैत मत में निमित्त और उपादान दोनों अभिन्न हैं, जैसा अद्वैत वेदांत में है।\n\nवैष्णव संप्रदाय के रामानुज मत में ईश्वर चित् तथा अचित् दो तत्वों से विशिष्ट है। ईश्वर अंगी है और चित् तथा अचित् उसके अंग हैं। दोनों ही नित्य हैं। ईश्वर का ज्ञान, ऐश्वर्य, मंगलमय गुणावली तथा श्रीविग्रह सभी नित्य हैं। ये सभी अप्राकृत सत्वमय हैं। किसी मत में वह चिदानंदमय है। गौडीय मत में ईश्वर सच्चिदानंदमय है और उसका विग्रह भी वैसा ही है। उसकी शक्तियाँ अंतरंग, बहिरंग और तटस्थ भेद से तीन प्रकार की है। अंतरंग शक्ति सत्, आनंद के अनुरूप संधिनीसंवित तथा ह्लादिनीरूपा है। तटस्थ शक्ति जीवरूपा है। बहिरंगाशक्ति मायारूपा है। उसका स्वरूप अद्वय ज्ञानतत्व है। परंतु ज्ञानी की दृष्टि से उसे अव्यक्तशक्ति ब्रह्म माना जाता है। योगी की दृष्टि से उसे परमात्मा कहा जाता है तथा भक्त की दृष्टि से भगवान् कहा जाता है, क्योंकि उसमें सब शक्तियों की पूर्ण अभिव्यक्ति रहती हे। इस मत में भी कार्यमात्र के प्रति ईश्वर निमित्त तथा उपादान दोनों ही माना जाता है। ईश्वर चित्, अचित्, शरीरी और विभु है। उसका स्वरूप, धर्मभूत ज्ञान तथा विग्रह सभी विभु हैं। देश, काल तथा वस्तु का परिच्छेद, उसमें नहीं है। वह सर्वज्ञ तथा सर्वशक्तिसंपन्न है। वात्सल्य, औदार्य, कारुण्य, सौंदर्य आदि गुण उसमें सदा वर्तमान हैं।\n\nश्रीसंप्रदाय के अनुसार ईश्वर के पाँच रूप हैं- पर, व्यूह, विभव, अंतर्यामी और अर्चावतार। परमात्मा के द्वारा माया शक्ति में ईक्षण करने पर माया से जगत् की उत्पत्ति होती है। वासुदेव, संकर्षण, प्रद्युम्न तथा अनिरुद्व वस्तुत: परमात्मा के ही चार रूप हैं। ये चार व्यूह श्रीसंप्रदाय के अनुसार ही गौड़ीय संप्रदाय में भी माने जाते हैं। वासुदेव, षाड्गुण्य विग्रह हैं परंतु संकर्षणादि में दो ही गुण हैं। इस मत के अनुसार भगवान् के पूर्ण रूप स्वयं श्रीकृष्ण हैं और उनके विलास नारायणरूपी भगवान् हैं, परंतु गुणों की न्यूनता रहती है। प्रकाश में स्वरूप तथा गुण दोनों ही समान रहते हैं।\n\nगीता के अनुसार ईश्वर पुरुषोत्तम या उत्तम पुरुष कहा जाता है। वही परमात्मा है। क्षर और अक्षर पुरुषों से वह श्रेष्ठ है। उसके परमधाम में जिसकी गति होती है उसका फिर प्रत्यावर्तन नहीं होता। वह धाम स्वयंप्रकाश है। वहाँ चंद्र, सूर्य आदि का प्रकाश काम नहीं देता। सब भूतों के हृदय में वह परमेश्वर स्थित है और वही नियामक है।\n\nप्राचीन काल से ही ईश्वरतत्व के विषय में विभिन्न ग्रंथों की रचना होती आई है। उनमें से विचारदृष्टि से श्रेष्ठ ग्रंथों में उदयनाचार्य की न्यायकुसुमांजलि है। इस ग्रंथ में पाँच स्तवक या विभाग हैं। इसमें युक्तियों के साथ ईश्वर की सत्ता प्रमाणित की गई है। चार्वाक, मीमांसक, जैन तथा बौद्ध ये सभी संप्रदाय ईश्वरतत्व को नहीं मानते। न्यायकुसुमांजलि में नैयायिक दृष्टिकोण के अनुसार उक्त दर्शनों की विरोधी युक्तियों का खंडन किया गया हे। उदयन के बाद गंगेशोपाध्याय ने भी तत्वचिंतामणि में ईश्वरानुमान के विषय में आलोचना की है। इसके अनंतर हरिदास तर्कवागीश, महादेव पुणतांबेकर आदि ने ईश्वरवाद पर छोटी-छोटी पुस्तकें लिखी हैं।\n\nरामानुज संप्रदाय में यामुन मुनि के सिद्धित्रय में ईश्वरसिद्धि एक प्रकरण है। लोकाचार्य के तत्वत्रय में तथा वेदांतदेशिक के तत्वमुक्ताकलाप, न्यायपरिशुद्धि आदि में भी ईश्वरसिद्धि विवेचित है। यह प्रसिद्धि है कि खंडनखंडकार श्रीहर्ष ने भी 'ईश्वरसिद्धि' नामक कोई ग्रंथ लिखा था। शैव संप्रदाय में नरेश्वरपरीक्षा प्रसिद्ध ग्रंथ है। प्रत्यभिज्ञा दर्शन में ईश्वरप्रत्यभिज्ञाविमर्शिनी का स्थान भी अति उच्च है। इसके मूल में उत्पलाचार्य की कारिकाएँ हैं और उनपर अभिनवगुप्तादि विशिष्ट विद्वानों की टिप्पणियाँ तथा व्याख्याएँ हैं। बौद्ध तथा जैन संप्रदायों ने अपने विभिन्न ग्रंथों से ईश्वरवाद के खंडन का प्रयत्न किया है। ये लोग ईश्वर को नहीं मानते थे किन्तु सर्वज्ञ को मानते थे। इसीलिए ईश्वरतत्व का खंडन कर सर्वज्ञ सिद्धि के लिए इन संप्रदायों द्वारा ग्रंथ लिखे गए। महापंडित रत्नकीर्ति का 'ईश्वर-साधन-दूषण' और उनके गुरु गौड़ीय ज्ञानश्री का 'ईश्वरवाददूषण' तथा 'वार्तिक शतश्लोकी' व्याख्यान प्रसिद्ध हैं। ज्ञानश्री विक्रमशील विहार के प्रसिद्ध द्वारपंडित थे। जैनों में अकलंक से लेकर अनेक आचार्यों ने इस विषय की आलोचना की है। सर्वज्ञसिद्धि के प्रसंग में बौद्ध विद्वान् रत्नकीर्ति का ग्रंथ महत्वपूर्ण है। मीमांसक कुमारिल ईश्वर तथा सर्वज्ञ दोनों का खंडन करते हैं। परवर्ती बौद्ध तथा जैन पंडितों ने सर्वज्ञखंडन के अंश में कुमारिल की युक्तियों का भी खंडन किया है।\n\n", "id": "719787", "title": "ईश्वर (भारतीय दर्शन)"}
{"url": "https://hi.wikipedia.org/wiki?curid=719789", "text": "ईसाई मत में ईश्वर\n\nबाइबिल में कहीं भी ईश्वर के स्वरूप का दार्शनिक विवेचन तो नहीं मिलता किंतु मनुष्यों के साथ ईश्वर के व्यवहार का जो इतिहास इसमें प्रस्तुत किया गया है उसपर ईश्वर के अस्तित्व तथा उसके स्वरूप के विषय में ईसाइयों की धारण आधारित है।\n\n(१) बाइबिल के पूर्वार्ध का वर्ण्य विषय संसार की सृष्टि तथा यहूदियों का धार्मिक इतिहास है। उससे ईश्वर के विषय में निम्नलिखित शिक्षा मिलती है : एक ही ईश्वर है- अनादि और अनंत; सर्वशक्तिमान और अपतिकार्य, विश्व का सृष्टिकर्ता, मनुष्य मात्र का आराध्य। वह सृष्ट संसार के परे होकर उससे अलग है तथा साथ-साथ अपनी शक्ति से उसमें व्याप्त भी रहता है। कोई मूर्ति उसका स्वरूप व्यक्त करने में असमर्थ है। वह परमपावन होकर मनुष्य को पवित्र बनने का आदेश देता है, मनुष्य ईश्वरीय विधान ग्रहण कर ईश्वर की आराधना करे तथा ईश्वर के नियमानुसार अपना जीवन बितावे। जो ऐसा नहीं करता वह परलोक में दंडित होगा क्योंकि ईश्वर सब मनुष्यों का उनके कर्मों के अनुसार न्याय करेगा।\n\nपाप के कारण मनुष्य की दुर्गति देखकर ईश्वर ने प्रारंभ से ही मुक्ति की प्रतिज्ञा की थी। उस मुक्ति का मार्ग तैयार करने के लिए उसने यहूदी जाति को अपनी ही प्रजा के रूप में ग्रहण किया तथा बहुत से नबियों को उत्पन्न करके उस जाति में शुद्ध एकेश्वरवाद बनाए रखा। यद्यपि बाइबिल के पूर्वार्ध में ईश्वर का परमपावन न्यायकर्ता का रूप प्रधान है, तथापि यहूदी जाति के साथ उसके व्यवहार के वर्णन में ईश्वर की दयालुता तथा सत्यप्रतिज्ञा पर भी बहुत ही बल दिया गया है।\n\n(२) बाइबिल के उत्तरार्ध से पता चलता है कि ईसा ने ईश्वर के स्वरूप के विषय में एक नए रहस्य का उद्घाटन किया है। ईश्वर तिर्यकू है, अर्थात् एक ही ईश्वर में तीन व्यक्ति हैं- पिता, पुत्र और पवित्र आत्मा।\n\nतीनों समान रूप से अनादि, अनंत और सर्वशक्तिमान् हैं क्योंकि वे तत्वत: एक हैं। ईश्वर के आभ्यंतर जीवन का वास्तविक स्वरूप है-पिता, पुत्र और पवित्र आत्मा का अनर्विचनीय प्रेम। प्रेम से ही प्रेरित होकर ईश्वर ने मनुष्य को अपने आभ्यंतर जीवन का भागी बनाने के उद्देश्य से उसकी सृष्टि की थी किंतु प्रथम मनुष्य ने ईश्वर की इस योजना को ठुकरा दिया जिससे संसार में पाप का प्रवेश हुआ। मनुष्यों को पाप से मुक्त करने के लिए ईश्वर ईसा में अवतरित हुआ जिससे ईश्वर का प्रेम और स्पष्ट रूप से परिलिक्षित होता है। ईसा ने क्रूस पर मरकर मानव जाति के सब पापों का प्रायश्चित किया तथा मनुष्य मात्र के लिए मुक्ति का मार्ग प्रशस्त कर दिया। जो कोई सच्चे हृदय से पछतावा करे वह ईसा के पुण्यफलों द्वारा पापक्षमा प्राप्त कर सकता है और अनंतकाल तक पिता-पुत्र-पवित्र आत्मा के आभ्यंतर जीवन का साझी बन सकता है। इस प्रकार ईश्वर का वास्तविक स्वरूप प्रेम ही है। मनुष्य की दृष्टि से वह दयालु पिता है जिसके प्रति प्रेमपूर्ण आत्मसमर्पण होना चाहिए। बाइबिल के उत्तरार्ध में ईश्वर को लगभग ३०० बार 'पिता' कहकर पुकारा गया है।\n\n(३) बाइबिल के आधार पर ईसाइयों का विश्वास है कि मनुष्य अपनी बुद्धि के बल पर भी ईश्वर का ज्ञान प्राप्त कर सकता है। अपूर्ण होते हुए भी यह ज्ञान प्रामाणिक ही है। ईसाई धर्म का किसी एक दर्शन के साथ अनिवार्य संबंध तो नहीं है, किंतु ऐतिहासिक परिस्थितियों के फलस्वरूप ईसाई तत्वज्ञ प्राय: अफलातून अथवा अरस्तू के दर्शन का सहारा लेकर ईश्वरवाद का प्रतिपादन करते हैं। ईश्वर का अस्तित्व प्राय: कार्य-कारण-संबंध के आधार पर प्रमाणित किया जाता है।\n\nईश्वर निर्गुण, अमूर्त, अभौतिक है। वह परिवर्तनीय, सर्वज्ञ, सर्वशक्तिमान, अनंत और अनादि है। वह सृष्टि के परे होते हुए भी इसमें व्याप्त रहता है; वह अंतर्यामी है। ईसाई दार्शनिक एक ओर तो सर्वेश्वरवाद तथा अद्वैत का विरोध करते हुए सिखलाते हैं कि समस्त सृष्टि (अत: जीवात्मा भी) तत्वत: ईश्वर से भिन्न है, दसूरी ओर वे अद्वैत को भी पूर्ण रूप से ग्रहण नहीं सकते, क्योंकि उनकी धारणा है कि समस्त सृष्टि अपने अस्तित्व के लिए निरंतर ईश्वर पर निर्भर रहती है।\n\n\n", "id": "719789", "title": "ईसाई मत में ईश्वर"}
{"url": "https://hi.wikipedia.org/wiki?curid=719790", "text": "ईवाँ तृतीय\n\nईवाँ तृतीय (Ivan III Vasilyevich ; रूसी: Иван III Васильевич; 22 जनवरी 1440, मॉस्को – 27 अक्टूबर 1505, मॉस्को) मास्को का ग्रांड ड्यूक। पिता वासिली द्वितीय के जीवनकाल में ही सहशासक घोषित किया गया, जिससे अन्य राजकुमार उसका स्थान न छीन सकें। रूस के इतिहास में यह अत्यधिक प्रसिद्ध है और \"ईवाँ महान्\" के नाम से विख्यात है। इसने मास्को के राज्य का विस्तार कर उसे पहले से तीन गुना कर दिया।\n\n१४७१-७८ की दो लड़ाइयों में इसने नोवगोरोदें को जीता। हैप्सवर्ग पवित्र रोमन सम्राट् द्वारा दी 'राजा' की उपाधि अस्वीकृत करते हुए इसने कहा, \"अपने देश में हम अपने पूर्वजों के समय से प्रभुत्वसंपन्न रहे हैं और ईश्वर से हमें प्रभुत्वशक्ति प्राप्त हुई है।\" धमकी या युद्ध द्वारा उसने यारस्लावो (१४६३), रोस्तोव (१४७४) और त्रंवेर (१४८५) हथियाह लिए। १४८० में तातार को खिराज देना बंद कर तातारों की दासता का जुआ उसने उतार फेंका।\n\nरूसी जाति का प्रथम सरदार तो यह पहले से ही था, बीजांतीनी साम्राज्य के अंमिम शासक के भाई थामस पालो ओलोगस की कन्या सोफिया (जोए) के साथ दूसरा विवाह कर मास्को की प्रतिष्ठा और उसकी अधिसत्ता में उसने वृद्धि की और बीज़ांतियम के द्विशीर्ष गृद्ध (ईगल) को मास्को के राजचिह्न में स्थान देकर ग्रीक ईसाई धर्म का संरक्षक होने का अपना दावा स्थापित किया। इस विवाह के फलस्वरूप मास्को में पूर्वी दरबारी ढंग और शानशौकत को स्थान मिला और राजा प्रजा से दूर हो गया। वह अपने को 'ओतोक्रात्' (स्वेच्छाचारी) कहता था और विदेशी पत्रव्यवहार में अपने को 'जार' लिखता था।\n\nरूस का प्रवेश बाल्टिक सागर में हो जाए, इस दृष्टि से उसने लिथुआनिया लेने का प्रयत्न किया, किंतु स्वीडन और पोलैंड के कारण उसका यह प्रयत्न सफल नहीं हुआ। दक्षिण में उसने अपना राज्य वोल्गा के मध्य तक फैलाया और तातारों को हराया। सरदारों की सत्ता घटाकर ईवाँ रूसी विधि (Sudebnik) का संहिताकरण किया।\n", "id": "719790", "title": "ईवाँ तृतीय"}
{"url": "https://hi.wikipedia.org/wiki?curid=719794", "text": "पूर्वी गंगवंश\n\nपूर्वी गंगवंश (ओड़िया : ଗଙ୍ଗ ବଂଶ ଶାସନ/गङ्ग बंश शासन) भारतीय उपमहाद्वीप का एक हिन्दू राजवंश था। उन्होने कलिंग को राजधानी बनाया। उनके राज्य के अन्तर्गत वर्तमान समय का सम्पूर्ण उड़ीसा तो था ही, इसके साथ ही पश्चिम बंगाल, आन्ध्र प्रदेश तथा छत्तीसगढ़ के भी कुछ भाग थे।इनका शासन ११वीं शताब्दी से १५वीं शताब्दी तक रहा। उनकी राजधानी का नाम 'कलिंगनगर' था जो वर्तमान समय में आन्ध्र प्रदेश के श्रीकाकुलम जिला का श्रीमुखलिंगम है। पहले यह उड़ीसा के गंजम जिले में था। पूर्वी गंगवंश के शासक कोणार्क के सूर्य मन्दिर के निर्माण के लिये प्रसिद्ध हैं।\n\n", "id": "719794", "title": "पूर्वी गंगवंश"}
{"url": "https://hi.wikipedia.org/wiki?curid=719798", "text": "केन्द्रीय विद्यालय क्र॰ 4, ग्वालियर\n\nकेन्द्रीय विद्यालय संख्या 4, ग्वालियर (भारत के मानव संसाधन विकास मंत्रालय, भारत सरकार के अधीन।), सी॰बी॰एस॰ई॰, नई दिल्ली से संबद्ध है और केन्द्रीय विद्यालय संगठन की एक शाखा है। विद्यालय विज्ञान और वाणिज्य संकायों में बारहवीं कक्षा तक के लिए स्कूल शिक्षा प्रदान करता है।\n\nकेन्द्रीय विद्यालय नंबर 4, वायुसेना स्थल महाराजपुर, ग्वालियर, 141 छात्रों और एक अस्थायी इमारत में कुछ स्टाफ के सदस्यों के साथ 1985 में केन्द्रीय विद्यालय संगठन, भोपाल क्षेत्र के एक संस्करण के रूप में स्थापित किया गया था। वर्तमान में यह 1249 छात्रों और 35 शिक्षकों को समाहित किए हुये है।\n\nयह विद्यालय प्राथमिक शिक्षा, माध्यमिक कक्षाओं व विज्ञान और वाणिज्य विषयों में वरिष्ठ माध्यमिक कक्षाओं हेतु शिक्षा प्रदान करता है।\n\nवर्तमान में यह विद्यालय केन्द्रीय विद्यालय संगठन, आगरा क्षेत्र के अंतर्गत आता है और श्री मुनेन्द्र सिंह इस संस्था के प्रधानाचार्य है।\n\n", "id": "719798", "title": "केन्द्रीय विद्यालय क्र॰ 4, ग्वालियर"}
{"url": "https://hi.wikipedia.org/wiki?curid=719804", "text": "पारम्परिक चिकित्सा\n\nपारम्परिक चिकित्सा (traditional medicine) या लोक चिकित्सा (folk medicine) कई मानव पीढ़ीयों द्वारा विकसित वे ज्ञान प्रणालियाँ होती हैं जिनके प्रयोग से आधुनिक चिकित्सा प्रणाली से भिन्न तरीके से शारीरिक व मानसिक रोगों की पहचान, रोकथाम, निवारण और इलाज करा जाता रहा है। कई एशियाई और अफ़्रीकी देशों में ८०% तक जनसंख्या प्राथमिक स्वास्थ्य उपचार में स्थानीय पारम्परिक चिकित्सा पर निर्भर है और केवल उन उपचारों के न काम करने पर ही आधुनिक चिकित्सा का सहारा लेती है। जब एक स्थान की पारम्परिक चिकित्सा शैली अपनी गृहभूमि से बाहर प्रयोग होती है तो उसे \"वैकल्पिक चिकित्सा\" (alternative medicine) कहते हैं।\n\nविश्व की प्रमुख पारम्परिक चिकित्सा शैलियों में आयुर्वेद, यूनानी चिकित्सा, सिद्ध चिकित्सा, प्राचीन ईरानी चिकित्सा, पारम्परिक चीनी चिकित्सा, पारम्परिक कोरियाई चिकित्सा, एक्यूपंक्चर, मुटी (दक्षिणी अफ़्रीकी पारम्परिक चिकित्सा), इफ़ा (पश्चिमी अफ़्रीकी पारम्परिक चिकित्सा) और अन्य पारम्परिक अफ़्रीकी चिकित्सा शैलियाँ शामिल हैं। पारम्परिक चिकित्सा के भिन्न क्षेत्रों में जड़ी-बूटी चिकित्सा, नृजाति चिकित्साविज्ञान (ऍथ्नोमेडिसिन), लोक वानस्पतिकी (ऍथ्नोबोटेनी) और चिकित्सक मानवशास्त्र सम्मिलित हैं।\n\n", "id": "719804", "title": "पारम्परिक चिकित्सा"}
{"url": "https://hi.wikipedia.org/wiki?curid=719816", "text": "राहीवाडा\n\nसिवनी जिले से 14 किलोमीटर दूर राष्ट्रीय राजमार्ग क्रमांक 7 पर स्थित यह गांव है इस गांव के धार्मिक स्थल में हनुमान मंदिर है जो हाइवे रोड पर पड़ता हैं। यह गांव बंडोल ग्राम पंचायत के अन्तर्गत आता हैं। इस ग्राम के पश्चिम दिशा में एक बहुत बड़ा गेट बनाया गया है। गेट पर भगवान श्री शिवजी का परिवार विराजित है। मुख्य मार्ग से 8 कि.मी. की दूरी पर पश्चिम में ग्राम दिघोरी में श्री गुरू रत्नेश्वर धाम का विशाल मंदिर दक्षिण शैली में बना है।\n", "id": "719816", "title": "राहीवाडा"}
{"url": "https://hi.wikipedia.org/wiki?curid=719823", "text": "उत्तर उपनिवेशवाद\n\nउत्तर उपनिवेशवाद (postcolonialism) अध्ययन की एक शाखा है जिसमें उपनिवेशवाद और साम्राज्यवाद से उत्पन्न होने वाले सांस्कृतिक और सामाजिक प्रभावों को समझा जाता है। इसमें किसी विदेशी शक्ति द्वारा किसी क्षेत्र पर क़ब्ज़ा होने से स्थानीय लोगों के जीवन पर होने वाले प्रभावों का अध्ययन करा जाता है। उत्तर आधुनिकतावाद के दृष्टिकोण से इन उपनिवेशी या भूतपूर्व उपनिवेशी क्षेत्रों में सूचना व ज्ञान के प्रसार का अध्ययन करा जाता है और यह भी समझा जाता है कि किस प्रकार बाहरी शक्ति स्थानीय लोगों की मानसिकता में हीन भावना उत्पन्न कर के उनपर लम्बे अरसे तक नियंत्रण रखते हैं। विदेशी साम्राज्यवादी शक्ति द्वारा शासक समाज और अधीन समाज की राजनैतिक, सांस्कृतिक और ऐतिहासिक छवियों को प्रस्तुत करने की शैलियों को भी देखा जाता है, क्योंकि यह भी विदेशी समाज द्वारा स्थानीय समाज को अधीन कर लेने का एक महत्वपूर्ण साधन होता है।\n\n", "id": "719823", "title": "उत्तर उपनिवेशवाद"}
{"url": "https://hi.wikipedia.org/wiki?curid=719824", "text": "आखिया खारस\n\nआखिया खारस (अथवा अहिकार) अस्सीरिया के राजा सिनाख़िरीब् को परामर्श देनेवाला एक प्राचीन मनीषी। आखिया खारस की कथा ई.पू. ५वीं शताब्दी से भी अधिक पुरानी है।\n\nइसकी जीवनकथा तथा सूक्तियाँ सीरिया, अरब, इथियोपिया, आर्मेनिया, रूमानिया और तुर्की की प्राचीन भाषाओं में उपलब्ध हैं। इसने अपने भतीजे नादान को दत्तक पुत्र के रूप में रख लिया था। पर नादान ने इसका विनाश करने का प्रयत्न किया, किन्तु वह भूमिगृह में छिपकर किसी प्रकार बच गया। वह प्रकट हुआ तब जब राजा को उसके परामर्श की आवश्यकता पड़ी। अत: उसने अपने प्रभाव को पुन: प्राप्त कर लिया। उसने अधर में प्रासाद का निर्माण करके तथा बालू की रस्सी बटकर मिस्र के सम्राट् को संतुष्ट किया। इसके पश्चात् उसने नादान को समुचित दंड दिया और उसकी लगातार भर्त्सना की। \n\n", "id": "719824", "title": "आखिया खारस"}
{"url": "https://hi.wikipedia.org/wiki?curid=719850", "text": "ऑरलैंडो नाइट क्लब गोलीबारी\n\nऑरलैंडो नाइट क्लब गोलीबारी १२ जून २०१६ को हुआ था। जिसमें १९ वर्षीय उमर मतीन नामक आतंकवादी ने अमेरिका के पल्स नाइट क्लब में ५० लोगों की गोली मार कर हत्या कर दी। यह क्लब ऑरलैंडो, फ्लोरिडा में स्थित एक समलैंगिक सभास्थल है। संयुक्त राज्य अमेरिका के इतिहास में यह सबसे भीषण गोलीबारी है, तथा ९/११ के उपरान्त १५ सालों में यहाँ सबसे बड़ा आतंकी हमला है।\n\nउमर मतीन अफ़्ग़ान मूल का अमेरिकी नागरिक था। उसके पास बंदूक का लाइसेंस था, तथा वो डेमोक्रैटिक पार्टी का पंजीकृत सदस्य था। २०१५ में उमर मतीन के पिता सिद्दीकी मतीन ने तालिबान का समर्थन किया था, एवं तालिबान के विरुद्ध पाकिस्तानी सेना की कार्यवाही के कड़ी आलोचना की थी।\n\nहमले से पहले ९११ आपातकालीन दूरभाष नंबर पर मतीन ने अपने आप को इस्लामी राज्य का सदस्य बताया था। रात्रि के २ बजे मतीन ने क्लब के अंदर कई लोगों को मार डाला एवं बाकी को बंधक बना लिया। पुलिसकर्मी जल्दी ही घटनास्थल पर पहुँच गए, परन्तु बंधकों की सुरक्षा हेतु उन्होंने क्लब के अंदर प्रवेश नहीं किया। सुबह पांच बजे उन्होंने बंधकों को छुड़ाने का निर्णय ले लिया। जैसे ही वे क्लब के अंदर पहुंचे, मतीन ने और गोलीबारी शुरू कर दी। पुलिस ने उसे मार डाला, तथा उत्तरजीवी बंधकों को छुड़ा लिया। ऑरलैंडो के महापौर के अनुसार अब तक ५० लोगों की मौत के पुष्टि की जा चुकी है, एवं ५३ लोग घायल हैं।\n", "id": "719850", "title": "ऑरलैंडो नाइट क्लब गोलीबारी"}
{"url": "https://hi.wikipedia.org/wiki?curid=719857", "text": "नई रीत\n\nनई रीत हिन्दी भाषा में बनी भारतीय फिल्म है, जिसका प्रदर्शन 1948 में हुआ था।\n\n1947 शुरू होते-होते भोपाल के प्रतिष्ठित व्यापारीगण श्री रामनारायण सिंहल व श्री सरदारमल ललवानी जी ने न्यू इण्डिया फिल्म कंपनी का गठन कर फिल्म बनाने का निश्चित करा। फिल्म की कथा, पटकथा व गीतलेखन की जिम्मेदारी लोकप्रिय हो चुके साहित्यकार भाई रतन कुमार को सौंपी गई। फिल्म का नाम, भाई रतनकुमार ने ही ’नई रीत’ रखा। फिल्म निर्माण के दौरान कुछ समय बम्बई भी रहना पड़ा।\n\nसाहित्यिक शैली को फिल्मी गीतों की शैली में सामंजस्य बिठा कुल 8 गीत भी तैयार करे गए। फिल्म की कहानी पारम्परिक की बजाय अपने जमाने से आगे की थी। इस फिल्म से प्रसिद्ध अभिनेत्री गीताबाली का फिल्म जगत में प्रवेश हुआ। अन्य कलाकार थे सुलोचना चटर्जी, लीला मिश्रा, राजेन्द्र, कृष्णकान्त, बद्रीप्रसाद, तिवारी, चंदा बाई, तारा बाई, रमेश सिन्हा, जैदी तथा बेबी अम्मू , इत्यादि। फिल्म के निर्देशक एस. के. ओझा ने फिल्म की मूल कथा में रद्दोबदल भी काफी करी। वे अन्य फिल्मों के भोपाल में ही शूटिंग की दृष्टि से बाद में भोपाल भी आए। फिल्म के संगीत निर्देशक एस. के. पाल थे। अधिकांश गीत मीना कपूर, शमशाद बेगम व कोरस में रिकार्ड किये गये। फिल्म के गीत, विशेषकर शमशाद बेगम वाले, काफी लोकप्रिय हुए।\n\nप्रथम स्वतंत्रता दिवस के अवसर पर फिल्म का काम बम्बई में चल रहा होने के कारण भाई रतनकुमार सहित पूरी फिल्म टीम को बम्बई में ही मनाना पड़ा। फिल्म के संबंध में यद्यपि कुछ लोगों का कहना था कि इस फिल्म के माध्यम से विलीनीकरण आंदोलन हेतु वित्तीय व्यवस्था करी जानी थी। तथापि भाई रतनकुमार ने फिल्म निर्माण हेतु बम्बई प्रवास व आने-जाने के दौरान विलीनीकरण आंदोलन की रूपरेखा तथा अखबार निकालने की प्रारम्भिक तैयारी पर भी काम करा। खण्डवा, जो कि रास्ते में ही पड़ता था तथा बम्बई से भी बहुत दूर नहीं था, में मौजूद पं. माखनलाल चतुर्वेदी तथा उनके सहायक रहे अभिन्न मित्र श्री प्रभागचन्द्र शर्मा (जिन्होंने अपना स्वयं का पत्र ’आगामी कल’ भी प्रारंभ कर दिया था) से सम्पर्क बनाए रखना भी भोपाल की अपेक्षा अधिक सुगम था। इनका सम्पर्क पं. नेहरू सहित अनेक राष्ट्रीय नेताओं से था। ( बाद में भाई रतनकुमार ने ही डॉ॰ शंकरदयाल शर्मा का सम्पर्क पं. नेहरू से करवाने के उद्देश्य से अपने अभिन्न मित्र प्रभागजी से मिलवाया था)।\n\nभोपाल में उपरोक्त सारी तैयारियां नवाब के गुप्तचरों व भेदियों के चलते आसान नहीं थीं। बाद में जब भाई रतनकुमार के सरकारी नौकरी से इस्तीफा देने पर लोगों द्वारा सवाल उठाए गये तो स्वयं नवाब साहब ने यही कारण बतला संतुष्ट करने की कोशिश करी कि वे (भाई रतनकुमार) अपना आगे कैरियर बम्बई फिल्म इंडस्ट्री में बनाने की कोशिश में हैं। भाई रतनकुमार को जब उक्त भ्रामक स्पष्टीकरण की भनक लगी तो उन्होंने अपनी स्वयं अपनी ओर से मूल कारण एक पत्र में सुस्पष्ट करते हुए उसकी प्रतियां वितरित कराईं। इस पत्र में यह पूर्णतया स्पष्ट करा गया था कि जिस सरकार के विरोध में वे अखबार निकालना व आंदोलन खड़ा करना चाहते हैं, व्यक्तिगत स्वार्थ की खातिर उसी सरकारी तंत्र का हिस्सा भी बने रहना उन्हें कतई गबारा नहीं है।\n", "id": "719857", "title": "नई रीत"}
{"url": "https://hi.wikipedia.org/wiki?curid=719869", "text": "डॉनल्ड ट्रम्प का राष्ट्रपति चुनाव अभियान\n\nविश्व विख्यात व्यापारी एवं लेखक श्री डॉनल्ड ट्रम्प विक्रम संवत २०७२ (२०१६ ईस्वी) में संयुक्त राज्य अमेरिका के राष्ट्रपति के लिए रिपब्लिकन पार्टी के उम्मीदवार हैं। श्री ट्रम्प ने अवैध आप्रवासन, मुक्त व्यापार, अनावश्यक सैन्य हस्तक्षेपवाद एवं मुस्लिमों को पर्याप्त जांच के बिना अमेरिका में शरण देने का विरोध किया है। इस कारण उनके प्रतिद्वन्दियों ने उन्हें द्वेषपूर्ण जातिवादी कहा है। इसके बावजूद श्री ट्रम्प सत्य बोलने से नहीं पीछे हटे हैं। जब श्री ट्रम्प ने अपना अभियान प्रारम्भ किया था, तब कई लोगों ने उनकी हंसी उड़ाई थी। परन्तु जून २०१६ तक अमेरिकी वातावरण ट्रम्पमयी हो गया: श्री ट्रम्प ने रिपब्लिकन मतदान के इतहास में सर्वाधिक वोट जीत कर एक नया कीर्तिमान स्थापित कर दिया। \nडोनल्ड ट्रंप भारतीय प्रधानमंत्री नरेन्द्र मोदी और हिन्दू समुदाय के बहुत बड़े प्रशंसक हैं। डोनाल्ड ट्रंप को अमेरिका का राष्ट्रपति बनाने के लिए भारत में हिन्दू महासभा ने हवन किए।\n", "id": "719869", "title": "डॉनल्ड ट्रम्प का राष्ट्रपति चुनाव अभियान"}
{"url": "https://hi.wikipedia.org/wiki?curid=719885", "text": "फ़ादि\n\nफ़ादि (Fady) माडागास्कर द्वीप-देश की संस्कृति में कई प्रकार की चीज़ों पर लगी वर्जना (मनाही) को बोलते हैं। फ़ादि का विषय लोग, स्थान, क्रियाएँ और वस्तुएँ हो सकती हैं और वे माडागास्कर में स्थान-से-स्थान भिन्न होती हैं। कई फ़ादि मालागासी संस्कृति में पूर्वज-पूजा से सम्बन्धित होते हैं और माना जाता है कि इनके उल्लंघन से अलौकिक शक्तियाँ अप्रसन्न हो सकती हैं। फ़ादि मालागासी जातीय पहचान में महत्वपूर्ण हैं और समाज को जोड़ने के लिये भी लाभदायक माने जाते हैं। मालागासी भाषा में \"कृप्या\" और \"क्षमा करें\" के लिये \"आज़ाफ़ादि\" (azafady) कहते हैं, जिसका अर्थ है कि \"मैं जो कर रहा हूँ यह मेरे लिये फ़ादि न हो\"।\n\nफ़ादि के कुछ उदाहरण इस प्रकार हैं और यह कार्य सभी मालागासी संस्कृति में सख़्त मना हैं -\n\nमालागासी समाज में स्थान व काल के अनुसार नये फ़ादि लगातार बनते गये हैं। किसी भी नये कार्य या व्यापार को आरम्भ करने से पहले \"जोरो\" (joro) नामक भोग चढ़ाया जाता है जिस से यह साबित होता है कि उस कार्य से फ़ादि-उल्लंघन नहीं होगा। फ़ादि तोड़ने को \"ओता फ़ादि\" (ota fady) कहते हैं और यदि किसी से जाने या अनजाने में \"ओता फ़ादि\" हो जाये तो उसे पलित समझा जाता है और \"मालोतो\" (maloto) नाम से सम्बोधित कर के उस से दूर रहा जाता है। समाज उसकी ओर घृणा से देखता है और उसे समाज को ख़तरे में डालने का ज़िम्मेदार ठहराया जाता है। माडागास्कर में आये पर्यटकों को भी फ़ादि प्रतिबन्धों का सम्मान करने की सलाह दी जाती है।\n\n", "id": "719885", "title": "फ़ादि"}
{"url": "https://hi.wikipedia.org/wiki?curid=719895", "text": "हिंदी भाषा में उपयोग होने वाले संस्कृत एवं फ़ारसी मूल धातुओं की सूची\n\nअनुगामित सूची, हिंदी भाषा में साधारणतः प्रयोग होने वाले संस्कृत तथा फ़ारसी भाषाई मूल के धातुओं, मूलशब्दों, शब्दांशों, अनुलग्नों व पूर्वलग्नों तथा उनके लैटिन/यूनानी/अंग्रज़ी समकक्षों को देवनागरी वर्णक्रमानुसार अनुक्रमित करती है:\n\n", "id": "719895", "title": "हिंदी भाषा में उपयोग होने वाले संस्कृत एवं फ़ारसी मूल धातुओं की सूची"}
{"url": "https://hi.wikipedia.org/wiki?curid=719898", "text": "महाराजा रायसिंह\n\nमहाराजा रायसिंह जिन्होंने (१५७४ से १६१२) तक शासन किया था। राव कल्याणमल की मृत्यु के बाद राव रायसिंह को बीकानेर का शासक बनाया गया। \n\nइन्होंने १५९४ में बीकानेर के सुदृढ़ जूनागढ़ दुर्ग का निर्माण करवाया था \n। इन्होंने किले के भीतर एक प्रशस्ति लिखवाई जिसे अब रायसिंह प्रशस्ति कहते हैं। सन् १६१२ में \"दक्षिण भारत (बुरहानपुर) में इनका निधन हुआ था। \n", "id": "719898", "title": "महाराजा रायसिंह"}
{"url": "https://hi.wikipedia.org/wiki?curid=719940", "text": "कुंवर दिग्विजय सिंह\n\nकुंवर दिग्विजय सिंह ( 2 फरवरी, 1922 – 27 मार्च, 1978 ) भारत के एक हॉकी खिलाड़ी थे। वे 'बाबू' के नाम से प्रसिद्ध थे। उनका जन्म उत्तर प्रदेश के बाराबंकी में हुआ था।\n\n", "id": "719940", "title": "कुंवर दिग्विजय सिंह"}
{"url": "https://hi.wikipedia.org/wiki?curid=719942", "text": "के डी सिंह बाबू स्टेडियम, लखनऊ\n\nके डी सिंह बाबू स्टेडियम, लखनऊ स्थित स्टेडियम है जिसका नाम हॉकी के प्रसिद्ध भारतीय खिलाड़ी कुंवर दिग्विजय सिंह के नाम पर रखा गया है।\n\n", "id": "719942", "title": "के डी सिंह बाबू स्टेडियम, लखनऊ"}
{"url": "https://hi.wikipedia.org/wiki?curid=720010", "text": "लोचन प्रसाद पांडेय\n\nलोचन प्रसाद पाण्डेय (जन्म- 4 जनवरी, 1887 ई., बिलासपुर[2], मध्य प्रदेश; मृत्यु- 8 नवम्बर,1959 ई.) प्रसिद्ध हिन्दी साहित्यकार थे। इन्होंने हिन्दी एवं उड़िया दोनों भाषाओं में काव्य रचनाएँ भी की हैं। सन 1905 से ही इनकी कविताएँ 'सरस्वती' तथा अन्य मासिक पत्रिकाओं में निकलने लगी थीं। लोचन प्रसाद पाण्डेय की कुछ रचनाएँ कथाप्रबंध के रूप में हैं तथा कुछ फुटकर। वे 'भारतेंदु साहित्य समिति' के भी ये सदस्य थे। मध्य प्रदेश के साहित्यकारों में इनकी विशेष प्रतिष्ठा थी। आज भी इनका नाम बड़े आदर से लिया जाता है।\n\nलोचन प्रसाद पाण्डेय का जन्म 4 जनवरी, सन 1887 ई. में मध्य प्रदेश के बिलासपुर ज़िले में बालपुर नामक ग्राम में हुआ था। बिलासपुर अब छत्तीसगढ़ राज्य का हिस्सा है। लोचन प्रसाद पाण्डेय के पिता पंडित चिंतामणि पाण्डेय विद्याव्यसनी थे। उन्होंने अपने गाँव में बालकों की शिक्षा के लिए एक पाठशाला खुलवाई थी। लोचन प्रसाद जी अपने पिता के चतुर्थ पुत्र थे। वे आठ भाई थे- पुरुषोत्तम प्रसाद, पदमलोचन, चन्द्रशेखर, लोचन प्रसाद, विद्याधर, वंशीधर, मुरलीधर और मुकुटधर तथा चंदन कुमारी, यज्ञ कुमारी, सूर्य कुमारी और आनंद कुमारी, ये चार बहनें थीं।\n\nलोचन प्रसाद पाण्डेय की प्रारंभिक शिक्षा बालपुर की निजी पाठशाला में हुई। सन 1902 में मिडिल स्कूल संबलपुर से पास किया और 1905 में कलकत्ता (वर्तमान कोलकाता) से इंटर की परीक्षा पास करके बनारस गये, जहाँ अनेक साहित्य मनीषियों से उनका संपर्क हुआ। उन्होंने अपने प्रयत्न से ही उड़िया, बंगला और संस्कृत का भी ज्ञान प्राप्त किया था। लोचन प्रसाद पाण्डेय ने अपने जीवन काल में अनेक जगहों का भ्रमण किया। साहित्यिक गोष्ठियों, सम्मेलनों, कांग्रेस अधिवेशन, इतिहास-पुरातत्व खोजी अभियान में वे सदा तत्पर रहे। उनके खोज के कारण अनेक गढ़, शिलालेख, ताम्रपत्र, गुफ़ा प्रकाश में आ सके। सन 1923 में उन्होंने 'छत्तीसगढ़ गौरव प्रचारक मंडली' की स्थापना की, जो बाद में 'महाकौशल इतिहास परिषद' कहलाया। उनका साहित्य, इतिहास और पुरातत्व में समान अधिकार था।\n\nलोचन प्रसाद पाण्डेय स्वभाव से सरल एवं निश्छल थे। इनका व्यवहार आत्मीयतापूर्ण हुआ करता था। उन्होंने अपनी रचनाओं के माध्यम से पाठकों को चरित्रोत्थान की प्रेरणा दी। उस समय उपदेशक का कार्य भी साहित्य के सहारे करना आज की तरह नहीं था, इसलिए इनकी रचनाओं ने पाठकों के संयम के प्रति रुचि उत्पन्न की। ये 'भारतेन्दु साहित्य समिति' के एक सम्मानित सदस्य थे। मध्य प्रदेश में इनके प्रति बड़ा आदर, सम्मान एवं प्रतिष्ठा का भाव है।[4]\n\nलोचन प्रसाद पाण्डेय का साहित्यिक-कृतित्व, चरित्रोत्थान, नीति-पोषण, उपदेश-दान, वास्तविक-चित्रण एवं लोककल्याण के लिए ही परिसृष्ट हुआ है। इनके काव्य का वस्तुगत रूपाधार अभिधामूलक, निश्चित एवं असांकेतिक है। ये कथा एवं घटना का आधार लेकर वृत्तात्मक कविताएँ लिखा करते थे। सन 1905 ई. से ये 'सरस्वती' में कविताएँ लिखने लगे थे। भारतेन्दु का जागरण-तृयं बज चुका था। द्विवेदी युग के शक्ति-संचय काल में लोचन प्रसाद पाण्डेय का अभ्यागमन हुआ। इसी समय सहृदय सामयिकता, ओज, संतुलित पद-योजना एवं तत्सम पदावली से पूर्ण इनकी कविता ने सांकेतिकता एवं ध्यन्यात्मकता के अभाव में भी हृदय-सम्पृक्त इतिवृत्त के कारण लोगों का ध्यान अपनी ओर आकृष्ट किया। स्फुट एवं प्रबन्ध, दोनों ही प्रकार की कविताओं द्वारा लोचन प्रसाद जी ने सुधार-भाव को प्रतिष्ठापित किया। 'मृगी दु:खमोचन' नामक कविता में वृक्ष-पशु आदि के प्रति भी इनकी सहृदयता सुन्दर रूप में व्यक्त हुई है। ये मध्य प्रदेश के अग्रगण्य साहित्य नेता भी रहे।\n\nलोचन प्रसाद पाण्डेय की प्रमुख रचनाओं का विवरण इस प्रकार है-\n\n'दो मित्र' उद्देश्य प्रधान, सामाजिक उपन्यास, मैत्री आदर्श, समाज-सुधार, स्त्री-चरित्र से प्रेरित एवं पाश्चात्य सभ्यता की प्रतिक्रिया पर लिखित लोचन प्रसाद पाण्डेय की 1906 में प्रकाशित प्रथम कृति है।\n\n1907 में मध्य प्रदेश से ही प्रकाशित 'प्रवासी' नामक काव्य-संग्रह में छायावादी, रहस्यमयी संकलनों की भाँति कल्पनागत, मूर्तिमत्ता एवं ईषत् लाक्षणिकता का प्रयास दिखाई पड़ता है।\n\n1910 में 'इण्डियन प्रेस', प्रयाग से 'कविता कुसुम माला', बालोपयोगी काव्य-संकलन एवं 1914 में 'नीति कविता' धर्मविषयक संग्रह निकले।\n\nलोचन प्रसाद पाण्डेय का 1914 में 'साहित्यसेवा' नामक प्रहसन प्रकाशित हुआ, जिसमें व्यग्य-विनोद के लिए हास्योत्पादन की अतिनाटकीय घटना-चरित्र-संयोजन शैली का प्रयोग हुआ है।\n\nसन 1914 में समाज-सुधारमूलक 'प्रेम प्रशंसा' व 'गृहस्थ-दशा दर्पण' नाट्य-कृति प्रकाशित हुई थी।\n\nउनका 'मेवाड़ गाथा' ऐतिहासिक खण्ड-काव्य सन 1914 में ही प्रकाशित हुआ था।\n\nसन 1915 में 'पद्य पुष्पांजलि' नामक दो काव्य-संग्रह भी प्रकाशित हुए थे।\n\n1915 में ही उनके सामाजिक एवं राष्ट्रीय नाटक 'छात्र दुर्दशा' एवं अतिनाटकीयतायुक्त व्यंग्य-विनोदपरक 'ग्राम्य विवाह' आदि नाटक निकले।\nक्र. सं. रचना क्र. सं. रचना क्र. सं. रचना क्र. सं. रचना\n\n1. कलिकाल (छत्तीसगढ़ी नाटक, 1905) 2. प्रवासी (काव्य संग्रह, 1906) 3. दो मित्र (उपन्यास, 1906) 4. बालिका विनोद (1909)\n\n5. नीति कविता, 1909 6. हिन्दू विवाह और उसके प्रचलित दूषण, 1909 7. कविता कुसुममाला, 1909 8. कविता कुसुम (उड़िया काव्य संग्रह, 1909)\n\n9. रोगी रोगन (उड़िया काव्य संग्रह, 1909) 10. भुतहा मंडल, 1910 11. महानदी (उड़िया काव्य संग्रह, 1910) 12. दिल बहलाने की दवा, 1910\n\n13. शोकोच्छवास, 1910 14. लेटर्स टू माई ब्रदर्स, 1911 15. रघुवंश सार (अनुवाद, 1911) 16. भक्ति उपहार (उड़िया रचना, 1911)\n\n17. सम्राट स्वागत, 1911 18. राधानाथ राय : द नेशनल पोएट ऑफ़ ओरिसा, 1911 19. द वे टू बी हैप्पी एंड गे, 1912 20. भक्ति पुप्पांजलि, 1912\n\n21. त्यागवीर भ्राता लक्ष्मण, 1912 22. हमारे पूज्यपाद पिता, 1913 23. बाल विनोद, 1913 24. साहित्य सेवा, 1914\n\n25. प्रेम प्रशंसा (नाटक, 1914) 26. माधव मंजरी (नाटक, 1914) 27. आनंद की टोकरी (नाटक, 1914) 28. मेवाड़गाथा (नाटक, 1914)\n\n29. चरित माला (जीवनी, 1914) 30. पद्य पुष्पांजलि, 1915 31. माहो कीड़ा (कृषि, 1915) 32. छात्र दुर्दशा (नाटक, 1915)\n\n33. क्षयरोगी सेवा, 1915 34. उन्नति कहां से होगी (नाटक, 1915) 35. ग्राम्य विवाह विधान (नाटक, 1915) 36. पुष्पांजलि (संस्कृत, 1915)\n\n37. भर्तृहरि नीति शतक (पद्यानुवाद, 1916) 38. छत्तीसगढ़ भूषण काव्योपाध्याय हीरालाल (जीवनी, 1917) 39. रायबहादुर हीरालाल, 1920 40. महाकोशल हिस्टारिकल सोसायटी पेपर्स भाग 1 एवं 2\n\nलोचन प्रसाद पाण्डेय को 'काव्य विनोद' एवं 'साहित्य-वाचस्पति' की उपाधियाँ प्राप्त हुई थीं।\n", "id": "720010", "title": "लोचन प्रसाद पांडेय"}
{"url": "https://hi.wikipedia.org/wiki?curid=720035", "text": "ए फ़्लाइंग जट्ट\n\nए फ़्लाइंग जट्ट एक आने वाली बॉलीवुड हिन्दी भाषी सुपरहीरो फ़िल्म है जिसका निर्देशन रेमो डीसूजा ने किया है। फ़िल्म में टाइगर श्रॉफ ,जैकलिन फर्नांडीस तथा प्रोफेशनल रेसलर नाथन जॉन्स मुख्य किरदार है। फ़िल्म में टाइगर श्रॉफ एक सुपरहीरो का किरदार निभाएंगे जबकि जैकलिन फर्नांडीस श्रॉफ की प्रेमिका का किरदार निभाएगी। फ़िल्म २५ अगस्त २०१६ को प्रदर्शित हुई। \n\n", "id": "720035", "title": "ए फ़्लाइंग जट्ट"}
{"url": "https://hi.wikipedia.org/wiki?curid=720082", "text": "भारतीय राष्ट्रीय राइफल संघ\n\nभारतीय राष्ट्रीय राइफल संघ (National Rifle Association of India (NRAI)) की स्थापना १९५१ में की गयी थी। \n\n", "id": "720082", "title": "भारतीय राष्ट्रीय राइफल संघ"}
{"url": "https://hi.wikipedia.org/wiki?curid=720102", "text": "भारतवाणी पोर्टल\n\nभारतवाणी, भारत सरकार का एक वेब पोर्टल है। इस परियोजना का निर्माण मानव संसाधन विकास मंत्रालय द्वारा की गई है। इस परियोजना का लक्ष्य एक ऑनलाइन पोर्टल के ज़रिए लगभग सभी भारतीय भाषाओं में और उनके बारे में मल्टीमीडिया प्रारूप (पाठ, श्रव्य, दृश्य, चित्रांकित रूप) में ज्ञान का ऐसा भंडार बनाना है जिसमें से मनचाही सूचना ढूँढकर निकाली जा सके। इसका क्रियान्वयन भारतीय भाषा संस्थान, मैसूरु, कर्नाटक के द्वारा किया जा रहा है। इस पोर्टल पर कॉपीराइट (संसोधित) कानून, 2012 की ‘उचित प्रयोग’ से संबंधित धाराओं के अंतर्गत शैक्षणिक उद्देश्यों के लिए मुक्त ज्ञान सामग्री उपलब्ध करायी जा रही है।\n\nइस परियोजना का मार्गदर्शन एक राष्ट्रीय सलाहकार समिति और एक तकनीकी सलाहकार समिति करेगी और इनके अतिरिक्त प्रत्येक भाषा के लिए अलग-अलग संपादकीय समितियाँ भी होंगी। \n\nभारतवाणी परियोजना के अंतर्गत निम्नलिखित प्रमुख क्षेत्रों में सामग्री का प्रकाशन किया जाएगा-\n\n\n", "id": "720102", "title": "भारतवाणी पोर्टल"}
{"url": "https://hi.wikipedia.org/wiki?curid=720118", "text": "शशांक\n\nशशांक, बंगाल का हिंदू राजा था जिसने सातवीं शताब्दी के अंतिम चरण में बंगाल पर शासन किया। वह बंगाल का पहला महान् राजा था। उसने गौड़ राज्य की स्थापना की।\n\nमालवा के राजा देवगुप्त से दुरभिसंधि करके हर्षवर्धन की वहन राज्यश्री के पति कन्नौज के मौखरी राजा ग्रहवर्मन को मारा। तदनंतर राज्यवर्धन को धोखे से मारकर अपना प्रभाव बढ़ाने का प्रयत्न किया। पर जब राज्यवर्धन के कनिष्ठ भ्राता ने उसका पीछा किया तो वह बंगाल भाग गया।\n\nअंतिम गुप्त सम्राटों की दुर्बलता के कारण जो स्वतंत्र राज्य हुए उनमें गौड़ या उत्तरी बंगाल भी था। जब महासेन गुप्त सम्राट् हुआ तो उसकी दुर्बलता से लाभ उठाकर शशांक ने गौड़ में स्वतंत्र राज्य स्थापित किया। उस समय शशांक महासेन गुप्त का सेनापिति था। उसने कर्णसुवर्ण को अनी राजधानी बनाई। आजकल कर्णसुवर्ण के अवशेष मुर्शिदाबाद जिले के गंगाभाटी नामक स्थान में पाए गए हैं। \n\nशशांक के जीवन के विषय में निश्चित रूप से इतना ही कहा जा सकता है कि वह महासेन गुप्त का सेनापति नरेंद्रगुप्त था- महासामंत और शशांक उसकी उपाधियाँ हैं। उसने समस्त बंगाल और बिहार को जीत लिया तथा समस्त उत्तरी भारत पर विजय करने की योजना बनाई।\n\nशशांक हिन्दू धर्म को मानता था और बौद्ध धर्म का कट्टर शत्रु था। इसकी प्रतिक्रिया यह हुई कि शशांक के बाद बंगाल और बिहार में पाल वंशीय राजाओं ने प्रजा की सम्मति से नया राज्य स्थापित किया और बौद्ध धर्म को एक बार फिर आश्रय मिला। 'शशांक' पर प्रसिद्ध इतिहावेत्ता राखालदास बंद्योपाध्याय ने एक बड़ा ऐतिहासिक उपन्यास लिखा है।\n\n", "id": "720118", "title": "शशांक"}
{"url": "https://hi.wikipedia.org/wiki?curid=720120", "text": "कर्णसुवर्ण\n\nकर्णसुवर्ण (बांग्ला: কর্ণসুবর্ণ ), प्राचीन बंगाल के प्रथम महान शासक शशांक की राजधानी थी।\n", "id": "720120", "title": "कर्णसुवर्ण"}
{"url": "https://hi.wikipedia.org/wiki?curid=720124", "text": "संवत्सर\n\nसंवत्सर, संस्कृत शब्द है जिसका अर्थ 'वर्ष' होता है। हिन्दू पंचांग में ६० संवत्सर होते हैं। \n", "id": "720124", "title": "संवत्सर"}
{"url": "https://hi.wikipedia.org/wiki?curid=720139", "text": "तृतीय आंग्ल-मराठा युद्ध\n\nतृतीय आंग्ल-मराठा युद्ध (1817–1818), ब्रिटिश ईस्ट इण्डिया कम्पनी और मराठा साम्राज्य के बीच सम्पन्न निर्णायक अन्तिम युद्ध था।\n", "id": "720139", "title": "तृतीय आंग्ल-मराठा युद्ध"}
{"url": "https://hi.wikipedia.org/wiki?curid=720143", "text": "चौदहवाँ लुई\n\nचौदहवाँ लुई (१६३८-१७१५ / Louis XIV) एक राजा था जिसने १६४३ से आजीवन फ्रांस पर शासन किया। उसका शासन ७२ वर्ष एवं ११० दिनों का था जो यूरोप के इतिहास में किसी भी राजा के शासनकाल से बड़ा है। \n\n१५ मई १६४३ को तेरहवें लुई का देहांत हो गया। अब उसका पुत्र लुई चौदहवाँ राजसिंहासन पर बैठा। उस समय उसकी आयु केवल पाँच वर्ष की थी। रिशल्यू के उपरांत राज्य की बागडोर कार्डिनल मेज़रिन के हाथ में आ गई थी। मेज़रिन ने रिशल्यू की ही नीति को पूर्णत: स्थायी रखा। चौदहवें लुई के राज्यारोहण के समय फ्रांस की सेनाएँ तीस वर्षीय युद्ध में जर्मनी में लड़ने में व्यस्त थीं। फिर भी फ्रांस में विद्रोहियों का सफलतापूर्वक दमन किया गया। चतुर्थ हेनरी व रिशल्यू दोनों ने फ्रांस में स्वेच्छाचारी राजसत्ता जमाने का यथेष्ट प्रयत्न किया था १६६१ में मेजरिन की मृत्यु के उपरांत चौदहवें लुई ने इस बात की घोषणा की कि वह स्वयं राज्य करेगा और मंत्रियों की सहायता की उसे कोई आवश्यकता नहीं है। लुई का कहना था, 'मैं ही राष्ट्र हूँ।' लुई के समय में फ्रांस के सर्वसाधारण को इस बात पर विश्वास दिलाया गया कि मनुष्य जाति के लाभ के लिए ही भगवान राजा को अपना प्रतिनिधि बनाकर भेजता है।\n\nचौदहवें लुई के तत्कालीन वित्तमंत्री कोलबेर ने देश की आर्थिक उन्नति की जिसके परिणामस्वरूप युद्ध के साधन उपलब्ध हुए। लुई (१६६१ से १७१३ तक), फ्रांस की सीमाएँ बनाने के लिए यूरोप में युद्ध करता रहा। इनके डेवोल्यूशन (Devolution) का युद्ध (१६६७-१६६८), डचश् युद्ध (१६७२-१६७८), ऑग्सबर्ग की लीग का युद्ध (१६८९-१६९७) और स्पेन के उत्तराधिकार का युद्ध (१७०१-१७१३) प्रसिद्ध हैं। अंत में इन युद्धों से फ्रांस की आर्थिक दशा बहुत बिगड़ गई।\n\nऐसा होते हुए भी चौदहवें लुई के समय में फ्रांस का सांस्कृतिक अभ्युदय कुछ आश्चर्यजनक गति से हुआ। उसके समय के कला कौशल और सांस्कृतिक श्रेष्ठता का सिक्का यूरोप के हृदय पर अब भी जमा हुआ है। पेरिस से बारह मील दूर वर्साय में उसने अपने रहने के लिए एक राजप्रासाद बनवाया था। प्रासाद की लागत उस समय लगभग इक्कीस करोड़ रुपए था। वर्साय भर में बाग, बगीचे, झरने, छोटे तथा बड़े प्रासाद ही दिखाई देते थे।\n\nकला क्षेत्र में भी फ्रांस को अपूर्व मर्यादा प्राप्त हुई। कार्ने (Corneille, १६०६-१६८४) और मौल्येअर (१६२२-१६७३) प्रसिद्ध नाटककार थे। मडाम डी सेवीनये (Sevigne) (१६२६-१६९६), ला फॉनटेन (१६२१-१६९५) और रेसीन (१६३९-१६९९) के लेखों और शब्दों के प्रयोग ने फ्रेंच भाषा को समस्त यूरोप में सर्वप्रिय बना दिया था। इंग्लैंड के खाने के सूचीपत्र (menu) आज तक फ्रेंच में छपते हैं। फ्रांस को यह गौरव १४वें लुई के समय से ही प्राप्त हुआ।\n\nशिल्प विद्या, मूर्तिकला, चित्रकला तथा संगीत में फ्रांस के कलाकारों ने यूरोप की कलाशैली पर बहुत प्रभाव डाला। फ्रांस की राजनीतिक श्रेष्ठता के कारण फ्रांस की कला को और भी प्रतिष्ठा मिली। इस सांस्कृतिक उन्नति के कारण उसका राज्यकाल फ्रांस का स्वर्णयुग बन गया। उसका राज्यकाल यूरोपीय इतिहास में 'चौदहवें लुई का युग' कहलाता है।\n\nलुई जितना प्रतापी राजा था, उतना ही दु:खद उसका अंत हुआ। अपने अंतिम दिनों में बूढ़ा और क्षीण लुई, स्पष्ट देख रहा था, कि उसके युद्धों के परिणामस्वरूप हुई क्षति के कारण उसकी प्रजा दु:खी है, कृषक भूखे हैं और मध्यवर्ग के लोग निर्धन होते चले जा रहे हैं। लुई का केवल एक पुत्र था। सम्राट् ने उसे शिक्षा देने का भरसक प्रयत्न किया परंतु वह अनपढ़ ही रहा। १ सितंबर, १७१५ को चौदहवें लुई का देहांत हुआ।\n", "id": "720143", "title": "चौदहवाँ लुई"}
{"url": "https://hi.wikipedia.org/wiki?curid=720144", "text": "ह्यू कापे\n\nह्यू कापे (Hugh Capet ; लगभग ९३८-९९६ ई.) फ्रांस का राजा और ह्यू महान का ज्येष्ठ पुत्र था। उस कापेटियन राजवंश की स्थापना करने का श्रेय प्राप्त है।\n\nजुलाई, ९८७ में ह्यू कापे राजगद्दी पर बैठा। गद्दी पर बैठते ही राज्य में उसकी अच्छी धाक जम गई। लेकिन अपने राज्य के बड़े-बड़े सामंतों का समर्थन प्राप्त करने के लिए उसे शाही जमीन की भारी भेंट अदा करनी पड़ी। वास्तव में फ्रांस के बादशाह के रूप में ह्यू कापे उतना शक्तिशाली नहीं था जितना कि वह फ्रांस के ड्यूक के रूप में था। लारेन का चार्ल्स उसकी सत्ता के सम्मुख झुकने के लिए तैयार नहीं हुआ और उसने अपने सहयोगियों के साथ उस पर आक्रमण कर दिया। इस संघर्ष के पहले दौर में ह्यू कापे की स्थिति बहुत ही खतरनाक थी लेकिन किसी प्रकार उसकी रक्षा हुई और चार्ल्स को धोखे से पकड़कर उसके हवाले कर दिया गया। चार्ल्स को बंदी बनाए जाने बाद के संघर्ष समाप्त हो गया।\n\nसन् ९८७ में ह्यू कापे ने रीम्स के आर्कबिशप के रिक्त स्थान पर अरनल्फ की नियुक्ति की लेकिन उसके विश्वासघाती सिद्ध होने पर उसने उसके स्थान पर गरबर्ट की नियुक्ति कर दी। इस कारण पोप से उसका संघर्ष छिड़ गया। पोप ने ह्यू कापे और गरबर्ट दोनों को धर्मबहिष्कृत कर दिया। ह्यू कापे भी अडिग बना रहा और उसकी मृत्यु (२४ अक्तूबर, ९९६) तक यह संघर्ष चलता रहा।\n", "id": "720144", "title": "ह्यू कापे"}
{"url": "https://hi.wikipedia.org/wiki?curid=720151", "text": "सोलारकॉइन (सौर सिक्का)\n\nसोलारकॉइन एक (क्रिप्टो-मुद्रा : § ; एस एल आर ) है, जिसका शुभारम्भ जनवरी २०१४ में हुआ और जिसे वैश्विक सौर बिजली उत्पादन को प्रोत्साहित करने के लिए अमल किया गया।\n\nसोलारकॉइन की आपूर्ति रूपांकित किया गया है चालीस सालों तक टिकने के लिए, ९७,५००\nटेरावाट सौर बिजली उत्पादक को प्रोत्साहन देते हुए। सोलारकॉइन दो प्रकार के काम के सबूत द्वारा समर्थित है। पहला पारंपरिक क्रिप्टोग्राफिक सबूत है, जो डिजिटल मुद्रे के साथ सम्बंधित है। दूसरे काम का सबूत है, तीसरे पक्ष सत्यापित मीटर-अध्ययन, जो १ मेगा वाट सौर बिजली के उत्पादन का प्रतिनिधित्व करता है। सोलारकॉइन, इन दोनों कामों के सबूतों को एक साधन के रूप में उपयोग करते हुए, सौर बिजली उत्पादन को पुरस्कृत करने के लिए, समान रूप से वितरित है।\n\nसोलारकॉइन उन व्यक्तियों द्वारा मांग किया जा सकता है जिनके घरों के छत पर सौर \nऊर्जा पैनल हो या बड़े सौर बिजली खेतों में (जो पट्टे पर पाया गया हो या वित्तपोषित हो)।\n\nसोलारकॉइन बिटकॉइन के लिए एक प्रतिस्थापन नहीं है। वह एक पूरक मुद्रा है जो ब्लाक- चैन टेक्नोलॉजी का उपयोग करता है जिसको लागू किया गया है वैश्विक सौर बिजली उत्पादन को प्रोत्साहित करने के लिए।\n\n\nसोलारकॉइन को काम के सबूत (पाउ) द्वारा, बहुत सारें निवेशकों को वितरित किया गया, सितम्बर २०१४ तक। तब से, हिस्सेदारी सबूत का समय (पोस्ट) को अधिक पर्यावरण के अनुकूल ऊर्जा के रूप में प्रयोग किया जा रहा है। पाउ से पोस्ट का संक्रमण के साथ पैसे की कमी बढता है, जो लम्बे समय में, इसकी कीमत बढाता है। अब सौर ऊर्जा के उत्पादन के जरिये ही सोलारकॉइन का खनिकर्म हो सकता है।\n\n¹ बिटकॉइन- प्रेरित सोलारकॉइन नवीकरणीय ऊर्जा विकास को बढावा देने के उद्देश्य में है\n\n\n\n", "id": "720151", "title": "सोलारकॉइन (सौर सिक्का)"}
{"url": "https://hi.wikipedia.org/wiki?curid=720195", "text": "ठूंठ\n\nकिसी पेड़ को काट कर गिराने के बाद जो तने और जड़ का हिस्सा बचा रह जाता है उसे ठूंठ कहते हैं। ठूंठ पर आपको किसी पेड़ की उम्र को परिभाषित करने वाले वलय या छल्ले दिख सकते हैं। इन छल्लों का अध्ययन वृक्षवलय कालक्रम के नाम से जाना जाता है।\n", "id": "720195", "title": "ठूंठ"}
{"url": "https://hi.wikipedia.org/wiki?curid=720197", "text": "अभिकेन्द्रिय बल (घुर्णी निर्देश तन्त्र)\n\nकोणीय वेग\nयह एक अदिश राशि होता है\nइसे ओमेगा से प्रदर्शित करते है\n", "id": "720197", "title": "अभिकेन्द्रिय बल (घुर्णी निर्देश तन्त्र)"}
{"url": "https://hi.wikipedia.org/wiki?curid=720198", "text": "आयेशा दत्त\n\nआयेशा दत्त (जन्म :०५ जून १९६०) एक भारतीय अभिनेत्री तथा निर्माता है जो प्रसिद्ध बॉलीवुड अभिनेता जैकी श्रॉफ की पत्नी तथा टाइगर श्रॉफ की माँ है।\n", "id": "720198", "title": "आयेशा दत्त"}
{"url": "https://hi.wikipedia.org/wiki?curid=720213", "text": "कोलाज़ेन इंडक्सन थेरापी\n\nकोलाज़ेन इंडक्सन थेरापी (Collagen induction therapy) या माइक्रोनिडलिंग एक ऐसी सौंदर्यशास्त्रीय चिकित्सा पद्धति है जिसके तहत त्वचा में जीवाणुहीन किए गये सुई की मदद से छोटे-छोटे छिद्र किए जाते है। इस प्रक्रिया के तहत त्वचा को पहले सुन्न किया जाता है और फिर सुईओं से भरा हुआ यंत्र त्वचा के उपर फिराया जाता है। सुई अंतरत्वक (डरमिस) की गहराई के अनुरूप अंदर तक डाली जाती है। \n\nसुई के अंदर जाने से त्वचा को आघात पहुँचता है और आहत त्वचा फाइब्रोबलस्ट्स को संकेत भेज कर छतिग्रस्त हो गये कोलाज़ेन की जगह नये कोलाज़ेन के निर्माण के लिए प्रेरित करती है। \n\nनये कोलाज़ेन की उत्पत्ति से त्वचा की रंगत और इसके खिचाँव मे बेहतरी आती है साथ ही साथ पुराने दाग, धब्बे और रोमकूपों के आकार पर भी फ़र्क पड़ता है। \n\nइस प्रक्रिया के सर्वप्रथम प्रणेता फ्रांसीसी डॉक्टर माइकल पिस्तोर थे जिन्हे मेसोतेरापी के अविष्कार का भी श्रेय दिया जाता है। ११९० मे मंट्रियाल, कनाडा के काया चिकित्सक आंद्रे कामीरांड ने बिना इंक के टॅटू गन्स का उपयोग करते हुए शल्य चिकित्सा के बाद होने वाले निशान को मिटाने का कार्य किया। \n\nइस प्रक्रिया के दौरान रोगी को सहज बनाए रखने के लिए थोड़े समय तक असर करने वाली निश्चेतक क्रीम लगाई जाती है। रोगी की अवस्था और आवश्यकता के अनुसार एकाधिक बार यह प्रक्रिया करनी पड़ सकती है। मध्यम आकार के मुँहासे के धब्बों को दूर करने मे तीन से चार माइक्रोनीडलिंग बार करनी पड़ सकती है। जबकि गहरे दाग और शल्य चिकित्सा के निशान मिटाने मे पाँच से छह प्रयास आवश्यक होते हैं। दो उपचारों के मध्य ४ से ६ सप्ताह का अंतर होना चाहिए। इससे संबंधित कई चिकित्सक इसका असर बनाए रखने के लिए ६ से १२ महीने के अंतराल पर दुबारा माइक्रोनीडलिंग कराने की सलाह देते हैं। \n\nयह एक ऐसी तकनीक है जिसके सन्दर्भ मे विशेष शोध अभी चल ही रही है फिर भी इसका व्यापक रूप से उपयोग शुरू हो गया है। यह प्रक्रिया आम तौर पर लेज़र और आई. पी. एल. उपचार के फोटोरेज़ूनीवेसन के सिद्धांत पर आधारित है। फ़र्क यह है क़ि माइक्रोनीडलिंग मे असली शारीरिक आघात पर ज़ोर दिया जाता है। यह पद्धति सुरक्षित रूप से त्वचा के उपचार की सरल और तेज उपाय के रूप मे लोकप्रिय हो रही है। इस प्रक्रिया को बिना हानि के बार-बार दोहराया जा सकता है और यह उन क्षेत्रों के लिए भी अच्छी मानी जाती है जहाँ लेज़र उपचार आसानी से उपलब्ध नहीं होता। \n\nइस पद्धति मे आम तौर पर एक विशेष तरह का यंत्र उपयोग किया जाता है जो एक हस्तचालित बेलानाकार यंत्र अथवा एक स्वचालित मुहर के जैसा यंत्र हो सकता है। स्वचालित यंत्र आमतौर पर एक मोटर द्वारा चालित होते हैं और इनकी आवृति (स्टॅंप्स/ सेकंड) और सुई की गहराई को नियंत्रित किया जा सकता है। इस तरह के पेन बाजार मे कई ब्रांड नाम जैसे कि स्किनपेन, माइक्रो पेन और इंनो पेन के नाम से उपलब्ध हैं। हाल के समय में बाजार मे व्यास और लंबाई की भिन्नता वाले कई तरह के यंत्र उपलब्ध हो गये हैं जिनकी मुटाई ०.३ से लेकर ५ मिली मीटर तक होती है। \n", "id": "720213", "title": "कोलाज़ेन इंडक्सन थेरापी"}
{"url": "https://hi.wikipedia.org/wiki?curid=720215", "text": "चूडाला\n\nचूडाला एक विदुषी थी जिसका आख्यान योगवासिष्ठ में आया है।\n\nद्वापर युग में मालप देश में शिखिध्वज नाम का एक राजा था। उसकी पत्नी सौराष्ट्र की राजकन्या थी-नाम था उसका चूडाला। बहुत समय तक दोनों उपभोग में निरत रहे। पीछे उनके मन में आत्म ज्ञान की आकाँक्षा हुई। दोनों अपने-अपने ढंग से इस प्रयास में अग्रसर रहने लगे। रानी ने संक्षेप में समझ लिया था कि दृष्टिकोण को बदल लेना और अन्तःकरण को साध लेना ही ब्रह्मज्ञान है। सो उस उपलब्धि पर वह बहुत प्रसन्न रहने लगी। राजा को भी सिखाती, तो वे स्त्री के प्रति हीन भावना रखने के कारण उसकी बात पर ध्यान नहीं देते थे।\n\nराजा को कर्मकाण्डपरक तप-साधना में विश्वास था, सो वे एक दिम चुपचाप रात्रि में उठ कर वन चले गये। रानी ने योगबल से जान लिया, सो राजकाज स्वयं चलाने लगी। राजा को कुछ काल के लिए प्रवास जाने की बात कह दी।\n\nएक दिन उनने राजा से मिलने की इच्छा की, सो सूक्ष्म शरीर से वहीं जा पहुँची, जहाँ राजा था। वेष ऋषि कुमार का बनाया। परिचय पूछने पर अपने को नारद पुत्र कहा। राजा के साथ उनकी ज्ञान चर्चा चल पड़ी। पर संध्या होते ही वे दुःखी होने लगे। बोले मुझे दुर्वासा का शाप लगा है। दिन में पुरुष और रात्रि में नारी हो जाता हूँ। आपके पास टिक सकूँगा?\n\nराजा ने कहा-आत्मा न स्त्री है, न पुरुष। न इनमें कोई छोटा है, न बड़ा। डरने जैसी कोई बात नहीं है आप हमारे मित्र हो गये हैं प्रसन्नतापूर्वक साथ में रहें। कई दिल बीत गये। मित्रता प्रगाढ़ हुई, तो स्त्री बने ऋषि कुमार ने कहा मेरी काम वासना प्रबल हो रही है, रुका नहीं जाता। राजा ने कहा, आत्मा पर कुसंस्कार न पड़े, तो शरीर क्रियाओं में कोई दोष नहीं है। उनका काम-क्रीडा प्रकरण चल पड़ा। न राजा को खेद था, न पश्चाताप। अब वे स्त्री पुरुष को समान मानने लगे थे।\n\nचूडाला ने अपना असली रूप प्रकट किया और राजा को महल में घसीट लाई। स्त्री को हेय मानने और उसके परामर्श की उपेक्षा करने का हेय भाव उनके मन से विदा हो गया। राजा ने चूडाला को अपना गुरु माना। प्रसन्नतापूर्वक राजकाज चलाते हुए आत्म ज्ञान में लीन रहे।\n\n", "id": "720215", "title": "चूडाला"}
{"url": "https://hi.wikipedia.org/wiki?curid=720216", "text": "एमानिटा बिस्पोरिगेरा\n\nएमानिटा बिस्पोरिगेरा (Amanita bisporigera) एक प्रकार का विषैला फफूंद (कवक) है। यह एमानिटा प्रजाति है। यह उत्तर पूर्वी अमेरिका से दक्षिण में मेक्सिको तक के जंगलों में पाया जाता है। इसका पश्चिमी उत्तर अमेरिका में मिलना लगभग न के बराबर है। इस फफूंद के ऊपर सफेद सिर का आकार लगभग 10 से॰ मी॰ तक होता है। यह 14 से॰ मी॰ ऊपर बढ़ता है और 1.8 से॰ मी॰ तक मोटा होता है। \n\nइसके बारे में पहली बार 1906 को बताया गया, और बिस्पोरिगेरा की श्रेणी में जोड़ा गया था। इसे खाने के लगभग 6 से 24 घंटों के बाद इसके पहले लक्षण का पता चलता है। इसके बाद जिगर और गुर्दे काम करना बंद कर देते हैं। उसके बाद चार या उससे अधिक दिनों के बाद मौत हो जाती है।\nएमानिटा बिस्पोरिगेरा को वैज्ञानिक रूप से वर्णित सबसे पहले 1906 में अमेरिकी वनस्पतिशास्त्री जॉर्ज फ्रांसिस एटकिंसन ने किया था। जिसका प्रकाशन कॉर्नेल विश्वविद्यालय में उनके सहयोगी चार्ल्स लुईस द्वारा हुआ। वर्ष 1941 में एडवर्ड-जीन गिल्बर्ड ने इसे नये वंश एमनिटिना में डाल दिया। लेकिन अब इसे एमानिटा में ही रखा गया है। इसके लिए अमेरिका में स्थानीय भाषा में इसे \"मौत की सफेद टोपी\" कहा जाता है। क्योंकि यह एक विषैला कवक है और इससे मरने वालों की मृत्यु दर 25% से 50% है।\n\n", "id": "720216", "title": "एमानिटा बिस्पोरिगेरा"}
{"url": "https://hi.wikipedia.org/wiki?curid=720225", "text": "एमानिटा\n\nएमानिटा कवकों (फफूंद) के एक वंश का नाम है, जिसमें 600 प्रकार की प्रजातियाँ पाई जाती है। इसमें से बहुत से कवक विषैले होते हैं और पूरी दुनिया में पाये जाते हैं। इसमें कुछ खाने योग्य प्रजातियों में शामिल है। कवक से होने वाले मौतों में लगभग 95% मौत इसके प्रजाति के कारण होते हैं। \n", "id": "720225", "title": "एमानिटा"}
{"url": "https://hi.wikipedia.org/wiki?curid=720238", "text": "डाहोमी\n\nडाहोमी (Dahomey) अफ्रीका का एक राजतंत्र था जो वर्तमान बेनिन (Benin) के क्षेत्र में आता था। इस राजतन्त्र का अस्तित्व १६०० से १८९४ तक था। १८९४ में इसके अन्तिम राजा बहञिन (Behanzin) को हरारक फ्रांसीसियों ने इसे अपने साम्राज्य में मिला लिया। १७वीं शताब्दी के आरम्भिक दिनों में यह राजतन्त्र फॉन लोगों द्वारा एबोमी पठार पर विक्सैत हुआ और १८वीं शताब्दी में एक एक क्षेत्रीय महाशक्ति बन गया। ४ दिसंबर, १९६० ई० को स्वतंत्र हो गया।\n\nइसके पूर्व में नाइजीरिया, पश्चिम में टोगो, उत्तर-पश्चिम में अपर वोल्टा और दक्षिण में गिनी की खाड़ी है। इसका क्षेत्रफल १,१५,७६० वर्ग किलो. और अनुमानित जनसंख्या २०,५०,००० (१९६१) हैं। यह मुख्यत: मैदानी क्षेत्र है। जलवायु नम तथा उष्ण है। इसके ७० मील लंबे समुद्रतट पर अनूपों (lagoons) की पंक्ति है जो समुद्र से निचले बालुकादंड की शृंखला द्वारा पृथक होती है। यहाँ की मिट्टी अत्यधिक उपजाऊ है, जिसमें कहवा, मक्का, कपास इत्यादि की उपज होती है। कहवा, ताड़ का तेल तथा गरी मुख्य निर्यात पदार्थ हैं। समुद्रतट पर स्थित पोर्टो नोवो नगर देश की राजधानी है।\n\nविभिन्न जातियों की संख्या - डाहोमी में फान (Fon) लोगों की जनसंख्या सर्वाधिक है। इसके अतिरिक्त अदजा (Adja) और आइजो (Aizo) भी, जो परस्पर और फान से भी संबंधित हैं, बसे हुए हैं। ये सभी दक्षिणी भागों में निवास करते हैं और मुख्यत: किसान हैं। बरीबा, बागूँ, योरुबा (ये नाइजीरिया से आए), होल्ली (Holli), फुलानी (Fulani), डेंडी (Dendi), और पिलापिला (Pilapila) नाम की अनेक विभिन्न जातियाँ यहाँ वास करती हैं। इन जातीय अंतरों के होते हुए भी डाहोमी के निवासियों में सामाजिक और सांस्कृतिक संबंध बहुत घनिष्ठ हैं। फ्रांसीसी राज्यभाषा है। अन्य भाषाओं में फान और योरुबा दक्षिणी भाग में, बारिबा (Bariba) और फुलानी (Fulani) उत्तरी भाग में विशेष रूप से प्रचलित हैं। १९६० के संविधान के अनुसार वहाँ के लोगों को धार्मिक स्वतंत्रता का पूर्ण आश्वासन प्राप्त है।\n\nडाहोमी आंग्ल-फ्रांसीसी प्रतिद्वंद्विता और तज्जनित अफ्रीका के विभाजन की उपज है। इसलिए यहाँ भौगोलिक और ऐतिहासिक एकरूपता का अभाव है।\n\nपुर्तगालियों ने सर्वप्रथम डाहोमी के समुद्रतट पर अपने व्यापार संस्थान स्थापित किए। मुख्य नगर का नाम पोर्टोनोवो (वर्तमान राजधानी) पुर्तगालियों ने ही रखा। दासव्यापार की वृद्धि के साथ साथ अंग्रेज, डच, स्पेनी और फ्रांसीसी व्यापारी भी आए। फ्रांसीसियों ने १७वीं शताब्दी में जूडा (Juda), ओइदा, (Ouidah) और सावी (Savi) स्थानों पर अपनी चौकियाँ स्थापित कीं। यूरोपियों का तटीय व्यापार जिस समय चल रहा था, अबोमी राज्य सदैव योरुबा और आशांति (Ashanti) पर आक्रमण किया करता था, जिससे योरुबा अत्यंत शक्तिहीन हो गया था। १८५१ में फ्रांसीसियों ने अबोमी सम्राट् के साथ एक संधि की जिसके अनुसार उन्हें कोटोनाउ (Cotonou) में व्यापार चौकी स्थापित करने की अनुमति मिल गई। अंग्रेजों ने अपना स्थान लागोस में बनाया। १८५७ में फ्रांसीसियों ने ग्रांड पोपो (Grand popo) को भी अपने अधिकारक्षेत्र में जोड़ लिया। पोर्टो नोवो पर अंग्रेजों और फ्रांसीसियों की प्रतिद्वंद्विता का परिणाम यह हुआ कि वहाँ फ्रांस का सैनिक अड्डा बन गया और पश्चिमी क्षेत्रों में अंग्रेजों ने अपनी चौकियाँ बना लीं। किंतु १८८८-८९ में हुई संधि से वे चौकियाँ समाप्त हो गईं।\n\nअवोमी अभी तक फ्रांस के अधिकार से मुक्त था, और यूरोपीय व्यापारियों से खूब चुंगी वसूल करता था। १८९२ में फ्रांस की सेनाओं ने कर्नल डाइस के नेतृत्व में अबोमी को जीत लिया और वहाँ फ्रांस का सैनिक अड्डा स्थापित हो गया। १९०० में अबोमी की स्वतंत्रता समाप्त हो गई।\n\n१८९२ से १९०० तक फ्रांस ने उत्तर की ओर भी अपना विस्तार किया, इसलिए राज्य का रूप बिलकुल बदल गया। १९४६ में फ्रांस के नए संविधान के अनुसार वहाँ की संसद् में राज्य के तीन सदस्य नियुक्त होने की व्यवस्था हो गई।\n\nडाहोमी की विधानसभा का अधिकार केवल बजट तक ही सीमित था। १९५६-५७ के सुधारों के अंतर्गत विधानसभा के अधिकारों में विस्तार किया गया और उसके द्वारा नियुक्त शासनपरिषद् को राज्य के अधिकांश मामलों में निर्णय करने का अधिकार प्राप्त हो गया। सितंबर १९५८ में फ्रांस के उपनिवेश समुदाय में डाहोमी गणराज्य घोषित किया गया।\n\n१ अगस्त, १९६० को डाहोमी को पूर्ण स्वतंत्रता मिल गई। २५ नवंबर, १९६० को नया विधान बनने के बाद वहाँ राष्ट्रपति की अध्यक्षता में संधीय शासन की व्यवस्था की गई। \n", "id": "720238", "title": "डाहोमी"}
{"url": "https://hi.wikipedia.org/wiki?curid=720240", "text": "ऊष्मायित्र\n\nऊष्मायित्र या डिंबौपक (Incubator) एक प्रकार का उपकरण है, जिसके द्वारा कृत्रिम विधि से अंडों को सेआ जाता है और उनसे बच्चे उत्पन्न कराए जाते हैं। इस उपकरण का उपयोग रोगविज्ञान तथा जीवाणुविज्ञान में अथवा कृत्रिम धात्री (foster-mother) के लिये भी किया जाता है।\n\nजीवविज्ञान एवं आयुर्विज्ञान में:\n\n\nकला एवं मनोरंजन में:\n\n\nअन्य उपयोग:\n\n\n", "id": "720240", "title": "ऊष्मायित्र"}
{"url": "https://hi.wikipedia.org/wiki?curid=720241", "text": "एमानिटा प्रजातियों की सूची\n\nएमानिटा प्रजातियों की सूची में एमानिटा में शामिल कुछ प्रजातियों को जोड़ा गया है। इन सभी को फफूंद कहा जाता है। यह सभी फफूंद (कवक) पूरी दुनिया के अलग अलग जगह पाये जाते है और एमानिटा में बहुत से प्रजाति विषैले होते हैं। इनमें कुछ खाने योग्य भी होते हैं। विषैले कवक से मरने वाले 95% लोग इस प्रजातियों के कवक के कारण मारे जाते हैं।\n\n\n\n\n\n\n\n", "id": "720241", "title": "एमानिटा प्रजातियों की सूची"}
{"url": "https://hi.wikipedia.org/wiki?curid=720242", "text": "द रविज कोल्लम\n\nद रविज कोल्लम एक पांच सितारा होटल है, जो भारत के कोल्लम शहर में अष्टमुडी झील के तट पर है। इसका स्वामित्व रविज होटल्स एंड रिसोर्ट्स कंपनी के पास है।इस होटल का उद्घाटन बॉलीवुड अभिनेता शाहरुख खान और मलयालम अभिनेता मोहन लाल द्वारा १९ अगस्त २०११ को किया गया।\n\nइस होटल के सबसे पास पड़ने वाला हवाई अड्डा, त्रिवेंद्रम हवाई अड्डा है जो इस होटल से ७० किलो मीटर की दूरी पर है।कोच्चि दूसरा सबसे नजदीकी एयरपोर्ट है जो यह से १७० किलोमीटर की दूरी पर स्थित है।\n\nइस होटल के आस पास कई पर्यटक (टूरिस्ट) स्थल है। इनमे सनसेट बोट क्रूज़, अमृतपुरी, सस्पेंशन ब्रिज एवं कई आस पास कई झरने हैं। शहर में हीं ालउमकदवु बैकवाटर्स , ससथमकोट्टा लेक एवं कोल्लम बीच जैसे पर्यटक स्थल है।\n", "id": "720242", "title": "द रविज कोल्लम"}
{"url": "https://hi.wikipedia.org/wiki?curid=720243", "text": "ऊष्मायित्र (अंडा)\n\nअण्ड ऊष्मायित्र या डिंबौषक (Incubator) एक प्रकार का उपकरण है जिसके द्वारा कृत्रिम विधि से अंडों को सेआ जाता है और उनसे बच्चे उत्पन्न कराए जाते हैं।\n\nजीवन की जागृति और निर्वाह दोनों ही भौतिक तथा रासायनिक स्थितियों पर निर्भर करते हैं, जिनमें ताप, आर्द्रता तथा वायु प्रमुख हैं। डिंब के पोषण और विकास के लिए यह अति आवश्यक है कि अंडे को समुचित मात्रा में ताप, वायु तथा आर्द्रता प्राप्त होती रहे। प्राणियों का शरीर इस प्रकार का बना होता है कि यदि उनके प्राकृतिक वातावरण में किसी प्रकार का परिवर्तन होता है तो प्राणी की शारीरिक क्रियाएँ भी उसके अनुकूल स्वयं व्यवस्थित हो जाती है, किंतु इस व्यवस्था की भी एक न्यूनतम और एक अधिकतम सीमा निर्धारित होती है। इस सीमा के बाहर कम अथवा अधिक परिवर्तन होने पर प्राणी का जीना असंभव हो जाता है। अत: सर्वोत्तम सफल परिणाम के लिए यह आवश्यक है कि डिंबौषण की अवधि में ताप तथा आर्द्रता सदैव स्थिर (constant) बनी रहे और हवा का संचार होता रहे। इन परिस्थितयों को उपकरण द्वारा उपलब्ध कराना सरल नहीं है, क्योंकि इन्हें छिन्न भिन्न करनेवाले अनेक कारक हैं। इनमें से कुछ निम्नलिखित हैं :\n\nयह तो साधारण अनुभव है कि जाड़े में हवा ठंडी, और गरमी में बहुत ही गरम, हो जाती है। अतएव वायुमंडल में जब परिवर्तन होता है तब उसका प्रभाव हर वस्तु पर पड़ता है। उदाहरणार्थ, लकड़ी या लोहा हवा के ताप में घट बढ़ के अनुसार ठंडा अथवा गरम हो जाता है। प्राणी भी जाड़े में ठिठुरने लगते हैं और गरमी में व्याकुल हो उठते हैं। इसलिए यह एक समस्या है कि डिंबौषक का निर्माण करते समय उसमें इस प्रकार की व्यवस्था रखी जाए कि वह मौसम के अनुसार बाह्य वायुमंडल में होने वाले परिवर्तन से अप्रभावित रहे और डिंबौषक के अंदर ताप स्थिर अवस्था में बना रहे।\n\nताप संबंधी दूसरी समस्या यह है कि यदि डिंबौषक को गरम रखने के लिए गैस का प्रयोग करते हैं तो यह आवश्यक है कि गैस का दबाव हमेशा एक समान रहे, अन्यथा अधिक दबाव से बत्ती तेज जलेगी और ताप बढ़ जाएगा तथा कम दबाव होने पर मंद जलेगी और ताप घट जाएगा। यदि गैस के बदले तेल से जलने वाली बत्ती का उपयोग करते हैं तो उसके साथ भी यह समस्या उठ खड़ी होती है कि बत्ती हमेशा एक समान जले। तेल की बत्ती का भी एक समान जलना असंभव है, क्योंकि बत्ती के जलते रहने पर उसमें गुल पड़ जाता है।\n\nतीसरी कठिनाई यह है कि डिंबौषक कोष्ठ में वायु का संचार करने अथवा आवश्यकतानुसार अंडों पर जल का छिड़काव करने के लिये छिद्रों की जो व्यवस्था रहती है, वह भी ताप के परिमाण को प्रभावित कर सकती है। इसके अतिरिक्त एक दूसरा भी उतना ही प्रभावकारी, यद्यपि कम उद्विग्न करनेवाला कारक, डिंबौषक में रखे अंडे में ही विद्यमान होता है। सेने के नवें अथवा दसवें दिन से अंडे के भ्रूण में महत्वपूर्ण परिवर्तन होते हैं। १४वें दिन तक भ्रूण पहले की अपेक्षा अधिक बड़ा और स्थूल हो जाता है तथा अस्थायी अपरापोषिका (allantois) और इसकी शिराओं का विस्तार तथा माप बहुत बढ़ जाती है। फलत:, श्वासोच्छ्वास की क्रिया अधिक तीव्र हो जाती है और इस प्रकार ऑक्सीजन की रासायनिक प्रक्रिया बढ़ जाने के कारण स्वंय भ्रूण भी ताप की अधिक उत्पति करता है। अतएव डिंबौषक की सफलता इस पर निर्भर करती है कि इस प्रकार से बढ़े हुए ताप को उपकरण स्वंय नियंत्रित कर ले। अत: उपकरण में इस प्रकार की व्यवस्था रहनी चाहिए कि कोष्ठ के अंदर ताप कम होने लगे तो ताप बढ़ जाए, और यदि अधिक ऊपर बढ़ रहा हो तो कम हो जाए। इस भाँति हमेशा ताप एक निश्चित अंश पर टिका रहे।\n\nउपर्युक्त कठिनाइयों के अतिरिक्त एक दूसरी कठिनाई यह है कि डिंबौषक के अंदर स्थान सीमित होता है और उसके भीतर अधिक से अधिक, जितना संभव होता है, अंडे रखे जाते हैं। चूँकि अंडे जीवित पिंड होते हैं, अतएव उन्हें स्वच्छ और ताजी हवा की आवश्यकता होती है। किंतु हवा के आवागमन के फलस्वरूप अंडों की सतह से जल का वाष्पीकरण अधिक होने लगता है, अतएव इस प्रकार के वाष्पीकरण को रोकने की व्यवस्था यदि न होगी, तो नवें या दसवें दिन या इसके उपरांत, अंडे बहुत शुष्क हो जाएँगे, जबकि उन्हें पहले की अपेक्षा अधिक आर्द्रता चाहिए। कुछ कुवकुटोत्पादक विशेषज्ञों के अनुसार, ऐसा विश्वास करने का भी कारण है कि अंडों पर बैठनेवाली मुर्गियाँ अपने शरीर से एक प्रकार के तैलीय द्रव का स्त्राव करती हैं, जो अंडों की सतह पर चारों तरफ फैलकर अंडों के अंदर से होनेवाले वाष्पीकरण को रोकता अथवा कम करता है। अनुमान है कि यह तैल ऑक्सीजन के लिए अभेद्य होता है। प्राकृतिक ढंग से अंडों के सेने में तथा 'ममाल' (मिस्त्र निवासियों के कृत्रिम डिंबौषक व्यवसाय) में जिसका डिंबौषककोष्ठ बड़ा होता है, सीधी (direct) वायवीय धारा का अभाव होता है। इसमें यह प्रतीत होता है कि आर्द्रता की व्यवस्था रहे बिना भी डिंबौषण सफल हो सकता है।\n\nमिस्र तथा चीनवासियों को प्राचीन काल से कृत्रिम डिंबौषण की कला मालूम रही है। मिस्त्र में मुहाने पर स्थित बरमी (Berme) नामक स्थान में कृत्रिम डिंबौषण का कार्य 'ममाल' द्वारा होता है। वहाँ 'ममाल' व्यवसाय की परंपरा क्रमश: पिता से पुत्र और पुत्र से पौत्र इत्यादि द्वारा चली आ रही है और यह कुछ विशष्ट परिवारों को ही ज्ञात है। इस क्रिया के गुप्त रहस्य की रक्षा धार्मिक उत्साह के साथ होती है और जिस व्यक्ति को इसकी दीक्षा दी जाती है उसे एक प्रकार की शपथ लेनी होती है कि वह किसी अन्य पर यह गुप्त ज्ञान प्रकट नहीं करेगा। यात्रियों द्वारा पता लगा है कि 'ममाल' ईटं का मकान प्रतीत होता है, जिसमें चार बड़े बड़े चूल्हे होते हैं। प्रत्येक ममाल में ४०,००० से लेकर ८०,००० तक अंडे आ सकते हैं। संपूर्ण मिस्त्र में ३८६ ममाल हैं, जो साल में छह महीने चालू रहते हैं और इस अवधि में आठ बार चूजे तैयार कर लिए जाते है।\n\nडिंबौषण की एक दूसरी विधि से फ्रांस में कूवर्ज़ (Couvers), अथवा पेशेवर कुक्कुट उत्पादकों, द्वारा कार्य होता रहा है। इस कार्य के लिए वे मादा टर्की का प्रयोग करते हैं और प्रत्येक चिड़िया तीन महीने तक अंडे सेवन का कार्य करती है। कार्य करने की विधि निम्नलिखित है :\n\nएक अँधेरे कमरे में, जिसका ताप सदा एक समान रहता है, ऐसे अनेक बक्स होते हैं जिनमें से प्रत्येक में एक टर्की चिड़िया आ सके। बक्स के अंदर कुछ घास पात, पुआल या नारियल की जटा रखी रहती है। प्रत्येक बक्स तार की जाली से इस प्रकार घिरा होता है कि उसमें बैठनेवाली चिड़िया की स्वतंत्रता सीमित रहे, पर वह बाहर न निकल सके। खाली अंडे के छिलके के अंदर प्लैस्टर ऑव पैरिस भरकर नकली (dummy) अंडे घोसले में रख दिए जाते हैं और चिड़िया उसमें बैठा दी जाती है। पहले तो चिड़िया उसमें से निकलने का प्रयत्न करती है, किंतु कुछ दिनों के बाद अभ्यस्त और शांत हो जाती है। तब नकली अंडों को हटाकर उनकी जगह पर असली और ताजे अंडे रख दिए जाते हैं। इन अंडों से ज्योंही चूजे निकलते हैं, उन्हें बाक्स से बाहर निकालकर दूसरे अंडे रख दिए जाते हैं। मादा टर्की का उपयोग विमाता के लिए भी सफलतापूर्वक किया जाता है। प्रत्येक चिड़िया लगभग दो दर्जन अंडों को भली भाँति से सकती है।\n\nइसके पूर्व अनेक रोचक प्रयास हुए थे। १८२४ ई० के लगभग वालथ्यू (Walthew) ने किसान गृहिणियों के लिए घरेलू साधनों की सहायता से काम करनेवाले डिंबौषकों का निर्माण किया था। १८२७ ई० में जे. एच. बारलो (J. H. Barlow) ने मुर्गियों तथा अन्य चिड़ियों के अंडों से बच्चे उत्पन्न कराने में सफलता प्राप्त की। बरविक-ऑन-ट्वीड (Berwick-on-Tweed) निवासी जॉन चैंपेनियन (John Champanion) ने १८७० ई० में एक बड़े कमरे का प्रयोग किया। इस कमरे के मध्य भाग में एक टेबुल होता था, जिसपर अंडे रखे जाते थे। कमरे के अंदर उष्ण वायु के दो मार्ग जाते थे, जो बगलवाले स्थान में खुलते थे। कमरे का ताप एवं अग्नि की देखभाल का कार्य मनुष्य द्वारा व्यवस्थित होता था। यह विधि बड़े पैमाने तथा संशोधित एवं उन्नत ढंग से अब अमरीका के कुछ भागों में प्रचलित है।\n\n", "id": "720243", "title": "ऊष्मायित्र (अंडा)"}
{"url": "https://hi.wikipedia.org/wiki?curid=720247", "text": "आइजक डिज़रेली\n\nआइजक डिज़रेली (Isaac D'Israeli ; 11 मई 1766 – 19 जनवरी 1848) ब्रितानी लेखक तथा विद्वान थे। वे ब्रिटेन के प्रधानमन्त्री बेंजामिन डिसरायली के पिता थे।\n\nआइजक डिज़रेली एक स्पेनी यहूदी के पुत्र थे। उनका जन्म एनफील्ड में हुआ। उनके पिता सन् १७४८ में वेनिस से आकर इंग्लैंड में बस गये थे। पिता अपने लड़के को वाणिज्य व्यापार में लगाना चाहता था किंतु युवक डिजरेली इसके विरुद्ध था। उसने इस विषय पर एक लंबी कविता लिखी जिनमें व्यापार व्यवसाय के प्रति उसका विरोध स्पष्ट प्रकट होता था। फ्रांस की यात्रा के समय उसने कुछ समय पेरिस की साहित्यक मंडली में बिताया। १७८८ में लंदन लौटने के बाद उसने 'जेंटिलमैंस मैगजीन' में एक कविता लिखी जिससे प्रभावित होकर एच. जे. पाई ने उसके पिता को समझाया कि आइजक को व्यवसाय में लगाना भूल होगी। १७९० में डिजरेली ने 'ए डिफेंस ऑव पोएट्री' (कविता का पक्षपोषण) नामक पुस्तक लिखी जो पाई के नाम समर्पित की गई। उसकी सबसे प्रसिद्ध पुस्तक 'क्यूरिआसिटीज ऑव लिटरेचर' है। उसकी अन्य रचनाएँ हैं - 'लिटररी रीक्रिएशंस' (साहित्यिक मनोरंजन), 'कालामिटीज ऑव आथर्स' (लेखकों की विपत्तियाँ), 'क्वारल्स ऑव आथर्स' (लेखकों के झगड़े)। उसने तीन उपन्यास तथा दो ऐतिहासिक ग्रंथ भी लिखे। १८४८ में उसकी मृत्यु हुई।\n", "id": "720247", "title": "आइजक डिज़रेली"}
{"url": "https://hi.wikipedia.org/wiki?curid=720253", "text": "जड़वस्तु\n\nजड़वस्तु (fetish) ऐसी किसी वस्तु को कहते हैं जिसमें किसी आत्मा या अलौकिक शक्ति का वास होने की मान्यता हो। किसी जड़वस्तु में आस्था रखने वाले यह मानते हैं कि उसमें पराप्राकृतिक शक्तियाँ हैं और उनका प्रभाव अन्य लोगों पर भी डाला जा सकता है। विश्व के भिन्न स्थानों में अलग-अलग प्रकार की जड़वस्तुएँ मानी जाती हैं। उदाहरण के लिये मध्य अफ़्रीका में न्कीसी नामक मूर्तियों में ऐसी शक्तियाँ विद्यमान मानी जाती हैं। जड़वस्तुओं में आस्था रखने की सांस्कृतिक परम्परा को जड़वस्तुवाद (fetishism) कहते हैं।\n\n", "id": "720253", "title": "जड़वस्तु"}
{"url": "https://hi.wikipedia.org/wiki?curid=720328", "text": "टी.ए.पी. पुर्तगाल\n\nटी.ए.पी. पुर्तगाल, पुर्तगाल की प्रशासकीय एयरलाइन्स है। इसका मुख्य कार्यालय लिस्बन हंबर्टो डेल्गाडो एयरपोर्ट पर स्थित है जो इसका मुख्य आधार केंद्र भी है। यह स्टार अलायंस का सदस्य भी है और ३८ देशों के ८८ गंतव्यों के लिए हर सप्ताह २००० से भी अधिक उड़ाने संचालित करता है। इस के पास ८८ विमान हैं जिनमे से ६३ एयरबस द्वारा निर्मित हैं। २५ अन्य विमान टी.ए.पी. पुर्तगाल एक्सप्रेस के द्वारा संचालित किए जाते हैं। \n\nजून २०१५ मे इस एयरलाइन्स का अर्ध-निजीकरण किया गया और इसका स्वामित्व अट्लॅंटिक गेट्वे कन्सॉर्टियम के पास चला गया जिसका नेतृत्व आज़ुल लिंहास, आएरेआस ब्रासिलेइरस और हंबर्टो प्य्ड्रॉसा के मलिक डेविड नीलेमान करते हैं। जून २४, २०१५ को हुए एक सौदे मे कन्सॉर्टियम ने इस विमान सेवा मे ६१% की भागीदारी सरकार से खरीद ली और इसके पास शेष बचे ३४% को २०१८ के अंत तक खरीदने का विकल्प भी खुला रखा। \n\nपुर्तगाल के पूर्ववर्ती मध्य-दशिणपंधी विचारधारा वाली सरकार द्वारा किया गया यह सौदा टी.ए.पी. के कर्मचारियों और जनता के एक बड़े हिस्से के विरोध के कारण विवादों के घेरे मे रहा और अक्तूबर २०१५ मे हुए चुनावों के बाद सत्ता मे आई नयी वामपंथी सरकार ने इस का नियंत्रण वापस करने की माँग रखी. इसी कारण फ़रवरी २०१६ मे हुए एक नये करार के तहत इसका नियंत्रण फिर से पुर्तगाल सरकार के पास चला गया। वर्तमान मे इसमे पुर्तगाल सरकार ५०% का हिस्सा है और कन्सॉर्टियम के पास ४५. शेष ५% हिस्सा टी.ए.पी. के कर्मचारियों और इसके साझेदारों के पास है। \n\nटी.ए.पी. पुर्तगाल का कॉर्पोरेट ऑफीस सांता मरीया डोस ओलिवैइस, लिस्बन के हंबर्टो डेल्गाडो एरपोर्ट के बिल्डिंग २५ मे है। इस एयरलाइन्स के पास टी.ए.पी. एक्सप्रेस, गरौंदफोर्से पोर्चुगल, मेगासिस सहित दस सहायक कंपनियाँ भी है। इसकी एक सहायक कंपनी टी.ए.पी. कार्गो, पुर्तगाल की चौथी सबसे बड़ी मालवाहक एयरलाइन्स है। इसके पास अपने मालवाहक विमान नहीं है। यह टी.ए.पी. पुर्तगाल के नियमित यात्री विमान सेवा मे उपलब्ध समान ढोने के अतिरिक्त स्थान को बेचता है और साथ ही दूसरी एयरलाइन्स के सहयोग से पाँच पूर्ण मालवाहक मार्गों का भी संचालन करता है। \n\n२०१५ मे जब इसका नियंत्रण कन्सॉर्टियम के पास गया था तो इसके नये प्रबंधन ने जून २०१५ मे ५३ नये एयरबस विमान खरीदने की घोषणा की थी। इसमे १४ चौड़े-आकार वाले ए ३३० एस और ३९ छोटे-आकार के ए ३२० विमान शामिल थे। जनवरी २०१६ मे टी.ए.पी. पुर्तगाल ने ८ ए. टी. आर. ७२-६०० और ९ एम्बराएर १९० विमान खरीदने की भी घोषणा की। साथ ही इसने पोर्तुगलिअ पि.जि.ए. एयरलाइन्स की जगह नये ब्रांड टी.ए.पी. एक्सप्रेस को भी लॉंच करने का निर्णय किया। इसी महीने चौड़े-आकर वाले विमानो की संख्या बढ़ाने के लिए ८ और ए३३०-२२० लिए जाने का निर्णय हुआ। \nइन सौदों के बाद टी.ए.पी. पुर्तगाल एयरबस ए ३३० नियो को अपने उड़ान दस्ते मे शामिल करने वाली पहली एयरलाइन्स बन जाएगी. \n\n२०१५-१६ मे ऐसे १४ विमान खरीदने का करार हुआ है और एयरबस २०१७ के अंत से इनकी आपूर्ति शुरू करेगी। इसके साथ ही नये विमानो के “एयर स्पेस” नाम से विख्यात नये कॅबिन लेआउट के कारण यह अपने विमानों मे अतरिक्त यात्री क्षमता भी जोड़ पाएगी.\n", "id": "720328", "title": "टी.ए.पी. पुर्तगाल"}
{"url": "https://hi.wikipedia.org/wiki?curid=720336", "text": "जालिवाड़ा खुर्द\n\nजालिवाड़ा खुर्द एक गाँव है जो राजस्थान राज्य के जोधपुर ज़िले और बिलाड़ा तहसील के अंतर्गत आता है। यह एक ग्राम पंचायत भी है। यह पीपाड़ से लगभग ०८ किलोमीटर की दूरी पर स्थित है। २०११ में भंवरी देवी हत्याकांड में पूर्व कांग्रेस नेता महिपाल मदेरणा ने भंवरी देवी को यहीं से अपहरण किया था। \n", "id": "720336", "title": "जालिवाड़ा खुर्द"}
{"url": "https://hi.wikipedia.org/wiki?curid=720363", "text": "कांगो द्रोणी\n\nकांगो द्रोणी (Congo Basin) मध्य अफ़्रीका में बहने वाली कांगो नदी की अवसादी द्रोणी व जलसम्भर क्षेत्र है। इस द्रोणी के इलाक़े को कभी-कभी सरल-रूप से कांगो क्षेत्र भी कहा जाता है।\n\nकांगो जलसम्भर पूर्व अफ़्रीकी रिफ़्ट की ऊँचाईयों में आरम्भ होता है, जहाँ चाम्बेशी नदी (Chambeshi River), उएले नदी (Uele River) और उबांगी नदी (Ubangi River) बहती हैं। जलसम्भर के मध्य क्षेत्रों में लुआलाबा नदी (Lualaba River) बहती है। भूवैज्ञानिक रूप से पूर्व अफ़्रीकी रिफ़्ट में अभी भी ऊँचाई बढ़ रही है जिस से जल में तलछट (सेडिमेन्ट) का प्रवाह बहुत अधिक है हालांकि ऐसा आमतौर पर बहुत ऊँचाईयों से आनी वाली नदियों में अधिक पाया जाता है और कांगो जलसम्भर अधिकतर एक कम ऊँचाई वाला क्षेत्र है। कुल मिलाकर कांगो द्रोणी ३७ लाख वर्ग किमी पर विस्तृत है और इसमें विश्व के सबसे बड़े अबाधित वर्षावनों के समूहों में से कुछ और फैले हुए आर्द्रभूमि क्षेत्र पाये जाते हैं। द्रोणी का अंत कांगो नदी द्वारा गिनी की खाड़ी में अटलांटिक महासागर के विलयस्थल पर होता है। पूरे जलसम्भर क्षेत्र में सालभर मौसम भूमध्यरेखीय-ऊष्णकटिबन्धीय (इक्वॉटोरियल-ट्रॉपिकल) होता है, जिसमें दो वर्षा के मौसम और हर समय गरमी रहती है। यह द्रोणी पश्चिमी निम्नभूमि गोरिल्ला (Western Lowland Gorilla) का निवासक्षेत्र है, जो एक विलुप्तप्राय जाति है।\n\nकांगो द्रोणी कई पिग्मी जातियों की मातृभूमि रही है जिसमें बांटू लोग समय के साथ आ बसे और उन्होंने कांगो राज्य की स्थापना करी। १९वीं शताब्दी के अंत में बेल्जियम, फ़्रांस और पुर्तगाल ने यहाँ अपने उपनिवेश बना लिये। १९६०-१९८० काल में यह सभी उपनिवेश स्वतंत्र देशों के रूप में उभरे।\n\n", "id": "720363", "title": "कांगो द्रोणी"}
{"url": "https://hi.wikipedia.org/wiki?curid=720417", "text": "आगरा का पेठा\n\nपेठा उत्तर भारत की एक पारदर्शी नरम मिठाई है। आमतौर पर आयताकार या बेलनाकार आकृति का यह व्यंजन, एक विशेष सब्जी, सफ़ेद लौकी (या सफेद कद्दू, या बस पेठा) से बनाया गया है।.\n\nबढ़ती मांग और नवाचार के साथ, मूल रूप में तैयार पेठा की अनेक किस्में विकसित हो चुकी हैं। अनेक स्वादिष्ट प्रकार उपलब्ध है,जैसे कि केसर पेठा, अंगूरी पेठा आदि। सामग्री के आधार पर कुछ अन्य बदलाव किए जाते हैं, उदाहरणतः नारियल के साथ एक मिश्रित, या केवड़ा सार पेठा को स्वादिष्ट व सुगंधित करने के लिए प्रयोग किया जाता है\n\nऐसा कहा जाता है कि पेठा ने मुगल सम्राट शाहजहां की रसोई में जन्म लिया था। \n\nमूल रूप से आगरा में निर्मित होने के कारण यह आगरा का पेठा के नाम से स्थानीय मिठाई प्रमाणित होता है।\n\n", "id": "720417", "title": "आगरा का पेठा"}
{"url": "https://hi.wikipedia.org/wiki?curid=720648", "text": "अंगिरा\n\nपुराणों में बताया गया है कि महर्षि अंगिरा ब्रह्मा जी के मानस पुत्र हैं तथा ये गुणों में ब्रह्मा जी के ही समान हैं। इन्हें प्रजापति भी कहा गया है और सप्तर्षियों में वसिष्ठ, विश्वामित्र तथा मरीचि आदि के साथ इनका भी परिगणन हुआ है। इनके दिव्य अध्यात्मज्ञान, योगबल, तप-साधना एवं मन्त्रशक्ति की विशेष प्रतिष्ठा है। इनकी पत्नी दक्ष प्रजापति की पुत्री स्मृति (मतान्तर से श्रद्धा) थीं, जिनसे इनके वंश का विस्तार हुआ।\nइनकी तपस्या और उपासना इतनी तीव्र थी कि इनका तेज और प्रभाव अग्नि की अपेक्षा बहुत अधिक बढ़ गया। उस समय अग्निदेव भी जल में रहकर तपस्या कर रहे थे। जब उन्होंने देखा कि अंगिरा के तपोबल के सामने मेरी तपस्या और प्रतिष्ठा तुच्छ हो रही है तो वे दु:खी हो अंगिरा के पास गये और कहने लगे- 'आप प्रथम अग्नि हैं, मैं आपके तेज़ की तुलना में अपेक्षाकृत न्यून होने से द्वितीय अग्नि हूँ। मेरा तेज़ आपके सामने फीका पड़ गया है, अब मुझे कोई अग्नि नहीं कहेगा।' तब महर्षि अंगिरा ने सम्मानपूर्वक उन्हें देवताओं को हवि पहुँचाने का कार्य सौंपा। साथ ही पुत्र रूप में अग्नि का वरण किया। तत्पश्चात वे अग्नि देव ही बृहस्पति नाम से अंगिरा के पुत्र के रूप में प्रसिद्ध हुए। उतथ्य तथा महर्षि संवर्त भी इन्हीं के पुत्र हैं। महर्षि अंगिरा की विशेष महिमा है। ये मन्त्रद्रष्टा, योगी, संत तथा महान भक्त हैं। इनकी 'अंगिरा-स्मृति' में सुन्दर उपदेश तथा धर्माचरण की शिक्षा व्याप्त है।\nसम्पूर्ण ऋग्वेद में महर्षि अंगिरा तथा उनके वंशधरों तथा शिष्य-प्रशिष्यों का जितना उल्लेख है, उतना अन्य किसी ऋषि के सम्बन्ध में नहीं हैं। विद्वानों का यह अभिमत है कि महर्षि अंगिरा से सम्बन्धित वेश और गोत्रकार ऋषि ऋग्वेद के नवम मण्डल के द्रष्टा हैं। नवम मण्डल के साथ ही ये अंगिरस ऋषि प्रथम, द्वितीय, तृतीय आदि अनेक मण्डलों के तथा कतिपय सूक्तों के द्रष्टा ऋषि हैं। जिनमें से महर्षि कुत्स, हिरण्यस्तूप, सप्तगु, नृमेध, शंकपूत, प्रियमेध, सिन्धुसित, वीतहव्य, अभीवर्त, अंगिरस, संवर्त तथा हविर्धान आदि मुख्य हैं।\nऋग्वेद का नवम मण्डल जो 114 सूक्तों में निबद्ध हैं, 'पवमान-मण्डल' के नाम से विख्यात है। इसकी ऋचाएँ पावमानी ऋचाएँ कहलाती हैं। इन ऋचाओं में सोम देवता की महिमापरक स्तुतियाँ हैं, जिनमें यह बताया गया है कि इन पावमानी ऋचाओं के पाठ से सोम देवताओं का आप्यायन होता है।\n", "id": "720648", "title": "अंगिरा"}
{"url": "https://hi.wikipedia.org/wiki?curid=720652", "text": "उत्तर प्रदेश आयुर्विज्ञान विश्वविद्यालय\n\nउत्तर प्रदेश आयुर्विज्ञान विश्वविद्यालय (अंग्रेजी: Uttar Pradesh University of Medical Sciences) (पूर्व में \"उत्तर प्रदेश ग्रामीण आयुर्विज्ञान एवं अनुसंधान संस्थान\"), सैफई (इटावा) में उत्तर प्रदेश सरकार के विधेयक15, वर्ष 2016 द्वारा स्थापित एक विश्वविद्यालय है। विश्वविद्यालय के आधीन मेडिकल कॉलेज, पैरामैडिकल कॉलेज , नर्सिंग कॉलेज, फार्मेसी कॉलेज चल रहे हैं साथ में 850 बिस्तर वाला मल्टी स्पेशलिटी अस्पताल, ट्रामा एवं बर्न सेंटर भी कार्यरत है। इसके अतिरिक्त 650 करोड़ के बजट के साथ एक 500 बिस्तरों वाले सुपर स्पेशियलिटी अस्पताल का कार्य भी उत्तर प्रदेश सरकार द्वार प्रारम्भ करा दिया गया है।\n\n", "id": "720652", "title": "उत्तर प्रदेश आयुर्विज्ञान विश्वविद्यालय"}
{"url": "https://hi.wikipedia.org/wiki?curid=720688", "text": "सत्यपाल जैन\n\nसत्यपाल जैन भारतीय विधि आयोग के सदस्य और भारत के अपर सॉलिसिटर जनरल है। 11 जून, 2016 को उन्हें 21 वें विधि आयोग का अंशकालिक सदस्य नियुक्त किया गया। 21 वें विधि आयोग में उनका कार्यकाल 1 सिंतबर, 2015 से 31 अगस्त, 2018 तक है। वे भारतीय जनता पार्टी (भाजपा) की राष्ट्रीय कार्यकारिणी समिति के सदस्य भी हैं। वे चण्डीगढ़ से 1996 में (11 वीं लोकसभा) और 1998 में (12 वीं लोकसभा) से निर्वाचित हुये थे। वे भारत के उच्चतम न्यायालय और पंजाब और हरियाणा उच्च न्यायालय में चण्डीगढ़ में वरिष्ठ अधिवक्ता है।\n", "id": "720688", "title": "सत्यपाल जैन"}
{"url": "https://hi.wikipedia.org/wiki?curid=720704", "text": "एचएएल एचटीटी-40\n\nएचएएल एचटीटी-40 हिन्दुस्तान ऐरोनॉटिक्स लिमिटेड (एचएएल) एक बेसिक ट्रेनर वायुयान है। इसका प्रयोग भारतीय वायुसेना रिटायर्ड एचपीटी-32 दीपक वायुयान के स्थान पर किया जायेगा। \n\nएचटीटी-40 ऑल-मेटल, टैंडेम सीट एयरक्राफ्ट होगा जिसको टर्बोप्रॉप इंजन से शक्ति मिलेगी।\n\n2012 के मध्य तक इसका भविष्य संदेह में था क्योंकि भारतीय वायुसेना ने एचटीटी 40 की जगह को भरने के लिए पिलाटस पीसी-7 एमके 2 का ऑर्डर दे दिया था। सितम्बर 2012 में वायु सेना ने अनोपचारिक रूप से यह जताया कि उन्होंने एचटीटी-40 को पीसी-7 एमके 2 जो कि दुनिया का एक जाना माना वायुयान है जो दुनिया भर में अपनी सेवा पहले से ही दे रहा है, से दुगनी क़ीमत होने के कारण नकार दिया। एक एमओडी ऑफिसर ने कहा, \"रणनीतिक प्रतिरक्षा सामग्री में घरेलू क्षमताओं को बढ़ने के लिए हम अधिक मूल्य चुकाने को तैयार होंगे पर क्या एचएएल इस बात पर कोई तर्क दे सकता है कि बेसिक ट्रेनर रणनीतिक रूप से अहम है[?]\" \nएचएएल ने आईएएफ़ की घोषणा की पुष्टि नहीं की कि वह एचटीटी-40 को नहीं खरीदेगी न ही कंपनी ने यह बताया कि इस वायुयान का विकास जारी रहेगा या नहीं। कंपनी के प्रवक्ता ने कहा,\" हम अपने सभी एमओडी मामलों/प्रस्तावों को गुप्त रखते हैं... हमारे सारे प्रोजेक्ट के राष्ट्रीय हित को ध्यान में रख के ही होते हैं हालांकि, उनमें से कुछ फलीभूत होने के लिए समय लेते हैं \"। \n\n28 फेब्रुअरी8 2015 को यह रिपोर्ट किया गया कि भारतीय रक्षा मंत्रालय ने 68 एचएएल एचटीटी-40 ट्रेनर और 38 पिलाटस ट्रेनर को अपने वर्तमान के ट्रेनर को बदलने के लिये चुन लिया है।\n\n21 जून 2015 को एचएएल ने हनीवैल जेरिट टीपीई332- 12बी को ट्रेनर को शक्ति देने के लिए चुना।\n\nएचएएल ने 2 फरवरी 2016 को पहला प्रोटोटाइप बाहर निकाला।\n\n31 मई 2016 को इसकी प्रथम उड़ान हुई। इसे एचएएल के चीफ टेस्ट पायलट, ग्रुप कैप्टन सुब्रमण्यम (रिटायर्ड) द्वारा उड़ाया गया। उड़ान 30 मिनट में खत्म हो गयी। पायलट ने अनेक चक्कर लगाये और वायुयान की परफॉर्मेन्स संतोषजनक पाई गयी। \n", "id": "720704", "title": "एचएएल एचटीटी-40"}
{"url": "https://hi.wikipedia.org/wiki?curid=720718", "text": "शैकलटन हिमचट्टान\n\nशैकलटन हिमचट्टान (Shackleton Ice Shelf) [पूर्व अंटार्कटिका]] के ३८४ किमी तट पर (रेखांश ९५° पूर्व से लेकर १०५° पूर्व) पर विस्तृत एक हिमचट्टान है। अपने पश्चिमी भाग में यह १४५ किमी तक सागर में फैली हुई है और पूर्व में सागर के ऊपर यह ६४ किमी की दूरी तक पहुँचती है। कुल मिलाकर यह ३३,८२० वर्ग किमी का क्षेत्रफल रखती है। यह मौसन सागर का भाग है और पश्चिम में रानी मेरी धरती के तट को पूर्व में विल्क्स धरती के नोक्स तट से अलग करती है।\n\n", "id": "720718", "title": "शैकलटन हिमचट्टान"}
{"url": "https://hi.wikipedia.org/wiki?curid=720720", "text": "हिमानीगत झील\n\nहिमानीगत झील (subglacial lake) ऐसी झील होती है जो किसी हिमानी (ग्लेशियर), हिमचादर या बर्फ़ की टोपी के नीचे स्थित हो। इसके ऊपर बर्फ़ की एक मोटी तह होती है जिसके भीतर बंद एक अंदरूनी भाग द्रव पानी से भरा होता है। पृथ्वी पर ऐसी कई झीलें हैं और अंटार्कटिका की वोस्तोक झील सबसे बड़ी ज्ञात हिमानीगत झील है।\n\n", "id": "720720", "title": "हिमानीगत झील"}
{"url": "https://hi.wikipedia.org/wiki?curid=720785", "text": "रिजवान ज़हीर उस्मान\n\nरिजवान ज़हीर उस्मान (12 अगस्त 1948- 03 नवंबर 2012) राजस्थान के एक भारतीय साहित्यकार और नाट्यकर्मी थे। वे हिंदी के आधुनिक नाटककारों में अपनी मौलिक नाटकीयता के कारण जाने जाते हैं। उन्होने 100 से अधिक कहानियों और 150 नाटकों के लेखन के अलावा कला, साहित्य, कहानी, और नाटक के क्षेत्र में जीवनभर योगदान दिया था। उन्होंने करीब डेढ़ सौ से अधिक नाटकों का मंचन व प्रदर्शन किया और स्वयं अभिनय करते 50 से अधिक नाटकों का निर्देशन भी किया। उन्हें संगीत नाटक अकादमी द्वारा नाट्य लेखन एवं निर्देशन के लिए 'लाइफ टाइम एचीवमेंट अवार्ड' से सम्मानित किया जा चुका है। साहित्य अकादमी द्वारा नाटक ’कल्पना पिशाच’ के लिये 'देवीलाल सामर नाट्य लेखन पुरस्कार’ दिया जा चुका है। जयपुर के जवाहर कला केन्द्र द्वारा आयोजित पूर्वांकी नाट्य-लेखन में सर्वश्रेष्ठ नाटक ‘वही हुआ जिसका डर था तितली कों‘ पुरस्कृत किया गया था। किडनी की समस्या के कारण लम्बी बीमारी के बाद उनके पैत्रिक निवास हाथी पोल उदयपुर में उनका निधन हो गया।\n\n", "id": "720785", "title": "रिजवान ज़हीर उस्मान"}
{"url": "https://hi.wikipedia.org/wiki?curid=720868", "text": "अंटार्कटिक हिमचादर\n\nअंटार्कटिक हिमचादर (Antarctic ice sheet) पृथ्वी की दो ध्रुवीय हिम टोपियों में से एक है। अंटार्कटिका महाद्वीप का ९८% भूभाग इस हिमचादर द्वारा ढका हुआ है।\n\nअंटार्कटिक हिमचादर पृथ्वी का सबसे विशाल बर्फ़ का समूह है। यह हिमचादर १.४ करोड़ वर्ग किमी पर फैली हुई है। तुलना के लिये भारत का कुल क्षेत्रफल १२ लाख वर्ग किमी से ज़रा अधिक है, यानि अंटार्कटिक हिमचादर भारत से १० गुना अधिक क्षेत्र पर विस्तृत है। इसमें ३ करोड़ घन किमी जल क़ैद है और यह विश्व के कुल मीठे पानी का नव्वे प्रतिशत (९०%) है। अगर यह पूरा पिघल जाये तो पृथ्वी के समुद्रों की सतह ५८ मीटर उठ जायेगी।\n\nपार-अंटार्कटिक पर्वतमाला इस हिमचादर को पूर्वी अंटार्कटिक हिमचादर और पश्चिमी अंटार्कटिक हिमचादर में विभाजित करती है, जिनमें पूर्वी हिमचादर आकार में बड़ी है। पूर्वी अंटार्कटिक हिमचादर तो धरती पर टिकी है और यदी यह बर्फ़ न भी होती तो यह स्थान समुद्री-सतह से ऊपर होता लेकिन पश्चिमी अंटार्कटिक हिमचादर के नीचे की ज़मीन कहीं-कहीं पर समुद्र-सतह से २५०० मीटर नीचे है और बिना बर्फ़ के यह समुद्र का फ़र्श होता।\n\n", "id": "720868", "title": "अंटार्कटिक हिमचादर"}
{"url": "https://hi.wikipedia.org/wiki?curid=720874", "text": "ग्रीनलैण्ड हिमचादर\n\nग्रीनलैण्ड हिमचादर (Greenland ice sheet) ग्रीनलैण्ड के ८०% भूभाग पर विस्तृत एक हिमचादर है। इसका कुल फैलाव १७,१०,००० वर्ग किमी पर है। अंटार्कटिक हिमचादर के बाद यह पृथ्वी का दूसरा सबसे बड़ा हिम का विस्तार है।\n\nयह हिमचादर उत्तर-दक्षिण दिशा में २,४०० किमी तक फैली हुई है, जबकि इसकी सर्वाधिक चौड़ाई इसकी उत्तरी हिस्से में ७७° उत्तर के रेखांश (लैटिट्यूड) पर १,१०० किमी है। बर्फ़ की औसत ऊँचाई २,१३५ मीटर (७,००५ फ़ुट) है। हिमचादर में जमा बर्फ़ की तहों की मोटाई अधिकतर स्थानों में २ किमी से अधिक है और अपने सबसे मोटे भाग में ३ किमी से भी ज़्यादा है। ग्रीनलैण्ड हिमचादर के अलावा ग्रीनलैण्ड में अन्य हिमसमूह भी हैं - अलग-थलग हिमानियाँ (ग्लेशियर) और छोटी बर्फ़ की टोपियाँ कुल मिलाकर ७६,००० अए १,००,००० वर्ग किमी के बीच के क्षेत्रफल पर इस मुख्य हिमचादर की बाहरी सीमाओं पर फैली हुई हैं। अगर इस हिमचादर में क़ैद पूरा २८,५०,००० घन किमी जल पिघलाया जाए तो पूरे विश्व के सागरों की सतह औसत ७.२ मीटर (२४ फ़ुट) बढ़ जाएगी।\n\n", "id": "720874", "title": "ग्रीनलैण्ड हिमचादर"}
{"url": "https://hi.wikipedia.org/wiki?curid=720958", "text": "आयुष मंत्रालय\n\nआयुष मंत्रालय, \" आयुर्वेद, योग और प्राकृतिक चिकित्सा, यूनानी, सिद्ध और होमीओपैथी विभाग\" संक्षिप्त में आयुष (Ayurveda, Yoga and Naturopathy, Unani, Siddha and Homoeopathy), भारत सरकार का एक सरकारी अंग है। इसका उद्देश्य उपर्युक्त की शिक्षा और अनुसन्धान को बढ़ावा देना है। आयुष मंत्रालय को 9 नवम्बर 2014 को आयुष विभाग को विस्तृत कर बनाया गया था। \n\nसंस्कृत में आयुष का अर्थ जीवन होता है। \n", "id": "720958", "title": "आयुष मंत्रालय"}
{"url": "https://hi.wikipedia.org/wiki?curid=721015", "text": "रोगहारी ओझा\n\nरोगहारी ओझा (अंग्रेज़ी: medicine man, मेडिसन मैन) उत्तर व दक्षिण अमेरिका के कई आदिवासी जनजाति समाजों में पारम्परिक चिकित्सक व पारम्परिक धार्मिक नेता को कहते थे। इनका पात्र लगभग ओझा के समान था। यह समाज कबीलों में संगठित थे और इनमें कबीले के मुखिया और ओझा का स्थान अलग था। इनके पास पारम्परिक ज्ञान होता था और स्थानीय जड़ी-बूटियों और अन्य संसाधनों के प्रयोग से वे चिकित्सा करा करते थे। यह भी माना जाता था कि उनका इस भौतिक विश्व से बाहर किसी आत्मा जगत में भी सम्पर्क व प्रभाव था। कुछ इक्के-दुक्के स्थानों पर वर्तमान में भी ऐसे ओझा पाये जाते हैं।\n\n", "id": "721015", "title": "रोगहारी ओझा"}
{"url": "https://hi.wikipedia.org/wiki?curid=721029", "text": "अहिरवाड़ा\n\nअहिरवाड़ा मध्य भारत या आधुनिक मध्य प्रदेश में पार्वती और बेतवा नदियों के बीच स्थित एक ऐतिहासिक क्षेत्र है। अहिरवाड़ा राज्य भिलसा और झांसी शहरों के बीच स्थित था।\n\nआभीर अक्सर सौराष्ट्र के क्षत्रप शिलालेख में उल्लेखित होते रहे हैं। पुराणों और बृहद्संहिता के अनुसार समुद्रगुप्त काल में आभीर दक्षिणी क्षेत्र में शासक थे। जो धीरे-धीरे भारत के विभिन्न भागों में फैल गए। बाद की तारीख में इन्होंने मध्य प्रदेश में अहिरवाड़ा पर कब्जा कर लिया। संवत 918 के जोधपुर शिलालेख से स्पष्ट है कि राजस्थान में भी उनका कब्जा था। शिलालेख के अनुसार आभीर अपने हिंसक आचरण की वजह से, अपने पड़ोसियों के लिए एक आतंक थे।\n\nऔरंगजेब के शासनकाल में, अहिरवाड़ा खींची वंश के राजा धीरज सिंह के शासन के अधीन आ गया, जो ज्यादातर समय के लिए अहीर विद्रोह को दबाने और व्यवस्था बहाल करने में व्यस्त रहे।\n\nपूरनमल 1714-1716 (ई) के दौरान मालवा क्षेत्र के एक अहीर शासक थे।\n1714 में, जयपुर के राजा जयसिंह मालवा में विकार दबाने में सफल हो गए। अफगान दंगाईयों ने अहीर नेता पूरनमल की मदद से सिरोंज पर नियंत्रण स्थापित कर लिया। अहीर देश (अहिरवाड़ा) अपने नेता पुरनमल के नेत्रत्व में अंग्रेज़ सरकार से विद्रोह के लिए खड़ा हो गया, उन्होने सिरोंज से कालाबाग के लिए सड़कों को बंद कर दिया और रानोड और इंदौर के अपने गढ़ों से सरकार को परेशान करना जारी रखा। राजा जय सिंह अप्रैल 1715 में फिर सिरोंज पहुँचे और अफगान सेना को पराजित किया। परंतु जय सिंह द्वारा स्थापित यह शांति ज्यादा दिन तक नहीं टिक पायी और नवंबर 1715 में पूरनमल अहीर ने मालपुर में नए सिरे से लूट-पाट शुरू कर दी। रोहिला, गिरासिया , भील, अहीर व अन्य हिंदू राजशाही मालवा में चारों ओर से विद्रोह हेतु खड़े हो गए व स्थिति को नियंत्रित करने की सरकार की हर कोशिश को नाकाम कर दिया।\n\n\n", "id": "721029", "title": "अहिरवाड़ा"}
{"url": "https://hi.wikipedia.org/wiki?curid=721066", "text": "सेंट जॉन्स चर्च, कोलकाता\n\nसेंट जॉन्स चर्च (अंग्रेजी:St. John’s Church), जो मूल रूप से एक गिरजाघर था, ब्रिटिश भारत में कोलकाता के प्रभावी रूप से राजधानी बनने के बाद ईस्ट इंडिया कंपनी द्वारा बनवाई गयी कुछ पहली सार्वजनिक इमारतों में से एक था। राजभवन के उत्तर-पश्चिमी कोने में स्थित इस चर्च, का निर्माण 1784 में एक सार्वजनिक लॉटरी के माध्यम से जुटाये गये 30,000 रुपयों से शुरू किया थाऔर यह निर्माण कार्य 1787 में पूरा हो गया। अर्मेनियाई और पुराने मिशन चर्च के बाद निर्मित यह गिरजा कलकत्ता (कोलकाता) का तीसरा सबसे पुराना चर्च है। सेंट जॉन चर्च का उपयोग 1847 तक कलकत्ता (कोलकाता) के अंग्रेज़ी कैथेड्रल के रूप में किया गया और इसके बाद सेंट पॉल कैथेड्रल को अंगरेज़ी कैथेड्रल के रूप में स्थापित किया गया। सेंट जॉन्स चर्च को सेंट मार्टिन-इन-द-फील्ड्स ऑफ लंदन के अनुसार मॉडल किया गया था।\n", "id": "721066", "title": "सेंट जॉन्स चर्च, कोलकाता"}
{"url": "https://hi.wikipedia.org/wiki?curid=721142", "text": "ट्रेनर (वायुयान)\n\nट्रेनर, वायुयान का एक वर्ग है जो विशेष रूप से पायलटों और एयरक्रू को उड़ान प्रशिक्षण की सुविधा देता है। एक समर्पित ट्रेनर विमान में उपयोग के लिए अतिरिक्त सुरक्षा सुविधाओं जैसे संयुक्त उड़ान नियंत्रण, सरल कॉकपिट आदि विशेषतायें भी होती हैं।\n\nनागरिक पायलटों को सामान्य रूप से दो या दो से अधिक सीटों वाले हल्के विमान में प्रशिक्षित किया जाता है जिसमें एक छात्र और प्रशिक्षक बैठ सके।\n", "id": "721142", "title": "ट्रेनर (वायुयान)"}
{"url": "https://hi.wikipedia.org/wiki?curid=721183", "text": "आध्यात्मिकतावाद\n\nआध्यात्मिकतावाद (Spiritualism) यह तत्वमीमांसिक आस्था होती है कि वास्तविकता में दो मूल चीज़ें हैं: भौतिक पदार्थ और अलौकिक आत्माएँ या चेतनाएँ। इसके आधार पर आध्यात्मिकता (spirituality) में विश्वास रखने वाले लोगों में अन्य कई धारणाएँ पाई जाती हैं, जैसे कि मरणोपरांत आत्मा का अस्तित्व में रहना, पूर्वजों की आत्माओं का विश्व में हस्तक्षेप, देवी-देवताओं का अस्तित्व, सर्वात्मवाद (animism, भौतिक वस्तुओं व जीवों में आत्माओं का अस्तित्व), इत्यादि। माना जाता है कि आध्यात्मिकतावाद के कई अवधारणाओं का जन्म ओझाप्रथा (shamanism) में हुआ था और यह धर्म का सबसे प्राचीन रूप है।\n\n", "id": "721183", "title": "आध्यात्मिकतावाद"}
{"url": "https://hi.wikipedia.org/wiki?curid=721188", "text": "सरदार वल्लभ भाई पटेल स्टेडियम, अहमदाबाद\n\nसरदार वल्लभभाई पटेल स्टेडियम, अहमदाबाद, गुजरात राज्य, के नवरंगपुर इलाके में स्थित एक खेल स्टेडियम है। इसे \"स्पोर्ट्स क्लब ऑफ़ गुजरात स्टेडियम\" के नाम से भी जाना जाता है। इस स्टेडियम को भारत में खेल गया सबसे पहला वनडे इंटरनैशनल क्रिकेट मैच की मेज़बानी करने का गौरव प्राप्त है। इस स्तदुम ने कई अंतर्राष्ट्रीय एवं घरेलु क्रिकेट मैचों की मेज़बानी की है। १९८२ में, मोंटेरा में इस्सी नाम के नए स्टेडियम के उद्घाटन के बाद से इससे अब किस्सी भी अन्तर्राष्ट्रीय प्रतियोगिता के लिए नहीं उपयोग किया जाता है। यह स्टेडियम, रंजी ट्राफी की गुजरात क्रिकेट टीम की गृहभूमिओं में से एक है।\n\nइसमें, डे-नाईट मैचों के लिए, फ्लड लाइट जैसे सुविधाएं भी विद्यमान हैं, और घरेलु प्रतियोगिताएं यहाँ आये दिन आयोजित होती रहती हैं। अहमदाबाद नगर निगम इस खेल भूमि की अधिष्ठाता है। हालाँकि यह मुख्यतः क्रिकेट स्तदुम है, परंतु गुजरात सरकार द्वारा आयोजित अन्य कई कार्यक्रम यहाँ आयोजित किये जाते रहे हैं।\n", "id": "721188", "title": "सरदार वल्लभ भाई पटेल स्टेडियम, अहमदाबाद"}
{"url": "https://hi.wikipedia.org/wiki?curid=721191", "text": "सरदार वल्लभ भाई पटेल स्टेडियम, वलसाड\n\nसरदार पटेल स्टेडियम, गुजरात के वलसाड में स्थित एक क्रिकेट स्टेडियम है, जो की गुजरात क्रिकेट टीम के गृह-मैदानों में से एक है। इसे रन्जी ट्रॉफी जैसे घरेलु प्रतियोगिताओं के आयोजन के लिए अक्सर इस्तेमाल किया जाता है। बलसर ज़िला क्रिकेट एसोसिएशन इसका मालिक है, जो गुजरात क्रिकेट एसोसिएशन के अंतर्गत है। इसे वर्त्तमान स्थिति अनुसार, अंतर्राष्ट्रीय प्रतियोगिताओं के लिए उपयोग नहीं किया जाता है।\n\n", "id": "721191", "title": "सरदार वल्लभ भाई पटेल स्टेडियम, वलसाड"}
{"url": "https://hi.wikipedia.org/wiki?curid=721192", "text": "जयंती स्टेडियम\n\nजयंती स्टेडियम, छत्तीसगढ़ राज्य के भिलाई नगर में, स्थित एक बहु-उपयोगी स्टेडियम है। यह भिलाई के इंद्रा प्लेस में अवस्थित है। इसे घरेलु प्रतियोगिताओं व अन्य कार्यक्रमों के लिए उपयोग किया जाता है। घरेलु क्रिकेट के मैदान होने के लिया उपयुक्त सारे प्रावधान यहाँ मौजूद हैं, तथा यहाँ क्रिकेट क अतिरिक्त, आइस हॉकी व अन्य खेलों से सम्बंधित प्रतियोगिताएँ भी आयोजित की जाती रहीं हैं।\n", "id": "721192", "title": "जयंती स्टेडियम"}
{"url": "https://hi.wikipedia.org/wiki?curid=721230", "text": "मज़गाँव\n\nमज़गाँव (Mazagaon) या माझगाव भारत के महाराष्ट्र राज्य के मुम्बई नगर का एक मुहल्ला है। यह दक्षिण मुम्बई में स्थित है। आधुनिक मुम्बई १८वीं शताब्दी तक सात द्वीपों में बंटा हुआ था जिन्हें जोड़कर आधुनिक नगर का निर्माण किया गया। मज़गाँव मुम्बई के इन सात द्वीपों में से एक है। यह कभी कोली समुदाय का निवास-स्थान था जो मछुआरें हुआ करते थे और \"मज़गाँव\" नाम की उत्पत्ति भी संस्कृत के \"मत्स्य गाँव\" से हुई।\n\n", "id": "721230", "title": "मज़गाँव"}
{"url": "https://hi.wikipedia.org/wiki?curid=721260", "text": "नाड़ी (योग)\n\nयोग के सन्दर्भ में नाड़ी वह मार्ग है जिससे होकर शरीर की ऊर्जा प्रवाहित होती है। योग में यह माना जाता है कि नाडियाँ शरीर में स्थित नाड़ीचक्रों को जोड़तीं है।\n\nकई योग ग्रंथ १० नाड़ियों को प्रमुख मानते हैं। इनमें भी तीन का उल्लेख बार-बार मिलता है - ईड़ा, पिंगला और सुषुम्ना। ये तीनों मेरुदण्ड से जुड़े हैं। इसके आलावे गांधारी - बाईं आँख से, हस्तिजिह्वा दाहिनी आँख से, पूषा दाहिने कान से, यशस्विनी बाँए कान से, अलंबुषा मुख से, कुहू जननांगों से तथा शंखिनी गुदा से जुड़ी होती है। अन्य उपनिषद १४-१९ मुख्य नाड़ियों का वर्णन करते हैं। \n\nईड़ा ऋणात्मक ऊर्जा का वाह करती है। शिव स्वरोदय, ईड़ा द्वारा उत्पादित ऊर्जा को चन्द्रमा के सदृश्य मानता है अतः इसे चन्द्रनाड़ी भी कहा जाता है। इसकी प्रकृति शीतल, विश्रामदायक और चित्त को अंतर्मुखी करनेवाली मानी जाती है। इसका उद्गम मूलाधार चक्र माना जाता है - जो मेरुदण्ड के सबसे नीचे स्थित है।\n\nपिंगला धनात्मक ऊर्जा का संचार करती है। इसको सूर्यनाड़ी भी कहा जाता है। यह शरीर में जोश, श्रमशक्ति का वहन करती है और चेतना को बहिर्मुखी बनाती है। \n\nपिंगला का उद्गम मूलाधार के दाहिने भाग से होता है जबकि पिंगला का बाएँ भाग से।\n\n", "id": "721260", "title": "नाड़ी (योग)"}
{"url": "https://hi.wikipedia.org/wiki?curid=721263", "text": "मेरुदण्ड\n\nमानव शरीर रचना में 'रीढ़ की हड्डी' या मेरुदंड (vertebral column या backbone या spine)) पीठ की हड्डियों का समूह है जो मस्तिष्क के पिछले भाग से निकलकर गुदा के पास तक जाती है। इसमें ३३ खण्ड (vertebrae) होते हैं। मेरुदण्ड के भीतर ही मेरूनाल (spinal canal) में मेरूरज्जु (spinal cord) सुरक्षित रहता है।\n\nमेरूदंड, रीढ़, या कशेरूक दंड अनेक छोटी अस्थियों से निर्मित होता है, जो कशेरूक (vertebrate) कहलाती हैं और जिनकी संख्या कुल 26 होती है-\n\nत्रिकास्थि में पाँच अस्थियाँ सम्मिलित (fused) होती हैं जबकि कोसेजी में चार (३ से पाँच तक) अस्थियाँ एकाकार (fused) रहतीं हैं। \n\nप्रत्यक्ष या अप्रत्यक्ष बल प्रयोग से कशेरूकों के अलग हो जाने पर मेरूदंड का भंग होता है जिसमें मेरूरज्जु का विदारण (tearing), या संदलन (crushing) संमिलित है जिसके फलस्वरूप चोट के स्थान के नीचे के भाग संवेदनहीन और संचलन शक्ति से शून्य हो जाते हैं। पहले ऐसे रोगी नीरोग नहीं हो पाते थे और शय्याव्रण और संक्रमण ग्रस्त होकर चिरकाल तक कष्ट भोगते और मर जाते थे। पिछले महायुद्ध के समय में अर्जित ज्ञान के कारण अब पैर के लकवे (paraplegic) के रोगी पहिएदार कुर्सियों में उपयोगी जीवन बिता सकते हैं।\n\nमेरूदंड की वक्रता के अनेक कारण हो सकते हैं, जिनमें मुख्य है, मेरूदंड की गुलिकार्ति (tuberculosis)। कशेरूकों की काय अस्थिक्षय (caries) से नष्ट हो जाती है और उसके निपात (collapse) से कूबड़ निकल आता हे। स्पाण्डिलाइटिस (spondylitis) एक विकलांगकारी चिंताजनक स्थिति है जिसमें पीठ क्रमश: सीधी और अनम्य हो जाती है। कभी कभी दोषपूर्ण आसन की आदत, या चोट से असममित विकास के फलस्वरूप युवावस्था में पार्श्विक वक्रता उत्पन्न हो जाती है। इसे समुचित व्यायाम, या धनुर्बधनी (braces) पहनकर ठीक किया जा सकता है।\n\nकभी-कभी पीठ के निम्न भाग के दर्द के निदान और शलयकर्म द्वारा उसकी चिकित्सा बहुत ही निराशजनक और उद्वेगकारी समस्या बन जाती है। इसकी जटिलता का अनुमान इस बात से सहज ही हो जाता है कि इस वेदना के स्रोत असंख्य हो सकते हें - मेरूदंड और श्रोणि प्रदेश (pelvis) की अस्थियाँ, इनके मध्य के असंख्य जोड़ और इस प्रदेश की असंख्य पेशियाँ तथा स्नायु। यह वेदना श्रोणि आंतरांग (Pelvis Viscera), अर्थात् मूत्राशय (bladder), प्रॉस्टेट, शुक्राशय, या अंडाशय, गर्भाशय तथा मलाशय में भी उठ सकती है। इन सबके अतिरिक्त मोच और तनाव भी हैं, जो मनुष्य के ऊर्ध्वाधर आसन के परिणामस्वरूप उत्पन्न होते हें जिनके लिये हमारी शरीर यंत्रावली अभी भी पर्याप्त उपयुक्त नहीं है। \n\n", "id": "721263", "title": "मेरुदण्ड"}
{"url": "https://hi.wikipedia.org/wiki?curid=721267", "text": "प्राच्य चर्च\n\nजो ईसाई समुदाय, पूजा तथा शासन के विषय में अंतिओक, येरुसलेम, सिकंदरिया और कुस्तुंतुनिया जैसे प्राचीन ईसाई केंद्रों की प्रणाली अपनाते हैं उन्हें प्राच्य चर्च (चर्च ऑफ द ईस्ट) कहा जाता है क्योंकि वे केंद्र रोम के पूरब में हैं। इन समुदायों के सदस्य आजकल पश्चिम यूरोप तथा अमरीका में भी पाए जाते हैं। अधिकांश तो वे रोम के चर्च से अलग हो गए हैं किंतु उनमें सब मिलाकर लगभग डेढ़ करोड़ रोमन काथलिक हैं, जो रोम का शासन स्वीकार करते हैं यद्यपि वे अन्य प्राच्य चर्च वालों की भाँति पूजा में अपनी ही प्राचीन पद्धति पर चलते हैं और अन्य रोमन काथलिक समुदायों की तरह लैटिन भाषा का प्रयोग नहीं करते। रोम से संयुक्त रहने वाले प्राच्य चर्चों को और उनके सदस्यों को यूनिएट (एकतावादी) कहते हैं। \n\nरोम से अलग रहने वाले प्राच्य चर्चों की सिंहावलोकन उनके अलग हो जाने के कालक्रमानुसार यहाँ प्रस्तुत है।\n\n\nनेस्तोरियन ईसाइयों की संख्या आजकल लगभग एक लाख है, वे मुख्य रूप से अमरीका, रूस, ईराक, ईरान तथा दक्षिण भारत में (लगभग ५,०००) रहते हैं।\n\n\n\nउत्पत्ति की दृष्टि से वे सभी समुदाय कुस्तुंतुनिया से संबद्ध हैं, किंतु सन् १४४८ ई. में रूस का चर्च स्वाधीन हो गया और बाद में बहुत से राष्ट्रीय समुदायों ने अपने को स्वतंत्र घोषित किया। फिर भी आजकल पूर्व यूरोप के बहुत से अर्थोदोक्स चर्च (यूनान, साइप्रस, अलबानिया, हंगरी, चेकोस्लोवाकिया, पोलैंड) कुस्तुंतुनिया अथवा पेत्रियार्क को अपना अध्यक्ष मानते हैं, यथापि व उनका हस्तक्षेप स्वीकार नहीं करते। सर्विया (यूगोस्लाविया), बुलगारिया, रूमानिया तथा जार्जिया के आर्थोदोक्स समुदाय अपने को पूर्ण रूप से स्वतंत्र घोषित कर चुके हैं।\n\nपाचवीं शती में जब सीरिया तथा मिस्त्र के अधिकांश ईसाई अलग हो गए तो उनमें से कुछ कुस्तुंतुनिया के साथ रहे थे, उनको मेलकाइट (Melkite) कहा जाता है। बाद में वे कुस्तुंतुनिया के साथ आर्थोदोक्स बन गए किंतु इधर वे पर्याप्त संख्या में रोमन काथलिक चर्च में सम्मिलित हुए।\n\nआर्थोदोक्स ईसाइयों की कुल संख्या बीस करोड़ से अधिक है, उन समुदायों में से रूस का आर्थोदोक्स चर्च सबसे महत्वपूर्ण है।\n\n", "id": "721267", "title": "प्राच्य चर्च"}
