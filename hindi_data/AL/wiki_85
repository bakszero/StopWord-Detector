{"url": "https://hi.wikipedia.org/wiki?curid=499468", "text": "द्वारमण्डप\n\nभद्र, ड्यौढ़ी, द्वारमंडप या पोर्च (Porch) किसी भवन के मुखद्वार की सुरक्षा के निमित्त उसके सामने बनाई हुई संरचना है। प्राय: यह तीन ओर से खुली होती है और छत स्तंभों पर, या कभी कभी बिना स्तंभों के ही मुख्य भवन से निकली हुई बाहुधरनों पर आलंबित रहती है।\n\nअनेक प्राचीन मंदिरों में जैसे ऐहोल के दुर्गामंदिर में (५वीं शती), खजुराहो के महादेवमंदिर में (१०-११वीं शती), ओसिया, मारवाड़ के सूर्यमंदिर में ९-१०वीं शती) या मोढेरा, गुजरात के सूर्यमंदिर में भद्र का 'द्वारमंडप' स्वरूप विशेष दृष्टिगोचर है। खुजराहो के मंदिरों में इसे 'अर्द्धमंडप' नाम दिया जाता है। मुख्य मंदिर के अतिरिक्त यह अर्धमंडप होने के कारण, 'ड्योढ़ी' भी कहा जाने लगा। कहीं-कहीं यह तीन ओर से खुला न होकर केवल सामने की ओर ही खुला रहता है, जैसे कांचीपुरम् (कांजीवरम्) के वैकुठ पेरूपल मंदिर में (८वीं शती) या भुवनेश्वर के वैताल देबल मंदिर में। कालांतर में मुख्यद्वार के सामने निकले हुए किसी प्रकार के छज्जे को और अलंकरण के लिए बनाए गए स्तंभों को भी भद्र कहा जाने लगा। पश्चिम में भी 'पोर्च' शब्द का उपयोग वास्तविक ड्योढ़ी या द्वारमंडप के अर्थ में तो होता ही है, मुख्यद्वार पर बने स्तंभों सहित छज्जे के लिए या स्तंभश्रेणी के लिए भी होता है। अमरीका में तो तीन ओर से खुली हुई छतयुक्त कोई भी उपसंरचना जो किसी भी भवन से मिली हो 'पोर्च' कही जाती है। इस प्रकार इसमें और किसी बरामदे या शयनप्रांगण में प्राय: कुछ अंतर ही नहीं रह जाता।\n\nअति प्राचीन संरचनाओं से भी भद्र के मूल रूप का अनुमान किया जा सकता है। इस दृष्टि से बाड़ावार पहाड़ियों में लोमश ऋषि की कुटी (३री शती ई. पू.) उल्लेखनीय है। यद्यपि इसका द्वारमंडप तीन ओर से नहीं, केवल सामने से ही खुला है। स्तंभश्रेणी के रूप में भद्र नासिक की गुफाओं (३री शती) में देखे जा सकते हैं, जिनका अनुकरण बाद में बौद्ध वास्तुकला मे अबाध गति से हुआ है। मुख्यद्वार पर होने के कारण अलंकरण की दृष्टि से भी इनका महत्वपूर्ण स्थान था।\n\nमिस्र के भित्तिचित्रों से प्रकट होता है कि वहाँ के घरों में भी कभी कभी भद्र बनाए जाते थे। एथेंस के टावर ऑव विंड्स (प्रथम शती ई. पू.) के यूनानी भद्र उल्लेखनीय हैं। पांपेई में भी ऐसे ही भद्र थे। रोम में कभी-कभी घरों के सामने सड़क की ओर लंबी स्तंभ श्रेणी होती थी, जिसे भद्र कहा जा सकता है। रोमैनेस्क (Romanesque) युग में गिरजाघरों में पश्चिमी द्वारों पर बाहर निकला हुआ सामान्य भद्र बनाया जाने लगा। इतावली रोमैनेस्क कालीन इमारतों में ऐसे ही भद्रों के नमूने वेरोना (१२ वीं शती), मोदेना (१२वीं शती) और परमा (१३वीं शती) में देखे जा सकते हैं। फ्रांस में और विशेषकर बरगंडी में भद्र के स्वरूप में और भी विकास हुआ। वहाँ पर एक ऊँची गुंबजवाली संरचना के रूप में यह इमारत का विशेष महत्वशाली अंग हो गया जो काफी चौड़ा, कभी कभी तो सारे गिरजाघर की चौड़ाई के बराबर ही, होता था।\n\nविविधताप्रेमी इंग्लैंड ने भद्र का इस प्रकार विकास किया कि इसने 'गेलिली' नाम से एक अलग संरचना का ही रूप ले लिया। पुनरुद्धार काल में भद्र का उपयोग पोर्टिका या ओसरा के रूप में ही होने लगा। किंतु १८वीं शती के अंत तक इंग्लैंड और अमरीका में सभी घरों में दो या चार स्तंभवाले सादे भद्रों का निर्माण आम हो गया।\n\nआजकल भी मंदिर या कलाभवन आदि जैसी प्राचीन परिपाटी की उद्धारक कतिपय विशेष इमारतों को छोड़कर प्राय: सभी महत्वपूर्ण इमारतों में भद्र का प्रयोग उपयोगमूलक हो गया है। उपयोग की दृष्टि से स्तंभ अनावश्यक ही नहीं, बाधक भी समझे जाने लगे हैं और द्वार पर छाया के लिए बाहुधरनों पर आलंबति सादे भद्र ही पर्याप्त माने जाते हैं। स्तंभ होते भी हैं तो पीछे की ओर ही, ताकि द्वार पर आने वाले वाहनों के लिए तीन ओर से बिल्कुल खुला निर्बाध स्थान उपलब्ध हो सके। वर्तमान ढाँचेदार संरचनापद्धति, सादे छज्जे जैसे भद्रों के लिए विशेष अनुकूल सिद्ध हुई है। अलंकरण के नाम पर संपूर्ति सामग्री की विविधता और कुछ खड़ी तथा कुछ पड़ी सीधी रेखाओं को ही प्रमुखता दी जाती है। भारी और अलंकृत स्तंभों युक्त भद्र भारवाही संरचनापद्धति के साथ ही, बल्कि उससे भी अधिक तेजी से लुप्त होते जा रहे हैं।\n", "id": "499468", "title": "द्वारमण्डप"}
{"url": "https://hi.wikipedia.org/wiki?curid=499474", "text": "पूर्वी लेबनान पर्वतमाला\n\nपूर्वी लेबनान पर्वतमाला () मध्य पूर्व के सीरिया और लेबनान देशों के बीच दक्षिणपश्चिम से उत्तरपूर्व १५० किमी तक चलने वाली एक पर्वत शृंखला है। इस शृंखला के अधिकतर पहाड़ सीरिया में हैं और लेबनान-सीरिया अंतर्राष्ट्रीय सीमा इसी शृंखला की चोटियों पर चलती है। यह शृंखला लेबनान पर्वतमाला से पूर्व में है और उसके बराबर (समानांतर) चलती है।\n\nपूर्वी लेबनान पर्वतों के दक्षिण में गोलान ऊँचाइयाँ हैं, जो सीरिया और इस्राइल के बीच एक विवादित क्षेत्र है। इस क्षेत्र में इस पर्वतमाला से सबसे ऊँचे पर्वत हैं: २,८१४ मीटर ऊँचा जबल अल-शेख़ (जिसे हर्मन पर्वत भी कहते हैं) और २,६६९ मीटर ऊँचा तलत मूसा। इसके पश्चिम में उत्तर की तरफ़ बेक़आ वादी है और दक्षिण में हासबानी नदी की घाटी है। यह दोनों घाटियाँ इस पूर्वी लेबनान शृंखला को लेबनान शृंखला से अलग करती हैं। पूर्वी लेबनान पर्वतों के पूर्व में सीरिया का पूर्वी पठार है जिसपर उस देश की राजधानी दमिश्क़ स्थित है। उत्तर में यह पर्वतमाला सीरिया के होम्स शहर से ज़रा पहले जाकर ख़त्म हो जाती है।\n\n", "id": "499474", "title": "पूर्वी लेबनान पर्वतमाला"}
{"url": "https://hi.wikipedia.org/wiki?curid=499490", "text": "रक्ताघात\n\nमस्तिष्क की कोशिकाओं के कार्य में रक्तस्राव या अन्य कारणों से उत्पन्न रक्त की कमी के फलस्वरूप विक्षोभ होने पर रक्ताघात या रक्तमूर्च्छा (Apoplexy) होती है। मस्तिष्क में धमनी काठिन्य के कारण तीव्ररक्तचाप होने पर धमनी की दीवारें कभी-कभी टूट जाती हैं, जिससे रक्तस्राव होने लगता है। इसी को रक्तमूर्च्छा कहते हैं।\n\nतीव्र रक्तचाप के अतिरिक्त स्कर्वी (scurvy), फिरंगरोग (syphilis), मस्तिष्क आघात इत्यादि कारणों से भी रक्तमूर्च्छा उत्पन्न होती है।\n\nस्त्रियों की अपेक्षा पुरुष इस रोग से अधिक ग्रसित होते हैं। जब रोग का आक्रमण धीरे धीरे होता है तब प्रारंभ में मिचली (nausea), शिरपीड़ा, तथा हाथ-पैरों में चैतन्यशून्यता होती है। परंतु जब रोग का एकाएक आक्रमण होता है, तब रोगी एकाएक मूर्च्छित होकर गिर जाता है, चेहरे पर लालिमा आ जाती है, सांस फूलने लगता है, नाड़ी की गति मंद पड़ जाती है, आंखों की दोनों पुतलियाँ असमान, एक छोटी और एक बड़ी, हो जाती हैं। चेहरा एक तरफ को टेढ़ा हो जाता है और शरीर के एक भाग में आक्षेप (convulsion) होने लगता है। रोगी के दाँत बैठ जाते हैं। तथा रोगी तरल पदार्थ भी नहीं निगल सकता और जो कुछ भी वह मुँह में लेता है, वह किनारों से बाहर निकल जाता है। हाथ पैर ठंडे प्रतीत होते हैं तथा उनपर से ठंडा पसीना निकलता है। रोगी के बिना जाने ही उसका मलमूत्र निकल जाता है। जिस ओर पक्षाघात होता है उधर की त्वचा फूली सी प्रतीत होती है। नाड़ी की गति कम से कम ६० प्रतिमिनट तथा अधिक से अधिक ११० प्रति मिनट हो जाती है। \n\nरक्तमूर्च्छा का आक्रमण काल २-३ घंटे से लेकर कई दिनों तक रह सकता है और जितना ही रोगी के होश में आने में विलंब होता है उतनी ही साध्यासाध्यता की दृष्टि से घातक अवस्था समझी जाती है। पूर्ण घातक अवस्था में रोगी की पुतलियों की अभिक्रिया नष्टप्राय हे जाती है और यदि उपचार से ४२ घंटे में भी रोगी होश में न आया, तो अवस्था अत्यंत गंभीर समझी जाती है।\nअक्सर ऐसा ज्यादा गर्मी या डर के कारण अथवा घबराहत के द्वारा उत्पन्न होते देखा गया है।\nशरीर का तापमान धीरे -धीरे कम हो जाता है अथवा बेहद तीव्र हो जाता जिसके कारण मन मे बेचैनी सी होने लगती है और मनुष्य का मस्तिष्ककाम करना बंद कर देता है।\n\nइस रोग की अति तीव्र मूर्च्छा की अवस्था में सापेक्ष निदान मूर्च्छा, मदिरा के विषाक्त प्रभाव, अफीम के अतिसेवन से उत्पन्न बेहोशी तथा मस्तिष्क आघातजन्य बेहोशी से करना चाहिए।\n\nरक्तमूर्च्छा के प्रारंभिक उपचार के लिए रोगी के शरीर पर के वस्त्रों को तत्काल ढीला कर देना चाहिए। सिर ऊंचा करके शुद्ध वायु के संचार का उपाय करना चाहिए। माथे पर ठंडा पानी छिड़कना तथा पेडू पर बर्फ रखना चाहिए। सिर और कंधे को रोगी के एक तरफ मोड़कर जीभ बाहर करके खींचे रहना चाहिए। रोगी में उच्च ताप रहने पर सिर पर बर्फ की टोपी रखें। मलावरोध एवं मूत्र रुक जाने पर शलाका एव मूत्रनलिका की सहायता से उनका उत्सर्ग कराना चाहिए। रोगी को अधिक उत्तेजक एवं शमक औषधियों का सेवन कराना निषेध है तथा संज्ञा (होस) लौट आने पर भी रोगी को उठने बैठने नहीं देना चाहिए। आहार में तरल पदार्थ का ही समय-समय पर सेवन कराना चाहिए।\n", "id": "499490", "title": "रक्ताघात"}
{"url": "https://hi.wikipedia.org/wiki?curid=499492", "text": "लेबनान पर्वतमाला\n\nलेबनान पर्वतमाला () मध्य पूर्व के लेबनान देश के बीच भूमध्य सागर के बराबर (समानांतर) १७० किमी तक चलने वाली एक पर्वत शृंखला है। लेबनान की राष्ट्रीय पहचान इन्ही पहाड़ों से जुड़ी हुई है और इनपर प्रसिद्ध लेबनानी देवदार (), चीड़ और शाहबलूत के वन उगे हुए हैं। प्राचीन फ़ोनीशियाई सभ्यता इन्हीं वनों की लकड़ी से अपनी नौकाएँ बनाया करते थे। लेबनान पर्वतों के पहाड़ों की औसत ऊँचाई २,२०० मीटर से अधिक है और इनपर हर वर्ष बहुत बर्फ़बारी होती है। इस पर्वतमाला के पूर्व में बेक़आ वादी है और दक्षिण में हासबानी नदी की घाटी के पार इसी शृंखला के बराबर चलने वाली एक दूसरी पूर्वी लेबनान पर्वतमाला है। लेबनान पर्वतों का सबसे ऊँचा पहाड़ ३,०८८ मीटर (१०,१३१ फ़ुट) ऊँचा क़ुरनत अस-सौदा () है, जो पूरे लेबनान देश का भी सबसे ऊँचा बिंदु है।\n\n", "id": "499492", "title": "लेबनान पर्वतमाला"}
{"url": "https://hi.wikipedia.org/wiki?curid=499494", "text": "धमनीकाठिन्य\n\nमध्यम आकार की या बड़ी धमनियों में किसी भी प्रकार का काठिन्य (कड़ा हो जाना या लोचकता का ह्रास) धमनीकाठिन्य (Arteriosclerosis) कहलाता है। \n", "id": "499494", "title": "धमनीकाठिन्य"}
{"url": "https://hi.wikipedia.org/wiki?curid=499496", "text": "अल्माटी अन्तर्राष्ट्रीय विमानक्षेत्र\n\nअल्माटी अन्तर्राष्ट्रीय विमानक्षेत्र (, ) कज़ाखिस्तान का सबसे बड़ा विमानक्षेत्र है। यह देश के सबसे बड़े शहर एवं वाणिज्यिक राजधानी अल्माटी से लगभग दूर स्थित है। अल्माटी अन्तर्राष्ट्रीय विमानक्षेत्र कज़ाखिस्तान के लगभग आधे यात्री संख्या एवं 68% कार्गो परिवहन संपन्न करता है। वर्ष २०११ में विमानक्षेत्र ने 3,665,538 यात्री (२०१० से 19% वृद्धि – 3,077,615 यात्री), 1,830,297 आगमन यात्री, एवं 1,835,241 प्रस्थान यात्रियों सहित आवागमन किये।\n\n", "id": "499496", "title": "अल्माटी अन्तर्राष्ट्रीय विमानक्षेत्र"}
{"url": "https://hi.wikipedia.org/wiki?curid=499502", "text": "लेबनान के प्रान्त\n\nलेबनान में ६ प्रांत हैं जिन्हें मुहाफ़ज़ाह () कहा जाता है, यानि वह क्षेत्र जो किसी राज्यपाल () या हाफ़िज़ की निगरानी में रखे गए हों। इन प्रान्तों का ब्यौरा नीचे के विभाग दिया गया है। इन प्रान्तों को आगे ज़िलों में विभाजित किया जाता है, जिन्हें लेबनान में अरबी भाषा में 'क़ज़ा' या 'क़दा' () कहते हैं, जो स्वयं आगे नगर-पालिकाओं में बंटे हैं।\n\nइनके अलावा दो नए प्रान्तों को बनाने की मंज़ूरी भी दे दी गई है हालांकि इन्हें अभी स्थापित नहीं करा गया है:\n\n", "id": "499502", "title": "लेबनान के प्रान्त"}
{"url": "https://hi.wikipedia.org/wiki?curid=499509", "text": "बेयरूत प्रान्त\n\nबेयरूत प्रान्त () लेबनान का एक प्रान्त है। इस प्रान्त में केवल एक ही ज़िला आता है, जो कि राष्ट्रीय राजधानी बेयरूत है। हालांकि यह प्रान्त बहुत नन्हा है, यह पूरे देश का सामजिक, आर्थिक, सांस्कृतिक और राजनैतिक केंद्र भी है। परम्परानुसार इस शहर का महापौर हमेशा सुन्नी मुस्लिम होता है जबकि इसका प्रांतीय राज्यपाल हमेशा यूनानी पारम्परिक ईसाई सम्प्रदाय का होता है। इस शहर के लगभग ५०% लोग ईसाई (पूर्व और उत्तर के मोहल्ले), २५% शिया (दक्षिण के मोहल्ले) और २५% सुन्नी (मध्य और पश्चिम के मोहल्ले) हैं।\n\n", "id": "499509", "title": "बेयरूत प्रान्त"}
{"url": "https://hi.wikipedia.org/wiki?curid=499512", "text": "जबल लिबनान प्रान्त\n\nजबल लिबनान​​ प्रान्त () लेबनान का एक प्रान्त है। इसके नाम का मतलब 'लेबनान पर्वत' है (अरबी भाषा में 'जबल' का अर्थ 'पहाड़' होता है), लेकिन वास्तव में लेबनान पर्वतमाला का मुख्य भाग इस प्रान्त से नहीं गुज़रता और उत्तर प्रान्त में स्थित है। इस प्रान्त में ईसाई बहुसंख्यक हैं और मरोनाई, यूनानी पारम्परिक और मलिकीयीन यूनानी कैथोलिक सम्प्रदायों में बंटे हैं। इनके अलावा यहाँ मुस्लिम और द्रूज़ लोग भी बसते हैं। ८७.३% लोग ईसाई हैं, ८.५% द्रूज़ हैं, २.३% सुन्नी मुस्लिम हैं और १.९% शिया मुस्लिम हैं।\n\n", "id": "499512", "title": "जबल लिबनान प्रान्त"}
{"url": "https://hi.wikipedia.org/wiki?curid=499515", "text": "उत्तर प्रान्त (लेबनान)\n\nउत्तर प्रान्त () लेबनान का एक प्रान्त है। लेबनान पर्वतमाला इस प्रान्त से गुज़रती है। प्रान्त के ५३.०४% लोग सुन्नी मुस्लिम हैं, ४४.६८% ईसाई हैं, २.२७% शिया हैं और ०.०१% द्रूज़ हैं।\n\n", "id": "499515", "title": "उत्तर प्रान्त (लेबनान)"}
{"url": "https://hi.wikipedia.org/wiki?curid=499519", "text": "भारतीय रंगमंच\n\nभारत में रंगमंच का इतिहास बहुत पुराना है। ऐसा समझा जाता है कि नाट्यकला का विकास सर्वप्रथम भारत में ही हुआ। ऋग्वेद के कतिपय सूत्रों में यम और यमी, पुरुरवा और उर्वशी आदि के कुछ संवाद हैं। इन संवादों में लोग नाटक के विकास का चिह्न पाते हैं। अनुमान किया जाता है कि इन्हीं संवादों से प्रेरणा ग्रहण कर लागों ने नाटक की रचना की और नाट्यकला का विकास हुआ। यथासमय भरतमुनि ने उसे शास्त्रीय रूप दिया। \n\nभरत मुनि ने अपने नाट्यशास्त्र में नाटकों के विकास की प्रक्रिया को इस प्रकार व्यक्त किया है: \n\nनाटकों का विकास चाहे जिस प्रकार हुआ हो, संस्कृत साहित्य में नाट्य ग्रंथ और तत्संबंधी अनेक शास्त्रीय ग्रंथ लिखे गए और साहित्य में नाटक लिखने की परिपाटी संस्कृत आदि से होती हुई हिंदी को भी प्राप्त हुई। संस्कृत नाटक उत्कृष्ट कोटि के हैं और वे अधिकतर अभिनय करने के उद्देश्य से लिखे जाते थे। अभिनीत भी होते थे, बल्कि नाट्यकला प्राचीन भारतीयों के जीवन का अभिन्न अंग थी, ऐसा संस्कृत तथा पानी ग्रंथों के अन्वेषण से ज्ञात होता है। कौटिल्य के अर्थशास्त्र से तो ऐसा ज्ञात होता है कि नागरिक जीवन के इस अंग पर राज्य को नियंत्रण करने की आवश्यकता पड़ गई थी। उसमें नाट्यगृह का एक प्राचीन वर्णन प्राप्त होता है। अग्निपुराण, शिल्परत्न, काव्यमीमांसा तथा संगीतमार्तंड में भी राजप्रसाद के नाट्यमंडपों के विवरण प्राप्त होते हैं। इसी प्रकार महाभारत में रंगशाला का उल्लेख है और हरिवंश पुराण तथा रामायण में नाटक खेले जाने का वर्णन है।\n\nइतना सब होते हुए भी यह निश्चित रूप से पता नहीं लगता कि वे नाटक किस प्रकार के नाट्यमंडपों में खेले जाते थे तथा उन मंडपों के क्या रूप थे। अभी तक की खोज के फलस्वरूप सीतावंगा गुफा को छोड़कर कोई ऐसा गृह नहीं मिला जिसे साधिकार नाट्यमंडप कहा जा सके।\n\nसीतावंगा की गुफा के देखने से पुराने नाट्यमंडपों के स्वरूप का कुछ अनुमान हो जाता है। यह गुफा १३.८ मीटर लंबी तथा ७.२ मीटर चौड़ी है। भीतर प्रवेश करने के लिए बाईं ओर से सीढ़ियाँ हैं, जिनसे कदाचित अभिनेता प्रवेश करते थे। भीतरी भाग में रंगमंच की व्यवस्था है। यह २.३ मीटर चौड़ी तीन सीढ़ियों (चबूतरों) से बना है, जो एक दूसरे से ७५ सेंमी. ऊँची हैं। चबूतरों के समने दो छेद हैं, जिनमें शायद बाँस या लकड़ी के खंभे लगाकर पर्दें लगाए जाया करते थे। दर्शकों के लिए जो स्थान है, वह ग्रीक ऐंफीथिएटर की भाँति सीढ़ीनुमा है। यहाँ ५० व्यक्ति बैठ सकते हैं। यह आदिकालीन रंगमंच का स्वरूप भी ऊपर वर्णित विकसित स्वरूप से मेल खाता है। भरत नाट्यशास्त्र से भी हमें नाट्यमंडप के प्राचीन स्वरूप का संकेत मिलता है। आदिवासियों के मंडप गुफारूपी (शैलगुहाकारी) हुआ करते थे, किंतु आर्य लोग अपनी आश्रम सभ्यता के अनुरूप अस्थायी तंबूनुमा नाट्यमंडपों से ही काम चलाया करते थे।\n\nभरत नाट्यशास्त्र पहली अथवा दूसरी शती ई. में संकलित हुआ समझा जाता है। भरत ने आदिवासियों तथा आर्यों दोनों के नाट्यमंडपों के आकार को अपनाया है। इन दोनों के सम्मिश्रण से इन्होंने नाट्यमंडपों के जो रूप निर्धारित किए, वे सर्वथा भारतीय हैं। प्राचीन यूनानी और रोमन स्वरूपों से इनका कोई संबंध नहीं प्रतीत होता। पाश्चात्य नाट्यमंडप खुले मैदानों में बनते थे और उनमें दर्शकों के हेतु सीढ़ीनुमा अर्धचंद्राकार प्रेक्षास्थान बनते थे। इसके विपरीत भारत में नाट्यमंडप की व्यवस्था एक गृह के भीतर होती थी।\n\nभरत ने तीन प्रकार के नाट्यमंडपों का विधान बताया है : विकृष्ट (अर्थात् आयताकार), चतुरस्र (वर्गाकार) तथा त्रयस्र (त्रिभुजाकार)। उन्होंने इन तीनों के फिर तीन तीन भेद किए हैं : ज्येष्ठ (देवताओं के लिए), मध्यम (राजाओं के लिए), तथा अवर (औरों के लिए)। इनकी माप के विषय के दिए गए निर्देशों के अनुसार ज्येष्ठ की लंबाई लगभग ५१ मीटर, मध्यम की लगभग २९ मीटर और अवर की लगभग श्मीटर होगी। चतुरस्र मंडप की चौड़ाई लंबाइ के बराबर और विकृष्ट की लंबाई से आधी होगी।\n\nभरत नाट्यशास्त्र के अनुसार नाट्यमंडप की नाप के आधार अणु, रज (=८ अणु), बाल (=८ रज), लिक्षा (=८ बाल), यूका (=८ लिक्षा), यव (=८ यूका), अँगुली (=८ यव), हस्त (=२४ अंगुली) और दंड (=४ हस्त) हुआ करते थे। इस प्रकार एक हस्त ४५६ मिलीमीटर का होता है। कौटिल्य और पाणिनि ने माप के जो आधार दिए हैं, वे भी इनसे मिलते हैं। विद्वानों का मत है कि ये आधार सिंधु सभ्यता के बाद इस देश में चालू हुए होंगे, क्योंकि उस प्राचीन सभ्यता में जो मापें मिली हैं, उनका आधार दशमलव प्रणाली है।\n\nनाट्यशाला का प्राय: आधार भाग दर्शकों के लिए होता था, जिसे प्रेक्षागृह कहते थे; शेष आधे में रंगमंडप होता था। रंगमंडप के पिछले आधे भाग में नेपथ्य होता था। शेष के आधे में सामने रंगशीर्ष और पीछे, नेपथ्य की ओर, रगंपीठ होता था। नेपथ्य से रंगपीठ में आने जाने के लिए किनारों पर दो दरवाजे होते थे, जिनमें संभवत: किवाड़े नहीं लगा करते थे। रंगपीठ के ऊपर ही, चार खंभों पर छत रखकर, मत्तवारणी बनाई जाती थी। मत्तवारणी संभवत: अटारी का द्योतक है। खंभों पर प्राय: हाथी के सिर के सदृश बनी घोड़ियों के ऊपर यह छत रहती थी, इसी से (शायद) इसे मत्तवारणी कहते थे। प्रेक्षागृह सीढ़ीनुमा बनाया जाता था। इन सीढ़ियों में से प्रत्येक १ हाथ ऊँची होती थी और उसपर लकड़ी के पटरे भी लगा करते थे, शायद उसी प्रकार के जैसे रोमन थिएटरों में होते थे।\nदीवारों को भीतर की ओर सजाने का भी विधान है। भरत के अनुसार भीत पर अच्छा भित्तिलेप (प्लास्टर) चढ़ाना चाहिए। विद्वानों का मत है कि मिट्टी तथा भूसी को मिलाकर लेवा चढ़ाया जाता था। इसे पीटकर समतल किया जाता था। फिर एक परत चूने की चढ़ाई जाती थी, जिसे घिस घिसकर चिकना किया जाता था। इसके ऊपर शंख पीसकर चढ़ाते थे और पालिश करते थे। इन भीतों पर सुंदर चित्रकारी की जाती थी।\n\nनाट्यमंडप में दीवारों के साथ खंभे बनाकर ऊपर छत बनाई जाती थी। रात्रि के समय प्रकाश के लिए दीपक व्यवहार में आते थे। बहुत से दीपकों के अतिरिक्त शायद मशाल से भी काम लिया जाता रहा होगा। ध्वनि नियंत्रण तथा विस्तार का कोई प्रबंध शायद न था; इसलिए भी नाट्यशालाएँ कुछ छोटी ही हुआ करती थीं। भारतीय प्रेक्षागृह आकार में ग्रीक प्रेक्षागृहों की अपेक्षा, जो बहुधा खुले हुआ करते थे, बहुत छोटे होते थे।\n\nभरत नाट्यशास्त्र में दिए हुए नाट्यमंडप के आकार प्रकार तथा सजावट से ऐसा ज्ञात होता है कि उस समय तक भारत के आदिवासियों के नाट्यमंडपों का प्राथमिक रूप, जो हमें सीतावंगा गुफा, हाथीगुंफा, तथा नासिक के पास फुलुमई गुफा में प्राप्त होता है, आर्यों के प्राचीनतम लकड़ी के मकानों के रूप में समन्वित होकर तथा दोनों के सम्मिश्रण से एक नया ढाँचा खड़ा हो चुका था। यही नहीं, नाट्यमंडप के रूप के विषय में नियम भी बन चुके थे तथा उनपर धर्म का नियंत्रण भी प्रारंभ हो चुका था। ये नियम इतने कड़े थे कि मापने की रस्सी टूट जाना तथा एक भी स्तंभ का दोषयुक्त होना, नाट्यमंडप के स्वामी के मरण का सूचक समझा जाने लगा था। भरत के समय तक भारतीय रंगमंच इस महान संसार का द्योतक माना जाने लगा था, जहाँ स्त्री-पुरुष प्रविष्ट होकर अपनी पूर्वनिश्चित लीला करते हैं तथा उसकी समाप्ति पर यहाँ से विदा लेते हैं।\n\nआधुनिक भारतीय नाट्य साहित्य का इतिहास एक शताब्दी से अधिक पुराना नहीं है। इस्लाम धर्म की कट्टरता के कारण नाटक को मुगल काल में उस प्रकार का प्रोत्साहन नहीं मिला जिस प्रकार का प्रोत्साहन अन्य कलाओं को मुगल शासकों से प्राप्त हुआ था। इस कारण मुगल काल में के दो ढाई सौ वर्षों में भारतीय परंपरा की अभिनयशालाओं अथवा प्रेक्षागारों का सर्वथा लोप हो गया। परन्तु राम लीला आदि की तरह लोक कला के माध्यम से भारतीय थिएटर जीवित रही अंग्रेजों का प्रभुत्व देश में व्याप्त होने पर उनके देश की अनेक वस्तुओं ने हमारे देश में प्रवेश किया। उनके मनोरंजन के निमित्त पाश्चात्य नाटकों का भी प्रवेश हुआ। उन लोगों ने अपने नाटकों के अभिनय के लिए यहाँ अभिनयशालाओं का संयोजन किया, जो थिएटर के नाम से अधिक विख्यात हैं। इस ढंग का पहला थिएटर, कहा जाता है, पलासी के युद्ध के बहुत पहले, कलकत्ता में बन गया था। एक दूसरा थिएटर १७९५ ई. में खुला। इसका नाम 'लेफेड फेयर' था। इसके बाद १८१२ ई. में 'एथीनियम' और दूसरे वर्ष 'चौरंगी' थिएटर खुले।\n\nइस प्रकार पाश्चात्य रंगमंच के संपर्क में सबसे पहले बंगाल आया और उसने पाश्चात्य थिएटरों के अनुकरण पर अपने नाटकों के लिए रंगमंच को नया रूप दिया। दूसरी ओर बंबई में पारसी लोगों ने इन विदेशी अभिनयशालाओं के अनुकरण पर भारतीय नाटकों के लिए, एक नए ढंग की अभिनयशाला को जन्म दिया। पारसी नाटक कंपनियों ने रंगमंच को आकर्षक और मनोरंजक बनाकर अपने नाटक उपस्थित किए।\n\n\n", "id": "499519", "title": "भारतीय रंगमंच"}
{"url": "https://hi.wikipedia.org/wiki?curid=499523", "text": "बेक़आ प्रान्त\n\nबेक़आ प्रान्त () लेबनान का एक प्रान्त है।\n\nबेक़आ देश का मुख्य कृषि क्षेत्र है। इसमें बेक़आ वादी आती है जो लेबनान पर्वतमाला और पूर्वी लेबनान पर्वतमाला के बीच स्थित है। इस प्रान्त से दो नदियाँ निकलती हैं: लीतानी नदी और आसी नदी। ऐतिहासिक रूप से यहाँ अंगूर उगाए जाते रहें हैं और यह अपनी शराब के लिए प्रसिद्ध है। यहाँ का तापमान सालभर में -१०°सेंटीग्रेड से +३५°सेंटीग्रेड के बीच रहता है। सर्दियों में भारी बारिश और बर्फ़ गिरती है।\n\nबेक़आ प्रान्त के ६१.०४% लोग शिया मुस्लिम हैं, २३.१६% ईसाई हैं, १२.२७% सुन्नी मुस्लिम हैं और ३.५३% द्रूज़ हैं।\n\nइस प्रान्त के उत्तरी दो ज़िलों - बालबेक और हेरमेल - को एक अलग बालबेक-हेरमेल प्रान्त में गठित करने का प्रस्ताव मंज़ूर हो चुका है लेकिन इस नए प्रान्त को अभी अंजाम नहीं दिया गया है।\n\n", "id": "499523", "title": "बेक़आ प्रान्त"}
{"url": "https://hi.wikipedia.org/wiki?curid=499525", "text": "नबतीये​ प्रान्त\n\nनबतीये​ प्रान्त () लेबनान का एक प्रान्त है।\n\nइस प्रान्त के ६८.६९% लोग शिया मुस्लिम, १६.३५% लोग ईसाई, ११.२१% सुन्नी मुस्लिम और ३.७५% द्रूज़ हैं।\n\n", "id": "499525", "title": "नबतीये​ प्रान्त"}
{"url": "https://hi.wikipedia.org/wiki?curid=499527", "text": "दक्षिण प्रान्त (लेबनान)\n\nदक्षिण प्रान्त () लेबनान का एक प्रान्त है।\n\nइस प्रान्त का तापमान लगभग ४ सेंटीग्रेड से ३० सेंटीग्रेड के बीच रहता है। सर्दियों में ऊँचाइयों पर बर्फ़ पड़ जाती है। इस प्रान्त से बहुत सी नदियाँ निकलती हैं, जिनमें लीतानी, ज़हरानी, अवाली और हासबानी नदियाँ शामिल हैं। यह प्रान्त अपने नीम्बू, संतरे और केलों की पैदावार के लिए जाना जाता है। यहाँ बहुत-से पुरातन स्थल हैं, जिनमें फ़ोनीशियाई और रोमन सभ्यता के अवशेष भी हैं। प्रान्त के सेयदा (सिदोन) और सूर (टायर) शहरों के इतिहास बहुत पुराने हैं। भूमध्य सागर के साथ लगा तटीय इलाक़ा बहुत से सैलानियों को आकर्षित करता है।\n\nप्रांतीय आबादी के ७६% लोग मुस्लिम हैं और २३.८८% लोग ईसाई हैं।\n\n", "id": "499527", "title": "दक्षिण प्रान्त (लेबनान)"}
{"url": "https://hi.wikipedia.org/wiki?curid=499530", "text": "भक्ति (इसाई)\n\nईसाई विश्वास के अनुसार ईश्वर ने प्रेम से प्रेरित होकर मनुष्य को अपने परमानंद का भागी बनाने के उद्देश्य से उसकी सृष्टि की है। प्रथम मनुष्य ने ईश्वर की इस योजना को ठुकरा दिया और इस प्रकार संसार में पाप का प्रवेश हुआ (देखिए, आदिपाप)। मनुष्यों को पाप से छुटकारा दिलाने और उनके लिए मुक्ति का मार्ग प्रशस्त करने के उद्देश्य से ईश्वर ने अवतार लिया और ईसा के रूप में प्रकट होकर मनुष्य के लिए धर्म का तत्व स्पष्ट कर दिया। ईसा ने सिखलाया कि ईश्वर का वास्तविक स्वरूप प्रेम में हैं; वह एक दयालु पिता है जो सभी मनुष्यों को अपनी संतान मानकर उन्हें अपने पास बुलाना चाहता है। मनुष्य को ईश्वर की यह योजना स्वीकार करनी चाहिए और अपने पापों के लिए पश्चात्ताप करना चाहिए, क्योंकि पाप ईश्वर के प्रति विद्रोह है। धर्म का सार इसमें है कि मनुष्य ईश्वर पर विश्वास करे, उसपर भरोसा रखे और उसके प्रति प्रेमपूर्ण आत्मसमर्पण करे।\n\nइस प्रकार हम देखते हैं कि ईसाई धर्म भक्तिभावप्रधान धर्म है, यद्यपि इसमें कर्मकांड की अपेक्षा नहीं होती। ईसाइयों की भक्तिभावना निर्गुण ईश्वर की भक्ति तक सीमित नहीं होती है। वे ईसा को ईश्वर मानते हैं और ईसा के जीवन की घटनाओं पर, विशेषकर उनके दु:खभोग तथा उनकी क्रूस की मृत्यु पर, मनन और ध्यान करते हुए अपने हृदय में कोमल भक्तिभाव उत्पन्न करते हैं और जीवन की कठिनाइयों पर विजय प्राप्त करने के लिए ईसा के उदाहरण से प्रेरणा लेते हैं।\n\nरोमन काथलिक और प्राच्य चर्च में ईसा की माता मरियम तथा संतों से भी प्रार्थना की जाती है क्योंकि विश्वास किया जाता है कि वे भी मनुष्यों की बिनतियाँ सुनते हैं और ईश्वर के विधान के अनुसार उनकी सहायता करते हैं।\n", "id": "499530", "title": "भक्ति (इसाई)"}
{"url": "https://hi.wikipedia.org/wiki?curid=499531", "text": "ठाकुर (कवि)\n\n'ठाकुर' नाम के हिंदी में तीन प्रसिद्ध कवि हुए हैं - असनीवाले प्राचीन ठाकुर, असनीवाले दूसरे ठाकुर और तीसरे ठाकुर बुंदेलखंडी। संख्या में तीन होने के कारण ये 'ठाकुरत्रयी' भी कहलाए।\n\nइनमें पहले दो ठाकुर असनी (फतेहपुर) के रहने वाले ब्रह्मभट्ट थे। प्राचीन ठाकुर का समय सं० १७०० के लगभग माना जाता है। इनकी स्वच्छ और चलती भाषा में लिखी फुटकल कविताएँ ही 'कालिदास हजारा' आदि काव्यसंग्रहों में यत्र-तत्र बिखरी पाई जाती हैं। वैसे तीनों ठाकुरों की रचनाएँ परस्पर इतनी घुल मिल गई हैं कि सहज रूप से उनमें अंतर कर पाना काफी कठिन है।\n\nअसनीवाले दूसरे ठाकुर ऋषिनाथ कवि के पुत्र थे और इनके पौत्र कवि सेवक के भतीजे श्रीकृष्ण के अनुसार इनके पूर्वज कवि देवकीनंदन मिश्र गोरखपुरवासी सरयूपारी ब्राह्मण पयासी मिश्र थे, जिन्हें मझौली के राजा के यहाँ विवाह में भाटों की तरह एक कवित्त पढ़ने के नाते जातिच्युत होना पड़ा। बाद में वे असनी के प्रसिद्ध भाट कवि नरहरि की पुत्री से विवाह कर भाट बने और वहीं बस भी गए। इस वंश में कवि होते ही आए थे। ठाकुर का जन्म, रामनरेश त्रिपाठी के अनुसार, सं० १७९२ में हुआ था। काशी के नामी रईस और काशीराज के संबंधी बाबू देवकीनंदन ठाकुर कवि के आश्रयदाता थे जिनके प्रीत्यर्थ कवि ने 'बिहारी सतसई' को 'देवकीनंदन टीका', 'सतसई बरनार्थ' बनाई। उनकी कविता में भाव और भाषागत लालित्य, चमत्कार और सरसता देखने योग्य होती है। सुकुमार भावव्यंजना, विमुग्धकारी उक्तिचमत्कार और निर्बाध दृश्यनिर्वाह, दूसरे ठाकुर की कविता के प्रमुख गुण हैं।\n\nतीसरे बुंदेलखंडी ठाकुर रीतिकालीन रीतियुक्त भाव-धारा के विशिष्ट और प्रेमी कवि थे जिनका जन्म ओरछे में सं० १८२३ और देहावसान सं० १८८० के लगभग माना गया है। इनका पूरा नाम था ठाकुरदास। ये श्रीवास्तव कायस्थ थे। ठाकुर जैतपुर (बुंदेलखंड) के निवासी और वहीं के स्थानीय राजा केसरीसिंह के दरबारी कवि थे। पिता गुलाबराय महाराजा ओरछा के मुसाहब और पितामह खंगराय काकोरी (लखनऊ) के मनसबदार थे। दरियाव सिंह 'चातुर' ठाकुर के पुत्र और पौत्र शंकरप्रसाद भी सुकवि थे। बुंदेलखंड के प्राय: सभी राजदरबारों में ठाकुर का प्रवेश था। बिजावर नरेश ने उन्हें एक गाँव देकर सम्मानित किया था। सिंहासनासीन होने पर राजा केसरीसिंह के पुत्र पारीछत ने ठाकुर को अपनी सभा का एक रत्न बनाया। बाँदा के हिम्मतबहादुर गोसाईं के यहाँ भी, जो पद्माकर के प्रमुख आश्रयदाताओं में थे, ठाकुर का बराबर आना जाना था। चूँकि ठाकुर पद्माकर के समसामयिक थे इसलिए वहाँ जाने पर दोनों की भेंट होती जिसके फलस्वरूप दोनों में कभी-कभी काव्य-स्पर्धा-प्रेरित जबर्दस्त नोक-झोंक तथा टक्कर भी हो जाया करती थी जिसका पता इस तरह की अनेक लोकप्रचलित जनश्रुतियाँ देती हैं।\n\nप्रकृति से ठाकुर स्वच्छंद, मनमौजी, निर्भीक, स्पष्टवादी, स्वाभिमानी, सौंदर्यप्रेमी, भावुक, 'विरोधियों के प्रति उग्र एवं सहयोगियों के प्रति सहृदय', उदार और बुद्धि के दूरदर्शी, कुशल, मर्म तक पहुँचनेवाले तथा देशकाल की गति को अच्छी तरह पहचाननेवाले व्यक्ति थे। दरबारी होते हुए भी उन्होंने किसी आश्रयदाता की अतिरंजित प्रशंसा कभी नहीं की। 'सेवक सिपाही' शब्दों से आरंभ होनेवाला कवित्त कवि की अंत:प्रकृति की अच्छी झाँकी प्रस्तुत करता है जिसे ठाकुर ने हिम्मतबहादुर की कटूक्ति का उत्तर देने के लिए भरी सभा में तलवार खींचकर पढ़ा था। काव्य में सरस, सच्चे और उमंग भरे अनुभूत भावचित्रण के कायल होने के कारण ठाकुर रीतिबद्ध कवियों की परंपरायुक्त काव्य-सृजन की रटंत परिपाटी से उतने ही चिढ़ते थे जितने गोरखपंथियों और कबीरपंथियों से तुलसीदास। 'लोगन कवित्त कीवो खेल करि जानो है' से अंत होनेवाला कवित्त उक्त कथन का प्रत्यक्ष प्रमाण और कवि की खीझ, फटकार तथा उस काल की रीत्याश्रयी ह्रासोन्मुखी कविता पर करारे व्यंग्य का सूचक है।\n\nबहुत दिनों तक अनेक प्राचीन काव्यसंग्रहों में ठाकुर की रचनाएँ स्फुट रूप में ही दिखती रहीं परंतु काफी बाद में 'ठाकुर शतक' और 'ठाकुर ठसक' नाम के दो संग्रह तैयार किए गए। 'ठाकुर शतक' के, जिसमें तीनों ठाकुरों की कविताएँ, संग्रहकर्ता थे डुमराँव निवासी नकछेदी तिवारी 'अजान' कवि (हिंदी साहित्य कोश, भाग २, के अनुसार इसके संग्रहकर्ता थे चरखारी निवासी काशीप्रसाद) और जिसका प्रकाशन काशी के 'भारत जीवन प्रेस' से उसके अध्यक्ष बाबू रामकृष्ण वर्मा 'वीर' के निर्देशन में सन् १९०४ ई० में हुआ था। तत्पश्चात् लाला भगवानदीन ने सन् १९२६ ई० में काशी के 'साहित्य सेवक' कार्यालय से एक ऐसा संग्रह 'ठाकुर ठसक' निकाला जिसमें तीसरे ठाकुर की ही फुटकल रचनाएँ थीं परंतु भरकस प्रयत्न करने पर भी ठाकुरों की रचनाओं में वे पूर्णतया और स्पष्टतया विभेद न कर पाए। लाला जी ने 'ठाकुर ठसक' में १०४ छंद तो 'ठाकुर शतक' से ही लिए, शेष ८८ छंद नए ढूँढ़े। ठाकुर सहज और स्वाभाविक अनुभूति के कवि थे। उनकी कविताओं में सर्वत्र यह सरल और निश्चल भावानुभूति तरंगित मिलती है। कला का आग्रह पूरी तरह से स्वीकार करते हुए भी भावक्षेत्र में वे स्वतंत्रता के पक्षपाती थे। कवि के पास जीवन के सरस और अनूठे भावों के साथ अनूठी भाषा भी थी। यद्यपि ठाकुर के काव्य का वर्ण्य विषय भी रीतिमार्गी कवियों की भाँति शृंगार, भक्ति और नीति ही है तथापि प्रयोग का प्रकार उससे पर्याप्त भिन्न है। 'प्रेम के पंथ' को अपनाकर भी कवि नायिकाभेद के चक्कर में नहीं पड़ा। सामान्य व्यवहार की चलती हुई ब्रजभाषा का प्रयोग ही उसने किया है। अकृत्रिम भाषाशैली, सुकुमार भावाभिव्यक्ति के लिए पर्याप्त सक्षम है। लोकोक्ति, मुहावरे और लोकप्रचलित तद्भव शब्दों का जैसा युक्तियुक्त और सटीक उपयोग इस कवि ने किया है वैसा अन्य किसी ने नहीं। इससे अभिव्यक्ति स्वाभाविक, मनोहर, सजीव और व्यंजनापूर्ण हो उठी है। सवैया छंद में कवि की सहज गति थी जिसका स्पष्ट प्रभाव भारतेंदु पर पड़ा था। इन्हीं विशेषताओं के कारण अनेक समीक्षकों ने कवि के काव्य की भूरि-भूरि प्रशंसा करते हुए लिखा है - 'प्रेमविषयक ऐसे सच्चे और टकसाली छंद प्राय: किसी भी कवि की रचना में नहीं पाए जाते। इस महाकवि ने मानुषीय प्रकृति और हृदयंगम भावों एवं चितसागर की तरंगों को बड़ी ही सफलतापूर्वक चित्रित किया है' (मिश्रबंधु)। 'भाषा, भाव-व्यंजना, प्रवाह, माधुरी किसी भी विचार से ठाकुर का कोई भी कवित्त या सवैया उठाइए, पढ़ते ही हृदय नाच उठेगा (विश्वनाथप्रसाद मिश्र)।'\n\n", "id": "499531", "title": "ठाकुर (कवि)"}
{"url": "https://hi.wikipedia.org/wiki?curid=499534", "text": "गिद्ध (बहुविकल्पी)\n\nगिद्ध से अभिप्राय निम्नलिखित से हो सकता है:-\n", "id": "499534", "title": "गिद्ध (बहुविकल्पी)"}
{"url": "https://hi.wikipedia.org/wiki?curid=499538", "text": "प्रेमानन्द भट्ट\n\nप्रेमानन्द भट्ट (1649–1714) गुजराती के प्रसिद्ध साहित्यकार थे। वे 'प्रेमानन्द' के नाम से अधिक प्रसिद्ध हैं। गुजराती साहित्य में वे 'आख्यान' के लिए प्रसिद्ध हैं जो काव्य का एक विशेष प्रकार है। \n\nप्रेमानंद के काव्य में गुजरात की आत्मा का पूर्णं प्रस्फुटन हुआ है। प्राचीन पौराणिक कथाओं और गुजराती जनता की रुचि के बीच जो कुछ व्यवधान शेष रह गया था उसे प्रेमानंद ने अपनी प्रतिभा एवं अद्वितीय आख्यान-रचना-कौशल द्वारा सर्वथा पूर दिया। मालण, नाकर आदि पूर्ववर्ती गुजराती आख्यानकारों ने जिस पथ का निर्माण किया था प्रेमानंद के कृतित्व में वह सर्वाधिक प्रशस्त अवस्था में दृष्टिगत होता है। वे निर्विवाद रूप से गुजराती के श्रेष्ठतम आख्यानकार हैं।\n\nप्रेमानंद मेवाड़ जाति के चौबीसा ब्राह्मण थे और उनका मूल निवासस्थान वडोदरा या बड़ौदा था। उनके पिता कृष्णराम भट्ट पौराणिक वृत्ति मिली। व्यावहारिक दृष्टि से उन्हें पुराण साहित्य का यथेष्ट ज्ञान था। बड़ौदा से सूरत और वहाँ से प्रवासित होकर नंदरवार पहुँचे जहाँ उन्हें देसाई शंकरदास का कृपापात्र बनकर अनेक ग्रंथ लिखने की सुविधा मिली। राजकृपा पाकर प्रेमानंद की काव्यप्रतिभा उत्तरोत्तर विकसित होती गई। बाद में साधुसंग से वैष्णव भावना विशेष रूप से जाग्रत हो उठी, परिणामत: 'दश्म स्कंध' और उसके पश्चात् रचे गए ग्रंथों में राजकृपा का उल्लेख नहीं मिलता। कवि अनन्य भाव से राम का उपासक बन गया। उसके रणयज्ञ तथा विवेक वणझारों का राम का इष्टदेव की तरह स्मरण किया गया है। मालण की तरह प्रेमानंद ने भी कृष्णभक्ति विषयक पदों के अंत में अपने इष्टदेव राम का ही स्मरण किया है। यहीं नहीं, उन्होंने कृष्ण के लिए सीतापति जैसे शब्दों का भी बराबर प्रयोग किया है। \n\nप्रेमानंद के गीतिकाव्य का प्रस्फुटन विशेष रूप से उनके भागवत पर आधारित 'दशम स्कंध' में ही हुआ है।\n\nदशम स्कंध के ५३वें अध्याय के १६५ वें कड़वे तक प्रेमानंद की रचना है, शेष भाग उनके शिष्य सुंदर का रचा हुआ है। इसके अतिरिक्त उनकी कृष्णचरित संबंधी अन्य रचनाएँ निम्नलिखित हैं - \n\nके.का. शास्त्री के अनुसार प्रेमानंद की २६ कृतियाँ शंकारहित, चार निर्णयरहित तथा १३ ऐसी हैं जिनकी पांडुलिपियाँ अभी तक अप्राप्य हैं। इनके अतिरिक्त २३ रचनाओं के नाममात्र का उल्लेख अंबालाल बुलाकीराम जान के द्वारा किया गया है। इस प्रकार प्रेमानंद की या उनके नाम पर प्रचलित बहुसंख्यक रचनाएँ सामने आती हैं। 'रोषदर्शिका सत्यभामाख्यान', 'पांचालीप्रसन्नाख्यान' तथा 'तपत्याख्यान' नामक तीन नाटकों को प्रेमानंद कृत सिद्ध करने के लिए कुछ विद्वानों ने भरसक प्रयत्न किया पर वे सफल न हुए। शंकारहित प्रामाणिक रचनाओं में से पूर्वोल्लिखित रचनाओं के अतिरिक्त जिनका उल्लेख किया जा सकता है उनमें 'ओखाहरण', 'अभिमन्युआख्यान', 'नलाख्यान', 'चंद्रहासाख्यान', 'मदालसाख्यान', 'सुधन्वाख्यान', 'नासिकेतोपाख्यान' आदि आख्यान हैं। 'हुंडी', 'मामेरु', तथा 'शामलदास नो' विवाह, नरसी मेहता के जीवन से संबद्ध मुख्य घटनाओं पर आधारित वर्णनात्मक काव्य हैं। 'वामनकथा', 'विष्णुसहस्त्रनाम' वैष्णव भाव की द्योतक रचनाएँ हैं। 'फुवडनो' 'फजेतो' लोकरुचि की प्रहसनात्मक कृति है। ग्रंथरचना में कवि ने प्रमुख प्रेरणा महाभारत, वाल्मीकि रामायण, भागवत पुराण, मार्कण्डेयपुराण तथा अन्य पौराणिक साहित्य से ग्रहण की है। प्रेमानंद में कथाकल्पना की अभूतपूर्व क्षमता थी तथा उनकी वर्णनशक्ति भी अद्वितीय थी।\n\nगुजरात में विविध ऋतुओं, वारों तथा अवसरों पर उनकी अनेक रचनाओं का नियमित रूप से पाठ किया जाता है जिससे कवि की अत्यधिक लोकप्रियता सिद्ध होती है।\n\n", "id": "499538", "title": "प्रेमानन्द भट्ट"}
{"url": "https://hi.wikipedia.org/wiki?curid=499544", "text": "बंगाल का गिद्ध\n\nबंगाल का गिद्ध एक पुरानी दुनिया का गिद्ध है, जो कि यूरोपीय का संबन्धी है। एक समय यह अफ़्रीका के \"सफ़ेद पीठ वाले गिद्ध\" का ज़्यादा करीबी समझा जाता था और इसे \"पूर्वी सफ़ेद पीठ वाला गिद्ध\" भी कहा जाता है। १९९० के दशक तक यह पूरे दक्षिणी तथा दक्षिण पूर्वी एशिया में व्यापक रूप से पाया जाता था और इसको विश्व का सबसे ज़्यादा आबादी वाला बड़ा परभक्षी पक्षी माना जाता था लेकिन १९९२ से २००७ तक इनकी संख्या ९९.९% तक घट गई और अब यह घोर संकटग्रस्त जाति की श्रेणी में पहुँच गया है और अब बहुत कम नज़र आता है।\n\nयह एक मध्यम आकार का गिद्ध है जिसके सिर और गर्दन पर बाल नहीं होते हैं। इसके पंख बहुत चौड़े होते हैं और पूँछ छोटी होती है। यह ग्रिफ़न गिद्ध से काफ़ी छोटा होता है और इसकी गर्दन में सफ़ेद पंखों का गुच्छा होता है। वयस्क के सफ़ेद पीठ, पुट्ठे और पंखों की अन्दरुनी सफ़ेदी उसके बाकी के गहरे रंग के परों से भिन्न होते हैं जो कि साफ़ दिखते हैं। शरीर काला होता है और छोटे पर चांदीनुमा स्लेटी होते हैं। सिर गुलाबी लिए हुए होता है और चोंच चांदी के रंग की होती है जिसके किनारे गहरे रंग के होते हैं। नाक के छेद पतले से होते हैं। अवयस्क गहरे रंग के होते हैं और वयस्क के पंख आने में उनको चार से पाँच साल तक लग सकते हैं। उड़ान के समय वयस्क के पंखों का अग्रिम भाग गहरा नज़र आता है और पंख निचली तरफ़ अगले भाग में सफ़ेद होते हैं। पूँछ का निचला भाग भी काला होता है।\nयह \"जिप्स\" गिद्धों की प्रजाति में सबसे छोटा होता है लेकिन फिर भी एक बड़ा पक्षी है। इसका वज़न ३.५ से ७.५ कि. होता है और लंबाई क़रीब ७५ से ९३ से. मी. तक होती है।\nयह उत्तरी और मध्य भारत, पाकिस्तान, नेपाल तथा दक्षिण पूर्वी एशिया में ऊँचे पेड़ों में, प्रायः इन्सानी बस्तियों के नज़दीक, अपना घोंसला बनाता है और एक बार में केवल एक ही अण्डा देता है। प्रजनन काल में यह बस्तियाँ बनाकर रहता है और इसकी आबादी प्रायः एक ही स्थान में निवास करती है और प्रवास नहीं करती है।\nअन्य गिद्धों की ही तरह यह भी मुर्दाखोर होता है और मृत जानवरों को खाता है जिनको यह गर्म हवा की लहरों में उड़ते हुए ऊँची उड़ान के दौरान ढूँढ लेता है या उस ऊँचाई से अन्य मुर्दाखोरों को दावत खाते हुए देख लेता है।\n\"जिप्स\" प्रजाति के अंतर्गत एशियाई, अफ़्रीकी तथा यूरोपीय गिद्ध आते हैं और यह तय पाया गया है कि उनमें से यह जाति आधारीय है जबकि अन्य गिद्धों का जातीय विभाजन हाल का है।\nसुबह के वक़्त जब तक सूरज की गर्मी से प्रचुर मात्रा में गर्म वायु ऊपर नहीं उठने लगती है, तब तक यह उड़ान नहीं भरता है क्योंकि यह गर्म हवा की लहरों के सहारे ही ऊँची उड़ान भरने में सक्षम होता है। यह गोल-गोल चक्कर मारकर उठती हुई गर्म हवा का सहारा लेकर बिना पंख फड़फड़ाए ऊपर चढ़ता जाता है और एक गर्म हवा के घेरे से दूसरे में केवल पंख फैलाए ही पहुँच जाता है। एक समय भारतीय आकाश में सुबह के समय इनके बड़े-बड़े झुण्ड देखे जा सकते थे लेकिन अब नहीं क्योंकि इनकी आबादी काफ़ी घट गई है।\nमुर्दा जानवर दिखने पर यह जल्दी से नीचे उतरकर पेट भरकर खाता है और पास के किसी पेड़ पर बैठकर विश्राम करता है और कभी-कभी इसको रात को भी पेड़ों से नीचे उतर कर भोजन करते हुए देखा गया है। खाते समय प्रायः यह देखा गया है कि इस पर लाल सिर वाला गिद्ध हावी रहता है और उसके खाने के पश्चात् ही इसकी बारी आती है। इसके एक झुण्ड द्वारा एक पूरे बैल को लगभग २० मिनट में चट करते हुए देखा गया है। जंगल में जब यह ऊँची उड़ान भरता था तो पता चल जाता था कि किसी बाघ ने शिकार किया है।\nयह हड्डियों के टुकड़े भी निगलने में सक्षम हैं। जहाँ पानी प्रचुर मात्रा में उपलब्ध होता है वहाँ यह नियमित रूप से नहाते हैं और पेट भर पानी पीते हैं।\nए ओ ह्यूम ने \"सैकड़ों घोसलों\" के आकलन से यह पता किया कि यह इन्सानी आबादी के पास बड़े तथा घने पेड़ों पर रहना पसन्द करते हैं जबकि पास ही खड़ी चट्टानें मौजूद थीं। यह बरगद, पीपल, अर्जुन और नीम के वृक्षों में घोंसला बनाना पसन्द करते हैं। मुख्य प्रजनन काल नवम्बर से मार्च का होता है और अण्डे जनवरी में दिए जाते हैं। नर टहनियाँ लाता है और मादा उनको में सलीखे से लगाकर घोंसला बनाती है। प्रणय निवेदन के दौरान नर मादा के सिर, पीठ तथा गर्दन को अपनी चोंच से सहलाता है। मादा के सहवास के लिए राज़ी होने पर नर उस पर चढ़ता है और मादा को सिर के पीछे अपनी चोंच से पकड़ लेता है।कई जोड़े आसपास ही घोंसले बनाते हैं और अकेले घोंसले प्रायः जवान पक्षियों के ही होते हैं। एकाकी घोंसले कभी भी नियमित रूप से इस्तेमाल में नहीं लाए जाते हैं और उन पर लाल सिर वाले गिद्ध या बड़े उल्लू अपना कब्ज़ा जमा लेते हैं। घोंसले लगभग ३ फ़ुट व्यास के और आधे फ़ुट मोटे होते हैं। अण्डे देने से पूर्व घोंसले की ज़मीन पर हरी पत्तियाँ बिछा दी जाती हैं। मादा केवल एक अण्डा देती है जो कि तूतिया रंग लिए हुए सफ़ेद होता है। यह भी देखा गया है कि यदि अण्डा नष्ट हो जाता है तो मादा घोंसले को ही नष्ट कर देती है। ३० से ३५ दिन सेने के बाद अण्डे फूट जाते हैं। चूज़ा स्लेटी परों वाला होता है। माता-पिता उसे मांस के छोटे-छोटे टुकड़े खिलाते हैं। घोंसले में चूज़ा लगभग ३ माह तक रहता है। \nयह देखा गया है कि जिन पेड़ों पर यह अपना घोंसला बनाते हैं वह अक्सर अम्लता बढ़ने के कारण मर जाते हैं। इसीलिए इनका बाग़ और बागीचों में ज़्यादा स्वागत नहीं होता है। जंगली हालात में तो इनकी उम्र का आकलन नहीं हुआ है लेकिन बन्दी अवस्था में एक पक्षी लगभग १२ वर्ष तक जीवित रहा। एक अनूठा प्रकरण देखने को मिला है जिसमें पक्षी का सिर मरणासन्न बछड़े के मुँह में फँस गया और दम घुटने से उसकी मौत हो गई। जंगली कौवों को इनके घोंसले से खाना चुराते हुए देखा गया है जो बाद में कौवे अपने चूज़ों के सामने उगल देते हैं।\nकभी-कभी यह अपनी ही जाति के मरे हुए गिद्ध को खा जाता है।\nएक समय यह जाति ख़ासकर गंगा के मैदानी क्षेत्रों में प्रचुर मात्रा में पाई जाती थी और इस इलाके के कई बड़े शहरों में यह सड़क के किनारे के पेड़ों में अपना घोंसला भी बनाया करते थे। ने भारत के पक्षियों की अपनी गाइड में इसका उल्लेख किया है कि यह भारत के सारे गिद्धों में सबसे ज़्यादा संख्या वाले हैं। १९९० से पहले इनको सिरदर्द माना जाता था जो विमानों के साथ भिड़न्त के अपराधी होते हैं। \n१९९० में ही आंध्र प्रदेश में यह जाति दुर्लभ हो गई थी। जब इस वर्ष एक चक्रवात आया था तो वहाँ के मृत मवेशियों को खाने के लिए यह गिद्ध नदारद थे।\nभारत में इस जाति और भारतीय गिद्ध तथा लंबी चोंच के गिद्ध की संख्या में १९९२ से लेकर २००७ तक ९९ प्रतिशत की गिरावट देखी गई है। पड़ोसी देशों में भी ९० की दशक की शुरुआत से ही हालात कुछ ऐसे ही हैं।\nइसका मूलतः कारण पशु दवाई है जो कि पशुओं के जोड़ों के दर्द को मिटाने में मदद करती है। जब यह दवाई खाया हुआ पशु मर जाता है और उसको मरने से थोड़ा पहले यह दवाई दी गई होती है और उसको भारतीय गिद्ध खाता है तो उसके गुर्दे बंद हो जाते हैं और वह मर जाता है। यह दवाई अन्य जिप्स प्रजाति के पक्षियों के लिए भी हानिकारक सिद्ध हुई। दर्द की और दवाएँ भी जिप्स प्रजाति के पक्षियों तथा अन्य पक्षियों जैसे सारस आदि के लिए भी हानिकारक सिद्ध हुयीं। एक विचारधारा के अनुसार इस पतन का कारण पक्षियों का मलेरिया भी हो सकता है। एक अन्य विचारधारा के अनुसार इसका कारण दीर्घकालीन मौसमी बदलाव है। अब नई दवाई प्रचलन में आ गई है और यह गिद्धों के लिये हानिकारक भी नहीं हैं। मवेशियों के इलाज में इसके इस्तेमाल को बढ़ावा दिया जा रहा है। जब इस दवाई का उत्पादन बढ़ जायेगा तो सारे पशु-पालक इसका इस्तेमाल करेंगे और शायद गिद्ध बच जायें।\n", "id": "499544", "title": "बंगाल का गिद्ध"}
{"url": "https://hi.wikipedia.org/wiki?curid=499546", "text": "स्तम्भ\n\nवास्तु (आर्किटेक्चर) तथा संरचना इंजीनियरी में स्तम्भ (Column या pillar) वह संरचनात्मक अवयव है जो स्वयं संपीडित (कम्प्रेस) होकर अपने ऊपर आने वाले छत आदि का भार अपने नीचे के अवयवों (जैसे धरती) पर ट्रांसफर कर देता है। अतः स्तम्भ एक संपीडन अवयव (compression member) है जो उर्ध्वाधर (वर्टिकल) खड़ा रहता है। किन्तु भूकम्प इंजीनियरी की दृष्टि से स्तम्भ की डिजाइन करते समय पार्श्व बलों (lateral forces) को सहने की क्षमता भी दी जा सकती है। स्तम्भों का उपयोग प्रायः धरनों एवं चापों (arches) को अवलम्ब (सपोर्ट) करने के लिए किया जाता है।\n\n<br>\n<br>\n", "id": "499546", "title": "स्तम्भ"}
{"url": "https://hi.wikipedia.org/wiki?curid=499547", "text": "साइफोजोआ\n\nसाइफ़ोज़ोआ (Scyphozoa) प्राणिजगत के निडारिया (Cnidaria) संघ का एक वर्ग है जिसके अंतर्गत वास्तविक जेलीफिश (Jellyfish) आते हैं। ये केवल समुद्र ही में पाए जाने वाले प्राणी हैं। इस वर्ग के जेलीफिश तथा अन्य वर्गों के जेलीफिशों के शारीरीय लक्षणों में अंतर होता है। साधारणतया ये बड़े तथा हाइड्रोजोआ (Hydrozoa) के मेडुसी (medusae) से भारी होते हैं।\n\nअधिकांश साइफ़ोज़ोआ के स्पीशीज़ समुद्र के ऊपरी स्तर पर पाए जाते हैं। ये जलधारा के साथ एक स्थान से दूसरे स्थान पर जाते रहते हैं। ये शिकार को दंशकोशिकाओं (nematocysts) की सहायता से शक्तिहीन करके पकड़ लेते हैं। दंशकोशिकाएँ स्पर्शकों (tentacles) के बाहरी हिस्से में पाई जाती हैं। इस प्रकार शक्तिहीन किए गए शिकार को स्पशंक मुँह के पास ले आते हैं, जहाँ वे चूसकर निगल लिए जाते हैं।\n\nइस वर्ग का जेलीफिश का जीवनवृत जटिल होता है। किसी-किसी जेलीफिश के अंडे सीधे ही मेडुसा में परिवर्धित हो जाते हैं, परंतु ओरीलिया (Aurelia) नामक जेलीफिश का जीवनवृत्त जटिल होता है। यह विशेष जेलीफिश ब्रिटेन के समुद्रतटीय जल में पाया जाता है। यह एक पारदर्शी मेडुसा है। यह शरीर के घटाकृति भाग के प्रवाह पूर्ण संकुचन से तैरता है। ओलीलिया का निषेचित अंडा मेडुसा (medusa) में परिवर्धित न होकर एक स्पष्ट रचनावाले पॉलिप (polyp) में, जिसे साइफ़िस्टीमा (Scyphistoma) कहते हैं, परिवर्धित होता है। यह तुरही के आकार का एक छोटा जीव है जिसमें सीमांत स्पर्शक (marginal tentacles) लगे रहते हैं। बाद में यह अपने अपमुख सिरे (aboral end) से किसी अन्य आधार से जुड़ जाता है।\n\nसाइफ़िस्टोमा मूलिकाओं (rootlets) या देहांकुरों को उत्पन्न करता है जिनसे नए पॉलिश मुकुलित (budded) होते हैं। साइफ़िस्टोमा बहुवर्षीय जीव है। इसमें एक निश्चित अवधि के बाद असाधारण परिवर्तन शुरू होता है। यह परिवर्तन भोजन की कमी अथवा अधिकता के कारण हो सकता है। पहली दशा में साइफिस्टोमा के ऊपरी हिस्से के ऊतक एक चक्रिका सदृश (disc like) रचना में बदल जाते हैं। बाद में यह संरचना पॉलिप से अलग होकर जल में तैरने लगती है। खाद्य पदार्थ की अधिकता के कारण चक्रिकाओं की संयुक्त श्रेणी बन जाती है। संपूर्ण पॉलिप का स्वरूप अब बदल जाता है। ये चक्रिकाएँ परिवर्धित होने के बाद पॉलिप से अलग होकर पानी में तैरने लगती हैं। वस्तुत: ये मेडुसा होते हैं जिनमें आठ भुजाएँ होती हैं। इन मेडुसाओं को एफ़िर (Ephyra) कहते हैं। ये प्रौढ़ औरीलिया से रचना तथा आकार में सर्वथा भिन्न होते हैं। अपवाद स्वरूप ही कोई-कोई चक्रिका मेडुसा के स्थान पर पॉलिप में परिवर्धित होती है।\n\nइस प्रकार का जीवनवृत्त बहुरूपता (polymorphism) का, जिसमें पीढ़ी एकांतरण (alternation of generation) पाया जाता है, एक अच्छा उदाहरण है। स्थायी पॉलिप पीढ़ी का अस्थायी मेडुसा पीढ़ी से नियमित एकांतरण होता है। केवल मेडुसी ही लैंगिक होता है और अंडाणु (ova) तथा शुक्राणु (spermatozoa) उत्पन्न करता है। पॉलिप से मेडुसा बनने का यह तरीका, जो हाइड्रोज़ोआ के मेडुसा परिवर्धन से सर्वथा भिन्न है, साइफ़ोज़ोआ की एक विशिष्टिता है।\n\nसाइफ़ोज़ोआ तथा हाइड्रोज़ोआ के मेडुसी में मुख्य अंतर यह है कि साइफ़ोज़ोआ के मेडुसी में, वीलम (velam) अनुपस्थित रहता है, आमाशय में आमाशयी तंतु (gastric filaments) उपस्थित रहते हैं तथा आमाशय के भीतरी कोष्ठों से बने आंतरिक जनन अंग पाए जाते हैं जबकि हाइड्रोज़ोआ में ऐसा नहीं होता।\n\n", "id": "499547", "title": "साइफोजोआ"}
{"url": "https://hi.wikipedia.org/wiki?curid=499557", "text": "थेल्स का प्रमेय\n\nज्यामिति में थेल्स के प्रमेय (Thales' theorem) के अनुसार किसी भी वृत्त के परिधि पर स्थित तीन बिन्दुओं A, B तथा C हो तो कोण ABC का मान ९० अंश होगा यदि AB उस वृत्त का कोई व्यास हो। यह प्रमेय 'अन्तःनिर्मित कोण प्रमेय' (inscribed angle theorem) का एक विशेष रूप है। प्रायः इस प्रमेय के खोज का श्रेय थेल्स को दिया जाता है किन्तु कभी-कभी पाइथागोरस को भी इसका आविष्कारकर्ता माना जाता है।\n\n", "id": "499557", "title": "थेल्स का प्रमेय"}
{"url": "https://hi.wikipedia.org/wiki?curid=499562", "text": "बेक़आ वादी\n\nबेक़आ वादी () पूर्वी लेबनान में स्थित एक उपजाऊ घाटी है। रोमन काल में यह एक महत्वपूर्ण कृषि क्षेत्र था और आधुनिक लेबनान का भी सबसे अहम कृषि इलाक़ा है।\n\nबेक़आ वादी राष्ट्रीय राजधानी बेयरूत से ३० किमी पूर्व में पड़ती है। यह पश्चिम में लेबनान पर्वतों और पूर्व में पूर्वी लेबनान पर्वतों के बीच स्थित है। इसे सीरिया से लाल सागर तक विस्तृत जॉर्डन दरार घाटी () का सर्वोत्तरी हिस्सा समझा जा सकता है। बेक़आ वादी १२० किमी लम्बी है और इसकी औसत चौड़ाई १६ किमी है। यहाँ का मौसम भूमध्य श्रेणी का है जिसमें गर्मियाँ शुष्क और सर्दियों में बारिश व बर्फ़ पड़ती है। उत्तरी बेक़आ वादी में बारिश ज़रा कम पड़ती है क्योकि पश्चिम में स्थित लेबनान पर्वत भूमध्य सागर से नमी ला रहे बादलों का रास्ता रोकते हैं। औसत रूप से उत्तरी बेक़आ में २३० मिलीमीटर सालाना वर्षा जबकि मध्य बेक़आ में ६१० मिलीमीटर वर्षा गिरती है। वादी से दो महत्वपूर्ण नदियाँ निकलती हैं: लीतानी नदी और आसी नदी।\n\nपहली सदी ईसापूर्व से ही, जब यह इलाक़ा रोमन साम्राज्य का हिस्सा था, बेक़आ खेती के लिए आर्थिक रूप से अहम रही है। रोमन ज़माने में यहाँ का अनाज उनके पूरे शाम क्षेत्र (जिसे लवैन्ट​ भी कहते हैं) को खिलाता था। आज पूरे लेबनान देश की ४०% उपजाऊ ज़मीन इस एक वादी में है। वादी के उत्तरी भाग में बारिश कम पड़ने से वहाँ मवेशी पालन पर ज़ोर है और यहाँ पशुओं को सीरियाई रेगिस्तान से आये ख़ानाबदोश चरवाहे पालते हैं। दक्षिण में गेंहू, मक्का, कपास और सब्ज़ियों की पैदावार के अलवा ज़हले के शहर के आसपास अंगूर की शराब बनती है और बहुत से फलों के बाग़ान भी हैं। यहाँ ग़ैर-क़ानूनी चरस और अफ़ीम के नशीले पदार्थ भी बनाकर निर्यात किये जाते हैं। सन् १९५७ में लीतानी जलविद्युत परियोजना के अंतर्गत नहरे और क़राऊन​ झील पर एक बाँध बनाए जाए जिस से सिंचाई व्यवस्था अच्छी हो गई है।\n\nवादी का सबसे बड़ा शहर ज़हले () है जो बेक़आ प्रान्त की राजधानी भी है। यह बेयरूत-दमिश्क़ राजमार्ग के ठीक उत्तर में है जो वादी के ठीक बीच से निकलता है। ज़हले के अधिकतर नागरिक लेबनानी ईसाई हैं, जिसमें मरोनाई, यूनानी पारम्परिक और मलिकीयीन यूनानी कैथोलिक सम्प्रदाय आते हैं। वादी के पूर्वी हिस्से में स्थित अंजर () शहर में अधिकतर लोग अर्मेनियाई मूल के लोग हैं और यह शहर अपने ८वीं सदी के अरब खंडहरों के लिए भी जाना जाता है। उत्तर के बेक़आ, बालबेक और हेरमेल ज़िलों में लेबनानी शिया बहुसंख्यक हैं, सिवाय देइर अल-अहमर शहर के, जिसके अधिकतर लोग ईसाई हैं। वादी के पश्चिमी और दक्षिणी ज़िलों में ईसाई, मुस्लिम और द्रूज़ समुदायों का मिश्रण है। पश्चिम भाग में स्थित जिब जनीन शहर में सुन्नी मुस्लिम बहुसंख्या में हैं।\n\n", "id": "499562", "title": "बेक़आ वादी"}
{"url": "https://hi.wikipedia.org/wiki?curid=499574", "text": "लाल सिर वाला गिद्ध\n\nलाल सिर वाला गिद्ध (Sarcogyps calvus) जिसे एशियाई राजा गिद्ध, भारतीय काला गिद्ध और पौण्डिचैरी गिद्ध भी कहते हैं, भारतीय उपमहाद्वीप में पाया जाने वाला गिद्ध है।\n\nयह मध्यम आकार का गिद्ध है जो ७६ से ८६ से. मी. लंबा होता है और जिसके पंखों का फैलाव १.९९ से २.६ मीटर तक का होता है। वयस्क का सिर गहरे लाल से नारंगी रंग का होता है और अवयस्क थोड़े हल्के रंग का होता है। इसका शरीर काले रंग का होता है और पंखों का आधार स्लेटी रंग का होता है। नर के आँख की पुतली हल्के सफ़ेद रंग की होती है जबकि मादा की पुतली गाढ़े भूरे रंग की होती है।\nयह पुरानी दुनिया का गिद्ध है जो लगभग समूचे भारतीय उपमहाद्वीप, दक्षिणी चीन और इंडोचाइना में पाया जाता है।\nऐतिहासिक रूप से यह गिद्ध अपने आवासीय क्षेत्र में प्रचुर मात्रा में पाया जाता था। भारतीय उपमहाद्वीप से लेकर पूर्व में दक्षिण पूर्वी एशिया तक वितरित था और भारत से सिंगापुर तक पाया जाता था। आज इसका आवासीय क्षेत्र उत्तरी भारत तक सिकुड़ कर रह गया है। यह खुले मैदानों में, खेतों में और अर्ध-रेगिस्तानी इलाकों में देखने को मिलता है। यह पतझड़ीय वनों में, पहाड़ों की तलहटी में और नदियों की घाटियों में भी पाया जाता है। प्रायः यह समुद्र सतह से ३००० फ़ुट की ऊँचाई तक ही पाया जाता है।\n\nइसकी निरंतर घटती हुई आबादी १९९४ से तेज़ी से घटने लगी और उसके बाद तो हर दूसरे साल इसकी आबादी आधी होने लगी। इसका मूलतः कारण पशु दवाई है जो कि पशुओं के जोड़ों के दर्द को मिटाने में मदद करती है। जब यह दवाई खाया हुआ पशु मर जाता है और उसको मरने से थोड़ा पहले यह दवाई दी गई होती है और उसको यह गिद्ध खाता है तो उसके गुर्दे बंद हो जाते हैं और वह मर जाता है। दो ही दशकों में यह लुप्त होने की कगार पर आ गया है। फलस्वरूप इसे घोर संकटग्रस्त जाति घोषित कर दिया गया है। अब नई दवाई प्रचलन में आ गई है और यह गिद्धों के लिये हानिकारक भी नहीं हैं। मवेशियों के इलाज में इसके इस्तेमाल को बढ़ावा दिया जा रहा है। जब इस दवाई का उत्पादन बढ़ जायेगा तो सारे पशु-पालक इसका इस्तेमाल करेंगे और शायद गिद्ध बच जायें।\n\n", "id": "499574", "title": "लाल सिर वाला गिद्ध"}
{"url": "https://hi.wikipedia.org/wiki?curid=499576", "text": "मुर्दाखोर\n\nमुर्दाखोर उन जीव-जंतुओं को कहते हैं जो अपने आवासीय क्षेत्र में उपस्थित मृत जैविक पदार्थों को खाकर अपना निर्वाह करते हैं। यह मांसाहारी और शाकाहारी — दोनों ही श्रेणियों के हो सकते हैं। यह मृत प्राणियों और पौधों को खाकर पर्यावरण की खाद्य शृंखला में अहम भूमिका अदा करते हैं।\n", "id": "499576", "title": "मुर्दाखोर"}
{"url": "https://hi.wikipedia.org/wiki?curid=499585", "text": "बेयरूत\n\nबेयरूत () लेबनान की राजधानी और सबसे बड़ा शहर है। हालाँकि यहाँ हाल में कोई भी जनगणना नहीं हुई है। इसकी सन् २००७ की आबादी का अनुमान १० और २० लाख के बीच लगाया जाता है। यह लेबनान के भूमध्य सागर के साथ लगे तट के लगभग मध्य में एक छोटे से प्रायद्वीप पर बसा हुआ है और लेबनान की प्रमुख बंदरगाह भी है। राष्ट्र की राजधानी होने के साथ-साथ यह लेबनान का सांस्कृतिक, राजनैतिक, सामाजिक और आर्थिक केंद्र भी है। यह शहर लम्बे अरसे से अपनी सांस्कृतिक ज़िन्दादिली के लिए जाना जाता था लेकिन १९७५-१९९० काल में १५ साल तक चलने वाले लेबनानी गृह युद्ध में इसे बहुत हानि पहुँची। गृह युद्ध समाप्त होने के बाद यहाँ पुनर्निर्माण हुआ है और अब यहाँ सैलानी फिर से बड़ी मात्रा में आने लगे हैं।\n\nबेयरूत के लगभग ५०% लोग ईसाई (पूर्व और उत्तर के मोहल्ले), २५% शिया (दक्षिण के मोहल्ले) और २५% सुन्नी (मध्य और पश्चिम के मोहल्ले) हैं। परम्परानुसार इस शहर का महापौर हमेशा सुन्नी मुस्लिम होता है जबकि इसका प्रांतीय राज्यपाल हमेशा यूनानी पारम्परिक ईसाई सम्प्रदाय का होता है।\n\n", "id": "499585", "title": "बेयरूत"}
{"url": "https://hi.wikipedia.org/wiki?curid=499599", "text": "जैसी स्पैन्सर\n\nजैसी गोर्डन स्पैन्सर () (जन्म: 12 फ़रवरी 1979) ऑस्ट्रेलियाई अभिनेता और संगीतकार हैं। इन्हें सबसे अधिक क्रमशः अमेरिकी चिकित्सा ड्रामा टीवी शृंखला \"हाउस\" व ऑस्ट्रेलियाई सोप ऑपेरा \"नेबर्स\" में निभाई गई अपनी डॉ॰ रोबर्ट चेज़ और बिली कैनेडी की भूमिकाओं के लिए जाना जाता है।\n\nस्पैन्सर का जन्म 12 फ़रवरी 1979 को ऑस्ट्रेलिया के मेलबोर्न शहर में हुआ था। इनके अभिभावक रोबिन और रोडनी स्पैन्सर ऑस्ट्रेलियंस अगेंस्ट फर्दर इमिग्रेशन राजनीतिक पार्टी के संस्थापक हैं तथा कई बार संघीय और राज्य स्तर के चुनावों में इस पार्टी व वन नेशन पार्टी के उम्मीदवार के तौर पर खड़े हो चुके हैं।\n", "id": "499599", "title": "जैसी स्पैन्सर"}
{"url": "https://hi.wikipedia.org/wiki?curid=499604", "text": "हरम\n\nहरम किसी एक पुरुष की अनेक स्त्रियों के रहने के उस स्थान को कहते हैं जहाँ अन्य मर्दों का जाना वर्जित होता है। यह प्रथा मध्य पूर्व से शुरु हुई और अब पाश्चात्य सभ्यता में इसे उसमानी साम्राज्य से जोड़कर देखा जाता है। दक्षिणी एशिया में इसको पर्दा प्रथा कहते हैं।\nहरम शब्द की व्युत्पत्ति अरबी शब्द हरम (حرم) से हुयी जिसका अर्थ होता है \"वर्जित क्षेत्र\" या \"पवित्र, पावन\"। यह शब्द अरबी के हरीम (حريم) और हराम (حرام) से सम्बन्धित है जिनका क्रमशः अर्थ होता है \"पवित्र या अलंघनीय स्थान;परिवार की औरतें\" या \"वर्जित;पावन\"। \nवर्जित क्षेत्र होने के कारण हरम की गतिविधियों के सम्बन्ध में अधिक जानकारी नहीं है। साहित्य में जो दर्शाया जाता है वह महज़ अटकलबाज़ी है। लेकिन अब पाश्चात्य जगत में यह मान्यता है कि उसमानी साम्राज्य में हरम का उद्देश्य था उच्चकुल की कन्याओं को ऐसी शिक्षा देना और व्यवहार कुशल बनाना कि आगे चलकर वे राजाओं और वज़ीरों की अच्छी संगिनियाँ साबित हों। इन्हें ऐसी शिक्षा दी जाती थी कि वे आम जनता के सामने भद्र व्यवहार करें और राजसी संगिनी लगें।\nऐसा कहा जाता है कि अशोक महान, जो मौर्य राजवंश का चक्रवर्ती राजा था, की ५०० स्त्रियाँ थीं। एक बार जब उनमें से कुछ ने उसका अपमान किया तो उसने उन सबको जलवाकर मार डाला।\n", "id": "499604", "title": "हरम"}
{"url": "https://hi.wikipedia.org/wiki?curid=499605", "text": "त्रिपोली (लेबनान)\n\nत्रिपोली या तराबुलुस () उत्तरी लेबनान का सबसे बड़ा शहर और (बेयरूत के बाद) उस पूरे देश का दूसरा सबसे बड़ा शहर है। बेयरूत से ८५ किमी उत्तर में स्थित यह शहर लेबनान के उत्तर प्रान्त की राजधानी भी है। यह नगर भूमध्य सागर के पूर्वी तट पर स्थित है और इसके नज़दीक समुद्र में चार द्वीपों का एक समूह भी है। त्रिपोली शहर अल-मीना की बंदरगाह से जुड़ा हुआ है।\n\nत्रिपोली का इतिहास बहुत पुराना है और १४वीं सदी ईसापूर्व तक जाता है। यहाँ लेबनान का सबसे बड़ा क़िला, रेमोंद द सैं-झ़ील क़िला () मौजूद है। प्राचीनकाल में यह एक फ़ोनीशियाई परिसंघ का केंद्र हुआ करती थी जिसमें टायर, सिदोन और आरादोस के शहर शामिल थे। इस वजह से इसका नाम 'त्रि पोली' (यानि 'त्रि पुरी' - पोलिस और पुरी यूनानी और संस्कृत के सजातीय शब्द हैं) पड़ा। बाद में इसपर असीरियाई साम्राज्य, ईरान के हख़ामनी साम्राज्य, रोमन साम्राज्य, बीज़ान्टिन सल्तनत, भिन्न अरब ख़िलाफ़तों, सलजूक़ साम्राज्य, क्रूसेडरों (यूरोपीय धर्मयोद्धाओं), ममलूकों, उसमानी साम्राज्य और फ़्रांस का क़ब्ज़ा रहा। १२वीं सदी में यूरोप से आई ईसाई सेनाओं ने यहाँ 'त्रिपोली की काउंटी' नामक राज्य की स्थापना भी करी। लेबनान राष्ट्र की स्थापना के बाद त्रिपोली सीरिया के लिए व्यापार का केंद्र नहीं रहा और इसका महत्व बेयरूत के मुक़ाबले में कम रह गया।\n\nत्रिपोली के अधिकतर लोग सुन्नी मुस्लिम हैं। ईसाईयों की संख्या केवल ५% के आसपास है।\n\n", "id": "499605", "title": "त्रिपोली (लेबनान)"}
{"url": "https://hi.wikipedia.org/wiki?curid=499608", "text": "ईश्वरदास (कवि)\n\nईश्वरदास हिन्दी भाषा के कवि थे जिन्होने 'सत्यवतीकथा' नामक पुस्तक की रचना की। उक्त पुस्तक दिल्ली के बादशाह सिकंदर शाह (सं. १५४६-१५७४) के समय में लिखी गई। आचार्य रामचंद्र शुक्ल ने सत्यवतीकथा को अवधी की सबसे पुरानी रचना माना है (हिंदी साहित्य का इतिहास, शुक्ल, १६वाँ पुनर्मुद्रण, पृ. १३०)।\n\nपुस्तक दोहे और चौपाइयों में लिखी गई है। पाँच-पाँच चौपाइयों (अर्धालियों) पर एक दोहा है। ५८वें दोहे पर पुस्तक समाप्त हो जाती है। भाषा अयोध्या के आसपास की ठेठ अवधी है और कहानी का रूप-रंग सूफी आख्यानों जैसा है जिसका आरंभ यद्यपि व्यास-जनमेजय के संवाद से पौराणिक ढंग पर होता है, तथापि जो अधिकतर कल्पित, स्वच्छंद और मार्मिक ढंग पर रची गई है।\n", "id": "499608", "title": "ईश्वरदास (कवि)"}
{"url": "https://hi.wikipedia.org/wiki?curid=499616", "text": "यमन के प्रान्त\n\nयमन में २० प्रांत हैं जिन्हें मुहाफ़ज़ाह () कहा जाता है, यानि वह क्षेत्र जो किसी राज्यपाल () या हाफ़िज़ की निगरानी में रखे गए हों। इन प्रान्तों का ब्यौरा नीचे के विभाग दिया गया है। इन प्रान्तों को आगे ज़िलों में विभाजित किया जाता है, जिन्हें लेबनान में अरबी भाषा में 'मुदेरियाह' () कहते हैं। कुल मिलकर यमन में ३३३ ज़िले हैं, जो आगे २,२१० उपज़िलों में और फिर ३८,२८४ गाँवों में बंटे हैं।\n\nयमन किसी ज़माने में उत्तर यमन और दक्षिण यमन के दो देशों में बंटा हुआ था। नीचे की तालिका में इन दोनों क्षेत्रों के प्रान्त सम्मिलित हैं।\n\n", "id": "499616", "title": "यमन के प्रान्त"}
{"url": "https://hi.wikipedia.org/wiki?curid=499620", "text": "कृष्य भूमि\n\nभूगोल तथा कृषि के सन्दर्भ में कृष्य भूमि (arable land) उस भूमि को कहते हैं जिसका उपयोग फसल उत्पादन के लिए किया जा सकता हो। इसमें वह सब भूमि आ जाती है जिसमें वार्षिक फसलें उगाई जाती हैं। इसके अलावा अस्थायी चरागाह, कोला (किचन गार्डेन) आदि की भूमि भी इसके अन्दर समाहित है। सन् २००८ में विश्व की सकल कृष्य भूमि का क्षेत्रफल 13,805,153 वर्ग किमी था।\n\nनदियों एवं समुद्र द्वारा जमा की गई मिट्टी सर्वाधिक उर्वर कृष्य भूमि होती है।\n\nखेती करने के लिए अनुपयुक्त भूमि में निम्नलिखित में से कोई न कोई कारण होता है-\n\nबादलों के कारण पौधों को पर्याप्त प्रकाश न मिल सकने के कारण प्रकाश संश्लेषण नहीं होगा और उत्पादकता घट जाएगी। ऐसी भूमि को बेकार भूमि (वेस्टलैण्ड) भी कहते हैं।\n\n", "id": "499620", "title": "कृष्य भूमि"}
{"url": "https://hi.wikipedia.org/wiki?curid=499624", "text": "मृदाविज्ञान\n\nमृदाविज्ञान (Pedology) भौतिक भूगोल की एक शाखा है जिसमें मृदा का अध्ययन किया जाता है। इसमें मृदा की उत्पत्ति, मृदा-आकारिकी, तथा मृदा के वर्गीकरण का विचार किया जाता है।\n", "id": "499624", "title": "मृदाविज्ञान"}
{"url": "https://hi.wikipedia.org/wiki?curid=499628", "text": "पंक\n\nपंक (mud) पानी और धूल का मिश्रण होती है। नदी या तालाब के तल की मिट्टी को त्वचा के लिए स्वास्थ्य और सौंदर्यवर्धक माना गया है। इसमें से भी मुल्तानी मिट्टी सर्वश्रेष्ठ समझी जाती है। आयुर्वेद में अनेक उपचारों में शरीर पर इसके लेप का विधान है। इसको सृष्टि की रचना और शरीर की रचना में प्रयुक्त 5 तत्वों में से एक समझा जाता है।\n", "id": "499628", "title": "पंक"}
{"url": "https://hi.wikipedia.org/wiki?curid=499632", "text": "भूधृति\n\nभूधृति (Land Tenure) भूमि की उस व्यवस्था को कहते हैं जिसके अंतर्गत भूमि पर अधिकार रखनेवाले व्यक्तियों का वर्गीकरण हो और उनके अधिकारों तथा उनके दायित्वों का उल्लेख हो। विभिन्न कालों में भूधृति के भिन्न-भिन्न नियम रहे हैं। \n\nइस समय भारत के विभिन्न राज्यों में विभिन्न भूधृतियाँ पाई जाती हैं। स्वतंत्रताप्राप्ति के बाद प्राय: सभी राज्यों में भूमिसुधार संबंधी कानून बनाए गए हैं। इनका लक्ष्य यह रहा है कि भूमि पर खेती करनेवालों और राज्य के बीच से मध्यवर्तीयों को समाप्त कर दिया जाए।\n\nब्रिटिश शासनकाल में भी भूमिव्यवस्था में अनेक बार परिवर्तन किए गए। इस संबंध में लार्ड कार्नवालिस द्वारा स्थापित स्थायी भूमि व्यवस्था (परमानेन्ट सेटिलमेन्ट) का उल्लेख आवश्यक है। लार्ड कार्नवालिस ने भारत में इंग्लैड जैसी भूमिव्यवस्था स्थापित करने की चेष्टा की थी। इस व्यवस्था के फलस्वरूप बंगाल के जमींदार सरकार को स्थायी रूप से मालगुजारी देते थे। सन् १९०० में बंगाल के जमींदार सरकार को चार करोड़ रुपए मालगुजारी देते थे जबकि वे स्वयं भूमि पर खेती करने वाले किसानों से १६११ करोड़ रुपए लगान के रूप में वसूल करते थे। किसानों की रक्षा करने के लिये सन् १८८६ और १९२८ में कानून बनाए गए जिनके आधार पर किसानों को देदखल किए जाने से रोका गया। सन् १९३८ में वहाँ फ्लाउड कमीशन नियुक्त किया गया। उसने बंगाल की भूमिव्यवस्था में आमूल परिवर्तन करने का सुझाव दिया। सन् १९४५ में बंगाल की स्थायी भूमिव्यवस्था का अंत कर दिया गया और वहाँ खेती करनेवालों और सरकार के बीच के मध्यवर्तियों को समाप्त कर दिया गया।\n\nमद्रास में ब्रिटिश शासनकाल में रैयतवाड़ी और जमींदारी व्यवस्था थी। रैयतवाड़ी व्यवस्था के अंतर्गत किसान अपने खेत का स्थायी रूप से मालिक रहता था। पैतृक संमत्ति के रूप में भूमि उसके उत्तराधिकारियों को मिल जाती थी। उसे अपनी भूमि को बेचने अथवा हस्तांरित करने का भी अधिकर था। रैयत को केवल सरकार को मालगुजारी देनी पड़ती थी। धीरे धीरे उक्त रैयत जमींदार बन गए और मद्रास की भूमि व्यवस्था में भी वे सब बुराइयाँ उत्पन्न हो गई जो जमींदारी व्यवस्था में पाई जाती थी। मद्रास के बहुत बड़े भाग पर जमींदारी व्यवस्था की भूधृति थी। सन् १८०२ में मद्रास के पाँचवें भाग में जमींदारों को स्थायी भूमिव्यवस्था के अंतर्गत जमीन दी गई। जमींदारों को अपनी भूमि के लिये सरकार को 'पेशकस्त' देना पड़ता था। सन् १९४६ में मद्रास के कांग्रेसी मंत्रिमंडल ने जमींदारी उन्मूलन का निश्चय किया और सन् १९५० में वहाँ भी जमीदारी उन्मूलन कानून बन गया। इस कानून के द्वारा मद्रास में भी मध्यवर्तियों को समाप्त कर दिया गया, साथ ह रैयतवाड़ी व्यवस्था में सुधार करने और किसानों को आवश्यक सुविधाएँ देने के लिये सन् १९५४ में एक कानून बनाया गया जिसके जरिए किसानों की जोतों की सुरक्षा ओर उसके लगान की व्यवस्था की गई है।\n\nबंबई प्रदेश में भूमिव्यवस्था का आधार रैयतवाड़ी भूमिव्यवस्था ही थी। इस व्यवस्था के अंतर्गत जोतों की सुरक्षा रहती थी और भूमि के वर्गीकरण के अनुसार उस पर लगान निश्चित किया जाता था। छोटे किसान और सरकार के बीच में सीधा संपर्क रहता था। किसान को अपनी भूमि हस्तांतरित करने, बेचने, रेहन रखने या दान देने का अधिकारश् था। वह अपने इच्छानुसार अपनी जमीन छोड़ सकता था। प्रारंभ में बंबई में रैयतों के दो वर्ग थे, प्रथम 'मीरासदार' और द्वितीय, 'उपरी'। सन् १९३८ में बंबई में भूमिसुधार कानून की व्यवस्था की गई। बंबई में सन् १९४९ और १९५१ में भी भूमिसुधार कानून बनाए गए। भूमिव्यवस्था के इन सुधारों से किसानों की जोतों को पहले से अधिक सुरक्षित कर दिया गया है और उनके अधिकार भी बढ़ा दिए गए हैं।\n\nवर्तमान मध्यप्रदेश पुराने मध्यप्रदेश, भोपाल, ग्वालियर और इंदौर तथा रींवा और सेंट्रल एजेंसी के क्षेत्र को मिलाकर बनाया गया है। पुराने मध्यप्रदेश की भूमिव्यवस्था दो प्रकार की थी। प्रथम, कुछ क्षेत्र में रैयतवाड़ी व्यवस्था थी और द्वितीय, कुछ क्षेत्र में मालगुजारी की वसूली वसूल करने पर २५ प्रतिशत कमीशन मिलता था। रैयत का अपनी भूमि पर वंशानुक्रम से अधिकार रहता था लेकिन उसे भूमि हस्तांतरित करने का अधिकार नहीं रहता था। लगान न देने पर, गैरकानूनी ढंग से जमीन हस्तांतरित करने पर, खेती न कर सकने पर और भूमिव्यवस्था का उल्लंघन करने पर रैयत को भूमि से बेदखल किया जा सकता था। छोटे शिकमी काश्तकारों को किसी प्रकार की कानूनी सुरक्षा नहीं मिलती थी। धीरे धीरे रैयतवाड़ी क्षेत्र का पटेल अपने क्षेत्र का जमींदार सा बन बैठा। सन् १९५१ में मध्य प्रदेश में एक कानून बनाया गया जिसके द्वारा ऐसी जमींदारी को समाप्त कर दिया गया। सन् १९५३ में ग्राम पंचायत कानून बनाया गया जिसके द्वारा वहाँ की भूमिव्यवस्था में सुधार किया गया।\n\nबिहार की भूमिव्यवस्था ब्रिटिश शासनकाल में तीन प्रकार की थी। प्रदेश के बड़े भूभाग पर स्थायी भूमिव्यवस्था लागू थी जिसे लार्ड कार्नवालिस ने शुरू किया था। कुछ क्षेत्रों में भूमि का प्रबंध अस्थायी रूप से कुछ निश्चित समय के लिये किया जाता था ओर कुछ ऐसी भूमि थी जिसका प्रबंध सरकार की ओर से ऐसे किया जाता था जैसे वह स्वयं उस जमीन की जमींदार हो। ऐसी भूमी को 'खास महाल' कहा जाता था। बड़े जमींदार के अतिरिक्त दो प्रकार के काश्तकार होते थे-एक, ऐसे किसान जिनका लगान स्थायी रूप से निश्चित रहता था और दूसरे, जो कुछ समय के लिय जमीन पर अधिकार पाते थे। सन् १९३८ में बिहार में कृषि आयकार कानून बनाया गया। उसके अधीन कृषि से होनेवाली ५००० रु० से अधिक वार्षिक आय पर आयकर लगाने की व्यवस्था की गई। सन् १९५० में बिहार भूमिसुधार कानून बनाया गया जिसके अधीन जमींदारी का उन्मूलन कर दिया गया। सन् १९५३ में बिहार की समस्त भूमि पर सरकार का स्वामित्व हो गया और अब वहाँ किसान जोतदार के और सरकार के बीच मध्यवर्ती नहीं रह गए हैं। अब किसानों की जोतों को सुरक्षित कर दिया गया और उनका लगान भी निश्चित कर दिया गया है।\n\nउत्तर प्रदेश जमींदारी उन्मूलन और भूमिसुधार कानून, जो सन् १९५१ में बना था, उसके पहले भूमिव्यवस्था के सुधार के अनेक प्रयास हो चुके थे। उत्तर प्रदेश भूमि राजस्व कानून १९०१ में बना था। बाद में सन् १९२६ तथा सन् १९३९ में उत्तरप्रदेश काश्तकारी (टेनेन्सी) कानून बनाए गए थे।\n\nउत्तरप्रदेश की भूमिव्यवस्था का सविस्तार उल्लेख करने के पूर्व भारत में भूमिव्यवस्था के विकास का सिंहावलोकन कर लेना अच्छा होगा। हिंदू शासनकाल में मनुस्मृति के अनुसार देश राजतंत्र ग्रामों के संगठन पर आधारित था। दस ग्रामों का प्रशासन करनेवाला अधिकारी ग्राम अधिपति कहलाता था। उसे दो हल से खेती करने लायक भूमि दी जाती थी। २० ग्रामों के प्रशासन अधिकारी को पँाच हल की भूमि, एक सौ ग्रामों के प्रशासन अधिकारी को एक बड़े नगर की आमदनी दी जाती थी। 'अर्थशास्त्र' में भूमि व्यवस्था के विस्तृत उल्लेख हैं। राजस्व दो प्रकार का होता था, एक राष्ट्र और दूसरा सीता। राष्ट्र राजस्व सामान्य मालगुजारी की भाँति कृषकों से भूमिकर के रूप में लिया जाता था और सीता राजस्व उस भूमि से लिया जाता था जो राष्ट्र के अधीन रहती था और उसपर प्रशासन की ओर से कृषि की जाती थी। अर्थशास्त्र में भूमि की नापजोख और भूमिराजस्व निश्चित करने की विधि पर भी प्रकाश डाला गया है। पाँच या दस गाँव के प्रबंध को देखने वाले अधिकारी को गोप कहते थे। आजकल के कानूनगों को उसका समकक्ष कहा जा सकता है। भूमि का वर्गीकरण किया जाता था और इन्हीं वर्गों के अनुसार राजस्व निश्चित किया जाता था। ग्रामों की अपनी व्यवस्था का संचालन पंचायतों द्वारा होता था राजस्व अदा करने की जिम्मेदारी पूरे गाँव की सामूहिक रूप से होती थी।\n\nमुसलमानी शासनकाल में और विशेष रूप से शेरशाह और बाद में अकबर शासनकाल में भारत की प्राचीन भूमिव्यवस्था में कुछ परिवर्तन किए गए। स्थानीय राजा अथवा सनद पाए जमींदारों के जरिए लगान वसूल किया जाने लगा। सामंतवादी प्रथा का विकास इस समय तक हो चुका था। राजस्व के अतिरिक्त 'अबवाब' अथवा अन्य प्रकार की गैरकानूनी वसूली भी होने लगी थी। इस्लामी कानून के अधीन मुसलमानों से 'उश्र' वसूल किया जा सकता था और गैरमुसलमानों से खिराज वसूल किया जा सकता था। खिराज दो प्रकार का होता था। प्रथम, 'मुकस्सीमाह खिराज' जो बँटाई की भाँति उपज के हिस्से के रूप में लिया जाता था और द्वितीय 'वजीफा खिराज' जो किसान की जोत के हिसाब से एक निश्चित रकम के रूप में वसूल किया जाता था। मुसलमान शासक जमीन पर शासक का स्वामित्व नहीं मानते थे। इस बात के प्रमाण उपलब्ध हैं कि अकबर, शाहजहाँ और औरंगजेब ने किला बनाने अथवा दूसरे शाही कामों के लिये जमीन खरीदकर ली थी।\n\nब्रिटिश शासनकाल में उत्तरप्रदेश में समय समय पर प्राप्त क्षेत्रों में अलग अलग भूमिव्यवस्था की गई। सन् १७७५ में अवध के नवाब और ईस्ट इंडिया कंपनी में हुई संधि के अधीन बलिया, बनारस, जोनपुर और आजमगढ़ के कुछ क्षेत्र कंपनी को मिले; उनमें स्थायी भूमिव्यवस्था लागू की गई। सन् १८०१ में अवध के नवाब से आजमगढ़, गोरखपुर, बस्ती, इलाहाबाद, फतेहपुर, कानपुर, बदायूँ आदि जिले कंपनी को मिल गए। आगरा, मेरठ, मुजफ्फरनगर आदि जिले सन् १८०३ में ईस्ट इंडिया कंपनी को मिले। सन् १८०३, १८०७ और १८४० में बुंदेलखंड के जिले भी अंग्रेजों को मिल गए। सन् १८१५ में देहरादून जिला भी अंग्रजों के कब्जे में आ गया। अंत में सन् १८५६ में पूरे अवध पर अंग्रजों ने अधिकार कर लिया। १८५९ में आगरा और बनारस के क्षेत्रों में समान भूमिव्यवस्था कायम रखी गई। ब्रिटिश शासनकाल में जो जमींदार आरंभ में केवल राजस्व एकत्र करने का कम करते थे और जिनका स्वयं खेती करने से कोई विशेष संबंध नहीं था उनको स्थायी रूप से भूमि का प्रबंधक मान लिया गया और प्रशासन की ओर से उनसे ही संबंध रखा जाने लगा और किसानों के हितों का ध्यान नहीं रखा गया। जमींदारी व्यवस्था में जमींदारों से लिया जानेवाला राजस्व मालगुजारी या निश्चित कर दी जाती थी और किसानों से लगान वसूली की उन्हें छूट सी मिल गई थी। अस्थायी व्यवस्थावाले क्षेत्र में समय समय पर राजस्व निश्चित किया जाता था। रैयतवाड़ी क्षेत्र में भी राजस्व समय समय पर निश्चित होता था और रैयत के अपनी भूमि पर स्थायी अधिकार रहता था। आरंभ में सन् १८८६ में अवध रेंट ऐक्ट और सन् १९०१ में आगरा टैनेंसी ऐक्ट बनाए गए। सन् १९२१ और १९२६ में काश्तकारों को कुछ सुविधाएँ देने के लिये उक्त कानूनों में संशोधन किए गए। सन् १९३८ में यू० पी० टेनेंसी ऐक्ट नामक कानून बनाया गया। उसमें काश्तकारों का उनकी भूमि पर मौरूसी हक दिए गए। सन् १९५१ में उत्तरप्रदेश जमींदारी उन्मूलन और भूमिसुधार कानून बनाया गया। इस कानून के अधीन किसानों के पुराने वर्गीकरण क समाप्त कर किसानों को चार श्रेणियों में बाँटा गया है, (१) भूमिधर, (२) सीरदार, (३) आसामी और (४) अधिवासी। इस कानून के पहले किसानों को सात श्रेणियों में रखा जाता था। जिनमें खुदकाश्त, मौरूसी काश्तकार, सीरदार, काश्तकार और शिकम काश्तकार आदि शामिल थे। नए कानून के अनुसार भूमिधर दो प्रकार के होते हैं, एक तो ऐसे भूमिधर जो पहले के जमींदार हैं और अब अपनी खुदकाश्त अथवा सीरवाली जमीन के भूमिधर बन गए हैं, दूसरे जिन काश्तकरों ने लगान का दस गुना लगान एक साथ जमा कर यह अधिकार प्राप्त कर लिया है। भूमिधरों को आधी मालगुजारी ही देनी पड़ती है। सीरदार की परिभाषा में कहा गया है कि वे सभी किसान जो जमीन पर मौरूसी काबिज थे, जिनके नाम पट्टा दवामी या इस्तमरारी था, ऐसे लोग जिन्हें गाँव सभा ने सीरदार काश्तकार के हक मिल गए हैं, ये सब लोग सीरदार काश्तकार मान लिए गए है। आसामी उन काश्तकारों को कहते हैं जो सीरवाली भूमि पर खेती करते थे अथवा ठेकेदारों की भूमि पर खेती करते थे। पहले के शिकमी कश्तकार भी इसी श्रेणी में आ गए हैं। अधिवासी ऐसे अस्थायी काश्तकारों को कहा जाता है जो भूमिधर और सीरदार की जमीन पर काश्त करते हैं, जिन्हें तीन वर्ष के लिये खेती करने के लिये जमीन मिलती है। २५० रु० से कम लगान देनेवाले ऐसे किसान जो स्वयं अपनी खेती नहीं कर सकते, उनकी जमीन पर खेती करनेवाले किसान भी अधिवासी कहलाते हैं।\n\nइस प्रकार नवीन भूधृति की स्थापना हो चुकी है। अब इस बात का प्रयास किया जा रहा है कि काश्तकारों की श्रेणियों को इससे भी कम कर दिया जाय, जिससे किसानों की जोत की सुरक्षा हो और उन्हें खेतों में अधिक धन लगाकर अपनी उपज बढ़ाने के लिये उत्साहित किया जा सके।\n", "id": "499632", "title": "भूधृति"}
{"url": "https://hi.wikipedia.org/wiki?curid=499642", "text": "भूगोल का इतिहास\n\nभूगोल का इतिहास इस भूगोल नामक ज्ञान की शाखा में समय के साथ आये बदलावों का लेखा जोखा है। समय के सापेक्ष जो बदलाव भूगोल की विषय वस्तु, इसकी अध्ययन विधियों और इसकी विचारधारात्मक प्रकृति में हुए हैं उनका अध्ययन भूगोल का इतिहास करता है। \n\nभूगोल प्राचीन काल से उपयोगी विषय रहा है और आज भी यह अत्यन्त उपयोगी है। भारत, चीन और प्राचीन यूनानी-रोमन सभ्यताओं ने प्राचीन काल से ही दूसरी जगहों के वर्णन और अध्ययन में रूचि ली। मध्य युग में अरबों और ईरानी लोगों ने यात्रा विवरणों और वर्णनों से इसे समृद्ध किया। आधुनिक युग के प्रारंभ के साथ ही भौगोलिक खोजों का युग आया जिसमें पृथ्वी के ज्ञात भागों और उनके निवासियों के विषय में ज्ञान में अभूतपूर्व वृद्धि हुई। भूगोल की विचारधारा या चिंतन में भी समय के साथ बदलाव हुए जिनका अध्ययन भूगोल के इतिहास में किया जाता है। उन्नीसवीं सदी में पर्यावरणीय निश्चयवाद, संभववाद और प्रदेशवाद से होते हुए बीसवीं सदी में मात्रात्मक क्रांति और व्यावहारिक भूगोल से होते हुए वर्तमान समय में भूगोल की चिंतनधारा आलोचनात्मक भूगोल तक पहुँच चुकी है।\n\nभूगोल शब्द संस्कृत के \"भू\" और \"गोल\" शब्दों से मिल कर बना है जिसका अर्थ है गोलाकार पृथ्वी। प्राचीन समय में जब भूकेंद्रित ब्रह्माण्ड (geocentric universe) की संकल्पना प्रचलित थी तब पृथ्वी और आकाश को दो गोलों के रूप में कल्पित किया गया था भूगोल और खगोल। खगोल जो आकाश का प्रतिनिधित्व करता था, बड़ा गोला था और इसके केन्द्र में पृथ्वी रुपी छोटा गोला भूगोल अवस्थित माना गया। इन दोनों के वर्णनों और प्रेक्षणों के लिये संबंधित विषय बाद में भूगोल और खगोलशास्त्र (ज्योतिष) कहलाये।\n\nभूगोल के लिये अंग्रेजी शब्द ज्याग्रफी यूनानी भाषा के \"γεωγραφία – geographia\" से बना है जो स्वयं \"geo (पृथ्वी)\" और \"graphia (वर्णन, चित्रण, निरूपण)\" से मिलकर बना है। इस शब्द 'geographia' का सर्वप्रथम प्रयोग इरैटोस्थनीज (276–194 ई॰ पू॰) ने किया था।\nभारतीय योगदान भूगोल को सृष्टि तथा मानव की उत्पत्ति संबद्ध मानते हुए शुरू होता है। वैदिक काल में भूगोल से संबंधित वर्णन वैदिक रचनाओं में प्राप्त होते हैं। ब्रह्मांड, पृथ्वी, वायु, जल, अग्नि, अकाश, सूर्य, नक्षत्र तथा राशियों का विवरण वेदों, पुराणों और अन्य ग्रंथों में दिया ही गया है किंतु इतस्तत: उन ग्रंथों में सांस्कृतिक तथा मानव भूगोल की छाया भी मिलती है। भारत में अन्य शास्त्रों के साथ साथ ज्योतिष, ज्यामिति तथा खगोल का भी विकास हुआ था जिनकी झलक प्राचीन खंडहरों या अवशेष ग्रंथों में मिलती है। महाकाव्य काल में सामरिक, सांस्कृतिक भूगोल के विकास के संकेत मिलते हैं।\n\nयूनान के दार्शनिकों ने भूगोल के सिद्धांतों की चर्चा की थी। लगभग 900 ईसा पूर्व होमर ने बतलाया था कि पृथ्वी चौड़े थाल के समान और ऑसनस नदी से घिरी हुई है। होमर ने अपनी पुस्तक इलियड में चारों दिशाओं से बहरे वाली पवनों बोरस, ह्यूरस इत्यादि का वर्णन किया है। मिलेट्स के थेल्स ने सर्वप्रथम बतलाया कि पृथ्वी मण्डलाकार है। पाइथैगोरियन संप्रदाय के दार्शनिकों ने मण्डलाकार पृथ्वी के सिद्धांत को मान लिया था क्योंकि मण्डलाकार पृथ्वी ही मनुष्य के समुचित वासस्थान के योग है। पारमेनाइड्स (450 ईसा पूर्व) ने पृथ्वी के जलवायु कटिबंधों की ओर संकेत किया था और यह भी बतलाया था कि उष्णकटिबंध गरमी के कारण तथा शीत कटिबंध शीत के कारण वासस्थान के योग्य नहीं है, किंतु दो माध्यमिक समशीतोष्ण कटिबंध आवास योग्य हैं।\n\nएच॰ एफ॰ टॉजर ने हिकैटियस (500 ईसा पूर्व) को भूगोल का पिता माना था जिसने स्थल भाग को सागरों से घिरा हुआ माना तथा दो महादेशों का ज्ञान दिया।\n\nअरस्तु (Aristotle) (384-322 ईसा पूर्व) वैज्ञानिक भूगोल का जन्मदाता था। उसके अनुसार मण्डलाकार पृथ्वी के तीन प्रमाण थे -\n\nइरैटोस्थनीज (250 ईसा पूर्व) ने भूगोल (ज्योग्राफिया) शब्द का पहले-पहल उपयोग किया था तथा ग्लोब का मापन किया था। यह सत्य है कि अरस्तू को डेल्टा निर्माण, तट अपक्षरण तथा पौधों और जानवरों का प्राकृतिक वातावरण पर निर्भरता का ज्ञान था। इन्होंने अक्षांश और ऋतु के साथ जलवायु के अंतर के सिद्धांत तथा समुद्र और नदियों में जल प्रवाह की धारणा का भी संकेत किया था। इनका यह भी विमर्श था कि जनजाति के लक्षण में अंतर जलवायु में विभिन्नता के कारण है और राजनीतिक समुदाय रचना स्थान विशेष के भौतिक प्रभावों के कारण होटी है।\n\nरोमन भूगोलवेत्ताओं का भी प्रारंभिक ज्ञान देने में हाथ रहा है। स्ट्राबो (50 ईसा पूर्व - 14 ई॰) ने भूमध्य सागर के निकटस्थ परिभ्रमण के अधार पर भूगोल की रचना की। पोंपोनियस मेला (40 ई॰) ने बतलाया कि दक्षिणी समशीतोष्ण कटिबंध में अवासीय स्थान है जिसे इन्होंने एंटीकथोंस (Antichthones) विशेषण दिया। 150 ई॰ में क्लाउडियस टालेमी ने ग्रीस की भौगोलिक धारणाओं के आधार पर अपनी रचना की। टालेमी ने पाश्चात्य जगत में पहली बार ग्रहण की भविष्यवाणी करने की योग्यता अर्जित की। टालेमी पृथ्वी केंद्रित ब्रह्माण्ड की संकल्पना को मानता था और उसने ग्रहों की वक्री गति की व्यख्या एक अधिकेंद्रिय गति द्वारा की जो बाद में बाइबिल में भी स्वीकृत हुआ। अरब भूगोल तथा आधुनिक समय में इस विज्ञान का प्रारंभ क्लाउडियस की विचारधारा पर ही निर्धारित है। टालेमी ने किसी स्थान के अक्षांश और देशांतर का निर्णय किया तथा स्थल या समुद्र की दूरी में सुधार किया तथा इसकी स्थिति अटलांटिक महासागर से पृथक निर्णीत की।\n\nफोनेशियंस (1000 ईसा पूर्व) को, जिन्हें \"आदिकाल के पादचारी\" कहते हैं, स्थान तथा उपज की प्रादेशिक विभिन्नताओं का ज्ञान था। होमर के ओडेसी (800 ईसा पूर्व) से यह विदित है कि प्राचीन संसार में सुदूर स्थानों में कहीं आबादी अधिक और कहीं कम क्यों थी।\n\nईसाई जगत् में भौगोलिक धारणाएँ जाग्रतावस्था में नहीं थीं किंतु मुस्लिम जगत् में ये जाग्रतावस्था में थीं। भौगोलिक विचारों का अरब के लोगो ने यूरोपवासियों से अधिक विस्तार किया। नवीं से चौदहवीं शताब्दी तक पूर्वी संसार में व्यापारियों और पर्यटकों ने अनेक देशों का सविस्तार वर्णन किया। टालेमी (815 ई॰) के भूगोल की अरब के लोगों को जानकारी थी। अरबी ज्योतिषशास्त्रीयों ने मेसोपोटामिया के मैदान के एक अंश के बीच की दूरी मापी और उसके आधार पर पृथ्वी के विस्तार का निर्णय किया। आबू जफ़र मुहम्मद बिन मूशा ने टालेमी के आदर्श पर भौगोलिक ग्रंथ लिखा जिसका अब कोई चिन्ह नहीं मिलता। गणित एवं ज्योतिष में प्रवीण अरब विद्वानों ने मक्का की स्थिति के अनुसार शुद्ध अक्षांशो का निर्णय किया।\n\nपंद्रहवीं शताब्दी के अंत तथा सोलहवीं शती के प्रारंभ में मैगेलैन तथा ड्रेक ने अटलांटिक तथा प्रशांत महासागरों के स्थलों क पता लगाया तथ संसार का परिभ्रमण किया। स्पेन, पुर्तगाल, हॉलैंड के खोजी यात्रियों (explorers) ने संसार के नए स्थलों को खोजा। नवीन संसार की सीमा निश्चित की गई। 16वीं और 17वीं शताब्दियों में विस्तार, स्थिति, पर्वतो तथा नदी प्रणालियों के ज्ञान की सूची बढ़ती गई जिनका श्रृंखलाबद्ध रूप मानचित्रकारों ने दिया। इस क्षेत्र में मर्केटर का नाम विशेष उल्लेखनीय है। मर्केटर प्रक्षेप तथा अन्य प्रक्षेपों के विकास के साथ भूगोल, नौवाहन और मानचित्र विज्ञान में अभूतपूर्व सुधार हुआ\n\nबर्नार्ड वारेन या (वेरेनियस) ने 1630 ई॰ में ऐम्सटरडैम में 'ज्योग्रफिया जेनरलिस' (Geographia Generalis) ग्रंथ लिखा 28 वर्ष की अवस्था में इस जर्मन डाक्टर लेखक की मृत्यु सन् 1650 में हुई। इस ग्रंथ में संसार के मनुष्यों के श्रृखंलाबद्ध दिगंतर का सर्वप्रथम विश्लेषण किया गया। \n\n18वीं शताब्दी में भूगोल के सिद्धांतों का विकास हुआ। इस शताब्दी के भूगोलवेत्ताओं में इमानुएल कांट की धारणा सराहनीय है। कांट ने भूगोल के पाँच खंड किए : \n\nकांट के अनुसार भौतिक भूगोल के दो खंड हैं- \n\nउन्नीसवीं शताब्दी भूगोल का अभ्युदय काल है तो बीसवीं विस्तार एवं विशिष्टता का। अलेक्जैंडर फॉन हंबोल्ट (1769-1856) तथा कार्ल रिटर (1779-1859) प्रकृति और मनुष्य की एकता को समझाने में संलग्न थे। यह दोनों का उभयक्षेत्र था। एक ओर हंबोल्ट की खोज स्थलक्षेत्र तथा संकलन में भौतिक भूगोल की ओर केंद्रित थी तो दूसरी ओर रिटर मानव भूगोल के क्षेत्र में शिष्टता रखते थे। दोनो भूगोलज्ञों ने आधुनिक भूगोल का वैज्ञानिक तथा दार्शनिक आधारों पर विकास किया। दोनों की खोज पर्यटन अनुभव पर आधारित थी। दोनों विशिष्ट एवं प्रभावशाली लेखक थें किंतु दोनों में विषयांतर होने के कारण ध्येय और शैली विभिन्न थी। हंबोल्ट ने 1793 ई में कॉसमॉस (Cosmos) और रिटर ने अर्डकुंडे(Erdkunde) ग्रंथों की रचना की। अर्डकुंडे 21 भागों में था। वातावरण के सिद्धांत की उत्पत्ति पृथ्वी के अद्वितीय तथ्य मानव आवास की पहेली सुलझाने में हुई है। मनुष्य वातावरण का दास है या वातावरण मनुष्य को मॉन्टेसकीऊ (1748) तथा हरडर (1784-1791) का संकल्पवादी सिद्धांत, सर चार्ल्स लाइल (1830-32) का विकासवाद विचार, चार्ल्स डारविन का ओरिजन ऑव स्पीशीज (Origin of Species, 1859) के सारतत्व हांबोल्ट की रचना में निहित है। मनुष्य के सामाजिक, आर्थिक तथा राजनीतिक जीवन में प्राकृतिक वातावरण की प्रधानता है किंतु किसी भी लेखक ने विश्वास नहीं किया कि प्रकृति के अधिनायकत्व में मनुष्य सर्वोपरि रहा।\n\nरेटजेल (1844-1904) की रचना मानव भूगोल (Anthropogeographe) अपने क्षेत्र में असाधारण है। उनकी शिष्या कुमारी सेंपुल (1863-1932) की रचनाओं जैसे \"भौगोलिक वातावरण के प्रभाव\" \"अमरीकी इतिहास तथा उसकी भौगोलिक स्थिति\" तथा \"भूमध्यसागरीय प्रदेश का भूगोल\" से ऐतिहासिक तथा खौगोलिक तथ्यों का पूर्ण ज्ञान होता है। एल्सवर्थ हंटिंगटन (1876-1947) के \"भूगोल का सिद्धांत एवं दर्शन\", \"पीपुल्स ऑव एशिया\", \"प्रिन्सिपुल ऑव ह्यूमैन ज्यॉग्रफी\", \"मेन्सप्रिंग्स ऑव सिविलाइजेशन\" में मिलते हैं।\n\nविडाल डी ला ब्लाश (1845-1918) तथा जीन ब्रून्ज (1869-1930) ने मानव भूगोल की रचना की। भूगोल की विभिन्न शाखाओं के अध्ययन में आज सैकड़ों भूगोलवेत्ता संसार के विभिन्न भागों में लगे हुए हैं।\n\n1950-60 में भूगोल में एक नई घटना का अभ्युदय हुआ जिसे भूगोल में मात्रात्मक क्रांति का नाम दिया गया। इस दौरान प्रत्यक्षवाद के दर्शन पर आधारित भूगोल के वैज्ञानिक रूप की स्थापना हुई। बी॰ जे॰ एल॰ बेरी, रिचार्ड जे॰ चोर्ले, पीटर हैगेट आदि का योगदान प्रमुख है भूगोल में तंत्र विश्लेषण और मॉडल की अवधारणा का सूत्रपात हुआ।\n\n", "id": "499642", "title": "भूगोल का इतिहास"}
{"url": "https://hi.wikipedia.org/wiki?curid=499648", "text": "नील (पादप)\n\nनील (वानस्पतिक नाम : Indigofera tinctoria) एक पादप है। यही नील रंजक का मूल प्राकृतिक स्रोत था। यह एशिया और अफ्रीका के उष्ण तथा शीतोष्ण क्षेत्रों में पैदा होता है। आजकल अधिकांश रंजक संश्लेषण द्वारा कृत्रिम रूप से बनाए जाते हैं न कि इस पौधे से प्राप्त किये जाते हैं। नील के अलावा इस पादप का उपयोग मृदा को उपजाऊ बनाने के लिए भी किया जाता है। कुछ प्रकार के नील अफीम नाम से जाने जाते हैं। ब्रिटिश शासन में भारत में इनकी खेती की जाती थी। भारत में अंग्रेजी शासनकाल में अंग्रेजों द्वारा इसकी जबरन खेती कराने को लेकर किसानों ने कई आन्दोलन तक किये।\n\nनील के पादप की उंम्चाई एक मीटर से दो मीटर तक होती है। यह एकवर्षीय, द्विवर्षीय या सदाबहार हो सकता है जो उस स्थान की जलवायु पर निर्भर करता है। इसकी पत्तियाँ हल्की हरी होती हैं तथा इसके पुष्प, गुलाबी अथवा बैंगनी रंग के होते हैं। यह फली वाला (legume) पौधा है जिसके बोने से भूमि की उर्वरा-शक्ति बढ़ती है।\n\nइस पौधे की पत्तियों के प्रसंस्करण से नील रंजक प्राप्त किया जाता है।\n\n\n", "id": "499648", "title": "नील (पादप)"}
{"url": "https://hi.wikipedia.org/wiki?curid=499649", "text": "अमचूर\n\nअमचूर सूखे कच्चे आम का पिसा हुआ रूप है और भारतीय उपमहाद्वीप में सब्ज़ियों तथा दालों में मसाले के रूप में इस्तेमाल किया जाता है। इसका स्वाद खट्टा होता है और भोजन को खट्टापन प्रदान करने में मदद करता है।\n", "id": "499649", "title": "अमचूर"}
{"url": "https://hi.wikipedia.org/wiki?curid=499657", "text": "नील विद्रोह\n\nनील विद्रोह किसानों द्वारा किया गया एक आन्दोलन था जो बंगाल के किसानों द्वारा सन् १८५९ में किया गया था। किन्तु इस विद्रोह की जड़ें आधी शताब्दी पुरानी थीं, अर्थात् नील कृषि अधिनियम (indigo plantation act) का पारित होना। इस विद्रोह के आरम्भ में नदिया जिले के किसानों ने 1859 के फरवरी-मार्च में नील का एक भी बीज बोने से मना कर दिया। यह आन्दोलन पूरी तरह से अहिंसक था तथा इसमें भारत के हिन्दू और मुसलमान दोनो ने बराबर का हिस्सा लिया। सन् १८६० तक बंगाल में नील की खेती लगभग ठप पड़ गई। सन् १८६० में इसके लिए एक आयोग गठित किया गया।\n\nबिहार के बेतिया और मोतिहारी में १९०५-०८ तक उग्र विद्रोह हुआ। ब्लूम्सफिल्ड नामक अंग्रेज की हत्या कर दी गई जो कारखाने का प्रबन्धक था। अन्ततः १९१७-१८ में गांधीजी के नेतृत्व में चम्पारन सत्याग्रह हुआ जिसके फलस्वरूप 'तिनकठिया' नामक जबरन नील की खेती कराने की प्रथा समाप्त हुई। 'तिनकठिया' के अन्तर्गत किसानों को ३/२० (बीस कट्ठा में तीन कट्ठा) भूभाग पर नील की खेती करनी पड़ती थी जो जमींदारों द्वारा जबरदस्ती थोपी गई थी।\n\nनील विद्रोह (चंपारन विद्रोह)— सर्वप्रथम यह विद्रोह बंगाल 1859—61 में शुरू हुआ था, पूर्व में भी इस विद्रोह को भारतीयों द्वारा कुचल दिया गया था। जब गांधी जी ने चंपारन विद्रोह किया तो पाया कि वहां के किसानों को ब्रिटिश सरकार जबरन 15 प्रतिशत भू—भाग पर नील की खेती करने के लिए बाघ्य कर रही थी, तथा 20 में से 3 कट्टे किसानों द्वारा यूरोपीयन निलहों को देना होता था जिसे आज हम तिनकठिया प्रथा के रूप में भी जानते हैं। भारतीय किसान जिसकी दशा पहले से ही बहुत खराब थी एैसी विषम परिस्थितियों में ब्रिटिश सरकार की यह हुकुमत उनके लिए परेशानी का सबब बन गयी। जब 1917 में गांधी जी एैसी विषम परिस्थितियों से अवगत हुए तो गांधी जी ने बिहार जाने का फैसला कर दिया गांधी जी मजरूल हक, नरहरि पारखि, राजेन्द्र प्रसाद एवं जे0 बी0 कृपलानी के साथ बिहार गये और ब्रिटिश हुकुमत के खिलाफ अपना पहला सत्याग्रह प्रदर्शन कर दिया। ब्रिटिश सरकार ने उनके खिलाफ उन्हे वहां से निकालने का फरमान जारी किया किन्तु गांधी जी और उनके सहयोगी वहीं जुटे रहे और अन्तत: ब्रिटिश हुकुमत ने अपना आदेश वापिस लिया और गांधी जी द्वारा निर्मित समिति से बात करने के लिए सहमत हो गयी। फलत: गांधी जी ने बिहार (चंपारन)के किसानों की दयनीय परिस्थितियों से इस प्रकार शासन को अवगत करवाया की वह मजबूरन इस प्रकार के कृत्य को रोकने के लिए मजबूर हो गये।\n\n\n", "id": "499657", "title": "नील विद्रोह"}
{"url": "https://hi.wikipedia.org/wiki?curid=499662", "text": "मापन के मात्रक\n\nमापन के सन्दर्भ में मात्रक या इकाई (unit) किसी भौतिक राशि की एक निश्चित मात्रा को कहते हैं जो परिपाटी या/और नियम द्वारा पारिभाषिक एवं स्वीकृत की गई हो तथा जो उस भौतिक राशि के मापन के लिए मानक के रूप में प्रयुक्त होती हो। उस भौतिक राशि की कोई भी अन्य मात्रा इस 'इकाई' के एक गुणक के रूप में व्यक्त की जाती है। \n\nउदाहरण के लिए लम्बाई एक भौतिक राशि है। 'मीटर' लम्बाई का मात्रक है जो एक निश्चित पूर्वनिर्धारित दूरी के बराबर होता है। जब हम कहते हैं कि अमुक दूरी '४७ मीटर' है तो इसका अर्थ है कि उक्त दूरी १ मीटर के ४७ गुना है।\n\nप्राचीन काल से ही मात्रकों की परिभाषा करना, उन पर सहमति करना, उनका व्यावहारिक उपयोग करना आदि की बहुत महत्वपूर्ण भूमिका रही है। विभिन्न स्थानों एवं कालों में मात्रकों की विभिन्न प्रणालियाँ होना एक सामान्य बात थी। किन्तु अब एक वैश्विक मानक प्रणाली अस्तित्व में है जिसे 'अन्तरराष्ट्रीय मात्रक प्रणाली' (International System of Units (SI)) कहते हैं।\n\n\n20 ग्रेन = 1 स्क्रूपल\n\n3 स्क्रूपल = 1 ड्राम\n\n8 ड्राम = 1 आउंस\n\n12 आउंस = 1 पाउंड\n\n20 द्रव आउंस = 1 पाइंट\n\n\n60 द्रव मिनिम = 1 ड्राम\n\n8 ड्राम = 1 आउंस\n\n20 आउंस = 1 पाइंट\n\n8 पाइंट = 1 गैलन\n\n1 द्रव मिनिम = 0.0045 क्यूबिक इंच\n\n1 चाय चम्मच = 1 द्रव ड्राम\n\n1 डेसर्ट चम्मच = 2 द्रव ड्राम\n\n1 टेबुल चम्मच = 1/2 आउंस\n\n1 मदिरागिलास = 2 आउंस\n\n1 चाय प्याला = 3 आउंस\n\n\n27.32 ग्रेन = 1 ड्राम\n\n16 ड्राम = 1 आउंस\n\n16 आउंस = 1 पाउंड\n\n14 पाउंड (lbs) = 1 स्टोन (stone)\n\nएवर्डुपॉयज़ा का पाउंड सोने चाँदी की तौल के काम में लाए जानेवाले ट्रॉय पाउंउ (troy pound) से 17 : 14 के अनुपात में भारी होता है। जबकि ट्रॉय का आउंस एवर्डुपॉयज आउंस से भारी होता है। इनके बीच 79 : 72 का अनुपात पाया जाता है।\n\nजवाहरातों, सोने तथा चाँदी को तौलने के लिये जो बटखरे प्रयोग में लाए जाते हैं, उन्हें ट्रॉय बटखरे कहते हैं।\n\n\n4 ग्रेन = 1 कैरेट (Carat)\n\n24 ग्रेन = 1 पेनीवेट (pennyweight)\n\n20 पेनीवेट = 1 आउंस\n\n12 आउंस = 1 पाउंड (ib)\n\n5,760 ग्रेन = 1 पाउंड\n\n25 पांउड = 1 क्वार्टर\n\n100 पाउंड = 1 हंड्रेडवेट (cwt.)\n\n20 हंड्रेडवेट = 1 टन\n\n1 ट्रॉयआउंस = 150 डायमंड कैरेट\n\n\n40 घनफुट नातराश लकड़ी (unhewn timber) = 1 टन\n\n50 घनफुट तराशी लकड़ी (squared timber) = 1 टन\n\n42 घनफुट लकड़ी = 1 शिपिंग टन (shipping ton)\n\n108 घनफुट लकड़ी = 1 स्टैक (stack)\n\n128 घनफुट लकड़ी = 1 कार्ड (cord)\n\n\n7 पाउंड = 1 क्लोव (clove)\n\n2 क्लोव = 1 स्टोन (stone)\n\n2 स्टोन = 1 टॉड (tod)\n\n61/2 टॉड = 1 वे (wey)\n\n2 वे = 1 सैक (sack)\n\n12 सैक = 1 लास्ट (last)\n\n240 पाउंड = 1 पैक (pack)\n\n\n1 ग्रेन = 0.000064799 किलोग्राम\n\n1 आउंस = 0.0283495 किलोग्राम\n\n1 पाउंड = 0.4535924 किलोग्राम\n\n1 हंड्रेडवेट = 50.802 किलाग्राम\n\n1 टन = 1016.05 किलोग्राम\n\n\nखगोलीय इकाई = 9,28,97,400 मील\n\nप्रकाश वर्ष = 59,00,00,00,00,000 मील\n\nपारसेक (parsec) = 3.259 प्रकाश वर्ष\n\n\nभट्ठे की ईंट 8 3/4 इंच x 4 1/4 इंच x 2 3/4 इंच \n\nवेल्स (welch) अग्निसह ईंट 9 इंच x 4 1/2 इंच x 2 3/4 इंच \n\nफर्शी ईंट 9 इंच x 4 1/2 इंच x 1 3/4 इंच \n\nस्क्वायर टाइल 9 3/4 इंच x 9 3/4 इंच x 1 इंच \n\nस्क्वायर टाइल 6 इंच x 6 इंच x 1 इंच \n\nडच क्लिंकर ईंट 9 1/4 इंच x 3 इंच x 1 1/2 इंच \n\nएकरॉड (rod) ईंट की चिनाई (1 rod of brickwork) = 306 घन फुट या 11 1/3 घन गज\n\n\n4 गिल = 1 पाइंट\n\n2 पाइंट = 1 क्वार्ट (quart)\n\n4 क्वार्ट = 1 गैलन (gallon)\n\n2 गैलन = 1 पेक (peck)\n\n4 पेक = 1 बुशल (bushel)\n\n3 बुशल = 1 बैग (bag)\n\n5 बुशल = 1 सैक (sack)\n\n8 बुशल = 1 क्वार्टर (quarter)\n\n5 क्वार्टर = 1 लोड (load)\n\n2 लोड = 1 लास्ट (last)\n\n36 बुशल = 1 चालड्रोन (chaldron)\n\nगेहूँ का एक बुशल तौल में औसतन 60 पाउंउ, जौ का लगभग 47 पाउंड तथा जई का 40 पाउंउ होता है।\n\n\n2 पाइंट = 1 क्वार्ट\n\n4 कार्ट = 1 गैलन\n\n9 गैलन = 1 फरकिन (firkin)\n\n2 फरकिन = 1 किल्डरकिन (kilderkin)\n\n2 किल्डरकिन = 1 बैरल (barrel)\n\n1 1/2 बैरल = 1 हॉग्सहेड (hogshead)\n\n2 बैरल = 1 पंचीयान (puncheon)\n\n2 हॉग्सहेड = 1 बट (butt)\n\n2 बट = 1 टुन (tun)\n\n\n10 गैलन = 1 अंकर (anker)\n\n18 गैलन = 1 रनलेट (runlet)\n\n42 गैलन = 1 टियर्स (tierce)\n\n84 गैलन = 1 पंचीयान\n\n63 गैलन = 1 हॉग्सहेड\n\n126 गैलन, या 2 हॉग्सहेड = 1 पाइप\n\n252 गैलन, या 2 पाइप = 1 टुन (tun)\n\n\n60 थर्ड्स = 1 सेकंड (²)\n\n60 सेकंड = 1 मिनट (¢)\n\n60 मिनट = 1 डिग्री (°)\n\n30 डिग्री = 1 साइन (sign)\n\n45 डिग्री = 1 ओक्टैंट (octant)\n\n60 डिग्री = 1 सेक्सटैंट (sextant)\n\n90 डिग्री = 1 क्वाड्रैंट या समकोण\n\nकिसी भी वृत्त की परिधि उसके व्यास का 3.1416 गुना होती है।\n\n\n120 गज = 1 लच्छी (skein)\n\n7 लच्छियाँ = 1 गुंडी (hank)\n\n18 गुंडियाँ = 1 स्पिंडल (spindle)\n\nवोल्ट (volt) = किसी 1 ओम (ohm) प्रतिरोध (resistance) से होकर 1 ऐंपियर (ampere) करेंट को गुजारने के लिये जितनी शक्ति की आवश्यकता होती है उसे 1 वोल्ट कहते हैं\n\nओम (ohm) = उस परिपथ का प्रतिरोध है, जिसमें एक वोल्ट का विद्युद्वल एक ऐंपीयर धारा उत्पन्न करता है।\n\nमेगओम (megohm) = 10^6 ओम\n\nऐंपीयर (ampere) = जो करेंट किसी एक ओम प्रतिरोध के आर पार 1 वोल्ट विभवांतर पैदा करे।\n\nकूलंब (coulomb) = विद्युत् की वह मात्रा जो एक ऐंपियर करेंट के एक सेकंड तक बहने से प्राप्त हो।\n\n1 वाट (watt) = 1 जूल (Joule)\n\n746 वाट = एक अश्व शक्ति प्रति सेकंड\n\n1 किलोवाट = 1,000 वाट = 1.5 अश्वशक्ति\n\n8 जौ दाना = 1 इंच\n\n2 1/2 इंच = 1 नेल (nail)\n\n3 इंच = 1 पाम (palm)\n\n7.02 इंच = 1 लिंक (link)\n\n9 इंच = 1 स्पैन (span or quarter)\n\n18 इंच = 1 हाथ (cubit)\n\n30 इंच = 1 पद (pace)\n\n37.2 इंच = 1 स्काटिश एल (scottish ell)\n\n45.0 इंच = 1 इंगलिश एल (English ell)\n\n5 फुट = 1 रेखीय पाद (geometrical pace)\n\n6 फुट = 1 फैदम\n\n608 फुट = 1 केबल (cable)\n\n10 केबल = 1 नाविक मील (nautical mile)\n\n6,080 फुट = 1 नाविक मील\n\n6,087 फुट = 1 भूगोलीय मील\n\n22 गज या 5 बल्ली = 1 चेन (chain)\n\n100 लिंक = 1 चेन\n\n10 चेन = 1 फर्लांग\n\n80 चेन = 1 मील\n\n1 नॉट = नाविक मी0 प्र0 धं0 की चाल।\n\nलिनेन के धागे (linen Yarn) की माप\n\n300 गज = 1 कट\n\n2 कट = 1 हीर (heer)\n\n6 हीर = 1 हास्प (hasp)\n\n4 हास्प = 1 स्पिंडल\n\n12 इकाइयाँ = 1 दर्जन\n\n12 दर्जन = 1 गुरुस\n\n20 इकाइयाँ = 1 विशंक या कोड़ी (score)\n\n5 गड्डी, कोड़ी, या 100 इकाईयाँ = 1 सैकड़ा\n\n6 फुट = 1 फैदम\n\n100 फैदम = 1 केबल की लंबाई\n\n1,000 फैदम = 1 समुद्री मील\n\n3 समुद्री मील = 1 समुद्री लीग\n\n60 समुद्री मील = 1 डिग्री देशांतर भूमध्य रेखा पर\n\n360 डिग्री = 1 वृत्त\n\n24 ताव (sheets) = 1 दस्ता (quire)\n\n20 दस्ता = 1 रीम (ream)\n\n516 ताव = 1 पिं्रटर रीम (printer's ream)\n\n2 रीम = 1 बंडल\n\n5 बंडल = 1 बेल (bale)\n\n7.92 इंच = 1 लिंक\n\n100 लिंक = 22गज = एक चेन\n\n80 चेन = 1760 गज, या = मील\n\n(1) सेंटीग्रेड- इस नाप में पानी के हिमांक बिंदु को शून्य माना जाता है तथा जल का क्वथनांक 100 डिग्री सें0 माना गया है शरीर में रुधिर का तप 36.8 डिग्री सें0 होता है।\n\n(2) रयूमर—इस नाप में पानी का हिमांक शुन्य माना जाता है तथा जल का क्वथनांक 80 डिग्री माना जाता है। इसका प्रयोग आप तौर पर जर्मनी में होता है।\n\n(3) फारेनहाइट—इसमें हिमांक 32 डिग्री होता है और जल का क्वथनांक (boiling point) 212 डिग्री माना जाता है। यह माप खास करके ग्रेट ब्रिटेन तथा उत्तरी अमरीका में प्रयोग में लाई जाती है।\n\n60 सेंकंड = 1 मिनट\n\n60 मिनट = 1 घंटा\n\n24 घंटा = 1 दिन\n\n7 दिन = 1 सप्ताह\n\n4 सप्ताह = 1 महीना\n\n13 चांद्र मास = 1 साल\n\n12 कैलेंडर मास = 1 साल\n\n365 दिन = 1 साधारण वर्ष\n\n366 दिन = 1 अधिवर्ष (leap year)\n\n3651/4 दिन = 1 जूलियन वर्ष\n\n365 दिन 5 घं0 48 मि0 51 से0 = 1 सौर वर्ष\n\n100 साल = 1 शत वर्ष या शताब्दी\n\n\n1 इंच = 0.0254 मीटर\n\n1 फुट = 0.3048 मीटर\n\n1 गज = 0.9144 मीटर\n\n1 मील = 1609.344 मीटर\n\n1 इंपीरियल गैलन = 4.54596 लिटर (litres)\n\n\nपाइंट - गैलन - घन फुट - लिटर\n\n1 = 0.125 = 0.02 = 0.567\n\n8 = 1.000 = 0.160 = 4.541\n\n16 = 2.000 = 0.3208 = 9.082\n\n\n10 मिलीलिटर = 1 सेंटीलिटर\n\n10 सेंटीलिटर = 1 डेसिलिटर\n\n10 डेसिलिटर = 1 लिटर\n\n10 लिटर = 1 डेकालिटर\n\n10 डेकालिटर = 1 हेक्टोलिटर\n\n10 हेक्टोलिटर = 1 किलोलिटर\n\n1 लिटर = 1 3/4 पाइंट\n\n1 सेंटीएयर या 1 वर्ग मीटर = 1.196033 वर्ग गज\n\n10 सेंटीएयर = 1 डेसिएयर\n\n10 डेसीएयर = 1 एयर \n\n10 एयर = 1 डेकाएयर\n\n10 डेकाएयर = 1 हेक्टाएयर\n\n100 हेक्टाएयर = 1 वर्ग किलोमीटर\n\n1 हेक्टाएयर = 2 एकड़\n\n1 सेंटीस्टियर (centistere) = 610.240515 घन मी0\n\n1 डेसिस्टियर = 3.531658 घन फुट\n\n1 स्टियर = 1.307954 धनगज\n\n10 सेंटिस्टियर = 1 डेसीस्टियर\n\n10 डेसिस्टियर = 1 स्टियर या घन मील\n\n10 स्टियर = 1 डेकास्टियर\n\nभारत में अंग्रेजी काल में फुट-पाउंड सेकंड पद्धति का उपयोग प्रचलित था, किंतु 1 अप्रैल 1958 ई0 से मीटरी पद्धति का प्रयोग हो रहा है। इन पद्धतियों के अतिरिक्त अन्य निम्नलिखित मापें भी भारत में प्रचलित हैं।\n\n\n\n\n\n", "id": "499662", "title": "मापन के मात्रक"}
{"url": "https://hi.wikipedia.org/wiki?curid=499666", "text": "अन्तरराष्ट्रीय मात्रक प्रणाली\n\nअन्तर्राष्ट्रीय मात्रक प्रणाली (संक्षेप में SI ; फ्रेंच \"Le Système International d'unités\" का संक्षिप्त रूप), मीटरी पद्धति का आधुनिक रूप है। इसे सामान्य रूप में दशमलव एवं दस के गुणांकों में बनाया गया है। यह विज्ञान एवं वाणिज्य के क्षेत्र में विश्व की सर्वाधिक प्रयोग की जाने वाली प्रणाली है। \nपुरानी मेट्रिक प्रणाली में कई इकाइयों के समूह प्रयोग किए जाते थे। SI को 1960 में पुरानी मीटर-किलोग्राम-सैकण्ड यानी (MKS) प्रणाली से विकसित किया गया था, बजाय सेंटीमीटर-ग्राम-सैकण्ड प्रणाली की, जिसमें कई कठिनाइयाँ थीं। SI प्रणाली स्थिर नहीं रहती, वरन इसमें निरंतर विकास होते रहते हैं, परंतु इकाइयां अन्तर्राष्ट्रीय समझौतों के द्वारा ही बनाई और बदली जाती हैं।\n\nयह प्रणाली लगभग विश्वव्यापक स्तर पर लागू है और अधिकांश देश इसके अलावा अन्य इकाइयों की आधिकारिक परिभाषाएं भी नहीं समझते हैं। परंतु इसके अपवाद संयुक्त राज्य अमरीका और ब्रिटेन हैं, जहाँ अभी भी गैर-SI इकाइयों उनकी पुरानी प्रणालियाँ लागू हैं।भारत मॆं यह प्रणाली 1 अप्रैल, 1957 मॆं लागू हुई। इसके साथ ही यहां नया पैसा भी लागू हुआ, जो कि स्वयं दशमलव प्रणाली पर आधारित था।\n\nइस प्रणाली में कई नई नामकरण की गई इकाइयाँ लागू हुई। इस प्रणाली में सात मूल इकाइयाँ (मीटर, किलोग्राम, सैकण्ड, एम्पीयर, कैल्विन, मोल, कैन्डेला, कूलम्ब) और अन्य कई व्युत्पन्न इकाइयाँ हैं। कुछ वैज्ञानिक और सांस्कृतिक क्षेत्रों में एस आई प्रणाली के साथ अन्य इकाइयाँ भी प्रयोग में लाई जाती हैं। SI उपसर्गों के माध्यम से बहुत छोटी और बहुत बड़ी मात्राओं को व्यक्त करने में सरलता होती है।\n\nकिसी इकाई की परिभाषा और कार्यान्वन के बीच अन्तर महत्त्वपूर्ण है। प्रत्येक SI मूल इकाई की परिभाषा सावधानी पूर्वक बनाई गई है ताकि वह अपूर्व और अद्वितीय हो और साथ साथ एक ठोस सैद्धांतिक आधार प्रस्तुत करे जिस पर आधारित सबसे परिशुद्ध और पुनरुत्पादनीय मापन किये जा सकें। एक इकाई की परिभाषा के कार्यान्वयन की प्रक्रिया वह होती है जिससे कि वह परिभाषा उस इकाई की भांति ही उसकी मात्रा के मान और उससे जुड़ी अनिश्चितता को स्थापित करने हेतु; प्रयोग की जा सके. कुछ महत्त्वपूर्ण इकाइयों की परिभाषाएं कैसे कार्यान्वित की जाती हैं, यह BIPM की वेबसाईट पर दिया गया है\nएक SI व्युत्पन्न इकाई अद्वितीय रूप केवल SI मूल इकाइयों के रूप में ही परिभाषित होती है। उदाहरणतः विद्युत प्रतिरोध की SI व्युत्पन्न इकाई, ओह्म (चिन्ह Ω), इस संबंध से ही अद्वितीय रूप से परिभाषित होती है: Ω = m kg s A, जो कि विद्युत प्रतिरोध की मात्रा, की परिभाषा का ही परिणाम है। वैसे कोई भी तरीका, जो कि भौतिकी के सिद्धांतों/नियमों से सामंजस्य रखता हो, वह किसी भी SI इकाइयों के कार्यान्वयन हेतु प्रयोग हो सकता है।\n\nमीट्रिक प्रणाली को वैज्ञानिकों के समूह द्वारा अभिकल्पित किया गया था। इनमें प्रमुख थे, जिन्हें \"आधुनिक रसायनशास्त्र का जनक\" कहा जाता है। इस समूह को तर्कसंगत मापन प्रणाली का निर्माण करने हेतु; फ्रांस के सम्राट द्वारा एकीकृत एवं अधिकृत किया गया था। फ्रांसीसी क्रांति के उपरांत नई सरकार द्वारा यह प्रणाली अंगीकृत कर ली गई थी। 1 अगस्त, 1793, को राष्ट्रीय सम्मेलन द्वारा नया दशमलव \"मीटर\" भी अंगीकृत किया गया और एक अस्थायी लम्बाई के साथ-साथ ही अन्य दशमलव इकाइयाँ भी परिभाषित हुईं। 7 अप्रैल, 1795 (\"Loi du 18 germinal, an III\") को, \"gramme\" एवं \"kilogramme\" ने पुरानी शब्दावली \"gravet\" (शोधित रूप \"milligrave\") एवं \"ग्रेव\" का स्थान लिया। 10 दिसंबर, 1799 को, मीट्रिक प्रणाली को स्थाई रूप से फ्रांस में अपनाया गया।\n\nआज विश्व भर में प्रयोग हो रही मीट्रिक प्रणाली ने कई बदलाव देखे हैं। इसने कई परंपरागत प्रणालियों को अधिक्रमित भी किया है। द्वितीय विश्व युद्ध के बहुत बाद तक कई भिन्न मापन प्रणालियाँ विश्व भर में प्रयुक्त हो रहीं थीं। इनमें से कई प्रणालियाँ, मीट्रिक प्रणाली की ही भिन्नक थी, जबकि अन्य या तो इम्पीरियम प्रणाली या फिर अमरीकी प्रणाली पर आधारित थीं। तब यह आवश्यकता सिद्ध हुई कि इन सब का मीट्रीकरण होना चाहिये, जिससे एक विश्वव्यापी मापन प्रणाली बनाई जा सके। फलतः नौवां भार एवं मापन पर सामान्य सम्मेलन (CGPM) 1948 में हुआ जिसमें भार एवं मापन अन्तर्राष्ट्रीय समिति (CIPM) को वैज्ञानिक, प्रौद्योगिक एवं शिक्षण समितियों की मापन संबंधी आवश्यकताओं का एक अन्तर्राष्ट्रीय अध्ययन करने को निर्देशित किया गया।\n\nइस अध्ययन के परिणामों पर आधारित, दसवीं CGPM ने 1954 में यह निर्णय किया कि छः मूल इकाइयों से एक अन्तर्राष्ट्रीय प्रणाली व्युतपन्न की जाए, जो कि यांत्रिक एवं विद्युतचुम्बकीय मात्राओं की साथ ही तापमान एवं दृष्टि संबंधी विकिरणों का मापन उपलब्ध करा पाए। अनुमोदित की गईं छः मूल इकाइयाँ थीं मीटर, किलोग्राम, सैकण्ड, एम्पीयर, डिग्री कैल्विन एवं कॅण्डेला। 1960 में, 11वें CGPM ने इस प्रणाली का नामकरण अन्तर्राष्ट्रीय इकाई प्रणाली या \"International System of Units\", संक्षेप में SI जो मूलतः बना है फ्रेंच से: . सातवीं मूल इकाई, मोल या \"the mole,\" को 1971 में 14वें CGPM में जोडा़ गया।\n\nअन्तराष्ट्रीय मानकीकरण संगठन या ISO के मानक ISO 31 में अन्तर्राष्ट्रीय इकाई प्रणाली के विद्युत अनुप्रयोगों में प्रयोग हेतु अन्तर्राष्ट्रीय विद्युततकनीकी आयोग या \"IEC\" की सिफारिशें है जिनमें की उनके मानक IEC 60027 भी ध्यानयोग्य हैं। वह कार्य अभी प्रगति पर है जिससे की दोनों का एकीकरण कर एक संयुक्त मानक ISO/IEC 80000 बने, जिसे मात्राओं की अन्तर्राष्ट्रीय प्रणाली या International System of Quantities (ISQ) कहा जाए।\n\nअन्तराष्ट्रीय इकाई प्रणाली में इकाइयों का समूह है, जिसके सदॄश ही उपसर्गों के समूह भी हैं। SI इकाइयों को दो उपसमूहों में बांटा जा सकता है :-\n\nइन इकाइयों के साथ ही \n\nमूल इकाई के गुणक बनाने हेतु, SI उपसर्ग को जोड़ा जा सकता है। सभी गुणक दस की पूर्ण संख्या घात के हैं। उदाहरणतः \"किलो-\"= सहस्र या हजार \"मिलि-\"= हजारवां भाग यानि एक मीटर में एक हजा़र मिलिमीटर होते हैं, साथ ही एक हजा़र मीटर से एक किलो मीटर बनता है। उपसर्गों को मिलाया नहीं जा सकता है। एक \"किलोग्राम\" का दस लाखवाँ भाग है \"मिलिग्राम\" परंतु उसे एक \"माइक्रो-किलोग्राम\" नहीं कहेंगे।\n\n\n\nविभिन्न प्रणालियों में प्रयोग की जाने वाली इकाइयों के बीच सम्बन्ध स्थापित करने हेतु इकाई परंपरा या इकाई की मूल परिभाषा से बनाया जाता है। इकाइयों के बीच अंतरण हेतु अंतरण कारकों का प्रयोग किया जाता है। अंतरण कारकों के कई संस्करण हैं, उदाहरणतः देखें परिशिष्ट बी, NIST SP 811.\n\nस्पेसिफिक ग्रैविटी (विशिष्ट घनत्व) को प्रायः SI इकाइयों में, या पानी के सन्दर्भ में दर्शित किया जाता है। क्योंकि एक घन जिसके नाप हैं 10 cm x 10 cm x 10 cm, उसकी आयतन होगी 1000 cm (प्रायः 1000 cc लिखा जाता है), जो बराबर है 1 L के; और जब जल से भरा जाये, तो उसका भार 1 kg होता है, अतएव पानी की स्पेसिफिक ग्रैविटी है 1 g/cm और यह 0 डिग्री सेल्सियस पर जम जायेगा।\n\nमीट्रिक प्रणाली को अर्थ एवं दैनिक वाणिज्य (व्यापार सम्बंधी) साधन के रूप में विश्वव्यापी समर्थन मिला है। इसका कारण बहुत हद तक यह भी था कि कई देशों में रूढ़िगत प्रणालियों में कई सिद्धांतों को समझाने का सामर्थ्य नहीं थी। साथ ही क्षेत्रीय बदलावों का मानकीकरण कर एक विश्व व्यापी प्रणाली, जो सर्व मान्य हो, बनी। इससे अन्तर्राष्ट्रीय व्यापार को भी बढ़ावा मिला। वैज्ञानिक दृष्टिकोण से देखें, तो इसमें अत्यधिक बड़ी और अतिसूक्ष्म इकाइयों को भी दशमलव के प्रयोग से बताया जा सकता है।\n\nदैनिक एवं वैज्ञानिक प्रयोग की कई इकाइयाँ, सात मूल इकाइयों से व्युत्पन्न नहीं हैं। कई मामलों में यह बदलाव BIPM. द्वारा मान्य भी है। Some examples include:\n\n\nयूरोपियन संघ ने एक निर्देश दिया है जो गैर-SI चिन्हित सामान की बिक्री को 31 दिसंबर 2009 के बाद से प्रतिबंधित करता है। यह सभी उत्पादों, संलग्न निर्देशों और कागजों, पैकिंग तथा विज्ञापनों पर लागू होता है। लेकिन 11 सितंबर 2007 को, EU ने घोषित किया है, कि ब्रिटेन को इस निर्देश से मुक्त करते हैं और उनका इम्पेरियल प्रणाली अभी भी अनियत रूपेण मान्य होगा, साथ साथ में मेट्रिक प्रणाली के दिया हो तो।\n\n\n\n\n\n", "id": "499666", "title": "अन्तरराष्ट्रीय मात्रक प्रणाली"}
{"url": "https://hi.wikipedia.org/wiki?curid=499669", "text": "कंपन पट्टी\n\nकंपन पट्टी या रंबल स्ट्रिप्स, एक सड़क सुरक्षा विशेषता है जो किसी असावधान चालक को स्पर्श कंपन और गड़गड़ाहट की आवाज द्वारा संभावित खतरे के प्रति सचेत कर देती है। यह कंपन किसी वाहन के पहियों के माध्यम से उसकी काया में एक गड़गड़ाहट की ध्वनि के साथ प्रेषित होता है। कंपन पट्टी को आमतौर पर यातायात की दिशा में, मध्यरेखा या फिर किसी सड़क के किनारे लगाया जाता है। यह किसी असावधान वाहन चालक यदि वो अपनी यातायात लेन को छोड़कर दूसरी लेन में जाता है या फिर आगे आने वाले संभावित खतरे के प्रति सचेत कर देती है।\n", "id": "499669", "title": "कंपन पट्टी"}
{"url": "https://hi.wikipedia.org/wiki?curid=499670", "text": "माल्टा ज्वर\n\nमाल्टा ज्वर (Malta Fever) एक अत्यन्त संक्रामक रोग है, जो ब्रूसेला (Brucella) जाति के जीवाणु द्वारा उत्पन्न होता है। इसे मेडिटरेनियन ज्वर, ब्रूसिलोलिस (Brucellosis), या अंडुलेंट (undulent) ज्वर भी कहते हैं। यह एक पशुजन्यरोग है। मनुष्यों में पालतू जानवरों, जैसे मवेशी कुत्ते या सूअर आदि, द्वारा इसका संचारण होता है। इन संक्रमित पशुओं का दूध पीने, मांस खाने या इनके स्रावों (secretions) के सम्पर्क में आने से इसका संक्रमण हो सकता है। रोग की तीव्रावस्था में ज्वर, पसीना, सुस्ती तथा शरीर में दर्द रहता है और कभी-कभी यह महीनों तक जीर्ण रूप में चलता रहता है। रोग द्वारा मृत्यु की संख्या अधिक नहीं है, किंतु रोग शीघ्र दूर नहीं होता। राइट (Wright) ने सन् १८९७ में ब्रूसलोसिस रोग के समूहन (agglntination) परीक्षण का वर्णन किया।\n\nब्रूसेला की तीन किस्में ज्ञात हैं, जो जानवरों की तीन जातियों में पाई जाती है: बकरी में ब्रूसेला मेलिटेन्सिस (Br.Melitensis), सूअर में ब्रूसेला सूई (Br. Suis) तथा मवेशी में ब्रू० ऐबारटस (Br. Abortus)। संक्रमण जानवरों के दूध पीने से मनुष्य में रोग का संचार होता है। उद्भवन काल ५ से २१ दिन है। कभी कभी रोग के लक्षण प्रत्यक्ष होने में ६ से ९ माह तक लग जाते है। उग्र रूप में ज्वर, ठंड़ के साथ कँपकँपी तथा पसीना होता है। जीर्ण रूप में धीरे-धीरे लक्षण प्रकट होते हैं। इस रोग के तथा इंफ्लुएंजा, मलेरिया, तपेदिक, मोतीझरा आदि रोगों के लक्षण आपस में मिलने के कारण विशेष समूहन परीक्षा तथा त्वचा में टीका परीक्षण से रोग निदान होता है।\n\nचिकित्सा में उचित परिचर्या तथा सल्फोनेमाइड, स्ट्रेप्टोमाइसिन आदि का प्रयोग होता है। रोग प्रतिषेध के लिये पास्चूरीकृत दूध को काम में लाना चाहिए।\n\nजीवाणु जनित इस रोग में गोपशुओं तथा भैंसों में गर्भवस्था के अन्तिम त्रैमास में गर्भपात हो जाता है। जैसा ऊपर बताया गया है, यह रोग पशुओं से मनुष्यों में भी आ सकाता है। मनुष्यों में यह उतार-चढ़ाव वाला बुखार (अज्युलेण्ट फीवर) नामक बीमारी पैदा करता है। पशुओं में गर्भपात से पहले योनि से अपारदर्शी पदार्थ निकलता है तथा गर्भपात के बाद पशु की जेर रुक जाती है। इसके अतिरिक्त यह जोड़ों में आर्थ्रायटिस (जोड़ों की सूजन) पैदा के सकता है।\n\nअब तक इस रोग का कोई प्रभावकारी इलाज नहीं हैं। इसकी रोकथाम के लिए बच्छियों में 3-6 माह की आयु में ब्रुसेल्ला-अबोर्टस स्ट्रेन-19 के टीके लगाए जा सकते हैं। पशुओं में प्रजनन की कृत्रिम गर्भाधान पद्धति अपनाकर भी इस रोग से बचा जा सकता है।\n\n\n", "id": "499670", "title": "माल्टा ज्वर"}
{"url": "https://hi.wikipedia.org/wiki?curid=499672", "text": "दीनबन्धु मित्र\n\nदीनबंधु मित्र (१८२९-१८७४) बंगला नाटककार थे। वे बंकिम चंद्र चट्टोपध्याय के समकालीन थे। \n\nउनका जन्म उत्तरी चौबीस परगना के चौबेरिया गाँव में हुआ था। उनके पिता का नाम कलाचन्द मित्र था। उनका मूल नाम गंधर्व नारायण था किन्तु उन्होने इसे बदलकर अपना नाम 'दीनबन्धु मित्र' रख लिया।\n\nउनका प्रथम नाटक 'नीलदर्पण' (ढाका, १८६०) तत्कालीन ग्रामीण किसानों पर निलेह गोरों के अत्याचारों की कथावस्तु पर आधारित है। यद्यपि शिल्प की द्दृष्टि से यह बहुत सफल कृति नहीं कही जा सकती, तथापि रंगमंच पर नाटक काफी प्रभावकारी सिद्ध हुआ। 'नवीन तपस्विनी' (कृष्णनगर, १८६३) भी तकनीक और शैली में बहुत महत्व नहीं रखता। 'सधवार एकादशी' (१८६६) मित्र की सर्वोत्तम रचना है और निश्चय ही बंगला साहित्य को एक महत्वपूर्ण योगदान है। इसमें चरित्रचित्रण की सूक्ष्मता निस्संदेह प्रशंसनीय है।\n\nमित्र के अन्य नाटकों में 'लीलावती' (१८६७) 'जमाई बारिक' (१८७२) और 'कमलकामिनी' (१८७३) उल्लेखनीय है।\n\n'नील दर्पण’ एक अत्यन्त महत्त्वपूर्ण नाट्यकृति है, जो अपने समय का एक सशक्त दस्तावेज भी है। 1860 में जब यह प्रकाशित हुआ था तब बंगाली समाज और शासक दोनों में तीव्र प्रतिक्रिया हुई थी। एक ओर बंगाली समाज ने इसका स्वागत किया तो दूसरी ओर अंग्रेज शासक इससे तिलमिला उठे। जेम्स लॉग ने नील दर्पण का अंग्रेजी अनुवाद प्रकाशित किया तो अँग्रेज सरकार ने उन्हें एक माह की जेल की सजा सुनायी।\n\nबांग्ला के पहले सार्वजनिक, टिकट बिक्री से चलने वाले नाट्यमंच पर यह नाटक जब 1872 में खेला गया तो एक ओर दर्शकों की भीड़ उमड़ पड़ी और दूसरी ओर अँग्रेजी अखबारों में इस पर बड़ी तीखी टिप्पणी हुई। ऐसे नाटकों में विद्रोही भावना के दमन हेतु अंग्रेजी सरकार ने 1876 में ‘ड्रेमेटिक परफॉर्मेन्सेज कन्ट्रोल एक्ट’ जारी किया।\n\n", "id": "499672", "title": "दीनबन्धु मित्र"}
{"url": "https://hi.wikipedia.org/wiki?curid=499676", "text": "नीलदर्पण\n\nनीलदर्पण बांग्ला का प्रसिद्ध नाटक है जिसके रचयिता दीनबन्धु मित्र हैं। इसकी रचना १८५८-५९ में हुई। यह बंगाल में नील विद्रोह का अन्दोलन का कारण बना। यह बंगाली रंगमंच के विकास का अग्रदूत भी बना। कोलकाता के 'नेशनल थिएटर' में सन् १८७२ में खेला गया यह पहला व्यावसायिक नाटक था। \n\nबांग्ला नाटकार दीनबन्धु मित्र का 1860 में प्रकाशित नाटक ‘नील दर्पण’ एक सशक्त नाट्य कृति ही नहीं, एक महत्त्वपूर्ण ऐतिहासिक दस्तावेज भी है। इस नाटक में बंगाल में नील की खेती करने वाले अँग्रेजों द्वारा शोषण, भारतीय किसानों के ऊपर अमानुषिक अत्याचारों की बड़ी भावपूर्ण अभिव्यक्ति हुई है।\n\nनाटक की बंगाली समाज और अँग्रेज शासक दोनों में अपने-अपने ढंग से तीव्र प्रतिक्रिया हुई। यही नहीं, इस नाटक को पढ़कर उस जमाने की चर्च मिशनरी सोसाइटी के पादरी रेवरेंड जेम्स लौंग बहुत द्रवित हुए है और उन्होंने नीलकरों द्वारा शोषण के प्रतिवादस्वरूप नाटक का अनुवाद अँग्रेजी में प्रकाशित किया तो उन पर अँग्रेजी सरकार द्वारा मुकदमा चलाया गया और उन्हें एक महीने की जेल की सजा मिली।\n\nबांग्ला के पहले सार्वजनिक, टिकट बिक्री से चलने वाले मंच पर यह नाटक जब 1872 में खेला गया तो एक ओर दर्शकों की भीड़ उमड़ पड़ी और दूसरी ओर अँग्रेजी अखबारों में इस पर बड़ी तीखी टिप्पणी हुई। 1876 में अँग्रेज सरकार द्वारा ड्रैमेटिक परफार्मेन्सेज कन्ट्रोल ऐक्ट लाना नील दर्पण जैसे नाटकों की विद्रोही भावना का दमन भी एक उद्देश्य था। इस नाटक का ऐतिहसिक महत्त्व तो है ही, इसके अलावा तत्कालीन अँग्रेजी शासन में न्याय के पाखंड और पक्षपातपूर्ण व्यवहार पर भी प्रकाश पड़ता है। \n\n", "id": "499676", "title": "नीलदर्पण"}
{"url": "https://hi.wikipedia.org/wiki?curid=499688", "text": "राई (सरसों)\n\nराई की गिनती सरसों की जाति में होती है। इसका दाना छोटा व काला होता है। \n\nछोटी-छोटी गोल-गोल राई लाल और काले दानों में अक्सर मिलती है। विदेशों में सफेद रंग की राई भी मिलती हैं। राई के दाने सरसों के दानों से काफी मिलते हैं। बस राई सरसों से थोड़ी छोटी होती है। राई ग्रीष्म ऋतु में पककर तैयार होती है। राई के बीजों का तेल भी निकाला जाता है।\n\nराई का रबी तिलहनी फसलों में प्रमुख स्थान है। इसकी खेती सीमित सिचाई की दशा में अधिक लाभदायक होती है।\n\n", "id": "499688", "title": "राई (सरसों)"}
{"url": "https://hi.wikipedia.org/wiki?curid=499707", "text": "बेइजिंग कैपिटल अन्तर्राष्ट्रीय विमानक्षेत्र\n\n", "id": "499707", "title": "बेइजिंग कैपिटल अन्तर्राष्ट्रीय विमानक्षेत्र"}
{"url": "https://hi.wikipedia.org/wiki?curid=499713", "text": "चार्ल्स डि गॉल विमानक्षेत्र\n\nपैरिस चार्ल्स डि गॉल विमानक्षेत्र (), जिसे रॉएज़्ज़ एयरपोर्ट (या फ़्रांसीसी में मात्र \"रॉएज़\") भी कहते हैं, विश्व के प्रधान विमानन केन्द्रों में से एक, एवं फ़्रांस का सबसे बड़ा विमानक्शःएत्र है। इसका नाम फ़्रांस के फ़्री फ़्रेंच फ़ोर्सेज़ के नेता एवं फ़्रेंच फ़िफ़्थ रिपब्लिक के संस्थापक चार्ल्स डि गॉल (1890–1970) के नाम पर रखा गया है। यह विमानक्षेत्र फ़्रांस के कम्यून्स के दूरी पर पैरिस के उत्तर पूर्व दिशा में स्थित है।\n\nवर्ष २०११ में विमानक्षेत्र से 60,970,551 यात्रियों एवं 514,059 विमानों का आवागमन हुआ था। जिसके कारण यह याट्री आवागमन में विश्व के छठे व्यस्ततम विमानक्षेत्र एवं यूरोप के दूसरे व्यस्ततम विमानक्षेत्र (लंदन-हीथ्रो विमानक्षेत्र के बाद) गिना गया। विमान यातायात की दृष्टि से यह विमानक्षेत्र विश्व का दसवां व्यस्ततम एवं यूरोप का व्यस्ततम गिना गया है। कार्गो ट्रैफ़िक के आंकड़ों में इसे विश्व का पाँचवां व्यस्ततम एवं फ़्रैंकफ़र्ट विमानक्षेत्र के बाद यूरोप का दूसरा व्यस्ततम विमानक्षेत्र आंका गया, जहां से 2,087,952 मीट्रिक टन कार्गो माल २०११ में आवागमन हुआ।\n", "id": "499713", "title": "चार्ल्स डि गॉल विमानक्षेत्र"}
{"url": "https://hi.wikipedia.org/wiki?curid=499722", "text": "बड़ी इलायची\n\nबड़ी इलायची के सुखाये हुए फल और बीज भारतीय तथा अन्य देशों के व्यञ्जनों में मसाले के रूप में इस्तेमाल की जाती है। इसे 'काली इलायची', 'भूरी इलायची', 'लाल इलायची', 'नेपाली इलायची' या 'बंगाल इलायची' भी कहते हैं। इसके बीजों में से कपूर की तरह की खुशबू आती है और थोड़ा धूंये का सा स्वाद आता है जो उसके सुखाने के तरीके से आता है।\n\nबड़ी इलायची का नाम संस्कृत में एला, काता इत्यादि, मराठी में वेलदोड़े, गुजराती में मोटी एलची तथा लैटिन में \"ऐमोमम कार्डामोमम\" है।\n\nइसके वृक्ष से पाँच फुट तक ऊँचे भारत तथा नेपाल के पहाड़ी प्रदेशों में होते हैं। फल तिकोने, गहरे कत्थई रंग के और लगभग आधा इंच लंबे तथा बीज छोटी इलायची से कुछ बड़े होते हैं।\n\nआयुर्वेद तथा यूनानी उपचार में इसके बीजों के लगभग वे ही गुण कहे गए हैं जो छोटी इलायची के बीजों के। परंतु बड़ी इलायची छोटी से कम स्वादिष्ट होती है। \n\nइसके सुखाए गई फलियाँ मसाले के रूप में छोटी इलायची की ही तरह इस्तेमाल किए जाते हैं, लेकिन जहाँ छोटी इलायची का इस्तेमाल मीठे पकवानों में भी किया जाता है, वहीं बड़ी इलायची आमतौर पर अपनी ख़ुशबू और स्वाद के कारण नमकीन व्यञ्जनों में ही इस्तेमाल की जाती है। खुली आग में सुखाने के परम्परागत तरीक़े की वजह से इसमें अनूठा धूंये का स्वाद आता है।\n\nइसकी कम से कम दो जातियाँ पहचानी जाती हैं:-\n\nए. सुबुलेटम की फलियाँ दोनों में से छोटी होती हैं और भारतीय तथा पाकिस्तानी व्यञ्जनों में इस्तेमाल की जाती हैं जबकि ए. कॉस्टेटम की बड़ी फलियाँ चीनी व्यञ्जनों में पड़ती हैं।\n\nजिनको इस मसाले का ज्ञान नहीं है उनके द्वारा बड़ी इलायची को कभी-कभी त्रुटीपूर्वक छोटी इलायची का सस्ता विकल्प समझ लिया जाता है।\n\nभारत और पाकिस्तान में इसका पुलाव इत्यादि बनाने में काफ़ी इस्तेमाल किया जाता है। मुग़लई व्यञ्जनों में भी इसका प्रचुर मात्रा में इस्तेमाल होता है। गरम मसाले में भी यह एक अहम सामग्री है। पारंपरिक मसालेदार चाय के मसाले में भी इसे इस्तेमाल किया जाता है।\nचीन में, ख़ासकर उसके मध्य-पश्चिमी सिचुआन प्रान्त में, दम देकर पकाई गईं जिन-जिन मीट पकवानों में इसकी फलियाँ इस्तेमाल में लाई जाती हैं।\nवियतनाम में इसकी फलियों को \"थाओ क़ा\" कहा जाता है और वहाँ नूडल सूप बनाने की सामग्री में इनका इस्तेमाल होता है।\n\nबड़ी इलायची का विश्व में सबसे बड़ा उत्पादक नेपाल है और उसके बाद क्रमशः भारत और भूटान हैं।\nचीन में इसका इस्तेमाल उदर विकार तथा मलेरिया के उपचार में किया जाता है।\n", "id": "499722", "title": "बड़ी इलायची"}
{"url": "https://hi.wikipedia.org/wiki?curid=499729", "text": "जिब्राल्टर क्रॉनिकल\n\nजिब्राल्टर क्रॉनिकल () ब्रिटिश प्रवासी क्षेत्र जिब्राल्टर में 1801 से प्रकाशित होने वाला एक राष्ट्रीय अख़बार है। यह 1821 में दैनिक बन गया था। यह जिब्राल्टर का सबसे पुराना स्थापित दैनिक अख़बार है तथा इसके साथ ही यह लगातार छपने वाला दुनिया का दूसरा सबसे पुराना अंग्रेज़ी भाषा का अख़बार भी है। इसका संपादकीय कार्यालय वाटरगेट हाउस में है और छपाई का काम न्यू हार्ब्र्स औद्योगिक क्षेत्र में होता है।\n\nअक्टूबर 1805 में ट्रफ़ैलगर के युद्ध के पाँच दिन पश्चात कथबर्ट कॉलिंगवुड, प्रथम बैरन कॉलिंगवुड, ने इंग्लैंड की तरफ़ जा रहें स्कूनर \"पीक्ल\" के सेनाध्यक्ष लेफ्टिनेंट ल्पेनोटियर को विजयी होने की ख़बर भेजी। प्रधानमंत्री विलियम पिट और महाराज जोर्ज तृतीय को नवम्बर 6 तक राष्ट्र के विजय होने की कोई सूचना नहीं मिल पाई थी, परिणामस्वरूप \"द टाइम्स\" में सूचना के प्रकाशित होने में नवम्बर 7 तक की देरी हो गई। युद्ध के एक दिन पश्चात ब्रिटिश बेड़ा एक मछली पकड़ने वाली नाव के साथ सम्पर्क में आया था, जो बाद में जिब्राल्टर में एडमिरल कॉलिंगवुड की रिपोर्ट को पहुँचाने का साधन बनी। \"जिब्राल्टर क्रॉनिकल\" ने विजयी होने की ख़बर अक्टूबर 23 को अंग्रेज़ी और फ़्रांसीसी भाषाओं में प्रकाशित करी, जिसमें एडमिरल कॉलिंगवुड का जिब्राल्टर के राज्यपाल हैनरी एडवर्ड फॉक्स को लड़ाई की जानकारी देता पत्र भी शामिल था।\n\nसमाचार पत्र के अभिलेखागार की केवल दो श्रंखला ही बची हैं। ये दोनों सॅट जिब्राल्टर में ही मौजूद हैं। गैरीसन लाइब्रेरी 1801 से शरू होने वाली एक सम्पूर्ण श्रंखला को रखती है, जिसमें ट्रफ़ैलगर की जीत की ख़बर देना वाला संस्करण भी शामिल है। जिब्राल्टर सरकार के खेल, संस्कृति, विरासत और युवा मंत्रालय के विभाग जिब्राल्टर आर्काइवस के पास दूसरी श्रंखला है, जिसमें केवल शुरुआती वर्षों के संस्करणों को छोड़ कर सभी मौजूद हैं।\n", "id": "499729", "title": "जिब्राल्टर क्रॉनिकल"}
