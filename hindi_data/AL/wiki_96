{"url": "https://hi.wikipedia.org/wiki?curid=507681", "text": "पुष्यमित्र शुंग\n\nपुष्यमित्र शुंग (१८५ – १४९ ई॰पू॰) उत्तर भारत के शुंग साम्राज्य के संस्थापक और प्रथम राजा थे। इससे पहले वो मौर्य साम्राज्य में सेनापति थे। १८५ ई॰पूर्व में उन्होंने अन्तिम मौर्य सम्राट (बृहद्रथ) की सैन्य समीक्षा के दौरान हत्या कर दी और अपने आपको राजा उद्घोषित किया। उसके बाद उन्होंने अश्वमेध यज्ञ किया और उत्तर भारत का अधिकतर हिस्सा अपने अधिकार क्षेत्र में ले लिया। शुंग राज्य के शिलालेख पंजाब के जालन्धर में पुष्यमित्र का एक शिलालेख मिले हैं और दिव्यावदान के अनुसार यह राज्य सांग्ला (वर्तमान सियालकोट) तक विस्तृत था।\nमहाभाष्य में पतञ्जलि और पाणिनि की अष्टाध्यायी के अनुसार पुष्यमित्र शुंग भारद्वाज गोत्र के ब्राह्मण थे। महाभारत के हरिवंश पर्व के अनुसार वो कश्यप गोत्र के ब्राह्मण थे। इस समस्या के समाधान के रूप में जे॰सी॰ घोष ने उन्हें\"द्वैयमुष्यायन\" बताया जिसे ब्राह्मणों की एक द्वैत गोत्र माना जाता है। उनके अनुसार द्वैयमुष्यायन अथवा दैत गोत्र, दो अलग-अल्ग गोत्रों के मिश्रण से बनी ब्राह्मण गोत्र होती है अर्थात पिता और मात्रा की गोत्र (यहाँ भारद्वाज और कश्यप)। ऐसे ब्राह्मण अपनी पहचान के रूप में दोनों गोत्र रख सकते हैं।\n\nपुष्यमित्र ने जो वैदिक धर्म की पताका फहराई उसी के आधार को सम्राट विक्रमादित्य व आगे चलकर गुप्त साम्राज्य ने इस धर्म के ज्ञान को पूरे विश्व में फैलाया।\n\nसाम्राज्य की राजधानी पाटलिपुत्र थी। पुष्यमित्र प्राचीन मौर्य साम्राज्य के मध्यवर्ती भाग को सुरक्षित रख सकने में सफल रहा। पुष्यमित्र का साम्राज्य उत्तर में हिमालय से लेकर दक्षिण में बरार तक तथा पश्‍चिम में पंजाब से लेकर पूर्व में मगध तक फ़ैला हुआ था। दिव्यावदान और तारानाथ के अनुसार जालन्धर और स्यालकोट पर भी उसका अधिकार था। साम्राज्य के विभिन्न भागों में राजकुमार या राजकुल के लोगो को राज्यपाल नियुक्‍त करने की परम्परा चलती रही। पुष्यमित्र ने अपने पुत्रों को साम्राज्य के विभिन्न क्षेत्रों में सह-शासक नियुक्‍त कर रखा था। और उसका पुत्र अग्निमित्र विदिशा का उपराजा था। धनदेव कौशल का राज्यपाल था। राजकुमार जी सेना के संचालक भी थे। इस समय भी ग्राम शासन की सबसे छोटी इकाई होती थी।\n\nइस काल तक आते-आते मौर्यकालीन केन्द्रीय नियन्त्रण में शिथिलता आ गयी थी तथा सामंतीकरण की प्रवृत्ति सक्रिय होने लगी थीं।\n\n", "id": "507681", "title": "पुष्यमित्र शुंग"}
{"url": "https://hi.wikipedia.org/wiki?curid=507685", "text": "ख़ारकिव\n\nख़ारकिव​ () या ख़ारकोव​ () युक्रेन का दूसरा सबसे बड़ा शहर है। यह ऐतिहासिक स्लोबोदा युक्रेन नामक ऐतिहासिक क्षेत्र का सबसे महत्वपूर्ण और बड़ा नगर भी है। इस शहर की स्थापना १६५४ ईसवी में हुई थी और यह रूसी साम्राज्य में युक्रेनी संस्कृति का एक बड़ा केंद्र बन गया। जब सोवियत संघ बना तो यह १९१९-१९३४ काल में उस देश के यूक्रेनी सोवियत समाजवादी गणतंत्र की राजधानी भी रहा।\n\n", "id": "507685", "title": "ख़ारकिव"}
{"url": "https://hi.wikipedia.org/wiki?curid=507692", "text": "तेल\n\nतेल से तात्पर्य निम्नलिखित वस्तुओं से होता है-\n", "id": "507692", "title": "तेल"}
{"url": "https://hi.wikipedia.org/wiki?curid=507694", "text": "बीजक\n\nबीजक भगत कबीर की मुख्य प्रामाणिक कृति है, इस कृति को कबीर पंथ की पवित्र पुस्तक मानी जाती है। मसि कागद छुवों नहीं, कलम गहों नहिं हाथ (साखी १८७) इसको पढ़ कर कितने लोग इस भ्रम में पड़ जाते हैं कि कबीर साहेब ने तो कलम-कागज छुआ ही नहीं। अतः बीजक उनकी रचना नहीं, किन्तु परिवर्तियों की है। परन्तु यह धारणा सर्वथा भ्रमपूर्ण है। उन्होंने यदि 'मसि-कागद' नहीं छुआ तो मुख से तो जनाया | अर्थात आप समय-समय पर बीजक के पद्ध मुख से कहते गये और उनको शिश्यजन लिपिबद्ध करते गये। अपनी प्रिय पुस्तक का 'बीजक' नाम आप स्वयं रखे हैं, इसी प्रकार ग्यारहों प्रकरणों के नामकरण भी आप ही द्वारा हुए हैं।\n\n\nमूलबीह्ज पहला प्रकरण है। इसमें 'रमैनी' नामक चौरासी पद्ध हैं। २८,३२,४२,५६,६२,७०,८०,८१, रामैनियों को छोड़कर शेष सभी के निचे एक-एक साखी है। रमैनी की गति चौपाई जैसी है तथा साखी की गति दोहा जैसी | कहा जाता है इस विराट संसार में चौरासी लाख योनियाँ हैं; उनमें यह अविनाशी जीव अनादिकाल से भटकता आया है। हो सकता है योनिया चौरासी लाख से कुछ कम या विशेष हों | इनकी ठीक-ठीक गणना करना कठिन है। अतः पारख सिद्धान्त में चौरासी से चौराशी अर्थात चार राशी (मनुष्य, पिणडज, अणडज और उष्मज) लिये गये हैं। अथवा चौरासी अंगुल के मानव शरीर में यह जीव आसक्त होकर नाना खानियों में भटकता है। मनुष्य शारीर कर्मों की भूमिका होने के कारण यहीं से शरिरासक्ति पूर्वक सकाम शुभाशुभ कर्म उत्पन्न होते हैं, उन्ही के अधीन हुआ जीव जन्म-मृत्यु के प्रवाह में बहता है। अतएव जीवों को इस चौरासी के अपार दु:खों से छुड़ाने के लिये सद्गुरु ने चौरासी रमैनियाँ कही हैं।\n\nयह दूसरा प्रकरण है। इसमें 'शब्द' नामक ११५ पद्ध हैं। जीव अनादिकाल से खानी और वाणी के शब्द जाल में उलझा हुआ है। अतएव इस उल्झन को मिटाने के लिये आपने दुसरे प्रकरण का नाम 'शब्द-प्रकरण' तथा उसमें आये हुए पदों का भी नाम शब्द रखा है। निर्णय शब्दों-द्वारा ही समस्त भा्न्तियाँ कटती हैं। \nयह तीसरा प्रकरण है। इसमें चौंतीस चौंपाइयाँ हैं। पहली ॐकार की व्याख्या करने वाली को जोड़ लेने से पैंतीस हो जाती हैं। पहली चौपाई में यह बताया गया है कि 'ॐ' यह शब्द मनुष्य जीव की कल्पना है। ॐ को लिखकर और काट देने में जो समर्थ है, वह मनुष्य जीव सर्वतन्त्र-स्वतन्त्र है। अन्य चौंतीसों चौपाइयों में क से ह तक के वर्णों पर सुन्दर उपदेश हैं। उपर्युक्त चौंतीस अक्षरों में ही ही खाणी-वाणी के समस्त शब्द-जाल हैं। उनसे निवृत्ति प्राप्त करने के लिये निर्णय शब्दों को लेना चाहिये। मनुष्य को स्वतन्त्र विवेक करना चाहिये। केवल शब्द-प्रमाण की ही दोहाई नहीं खींचते रहना चाहिये। इस पर सद्गुरु ने २४ वीं रमैनी में कहा है :-\nचौंतीस अक्षर से निकले जोई ! पाप पुण्य जानेगा सोई ! अर्थात जो चौंतीस अक्षरों (शब्द-प्रमाण के जालों) से निकल कर स्वतन्त्र विवेक-विचार करेगा, वाही यथार्थ पाप-पुण्य तथा सत्यासत्य समझ सकेगा।\n\nयह चौथा प्रकरण है। यह विप्र + मति +तीसी है। अर्थात तीस चौपाइयों में ब्राहम्णों की मति का वर्णन है। इन तीस चौपाइयों के साथ अन्त में एक साखी है। इसमें सद्गुरु के जीवन काल के तात्कालिक ब्राहम्णों के चरित्रों का सुन्दर चित्रण है। इसमें ब्राहम्णों के सिद्धान्त की मुख्य-मुख्य बातों पर कोई आलोचना नहीं प्रस्तुत की गयी है; प्रत्युत उनके सिद्धांन्त के अनुकूल ही चर्चा करते हुए, उनमें आये हुए स्वार्थ, दम्भ, पाखण्ड, दुष्ट-आचरण, हीन-भावना तथा दोष-पक्षों पर ही उपालम्भ पूर्वक आलोचनायें की गयी है। उन्हें अपने आप में सम्हलकर पूर्ण मानवता को विकसित करने को प्रोत्साहित किया गया है। \nइसमें यह बताया गया है कि संसार में जड़ और चेतन दो पदार्थ हैं। उन दोनों के, जड़-चेतन छोड़कर अन्य कोई जाति-वर्ण नहीं हैं। अर्थात पृथ्वी, जल, तेज, वायु से बने हुए शरीर भी सबके एक समान हैं और चेतन हंस भी सबमें एक समान है। जीव के नाते प्राणिमात्र सजाति हैं और दैहिक-दृष्टी से मानवमात्र सजाति हैं। पवित्र आचरण वाला ही श्रेष्ठ है तथा हीन आचरण वाला ही बुरा है, परन्तु उस हीन व्यक्ति के साथ भी हमें सौहार्द्र एवं मैत्री का बर्ताव इसलिये करना है कि जिससे वह हीन-आचरण छोड़कर ऊपर उठे |\nयह पाँचवाँ प्रकरण है। इसमें कहरा नामक बारह पद्ध हैं। उत्तरी भारत में एक जाति 'कहार' है। इस जाति के लोग प्राय: मछली मारते, भुत्यापन करते तथा नाचते-गाते हैं। इनके रूपों का इसमें आध्यात्मिक वर्णन है। इस जाति का एक गीत होता है जिसका नाम 'कहरवा' है, इस गीत से मिलती-जुलती हुई ध्वनि इस प्रकरण के पद्दों में पाये जाते हैं। \nकहरा का अभिप्राय दुखी जीव भी हैं। 'कहर' कहते हैं 'दुःख' को। दुःख दो प्रकार के हैं, एक खानी-मोती माया की आसक्ति तथा दूसरा वाणी-झीनी माया का राग | इन दोनों से जीव व्यथित हैं। इन दुःखों अर्थात 'कहर' से छूटने के संकेत में 'कहरा' प्रकरण कहा गया है। इसमें बड़े सुन्दर-सुन्दर उपदेश हैं। पहला ही 'कहरा' में स्वरुप-स्थिति का सुन्दर विवेचन है। \nयह छठवाँ प्रकरण है। इसमें भी 'बसन्त' नामक बारह पद्ध हैं। छह ॠतुओं में 'बसन्त' एक श्रेष्ठ ऋतु मानी जाती है। यह चैत-वैशाख पूरे दो महीने तक रहती है। इसमें पेड़-पौधों के पुराने छाल तथा पत्तियाँ गिरते और नये छाल एवं पत्तियाँ आते हैं। अठारह भार वनस्पत्तियाँ इसी समय प्रफुल्लित होती हैं। \nसद्गुरु ने इस प्रकरण में बतलाया है कि प्राणि-जगत में तो बारहों महीने बसन्त लगे रहते हैं। हर समय पुराने-पुराने प्राणियों का मरना तथा नये-नये का जन्म लेना और बारहों महीने विषय-वासन्ती-परिधान पहन कर माया या काम-भोग में मनुष्यों का निमग्न रहना एवं इस प्रकार माया में विमोहित होकर स्वरुपज्ञान तथा मानवता से पतित होना हर समय लगा रहता है। इस जन्म-मरण तथा विषय बसन्त से मुक्त होकर स्वरूप-ज्ञान में प्रतिष्ठित होने के लिये सद्गुरु ने 'बसन्त' प्रकरण निबद्ध किया है। \nयह सातवाँ प्रकरण हैं। इसमें चाचर नामक दो पद्ध हैं। चाचर एक गीत होता है। जो होली में गाया जाता है। होली में चाचर या फाग गाकर तथा पिचकारी में रंग भरकर एक-को-एक मारते हैं। माया किस प्रकार अपना अदभुत रूप बनाकर तथा मोह कि पिचकारी में विषय-रंग भर कर लोगों को मार रही हैं और किस प्रकार विद्वान-अविद्वान उस का क्रीड़ा मृग हो रहे हैं- इसका विचित्र चित्रण इस प्रकरण में हुआ है। इस माया के मोह से निवृत्त होने के लिये प्रेरणा दी गयी है और माया से वही उबर सकता है जिसके मन में उसका मोह नहीं समायेगा-यह बात बतायी गयी है। \nमाया से मुक्ति-अर्थ उसकी निस्सारता बतलायी गयी है तथा माया के मद पर चोटें कि गयी हैं। किस प्रकार भोगों के लोभ में पड़कर हाथी, बन्दर तथा सुग्गा बन्दी तथा व्ज़्सफ़्ग़्फ़्बःफ़ॅफ़दीन होते हैं और उसी प्रकार विषयों के मोह में पड़कर मनुष्य भी विवश होता है इसका सोदाहरण सुरम्य वर्णन किया गया है। \nयह आठवां प्रकरण है। इसमें 'बेलि' नामक दो पद्ध हैं। बेलि कहते हैं लता को। मोह ही वह लता है जिसमें दुःख के फल फलते हैं, उनको चख कर जीव जन्म-जन्मान्तरों तक पीड़ा-पर-पीड़ा भोगते हैं। यह मोह लता ही जीवों को बाँधती है। यह लता तथा इसके दुःखपूर्ण फल से निवृत्यर्थ इस प्रकरण में प्रकाश डाला गया है।\n\nयह नवाँ प्रकरण है। इसमें केवल एक ही पद है जिसका नाम बिरहुली है। जो किसी प्रिय के वियोग से व्याकुल हो उसे बिरही कहते हैं। इस प्रकरण में बिरहुली शब्द विरही जीवों के सम्बोधन में रखा है। अपने चेतन स्वरुप का यथार्थ ज्ञान न होने से जीव अपने से ईश्वर, ब्रह्म की कल्पना करता है।और उसका वियोग मानकर दुखी रहता है। इसी प्रकार विषय में सुख मानकर और उसके वियोग में अर्थात सुख का नित्य संग न होने से यह जीव विरही है। इस विरह-व्यथा की निवृत्ति के लिये यह प्रकरण कहा गया है। इसमें सात बिजों का सविस्तृत वर्णन है तथा खानी-वाणी की विरह-व्यथा से मुक्त होने के लिये उत्तम उपदेश है।\n\nयह दशवाँ प्रकरण है। इसमें 'हिंडोला' नामक तीन पद्य हैं। भ्रम का हींडोला है। इसमें पाप-पुण्य के दो खम्बे हैं, माया मेरु है,लोभ भँवरकड़ी है, विषय का मरुआ है, काम की कील ठोंकी है; हाथ में पकड़कर झूलने के लिये शुभ और अशुभ के दो डण्डे हैं तथा कर्म की पटरी है, इस पर बैठकर कौन नहीं झूला ? खानी और वाणी के अध्यासी सभी जीव इस झूले में झूल रहे हैं। यह झूला जीव को कभी ऊपर ले जाता है और कभी नीचे; अर्थात-ऊँची-नीची योनियों में भटकाता है।\nयह माया का हिंडोला आपातरमणीय है, अतएव इस पर झूलने की इच्छा न हो -- ऐसी बुद्धि विरले विवेकी को है। अनादिकाल का समय बीत गया, परंतु जीव का मन इस जगुले से उतरने को नहीं कहता और आज भी इस झूले से हार नहीं मानता। जिनको सत्संग तथा ज्ञान प्राप्त हुआ, वे सुज्ञ जीव ही इस झूले से उतर कर अपनी पारख (ज्ञान) भूमिका अर्थात चेतन स्वरूप में स्थित हूए। प्रकृत प्रकरण में इस दुःख रूप झूले से उतरने का ही उपदेश है। सद्गूरू कबीर ने ' हिंडोला ' के रूपक का बड़ा ही सटीक वर्णन किया है।\n", "id": "507694", "title": "बीजक"}
{"url": "https://hi.wikipedia.org/wiki?curid=507720", "text": "मस्तानी\n\nमस्तानी (मृत्यु : १७४० ई) एक अत्यन्त सुन्दर और बहादुर महिला थी। वह पेशवा बाजीराव प्रथम की पत्नि थी।\n\n१८वीं शताब्दी के पूर्व मध्यकाल में मराठा इतिहास में मस्तानी का विशेष उल्लेख मिलता है। बखर और लेखों से मालूम पड़ता है कि मस्तानी अफ़गान और गूजर जाति की थी। इनका जन्म नृत्य करनेवाली जाति में हुआ था। गुजरात के गीतों में इन्हें 'नृत्यांगना' या 'यवन कांचनी' के नाम से संबोधित किया गया है।\n\nमस्तानी अपने समय की अद्वितीय सुंदरी एवं संगीत कला में प्रवीण थी। इन्होंने घुड़सवारी और तीरंदाजी में भी शिक्षा प्राप्त की थी। गुजरात के नायब सूबेदार शुजाअत खाँ और मस्तानी की प्रथम भेंट १७२४ ई० के लगभग हुई। चिमाजी अप्पा ने उसी वर्ष शुजाअत-खान पर आक्रमण किया। युद्ध क्षेत्र में ही शुजाअत खाँ की मृत्यु हुई। लूटी हुई सामग्री के साथ मस्तानी भी चिमाजी अप्पा को प्राप्त हुई। चिमाजी अप्पा ने उन्हें बाजीराव के पास पहुँचा दिया। तदुपरांत मस्तानी और बाजीराव एक दूसरे के लिए ही जीवित रहे।\n\n१७२७ ई० में प्रयाग के सूबेदार मोहम्मद खान बंगश ने राजा छत्रसाल (बुंदेलखंड) पर चढ़ाई की। राजा छत्रसाल ने तुरंत ही पेशवा बाजीराव से सहायता माँगी। बाजीराव अपनी सेना सहित बुंदेलखंड की ओर बढ़े। मस्तानी भी बाजीराव के साथ गई। मराठे और मुगल दो बर्षों तक युद्ध करते रहे। तत्पश्चात् बाजीराव जीते। छत्रसाल अत्यंत आनंदित हुए। उन्होंने मस्तानी को अपनी पुत्री के समान माना। बाजीराव ने जहाँ मस्तानी के रहने का प्रबंध किया उसे 'मस्तानी महल' और 'मस्तानी दरवाजा' का नाम दिया।\n\nमस्तानी ने पेशवा के हृदय में एक विशेष स्थान बना लिया था। उसने अपने जीवन में हिंदू स्त्रियों के रीति रिवाजों को अपना लिया था। बाजीराव से संबंध के कारण मस्तानी को भी अनेक दु:ख झेलने पड़े पर बाजीराव के प्रति उसका प्रेम अटूट था। मस्तानी के १७३४ ई० में एक पुत्र हुआ। उसका नाम शमशेर बहादुर रखा गया। बाजीराव ने काल्पी और बाँदा की सूबेदारी उसे दी, शमशेर बहादुर ने पेशवा परिवार की बड़े लगन और परिश्रम से सेवा की। १७६१ ई० में शमशेर बहादुर मराठों की ओर से लड़ते हुए पानीपत के मैदान में मारा गया।\n\n१७३९ ई० के आरंभ में पेशवा बाजीराव और मस्तानी का संबंध विच्छेद कराने के असफल प्रयत्न किए गए। १७३९ ई० के अंतिम दिनों में बाजीराव को आवश्यक कार्य से पूना छोड़ना पड़ा। मस्तानी पेशवा के साथ न जा सकी। चिमाजी अप्पा और नाना साहब ने मस्तानी के प्रति कठोर योजना बनाई। उन्होंने मस्तानी को पर्वती बाग में (पूना में) कैद किया। बाजीराव को जब यह समाचार मिला, वे अत्यंत दु:खित हुए। वे बीमार पड़ गए। इसी बीच अवसर पा मस्तानी कैद से बचकर बाजीराव के पास ४ नवम्बर १७३९ ई० को पटास पहुँची। बाजीराव निश्चिंत हुए पर यह स्थिति अधिक दिनों तक न रह सकी। शीघ्र ही पुरंदरे, काका मोरशेट तथा अन्य व्यक्ति पटास पहुँचे। उनके साथ पेशवा बाजीराव की माँ राधाबाई और उनकी पत्नी काशीबाई भी वहाँ पहुँची। उन्होंने मस्तानी को समझा बुझाकर लाना आवश्यक समझा। मस्तानी पूना लौटी। १७४० ई० के आरंभ में बाजीराव नासिरजंग से लड़ने के लिए निकल पड़े और र्नमदा नदी को पारकर शत्रु को हरा दिया। बाजीराव बीमार बड़े और २८ अप्रैल १७४० को उनकी मृत्यु हो गई। उनकी मृत्यु वर्तमान में मप्र राज्य के खरगोन जिले के रावेरखेडी ग्राम में हुई। आज भी उनकी समाधि इस ग्राम में स्थापित है। इसे अब मप्र पर्यटन विभाग के सौंप दिया गया है। यहां बाजीराव की पुण्यतिथि पर हजारों पर्यटक आते है। \n\nमस्तानी बाजीराव की मृत्यु का समाचार पाकर बहुत दुखित हुई और उसके बाद अधिक दिनों तक जीवित न रह सकी। आज भी पूना से २० मील दूर पाबल गाँव में मस्तानी का मकबरा उनके त्याग दृढ़ता तथा अटूट प्रेम का स्मरण दिलाता है।\n", "id": "507720", "title": "मस्तानी"}
{"url": "https://hi.wikipedia.org/wiki?curid=507721", "text": "मरुआ\n\nमरुआ बनतुलसी या बबरी की जाति का एक पौधा।\n\nयह पौधा बागों में लगाया जाता है। इसकी पत्तिय बबरी की पत्तियाँ से कुछ बड़ी, नुकीली, मोटी, नरम और चिकनी होती हैं जिनमें से उग्र गंध आती है। इसके दर देवताओं पर चढ़ाए जाते हैँ। इसका पेड़ ड़ेढ दो हाथ ऊँचा होता है और इसकी फुनगी पर कार्तिक अगहन में तुलसी के भाँति मंजरी निकलती है जिसमें नन्हें नन्हें सफेद फूल लगते हैं फूलों के झड़ जाने पर बीजो से भरे हुए छोटे छोटे बीजकोश निकल आते हैं जिनमें से पकने पर बहुत बीज निकलते हैं ये बीज पानी में पड़ने पर ईसबगोल की तरह फूल जाते हैं। \n\nयह पौधा बीजों से उगता हे; पर यदि इसकी कोमल टहन या फुनगी लगाई जाय तो वह भी लग जाती है। रंग के भे से मरुआ दो प्रकार का होता है, काला और सफेद। काले मरुए का प्रयोग औषधि रूप में नहीं होता और केवल फूल आदि के साथ देवताओं पर चढ़ाने के काम आता है। सफेद मरुआ ओषधियों में काम आता है। वैद्यक में यह चरपरा, कड़ुआ, रूखा और रुचिकर तथा तीखा, गरम, हलका, पित्तवर्धक, कफ और वात का नाशक, विष, कृमि और कृष्ठ रोग नाशक माना गया है। \n\nपर्यायवाची — मरुवक, मरुत्तक, फणिज्जक, प्रस्थपुष्प, समीरण, कुलसौरभ, गधंपत्र, खटपत्र।\n\n\n", "id": "507721", "title": "मरुआ"}
{"url": "https://hi.wikipedia.org/wiki?curid=507724", "text": "नादयोग\n\nनाद का शाब्दिक अर्थ है -१. शब्द, ध्वनि, आवाज।\n\nसंगीत के आचार्यों के अनुसार आकाशस्थ अग्नि और मरुत् के संयोग से नाद की उत्पत्ति हुई है। जहाँ प्राण (वायु) की स्थिति रहती है उसे ब्रह्मग्रंथि कहते हैं। संगीतदर्पण में लिखा है कि आत्मा के द्वरा प्रेरित होकर चित्त देहज अग्नि पर आघात करता है और अग्नि ब्रह्मग्रंधिकत प्राण को प्रेरित करती है। अग्नि द्वारा प्रेरित प्राण फिर ऊपर चढ़ने लगता है। नाभि में पहुँचकर वह अति सूक्ष्म हृदय में सूक्ष्म, गलदेश में पुष्ट, शीर्ष में अपुष्ट और मुख में कृत्रिम नाद उत्पन्न करता है। संगीत दामोदर में नाद तीन प्रकार का माना गया है—प्राणिभव, अप्राणिभव और उभयसंभव। जो सुख आदि अंगों से उत्पन्न किया जाता है वह प्राणिभव, जो वीणा आदि से निकलता है वह अप्राणिभव और जो बाँसुरी से निकाला जाता है वह उभय- संभव है। नाद के बिना गीत, स्वर, राग आदि कुछ भी संभव नहीं। ज्ञान भी उसके बिना नहीं हो सकता। अतः नाद परज्योति वा ब्रह्मरुप है और सारा जगत् नादात्मक है। इस दृष्टि से नाद दो प्रकार का है— आहत और अनाहत। अनाहत नाद को केवल योगी ही सुन सकते हैं। इठयोग दीपिका में लिखा है कि जिनको तत्वबोध न हो सके वे नादोपासना करें। अँतस्थ नाद सुनने के लिये चाहिए कि एकाग्रचित होकर शांतिपूर्वक आसन जमाकर बैठे। आँख, कान, नाक, मुँह सबका व्यापार बंद कर दे। अभ्यास की अवस्था में पहले तो मेघगर्जन, भेरी आदि की सी गंभीर ध्वनि सुनाई पडे़गी, फिर अभ्यास बढ़ जाने पर क्रमशः वह सूक्ष्म होती जायगी। इन नाना प्रकार की ध्वनियों में से जिसमें चित्त सबसे अधिक रमे उसी में रमावे। इस प्रकार करते करते नादरुपी ब्रह्म में चित्त लीन हो जायगा।\n", "id": "507724", "title": "नादयोग"}
{"url": "https://hi.wikipedia.org/wiki?curid=507742", "text": "निज़वा\n\nनिज़वा () ओमान के अद दाख़िलीया मुहाफ़ज़ाह (प्रांतीय-स्तर का विभाग) का सबसे बड़ा शहर और ओमान की भूतपूर्व राजधानी है। यह ओमान के सबसे पुराने शहरों में से एक है और कभी व्यापार, धर्म, शिक्षा और कला का महत्वपूर्ण केंद्र हुआ करता था।\n\nनिज़वा ओमान की वर्तमान राजधानी मसक़त​ से १४० किमी की दूरी पर है। यह पश्चिमी हजर पहाड़ों के चरणों में स्थित है। यह देश के एक बड़े भाग के लिए एक अहम व्यापारी और यातायात पड़ाव है क्योंकि मसक़त​ और ज़ोफ़ार क्षेत्र के निचले भाग के बीच आने-जाने वाले मार्ग निज़वा से ही होकर गुज़रते थे। आज निज़वा एक समृद्ध और विविध जगह है जिसमें खजूर की कृषि, ऐतिहासिक वातावरण और मनोरंजन के ज़रिये सभी मिलते हैं। यहाँ के पास की हजर पहाड़ियों में स्थित जबल अख़्दर​ क्षेत्र (, अर्थ: हरा पहाड़) के ऊँचे भागों में ३० सेमी औसत वार्षिक बारिश होती है, जिस से शुष्कता के बीच में यह हरा-भरा इलाक़ा है। यहाँ अनार, ख़ुबानी, अख़रोट व आड़ू उगाए जाते हैं और यह अपने गुलाब जल के लिए मशहूर है।\n\n", "id": "507742", "title": "निज़वा"}
{"url": "https://hi.wikipedia.org/wiki?curid=507751", "text": "गिस्सार पर्वत\n\nगिस्सार या हिस्सार () मध्य एशिया की एक पर्वत शृंखला का नाम है जो पामीर-अलाय पर्वत मंडल के पश्चिमी भाग में ताजिकिस्तान और उज़बेकिस्तान में विस्तृत हैं। २०० किमी तक चलने वाली यह पर्वतमाला ज़रफ़शान शृंखला से दक्षिण में है। यह ताजीकिस्तान की राजधानी दुशान्बे से शुरू होकर, हिस्सार ज़िले से गुज़रते हुए, उज़बेकिस्तान के सुरख़ानदरिया प्रान्त के उत्तरी छोर पर अंत होती है।\n\nगिस्सार शृंखला का सबसे ऊँचा पहाड़ ४,६४३ मीटर (१५,२३३ फ़ुट​) ऊँचा ख़ज़रेत​ सुलतान (हज़रत सुलतान) है, जो उज़बेकिस्तान का सबसे ऊँचा बिन्दु भी है। यह ताजिक सीमा के पास दुशान्बे के पश्चिमोत्तर में स्थित है। गिस्सार के पहाड़ ग्रेनाइट, शिस्ट जैसे कायांतरित शैल और बलुआ पत्थर (सैंडस्टोन) के बने हुए हैं।\n\n", "id": "507751", "title": "गिस्सार पर्वत"}
{"url": "https://hi.wikipedia.org/wiki?curid=507755", "text": "ख़ज़रेत सुलतान\n\nख़ज़रेत​ सुलतान या हज़रत सुलतान () मध्य एशिया का एक ४,६४३ मीटर (१५,२३३ फ़ुट​) ऊँचा पर्वत है जो उज़बेकिस्तान देश का सबसे ऊँचा पर्वत भी है। यह पामीर-अलाय पर्वत मंडल की गिस्सार पर्वत शृंखला में ताजिकिस्तान की सीमा के नज़दीक स्थित है। जब उज़बेकिस्तान सोवियत संघ का भाग था तो यह पहाड़ साम्यवादी पार्टी की २२वीं महासभा का पर्वत () के नाम से जाना जाता था।\n\n", "id": "507755", "title": "ख़ज़रेत सुलतान"}
{"url": "https://hi.wikipedia.org/wiki?curid=507768", "text": "डोमाकी भाषा\n\nडोमाकी () पाक-अधिकृत कश्मीर के गिलगित-बल्तिस्तान क्षेत्र में कुछ सैंकड़ों लोगों द्वारा बोली जाने वाली एक दार्दी भाषा है। यह डूमा समुदाय के सदस्यों द्वारा बोली जाती है जिनकी लोकमान्यता है कि वे कहीं दक्षिण में मध्य भारत से आकर कश्मीर घाटी से गुज़रते हुए नगर और हुन्ज़ा की घाटियों में पहुंचकर बस गए थे। यहाँ से वे आगे काश्गर तक भी पहुँच गए। अधिकतर डूमा लोगों ने अपनी मातृभाषा छोड़कर शीना भाषा बोलना शुरू कर दिया और केवल नगर व हुन्ज़ा वादियों में ही डोमाकी चलती आ रही है। डूमा लोग पेशे से लोहार और मरासी (संगीतकार) हुआ करते थे लेकिन आजकल यह भिन्न व्यवसायों में लग गए हैं।\n\n१९८९ में केवल ५०० लोग डोमाकी मातृभाषी गिने गए थे और इनकी गिनती कम होती जा रही थी। इनमें से अधिकतर हुन्ज़ा में और कुछ नगर में हैं। हुन्ज़ा की डोमाकी और नगर की डोमाकी में कुछ अंतर हैं लेकिन इनके बोलने वाले एक-दूसरे को समझ सकते हैं। सभी डोमाकी बोलने वाले अपने आसपास के बहुसंख्यक बुरुशसकी या शीना लोगों की ज़बाने भी बोल लेते हैं।\n", "id": "507768", "title": "डोमाकी भाषा"}
{"url": "https://hi.wikipedia.org/wiki?curid=507773", "text": "बटेरी भाषा\n\nबटेरी () कोहिस्तानी शाखा की एक दार्दी भाषा है जो अधिकतर पाकिस्तान के ख़ैबर​-पख़्तूनख़्वा प्रान्त के कोहिस्तान ज़िले बोली जाती है। इसके लगभग १,००० मातृभाषी भारत में रहते हैं।\n", "id": "507773", "title": "बटेरी भाषा"}
{"url": "https://hi.wikipedia.org/wiki?curid=507776", "text": "ग्वार-बती भाषा\n\nग्वार-बती () कुनर (कुनड़) शाखा की एक दार्दी भाषा है जो अफ़ग़ानिस्तान​ के कुनर प्रान्त और उसके साथ लगे पाकिस्तान के चित्राल ज़िले के कुछ भागों में बोली जाती है। इसके लगभग ९,००० मातृभाषी अफ़ग़ानिस्तान​ में और १,५०० पाकिस्तान में रहते हैं।\n", "id": "507776", "title": "ग्वार-बती भाषा"}
{"url": "https://hi.wikipedia.org/wiki?curid=507780", "text": "एस जानकी\n\n\"'एस जानकी\" (जन्म 23 अप्रैल 1938) भारत की प्रसिद्ध पार्श्वगायिका हैं। जानकी ने तमिल, तेलुगू, कन्नड़, मलयालम और हिन्दी भाषाओं में 20 हजार से अधिक गीत गाए हैं। उन्होंने पिछले 55 सालों कई भाषाओं में कई प्रकार के गीत गाए हैं। उन्हें दक्षिण भारत की 'सुर कोकिला' कहा जाता है।\n\n", "id": "507780", "title": "एस जानकी"}
{"url": "https://hi.wikipedia.org/wiki?curid=507782", "text": "ठाकुरदास बंग\n\nठाकुरदास बंग (1917 - 27 जनवरी 2013) गांधीवादी दार्शनिक एवं अर्थशास्त्री थे। उन्होने भारत के स्वतंत्रता संग्राम में सक्रिय भूमिका निभाई थी। वे खादी तथा सर्वोदय आन्दोलनों में सक्रिय रहे।\n", "id": "507782", "title": "ठाकुरदास बंग"}
{"url": "https://hi.wikipedia.org/wiki?curid=507784", "text": "दामेली भाषा\n\nदामेली या दामेड़ी () कुनर (कुनड़) शाखा की एक दार्दी भाषा है जो पाकिस्तान के चित्राल ज़िले की दोमेल वादी में बोली जाती है। इसे लगभग ५,००० लोग मातृभाषा के रूप में बोलते हैं। इनमें से पुरुष अक्सर पश्तो भी बोलना जानते हैं और बहुतों को खोवार और उर्दू भाषाएँ आती हैं। इसके बावजूद यह भाषा जीवित है और बच्चे भी इसे सीखते-बोलते हैं।\n", "id": "507784", "title": "दामेली भाषा"}
{"url": "https://hi.wikipedia.org/wiki?curid=507785", "text": "शुमश्ती भाषा\n\nशुमश्ती (), जिसे शुमश्त भी कहते हैं, कुनर (कुनड़) शाखा की एक दार्दी भाषा है जो अफ़ग़ानिस्तान​ के कुनर प्रान्त में बोली जाती है। यह कुनर नदी के पश्चिमी किनारे पर ग्वार-बती बोलने वाले इलाक़े से लगभग ६० किमी दूर बोली जाती है। १९९४ में अनुमान लगाया गया कि इसे केवल १,००० लोग बोलते हैं। अनुमान लगाया गया है कि शुमश्ती के लगभग ६३% शब्द​ नंगलामी भाषा से और ४७% ग्वार-बती भाषा से मिलते हैं। इस भाषा पर पाशाई भाषा का भारी प्रभाव पड़ा है।\n", "id": "507785", "title": "शुमश्ती भाषा"}
{"url": "https://hi.wikipedia.org/wiki?curid=507786", "text": "नंगलामी भाषा\n\nनंगलामी (), जिसे ग्रंगाली () भी कहते हैं, कुनर (कुनड़) शाखा की एक दार्दी भाषा है जो अफ़ग़ानिस्तान​ के कुनर प्रान्त और नंगरहार प्रान्त की सीमा पर विस्तृत क्षेत्र में बोली जाती है जहाँ निंगलाम गाँव भी पड़ता है। यह पेच नदी और वाएगल नदी के संगम स्थल के पास है। इसकी तीन उपभाषाएँ है - नंगलामी, ग्रंगाली और ज़ेमियाकी - हालांकि ज़ेमियाकी के बारे में कुछ विवाद है कि यह वास्तव में इसकी उपभाषा है कि नहीं।\n", "id": "507786", "title": "नंगलामी भाषा"}
{"url": "https://hi.wikipedia.org/wiki?curid=507796", "text": "मानव लिंग का आकार\n\nएक प्रसिद्ध ब्रिटिश वैज्ञानिक रिचर्ड लिन ने मानव (पुरुष) के लिंग के आकार पर एक शोधपत्र प्रकाशित किया। इस शोध में 113 देशों के पुरुषों के प्राइवेट पार्ट के साइज का विश्लेषण किया गया है। इस आधार पर देशों की एक लिस्‍ट भी बनाई गई है। इस लिस्‍ट में भारत 110वें स्थान पर है। लिस्‍ट में 7.1 इंच के औसत 'साइज' के साथ कांगो सबसे ऊपर है। कोरिया और कंबोडिया (3.9 इंच) सबसे नीचे हैं। भारत इन्‍हीं दो देशों से ऊपर है। भारतीय पुरुषों का 'औसत साइज' 4 इंच बताया गया है। लेकिन इस पर सवाल उठ रहे हैं।\nसाल 2006 में भारत में कंडोम का साइज तय करने के लिए किए गए 'साइज सर्वे' की रिपोर्ट आई थी। इंडियन काउंसिल ऑफ मेडिकल रिसर्च (आईसीएमआर) द्वारा कराए गए सर्वे 'स्डटी ऑन प्रापर लेंथ एंड ब्रेड्थ स्पेसिफिकेसंस फॉर कंडोम बेस्ड एंथ्रोपोमेट्रिक मेजरमेंट' के बाद यह नतीजा निकला था कि भारतीय बाजार में मिलने वाले कंडोम पुरुषों के लिंग के साइज के अनुपात में बड़े होते हैं। आईसीएमआर के लिए सर्वे करने वाले डॉ॰ शर्मा ने अपनी शोध रिपोर्ट साल 2006 में भारत सरकार को सौंप दी थी।\nहालांकि इसके बाद कंडोम बनाने वालों के लिए कोई भी दिशा निर्देश जारी नहीं किए गए थे। ड्रग्स एंड कास्मेटिक एक्ट 1940 के अनुच्छेद 'आर' के मुताबिक भारत में कंडोम का साइज कम से कम 6.7 इंच रखना अनिवार्य है। बहरहाल, सर्वे में 1400 पुरुषों का डाटा लिया गया था जिसमें 18-50 आयुवर्ग के पुरुष शामिल थे। इससे पहले साल 2001 तक मुंबई में इकट्ठा किए गए (200 लोगों के) डाटा के मुताबिक 60 प्रतिशत भारतीय पुरुषों के प्राइवेट पार्ट की औसत लंबाई 4.4 से 4.9 इंच के बीच और 30 प्रतिशत की लंबाई 4 से 4.9 इंच बताई गई थी।\nडॉ॰ रिचर्ड द्वारा जारी डाटा के मुताबिक भारतीय पुरुषों के लिंग की औसत लंबाई चार इंच है। उन्‍होंने अपनी रिपोर्ट का आधार आईसीएमआर के सर्वे को बनाया है। इसलिए इस सर्वे को लेकर भी सवाल उठाए जा रहे हैं। द ओपेन मैग्जीन की एक रिपोर्ट के मुताबिक आईसीएमआर द्वारा कराए गए सर्वे के नतीजे ही विश्वसनीय नहीं थे। तो फिर इसे आधार बना कर किया गया कोई और सर्वे कैसे विश्‍वसनीय हो सकता है? \nआईसीएमआर के सर्वे को बेहतर रेस्पांस नहीं मिल पाया था क्योंकि भारत में कोई भी पुरुष इस तरह के सर्वे के लिए तैयार हो जाये यह बात भी आसान नहीं है। आईसीएमआर के लिए सर्वे करने वाले डॉ॰ आर०एस० शर्मा के मुताबिक सर्वे के लिए आंकड़े इकट्ठा करने में उन्हें खासी दिक्कतों का सामना करना पड़ा था। डॉ॰ शर्मा ने साल 2001 में आँकड़े इकट्ठा करना शुरू किया था। उन्हें इसमें पाँच साल लग गये थे। डॉ॰ शर्मा कहते हैं-\"भारतीय पुरुषों के लिंग का औसत साइज निकालना बाकी देशों से भिन्न है क्योंकि यहाँ अलग-अलग जाति और नस्लों के लोग रहते हैं।\" डॉ॰ शर्मा की टीम ने सात सेंटरों- पटना, गुवाहाटी, कटक, चंडीगढ़, दिल्ली, मुंबई और हुबली में पुरुषों के प्राइवेट पार्ट के साइज के सैंपल इकट्ठे किये थे।\n\nचंडीगढ़ में डॉ॰ एस के सिंह ने यह सर्वे किया था। डॉ॰ सिंह 220 पुरुषों का सैंपल लेने में कामयाब रहे थे। पुरुषों के अंग का साइज मापने के लिए एक किट बनाई गई थी जो अंग की मोटाई और लंबाई मापती थी। इसमें दो पेपर स्ट्रिप थी जिनसे माप लिया जाता था। एक पुरुष के कम से कम तीन माप लिए जाते थे और फिर औसत को अंतिम माप मान लिया जाता था। \nपुरुषों के अंग का माप लेना भी एक बड़ी समस्या थी। पहले आईआईटी खड़गपुर के एक प्रोफेसर ने अंग का माप लेने के लिए एक डिजिटल कैमरा विकसित किया लेकिन महँगा होने के कारण इसे अपनाया नहीं गया था। कई व्‍यावहारिक दिक्‍कतें भी पेश आई थीं। पहले तो पुरुषों को सर्वे में शामिल होने के लिए तैयार करना ही मुश्किल था। अगर किसी तरह तैयार भी किया जाता था तो माप देते वक्‍त वे सहज नहीं हो पाते थे। उन्‍हें इसके लिए बोल्‍ड मैग्‍जीन आदि दिखा कर तैयार किया जाता था। शादीशुदा पुरुषों को अपनी पत्नी को साथ लाने की इजाजत दी गई थी। इसके बावजूद सही माप लेने में कई मुश्किलें आती थीं। चंडीगढ़ में सर्वे करने वाले डॉ॰ सिंह तो पुरुषों को सर्वे में शामिल होने के लिए देशहित तक का वास्ता देते थे।\n\nकोच्चि में भी औसत साइज मापने के लिए एक सर्वे किया गया था। इसमें 301 लोग शामिल हुए थे और इसके नतीजे सन 2007 में इंटरनेशनल जर्नल ऑफ इंपोटेंस रिसर्च में प्रकाशित हुए थे। इस सर्वे को सेक्स रोग विशेषज्ञ डॉ॰ के० प्रोमुदु ने किया था। डॉ॰ प्रोमुदु के सर्वे के मुताबिक औसत साइज 5.8 इंच लंबा पाया गया। हालांकि उन्होंने सर्वे सिर्फ केरल में किया था इसलिए इसे समूचे भारत का प्रतिनिधि नहीं माना जा सकता। लेकिन यदि डॉ॰ प्रोमुदु के सर्वे को यदि मानक माना जाए तो इस सूची में भारत चीन समेत कई देशों से ऊपर हो जाता है। \nइस तरह डॉ॰ लिन की रिसर्च में कई खामियाँ नजर आती हैं। लेकिन उनकी रिपोर्ट इस बात पर रोशनी जरूर डालती है कि दुनिया के अलग-अलग इलाकों के पुरुषों के 'साइज' में इतना फर्क क्यों हैं। उन्‍होंने इसे मानव जाति के विकास से जोड़ा है। उनके मुताबिक प्राचीन काल में पुरुषों में महिलाओं को गर्भवती कर अपनी नस्ल के विकास की होड़ रहती थी। इस होड़ में अपेक्षाकृत लंबे प्राइवेट पार्ट वाले पुरुष बाजी मार लेते थे। लेकिन जैसे-जैसे पुरुष जाति ने अफ्रीका से यूरोप, एशिया और अन्य द्वीपों में पलायन किया, उनके बीच महिलाओं को गर्भवती करने की होड़ कम हो गई। इस कारण से पुरुषों के शरीर में टेस्टोस्टेरॉन नाम का हारमोन भी कम होता गया। नतीजतन साइज छोटा होता चला गया। \nडॉ॰ लिन की शोध के मुताबिक नीग्रॉयड्स का 'औसत साइज' 6 इंच होता है। ये अफ्रीका में ही रहने वाले पुरुषों के वंशज हैं जबकि कोकसॉड्स पुरुषों के मामले में यह आँकड़ा 5.4 इंच और मंगोलॉयड्स के मामले में 4.7 इंच है। ये उन पुरुषों के वंशज है जो अफ्रीका को छोड़कर यूरोप और एशिया में बस गए थे।\n", "id": "507796", "title": "मानव लिंग का आकार"}
{"url": "https://hi.wikipedia.org/wiki?curid=507797", "text": "कालामी भाषा\n\nकालामी (), जिसे कालाम कोहिस्तानी या गावरी () भी कहते हैं, कोहिस्तानी शाखा की एक दार्दी भाषा है जो पाकिस्तान के ख़ैबर​-पख़्तूनख़्वा प्रान्त के कोहिस्तान ज़िले बोली जाती है।\n\nकालामी दार्दी भाषाओं की कोहिस्तानी उपपरिवार की एक भाषा है और उस उपपरिवार की अन्य भाषाओं से मिलती-जुलती है, जिसमें तोरवाली, कल्कोती, सिन्धु-कोहिस्तानी, बटेरी, चिलिस्सो, गोवरो, वोटापुरी-कतरगलई और तिराही शामिल हैं।\n\nपंजाबी, डोगरी और कई दार्दी भाषाओं की तरह कालामी एक सुरभेदी भाषा है। इसमें पांच सुर प्रयोग होते हैं - ऊँचा, गिरता, रूककर गिरता, नीचा और उठता।\n", "id": "507797", "title": "कालामी भाषा"}
{"url": "https://hi.wikipedia.org/wiki?curid=507836", "text": "अरब देश\n\nअरब राष्ट्र वे राष्ट्र हैं जहाँ अरबी भाषा बोली जाती है। निम्न मध्य-पूर्व देश अरब राष्ट्र हैं -\n1. मिस्र्\n2. सुडान्\n3. अलजज़ाइर्\n4. इराक़्\n5. यमन्\n6. मराकश्\n6. सउदी अरब्\n7. बह़रेन्\n8. ओमान्\n9. मुत्तह़िदा अरब् अमारात्\n10. क़त़र्\n11. कुवेत्\n12. लब्नान्\n13. शाम्\n14. सूमालिया\n15. मोरीतानिया\n16. जीबूती\n17. उर्दन्\n18. लीब्या\n19. तूनिस्\n20. जज़ाइरु-अल्-क़मरी\n21. फ़िलस्त़ीन्\n", "id": "507836", "title": "अरब देश"}
{"url": "https://hi.wikipedia.org/wiki?curid=507839", "text": "उशोजी भाषा\n\nउशोजी (), जिसे उशोजो () भी कहते हैं, शीना शाखा की एक दार्दी भाषा है जो पाकिस्तान के ख़ैबर​-पख़्तूनख़्वा प्रान्त के कोहिस्तान और स्वात ज़िलों में बोली जाती है।\n", "id": "507839", "title": "उशोजी भाषा"}
{"url": "https://hi.wikipedia.org/wiki?curid=507841", "text": "चीलीस्सो भाषा\n\nचीलीस्सो () कोहिस्तानी उपशाखा की एक दार्दी भाषा है जो पाकिस्तान के ख़ैबर​-पख़्तूनख़्वा प्रान्त के कोहिस्तान ज़िले के पूर्वी भाग में बोली जाती है।\n", "id": "507841", "title": "चीलीस्सो भाषा"}
{"url": "https://hi.wikipedia.org/wiki?curid=507844", "text": "तीराही भाषा\n\nतीराही () कोहिस्तानी उपशाखा की एक दार्दी भाषा है जो अफ़ग़ानिस्तान के नंगरहार प्रान्त प्रान्त के नंगरहार नामक गाँव के आसपास बोली जाती है। इसे मूल रूप से बोलने वाले समुदाय की जनसंख्या ५,००० है लेकिन उनमें से १०० के अलावा बाक़ी सभी अब अन्य भाषाएँ बोलते हैं। भाषावैज्ञानिकों को डर है कि यह भाषा विलुप्त होने वाली है।\n", "id": "507844", "title": "तीराही भाषा"}
{"url": "https://hi.wikipedia.org/wiki?curid=507848", "text": "गोवरो भाषा\n\nगोवरो (), जिसे गाबरो भी कहते हैं, कोहिस्तानी उपशाखा की एक दार्दी भाषा है जो पाकिस्तान के ख़ैबर​-पख़्तूनख़्वा प्रान्त के कोहिस्तान ज़िले में बोली जाती है। यह इस जिले के कोलाई नामक क्षेत्र में महरीन गाँव में बोली जाती है। इसके ६५% शब्द चीलीस्सो भाषा से, ६५% सिन्धु कोहिस्तानी भाषा से, ६०% बटेरी भाषा से और ४०% शीना भाषा से मिलते-जुलते हैं।\n", "id": "507848", "title": "गोवरो भाषा"}
{"url": "https://hi.wikipedia.org/wiki?curid=507869", "text": "बंकन (यांत्रिकी)\n\nयांत्रिकी में किसी लम्बे संरचनात्मक अवयव के लम्बवत दिशा में लगे बल के कारण उस अवयव के रूप में परिवर्तन को बंकन (bending या flexure) कहा जाता है। बंकन के कारण सीधे अवयव कुछ मुड़ जाते हैं और उनका आकार सरलरेखीय न होकर कुछ अलग (वक्र) हो जाता है। प्रायः बंकन से सम्बन्धित विश्लेषण में जिन अवयवों पर विचार किया जाता है उनका कोई एक वीमा (डाइमेंशन) अन्य दो बीमाओं से 1/10 या इससे भी छोटी होता है। जब किसी संरचनात्मक अवयव की लम्बाई उसकी चौड़ाई और मोटाई की तुलना में बहुत अधिक होती है तो उसे धरन (बीम / beam) कहा जाता है। बंकन के फलस्वरूप संरचनात्मक अवयवों के कुछ भागों में तनाव (टेन्साइल स्ट्रेस) उत्पन्न होता है जबकि अन्य भाग दब (कम्प्रेसिव स्ट्रेस) जाते हैं। बंकन का अध्ययन किसी संरचना के डिजाइन और स्थायित्व के लिए बहुत महत्वपूर्ण है।\n\nनेवियर का सूत्र\nयह सूत्र उस समय लागू होता है जब बीम पर केवल y-दिशा में बल लगा हो और डिफ्लेक्शन बहुत कम हो।\nformula_1 y\n\n\n", "id": "507869", "title": "बंकन (यांत्रिकी)"}
{"url": "https://hi.wikipedia.org/wiki?curid=507876", "text": "तोरवाली भाषा\n\nतोरवाली (), जिसे तूरवाली भी कहते हैं, कोहिस्तानी उपशाखा की एक दार्दी भाषा है जो पाकिस्तान के ख़ैबर​-पख़्तूनख़्वा प्रान्त के कोहिस्तान और स्वात ज़िलों में बोली जाती है। इसे तोरवाली समुदाय के लोग बोलते हैं जो स्वात वादी में मदयान शहर के पश्तो बोलने वालों से ऊपरी ऊँचाइयों में छोटी पर्वतीय बस्तियों में बिखरे हुए हैं। यहाँ से यह समुदाय कालाम नामक शहर तक विस्तृत हैं जहाँ से आगे फिर कालामी भाषा बोली जाती है। तोरवाली बोली की दो उपभाषाएँ हैं - बहरेन और चैल।\n", "id": "507876", "title": "तोरवाली भाषा"}
{"url": "https://hi.wikipedia.org/wiki?curid=507885", "text": "हेनरी का नियम\n\nभौतिकी में हेनरी का नियम गैस के भौतिक गुणों से सम्बन्धित एक नियम है जिसे विलियम हेनरी ने १८०३ में प्रतिपादित किया था। हेनरी के नियम के अनुसार-\n\nइस नियम को दूसरे शब्दों में इस प्रकार भी कह सकते हैं-\n\nआम जीवन में हेनरी के नियम का उदाहरण बार्बोनित मृदु पेयों में देखने को मिलता है। K हेनरी स्थिरांक\n\n", "id": "507885", "title": "हेनरी का नियम"}
{"url": "https://hi.wikipedia.org/wiki?curid=507888", "text": "मल्टीमीडिया संदेश सेवा\n\nमल्टीमीडिया संदेश सेवा (Multimedia Messaging Service एमएमएस) मोबाइल फोन से मल्टीमीडिया संचिका सन्देश के रूप में भेजने की एक मानक पद्धति है।\n", "id": "507888", "title": "मल्टीमीडिया संदेश सेवा"}
{"url": "https://hi.wikipedia.org/wiki?curid=507892", "text": "कलकोटी भाषा\n\nकलकोटी (), जिसे तूरवाली भी कहते हैं, कोहिस्तानी उपशाखा की एक दार्दी भाषा है जो पाकिस्तान के ख़ैबर​-पख़्तूनख़्वा प्रान्त के ऊपरी दीर ज़िले के कोहिस्तानी (पहाड़ी) क्षेत्र के कलकोट गाँव के आसपास के क्षेत्र में बोली जाती है। इसके आसपास के विस्तृत ऊँचे इलाक़े को आमतौर से 'दीर कोहिस्तान' कहा जाता है (यह कोहिस्तान ज़िले से अलग है)। इसे बोलने वाले बहुत से लोग कालामी भाषा और पश्तो भाषा भी बोलते हैं हालांकि उनके मातृभाषियों को कलकोटी बोलनी नहीं आती।\n", "id": "507892", "title": "कलकोटी भाषा"}
{"url": "https://hi.wikipedia.org/wiki?curid=507894", "text": "वोटापूरी-कटारक़लाई भाषा\n\nवोटापूरी-कटारक़लाई () कोहिस्तानी उपशाखा की एक दार्दी भाषा है जो अफ़ग़ानिस्तान के नूरिस्तान प्रान्त की वोटापूरी और कटारक़लाई नामक बस्तियों में बोली जाती थी। सन् १९३५ में कटारक़लाई में इसे ६० घरों में बोला जाता था लेकिन १९५५ में इसे बोलने वाला एक ही व्यक्ति मिला। भाषावैज्ञानिक अनुमान लगते हैं कि यह भाषा विलुप्त हो चुकी है।\n\n", "id": "507894", "title": "वोटापूरी-कटारक़लाई भाषा"}
{"url": "https://hi.wikipedia.org/wiki?curid=507912", "text": "पालूला भाषा\n\nपालूला (), जिसे फालूला, फालूरा और अशरेती भी कहते हैं, शीना उपशाखा की एक दार्दी भाषा है जो पाकिस्तान के ख़ैबर​-पख़्तूनख़्वा प्रान्त के चित्राल ज़िले की अशरेत​, बेयोड़ी, शीम्शी और कल्कटक​ वादियों में बोली जाती है। खोवार भाषा बोलने वाले चित्राली लोग इस भाषा को डंगरीक्वार​ और इसे बोलने वाले समुदाय को 'डंगरीक' बुलाते हैं। इस से मिलती-जुलती बोलियाँ अफ़ग़ानिस्तान के साऊ गाँव में और पाकिस्तान के ही दीर ज़िले के खलकोट गाँव में बोली जाती है।\n", "id": "507912", "title": "पालूला भाषा"}
{"url": "https://hi.wikipedia.org/wiki?curid=507932", "text": "एकीकृत विकास परिवेश\n\nएकीकृत विकास परिवेश (Integrated Development Environment या IDE) उन सॉफ्टवेयर अनुप्रयोगों को कहते हैं जो किसी एक या अनेक प्रोग्रामन भाषाओं में प्रोग्राम विकसित करने की एकमुस्त सुविधा देते हैं। उदाहरण के लिए एक्लिप्स (Eclipse) और माइक्रोसॉफ्ट विजुअल स्टुडियो दो प्रसिद्ध आईडीई हैं। आईडीई में स्रोत कोड सम्पादित्र (सोर्स कोड एडिटर), निर्माण (बिल्ड) को स्वचालित करने वाले उपकरण (कम्पाइलर / इण्टरप्रीटर, लिंकर आदि) और डीबगर आदि एकीकृत होते हैं। \n\nसत्तर के दशक के अन्तिम दिनों में एकीकृत विकास परिवेश आने आरम्भ हुए। बेसिक (BASIC) का आईडीई पहले आया।\n\nवर्तमान समय के कुछ प्रमुख आईडीई हैं-\n", "id": "507932", "title": "एकीकृत विकास परिवेश"}
{"url": "https://hi.wikipedia.org/wiki?curid=507942", "text": "बीटिंग रिट्रीट\n\nबीटिंग द रिट्रीट भारत के गणतंत्र दिवस समारोह की समाप्ति का सूचक है। इस कार्यक्रम में थल सेना, वायु सेना और नौसेना के बैंड पारंपरिक धुन के साथ मार्च करते हैं। यह सेना की बैरक वापसी का प्रतीक है। गणतंत्र दिवस के पश्चात हर वर्ष 29 जनवरी को बीटिंग द रिट्रीट कार्यक्रम का आयोजन किया जाता है। समारोह का स्थल रायसीना हिल्स और बगल का चौकोर स्थल (विजय चौक) होता है जो की राजपथ के अंत में राष्ट्रपति भवन के उत्तर और दक्षिण ब्लॉक द्वारा घिरे हुए हैं। बीटिंग द रिट्रीट गणतंत्र दिवस आयोजनों का आधिकारिक रूप से समापन घोषित करता है। \n\nसभी महत्‍वपूर्ण सरकारी भवनों को 26 जनवरी से 29 जनवरी के बीच रोशनी से सुंदरता पूर्वक सजाया जाता है। हर वर्ष 29 जनवरी की शाम को अर्थात गणतंत्र दिवस के बाद अर्थात गणतंत्र की तीसरे दिन बीटिंग द रिट्रीट आयोजन किया जाता है। यह आयोजन तीन सेनाओं के एक साथ मिलकर सामूहिक बैंड वादन से आरंभ होता है जो लोकप्रिय मार्चिंग धुनें बजाते हैं। ड्रमर भी एकल प्रदर्शन (जिसे ड्रमर्स कॉल कहते हैं) करते हैं। ड्रमर्स द्वारा एबाइडिड विद मी (यह महात्मा गाँधी की प्रिय धुनों में से एक कहीं जाती है) बजाई जाती है और ट्युबुलर घंटियों द्वारा चाइम्‍स बजाई जाती हैं, जो काफ़ी दूरी पर रखी होती हैं और इससे एक मनमोहक दृश्‍य बनता है। इसके बाद रिट्रीट का बिगुल वादन होता है, जब बैंड मास्‍टर राष्‍ट्रपति के समीप जाते हैं और बैंड वापिस ले जाने की अनुमति मांगते हैं। तब सूचित किया जाता है कि समापन समारोह पूरा हो गया है। बैंड मार्च वापस जाते समय लोकप्रिय धुन सारे जहाँ से अच्‍छा बजाते हैं। ठीक शाम 6 बजे बगलर्स रिट्रीट की धुन बजाते हैं और राष्‍ट्रीय ध्‍वज को उतार लिया जाता हैं तथा राष्‍ट्रगान गाया जाता है और इस प्रकार गणतंत्र दिवस के आयोजन का औपचारिक समापन होता हैं।\n\nवर्ष 1950 में भारत के गणतंत्र बनने के बाद बीटिंग द रिट्रीट कार्यक्रम को अब तक दो बार रद्द करना पड़ा है, 27 जनवरी 2009 को वेंकटरमन का लंबी बीमारी के बाद आर्मी रिसर्च एंड रेफरल अस्पताल में निधन हो जाने के कारण बीटिंग द रिट्रीट कार्यक्रम रद्द कर दिया गया। वह देश के आठवें राष्ट्रपति थे और उनका कार्यकाल 1987 से 1992 तक रहा। इससे पहले 26 जनवरी 2001 को गुजरात में आए भूकंप के कारण बीटिंग द रिट्रीट कार्यक्रम को रद्द कर दिया गया था।\nगणतंत्र दिवस समारोह\n\nराष्ट्रपति भवन।\n", "id": "507942", "title": "बीटिंग रिट्रीट"}
{"url": "https://hi.wikipedia.org/wiki?curid=507943", "text": "गिरिधर व्यास\n\nबीकानेर में गिरिधर व्यास की सात फिट की मूंछें आज उनकी पहचान बन चुकी हैं। 25 साल से अपनी मूछें संवारते गिरिधर राजस्थान महोत्सव की शान हैं और वे बच्चों में भी खासे लोकप्रिय हैं। रक्षाबंधन के मौके पर इन्होंने बच्चों से अपनी मूछो पर राखी बंधवाई। फिल्म शराबी के नत्थू लाल की मूछों ने वाहवाही लूटी तो जैसे बीकानेर के गिरिधर को मानो पहचान का जरिया मिल गया। 1985 से मूछें बढ़ाना शुरू करने वाले गिरिधर की मूंछें उनके लिए परेशानी का सबब नहीं इनकी पहचान हैं। अपनी सात-सात फिट मूंछों को लेकर गिरिधर को कोई परेशानी नहीं होती। लेकिन सोते या लेटते समय वह अपनी मूछों को बाकायदा स्टैंड पर टांग देते हैं और जब उठते हैं तो उसे लपेट कर इस तरह गालों पर जूड़े की तरह बना लेते हैं जैसे हेडफोन लगाए हों। गिरिधर बताते हैं कि मूछें बढ़ाने के पीछे पत्नी की भी इच्छा थी, लेकिन उन्हें दुख इस बात का है कि पत्नी जिंदगी की बीच राह में उनका साथ छोड़ गई। लेकिन मूंछें आज भी उनका साथ दे रही हैं। ये मूछें ही उनका श्रृंगार हैं और बच्चे उनकी मूंछों के दीवाने हैं।\n", "id": "507943", "title": "गिरिधर व्यास"}
{"url": "https://hi.wikipedia.org/wiki?curid=507949", "text": "भारतीय दर्शन में परमाणु\n\nभारतीय दर्शन में परमाणु का उल्लेख पाश्चात्य विज्ञान से कई सदी पहले ही हो गया था। परमाणु और अणु, कई मतों के अनुसार एक ही तत्व से दो नाम हैं। भिन्न भिन्न दर्शन के अनुसार परमाणुओं का अपने तरीके से वर्णन किया गया हैं। परंतु इसका सारांश यह ही निकलता हैं कि परमाणु पदार्थ का सबसे सूक्ष्म अंग हैं, जिसका अधिक विभाजन साध्य नहीं।\n\nपरमाणु संस्कृत भाषा के दो शब्दों का मेल हैं - परम + अणु। परम अर्थात सर्वोत्कृष्ट तथा अणु अर्थात सबसे छोटा हिस्सा। ततः, परमाणु और अणु का स्थूल रूप से अर्थ एक ही हैं। पर चूँकि विज्ञान में अणु से लघु, उसके विभाजित अंगो को संबोधित किया गया हैं, इसलिए अविभाज्य परमाणु को अणु से भिन्न समझना गलत नहीं।\n\nवैशेषिक में चार भूतों के चार तरह के परमाणु माने हैं — पृथ्वी परमाणु, जल परमाणु, तेज परमाणु और वायु-परमाणु। पाँचवा भूत आकाश विभु है। इससे उसके टुकड़े नहीं हो सकते। परमाणु इसलिये मानने पड़े हैं कि जितने पदार्थ देखने में आते हैं सब छोटे छोटे टुकड़ों से बने हैं। इन टुकड़ों में से किसी एक को लेकर बराबर टुकड़े करते गए तो अंत में ऐसे टुकड़े होंगे जो दिखाई न पड़ेंगे।\n\nवैशेषिकों का सिद्धांत है कि कारण गुणपूर्वक ही कार्य के गुण होते हैं, अतः जैसे गुण परमाणु में होंगे वैसे ही गुण उनसे बनी हुई वस्तुओं में होगे। जैसे, गंध, गुरुत्व आदि जिस प्रकार पृथ्वी परमाणु में रहते हैं उसी प्रकार सब पार्थिव वस्तुओं में होते हैं।\n\nन्याय और वैशेषिक के मत से इन्हीं परमाणुओं के संयोग से पृथ्वी आदि द्रव्यों की उत्पत्ति हुई है जिसका क्रम प्रशस्तपाद भाष्य में इस प्रकार लिखा गया हैं - \nजब जीवों के कर्मकल के भोग का समय आता है तब महेश्वर की उस भोग के अनुकूल सृष्टि करने की इच्छा होती है। इस इच्छा के अनुसार जीवों के अद्दष्ट के बल से वायु परमाणुओं में चलन उत्पन्न होता है। इस चलन से उन परमाणुओं में परस्पर संयोग होता है। दो दो परमाणुओं के मिलने से 'द्वयणुक' उत्पन्न होते हैं। तीन द्वयणुक मिलने से 'त्रसरेणु'। चार द्वयणुक मिलने से 'चतुरणुक' इत्यादि उत्पन्न हो जाते हैं। इस प्रकार एक महान वायु उत्पन्न होता है। उसी वायु में जल परमाणुओं के परस्पर संयोग से जलद्वयणुक जलत्रसेरणु आदि की योजना होते होते महान जलनिधि उत्पन्न होता है। इस जलनिधि में पृथ्वी परमाणुओं के संयोग से द्वयणुकादी क्रम से महापृथ्वी उत्पन्न होती है। उसी जलनिधि में तेजस् परमाणुओं के परस्पर संयोग से महान तेजोराशि की उत्पत्ति होती है। इसी क्रम से चारो महाभूत उत्पन्न होते हैं। यही संक्षेप में वैशेषिकों का परमाणुवाद है। \n\nपरमाणु अत्यंत सूक्ष्म और केवल अनुमेय है। अतः\nकिसी छेद से आती हुई सूर्य की किरणों में जो छोटे छोटे धुल के कण दिखाई पड़ते हैं उनके टुकड़े करने से अणु होंगे। ये अणु भी जिन सूक्ष्मतिसूक्ष्म कणों से मिलकर बने होंगे उन्हीं का नाम परमाणु रखा गया है। तर्कामृत नाम के एक नवीन ग्रंथ में जो यह लिखा गया है कि सूर्य की आती हुई किरणों की बीच जो धूल के कण दिखाई पड़ते हैं उनके छठे भाग को परमाणु कहते हैं।\n\n", "id": "507949", "title": "भारतीय दर्शन में परमाणु"}
{"url": "https://hi.wikipedia.org/wiki?curid=507953", "text": "अग्नि-१\n\nअग्नि-1 मिसाइल स्वदेशी तकनीक से विकसित सतह से सतह पर मार करने वाली परमाणु सक्षम मिसाइल है। इसकी मारक क्षमता सात सौ किलोमीटर है। मिसाइल का परीक्षण ओड़िशा के बालासोर से करीब 100 किलोमीटर दूर व्हीलर द्वीप स्थित इंटीग्रेटेड टेस्ट रेंज [आइटीआर] से किया गया। 15 मीटर लंबी व 12 टन वजन की यह मिसाइल एक क्विंटल भार के पारंपरिक तथा परमाणु आयुध ले जाने में समक्ष है। मिसाइल को रेल व सड़क दोनों प्रकार के मोबाइल लांचरों से छोड़ा जा सकता है। अग्नि-१ में विशेष नौवहन प्रणाली लगी है जो सुनिश्चत करती है कि मिसाइल अत्यंत सटीक निशाने के साथ अपने लक्ष्य पर पहुंचे। इस मिसाइल का पहला परीक्षण 25 जनवरी 2002 को किया गया था। अग्नि-१ को डीआरडीओ की प्रमुख मिसाइल विकास प्रयोगशाला \"एडवास्ड सिस्टम्स लैबोरैटरी\" (एएसएल) द्वारा रक्षा अनुसंधान विकास प्रयोगशाला और अनुसंधान केंद्र इमारत (आरसीआई) के सहयोग से विकसित और भारत डायनामिक्स लिमिटेड (बीडीएल) हैदराबाद द्वारा एकीकृत किया गया था।\n\n\nअग्नि-५\n", "id": "507953", "title": "अग्नि-१"}
{"url": "https://hi.wikipedia.org/wiki?curid=507955", "text": "बकुची\n\nबकुची (\"Psoralea corylifolia\") औषधी के काम में प्रयुक्त होने वाला एक पौधा है।\n\nयह पौधा हाथ, सवा हाथ ऊँचा होता है। इसकी पत्तियाँ एक अँगुल चौड़ी होती हैं और डालियाँ पृथ्वी से अधिक ऊँची नहीं होतीं तथा इधर उधर दूर तक फैलती हैं। इसका फूल गुलाबी रंग का होता है। फूलों के झड़ने पर छोटी छोटी फलियाँ घोद में लगती हैं जिनमें दो से चार तक गोल गोल चौड़े और कुछ लंबाई लिए दाने निकलते हैं। दानों का छिलका काले रंग का, मोटा और ऊपर से खुरदार होता है। छिलके के भीतर सफेद रंग की दो दालें होती हैं जो बहुत कड़ी होती हैं और बड़ी कठिनाई से टूटती हैं। बीज से एक प्रकार की सुगंध भी आती है। यह औषधी में काम आता है। वैद्यक में इसका स्वाद मीठापन और चरपरापन लिए कड़वा बताया गया है और इसे ठंढ़ा, रुचिकर, सारक, त्रिदोषध्न और रसायन माना है। इसे कुष्टनाशक और त्वग्रोग की औषधि भी बतलाया है। कहीं कहीं काले फूल की भी बहुत होती है।\n\nइसे सोमराजी, कृष्णफल, वाकुची, पूतिफला, बेजानी, कालमेषिका, अबल्गुजा, ऐंदवी, शूलोत्था, कांबोजी, सुपर्णिका आदि नामों से भी जाना जाता है।\n\n", "id": "507955", "title": "बकुची"}
{"url": "https://hi.wikipedia.org/wiki?curid=507976", "text": "युडिकॉट\n\nयुडिकॉट​ () सपुष्पक पौधों का एक समूह है जिनके बीजों के दो हिस्से (बीजपत्र) होते हैं, जिसके विपरीत मोनोकॉट () पौधों के बीजों में एक ही बीजपत्र होता है। फूलधारी (सपुष्पक) पौधों की यही दो मुख्य श्रेणियाँ हैं।\n\nइन्हें पहले द्विबीजपत्री () बुलाया जाता था लेकिन वह एक मोनोफेलटिक (एक ही पूर्वज जाति से फैला) समूह नहीं है जबकि युडिकॉट​ में वही द्विबीजपत्री शामिल किये जाते हैं जो एक मोनोफेलटिक गुट की जातियाँ हैं। युडिकॉट​ समूह में आने वाले सभी के फूलों के पराग की यह भी विशेषता है कि उसके कणों में अक्ष के साथ चलने वाली तीन नालियाँ (कटी हुई धारियाँ) होती हैं - यदि पराग के कण के ध्रुव से देखा जाए तो उसके तीन हिस्से दीखते हैं। अनुवांशिकी (जेनेटिक) अनुसंधान से पता चला है कि इन पौधों में और भी बहुत से सांझे गुण होते हैं।\n\n", "id": "507976", "title": "युडिकॉट"}
{"url": "https://hi.wikipedia.org/wiki?curid=507998", "text": "बार्बी एण्ड द डायमंड कासल\n\nबार्बी एण्ड द डायमंड कासल () एक २००८ प्रत्यक्ष-से-वीडियो कंप्यूटर एनिमेटेड फिल्म है। यह फिल्म 13 समग्र बार्बी फिल्म श्रृंखला में और इस बार्बी फिल्म श्रृंखला में तृतीय संगीतमय फिल्म है। फिल्म के मूल अंग्रेजी संस्करण , जो कम्प्यूटर जनित बार्बी फिल्म श्रृंखला में बार्बी आवाज उठाई है कि आवाज सुविधाएँ। हिंदी डबिंग संस्करण बार्बी के रूप में पिंकी राजपूत सुविधाएँ। भारत में इस चलचित्र की VCD \"बार्बी और डायमंड कासल\" के नाम से उपलब्ध है।\n\nगाने अंग्रेजी में थे। गाने डब संस्करण में हिंदी नहीं थे अनुवाद किया गया।\n", "id": "507998", "title": "बार्बी एण्ड द डायमंड कासल"}
{"url": "https://hi.wikipedia.org/wiki?curid=508007", "text": "आईडीई की सूची\n\nनीचे प्रमुख आईडीई पैकेजों की सूची दी गई है।\n\n\n", "id": "508007", "title": "आईडीई की सूची"}
{"url": "https://hi.wikipedia.org/wiki?curid=508024", "text": "महात्मा गांधी की हत्या\n\nमोहनदास करमचंद गांधी की हत्या 30 जनवरी 1948 की शाम को नई दिल्ली स्थित बिड़ला भवन में गोली मारकर की गयी थी। वे रोज शाम को प्रार्थना किया करते थे। 30 जनवरी 1948 की शाम को जब वे संध्याकालीन प्रार्थना के लिए जा रहे थे तभी नाथूराम गोडसे नाम के व्यक्ति ने पहले उनके पैर छुए और फिर सामने से उन पर बैरेटा पिस्तौल से तीन गोलियाँ दाग दीं। उस समय गान्धी अपने अनुचरों से घिरे हुए थे।\n\nइस मुकदमे में नाथूराम गोडसे सहित आठ लोगों को हत्या की साजिश में आरोपी बनाया गया था। इन आठ लोगों में से तीन आरोपियों शंकर किस्तैया, दिगम्बर बड़गे, वीर सावरकर, में से दिगम्बर बड़गे को सरकारी गवाह बनने के कारण बरी कर दिया गया। शंकर किस्तैया को उच्च न्यायालय में अपील करने पर माफ कर दिया गया। वीर सावरकर के खिलाफ़ कोई सबूत नहीं मिलने की वजह से अदालत ने जुर्म से मुक्त कर दिया। बाद में सावरकर के निधन पर भारत सरकार ने उनके सम्मान में एक डाक टिकट जारी किया। \n\nऔर अन्त में बचे पाँच अभियुक्तों में से तीन - गोपाल गोडसे, मदनलाल पाहवा और विष्णु रामकृष्ण करकरे को आजीवन कारावास हुआ तथा दो- नाथूराम गोडसे व नारायण आप्टे को फाँसी दे दी गयी।\nबिड़ला भवन में शाम पाँच बजे प्रार्थना होती थी लेकिन गान्धीजी सरदार पटेल के साथ मीटिंग में व्‍यस्‍त थे। तभी सवा पाँच बजे उन्‍हें याद आया कि प्रार्थना के लिए देर हो रही है। 30 जनवरी 1948 की शाम जब बापू आभा और मनु के कन्धों पर हाथ रखकर मंच की तरफ बढ़े कि उनके सामने नाथूराम गोडसे आ गया। उसने हाथ जोड़कर कहा - \"नमस्‍ते बापू!\" गान्धी के साथ चल रही मनु ने कहा - \"भैया! सामने से हट जाओ, बापू को जाने दो। बापू को पहले ही देर हो चुकी है।\" लेकिन गोडसे ने मनु को धक्‍का दे दिया और अपने हाथों में छुपा रखी छोटी बैरेटा पिस्टल से गान्धी के सीने पर एक के बाद एक तीन गोलियाँ दाग दीं। दो गोली बापू के शरीर से होती हुई निकल गयीं जबकि एक गोली उनके शरीर में ही फँसी रह गयी। 78 साल के महात्‍मा गान्धी की हत्‍या हो चुकी थी। बिड़ला हाउस में गान्धी के शरीर को ढँककर रखा गया था। लेकिन जब उनके सबसे छोटे बेटे देवदास गान्धी वहाँ पहुँचे तो उन्‍होंने बापू के शरीर से कपड़ा हटा दिया ताकि दुनिया शान्ति और अहिंसा के पुजारी के साथ हुई हिंसा को देख सके।\n\nन्यायालय में नाथूराम गोडसे द्वारा दिये गये बयान के अनुसार जिस पिस्तौल से गान्धी जी को निशाना बनाया गया वह उसने दिल्ली में एक शरणार्थी से खरीदी थी।\n\nगान्धी की हत्या करने के मामले में मुख्य अभियुक्त नाथूराम गोडसे सहित कुल आठ व्यक्तियों को आरोपी बनाकर मुकदमा चलाया गया था। उन सबके नाम इस प्रकार हैं:\n\nबिड़ला भवन में प्रार्थना सभा के दौरान गान्धी पर 10 दिन पहले भी हमला हुआ था। मदनलाल पाहवा नाम के एक पंजाबी शरणार्थी ने गान्धी को निशाना बनाकर बम फेंका था लेकिन उस वक्‍त गान्धी बाल-बाल बच गये। बम सामने की दीवार पर फटा जिससे दीवार टूट गयी। गान्धी ने कभी नहीं सोचा होगा कि कोई उन्‍हें जान से मारना चाहता है। गान्धी ने दिल्ली में अपना पहला आमरण अनशन शुरू किया था जिसमें साम्प्रदायिक हिंसा को तत्काल समाप्त करने और पाकिस्तान को 50 करोड़ रुपये का भुगतान करने के लिये कहा गया था। गान्धी जी को डर था कि पाकिस्तान में अस्थिरता और असुरक्षा से भारत के प्रति उनका गुस्सा और बढ़ जायेगा तथा सीमा पर हिंसा फैल जायेगी। गान्धी की जिद को देखते हुए सरकार ने इस रकम का भुगतान कर दिया लेकिन हिन्दू संगठनों को लगा कि गान्धी जी मुसलमानों को खुश करने के लिये चाल चल रहे हैं। बम ब्‍लास्‍ट की इस घटना को गान्धी के इस फैसले से जोड़कर देखा गया। नाथूराम इससे पहले भी बापू के हत्या की तीन बार (मई 1934 और सितम्बर 1944 में) कोशिश कर चुका था, लेकिन असफल होने पर वह अपने दोस्त नारायण आप्टे के साथ वापस बम्बई चला गया। इन दोनों ने दत्तात्रय परचुरे और गंगाधर दंडवते के साथ मिलकर बैरेटा (Beretta) नामक पिस्टल खरीदी। असलहे के साथ ये दोनों 29 जनवरी 1948 को वापस दिल्ली पहुँचे और दिल्ली स्टेशन के रिटायरिंग रूम नम्बर 6 में ठहरे।\n\nदेश को आजाद हुए अभी महज पाँच महीने ही बीते थे कि मीडिया में पण्डित नेहरू और सरदार पटेल के बीच मतभेदों की खबर आने लगी थी। गान्धी ऐसी खबरें सामने आने से बेहद दुखी थे और वे इसका जवाब देना चाहते थे। वह तो यहाँ तक चाहते थे कि वे स्वयं सरदार पटेल को इस्‍तीफा देने को कह दें ताकि नेहरू ही सरकार का पूरा कामकाज देखें। लेकिन ऐसा नहीं हो सका। उन्‍होंने 30 जनवरी 1948 को पटेल को बातचीत के लिये चार बजे शाम को बुलाया और प्रार्थना खत्‍म होने के बाद इस मसले पर बातचीत करने को कहा। लेकिन नियति को यह मंजूर नहीं था। पटेल अपनी बेटी मणिबेन के साथ तय समय पर गांन्धी के पास पहुँच गये थे। पटेल के साथ मीटिंग के बाद प्रार्थना के लिये जाते समय गान्धी गोडसे की गोलियों का शिकार हो गये।\n\nगान्धी कहा करते थे कि उनकी जिन्दगी ईश्‍वर के हाथ में है और यदि उन्‍हें मरना हुआ तो कोई बचा नहीं सकता है। उन्‍होंने एक बार कहा था-\"जो आज़ादी के बजाय सुरक्षा चाहते हैं उन्‍हें जीने का कोई हक नहीं है।\" हालांकि बिड़ला भवन के गेट पर एक पहरेदार जरूर रहता था। तत्‍कालीन गृह मन्त्री सरदार पटेल ने एहतियात के तौर पर बिड़ला हाउस पर एक हेड कांस्‍टेबल और चार कांस्‍टेबलों की तैनाती के आदेश दिये थे। गान्धी की प्रार्थना के वक्‍त बिड़ला भवन में सादे कपड़ों में पुलिस तैनात रहती थी जो हर संदिग्‍ध व्यक्ति पर नजर रखती थी। हालांकि पुलिस ने सोचा कि एहतियात के तौर पर यदि प्रार्थना सभा में हिस्‍सा लेने के लिए आने वाले लोगों की तलाशी लेकर उन्‍हें बिड़ला भवन के परिसर में घुसने की इजाजत दी जाये तो बेहतर रहेगा। लेकिन गान्धी जी को पुलिस का यह आइडिया पसन्द नहीं आया। पुलिस के डीआईजी लेवल के एक अफसर ने भी गान्धी से इस बारे में बात की और कहा कि उनकी जान को खतरा हो सकता है लेकिन गान्धी नहीं माने।\n\nबापू की हत्या के बाद नन्दलाल मेहता द्वारा दर्ज़ एफआईआर के मुताबिक़ उनके मुख से निकला अन्तिम शब्द 'हे राम' था। लेकिन स्वतन्त्रता सेनानी और गान्धी के निजी सचिव के तौर पर काम कर चुके वी० कल्याणम् का दावा है कि यह बात सच नहीं है। उस घटना के वक़्त गान्धी के ठीक पीछे खड़े कल्‍याणम् ने कहा कि गोली लगने के बाद गान्धी के मुँह से एक भी शब्‍द निकलने का सवाल ही नहीं था। हालांकि गान्धी अक्‍सर कहा जरूर करते थे कि जब वह मरेंगे तो उनके होठों पर राम का नाम ही होगा। यदि वह बीमार होते या बिस्‍तर पर पड़े होते तो उनके मुँह से जरूर 'राम' निकलता। गान्धी की हत्‍या की जाँच के लिये गठित आयोग ने उस दिन राष्‍ट्रपिता के सबसे करीब रहे लोगों से पूछताछ करने की जहमत भी नहीं उठायी। फिर भी यह दुनिया भर में मशहूर हो गया कि गान्धी के मुँह से निकले आखिरी शब्‍द 'हे राम' थे। लेकिन इसे कभी साबित नहीं किया जा सका। इस बात की भी कोई जानकारी नहीं मिलती कि गोली लगने के बावजूद उन्हें अस्पताल ले जाने के बजाय बिरला हाउस में ही वापस क्यों ले जाया गया? \n\nयह भी माना जाता है कि महात्मा गान्धी के एक पारिवारिक मित्र ने उनकी अस्थियाँ लगभग 62 साल तक गोपनीय जगह पर रखीं जिसे 30 जनवरी 2010 को डरबन के समुद्र में प्रवाहित किया गया। \n\nदुनिया को परमाणु क्षमता से रू-ब-रू कराने के बाद इसकी विध्वंसक शक्ति के दुरुपयोग की आशंका से परेशान अल्बर्ट आइंस्टीन अहिंसा के पुजारी महात्मा गांधी से मिलने को बेताब थे। परन्तु उनकी यह इच्छा पूरी नहीं हो सकी। अल्बानो मुलर के संकलन के अनुसार 1931 में बापू को लिखे एक पत्र में आइंस्टीन ने उनसे मिलने की इच्छा जताई थी। आइंस्टीन ने पत्र में लिखा था-\"आपने अपने काम से यह साबित कर दिया है कि ऐसे लोगों के साथ भी अहिंसा के जरिये जीत हासिल की जा सकती है जो हिंसा के मार्ग को खारिज नहीं करते। मैं उम्मीद करता हूँ कि आपका उदाहरण देश की सीमाओं में बँधा नहीं रहेगा बल्कि अन्तर्राष्ट्रीय स्तर पर स्थापित होगा। मैं उम्मीद करता हूँ कि एक दिन मैं आपसे मुलाकात कर पाऊँगा।\" \n\nआइंस्टीन ने बापू के बारे में लिखा है कि महात्मा गान्धी की उपलब्धियाँ राजनीतिक इतिहास में अद्भुत हैं। उन्होंने देश को दासता से मुक्त कराने के लिये संघर्ष का ऐसा नया मार्ग चुना जो मानवीय और अनोखा है। यह एक ऐसा मार्ग है जो पूरी दुनिया के सभ्य समाज को मानवता के बारे में सोचने को मजबूर करता है। उन्होंने लिखा कि हमें इस बात पर प्रसन्न होना चाहिये कि तकदीर ने हमें अपने समय में एक ऐसा व्यक्ति तोहफे में दिया जो आने वाली पीढ़ियों के लिये पथ प्रदर्शक बनेगा।\n\nकांग्रेस गान्धी को अपना आदर्श बताते नहीं थकती जबकि उसी पार्टी के लोग गान्धी के जीते जी उनका निरादर किया करते थे। बिहार के तत्कालीन गवर्नर मॉरिस हैलेट के एक नोट से यह बात साफ हो जाती है। \nअपने सम्पूर्ण जीवनकाल में महात्मा गान्धी ने करीब 35 हजार पत्र लिखे। इन पत्रों में बापू अपने सहयोगियों, शिष्यों, मित्रों, सम्बन्धियों आदि को उनके छद्म नाम से सम्बोधित करते थे। मसलन, सरोजिनी नायडू को बापू \"माई डियर पीसमेकर!\", \"सिंगर एंड गार्डियन ऑफ माई सोल!\", \"माई डियर फ्लाई!\" आदि से सम्बोधित करते थे, जबकि राजकुमारी अमृत कौर को \"माई डियर रेबल!\" कहते थे। लियो टॉल्सटाय को बापू सर और एडोल्फ हिटलर व एल्बर्ट आइंस्टीन को \"माई डियर फेंड!\" कहते थे।\n\n\"कलेक्टेड वर्क्स ऑफ महात्मा गान्धी\" वॉल्यूम-54 के अनुसार महात्मा गान्धी ने आइंस्टीन के पत्र का जवाब 18 अक्टूबर 1931 को दिया था। जवाब में उन्होंने लिखा - \"सुन्दरम् (गान्धी जी के दोस्त) के माध्यम से मुझे आपका सुन्दर पत्र मिला। मुझे इस बात की सन्तुष्टि मिली कि जो काम मैं कर रहा हूँ वह आपकी दृष्टि में सही है। मैं उम्मीद करता हूँ कि भारत में मेरे आश्रम में आपसे मेरी आमने सामने मुलाकात होगी।\"\n\nक्या यह दायित्व जवाहर लाल नेहरू जो देश के प्रधान मन्त्री थे, अथवा सरदार पटेल, जो गृह मन्त्री थे उनका नहीं था? आखिर 20 जनवरी 1948 को पाहवा द्वारा गान्धीजी की प्रार्थना-सभा में बम-विस्फोट के ठीक 10 दिन बाद उसी प्रार्थना सभा में उसी समूह के एक सदस्य नाथूराम गोडसे ने गान्धी के सीने में 3 गोलियाँ उतार कर उन्हें सदा सदा के लिये समाप्त कर दिया। हत्यारिन राजनीति शीर्षक से लिखित एक कविता में यह सवाल (\"साजिश का पहले-पहल शिकार सुभाष हुए, जिनको विमान-दुर्घटना में था मरवाया; फिर मत-विभेद के कारण गान्धी का शरीर, गोलियाँ दागकर किसने छलनी करवाया?\") बहुत पहले इन्दिरा गान्धी की मृत्यु के पश्चात् सन् 1984 में ही उठाया गया था जो आज तक अनुत्तरित है।\n\nइस मुकदमे में शंकर किस्तैया, गोपाल गौड़से, मदनलाल पाहवा, दिगम्बर बड़गे, नारायण आप्टे, वीर सावरकर, नाथूराम गोडसे और विष्णु रामकृष्ण करकरे कुल आठ लोगों को हत्या की साजिश में आरोपी बनाया गया था। इन आठ लोगों में से दिगम्बर बड़गे सरकारी गवाह बनने के कारण बरी कर दिया गया। वीर सावरकर के खिलाफ़ कोई सबूत नहीं जुटाया जा सका अत: उन्हें भी अदालत ने जुर्म से मुक्त कर दिया। शंकर किश्तैया को निचली अदालत से आजीवन कारावास का हुक्म हुआ था परन्तु बड़ी अदालत ने अपील करने पर उसकी सजा माफ कर दी। \n\nऔर अन्त में बचे पाँच अभियुक्तों में से गोपाल गौड़से, मदनलाल पाहवा और विष्णु रामकृष्ण करकरे को आजीवन कारावास तथा नाथूराम गोडसे व नारायण आप्टे को फाँसी की सजा दी गयी।\n\n\n", "id": "508024", "title": "महात्मा गांधी की हत्या"}
{"url": "https://hi.wikipedia.org/wiki?curid=508026", "text": "रघुनाथ विनायक धुलेकर\n\nरघुनाथ विनायक धुलेकर (7 जनवरी 1891 — 22 फरवरी, 1980) भारतीय स्वतंत्रता संग्राम के प्रमुख सेनानी, लेखक, प्रथम लोकसभा के सदस्य तथा भारतीय संविधान सभा के सदस्य थे। उन्होने भारत छोड़ो आन्दोलन तथा दांडी मार्च में सक्रिय भूमिका निभाई थी। \n\nधुलेकर जी का जन्म उत्तर प्रदेश के झाँसी में हुआ था। १० मई १९१२ को उनका विवाह जानकी से हुआ। उन्होने कोलकाता विश्वविद्यालय से १९१४ में बीए की डिग्री प्राप्त की और १९१६ में इलाहाबाद विश्वविद्यालय से एम ए की उपाधि प्रप्त की। झांसी में उन्होने वकालत करना शुरू किया।\n\nआर वी धुलेकर द्वारा हिन्दी भाषा को प्रतिष्ठित करने एवं जन मानस की भाषा बनाने के लिए 10 दिसंबर 1946 को संविधान सभा में कहा गया था कि :\n\n\n\n\n\n\n\n\n\n\n\n", "id": "508026", "title": "रघुनाथ विनायक धुलेकर"}
{"url": "https://hi.wikipedia.org/wiki?curid=508031", "text": "सौर वर्ष\n\n365 days =1 सौर वर्ष\n", "id": "508031", "title": "सौर वर्ष"}
{"url": "https://hi.wikipedia.org/wiki?curid=508035", "text": "अग्नि-२\n\nअग्नि द्वितीय (अग्नि-२) भारत की मध्यवर्ती दुरी बैलिस्टिक प्रक्षेपास्त्र है। इसे रक्षा अनुसंधान एवं विकास संगठन ने विकसित किया है। यह अत्याधुनिक तकनीक से बनी 21 मीटर लंबी और 1.3 मीटर चौड़ी अग्नि-२ मिसाइल परमाणु हथियारों से लैस होकर 1 टन पेलोड ले जाने में सक्षम है। 3 हजार किलोमीटर तक के दायरे में इस्तेमाल की जाने वाली इस मिसाइल में तीन चरणों का प्रोपल्शन सिस्टम लगाया गया है। इसे हैदराबाद की प्रगत (उन्नत) प्रणाली प्रयोगशाला (Advanced Systems Laboratory) ने तैयार किया है।\n", "id": "508035", "title": "अग्नि-२"}
{"url": "https://hi.wikipedia.org/wiki?curid=508041", "text": "ऑगस्टस डी लुका\n\nऑगस्टस डी लुका ( - जुलै १,१९५५ - नेपल्स) इटालियन छायाचित्रकार.\n\n\n", "id": "508041", "title": "ऑगस्टस डी लुका"}
{"url": "https://hi.wikipedia.org/wiki?curid=508057", "text": "लाज़िम्पाट\n\nलाजिम्पाट काठमाडौं के लग भाग बिच भाग मैं है जो पूर्व राजा के दरबार के पासा है। इश क्षेत्र मैं बहुत देश के राज्दूत का निवास है जहाँ ईन्डिया और ब्रिटिश का भि राज्दुताबास है।", "id": "508057", "title": "लाज़िम्पाट"}
{"url": "https://hi.wikipedia.org/wiki?curid=508077", "text": "भोपाल मेट्रो\n\nभोपाल मेट्रो भोपाल शहर भारत के लिए एक प्रस्तावित त्वरित यातायात परियोजना है।इस प्रणाली को ३ गलियारों में विभाजित किया गया है, जिसकी कुल लंबाई २८.५ किलोमीटर है। इस परियोजना पर लगभग खर्च होंगे.\n20 दिसम्बर 2011 को मुख्यमंत्री शिवराज सिंह चौहान ने दिल्ली मेट्रो रेल निगम (डीएमआरसी) को भोपाल मेट्रो के लिए एक विस्तृत परियोजना रिपोर्ट तैयार करने के आदेश दिये. डीएमआरसी के 6 महीने के भीतर विस्तृत परियोजना रिपोर्ट प्रस्तुत करेंगी. विस्तृत परियोजना रिपोर्ट तैयार करने में लगभग खर्च होंगें. परियोजना कि लागत को राज्य और केन्द्र द्वारा साझा जाएगा.\nतीन गलियारों को डीएमआरसी द्वारा प्रस्तावित किया गया है।\n\n", "id": "508077", "title": "भोपाल मेट्रो"}
{"url": "https://hi.wikipedia.org/wiki?curid=508087", "text": "रामप्रसाद निरंजनी\n\nरामप्रसाद निरंजनी हिंदी के प्रथम प्रौढ़ गद्यलेखक माने जाते हैं। आप पटियाला दरबार में कथावाचक थे। पटियाला रियासत की महारानी देसो (देस कौर) को सुनाने के लिए ही आपने एकमात्र रचना 'भाषा योगवाशिष्ठ' (सन् १७४१) का परिमार्जित खड़ी बोली गद्य में प्रणयन किया था। बीच बीच में संस्कृत के शुद्ध तत्सम शब्द और हिंदी के कतिपय पुराने प्रयोग भी उपलब्ध होते हैं।\n\nइनका यह ग्रन्थ लल्लूलाल द्वारा रचे प्रेमसागर से बहुत पहले रचा गया था। अतः यह कहना कि गलत है कि आधुनिक मानक हिन्दी का विकास फोर्ट विलियम कालेज में लल्लूलाल ने जॉर्ज ग्रियर्सन की प्रेरणा से प्रेमसागर रचकर किया था।\n\n", "id": "508087", "title": "रामप्रसाद निरंजनी"}
{"url": "https://hi.wikipedia.org/wiki?curid=508088", "text": "रामदहिन मिश्र\n\nरामदहिन मिश्र (चैत्र पूर्णिमा सं. १९४३ वि. - १ दिसम्बर १९५२) हिन्दी साहित्यकार, प्रकाशक एवं साहियशास्त्री थे।\n\nइनका जन्म चैत्र पूर्णिमा सं. १९४३ वि. ग्राम पथार, जिला आरा (बिहार) के शाकद्वीपीय परिवार में हुआ था। प्रारंभिक शिक्षा घर पर ही हुई और बाद में साहित्य तथा संस्कृत व्याकरणादि की शिक्षा डुमरॉव एवं टेकरी संस्कृत पाठशाला से मिली थी। इसके पश्चात् ये काशी गए और वहीं से व्याकरण, वेदांत, न्याय एवं अंग्रेजी का सम्यक् अध्ययन किया।\n\nइनका सबसे पहला लेख 'बिहार बंधु' (सन् १९०७ ई.) में प्रकाशित हुआ जिससे इनके साहित्यिक जीवन का सूत्रपात्र हुआ। सन १९०३ ई. में इन्होंने निजी प्रकाशन ग्रंथमाला कार्यालय की स्थापना की। ये १९२८ ई. तक प्रकाशन का व्यवसाय और अध्यापनकार्य साथ-साथ चलाते रहे। तत्पश्चात् अध्यापन की नौकरी त्याग दी और पूरी तरह से प्रकाशन व्यवसाय में जुट गए। इन्होंने सन १९३७ से 'किशोर' का संपादन करना शुरू किया। १९४३ ई. में प्रकाशन का संपूर्ण कार्यभार अपने पुत्र के ऊपर छोड़कर स्वयं एकांत साहित्यसाधना में लीन हुए। इनका निधन १ दिसम्बर १९५२ ई. को वाराणसी में हुआ।\n\n'काव्यालोक' (द्वितीय उद्योत, १९४० ई.), 'काव्यदर्पण' (१९४७ ई.), 'काव्य में अप्रस्तुत योजना' (१९५० ई.) और 'काव्यविमर्श' इनके प्रधान ग्रंथ हैं। 'काव्यदर्पण' संस्कृत ग्रंथ 'काव्यप्रकाश' और साहित्यदर्पण की पद्धति का ही ग्रंथ है जिसमें काव्य के सर्वगों का विवेचन किया गया है। उदाहरण में आधुनिक कविताओं को रखा गया है, जो इसकी महत्वपूर्ण विशेषताओं में से है। 'काव्यालोक' में शब्दशक्ति - अभिधा, लक्षणा, व्यंजना-आदि का सूक्ष्मातिसूक्ष्म भेद प्रभेदों के साथ विस्तार से वर्णन किया गया है। इसी प्रकार साहित्य, काव्य, कवि आदि का गभीर विवेचन-विश्लेषण 'काव्यविमर्श' में हुआ है। इस तरह, उन्होंने काव्य के सर्वांगों पर गंभीरता से विचार किया है।\n\nउन्होंने पाश्चात्य और पौर्वात्य साहित्यशास्त्र का तुलनात्मक अध्ययन प्रस्तुत किया।\n", "id": "508088", "title": "रामदहिन मिश्र"}
{"url": "https://hi.wikipedia.org/wiki?curid=508089", "text": "रामानन्द राय\n\nरामानंद राय उड़ीसा के राजा गजपति प्रतापरुद्रदेव के अधीनस्थ विद्यानगर के शासक थे। यह भक्त, सुकवि, विरक्त तथा कृष्ण तत्व के विशिष्ट ज्ञाता थे। \n\nइनके पिता का नाम भवानंद राय था तथा जन्म संभवत: कटक के पास सं. १५२० के लगभग हुआ था। दक्षिण यात्रा को जाते हुए विद्यानगर में श्री गौरांग से इनका मिलन हुआ और कई दिनों तक सत्संग रहा। जब श्री गौर नीलाचल पुरी में रहने लगे तब यह भी संसार त्यागकर उन्हीं के सेवासत्संग में अंत तक रहे। इनका रचित 'जगन्नाथवल्लभ नाटक' श्रीगौर को अत्यंत प्रिय था। सं. १५९१ में इनकी मृत्यु हुई। इनका ब्रजबुली में रचा हुआ एकाध पद मिलता है।\n", "id": "508089", "title": "रामानन्द राय"}
{"url": "https://hi.wikipedia.org/wiki?curid=508091", "text": "रायमल्ल\n\nसन् १४६९ ई. में उदयसिंह महाराणा कुंभा को मारकर मेवाड़ का स्वामी बना। मेवाड़ के सरदारों ने छिपे छिपे इसका विरोध कर उसके छोटे भाई रायमल्ल को राज्य लेने के लिए बुलाया। अनेक लड़ाइयों में उदयसिंह को हराकर रायमल्ल सन् १४७४ में गद्दी पर बैठा। उदयसिंह के उकसाने पर मालवा के सुल्तान गयासुद्दीन ने रायमल्ल पर आक्रमण किया किंतु बुरी तरह से हारा। उसके बाद भी रायमल्ल और मालवा के सुल्तानों की लगातार शत्रुता रही। रायमल्ल ने सोलंकी, झाला आदि अनेक राजवंशियों को शरण देकर अपने राज्य में जागीरें दीं। उसने अनेक पुण्य कार्य भी किए। सन् १५०९ में रायमल्ल की मृत्यु हुई।\n", "id": "508091", "title": "रायमल्ल"}
{"url": "https://hi.wikipedia.org/wiki?curid=508094", "text": "रायोलाइट\n\nरायोलाइट (Rhyolite) एक आग्नेय शैल है।\n\nरायोलाइट (Rhyolite) शब्द का सर्वप्रथम प्रयोग फॉन रिख्योफेन ने सन् १८६१ में किया था। यह ग्रीक शब्द रायक्स (Rhyax) से निकला है, जिसका आशय 'लावा की धारा' होता है। रायोलाइट अधिसिलिक शैल है, जिसमें लावा प्रवाह के चिह्न भली भाँति देखे जा सकते हैं। यह ग्रैनाइट से अत्यधिक साम्य रखता है। रायोलाइट मोटी चादरों, या स्तरों में पाया जाता है। अधिसिलिक होने के करण लावा अपेक्षाकृत अधिक श्यान होता है और रायोलाइट स्तरों की मोटाई उनके विस्तार की तुलना में अल्पसिलिक (basic) लावाओं से कहीं अधिक होती है।\n\nरायोलाइट सामान्यत: सूक्ष्म दानेदार होते हैं और उनमें लावा की प्रवाहशीलता के चिह्न देखे जा सकते हैं। प्रवाहशीलता के ही कारण उनका स्वरूप पट्टित् या पट्टिदार भी होता है। प्राय: उनका गठन पॉर्फ़िराइटी (porphyritic) होता है। स्फटिक (quartz) तथा सेनिडीन (sanidine), या कभी कभी ऑलिगोक्लेस (oligoclase) के अपेक्षाकृत इसके बृहत् और प्राय: संक्षारित क्रिस्टल होते हैं। कभी तो स्फटिक के बृहत् क्रिस्टलों का प्राधान्य रहता है और कभी क्रिस्टल इतने छोटे होते हैं कि आँखों से इन्हें देखना भी कठिन होता है। आधार द्रव्य (ground mass) प्राय: सघन तथा सूक्ष्मकणिक होता है और टूटने पर शंखाभ भंग दिखाई पड़ता है। रायोलाइट का रंग सामान्यतः हलका श्वेत, पीला, भूरा, या गुलाबी होता है। इसमें कभी कभी छोटी बड़ी, गोलाकार संरचनाएँ भी दिखाई पड़ती हैं।\n\nरायोलाइट के मुख्य खनिज स्फटिक, सेनिडीन, ऑलिगोक्लेस, काला अभ्रक, हार्नब्लेंड तथा काँच हैं। सहायक खनिजों में मैग्नेटाइट, श्वेत अभ्रक, ट्रिडीमाइट, टाइटेनाइट, ऐपाटाइट, ज़रकॉनन, ऐनाटेस, टूरमैलीन, फ्लुओराइट, कुरुविंद, पुखराज आदि उल्लेखनीय हैं।\n\nरासायनिक संघटन के आधार पर रायोलाइट का वर्गीकरण दो भागों में किया जा सकता है: सोडा रायोलाइट एवं पोटैश रायोलाइट। सोडा रायोलाइट के अंतर्गत ऐनॉर्थोक्लेस, या सोडा सेनिडीन, ऐल्बाइट और स्फटिक, ट्रिडीमाइट या क्रिस्टोबलाइट, सोडा ऐंफिबोल या सोडा-पाइरॉक्सीन आते हैं। सोडा रायोलाइट (soda Rhyolite) को पैटेलेराइट (Pantellerite) भी कहते हैं।\n\nपोटैश रायोलाइट के अंतर्गत ऑर्थोक्लेस, या सेनिडीन, फ़ेल्सपार आदि आते हैं, जो कुछ अधिकता से पाए जाते हैं और कुछ विरल हैं, जैसे औज़ाइट, या हाइपरस्थीन।\n\nरायोलाइट के एक विशेष प्रकार का नाम नेवाडाइट (Nevadite) रखा गया है। सुविकसित क्रिस्टल अत्यंत न्यून मात्रा वाले आधार द्रव्य (ground mass) में अंत:स्थापित होते हैं। आधार द्रव्य का अनुपात इतना कम रहता है कि प्रथम दृष्टि में ये शैल वितलीय (plutonic) मालूम पड़ते हैं। ये बृहत् क्रिस्टल (phenocryts) संक्षारण संरचना (corrosion structure) को प्रदर्शित करते हैं।\n\nपृथ्वी के गर्भ में उत्पन्न मैग्मा धरती तल पर फैलते समय तेजी से ठंडा होता है। इस द्रुत शीतलन के कारण खनिजों का आकार सूक्ष्मतर हो जाता है और कभी कभी तो लावा नितांत काँचाभ (glassy) रूप में ढल जाता है। रायोलाइट के ऐसे काँचाभ रूप को ऑब्सीडियन (Obsidian), या पिचस्टोन (Pitchstone) कहते हैं। रायोलाइट लावा दूर तक नहीं फैल पाता, अत: रायोलाइट के मोटे मोटे स्तर (flows) बन जाते हैं। अधिक श्यानता के कारण ही रायोलाइट लावा के उच्च ताप (high temperature) के द्योतक हैं।\n\nराजस्थान प्रदेश के जोधपुर जिले के मलानी क्षेत्र में कैंब्रियन पूर्व महाकल्प (Pre-cambrian era) के रायोलाइट पाए जाते हैं। कई हजार वर्ग मील में फैले हुए ये लावास्तर आंशिक रूप से काँचाभ है और बादामाकार संरचना प्रदर्शित करते हैं। रायोलाइट के स्तर टफ़् (tuff) एवं ज्वालाश्मचय (agglomerate) के सग संस्तरित हैं। उत्तर प्रदेश में सोनघाटी और मध्य प्रदेश के सरगुजा तथा डोंगरगढ़ जिलों में भी समकालीन रायोलाइटी टफ़् मिलते हैं।\n\nगुजरात में बड़ोदरा (बड़ौदा) के निकट पावागढ़ की पहाड़ी का शीर्ष और जूनागढ़ के निकट ओशाम पहाड़ी रायोलाइट के स्तरों से ही बनी है। पश्चिमी घाट के पहाड़ों में भी रायोलाइट छिट पुट मिलते हैं।\n\n", "id": "508094", "title": "रायोलाइट"}
{"url": "https://hi.wikipedia.org/wiki?curid=508098", "text": "रोज़िड\n\nरोज़िड () सपुष्पक पौधों (यानि फूल देने वाले पौधों) का एक बड़ा क्लेड परिवार है, जिसमें ७०,००० से अधिक जातियाँ आती हैं। सारे फूलने वाले पौधों की जातियों में से एक-चौथाई इसी क्लेड की सदस्य हैं। रोज़िड क्लेड को अलग-अलग जीववैज्ञानिकों की मतानुसार १६ से २० गणों में विभाजित किया जाता है।\n\nरोज़िड और ऐस्टरिड​ सारे युडिकॉट​ (दो बीजपत्रों वाले फूलदार पौधे) के परिवार के दो सबसे बड़े क्लेड हैं और इन दोनों में हज़ारों सदस्य जातियाँ आती हैं। क्रम-विकास (इवोल्यूशन) की दृष्टि से अनुवांशिकी (जेनेटिक) अनुसन्धान से पता चला है कि रोज़िड और ऐस्टरिड के दो परिवार एक ही सांझे पूर्वज से लगभग १० करोड़ वर्ष पूर्व विकसित होकर अलग हुए थे।\n\n", "id": "508098", "title": "रोज़िड"}
{"url": "https://hi.wikipedia.org/wiki?curid=508109", "text": "ऐस्टरिड\n\nऐस्टरिड​ () सपुष्पक पौधों (यानि फूल देने वाले पौधों) का एक बड़ा क्लेड परिवार है। रोज़िड और ऐस्टरिड​ सारे युडिकॉट​ (दो बीजपत्रों वाले फूलदार पौधे) के परिवार के दो सबसे बड़े क्लेड हैं और इन दोनों में हज़ारों सदस्य जातियाँ आती हैं। क्रम-विकास (इवोल्यूशन) की दृष्टि से अनुवांशिकी (जेनेटिक) अनुसन्धान से पता चला है कि रोज़िड और ऐस्टरिड के दो परिवार एक ही सांझे पूर्वज से लगभग १० करोड़ वर्ष पूर्व विकसित होकर अलग हुए थे।\n\n", "id": "508109", "title": "ऐस्टरिड"}
{"url": "https://hi.wikipedia.org/wiki?curid=508111", "text": "मल्ल (कुलनाम)\n\nभारत के कई भागों के लोगों का कुलनाम मल्ल है।\n\n\nमल्ल जाति के लोग द्वंद्वयुद्ध में बड़े निपुण होते थे; इसीलिये द्वंद्वयुद्ध का नाम 'मल्लयुद्ध' और कुश्ती लड़नेवाले का नाम 'मल्ल' पड़ गया है। इस जाति के लोग अखाड़ों में व्यायाम और युद्ध किया करते थे। महाभारत में मल्ल जाति, उनके राजा और उनके देश का उल्लेख हैं। प्राचीन भारतवर्ष के अनेक स्थान जैस मुलतान (मल्लस्यान), मालव, मालभूमि आदि में 'मल्ल' शब्द विकृत रूप में मिलता है। त्रिपिटक से कुशीनगर में मल्लों के राज्य का होना पाया जाता है। मनुस्मृति में मल्लों को लिछिबी (लिच्छाव) आदि के साथ संस्काच्युत या 'व्रात्य क्षत्रिय' लिखा है। पर मल्ल आदि क्षत्रिय जातियाँ बौद्ध मतावलंबी हो गई थी। इसका उल्लेख स्थान-स्थान पर त्रिपटक में मिलता है जिससे ब्राह्मणों के अधिकार से उनका निकल जाना और ब्रात्य होना ठीक जान पड़ता है और कदाचित् इललिये स्मृतियों मे वे 'व्रात्य' कह गए है।\n\nमहाभारत के काल में इनकी युद्धप्रणाली को राजा लोग इतना पसंद करते थे कि प्रायः सभी राजाओं के दरबार में मल्ल नियुक्त किए जाते थे और उन्हें अखाड़ों में लड़ाया जाता था। कितने लोग मल्लों को रखकर उनसे स्वयं शिक्षा प्राप्त करते थे और मल्लयुद्घ में निपुणता बड़े गौरव की बात मानी जाती थी। जरासंध और भीम मल्लयुद्ध के बड़े व्यसनी थे। जरासंध के यहाँ मल्लों की एक सेना भी थी।\n\n", "id": "508111", "title": "मल्ल (कुलनाम)"}
{"url": "https://hi.wikipedia.org/wiki?curid=508116", "text": "उपलक्षण\n\nउपलक्षण, व्याकरणशास्त्र में ऐसे अलंकार को कहते हैं जिसमें किसी चीज़ को उसके अपने नाम से बुलाया जाने कि बजाय उस से सम्बंधित किसी लक्षण या अन्य चीज़ के नाम से बुलाया जाय। उदाहरण के लिए हिन्दी में 'रामपुर' या 'रामपुरी' का मतलब एक लम्बे प्रकार का चाक़ू को कहा जाता है, क्योंकि इस क़िस्म के छुरे अक्सर उत्तर प्रदेश के रामपुर शहर से आया करते हैं। इसी तरह कभी-कभी भारत की केन्द्रीय सरकार को समाचारों में 'दिल्ली' कह दिया जाता है क्योंकि उसका मुख्यालय उस शहर में है, मसलन 'बंगाल सरकार यह क़दम उठाना चाहती है पर दिल्ली ने इसपर आपत्ति जतलाई है'।\n\nसिनेकडकी () एक विशेष प्रकार का मेटोनमी होता है जिसमें किसी वस्तु के एक भाग या अंग के नाम को पूरी वस्तु के लिए प्रयोग किया जाता है। मसलन अगर किसी गाने में अपनी प्रेमिका की प्रतीक्षा कर रहा प्रेमी कहे कि 'तरसती निगाहें इंतज़ार कर रहीं हैं' तो यह सिनेकडकी है। वास्तव में पूरा व्यक्ति (प्रेमी) ही तरस रहा है लेकिन क्योंकि वह प्रेमिका के आने की सूचना अपनी आँखों से पाएगा इसलिए केवल उन्हें 'तरसती निगाहें' कहता है। इसी तरह अगर किसी को अपने घर में चार लोगों के लिए कमाना हो तो वह कह सकता है कि उसे 'चार पेट' पालने हैं। एक और उदाहरण किसी कमरे में खिड़की खुलवाने के लिए 'शीशा खोल दो' कहना है, हालांकि खिड़की के खोले जाने वाले भाग में शीशे के साथ-साथ अक्सर लोहा या लकड़ी भी लगी होती है।\n\n", "id": "508116", "title": "उपलक्षण"}
{"url": "https://hi.wikipedia.org/wiki?curid=508119", "text": "एक्सप्लोरर 1\n\nएक्सप्लोरर 1 (1958 अल्फ़ा 1) सयुंक्त राज्य अमरीका का सबसे पहला पृथवी उपग्रह था। इसका प्रक्षेपण अमरीका के अन्तराष्ट्रीय भूभौतिकीय वर्ष में भाग लेने के हिस्से के तौर पर किया गया था। मिशन सोवियत संघ के एक वर्ष पूर्व छोड़े गए स्पुतनिक 1 और 2 के पश्चात स्थापित किया गया था, तथा इसके साथ ही दोनो राष्ट्रो के बीच शीतयुद्ध अंतरिक्ष दौड़ का आरंभ हुआ।\n", "id": "508119", "title": "एक्सप्लोरर 1"}
{"url": "https://hi.wikipedia.org/wiki?curid=508130", "text": "सिनेकडकी\n\nसिनेकडकी () भाषा-प्रयोग में एक विशेष प्रकार का मेटोनमी अलंकार (किसी चीज़ को किसी अन्य चीज़ के नाम से बुलाना) होता है जिसमें किसी वस्तु के एक भाग या अंग के नाम को पूरी वस्तु के लिए प्रयोग किया जाता है। मसलन अगर किसी गाने में अपनी प्रेमिका की प्रतीक्षा कर रहा प्रेमी कहे कि 'तरसती निगाहें इंतज़ार कर रहीं हैं' तो यह सिनेकडकी है। वास्तव में पूरा व्यक्ति (प्रेमी) ही तरस रहा है लेकिन क्योंकि वह प्रेमिका के आने की सूचना अपनी आँखों से पाएगा इसलिए केवल उन्हें 'तरसती निगाहें' कहता है। इसी तरह अगर किसी को अपने घर में चार लोगों के लिए कमाना हो तो वह कह सकता है कि उसे 'चार पेट' पालने हैं। एक और उदाहरण किसी कमरे में खिड़की खुलवाने के लिए 'शीशा खोल दो' कहना है, हालांकि खिड़की के खोले जाने वाले भाग में शीशे के साथ-साथ अक्सर लोहा या लकड़ी भी लगी होती है।\n\n", "id": "508130", "title": "सिनेकडकी"}
{"url": "https://hi.wikipedia.org/wiki?curid=508143", "text": "मल्ल\n\n'मल्ल' से निम्नलिखित का बोध होता है-\n\n\n\n\n", "id": "508143", "title": "मल्ल"}
{"url": "https://hi.wikipedia.org/wiki?curid=508160", "text": "करणी माता मन्दिर, राजस्थान\n\nकरणी माता के मंदिर राजस्थान में कई स्थानों पर हैं-\n\n", "id": "508160", "title": "करणी माता मन्दिर, राजस्थान"}
{"url": "https://hi.wikipedia.org/wiki?curid=508183", "text": "मल्ल राजवंश\n\nमल्ल वंश के शासकों ने १२वीं शताब्दी से १८वीं शताब्दी तक नेपाल में शासन किया। मल्ल क्षत्रिय है। संस्कृत में 'मल्ल' शब्द का अर्थ 'योद्धा' होता है। मल्ल वंश का शासन लगभग १२०० ई के आसपास काठमांडू उपत्यका में आरम्भ हुआ। उन्होने लगभग ५५० वर्षों तक नेपाल में शासन किया। उनका शासन नेपाल का स्वर्णयुग माना जाता है। मल्ल राजाओं के शासनकाल में ही काठमाण्डू घाटी और उसके आसपास के क्षेत्रों में रहने वाले लोग 'नेवारी' (नेपाल भाषा में 'नेवामी') कहलाये।\n\n\n", "id": "508183", "title": "मल्ल राजवंश"}
{"url": "https://hi.wikipedia.org/wiki?curid=508185", "text": "साइक्स-पिकाट समझौता\n\nसाइक्स-पिकाट समझौता, जो आधिकारिक तौर पर एशिया माइनर समझौते के रूप में जाना जाता है। ब्रिटेन और फ्रांस की सरकारों के बीच एक गुप्त समझौता था, जिसे रूस की स्वीकृति भी थी। यह समझौता पश्चिमी एशिया में ट्रिपल अंतेंत के अपने प्रस्तावित नियंत्रण और प्रभाव क्षेत्रों को परिभाषित करने के लिए था, अगर प्रथम विश्व युद्घ में ट्रिपल अंतेंत तुर्क साम्राज्य को हराने में सफल होता है। संधि की बातचीत नवंबर 1915 और मार्च 1916 के बीच हुई। समझौता 16 मई 1916 को संपन्न हुआ था। \n\nसमझौते में प्रभावी ढंग से अरब प्रायद्वीप के बाहर तुर्क साम्राज्य के अरब प्रांतों को भविष्य के ब्रिटिश और फ्रांसीसी नियंत्रण या प्रभाव के क्षेत्रों में विभाजित किया गया था। इस पर फ्रांसीसी राजनयिक फ्रंकोईस जॉरजिस पिकाट और ब्रिटिश सर मार्क साइक्स से बातचीत हुई। रूसी जारिस्ट सरकार साइक्स - पिकाट समझौता के लिए एक छोटी मध्यस्थ पार्टी थी। और जब अक्टूबर 1917 की रूसी क्रांति के बाद बोल्शेविकों ने इस समझौते को उजागरकर दिया तब ब्रिटिश शर्मिंदा, अरब निराश और तुर्क खुश थे।\n", "id": "508185", "title": "साइक्स-पिकाट समझौता"}
{"url": "https://hi.wikipedia.org/wiki?curid=508229", "text": "धानीप्राणी\n\nधानीप्राणी या मारसूपियल​ () स्तनधारी जानवरों की एक वर्ग है जो अपने शिशुओं को अपने पेट के पास बनी हुई एक धानी (थैली) में रखकर चलते हैं। यह ज़्यादातर पृथ्वी के दक्षिणी गोलार्ध (हेमिस्फ़ीयर​) में पाए जाते हैं। जाने-माने धानीप्राणियों में कंगारू, कोआला, पॉस्सम, वोम्बैट​ और तास्मानियाई डेविल​ शामिल हैं। धानिप्राणी के नवजात शिशु अन्य स्तनधारियों के नवजात बच्चों की तुलना में बहुत अविकसित होते हैं और पैदा होने के बाद यह काफ़ी समय (कई हफ़्तों या महीनों तक) अपनी माता की धानी में ही रहकर विकसित होते हैं।\n\nजीववैज्ञानिकों को धानीप्राणियों की ३३४ जातियाँ ज्ञात हैं जिनमें से लगभग ७०% ऑस्ट्रेलिया, नया गिनी और उनके आसपास के द्वीपों में मिलती हैं। शेष १०० जातियाँ मुख्यतः दक्षिण अमेरिका में मिलती हैं हालांकि १३ मध्य अमेरिका में और एक उत्तर अमेरिका में भी मिलती है। यह बात भी ध्यान देने योग्य है कि अनुवांशिक (जेनेटिक) और जीववैज्ञानिक दृष्टि से 'धानीप्राणी' की श्रेणी में आने वाले सभी जानवरों में धानी नहीं होती।\n\n", "id": "508229", "title": "धानीप्राणी"}
{"url": "https://hi.wikipedia.org/wiki?curid=508234", "text": "धानी (धानीप्राणी)\n\nधानी या पाउच () मादा धानीप्राणियों (मारसूपियलों) के शरीर पर खाल मोड़कर बनी हुई एक विशेष थैली होती है। धानिप्राणी गर्भ धारण करने के बाद अन्य स्तनधारियों की तुलना में बहुत कम समय के लिए गर्भावस्था में रहते हैं। उनका शिशु जल्द ही पैदा हो जाता है और बहुत ही अविकसित अवस्था में होता है। वह फिर धानी में जाता है जहाँ वह सुरक्षित रहता है। उसकी माता के स्तन भी इसी धानी में होते हैं और वहाँ यह दूध प्राप्त करके विकसित होता है। कंगारू जैसे धानीप्राणियों के नवजात शिशु कई हफ़्तों या महीनों तक धानी में रहकर विकसित होते हैं और बाहर निलकने के बाद भी कुछ अरसे तक रक्षा, आहार और माता के साथ जगह-से-जगह जाने के लिए इसमें चले जाते हैं।\n\nअलग-अलग धानीप्राणी जातियों की धानियों का अकार भी अलग होता है। कंगारुओं में धानी ऊपर की तरफ़ से खुली होती है जबकि चारों पाऊँ पर चलने वाले कुत्ते-नुमा तास्मानियाई डेविल​ की धानी पीछे की तरफ़ खुली होती है जिस से नवजात शिशु को पैदा होते ही उसमें चले जाने में आसानी होती है। कंगारुओं की धानी अन्दर से चिपचिपी होती है ताकि उन के छलांगे लगते हुए दौड़ने के समय भी शिशु अन्दर टिका रहे। कुछ बहुत ही कम ऐसे भी जातियाँ हैं जिनमें नर में भी धानी होती है, जैसे कि जल ओपॉस्सम और थाएलासीन​। यह बात भी ध्यान देने योग्य है कि अनुवांशिक (जेनेटिक) और जीववैज्ञानिक दृष्टि से 'धानीप्राणी' की श्रेणी में आने वाले सभी जानवरों में धानी नहीं होती।\n\n", "id": "508234", "title": "धानी (धानीप्राणी)"}
{"url": "https://hi.wikipedia.org/wiki?curid=508240", "text": "डाएप्रोटोडोंटिया\n\nडाएप्रोटोडोंटिया () धानीप्राणी (मारसूपियल​) जानवरों का एक बड़ा जीवविज्ञानिक गण है जिसमें लगभग १२० जातियाँ आती हैं। इनमें कंगारू, वॉलाबी, कोआला, पॉस्सम और वोम्बैट शामिल हैं। कुछ विलुप्त जातियाँ भी इसमें आती हैं, जैसे कि गेंडे के अकार वाला डाएप्रोटोडोन और 'मारसूपियल​ सिंह' का उपनाम पाने वाला थायलाकोलेओ।\n\nयूनानी भाषा में 'डाएप्रोटोस' () का मतलब 'आगे के दो' और 'ओडोंटोस​' () का मतलब 'दांत' होता है। इस गण के जानवरों के निचले जबड़े में दो बड़े काटने वाले दांत होते हैं।\n\n", "id": "508240", "title": "डाएप्रोटोडोंटिया"}
{"url": "https://hi.wikipedia.org/wiki?curid=508251", "text": "वॉम्बैट\n\nवॉम्बैट () चार टांगों पर चलने वाले एक धानीप्राणी (मारसूपियल​) है। यह ऑस्ट्रेलिया में रहते हैं और इनकी टाँगें और दुम छोटी व बदन लगभग १ मीटर लम्बा होता है। यह विवध वातावरणों में पाए जाते हैं, जिनमें जंगल, पहाड़ और घास के मैदानी क्षेत्र शामिल हैं।\n\nवॉम्बैट अपने मज़बूत सामने के दांतों और पंजों से अपने रहने के लिए लम्बे बिल खोद लेते हैं। उनकी शिशुओं को शरण देने वाली धानियों के मुंह पीछे को होते हैं जिस से खोदते हुए उसमे मिटटी नहीं जाती। आदत से वे शाम व रात को सक्रीय होते हैं लेकिन ठन्डे और बादलों वाले दिनों में भी फिरते हुए मिल सकते हैं। उनका मल कुछ हद तक चकोर आकार का होता है।\n\nवॉम्बैट शाकाहारी होते हैं और घास, पेड़-पौधों की छाल, छोटे पौधों और जड़ों से पेट भरते हैं। उनके काटने वाले दांत चूहों की तरह पैने और उभरे हुए होते हैं जिस से वे सख़्त​ लकड़ी और टहनियों को भी आसानी से काट लेते हैं।\n\nइनका रंग भूरा या ख़ाकी होता है और वज़न २५ से ३५ किलो के बीच होता है। मादाएँ वसंत ऋतू में २०-२१ दिन की गर्भावस्ता के बाद एक अविकसित शिशु को जन्म देती हैं। यह शिशु उनकी धानी में जाकर स्तनपान करता है और ६-७ महीनों के बाद ही पूरी तरह विकसित होकर निकलता है। वॉम्बैटों के बच्चे १५ महीने की आयु तक दूध पीते हैं और १८ महीनों की आयु में ख़ुद बच्चे पैदा करने में सक्षम हो जाते हैं।\n\nवॉम्बैटों का चयापचय (मेटाबोलिज़म) बहुत धीमी-गति से चलता है और उन्हें खाना हज़म करने में ८ से १४ दिन लग जाते हैं। यह धीमापन उन्हें अपने अत्यंत शुष्क वातावरण में पनपने में सहायता करता है। आमतौर पर यह बहुत धीरे चलते हैं लेकिन ख़तरा महसूस करने पर ४० किमी प्रति घंटे तक की रफ़्तार से दौड़ने में सक्षम हैं। अपने बिलों के पास आने वाले अन्य जानवरों से वे बहुत ही आक्रामक तरीक़े का व्यवहार करते हैं। वे मनुष्यों पर भी हमला कर सकते हैं और अपने तीख़े नखों व दांतों से काफ़ी चोट पहुंचा सकते हैं। एक घटना में एक जीववैज्ञानिक को रबड़ के जूते में काटकर वॉम्बैट के दांत जूते और एक मोटे मोज़े को पार करके उसकी टांग में २ सेमी गहरा घाव बना गए।\n\n", "id": "508251", "title": "वॉम्बैट"}
{"url": "https://hi.wikipedia.org/wiki?curid=508262", "text": "दुर्गाप्रसाद मिश्र\n\nदुर्गाप्रसाद मिश्र (31 अक्टूबर 1860 -1910) हिन्दी के पत्रकार थे। 19वीं सदी की हिंदी पत्रकारिता में दुर्गाप्रसाद मिश्र का महत्वपूर्ण योगदान माना जाता है। वे हिंदी के ऐसे पत्रकार रहे हैं जिन्हें हिंदी पत्रकारिता के जन्मदाताओं एवं प्रचारकों में शुमार किया जाता है। हिंदी पत्रकारिता को क्रांति एवं राष्ट्रहित के मार्ग पर ले जाने के लिए अनेकों पत्रकारों ने अहोरात्र संघर्ष किया। पं॰ दुर्गाप्रसाद मिश्र ऐसे ही पत्रकार थे।\n\nदुर्गाप्रसाद मिश्र का जन्म 31 अक्टूबर 1860 को जम्मू-कश्मीर के सांवा नगर में हुआ था। उन्होंने काशी में संस्कृत एवं कलकत्ता के नार्मल स्कूल से अंग्रेजी शिक्षा प्राप्त की।\n\nदुर्गाप्रसाद ने कलकत्ता को ही अपनी कर्मभूमि बनाया। उन्होंने अपनी पत्रकारिता की शुरुआत काशी से निकलने वाली साहित्यिक पत्रिका ‘कविवचनसुधा‘ के संवाददाता के रूप में की। इसके पश्चात वे 17 मई 1878 को कलकत्ता से प्रकाशित होने वाले ‘भारत-मित्र‘ से जुड़े जिसका संपादन पं॰ छोटूलाल मिश्र करते थे। ‘भारत-मित्र‘ के प्रबंध संपादक की जिम्मेदारी पं॰ दुर्गाप्रसाद मिश्र के पास ही थी। लगभग एक वर्ष के पश्चात वे ‘भारत-मित्र‘ से अलग हो गए, कितु उनकी पत्रकार जीवन की यात्रा के कई पड़ाव अभी बाकी ही थे। 13 अप्रैल 1879 को उन्होंने पं॰ सदानंद मिश्र के सहयोग से ‘सारसुधानिधि‘ निकाला। यह पत्र उन्नीसवीं सदी के अत्यंत ओजस्वी पत्रों में से एक था। राष्ट्र में स्वराज्य की वापसी एवं समाज का पुनर्जागरण ही ‘सारसुधानिधि‘ का मूल स्वर था।\n\n१७ अगस्त १८८० को 'उचित वक्ता' नामक हिन्दी साप्ताहिक प्रकाशित करना आरम्भ किया। यह पत्र अंग्रेजी राज की असलियत उजागर करने में लग गया और न्याय के पक्ष में लिल्हता रहा। कुछ ही वर्षों में यह बहुत लोकप्रिय हो गया।\n\nपत्रकारिता के उद्देश्यों के लिए पं॰ दुर्गाप्रसाद मिश्र सदैव प्रयत्नशील रहे। सारसुधानिधि, उचितवक्ता एवं भारतमित्र जैसे अपने समय के प्रतिष्ठित पत्रों में उन्होंने लेखन एवं संपादन किया। उनके पत्रों से लेखक के तौर पर भारतेन्दु हरिश्चन्द्र एवं दयानन्द सरस्वती जैसी महान विभूतियां भी जुड़ीं। हिंदी पत्रकारिता के अतिरिक्त उन्होंने बंगला के 'स्वर्णलता' के आधार पर 'सरस्वती' नामक नाटक भी लिखा। उन्होंने बिहार प्रांत के विद्यालयों के लिए पाठ्य पुस्तकें भी लिखीं। उनका जीवन शब्दों की आराधना के लिए ही समर्पित था।\n", "id": "508262", "title": "दुर्गाप्रसाद मिश्र"}
{"url": "https://hi.wikipedia.org/wiki?curid=508301", "text": "कोआला\n\nकोआला () ऑस्ट्रेलिया में पाया जाने वाला एक वृक्षों पर रहने वाला, शाकाहारी धानीप्राणी (मारसूपियल​) है। यह 'फ़ैसकोलार्कटिडाए' () जीववैज्ञानिक कुल का इकलौता सदस्य है जो अभी तक विलुप्त नहीं हुआ है। यह पूर्वी और दक्षिणी ऑस्ट्रेलिया के तटवर्ती क्षेत्रों में मिलता है लेकिन ऐसे भी अंदरूनी इलाक़ों तक विस्तृत है जो अधिक शुष्क नहीं हैं। २०वीं सदी में दक्षिण ऑस्ट्रेलिया के अधिकतर कोआला मार दिए गए थे लेकिन फिर इन्हें विक्टोरिया से लाकर यहाँ पुनर्स्थापित कर दिया गया। \n\n", "id": "508301", "title": "कोआला"}
{"url": "https://hi.wikipedia.org/wiki?curid=508312", "text": "पॉस्सम\n\nपॉस्सम () ऑस्ट्रेलिया, नया गिनी और सुलावेसी पर पाए जाने वाले ७० धानीप्राणी (मारसूपियल) जातियों के एक समूह का नाम है। आधुनिक युग में मानवीय गतिविधियों से यह न्यू ज़ीलैंड और चीन में भी विस्तृत हो गए हैं। यह छोटे और मध्यम आकारों के होते हैं।\n\nपॉस्सम चार पाँव पर चलने वाले और अधिकतर वृक्षों पर रहने वाले प्राणी हैं। इनकी दुमें लम्बी और मोटी होती हैं। इनकी सबसे छोटी जाति 'नन्हा पिग्मी पॉस्सम' () केवल ७ सेमी लम्बा और 10 ग्राम से भी कम वज़न वाला होता है। इसके विपरीत इनकी सबसे बड़ी जाति 'भालू कुसकुस' () ७ किलो से भी ज़्यादा भार रख सकता है। पॉस्सम रात को सक्रीय होते हैं और शाकाहारी या सर्वाहारी होते हैं। कुछ पॉस्सम बहुत ही विशेष ख़ुराक रखते हैं। उदाहरण के लिए 'पहाड़ी पिग्मी पॉस्सम' () केवल कीट खाता है जबकि 'शहदी पॉस्सम' () शहद पर गुज़ारा करता है।\n\n", "id": "508312", "title": "पॉस्सम"}
{"url": "https://hi.wikipedia.org/wiki?curid=508335", "text": "थायलेसीन​\n\nथायलेसीन​ () आधुनिक युग का सबसे बड़ा ज्ञात मांसाहारी धानीप्राणी (मारसूपियल​) था। इसे अपनी पीठ की धारियों के कारण तस्मानियाई शेर () भी कहा जाता है। कुछ लोग इस तस्मानियाई भेड़िया () भी बुलाते हैं। यह ऑस्ट्रेलिया की मुख्यभूमि, तस्मानिया द्वीप और न्यू गिनी का निवासी था लेकिन मानना है कि यह २०वीं सदी में विलुप्त हो गया। यह अपने 'थायलेसायनिडाए' () नामक जीववैज्ञानिक कुल की आख़री जीवित जाति थी क्योंकि अन्य सभी जातियाँ मध्यनूतन युग, यानि आज से ५० लाख वर्ष पूर्व, के अंत तक पहले ही विलुप्त हो चुकी थीं।\n\nजब तक १८वीं और १९वीं सदियों में यूरोपी लोग ऑस्ट्रेलियाई मुख्यभूमि में आकर बसे, थायलेसीन​ वहाँ या तो विलुप्त हो चुका था या विलुप्ति की कागार पर था। लेकिन मुख्यभूमि से हटकर तस्मानिया के द्वीप पर यह तस्मेनियाई डेविल जैसे अन्य जातियों की तरह जीवित था। जब वहाँ भी यूरोपी लोगों का डेरा हुआ तो इसे मारने के लिए सरकारी इनाम दिए जाने लगे। धीरे-धीरे यह ख़त्म होने लगा। १९३६ में अंतिम ज्ञात थायलेसीन​ ने तस्मानिया की राजधानी होबार्ट के चिड़ियाघर में दम तोड़ दिया और यह जाति विलुप्त हो गई। इसकी विलुप्ति के कई कारण बताये जाते हैं जिनमें मानवों द्वारा शिकार, बिमारी का फैलना, तस्मानिया में कुत्तों का आ जाना और थायलेसीन​ के जंगली निवास स्थानों में इंसानों का आ धमकना शामिल हैं। जनवरी २०१३ में बहुत छानबीन के बाद वैज्ञानिकों में मानव-गतिविधियों को ही इसकी विलुप्ति का ज़िम्मेदार ठहराया।\n\n", "id": "508335", "title": "थायलेसीन​"}
{"url": "https://hi.wikipedia.org/wiki?curid=508361", "text": "द्विजेन्द्रलाल राय\n\nद्विजेन्द्रलाल राय ((19 जुलाई 1863–17 मई 1913) बांग्ला के विशिष्ट नाटककार, कवि तथा संगीतकार थे। वे अपने पौराणिक एवं ऐतिहासिक राष्ट्रवादी नाटकों एवं ५०० से अधिक 'द्विजेन्द्रगीति' नामक गीतों के लिए प्रसिद्ध हैं। नाटक में कला तथा निस्पृह सौंदर्य की दृष्टि से, न कि भावुकता की दृष्टि से, वह कई बार रवींद्रनाथ से आगे निकल गए, ऐसा बहुत से समालोचक मानते हैं। रवींद्र के समसामयिक होते हुए भी उनकी शैली संपूर्ण रूप से रवींद्र के प्रभाव से मुक्त थी।\n\nउनका विख्यात गान \"धनधान्ये पुष्पे भरा\", \"बङ्ग आमार! जननी आमार! धात्री आमार! आमार देश\" इत्यादि आज भी उतने ही लोकप्रिय हैं। उनके नाटक चार श्रेणियों में विन्यस्त हैं - प्रहसन, काव्यनाट्य, ऐतिहासिक नाटक और सामाजिक नाटक। उनके द्वारा रचित काव्यग्रन्थों में 'आर्यगाथा' (प्रथम और द्वितीय भाग) तथा 'मन्द्र' विख्यात हैं। द्बिजेन्द्रलाल राय के प्रसिद्ध नाटकों में उल्लेखनीय हैं- एकघरे, कल्कि-अबतार, बिरह, सीता, ताराबाई, दुर्गादास, राणा प्रतापसिंह, मेबार-पतन, नूरजाहान, साजाहान, चन्द्रगुप्त, सिंहल-बिजय़ इत्यादि।\n\nनाटककार के रूप में द्विजेंद्रलाल का दान सर्वोपरि रहा। उनके नाटक पाठ्य ही नहीं, बल्कि खेले जाने येग्य भी थे, जो नाटक का सब से बड़ा और वास्तविक गुण है। उनके नाटक भारत के मध्य युग को लेकर लिखे गए। साहित्य द्वारा देशप्रेम के प्रचार का सूत्रपात बँगला में यदि बंकिमचंद्र ने किया, तो यह मानना पड़ेगा कि उनके बाद इस क्षेत्र में द्विजेंद्रलाल का दान सब से अधिक रहा।\n\nउनका पहला नाटक 'कल्कि अवतार' (१८९५) मुक्त छंद में लिखा गया था। इसमें कई हास्य रस के गीत हैं जो बेजोड़ हैं। पौराणिक कथानक पर लिखे हुए 'पाषाणी' (१९००) 'सीता' (१९०२) भी कविता में लिखे हुए नाटक हैं। बहुतों के अनुसार 'सीता' उनका सर्वोत्तम नाटक है। इसके बाद 'ताराबाई' (१९०३) और 'सोहराब रुस्तम' (१९०८) लिखे गए। ताराबाई राजस्थान के गौरवमय इतिहास पर आधारित है। दोनों में बहुत से गीत हैं। बाद को द्विजेंद्रलाल ने अपने नाटक को छंदों के मोह से मुक्त कर दिया और वह गद्य नाटक लिखने लगे। 'मेवाड़ पतन' तथा 'शाहजहाँ' (१९१०) इस युग की श्रेष्ठ कृतियाँ हैं और इनका अभिनय हजारों बार हुआ होगा और अब भी यदा कदा होता रहता है। द्विजेंद्रलाल ने बँगला नाटक को धार्मिक गतानुगतिकता और रोगग्रस्त भावुकता से निकालकर देशभक्ति तथा हिंदू मुस्लिम एकता के क्षेत्र में ला दिया, साथ ही कला की दृष्टि से वह बहुत ही श्रेष्ठ रहे। डॉ॰ सुकुमार सेन ने द्विजेंद्रलाल को जितना बड़ा साहित्यकार माना, उससे वह कहीं ऊँचे थे। द्विजेंद्रलाल अपने युग के बँगला रंगमंच के सब से सफल नाटककार और वह बहुत बड़े कवि भी रहे।\n\nवह भी बंकिमचंद्र की तरह डिप्टी मजिस्ट्रेट थे। वह ब्रिटिश सरकार की तरफ से खेती में विशेषज्ञ बनने के लिए विलायत भेजे गए थे। वहाँ उन्होंने यूरोपीय संगीत का अध्ययन किया। उनके देशभक्तिपूर्ण तथा अन्यान्य संगीतों में कई बार यूरोपीय संगीत का सुर दिया गया।\n\n", "id": "508361", "title": "द्विजेन्द्रलाल राय"}
{"url": "https://hi.wikipedia.org/wiki?curid=508370", "text": "देवीसिंह महाजन\n\nदेवीसिंह महाजन बंगाल के एक अर्थलोलुप महाजन थे जिन्होंने अंग्रेजों की सहायता से कृषकों तथा जमींदारों पर काफी अत्याचार किया था। \n\nसन् १७६५ में बंगाल तथा बिहार की दीवानी मिलने पर ईस्ट इंडिया कंपनी के अधिकारियों ने लगान वसूल करने का भार मुहम्मद रज़ा खाँ को सौंप दिया। उसने देवीसिंह को अपनी ओर से पूर्णिया का राजस्व वसूल करने के लिए भेजा। १७६८ में देवी सिंह ने जिले के सभी परगनों से लगान इकट्ठा करने का एकाधिकार प्राप्त कर लिया। उसने इतनी सख्ती से और इतना बढ़ा चढ़ाकर लगान वसूल करना आरंभ किया कि लोग घरबार छोड़कर भागने लगे। पूर्णिया जनशून्य हो गया। फिर भी देवीसिंह की अर्थलोलुपता शांत नहीं हुई। उसने जमींदारों को पकड़वाकर कैद करा दिया और उनकी स्त्रियों को कचहरी में बुलवाकर उनके आभूषण उतरवा लिए तथा उन्हें अनेक तरह से अपमानित किया।\n\nनिदान देवीसिंह के उत्पीड़न की खबरें धीरे धीरे चारों तरफ फैलने लगीं। उस समय तो वे किसी तरह बच गए और उनके बजाए केवल रज़ा खाँ ही पदच्युत किए गए किंतु कुछ समय बाद और भी बातें प्रकाश में आने पर देवीसिंह भी अपने पद से हटा दिए गए। फिर भी गवर्नर हेस्टिंग्ज ऐसे काम के आदमी को अपने हाथ से जाने नहीं देना चाहता था। अत: अवसर मिलते ही उन्होंने गंगागोविंदसिंह की सिफारिश पर १७७३ ई. में देवीसिंह को मुर्शिदाबाद की प्रादेशिक समिति का दीवान बना दिया। इस प्रकार उन्हें एक बार फिर शोषण और उत्पीड़न द्वारा अपार धनराशि इकट्ठी करने का अवसर मिल गया।\n\nदेवीसिंह ने अनुभव किया कि प्रादेशिक समिति के सदस्यों के कारण उनके कार्य में विघ्न पड़ सकता है, इसलिए उन्होंने उन्हें खुश रखने की भरपूर चेष्टा की। उन्हें विलायत की अच्छी से अच्छी शराब तथा बहुमूल्य उपहार देना शुरू किया और उनके भोगविलास की सामग्री जुटाते रहने का भी यत्न किया। इस तरह देवीसिंह को मनमाना राजस्व वसूल कर मालामाल हो जाने की पूरी छूट मिल गई। किंतु कुछ ही समय बाद समिति सदस्यों में रिश्वत के बँटवारे को लेकर परस्पर झगड़ा शुरू हुआ और सन् १७७८ में उन लोगों ने देवीसिंह को पदच्युत कर देने का निश्चय किया।\n\nसन् १७८० में दिनाजपुर के राजा के निधन पर उनके भाई तथा दत्तक पुत्र में झगड़ा हुआ। हेस्टिंग्ज ने चार लाख रुपए मेहनताना लेकर नाबालिग दत्तक पुत्र का हक स्वीकार कर लिया और राज्य व्यवस्था का भार गुडलाड नामक युवक के हाथ सौंप दिया। इसी सिलसिले में उन्होंने देवीसिंह को गुडलाड साहब का दीवान बना दिया। देवीसिंह ने गुडलाड के सहयोग और सम्मति से राजा के पुराने कर्मचारियों को सेवाच्युत कर दिया और राजा के गुजारे की रकम भी १६०० रुपए मासिक से घटाकर ६०० रुपए कर दी। देवीसिंह की ओर से फिर वही ज्यादती शुरू हुई जिससे समस्त दीनाजपुर में आतंक और असंतोष छा गया।\n\nदेवीसिंह ने रंगपुर से राजस्व वसूल करने के लिए अपने प्रतिनिधि रूप में हरराम नामक व्यक्ति को भेजा जिसने और भी अधिक कठोरता से लगान वसूल करना आरंभ किया। उसने काफी रकम वसूल की किंतु इससे देवीसिंह को संतोष नहीं हुआ। उन्होंने हरराम की सहायता के लिए, तरह तरह की हिदायत देकर सूर्यनारायण नामक एक और व्यक्ति को भेजा। अब उत्पीड़न की मात्रा तेजी से बढ़ने लगी। जमींदारों तथा संभ्रांत पुरुषों की स्त्रियाँ खुले मैदान में खड़ी की गई। अत्याचारी और उद्दंड कर्मचारियों द्वारा अपने हाथ से उनके जेवर उतारे गए और अशिष्टतापूर्वक उनका अपमान किया गया। कितनी ही स्त्रियों को अपनी लज्जा और मर्यादा की रक्षा के लिए विवश होकर आत्मघात कर लेना पड़ा। अनाचार तथा उत्पीड़न की पराकाष्ठा होने पर जनता ने देंवीसिंह का डटकर विरोध करने तथा कंपनी सरकार के कर्मचारियों को देश के बाहर खदेड़ देने का संकल्प किया। गुडलाड ने लेफ्टिनेंट मैकडोनल्ड को विद्रोह का दमन करने के लिए भेजा। स्थिति कुछ शांत होने पर कलकत्ता कौंसिल ने विद्रोह के कारणों की जाँच के लिए पीटरसन को नियुक्त किया। उनके द्वारा प्रस्तुत की गई रिपोर्ट को झूठी गवाहियों तथा अविश्वासनीय तथ्यों पर आधारित कहकर हेस्टिंग्ज ने अमान्य ठहराया और सन् १७८४ में जाँच के लिए नया कमीशन नियुक्त किया। किंतु अगले ही वर्ष उन्हें भारत छोड़कर चले जाना पड़ा। अब लार्ड कार्नवालिस भारत के गर्वनर जनलर होकर आए। उन्हें बहुत सी बातों का पता चला किंतु कुछ लोगों ने मिल जुलकर ऐसा षड्यंत्र रचा कि देवीसिंह के खिलाफ अपराध साबित न हो सका। उन्हें कोई दंड तो नहीं दिया गया पर लार्ड कार्नवालिस ने उन्हें सरकार की नौकरी से स्थायी रूप से पृथक् कर दिया। देवीसिंह मुर्शिदाबाद के नसीपुर स्थान में जा बसे और जीवन के शेष दिन उन्होंने वहीं बिताए।\n", "id": "508370", "title": "देवीसिंह महाजन"}
{"url": "https://hi.wikipedia.org/wiki?curid=508377", "text": "दुखान्त नाटक\n\nदु:खांत नाटक (ट्रेजेडी) ऐसे नाटकों को कहते हैं जिनमें नायक प्रतिकूल परिस्थितियों और शक्तियों से संघर्ष करता हुआ तथा संकट झेलता हुअ अंत में विनष्ट हो जाता है। \n\nबहुतों का मत है कि टेजेडी की कथावस्तु का अंत नायक की मृत्यु में होना चाहिए, यद्यपि प्राचीन यूनानी नाट्यसाहित्य में दो एक ऐसी कृतियाँ भी हैं जिनमें नायक की मृत्यु नहीं होती किंतु फिर भी जिनकी परिगणना ट्रेजेडी की कोटि में होती है। सामान्यत: यह भी माना जाता है कि ट्रेजेडी या दु:खांत नाटक का नायक उदात्त गुणों से विभूषित और संभ्रांत कुलोत्पन्न होता है, यद्यपि आधुनिक दु:खांत नाटकों में, जिनमें व्यक्ति और समाज का संघर्ष निरूपित होता है, इसके अनेक अपवाद मिलते हैं। ट्रेजेडी के नायक ही में नहीं वरन् उसके कथानक तथा उसकी काव्यशैली से भी गरिमा का आभास मिलता है। प्रत्यक्ष रूप में नायक विरोधी शक्तियों से लड़ता हुआ पराजित और विनष्ट होता है, किंतु नैतिक दृष्टि से वह उत्कृष्ट और सफल सिद्ध होता है। गरिमा और विशालता की प्रतीति न केवल संपूर्ण रचना से, किंतु उसके प्रमुख उपकरणों से भी होती है।\n\nट्रेजेडी के संबंध में मौलिक प्रश्न यह है कि नायक किस कारण से संकटग्रस्त तथा विनष्ट होता है। अपनी यातना और मृत्यु के लिए वह किस अंश में स्वयं जिम्मेदार है, यह समस्या दर्शकों, प्रेक्षकों और आलोचकों के मन में निरंतर उठती है और इसका निराकरण विभिन्न प्रकार से किया गया है। प्राचीन यूनानी ट्रेजेडी में नायक अधिक से अधिक दूषित दृष्टिकोण, भ्रामक भावना, अथवा क्षणिक आवेश का दोषी ठहरता है। नायक के चरित्र में घातक दुर्बलता एवं तद्जनित यातना और मृत्यु की कल्पना ईसाई धर्म के प्रभाव से १६वीं शताब्दी में प्रकट हुई। इस विश्वास का प्रभावोत्पादक निरूपण शेक्सपियार के दु:खांत नाटकों में हुआ है। शेक्सपियर के दु:खांत नाटकों में नायक मुख्यत: अपनी कमजोरियों का ही शिकार बनता है यद्यपि उसके विनाश में नियति और परिस्थितियों का हाथ भी सदैव रहता है। आधुनिक ट्रेजेडी में नायक का पतन सामाजिक शक्तियों अथवा वंशपरंपरा के फलस्वरूप होता है अत: नायक की जिम्मेदारी अल्पमात्र रह जाती है। नवीन मनोविज्ञान पर आधृत ओ� नील के कतिपय दु:खांत नाटकों में नायक दमित काम वासना के कारण आपद्ग्रस्त होता है।\n\nट्रेजेडी का आविर्भाव सर्वप्रथम यूनान में हुआ। इस शब्द की व्युत्पत्ति ट्रैग ओइडिया से है जिसका अर्थ होता है 'गोट साँग' अर्थात् अजागीत। प्रकृति और मदिरा के देवता डायोनिसस की पूजा में अजा का विशेष महत्व था तथा उक्त देवता के उपासक अपने नृत्य और गान में अजा की गतिविधि का अनुकरण करते थे। अपनी प्रारंभिक अवस्था में ट्रेजेडी ने कोरस और डिथिरैव नामक दो प्रकार के नृत्यों को आत्मसात् करके प्रगति की। फिर नृत्य के साथ अभिनय और संवाद का समावेश हुआ। इस प्रकार ट्रेजेडी का विकास द्रुत गति से होता गया और ईसा पूर्व पाँचवी शती में एजकिलस, सौफ़ोक्लीस, तथा युरूपिदिज ने ऐसे उत्कृष्ट दु:खांत नाटकों की रचना की जो विश्वसाहित्य की अमर विभूति हैं।\n\nउपलब्ध दु:खांत नाटकों के गंभीर अध्ययन के उपरांत ईसा पूर्व चौथी शती में अरस्तू ने ट्रेजेडी की विस्तृत व्याख्या प्रस्तुत की। उसके मतानुसार ट्रेजेडी ऐसी मानवक्रिया का अनुकरण है जो गंभीरता पूर्ण, तथा सम्यक्, आकारयुक्त है। अभिप्राय यह है कि ट्रेजेडी में हास्य और विनोद के लिए कोई स्थान नहीं रहता, उसमें प्रारंभ, मध्य और अंत की सम्यक् नियोजना रहती है तथा नाट्यवस्तु का आकार यथासंभव दीर्घ होता है। अरस्तू ने कथावस्तु, चरित्र, विचार, शैली, संगीत, तथा दृश्यविधान को ट्रेजेडी के आवश्यक उपकरण माना है और उसका यह मत थोडे से अंतर के साथ आज भी मान्यता रखता है। ट्रेजेडी के प्रभाव की व्याख्या अरस्तू ने रेचन सिद्धांत के आधार पर की है। ट्रेजेडी के प्रेक्षण और अध्ययन से मन में करुण और भय का आवेग नियंत्रित होता है तथा उन दु:खद भावनाओं का परिष्कार होता है।\n\nलैटिन में सेनेका ने ऐसे दु:खांत नाटकों की रचना की जिनमें ओजपूर्ण शैली में हिंसा और प्रतिशोध की अभिव्यक्ति हुई है। मध्ययुग में ट्रेजेडी की विशेषताएँ कथासाहित्य और तत्पश्चात् नवोदित आधुनिक यूरोपीय नाट्यसाहित्य में प्रकट होने लगीं। नवजागरण के काल में ट्रेजेडी ने प्राचीन और नवीन प्रभावों को एक ही साथ ग्रहण किया और उनके सम्मिश्रण से १६वीं शती ईसवी में यूरोप के अनेक देशों में उच्च कोटि के दु:खांत नाटकों का आविर्भाव हुआ। इस संबंध में मार्लो, शेक्सपियर, काल्डरान आदि के नाम विशेष उल्लेखनीय हैं। १६वीं शती के उत्तरार्ध में कार्नील, रासीन प्रभृति फ्रांसीसी नाटककारों ने शास्त्रीय परिपाटी पर लिखे हुए दु:खांत नाटकों की रचना में विशेष सफलता प्राप्त की। ये नाटक शेक्सपियर तथा अन्य स्वच्छंदतावादी नाटककारों की कृतियों से नितांत भिन्न थे क्योंकि उनमें उन नियमों का पालन किया गया था जिनकी अवहेलना शेक्सपियर आदि ने की थी। उदाहरणार्थ कार्नील और रासीन आदि ने नाट्य अन्वितियों के उस नियम को मान्यता प्रदान की जिसका परित्याग करके स्वच्छंदतावादियों ने अपनी रचना की थी। १८वीं शताब्दी में गार्हस्थ्य जीवन तथा सामान्य मध्यवर्ग से संबंधित दु:खांत नाटक यूरोप के कई देशों में लिखे गए। किंतु यह बात विवादग्रस्त है कि हम उन्हें ट्रेजेडी कह सकते हैं अथवा नहीं। ऐसे नाटकों के लिए 'सीरियस ड्रामा' नाम प्रयुक्त हुआ है जो आधुनिक शताब्दी की अनेक नाट्य रचनाओं के लिए भी उपयुक्त है। ट्रेजेडी और सीरियस ड्रामा के अंतर की ओर सर्वप्रथम लेसिंग ने संकेत किया था।\n\n१९वीं शताब्दी में स्वछंदतावाद के नवोत्थान के काल में शेक्सपियर तथा उनके समसामयिक नाटककारों का आदर्श अधिकाधिक स्वीकार किया गया। अत: निश्चित शास्त्रीय नियमों का महत्व बहुत न्यून रह गया। दूसरी स्मरणीय बात यह है कि दार्शनिक हेगेल ने अपने द्वंद्वात्मक दर्शन के आधार पर ट्रेजेडी की एक नवीन एवं चमत्कारपूर्ण व्याख्या प्रस्तुत की। हेगेल का मत है कि ट्रेजेडी के लिए विरोधी शक्तियों का संघर्ष अथवा द्वंद्व बाह्य प्रभावों का अथवा आंतरिक मनोवृत्तियों का हो सकता है। इसी नवी धारण के आधार पर प्राचीन नाट्यसाहित्य का अनुशीलन किया गया तथा ट्रेजेडी के नवीन रूप प्रकट हुए। १९वीं और २०वीं शताब्दी में व्यक्ति और सामाजिक शक्तियों के प्रबल संघर्ष पर आधृत जो अनेक दु:खांत नाटक लिखे गए हैं उनका उत्स हेगेल की नवीन स्थापना में ही मिलता है। ट्रेजेडी के अनेक अद्यतन रूप उपलब्ध हैं। हाउप्टमन, इब्सन प्रभृति के दु:खांत-नाटकों में नायक वंशपरंपरा से उत्पन्न घातक प्रभावों का शिकार बनता है। समस्यामूलक नाटकों में ट्रेजेडी का जो रूप मिलता है उसे सीरियस ड्रामा कहना अधिक उपयुक्त होगा। वर्तमानकाल में ट्रेजेडी का सर्वोत्तम रूप काव्यात्मक नाटकों में मिलता है और अब यह धारणा अधिकाधिक दृढ़ होती जा रही है कि विशुद्ध ट्रेजेडी काव्यनाट्य के क्षेत्र में ही संभव है।\n\nट्रेजेडी के दो मुख्य भेद हैं शास्त्रोक्त एवं स्वच्छंदतावादी। शास्त्रीय ट्रेजेडी में अन्विति, औचित्य आदि से संबंधित नियमों का कठोर आग्रह स्वीकार किया गया है। स्वच्छंदतावादी ट्रेजेडी में प्रभाव ऐक्य का ध्यान रखा जाता है किंतु निश्चित नियमों की प्राय: संपूर्ण अवहेलना होती है। इन दो प्रमुख कोटियों के अतिरिक्त आधुनिक काल में ट्रेजेडी के अनेक अन्य प्रकार विकसित हुए हैं जैसे सामाजिक ट्रेजेडी, मनोवैज्ञानिक ट्रेजेडी आदि। ट्रेजेडी का नवीनतम रूप प्राचीन यूनानी ट्रेजेडी से कुछ भिन्न होने पर भी अत्यंत वैविध्यपूर्ण और रोचक है। ट्रेजेडी के लिए केवल यही आवश्यक नहीं है कि उसके नायक की अंत में मृत्यु हो जाए। यदि किसी दुर्घटना में किसी की अचानक मृत्यु हो जाती है, वह ट्रेजेडी का विषय नहीं होगा। आवश्यक यह है कि नायक दीर्घ यातना एवं विरोधी शक्तियों से साहसपूर्ण संघर्ष के उपरांत विनष्ट हो जिससे उसके प्रति हमारे मन में आकर्षण और सम्मान उत्पन्न हो। केवल ऐसे उदात्त और साहसपूर्ण नायक के प्रति हमारे मन में सम्मान और करुणा का संचार हो सकता है, जो यह जानता हुआ कि उसकी विरोधी शक्तियाँ अत्यत प्रबल हैं, उनके द्वारा पराजय स्वीकार नहीं करता वरन् लड़ता हुआ मृत्यु को प्राप्त होता है। ट्रेजेडी के नायक में प्रबल इच्छाशक्ति का होना अनिवार्य रूप से वांछित है। ट्रेजेडी के ऐसे भी उदाहरण हैं जिनमें नियतिवादी स्वर प्रमुख है। ऐसे नाटकों में निराशा और अवसाद की प्रतीति होती है किंतु नायक का कार्य और प्रभाव नितांत नगण्य नहीं सिद्ध होता।\n", "id": "508377", "title": "दुखान्त नाटक"}
{"url": "https://hi.wikipedia.org/wiki?curid=508381", "text": "संस्कृत शब्दकोशों की सूची\n\n\n", "id": "508381", "title": "संस्कृत शब्दकोशों की सूची"}
{"url": "https://hi.wikipedia.org/wiki?curid=508387", "text": "संस्कृत शब्दकोश\n\nसबसे पहले शब्द-संकलन भारत में बने। भारत की यह शानदार परंपरा वेदों जितनी—कम से कम पाँच हजार वर्ष—पुरानी है। प्रजापति कश्यप का निघण्टु संसार का प्राचीनतम शब्द संकलन है। इस में १८०० वैदिक शब्दों को इकट्ठा किया गया है। निघंटु पर महर्षि यास्क की व्याख्या 'निरुक्त' संसार का पहला शब्दार्थ कोश (डिक्शनरी) एवं विश्वकोश (ऐनसाइक्लोपीडिया) है। इस महान शृंखला की सशक्त कड़ी है छठी या सातवीं सदी में लिखा अमरसिंह कृत 'नामलिंगानुशासन' या 'त्रिकांड' जिसे सारा संसार 'अमरकोश' के नाम से जानता है। अमरकोश को विश्व का सर्वप्रथम समान्तर कोश (थेसेरस) कहा जा सकता है।\n\n\n\n\n\n\n\n\n\n\n\n\n\n\nसंस्कृत में टीका, व्याख्या और भाष्य की प्रणाली विशेष महत्व रखती है। प्रायः सभी प्रकार के ग्रंथों में इन टीकाओं का विशेष महत्व है। इसका कारण यह है कि अनेक टीकाओं में मूल की अपेक्षा अधिक बातें, नूतन व्याख्या तथा खण्डन-मंडन द्बारा नव्य मतों की भी स्थापना की गई है। कोशग्रंथों के टीकाकारों का कृतित्व भी बड़े महत्व का है। उनमें जहाँ एक ओर नए शब्द, नवीन, अर्थ और नई व्याख्याएँ हैं वहीं दूसरी ओर अनेक कोशकारों और कोशग्रथों के नाम भी मिलते हैं। अनेक तो ऐसे टीकाकार हैं जो स्वयं ग्रंथकार है और स्वयमपि जिन्होंने अपने ग्रंथ की टीकाएँ भी लिखी हैं। अधिकांश ने केवल टीकाएँ बनाई है।\n\n'अमरकोश' की टीकाएँ सर्वाधिक और कदाचित् सर्वप्राचीन भी है। उनका अनुवाद हिंदी आदि भाषाओं में कोशकरण भी किया गया है। इन टीकाओं में अनेक पूर्ववर्ती कोशों या कोशकारों के नाम और कभी कभी उद्धरण भी मिलते है। अमरकोश के टीकाकार 'क्षीरस्वामी' तथा 'हेमचंद्र' ने काव्य कोश के नानार्थ और पर्यायवाची कोशों का संकेत दिया है। इनसे यह भी लक्षित होता है कि कभी-कभी शब्द की अर्थबोधक व्याख्याएँ भी वहाँ थीं, यथा— 'क्षुद्र - छिद्रसमोपेतं चालनं तितउः पुमान्'। अथवा 'स्कंधादूध्वँ तरोः शाखा कटप्री विटपी मतः'। हेमचंद्र ने ३० कोशकारों या कोशों का उल्लेख किया है। टीका आदि के आधार पर, तारपल, दुर्ग, धरणीधर, धर्ममुनि, रंतिदेव, रुद्र विश्वरूप, बोपदेव, शुभांग (शुभांक), वोपालित (गोपालित), कृष्णकवि (वैभाषिक शब्दकोश) आदि नाना नाम मिलते है। 'राक्षस' या 'रभस' के षडर्थकोश का भी उल्लेख है।\n\nइन कोशटीकाओं में शब्दों की व्युत्पत्तियाँ भी है। 'अमरकोश' की 'रामाश्रयी' टीका में प्रत्येक शब्द की पाणिनीय व्याकरणनुसारी व्युत्पत्ति दो गई है। कभी-कभी किसी में त्रुटियाँ और कभी कभी प्रयोग भी बताए गए है। सब मिलाकर इन टीकाओं को कोशवाङ्मय का महत्वपूर्ण अंग कहा जा सकता है। वस्तुतः ये कोशों के पूरक अंग है। इनमें 'उक्त, अनुक्त और दुरुक्त' विषयों का विचार और विवेचन किया गया है। अतः संस्कृत कोशों के इतिहास में इनका महत्व और योगदान हमें कभी नहीं भूलना चाहिए।\n\nआधुनिक और पाश्चात्य कोशों की भेदकताएँ मुख्यतः निम्ननिर्दिष्ट हो सकती हैं-\n\n(१) योरप में विशेष रूप से और भारत में आंशिक रूप से - आदिमध्यकालीन कोशकर्म में कठिन शब्दों का सरल शब्दों या पर्यायों द्वारा अर्थज्ञापन होता था। योरप में सामान्यतः एक पर्याय दे दिया जाता था और भारत में वैदिक निघंटुकाल से ही पर्यायशब्दों का अर्थबोधकपरक एकत्रीकरण होता था। इनमें दुर्बोंध्य और कठिन शब्दों के संग्रह की मुख्य प्रेरणा थी। भारतीय कोशों में बहुपर्याय संग्रह के कारण अनेक क्लिष्ट शब्दों के साथ पर्यायवाची कोशों में सरल शब्द भी समाविष्ट रहते थे। निघंटु का शब्दसंकलन भई वैदिक वाङ्मय के समग्र शब्दनिधि का संग्रह न होकर अधिकत: दुर्बोध्य और विवेच्य शब्दों की संकलन प्रेरणा से प्रभावित है।\n\n(२) भारत के प्राचीन कोश पर्यायवाची या समानार्थक थे। आरंभिक अवस्था में नानार्थक शब्दों इनमें परिशिष्ट जुड़ा रहता था। आगे चलकर नानार्थक या अनेकार्थ शब्दलिपि का विस्तार से आकलन होने लगा। फलत: संस्कृत के अनेक नानार्थ कोशों में मुख्यत: नामसंग्रह होता था और आगे चलकर लिगनीर्दोश भी होने लगा। पर्यायवाची कोशों की संग्रयोजना वर्गपरक हो गई थी। नानार्थ शब्दों की क्रम योजना में अंत्य व्यंजनाक्षर का क्रम (मूलत:) अपनाया गया। पर कभी कभई आदिवर्ण का आधार लेकर वर्णमालानसरी शब्द-क्रमयोजना का प्रयास भी किया गया। पर दूसरी ओर आधुनिक कोशों में लघु कोशोंके अतिरित्क पर्याय के साथ साथ अर्थबोधक व्याख्याएँ भी दी जाती है। संस्कृत में यह नहीं था। टीकाएँ अवश्य यह कार्य करती थीं। संस्कृत के समानार्थक कोशों की भाँति आधुनिक कोशों में पर्याय रखने पर आधिक बल देने चेष्टा नहीं होती। कभी कभी अवश्य ही संस्कृत कोशों के प्रभाव से हिदी आदि में भी पर्ययवाची कोश बन जाते हैं। पर वस्तुत: ये कोश संस्कृत कोशों के अंवशेषमात्र है, आधुनिक कोश नहीं।\n\n(३) संस्कृत के प्रचीन कोशों में मुख्यत: नामपदों, अव्ययशब्दों तथा कभई कभी धातुओं का भई संग्रह होता था। व्याकरण- प्रभावित संग्रहदृष्टि का मूल कदाचित् पाणिनि के धातुपाठ और गणपाठों में दिखाई पड़ता है। आरंभ में, अमरकाल और उसके बाद, संस्कृत का मुख्य रूप नामलिगानुशासनात्मक हो गया। आधुनिक कोशों में रचनाविधान की भिन्नता के कारण इसे अनुपयोगी मानकर सर्वथा त्याग दिया गया। परंतु व्याकरणमूलक ज्ञान और प्रयोग के लिये उपयोगी निर्देश प्रत्येक के साथ लघुसंकेतों द्वारा निदिष्ट होते हैं।\n\n(४) आज के शब्दकोशों का निर्माण उन समस्त जनों के लिये होता है जो तत्तद्भाषाओं के सरल या कठिन किसी भी शब्द का अर्थ जानना चाहते है। संस्कृत कोशों का मुख्य रूप पद्यात्मक होता था। इस कारण उसका अधिकत: उपयोग वे ही कर पाते थे जो कोशपद्यों को कंठस्य कर रखते थे। प्रयोग और अर्थज्ञान के साथ साथ कोशों को कंठस्थ करना भी एक उद्देश्य समझा जाता था पर आज के नवीन कोशों का यह प्रयोजन बिल्कुल ही नहीं हैं।\n\n(५) संस्कृत के प्राचीन कोशों का प्रयोजन होता था कवियों, साहित्यनिर्मताओं और काव्यशास्त्रादि के पाठकों के शब्दभंड़ार की वृद्धि करना। परंतु आधुनिक कोशो का मुख्य प्रयोजन है शब्दों के अर्थ का ज्ञान और तत्संबंधी अन्त बातों की जानकारी देते हुए उनके समीचीन प्रयोग की शत्कि बढ़ाना।\n\n(६) इनेक अतिरित्क शब्दोच्चारण, व्युत्पत्तिसूचन, शब्दप्रय़ोग का प्रथम और यदि कोई शब्द लुप्तप्रयोग हो गया हो तो उसका सप्रमाण ऐतिहासिक वर्णन, नाना अर्थो का समान्य एबं विशेष संदर्भ- संयुत्क विवित्क विवरण, यौगिक एवं मुहावरों के शब्दयोगों तथा धातुयोगों आदि के अर्थवैशिष्ट्य का सोदाहरण निरूपण भी आधुनिक कोशों में रहता है। यह सब प्राचीन कोशों में नहीं था। कोशटीकाओं में अवश्य इनमें से अनेक बार्ते अंशत: और प्रसंगत: निदिष्ट कर दी जाती थीं।\n\n\n", "id": "508387", "title": "संस्कृत शब्दकोश"}
{"url": "https://hi.wikipedia.org/wiki?curid=508418", "text": "मारसूपियल सिंह\n\nमारसूपियल सिंह () या धानीधारी सिंह या थायलाकोलेओ () एक मांसाहारी धानीप्राणी (मारसूपियल​) की जाति थी जो अत्यंतनूतन युग में आज से १६ लाख वर्ष पूर्व से लेकर लगभग ४६,००० वर्ष पूर्व तक ऑस्ट्रेलिया में रहती थी। अपने नाम में 'सिंह' आने के बावजूद इस जानवर का जीववैज्ञानिक दृष्टि से सिंह के साथ कोई सम्बन्ध नहीं था और यह डाएप्रोटोडोंटिया जीववैज्ञानिक गण का सदस्य था।\n\nमारसूपियल सिंह ऑस्ट्रेलिया में रहने वाले स्तनधारियों में सब से बड़ा ज्ञात मांसाहारी था। यह कंधे में ७५ सेमी (३० इंच) ऊँचा और सर-से-दुम तक १५० सेमी (५९ इंच) लम्बा था। इसका वज़न आमतौर पर १०० से १३० किलो के बीच होता था हालांकि इनमें से कई १६० किलो से भी अधिक रहे होंगे। अकार में यह मादा सिंह और शेर की बराबरी का था। \n\nमज़बूती से बना यह पशु एक शक्तिशाली जबड़ा रखता था। आधुनिक बिल्ली, शेर व सिंह की तरह शिकार और आक्रमण के समय इसके नख बाहर निकल आते थे और अन्य समयों में अन्दर चले जाते थे - यह क्षमता रखने वाला यह इकलौता धानीप्राणी था। इसके पंजों को देखकर लगता है कि यह पेड़ चढ़ सकता था। हर पाँव की पहली ऊँगली का नख अधिक बड़ा था और वह उस ऊँगली को कुछ हद तक अन्य उँगलियों के विपक्ष ला सकता था, जिस से चीज़ों को पकड़ सकने और पेड़ चढ़ने में आसानी होती है। इसकी अस्तियों से पता चलता है कि इसकी दुम काफ़ी मोटी और मज़बूत थी। संभव है कि यह उसका सहारा लेकर आधुनिक कंगारू की तरह दो पावों पर उठाकर चल सकता हो या बैठ सकता हो, जिस से आगे के दो पांवों से अपने शिकार को पकड़ने और चीरने में मदद मिलती होगी।\n\n", "id": "508418", "title": "मारसूपियल सिंह"}
{"url": "https://hi.wikipedia.org/wiki?curid=508435", "text": "सरकारी वकील\n\nसरकारी वकील की मिथ्पोंबत होती हा की वे दुसरे को न्याय दिलाये कुइकी जनता हमारी देवी होती हे", "id": "508435", "title": "सरकारी वकील"}
{"url": "https://hi.wikipedia.org/wiki?curid=508441", "text": "केम्पटी जलप्रपात\n\nकेम्प्टी जलप्रपात (अंग्रेजी: Kempty Falls), एक शानदार और मनमोहक जलप्रपात है जो भारत के राज्य उत्तराखण्ड के शहर मसूरी से 15 किमी की दूरी पर चकराता सड़क पर स्थित है और इस क्षेत्र का सबसे बड़ा आकर्षण है। यह जलप्रपात समुद्र तल से 1364 मीटर की ऊंचाई 78°-02’ पूर्व देशांतर और 30° -29’ उत्तर अक्षांश पर स्थित है। यहां 4500 से नीचे गिरता जल पांच झरनों में विभाजित होता है और एक विहंगम दृश्य प्रस्तुत करता है। 1835 के बाद इस जगह को एक पर्यटन क्षेत्र के रूप में एक ब्रिटिश अधिकारी जॉन मेकिनन द्वारा विकसित किया गया था। संभवत: \"केम्पटी\" नाम दो अंग्रेजी शब्दों \"केम्प\" (शिविर) और \"टी\" (चाय) से मिल कर बना है, क्योंकि ब्रिटिश अक्सर यहां पर चाय पार्टियां आयोजित किया करते थे। जलप्रपात के तल में एक जलकुण्ड है जिसका पानी बहुत ठंडा है और लोग यहां पर नहाते हैं।\n\nकेम्पटी जलप्रपात के आसपास के क्षेत्र में होने वाले अनियंत्रित और निम्नस्तरीय निर्माण कार्य के चलते पूरे क्षेत्र की सुन्दरता धीरे धीरे नष्ट हो रही है। आसपास के पहाड़ पर्यटकों और स्थानीय लोगों द्वारा फैलाये जा रहे कूड़े से अटे पड़े है। सफाई की व्यवस्थता ना होने के कारण पूरा क्षेत्र बहुत गंदा नजर आता है रही सही कसर वहां कुकुरमुत्तों की तरह उग आई दुकानों नें पूरी कर दी है। विभिन्न निर्माणों के कारण पूरे प्रपात को देख पाना प्राय: असम्भव हो गया है। प्रपात के तल में स्थित कुण्ड पर्यटकों द्वारा फैलाये कूड़े से भरा पड़ा है। यदि समय रहते इस ओर ध्यान न दिया गया तो जल्द ही पर्यटक इस स्थान को अपने यात्रा कार्यक्रम से निकाल देंगे।\n", "id": "508441", "title": "केम्पटी जलप्रपात"}
{"url": "https://hi.wikipedia.org/wiki?curid=508470", "text": "नोटोउंगुलाटा\n\nनोटोउंगुलाटा () भारी जिस्मों वाले खुरदार स्तनधारियों की कई प्राणी जातियों का एक गण था जो पेलेओसीन और प्लाइस्टोसीन​ (यानि अत्यंतनूतन) युगों में, आज से ५.७ करोड़ से लेकर ११,००० वर्ष पूर्व तक, दक्षिण अमेरिका में रहा करते थे।\n\n", "id": "508470", "title": "नोटोउंगुलाटा"}
