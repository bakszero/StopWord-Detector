{"url": "https://hi.wikipedia.org/wiki?curid=474719", "text": "बलक़ानाबात\n\nthumb|240px|बलक़ानाबात बलक़ान दाग़लरी नामक पर्वत शृंखला के समीप बसा हुआ है\nबलक़ानाबात (), जिसका पुराना नाम 'नेबित दाग़' () था, तुर्कमेनिस्तान के बलक़ान प्रांत की राजधानी है। सन् २००६ की जनगणना में इसकी आबादी ८७,८२२ थी। यह शहर तुर्कमेनिस्तान के पश्चिम में उस देश की राष्ट्रीय राजधानी अश्क़ाबाद से गाड़ी द्वारा ४ घंटे की दूरी पर स्थित है। यह कैस्पियन सागर पर बसे तुर्कमेनबाशी बंदरगाह शहर से २ घंटे दूर है।\n\nयह इलाक़ा योमुद नामक क़बीले के ऐतिहासिक निवास स्थान है, जिनके क़ालीनों पर बना 'गोल' नामक डिज़ाइन मशहूर है और तुर्कमेनी राष्ट्रीय ध्वज पर भी प्रदर्शित है। तुर्की भाषाओं में इस शहर के पुराने नाम 'नेबित दाग़' का मतलब 'तेल (नेबित) का पहाड़ (दाग़)' है। यह नाम यहाँ की बलक़ान पर्वत शृंखला पर और ज़मीन के नीचे मिले तेल खनिजों की वजह से पड़ा है। यह शहर सन् १९३३ में ट्रांस-कैस्पियन रेलवे पर एक रेलवे स्टेशन की हैसियत से बसाया गया था। शहर के पूर्वी भाग में 'रेगिस्तान के खोजयात्रियों का स्मारक' बना हुआ है जिसमें एक ऊँट और कुछ आदमियों को कठिन परिस्थिति में रेगिस्तान से गुज़रते हुए दिखाया गया है।\n\n२००१ में तुर्कमेनी राष्ट्रपति सपरमुराद नियाज़ोव के आदेश से शहर का नाम बदलकर 'बलक़ानाबाद' कर दिया गया, जिसका तुर्की रूप 'बलक़ानाबात' है। २००४ में एक 'स्वास्थ्य रास्ता' बनाया गया जो बलक़ान पहाड़ों के पास निकलता है और जिसपर लोग चलकर पहाड़ों का नज़ारा कर सकते हैं। शहर में चार मुख्य बाज़ार हैं: गोक बाज़ार, जन्नत बाज़ार, तोलकुचका बाज़ार, ५वें उपक्षेत्र का बाज़ार।\n\n", "id": "474719", "title": "बलक़ानाबात"}
{"url": "https://hi.wikipedia.org/wiki?curid=474721", "text": "दाशोग़ुज़\n\nदाशोग़ुज़ (), जिसका पुराना नाम 'ताशाउज़' () था, तुर्कमेनिस्तान के दाशोग़ुज़ प्रांत की राजधानी है। सन् २००९ की जनगणना में इसकी आबादी २,२७,१८४ थी। यह शहर तुर्कमेनिस्तान के उत्तर में उज़बेकिस्तान के क़ाराक़ालपाक़स्तान प्रान्त के साथ की सरहद पर स्थित है। 'दाशोग़ुज़' शब्द का मतलब तुर्कमेनी भाषा में 'पत्थर का चश्मा' होता है।\n\nदाशोग़ुज़ की आबादी १९९९ में १,६६,५०० से बढ़कर २००४ में २,१०,००० अनुमानित की गई। यहाँ के ज़्यादातर लोग तुर्कमेन और उज़बेक हैं, हालांकि यहाँ कुछ रूसी, क़ाराक़ालपाक़, तातार और कोरियाई भी रहते हैं। पुराने ज़माने में यह अपने पानी के चश्मे की वजह से ऐतिहासिक रेशम मार्ग पर रुकने की एक जगह हुआ करती थी, जिस से इस शहर का नाम पड़ा। १९वीं सदी में यह इलाक़ा रूसी साम्राज्य की गिरफ़्त में आया और उन्होंने यहाँ एक क़िला बनाया जिसके इर्द-गिर्द बस्ती बढ़ गई। आधुनिक दाशोग़ुज़ सोवियत-लहजे में बना एक शहर है जिसमें बहुत से स्मारक और संग्रहालय हैं। यहाँ से बहुत से पर्यटक कोन्या-उरगेंच के पुरातन स्थल पहुँचने के लिए गुज़रते हैं जो १२वीं सदी में ख़्वारेज़्म राज्य की राजधानी हुआ करता था। आमू दरिया की निकटता से यहाँ कपास और जूट पैदा की जाती है। एक ऐतिहासिक घटना में ५ सितम्बर १९९८ में एक ७ किलो का उल्कापिंड (मीटीयोराइट) आसमान से इस शहर पर गिरा।\n\n", "id": "474721", "title": "दाशोग़ुज़"}
{"url": "https://hi.wikipedia.org/wiki?curid=474726", "text": "पूरनचंद जोशी\n\nपूरनचंद जोशी (जन्म : १ मार्च १९२८) भारत के एक जाने-माने समाजशास्त्री, अर्थशास्त्री और हिन्दी साहित्यकार हैं। उन्होंने भारतीय समाज की समस्याओं, उसके चरित्र एवं उसकी गतिविधियों का आर्थिक दृष्टिकोण से गहन अध्ययन किया है, भारतीय समाज एवं भारतीय अर्थ-व्यवस्था के विभिन्न पहलुओं का विश्लेषण कर प्रस्तुत किए गए उनके निष्कर्ष अत्यंत विचारपूर्ण हैं।\n\nजोशी जी की गणना हम उन गिने-चुने समाज वैज्ञानिकों में कर सकते हैं जो समाज की समस्याओं पर विचार करते समय केवल सैद्धान्तिक\nज्ञान को ही आधार नहीं बनाते, वरन् व्यावहारिक अनुभव से सम्पृक्त करके अपने अध्ययनों के निष्कर्ष प्रस्तावित करते हैं।\n\nजोशी जी का जन्म १ मार्च १९२८ को वर्तमान उत्तराखंड राज्य के अल्मोड़ा जनपद के ग्राम दिगोली में एक संभ्रांत परिवार में हुआ था। इन्होंने लखनऊ विश्वविद्यालय से समाजशास्त्र एवं अर्थशास्त्र में स्नातकोत्तर किया। १९५४ में पी.एच.डी. करने के बाद ये प्राध्यापन कार्य से जुड़े। १९८८-८९ में वे 'भारतीय मजदूर आर्थिक समाज' (इंडियन लेबर इकनॉमिक्स सोसाईटी) के अध्यक्ष चुने गए। अगले ही वर्ष वे 'भारतीय समाजशास्त्रीय समाज' (इंडियन सोशियोलॉजिकल सोसायटी) के भी अध्यक्ष बनाये गए। १९९०-९२ में वे दिल्ली के जवाहरलाल नेहरू विश्वविद्यालय में 'फैलो' के रूप में कार्यरत रहे। कालान्तर में वे 'राष्ट्रीय-नाट्य-विद्यालय' के अध्यक्ष भी बनाए गए। इन्होंने दिल्ली विश्वविद्यालय में विज्ञान शिक्षा केंद्र (सेंटर ऑफ साईंस एजुकेशन) में अध्यक्ष के रूप में भी अपनी सेवाएं दी। भारत-सरकार ने इन्हें योजना आयोग के एक पैनल के एक सदस्य के रूप में मनोनीत किया।\n\nजोशी जी ने हिंदी तथा अंग्रेजी में अनेक उल्लेखनीय पुस्तकें लिखी हैं- \n\n\nरवीन्द्र भारती विश्वविद्यालय, कोलकाता ने समाजशास्व के क्षेत्र में किए गए अभूतपूर्व कार्य के लिए इन्हें डी.लिट. की विशिष्ट उपाधि प्रदान की।\n\n", "id": "474726", "title": "पूरनचंद जोशी"}
{"url": "https://hi.wikipedia.org/wiki?curid=474750", "text": "तुर्कमेनाबात\n\nतुर्कमेनाबत () तुर्कमेनिस्तान के लेबाप प्रांत की राजधानी है। सन् २००९ की जनगणना में इसकी आबादी लगभग २,५४,००० थी। इस शहर को पहले चारझ़ेव () या 'चारजू' () बुलाया जाता था (जिसका अर्थ फ़ारसी में 'चार नदियाँ या नहरें' है, इसमें 'झ़' के उच्चारण पर ध्यान दें)।\n\nतुर्कमेनाबत उज़बेकिस्तान की सीमा के नज़दीक आमू दरिया के किनारे बसा हुआ है। हालांकि यह अब एक आधुनिक औद्योगिक शहर है, इसका इतिहास २,००० साल से भी अधिक है। किसी ज़माने में यह आमूल () नाम का शहर हुआ करता था और कहा जाता है कि आमू दरिया का नाम भी शायद इसी शहर पर रखा गया हो। यह ऐतिहासिक रेशम मार्ग पर भी एक महत्वपूर्ण पड़ाव था। मध्यकाल में यह सदियों तक बुख़ारा ख़ानत का हिस्सा रहा और फिर रूसी साम्राज्य में शामिल कर लिया गया। १८८६ में रूसियों ने यहाँ से ट्रांस-कैस्पियन रेलवे नाम का रेलमार्ग निकला और बहुत से रूसी यहाँ आकर बस गए। उन्होंने अपनी बस्ती का नाम नया चारजू रखा। नया शहर वहीं से शुरू हुआ। सोवियत संघ के बनाने के बाद उसकी सरकार ने उज़बेकों में स्वतंत्रता की तीव्र भावना को देखते हुए इस शहर को नवगठित तुर्कमेन सोवियत गणतंत्र में शामिल किया (जो सोवियत संघ का एक प्रांत था)। उज़बेक प्रभाव के कारण तुर्कमेनाबत शहर में उज़बेकों की बहुतायत रही है और वे अब इस शहर की आबादी के ७०% हैं।\n\nतुर्कमेनाबत अपने बाज़ारों के लिए प्रसिद्ध है, जिनमें गोक बाज़ार, दुनिया बाज़ार और मरकज़ी बाज़ार सबसे जाने-माने हैं। दुनिया बाज़ार में चीन, तुर्की, उज़बेकिस्तान और रूस से लाया गया माल बिकता है। तुर्कमेनाबत से ७० किमी दक्षिण पर पूर्वी काराकुम रेगिस्तान शुरू हो जाता है और वहाँ रेपेतेक प्राकृतिक अरक्षित क्षेत्र स्थित है, जो अपने ज़ेमज़ेन () नामक रेगिस्तानी मगरमच्छों के लिए मशहूर है।\n\n", "id": "474750", "title": "तुर्कमेनाबात"}
{"url": "https://hi.wikipedia.org/wiki?curid=474752", "text": "तारेक्ष\n\nतारेक्ष या तारक्षवेधयंत्र का पर्यायवाची अंग्रेजी शब्द ऐस्ट्रोलैब (Astrolabe) तथा संस्कृत शब्द 'यंत्रराज' है। यह एक प्राचीन वेधयंत्र है, जिससे यह नक्षत्रों के उन्नतांश ज्ञात करके समय तथा अक्षांश जाने जाते थे। संभवत: इसका आविष्कार परगा के यूनानी ज्योतिषी ऐपोलोनियस (ई. पू. 240) अथवा हिपार्कस (ई. पू. 150) ने किया था। अरब के ज्योतिषियों ने इस यंत्र में बहुत सुधार किए। यूरोप में ईसा की 15वीं शताब्दी के अंत से लेकर 18वीं शताब्दी के मध्य तक समुद्र यात्रियों में यह यंत्र बहुत प्रचलित था। भारत के प्रसिद्ध ज्योतिषी राजा जयसिंह को यह यंत्र बहुत प्रिय था। जयपुर में दो तारेक्ष यंत्र विद्यमान हैं, जिनके अंक तथा अक्षर नागरी लिपि के हैं।\n\nयह प्राय: धातु की बनी हुई एक गोल तस्तरी के आकार का यंत्र है, जिसे टाँगने के लिए ऊपर की ओर एक छल्ला लगा रहता है। इसका एक पृष्ठ समतल होता है, जिसके छोर पर 360 डिग्री अंकित रहते हैं तथा केंद्र में लक्ष्य वेध के उपकरण से युक्त़ चारों ओर घूम सकने वाली एक पटरी लगी रहती है। यह भाग ग्रह नक्षत्रों के उन्ऩतांश नापने के प्रयोग में आता है। इसके दूसरी ओर के पृष्ठ के किनारे उभरे रहते हैं तथा बीच में खोखला होता है। इस खोखले में मुख्य तारामंडलों तथा राशिचक्र के तारामंडलों की नक्काशी की हुई धातु की तश्र्तरी बैठाने का स्थान होता है। यह चारों ओर घुमाई जा सकती है। इसके अतिरिक्त़ इस खोखल में उन्ऩतांशसूचक तथा समयसूचक आदि तश्र्तिरयाँ एक-दूसरे के भीतर बैठाई जा सकती हैं। यंत्र का यह पृष्ठ गणना के कार्य के लिए प्रयुक्त़ होता है।\n\nपहले सूर्य के उन्नतांश जान लिए जाते हैं, फिर राशिचक्रांकित तश्र्तरी में सूर्य के उस दिन के स्थान को चिन्हित करके उसे प्राप्त उन्ऩतांशों की सीध में लाया जाता है। इस बिंदु को केंद्र से मिलाती हुई रेखा को किनारों पर बने समयबोधक वृत्त तक बढ़ा दिया जाता है। फिर समयसूचक वृत्त से समय पढ़ लिया जाता है।\n\nयंत्रराज नामक संस्कृत ग्रंथ के रचयिता महेन्द्र सुरि थे। यह १३७० में रचित तारेक्ष से सम्बन्धित ग्रन्थ है। यह संस्कृत का पहला ग्रन्थ है जो पूर्णतः इंस्ट्रुमेन्टेशन से सम्बन्धित है। बाद में इस पर कई टीकाएँ प्रकाशित हुईं जो नीचे दी गई हैं-\n\n", "id": "474752", "title": "तारेक्ष"}
{"url": "https://hi.wikipedia.org/wiki?curid=474756", "text": "बरेली कॉलेज\n\nबरेली कालेज, बरेली (अंग्रेजी: Bareilly College, Bareilly) रुहेलखण्ड विश्वविद्यालय का एक प्राचीन एवं प्रमुख महाविद्यालय है। इसकी स्थापना ब्रिटिश काल में सन १८३७ में हुई थी। मात्र ५७ छात्रों से प्रारम्भ इस विद्यालय के पहले हेड मास्टर मि० रोजर्स थे। सन १८५० में इसे राजकीय विद्यालय का दर्जा दिया गया। \n\nब्रिटिश भारत में स्थापित इस ऐतिहासिक महाविद्यालय ने कई उतार चढाव देखे। १८५७ का प्रथम भारतीय स्वतंत्रता संग्राम से लेकर १९६५ में राष्ट्रभाषा हिन्दी के आन्दोलन तक में इसके जुझारू छात्रों की उल्लेखनीय भागीदारी रही। पहले यह कलकत्ता विश्वविद्यालय से सम्बद्ध था, बाद में आगरा विश्वविद्यालय से सम्बद्ध हो गया। वर्तमान काल में यह रुहेलखण्ड विश्वविद्यालय से सम्बद्ध है। इस समय इसमें स्नातक से लेकर स्नातकोत्तर उच्च शिक्षा व शोध की सभी सुविधायें उपलब्ध हैं। \n\nसम्प्रति (आजकल) इस महाविद्यालय के प्राचार्य (प्रिन्सिपल) प्रोफेसर आर० पी० सिंह (रामपाल सिंह) हैं।\n\n\n\nwww.bareillycollege.org\n", "id": "474756", "title": "बरेली कॉलेज"}
{"url": "https://hi.wikipedia.org/wiki?curid=474763", "text": "तुषारी भाषाएँ\n\nतुषारी या तुख़ारी () मध्य एशिया की तारिम द्रोणी में बसने वाले तुषारी लोगों द्वारा बोली जाने वाली हिन्द-यूरोपीय भाषा परिवार की भाषाएँ थीं जो समय के साथ विलुप्त हो गई। एक तुर्की ग्रन्थ में तुषारी को 'तुरफ़ानी भाषा' भी बुलाया गया था। इतिहासकारों का मानना है कि जब तुषारी-भाषी क्षेत्रों में तुर्की भाषाएँ बोलने वाली उईग़ुर लोगों का क़ब्ज़ा हुआ तो तुषारी भाषाएँ ख़त्म हो गई। तुषारी की लिपियाँ भारत की ब्राह्मी लिपि पर आधारित थीं और उन्हें तिरछी ब्राह्मी () कहा जाता है।\n\nतुषारी में लिखी हुए तीसरी से लेकर नौवी सदी ईसवी तक की पांडुलिपियों के आधार पर तुषारी भाषाओँ की दो शाखाएँ मिलती हैं, जिनके बोलने वाले एक-दुसरे को नहीं समझ सकते थे:\nभाषावैज्ञानिक मानते हैं की यह दोनों एक ही आदिम-तुषारी भाषा से उत्पन्न हुईं जो शायद १००-१००० ईसापूर्व के काल में बोली जाती हो।\n\nतुषारी में लिखी पांडुलिपियों के अंश ताम्र-पत्रों, लकड़ी के तख़्तों और चीनी काग़ज़ पर मिलते हैं जो ८वीं सदी से तारिम द्रोणी के अत्यंत शुष्क वातावरण की वजह से बचे हुए हैं। बहुत सी लिखाईयाँ बौद्ध धर्म से सम्बंधित हैं और संस्कृत से अनुवादित की गई हैं। १९८९ में चीनी भाषावैज्ञानिक जी शियानलिन () ने मैत्रेयसमिति-नाटक का १९७४ में मिली पांडुलिपि का अनुवाद प्रस्तुत किया। धार्मिक लिखाईयों के अलावा कुछ मठों की चिट्ठी-पत्री, कुछ व्यापर-सम्बन्धी दस्तावेज़, कुछ दवाई और जादू सम्बन्धी लिखाईयाँ और एक प्रेम-कविता भी मिली हैं।\n\n", "id": "474763", "title": "तुषारी भाषाएँ"}
{"url": "https://hi.wikipedia.org/wiki?curid=474766", "text": "भ्रमि\n\nभ्रमि या वर्टिगो (Vertigo /ˈvɜː(ɹ)tɨɡoʊ/) एक प्रकार का घुमनी या चक्कर-आना (dizziness) है जिसमें व्यक्ति गति की अनुभूति होती है जबकि वास्तव में वह स्थिर होता है। यह अंतःकर्ण के प्रघाण तंत्र (vestibular system) की दुष्क्रिया (dysfunction) के कारण उत्पन्न होता है। भ्रमि की दशा में जी-मचलता (nausea) है और उल्टी होती है। खड़े रहने या चलने में कठिनाई होती है।\n\nभ्रमि, तीन तरह की होती है-\n\n", "id": "474766", "title": "भ्रमि"}
{"url": "https://hi.wikipedia.org/wiki?curid=474777", "text": "पक्षिपटबंधन\n\nपक्षिपटबंधन या पक्षी पट्टन (Bird Banding) विज्ञान का वह साधन है जिसके द्वारा जंगली पक्षियों को चिह्नित करके उनकी गतिविधियों, वितरण, प्रावजन (migration) आदि का अध्ययन किया जाता है।\n\nशताब्दियों पूर्व मार्को पोलो ने अपने यात्रा (सन्‌ 1271-1295) संस्मरण में बाज पक्षियों के पैर में पड़े छल्लों का उल्लेख किया है, जिनपर उनके मालिकों का नाम एवं पता लिखा था, परंतु ये छल्ले किसी वैज्ञानिक ध्येय से नहीं वरन्‌ बाजबाजी में अपने पक्षियों को पहचानने के लिए पहनाए जाते थे। पक्षियों को चिह्नित (पटबंधित) करके उनके जीवन के रहस्य जानने का प्रथम प्रयास यूरोपीय देशों में 18वीं शताब्दी में किया गया। उन दिनों के तरीके थे, पूँछ या डैने के पंखों को स्याही अथवा 'पेंट' द्वारा रँगना, धातु के छल्लों को शरीर के किसी भाग पर किसी प्रकार चिपका देना, 'पार्चमेंट' पर लिखकर रेशमी धागे से शरीर पर बाँध देना, तथा पैरों या चोंच को पहचान के लिए विभिन्न ढंगों से विकृत कर देना आदि। स्पष्ट है, उपर्युक्त कोई भी साधन सफल नहीं हो, पाते थे, क्योंकि समय बीतने और परों के झड़ जाने पर उनके सभी च्ह्रि मिट जाते थे।\n\nजंगली पक्षियों में पटबंधन का प्रथम उल्लेख 1710 ई. में पकड़े गए बृहत्‌ धवल बक (Ardea cinerea) के बारे में मिलता है, जिसकी टाँग में धातु का छल्ला पड़ा था। कुछ वर्षों बाद टर्की नामक पक्षी पर भी ऐसा ही छल्ला पाया गया, जो चाँदी का था। 1804 ई. में डच प्रकृतिवादी ब्रुगमान (Brugmann) ने कई सफेद बगुलों (Ciconia alba) को यह जानने के लिए पटबंधित किया कि वे अपने जन्मस्थान पर फिर से लौटकर आते हैं या नहीं, परंतु इन पक्षियों के फिर से प्राप्त न होने के कारण यह प्रयोग असफल रहा। तदुपरांत डेनमार्क में वीबॉर्ग (Viborg) नामक स्थान के निवासी हैंस क्रिश्चियन कॉर्नीलियस मॉर्टेन्सन (Hans Christian Cornelius Mortensen) का उल्लेख मिलता है। इनके मन में पटबंधन का विचार एक प्रकाशित समाचार द्वारा आया। उन्होंने पढ़ा कि एक हंस (goose), जिसक गर्दन में सन्‌ 1800 अंकित पीतल का एक छल्ला पड़ा था, 35 वर्षों बाद हस्तगत हुआ। इसके पश्चात्‌ ही इन्होंने पक्षिपटबंधन का कार्य प्रारंभ किया। मॉर्टेन्सन को इस क्षेत्र का प्रवर्तक कहा जाता है, क्योंकि इन्होंने अपने नियमित अध्ययनों से पक्षिपटबंधन को विज्ञान की एक उपयोगी शाखा बना दिया। उदाहरणार्थ, इन्होंने प्रथम बार प्रत्येक पक्षी को एक संख्या प्रदान की, जो वे छल्ले पर स्थायी रूप से खोद देते थे तथा अपनी डायरी में भी नोट कर लेते थे और जिसके फलस्वरूप पक्षी, चाहे कितनी ही समय बाद अथवा दूरी पर क्यों न हस्तगत हुआ हो, सदैव पहचाना जा सकता था। फिर वे थोड़े से पक्षियों में (जैसा साधारणतया प्रचलित था) नहीं बल्कि अधिक से अधिक पक्षियों में पटबंधन करते थे, जिससे उनके प्रयोग के फलों की अधिक निश्चय के साथ पुष्टि हो सके। इसके अतिरिक्त उन्होंने अपने तथा अन्य देशों के समाचारपत्रों तथा पत्रपत्रिकाओं में अपने उद्देश्यों को प्रकाशित करके अंतरराष्ट्रीय सहयोग प्राप्त करने का प्रथम सही प्रयास किया, क्योंकि ऐसे प्रयोगों में बिना अंतरराष्ट्रीय सहयोग के पूर्णत: सफल होने की संभावना नहीं होती।\n\nमॉर्टेन्सन के प्रयोगों से पक्षिपटबंधन को सारे यूरोप में बड़ा प्रोत्साहन मिला। 1903 ई. में जर्मनी में 1911 ई. में स्वीट्जरलैंड और 1912 ई. में बेल्जियम एवं फिन्लैंड में पक्षिपटबंधन पर कार्य प्रारंभ हो गया। सन्‌ 1904 एवं 1916 के बीच ब्रिटेन में भी कई सरकारी एवं गैर सरकारी पक्षिपटबंधन प्रायोजनाएँ (projects) प्रारंभ हो गई और इस प्रकार प्रथम महायुद्ध तक यूरोप में लगभग 17 लाख पक्षियों में पटबंधन किया गया।\n\nअमरीका में पक्षिपटबंधन का प्रथम उदाहरण सन्‌ 1803 में मिलता है, जब कलाकार प्रकृतिवादी, जॉन जेम्स औडूबॉन (John James Audubon), ने चाँदी के तार के छल्ले कुछ पक्षियों के बच्चों के पैर में डाले और दूसरे वसंत में उनमें से दो को फिर से प्राप्त किया। सन्‌ 1902-1903 में पॉल बार्च (Paul Bartsch) ने लगभग 101 काली कलँगीवाले बगुलों (Nycticorax n. hoactli) का कोलंबिया में पटबंधन किया। तदुपरांत डॉ॰ एल. जे. कोल (Dr. L. J. Cole) ने पक्षिपटबंधन पर कुछ नए सुझाव दिए। इन्होंने 'अमरीकन बर्ड बैडिंग ऐसोसिएशन' को 1909 ई. में जन्म दिया। प्रथम महायुद्ध काल (1914-1919) में यूरोप की भाँति अमरीका में भी पक्षिपटबंधन का कार्य मंद पड़ गया, परंतु 1920 ई. में इसने गति पकड़ ली और तब कैनाडा के सहयोग से प्रति वर्ष पाँच लाख पक्षियों का पटबंधन होने लगा। इसी बीच भारत में भी बॉम्बे नैचुरल हिस्ट्री सोसाइटी (Bombay Natural History Society) के अंतर्गत पक्षिपटबंधन का कार्य शुरू हुआ। उधर जापान अमरीका का अनुसरण करने लगा। 1944 ई. के अंत तक ब्रिटेन में सात लाख और अमरीका में 50 लाख पक्षियों का पटबंधन हुआ।\n\nपक्षिपटबंधन दो ढंगों से, पक्षियों की टाँग में धातु के बने छल्ले डालकर या उनके परों को रंग कर या विशेष ढंग से कुतर कर, किया जाता है। छल्ले का तरीका, इसके स्थायी होने के कारण, अधिक अवलंबनीय है। परों को रंगने या कुतरने का ढंग पहले तरीके का पूरक मात्र ही होता है, अथवा इसको उस समय प्रयोग में लाते हैं जब किसी पक्षी की अल्पकालीन, स्थानीय गतिविधियों का अध्ययन करना होता है। छल्ला किसी हल्की धातु (जैसे ऐल्यूमिनियम) का बना और पट्टी के आकार का होता है। इसपर प्रयोगकर्ता का नाम, पता और अन्य आवश्यक सूचनाएँ खुदी रहती है। पटबंधन के समय इस पट्टी को पक्षी की किसी एक टाँग के चारों ओर मोड़ तथा उसके दोनों सिरों को दबाकर सटा देते हैं और इस प्रकार उसे छल्ले का रूप दे देते हैं। बहुधा दोनों सिरों को आपस में फँसा देने का प्रबंध रहता है। छल्ले की माप पक्षी की टाँग में मापानुसार छोटी बड़ी होती है। इस बात का ध्यान रखा जाता है कि छल्ला बहुत कसा न रहे जिससे पक्षी की टाँग में घाव हो जाए, अथवा नहाते समय वह स्थान धुल न सके। छल्ले की बारियाँ (margins) रेत कर चिकनी रखते हैं, ताकि रगड़ लगने से व धाव न उत्पन्न कर दें।\n\nपक्षियों को या तो शिशु अवस्था में घोसलों में ही, या बड़े (विकसित) पक्षियों को पिंजड़ों में फँसाकर, पटबंधित करते हैं। ये पिंजड़े विशेष ढंग के खटकेदार होते है। खटका पक्षी के भार से दबकर, पिजड़े के छेद को बंद करनेवाले पट्टे को छोड़ देता है, जिससे छेद बंद हो जाता है और भीतर पहुँचा पक्षी बाहर नहीं आ पाता। पक्षियों को प्रोत्साहित करने के लिए पिंजड़े में उनके प्रिय भोज्य भी रखे जाते हैं। इन पिंजड़ों को ऊँचे स्थानों पर रखते हैं।\n\nपक्षिजीवन के कुछ पहलू सदैव से रहस्यमय रहे हैं। इन्हें सुलझाने के लिए अरस्तू (Aristotle) से लेकर अब तक के प्रकृतिवादी प्रयत्न करते आ रहे हैं। १९वीं शताब्दी में यूरोप में जे. ए. पामन (J. A. Palmen, सन्‌ 1874), वाइसमान (Weissman, सन्‌ 1891), ए. वॉन मिडेनडॉर्फ (A. von Middendorff, सन्‌ 1885), एच. गाटके (H. Gatke, सन्‌ 1891) आदि जैसे पक्षिशास्त्री पक्षिप्रवजन के रहस्य की परिकल्पना में लीन थे। परंतु पक्षिपटिबंधन के आगमन के बाद ही इसके पूर्व का उनका ज्ञान बहुत कुछ अव्यवहार्य या लुप्त हो गया। इसके अतिरिक्त पक्षिपटबंधन पक्षिजीवन के अध्ययन में अनेक बातों के ज्ञान की प्राप्ति में उपयोगी सिद्ध हुआ है, जिनमें से मुख्य निम्नलिखित हैं :\n\n1. प्रावजन पंथ की जानकारी, अर्थात्‌ पक्षी लंबे पथ अपनाते हैं या छोटे, समुद्र के ऊपर होकर जाते हैं या धरातल के ऊपर, निर्धारित पथ से जाते हैं अथवा प्रत्येक वर्ष पथ बदलते रहते हैं।\n\n2. प्रावजन की ऋतु, समय, दूरी तय करने का समय, उड़ान की गति आदि का ज्ञान।\n\n3. विभिन्न जाति के पक्षियों के ग्रीष्म तथा शरत्कालीन निवासस्थान का ज्ञान।\n\n4. लौटानी यात्रा में पक्षियों की प्रवृत्ति, व्यवहार आदि का ज्ञान।\n\n5. दूर या भिन्न स्थानों पर छोड़े जाने पर अपने जन्मस्थान पर लौटने तथा पथ पहचानने की पक्षियों की क्षमता का ज्ञान।\n\n6. अल्प आयु तथा पूर्ण विकसित (या वृद्धिप्राप्त) पक्षियों के प्रवजन में अंतर का ज्ञान।\n\n7. पक्षियों की आयु, निर्मोचन (moulting), मृत्यु आदि का ज्ञान।\n\n8. घोंसला बनाने का मौसम और उस अवधि में पक्षियों के व्यवहार का ज्ञान।\n\n9. शरद् ऋतु में रुकने के स्थान, भोजन प्राप्त करने या रास्ते में विश्राम करने के समय का ज्ञान।\n\n10. भिन्न रंगों के सेलुलॉयड (celluloid) की पट्टियों बाँधकर किसी जाति के एक पक्षी, जोड़े या संपूर्ण परिवार को निरंतर अवलोकन में रखा जा सकता है तथा उनकी स्थानीय गतिविधियों, विकासक्षेत्र (territory) आदि का ज्ञान प्राप्त किया जा सकता है। यही नहीं, नर और मादा का अनुपात, भविष्य में जोड़ा खानेवाले पक्षियों का ज्ञान आदि भी प्राप्त किया जाता है।\n\n\n", "id": "474777", "title": "पक्षिपटबंधन"}
{"url": "https://hi.wikipedia.org/wiki?curid=474779", "text": "नलकर्म\n\nइमारतों में जल, गैस, जलनिकासी, शौचगृह, रसोईघर, स्नानगृह आदि के लिए नलों की जुड़ाई, मरम्मत, झलाई आदि की कला को नलकर्म या नलकारी कहते हैं। अंग्रेजी में इसे प्लमिंग (Plumbing) कहते हैं, क्योंकि इस काम में सीसे (लैटिन में प्लंबम / Plumbum) का विशेष प्रयोग होता है। वैसे अब टिन, जस्ते, तांबे, आदि अन्य धातुओं का प्रयोग बढ़ गया है।\n\nनलकारी का सबसे अधिक प्रयोग तो जलस्रोत, नदी और कुओं से पानी लाकर घरों में विविध प्रकार के उपकरणों द्वारा वितरण करने में ही होता है। सड़क या गली में लगे मुख्य नल से हरेक इमारत के लिए पृथक्‌ वितरण नली लगाई जाती है। मुख्य नल से इस नली का जोड़ भूमि से लगभग ढाई फुट नीचे रखना अवश्यक होता है। घर के भीतर इस नली से जहाँ जहाँ घर में जल की आवश्यकता हो अन्य नलियाँ लगाई जाती हैं और जल निकालने के लिए टोंटी या चिलमची आदि लगाई जाती है। शौचकक्ष में जलबहाव संडास (Flush Latrine) के लिए एक अलग टंकी घर की छत पर लगाई जाती है जिससे शौचकक्ष के लिए पानी हर समय सुलभ रहे।\n\nवर्षा का या अन्य फालतू पानी घर से बाहर निकालने के लिए ढलवाँ लोहे के नल दीवार के साथ लगाए जाते हैं। शौचकक्ष के बाहर के नल भी जो दूषित हवा को निकालने के लिए लगाए जाते हैं ढलवाँ लोहे के 3फ़ फ़ व्यास के होते हैं। पाश्चात्य ढंग के घरों में हरेक शयनकक्ष के साथ स्नानागार और शौचकक्ष होते हैं। दीवारों के ऊपर लगे नल बुरे दिखाई देने के कारण उन्हें दीवारों में झिरी खोदकर भीतर दबा दिया जाता है और ऊपर पलस्तर करके रंगरोगन कर दिया जाता है।\n\nगैस या गरम पानी वहन करनेवाली नली इस्पात या पिटवाँ लोहे की बनाई जाती है और उसके उसके चूड़ीदार जोड़ों में सीसे और तेल का मिश्रण भरा जाता है। अधिकतर इनको भी दीवार में छिपा दिया जाता है।\n\n", "id": "474779", "title": "नलकर्म"}
{"url": "https://hi.wikipedia.org/wiki?curid=474783", "text": "नित्यकर्म\n\nप्रतिदिन किया जानेवाला प्रात्य्ह्रक कर्म नित्यकर्म कहलाता है। इसके अनुसार एक प्रात:काल से दूसरे प्रातःकाल तक शास्त्रोक्त रीति से, दिन-रात के अष्टयामों के आठ यामार्ध कृत्यों यथा- ब्राह्म मुहूर्त में निद्रात्याग, देव, द्विज और ऋषि स्मरण, शौचादि से निवृत्ति, वेदाभ्यास, यज्ञ, भोजन, अध्ययन, लोककार्य आदि- को करना चाहिए।\n\nमीमांसकों ने द्विविध कर्म कहे हैं - अर्थकर्म और गुणकर्म। इनमें अर्थकर्म के तीन भेद हैं - नित्यकर्म, नैमित्तिक कर्म और काम्यकर्म। गृहस्थों के लिए इन तीनों को करने का निर्देश है। इनमें प्रथम कर्म नित्यकर्म है जिसके अंतर्गत पंचयज्ञादि आते हैं। अग्निहोत्र आदि ब्राह्मणों के नित्यकर्म हैं। इन्हें करने से मनुष्य के प्रति दिन के पापों का क्षय होता है। जो इस कर्तव्य को नहीं निवाहता वह शास्त्र के अनुसार पाप का भागी होकर पतित और निंद्य हो जाता है।\n", "id": "474783", "title": "नित्यकर्म"}
{"url": "https://hi.wikipedia.org/wiki?curid=474803", "text": "दोस्त भालुओं का सम्मेलन\n\nभालू मेरा साथी () एक जीवत भालू के आकार की रंगीन मूर्ति है। इसे 2001 में के द्वारा ऑस्ट्रिया के मूर्तिकार रोमन स्टौर्बल के निकट सहयोग से विकसित किया गया था। भालू की लोकिप्रयता को विश्व भर के लोगों में एक बेहतर समझ को प्रेरित करने के लिए प्रयोग किया जाता है। यह आधार के रूप में अन्य देशों की जीवन स्थितियों में शांतिपूर्ण सह-अस्तित्व औरविभिन्न संस्कृतियोंं पर विचार के लिए एक प्रतीक हैै।\n\nइस बुिनयादी विचार से, दोस्त भालूओं का सम्मेलन () का आदर्श वाक्य: जब हम एक दूसरे को बेहतर जानेंगे, तब हम एक दूसरे को बेहतर समझेंगे, अधिक विश्वास और बेहतर सह-अस्तित्व विकिसत किया गया था।\n\nइस आदर्श वाक्य के साथ, दोस्त भालुओं का सम्मेलन अपने विश्व दौरे पर लोगों, संस्कृतियोंं और धर्मों के बीच सिहष्णुता और समझ को विज्ञापित करता है। लगभग 140 के आसपास भालू मेरा साथी (प्रत्येक 2 मीटर लंबा) संयुक्त राष्ट्र द्वारा मान्यता प्राप्त लगभग उतने ही देशों का प्रितिनिधत्व करते हैं। 2002 में बर्लिन में अपनी पहली प्रदर्शनी के बाद अब तक दुनिया भर में 30 लाख से अिधक आगंतुक भालुओं को सरहाने में सक्षम रहे हैं।\n\nप्रत्येक भालू मेरा साथी हर देश के एक कलाकार द्वारा बनाया गया है। कला के इस दुनिया भर में अनूठे काम में, अंतरराष्ट्रीय कलाकारों की कला शैलियों का संगम प्रसन्नता का विषय है। भालुओं के विशिष्ट डिजाइन और विविधता के कारण, आगंतुक विश्वयात्रा का सा अनुभव कर सकता है।\n\nदोस्त भालुओं का सम्मेलन \"हाथ में हाथ\" लिए एक शांतीपूर्ण भिवष्य का प्रतीक हैं। लेकिन हर एक भालू लोगों और उनकी संस्कृति को दर्शाता है, किन्तु वर्तमान राजनीतिक प्रणाली को नहीं।\n\nभालू मेरा साथी की गितिविधयां और जरूरतमंद बच्चों के लिए मदद एक अविभाज्य इकाई हैं। भालू मेरा साथी के दान व नीलामी के माध्यम से अब तक तकरीबन 2.0 मिलियन यूरो यिूनसेफ और बच्चों की स्थानीय संस्थाओं के लिए जुटा चुके हैं।\n\n\n", "id": "474803", "title": "दोस्त भालुओं का सम्मेलन"}
{"url": "https://hi.wikipedia.org/wiki?curid=474813", "text": "ग्लोस\n\nग्लोस या ग्लॉस () किसी लेख में किसी शब्द का अर्थ समझाने के लिए करी गई छोटी सी टिप्पणी को कहते हैं। यह अक्सर वाक्य के साथ पृष्ठ के किनारों पर या छोटे अकार के अक्षरों में शब्द के ऊपर, नीचे या साथ में लिखा होता है। ग्लोस लिखाई की भाषा में या पढ़ने वाले की मातृभाषा में हो सकता है (अगर वह लेख की मूल भाषा से अलग हो)। अक्सर धार्मिक भाषाओँ में लिखे ग्रंथों के पृष्ठों के किनारों पर शब्दों के अर्थ लिखे जाते हैं और कभी-कभी ऐसे ग्लोस पढ़ने वाले ख़ुद भविष्य में अपने लिए डाल देते हैं।\n\nशुरू में ग्लोस केवल पृष्ठों में भाषा समझाने के लिए लिखी गई टिप्पणियों को कहा जाता था। धीरे-धीरे ऐसी टिप्पणियों को एकत्रित कर के पुस्तकों के अंत में अलग विभाग में डाला जाने लगा। इन विभागों को 'ग्लोसरी' () कहा जाने लगा। बाद में ऐसे ही शब्दार्थों को एकत्रित करके अलग पुस्तकों में छापा गया और यह विश्व के पहले शब्दकोष बने।\n\nभाषाविज्ञान में किसी भाषा के शब्द को 'ग्लोस करने' का अर्थ है उसका अर्थ संक्षिप्त रूप में किसी अन्य भाषा में समझाना।\n\n", "id": "474813", "title": "ग्लोस"}
{"url": "https://hi.wikipedia.org/wiki?curid=474818", "text": "समवाक\n\nसमवाक, समग्लोस या आइसोग्लोस () ऐसी भौगोलिक सीमा को कहते हैं जिसके पार भाषा का कोई पहलु बदल जाता हो, मसलन किसी स्वर वर्ण का उच्चारण, किसी व्यंजन वर्ण को उच्चारण करने का लहजा, इत्यादि। अगर ऐसे समवाकों का समूह किसी एक ही रेखा पर पड़ता हो तो वह दो उपभाषाओं के बीच में सीमा होने का बड़ा संकेत होता है। उदाहरण के लिए एक अध्ययन में पाया गया की हिन्दी क्षेत्र के पूर्वी इलाक़ों में 'ण' का उच्चारण 'न' जैसा किया जाता है, जबकि पश्चिमी क्षेत्रों में 'न' और 'ण' में अंतर किया जाता है। इन दोनों क्षेत्रों के गाँवों का अध्ययन करने पर बीच में एक सीमा बनती है जहाँ हिन्दी भाषा के इस पहलु का समवाक है।\n\nहिन्द-यूरोपी भाषा परिवार में 'केन्टम-सातेम समवाक' () मशहूर है। इस समवाक सरहद से पूर्वी हिन्द-यूरोपी भाषी इलाक़ों में (यानि संस्कृत, रूसी, फ़ारसी, हिन्दी में) बहुत से शब्दों में 'स' या 'श' की आवाज़ देखी जाती है जबकि इस से पश्चिम के क्षेत्रों में (यानि अंग्रेज़ी, जर्मन, फ़्रांसिसी में) उन्ही के सजातीय शब्दों में 'क', 'ख' या 'ग' की ध्वनि आती है। उदाहरण:\n\n", "id": "474818", "title": "समवाक"}
{"url": "https://hi.wikipedia.org/wiki?curid=474835", "text": "दैत्य सेतुक\n\nदैत्य सेतुक, (अंग्रेजी: Giant's Causeway, आयरिश: \"Clochán an Aifir\" या \"Clochán na bhFomhórach\" और अल्स्टर स्कॉट :\"tha Giant's Causey\") एक प्राचीन ज्वालामुखीय विस्फोट के परिणामस्वरूप अस्तित्व में आये लगभग 40,000 अन्त:पाशित (आपस में गुथे हुए) बेसाल्ट स्तंभों की संरचना वाला क्षेत्र है। यह उत्तरी आयरलैंड की अंटरिम काउंटी के उत्तरी-पूर्व तट पर स्थित है और बुशमिल्स नामक शहर के उत्तर पूर्व में तीन मील (4.8 किमी) की दूरी पर स्थित है। यूनेस्को ने इस क्षेत्र को 1986 में एक विश्व धरोहर स्थल घोषित किया था, जबकि उत्तरी आयरलैंड के पर्यावरण विभाग ने 1987 में इसे एक राष्ट्रीय प्रकृति संरक्षित क्षेत्र घोषित किया। 2005 में रेडियो टाइम्स के पाठकों के बीच कराये गये एक सर्वेक्षण में, इस संरचना को संयुक्त राजशाही का चौथा सबसे बड़ा प्राकृतिक आश्चर्य चुना गया। सागर से उभरने वाले इन उर्ध्वाधर खड़े स्तभों के सिरे कमोबेश चपटे हैं। अधिकांश स्तंभ षटकोणीय हैं, हालांकि चार, पांच, सात और आठ पक्षों वाले स्तंभ भी उपस्थित हैं। सबसे लंबा स्तंभ 12 मीटर (39 फुट) ऊंचा है और चट्टानों में जमा लावा कई स्थानों पर 28 मीटर तक मोटा है।\n\nदैत्य सेतुक का प्रबंधन और स्वामित्व, राष्ट्रीय न्यास के हाथों में है और उत्तरी आयरलैंड में यह सबसे अधिक लोकप्रिय पर्यटन स्थल है।\n", "id": "474835", "title": "दैत्य सेतुक"}
{"url": "https://hi.wikipedia.org/wiki?curid=474854", "text": "भारतीय चित्रशालाएँ\n\nभारतीय पुराणों में प्राय: चित्रशाला तथा विश्वकर्मामंदिर का वर्णन मिलता है। ये संभवत: मनोविनोद तथा शिक्षा के केंद्र थे। पुराणों में चित्रकला में अभिरुचि के साथ चित्रसंग्रह और चित्रशाला के अनेक संकेत मिलते हैं। इससे लगता है कि भारत में अति प्राचीन काल से ही चित्रशालाएँ थीं। वैसे भी इस देश में मंदिरों में चित्रकला तथा मूर्तिकला को आदिकाल से प्रमुखता मिलती आई है जो आज भी वर्तमान है। अजंता का कलामंडप इसका अद्भुत प्रमाण है। यह करीब दो हजार वर्ष पुरानी, संसार की अप्रतिम चित्रशाला है। प्राचीन कल के सभी मंदिर मूर्तिकला से परिपूर्ण हैं और कहीं कहीं अब भी उनमें चित्रकला वर्तमान है।\n\nमध्यकालीन मंदिरों में तो चित्रकला तथा मूर्तिकला के उत्कृष्ट उदाहरण मिलते हैं। इस काल में राजा महाराजा, बादशाहों, नवाबों के महलों में भी चित्रशालाएँ बनने लग गई थीं। आधुनिक अर्थों में भारत में सर्वप्रथम संग्रहालय तथा चित्रशाला एशियाटिक सोसाइटी ऑव बंगाल के प्रयास से 1814 में स्थापित हुई जिसे हम आज भारतीय संग्रहालय, कलकत्ता (इंडियन म्यूज़ियम, कलकत्ता) के नाम से जानते हैं और यह एशिया के सबसे समृद्ध संग्रहालयों में गिना जाता है।\n\nमंदिरों की चित्रशालाएँ अधिकतर दक्षिणा भारत में हैं। इस प्रकर की चित्रशालाओं में तंजोर में राजराज संग्रहालय प्रसिद्ध है। अब उसे पुनर्गठित किया गया है। सरस्वती महल में चित्रशाला स्थापित है। सीतारंगम मंदिर, मीनाक्षीसुंदरेश्वरी का मंदिर तथा मदुराई का मंदिर भी उल्लेखनीय है। सीतारंगम मंदिर में मूर्तिकला के अद्भुत नमूने हैं मीनाक्षी में हाथीदाँत की कला अद्भुत है। वेंकटेश्वर विश्वविद्यालय, तिरुपत में भी कलात्मक कृतियों का अच्छा संग्रह हैं।\n\nइस समय भारत में सैकड़ों संग्रहालय है और कइयों में चित्रों का भी अच्छा संग्रह हैं पर सुनियोजित चित्रशालाएँ बहुत नहीं हैं। अधिकतर संग्रहालयों में राजस्थानी, मुगल, पहाड़ी, दक्खिनी, नेपाल तथा तिब्बती शैली के चित्र हैं। कुछेक में आधुनिक यूरोपीय चित्र भी हैं पर ऐसी चित्रशालाएँ, जहाँ आदि से अंत तक चित्रकला का इतिहास तथा प्रगति समझने में मदद मिले, कतिपय ही हैं। बंबई के प्रिंस ऑव वेल्स संग्रहालय में पूर्वी तथा पश्चिमी सिद्धहस्त चित्रहारों की कृतियों के साथ साथ मध्यकालीन तथा आधुनिक चित्रकला के विभिन्न पक्षों के चित्र हैं तथा अजंता की बड़ी बड़ी अनुकृतियाँ भी हैं।\n\nमैसूर की चित्रशाला में अधिकतर भारतीय आधुनिक शैली के चित्र है। ग्वालियर संग्रहालय में अजंता तथा बाघ के चित्रों की अनुकृतियों का अच्छा संग्रह है। इसी प्रकार हैदराबाद की चित्रशाला में भी अंजता तथा एलोरा की कलाकृतियों की सुंदर अनुकृतियाँ रखी गई हैं। इसमें यूरोपीय कला का भी सुंदर संग्रह है।\n\nअभी हाल में मद्रास संग्रहालय में भी चित्रशाला संयोजित हुई है। यहाँ दक्षिण भारत की चित्रकला संग्रहीत है। वैसे यहां प्राचीन तथा मध्यकालीन चित्र भी हैं।\n\nनई दिल्ली में एक बड़ी ही सुव्यवस्थित चित्रशाला नेशनल गैलरी ऑव माडर्न आर्ट है। इसमें अधिकतर शैली के भारतीय चित्र हैं। इसमें मुगल तथा राजस्थानी चित्र भी पर्याप्त मात्रा में हैं।\n\nकलकत्ते का भारतीय संग्रहालय (इंडियन म्यूज़ियम) अत्यंत प्रसिद्ध है। यह संग्रहालय एशियाटिक सोसाइटी के प्रयास से सन् 1814 में स्थापित हुआ था। 1839 में सरकार की ओर से इसे अनुदान मिलने लगा और इसका विस्तार हुआ। 1875 में भारतीय संग्रहालय का अपना भवन कलकत्ते में बना। 1883 में इसमें चित्रशाला की भी स्थापना की गई। 1904 में संग्रहालय का भवन और विस्तृत किया गया तथा चौरंगी रोड पर लार्ड कर्जन की सरकार की मदद से कलाकक्ष का निर्माण हुआ। कलाकक्ष दो चित्रशालाओं में बँटा हुआ है। एक में कलात्मक सामग्रियाँ हैं दूसरे में चित्र तथा मूर्तियाँ। मूर्तिकला की दृष्टि से यह संग्रहालय बहुत समृद्ध और दर्शनीय भी।\n\nचित्रशाला की दृष्टि से कलकत्ते का विक्टोरिया मेमोरियल हाल बड़ा ही महत्वपूर्ण है। यह लार्ड कर्जन के प्रयास से 1906 में बना था। इसकी चित्रशाला में पाश्चात्य प्रसिद्ध कलाकारों के बहुत से महत्वपूर्ण चित्र हैं। चित्रशाला में ब्रिटिश काल के सम्राटों, शाही परिवारों तथा विक्टोरिया, प्रिंस ऑव वेल्स, लार्ड क्लाइव इत्यादि और राजा महराजा तथा अमीर उमरावों के चित्रों के अलावा 1857 के राजनीतिक उथल पुथल पर आधारित चित्र भी हैं। इसके अतिरिक्त इसमें वारेन हेस्टिंग्ज के काल के भी चित्र हैं।\n\nआशुतोष संग्रहालय में अजंता, बाघ, पोलन्नारुआ, सितनवासल तिरुदंडिकराई इत्यादि की अनुकृतियाँ तथा नेपाली चित्र भी हैं। इनके अतिरिक्त जैन, गुजराती, मुगल, राजस्थानी, काँगड़ा, दक्खिनी तथा पटना शैली के चित्र, तिब्बती तथा चीनी चित्र, बंगाल की लोककला तथा आधुनिक चित्र भी हैं।\n\nकलकत्ता के एशियाटिक सोसाइटी का संग्रहालय (1874) : पूर्वी देशों में सबसे पुराना और समृद्ध है। कलकत्ते का इंडियन म्यूज़ियम भी इसी की सामग्रियों से बना है। चित्रशाला भी अनुपम है। यूरोपीय कला के संग्रह की दृष्टि से यह भारत का सबसे महत्वपूर्ण संग्रहालय है। इसमें रूबेंस, गूडो, रेने, डोमेनिशीनो रेलाल्डस, गानालेट्टी, कैटले, शिनरे, पो, डेनियल, से इत्यादि कई प्रसिद्ध यूरोपीय कलाकारों के तैलचित्र हैं। इसमें राबर्ट होम द्वारा प्रस्तुत अनुकृतियाँ तथा रेखाचित्र भी हैं। इनके अतिरिक्त बहुत से अच्छे व्यक्तिचित्र भी हैं।\n\nभारत की राजधानी दिल्ली में आधुनिक चिकित्सा की राष्ट्रीय चित्रशाला स्वतंत्रता के बाद 1954 में स्थापित हुई जिसमें एक ही स्थान पर सारे भारतवर्ष के प्रसिद्ध आधुनिक कलाकारों के चित्र तथा मूर्तिकला के नमूने रखे गए हैं। जयपुर हाउस के विशाल कक्ष में अत्याधुनिक ढंग से यह सुसज्जित की गई है। सन् 1857 से लेकर अब तक के कलाकारों की कृतियाँ हैं। कुछ कलाकृतियाँ 1774 ई. की भी हैं, जैसे दक्षिण भारत, गुजरात तथा नेपाल की धातु की मूर्तियाँ, हाथ से छापे गए कपड़े तथा कढ़ाई का काम; राजपूत, काँगड़ा तथा बंगाल शैली के चित्र। आधुनिक चित्रकार अमृत शेरगिल के चित्रों के लिये एक अलग कक्ष ही बना दिया गया हैं। रवींद्रनाथ ठाकुर के चित्र भी इसमें सरंक्षित हैं। समकालीन भारतीय चित्रकला क विस्तृत रूप यहाँ देखने को मिलाता है।\n\nसन् 1954 में स्थापित। जम्मू में मध्यकालीन पहाड़ी चित्रकला, जैसे काँगड़ा, बसोहली, चंबल इत्यादि की कला का अद्भुत संग्रहालय है। इसके अतिरिक्त श्रीनगर में राजकीय संग्रहालय में भी चित्रों का अच्छा संग्रह है।\n\nबड़ौदा म्यूज़ियम ऐंड पिक्चर गैलरी (1894) : महाराज सयाजी राव तृतीय ने स्थापित की थी। महाराजा बड़े ही कलात्मक रुचि के व्यक्ति थे और कलात्मक सामग्री के संगह का उन्हें बड़ा शौक था। देश विदेश जब भी कभी घूमने निकलते, वहाँ से वे अपनी रुचि की कलात्मक सामग्रियों को जरूर लाते। उन्होंने संसार के बहुत से देशों का भ्रमण किया था और उन जगहों से सामग्रियाँ जुटाई थीं। इस संग्रहालय में अधिकतर उन्हीं के द्वारा संग्रहीत सामग्री है। यह चित्रशाला 1914 में बनकर तैयार हुई लेकिन इसका उद्घाटन 1921 में हो सका। बाद में यह और भी विकसित हुई। 1943 में चित्रशाला को आधुनिक ढंग से सुसज्जित किया गया। 1948 में बड़ौदा राज्य बंबई राज्य के अंतर्गत मिला लिया गया और तब से यह संग्रहालय बंबई के शिक्षाविभाग द्वारा संचालित होता रहा। अब यह गुजरात प्रदेश के अधीन है।\n\nसंग्रहालय के प्रथम निर्देशक श्री जे. एफ. ब्लेक थे। बाद में चित्रशाला को पुनर्गठित किया डॉ॰ ई. कोन वाइनर तथा डॉ॰ हरमन गुत्स ने।\n\nइसमें भारत, चीन जापान, मिस्र, ईराक, फारस, ग्रीस, मरो तथा मध्यकालीन योरोप की कलाकृतियाँ संग्रहीत हैं। भवन के नीचे के चार कमरे \"यूरोपीय कक्ष\" कहे जाते हैं। इसमें ग्रीस तथा रोम की (सातवीं शताब्दी से लेकर बीसवीं शताब्दी तक) कलाकृतियाँ तथा यूरोपीय कलाकृतियाँ हैं। एक कमरा केवल लघुचित्रों (मिनिएचर्स), छापे के कामों तथा मुद्राओं के लिये है। छह कमरे एशिया की कला के लिये है। एक कमरे में केवल जापानी कलाकृतियाँ हैं। दूसरे में तिब्बत और नेपाल की कलाकृतियाँ। तीसरे में मिस्र और बैबिलोन की कला, चौथे में चीनी कला। पाँचवे में इस्लामी कला और छठे में फारस, ईराक, तुर्की, सीरिया, मिस्र तथा स्पेन की कलाकृतियाँ हैं। पाँच चित्रशालाएँ भारतीय संस्कृति तथा कला को प्रदर्शित करती हैं और एक में प्रागैतिहासिक काल सामग्रियाँ हैं। एक दूसरे कक्ष में मौर्य काल से लेकर 15वीं शताब्दी तक की कलात्मक सामग्री है। एक अन्य कक्ष बड़ौदा के इतिहास को प्रदर्शित करता है। इसी प्रकार औद्योगिक कला के लिये भी एक अलग कक्ष है जिसमें 12वीं शताब्दी के बाद की कला प्रदर्शित है। अंत में एक एक कक्ष बड़ौदा, गुजरात तथा महाराष्ट्र की कला के लिये रखा गया है।\n\n15वीं शताब्दी से लेकर अट्ठारहवीं शताब्दी तक ती योरोपियन कला दो अलग कमरों में रखी गई हैं तथा 19वीं शताब्दी की कला के लिये अलग कमरा है। आधुनिक भारतीय चित्रकला के लिये भी दो कमरे हैं। एक कमरा ब्रूनर गैलरी और दूसरा रोरिक गैलरी के नाम पर भी है।\n\nइस प्रकार बड़ौदा की यह चित्रशाला अत्यंत समृद्ध है और आधुनिक ढंग से सुसज्जित है। यह भारत की सबसे समृद्ध चित्रशाला कहीं जा सकती है, जो एशिया में अपने ढंग की अकेली है।\n\nयह संग्रहालय भी चित्रशाला की दृष्टि से बहुत ही महत्वपूर्ण है। यह सरकार के प्रयास से 1904 में स्थापित हुआ था। 1905 में इंग्लैंड के प्रिंस ऑव् वेल्स के भारत आगमन के सिलसिले में इसका नामकरण हुआ। इसी समय से राज्य सरकार तथा नगरपालिका की ओर से उसे आर्थिक सहायता भी मिलने लगी। बाद में सर करीम भाई इब्राहीम तथा सर कावस जी जहाँगीर ने भी इसको आर्थिक सहायता दी1 इसकी इमारत प्रसिद्ध भवननिमार्णकर्ता श्री जी. विटेट के निर्देशन से बनी थी।\n\nइसकी चित्रशाला में भारत, योरोप, चीन, जापान तथा एशिया की कलाकृतियाँ संग्रहीत हैं। इसको समृद्ध बनाने में श्री रतन टाटा तथा दोराब टाटा का विशेष हाथ रहा है। 1915 में बंबई सरकार ने इसके लिये बहुत सी कलाकृतियाँ खरीदीं जिनमें मुगल चित्र मुख्य थे। रतन टाटा के संग्रह के यूरोपीय, भारतीय, चीनी तथा जापानी चित्र भी इसे प्राप्त हुए। 1921 में दोराब टाटा ने इसे अपने संग्रह के यूरोपीय चित्र, मूर्तियाँ तथा भारतीय चित्र प्रदान किए। 1925 में सर अकबर हैदरी ने अपने भारतीय चित्र प्रदान किए जिनमें अजंता की अनुकृतियाँ भी थीं। बाद में उनके संग्रह के दक्खिनी कलम के चित्र भी इस चित्रशाला को प्राप्त हुए। 1928 में बंबई राज्य ने भी अपनी सारी कलात्मक सामग्री इसे प्रदान कर दी।\n\nराजकीय संग्रहालय मद्रास के द्वारा ही विक्टोरिया टेक्निकल इंस्टिट्यूट के विक्टोरिया मेमोरियल भवन में स्थापित की गई है। इसका उद्घाटन पं॰ जवाहरलाल नेहरु ने 1951 में किया था। इसमें धातु, हाथीदाँत तथा लकड़ी की कला के साथ साथ वस्त्रकला के भी नमूने हैं1 चित्रशाला में मुगल, राजपूत, दक्खिनी, तंजोर तथा मैसूर शैलियों के चित्र हैं। इनके अतिरिक्त राजा रविवर्मा तथा 20वीं सदी के कतिपय प्रसिद्ध कलाकारों के चित्र हैं। चित्रशाला आधुनिक ढंग से सजाई गई है और प्रकाश की उत्तम व्यवस्था की गई है।\n\nभारत के उन समृद्ध संग्रहालयों में से एक है जो केवल एक व्यक्ति के अथक परिश्रम, लगन तथा कलाप्रियता के कारण ही स्थापित हो सका और आज इस देश की अमूल्य कलानिधि बन गया है। इसके संस्थापक है काशी के पुराने रईस, साहित्यसेवी तथा कलाप्रेमी श्री राय कृष्णदास। अध्यक्ष थे गुरुदेव रवींद्रनाथ ठाकुर। पहले यह एक बहुत छोटे किराए के मकान में स्थापित हुआ था और बाद में काशी की साहित्यिक संस्था नागरीप्रारिणी सभा में इसे स्थान मिला जहाँ प्राय: 25 वर्षों तक इस संग्रहालय की चतुर्दिक समृद्धि होती रही। इसका विस्तार बहुत अधिक हो जाने पर 1950 में सभा ने इसे काशी हिंदू विश्वविद्यालय, वाराणसी को हस्तांतरित कर दिया।\n\nकलाभवन को बाद में काशी हिंदू विश्वविद्यालय ने और भी समृद्ध कर दिया। इसके लिये अलग से 25 लाख रुपए की लागत से एक विशाल भवन निर्मित हुआ जिसका शिलान्यास पं॰ जवाहरलाल नेहरु ने किया था। इसे आधुनिक ढंग से सजाया गया है। इस संस्था को आरंभ से ही महात्मा गांधी, पं॰ जवाहरलाल नेहरु, डॉ॰ राजेंद्रप्रसाद तथा डॉ॰ भगवानदास ऐसे देशरत्नों का आशीर्वाद प्राप्त था और इसी बल पर यह संस्था आज इतनी प्रगति कर सकी है।\n\nसंग्राहालय में कुल 7 विभाग हैं : \n\nइस संग्रहालय की चित्रशाला मध्यकालीन चित्रकला की दृष्टि से भारत में अग्रगण्य है। इसके अतिरिक्त यह भारतीय चित्रकला की सभी शैलियों से परिपूर्ण है, जैस, 11वीं 12वीं सदी की पालकालीन चित्रकला, मुगल चित्रकला, राजस्थानी चित्रकला, मालवा, मेवाड़, गुजरात, मारवाड़, किशनगढ़, बूँदी, नाथद्वारा, जयपुर एवं बुंदेलखंड की कला, पहाड़ी चित्रकला, दक्खिनी शैली, अपभ्रंश शैली, कंपनी शैली, आधुनिक बंगाल शैली, जामिनी राय की कला, निकोलस रोरिक की कला तथा आधुनिक शैली के भारतीय चित्र इत्यादि।\n\n(1) हैदराबाद संग्रहालय (1930)- इसमें अजंता तथा एलोरा की अनुकृतियाँ, लघुचित्र (मिनिएचर्स), आधुनिक चित्र तथा मूर्तिकला के अच्छे नमूने हैं।\n\n(2) सालारजंग संग्रहालय (1951) की भारतीय चित्रशाला में राग रागनियों के चित्र, काँगड़ा तथा राजपूत चित्र, दक्खिनी चित्र तथा आधनिक भारतीय चित्र हैं। यह भी भारत का अत्यंत समृद्ध संग्रहालय है।\n\nइसके अतिरिक्त निम्नलिखित भारतीय चित्रशालाएँ हैं :\n\n1. दरभंगा में चंद्रधारी संग्रहालय (1956)\n\n2. नालंदा में नालंदा संग्रहालय (1917)\n\n3. पटना में पटना संग्रहालय (1917)\n\n1. श्री भवानी संग्रहालय, औंध (1938)- इसमें जयपुर, मुगल, राजपूत, काँगड़ा, हिमालय प्रदेश, गढ़वाल, पंजाब, बीजापुर, महाराष्ट्र, नेपाल, आधुनिक बंगाल, आधुनिक भारतीय, अजंता, सितन्नवासल तथा यूरोपीय शैली के चित्र हैं।\n2. राजकोट का वाटसन संग्रहालय (1888)\n3. साबरमती (अहमदाबाद) में गाँधी स्मारक संग्रहालय (1949)\n4. सूरत में सरदार वल्लभभाई पटेल संग्रहालय (1890)\n5. वल्लभ विद्यानगर का कलासंग्रहालय (1949)\n6. हिमाचल प्रदेश में भूरिसिंह संग्रहालय (1908)\n\n1. केरल की चित्रशाला (1938)\n2. त्रिवेंद्रम में राजकीय चित्रशाला (1935)\n\n1. नागपुर का सेंट्रल संग्रहालय (1863)\n\n2. इंदौर का सेंट्रल संग्रहालय (1928)\n3. ग्वालियर का संग्रहालय (1922)\n4. नवगंज में राजकीय संग्रहालय (1937)\n5. राजपुर में महंत धासीदास संग्रहालय (1875)\n\n1. फोर्ट सेंट जार्ज संग्रहालय (1948)\n2. राष्ट्रीय चित्रशाला (1861)\n3. पुदुक्कोटै का राजकीय संग्रहालय (1910)\n4. तंजोर की चित्रशाला (1153)\n5. मैसूर में बँगलोर संग्रहालय (1866)\n6. बीजापुर संग्रहालय (1912)\n7. चित्रदुर्ग का संग्रहालय (1951)\n8. मँगलोर की चित्रशाला (1957)\n\n1. अजमेर का राजपूताना संग्रहालय (1908)\n2. अलवर का राजकीय संग्रहालय (1940)\n3. भरतपुर का राजकीय संग्रहालय (1944)\n4. बीकानेर का गंगा संग्रहालय (1937)\n5. बूँदी का संग्रहालय (1942)\n6. जयपुर का संग्रहालय (1876)\n7. कोटा का संग्रहालय (1944)\n\n1. इलाहाबाद का संग्रहालय (1931)\n2. कालपी का हिंदीभवन संग्रहालय (1950)\n3. लखनऊ का राजकीय संग्रहालय (1863)\n4. वाराणसी का भारत-कला-भवन (1920)\n\n1. प्रिंस आव वेल्स संग्रहालय, बंबई (1855)।\n2. राजवादे संग्रहालय, धूलिया (1932)।\n3. कोल्हापुर संग्रहालय, कोल्हापुर (1946)।\n4. जामनगर संग्रहालय, जामनगर (1946)\n\n\n\n\n", "id": "474854", "title": "भारतीय चित्रशालाएँ"}
{"url": "https://hi.wikipedia.org/wiki?curid=474857", "text": "भारतीय संग्रहालय\n\nभारतीय संग्रहालय (Indian Museum) भारत का सर्वश्रेष्ठ संग्रहालय है। इसमें प्राचीन वस्तुओं, युद्धसामग्री, गहने, कंकाल, मम्मी, जीवाश्म, तथा मुगल पेंटिंग आदि का दुर्लभ संग्रह है। इसकी स्थापना डॉ नाथनील वालिक (Dr Nathaniel Wallich) नामक डेनमार्क के वनस्पतिशास्त्री ने सन् १८१४ में की थी। It is oldest museum of asia and largest museum of india.\n\n\n", "id": "474857", "title": "भारतीय संग्रहालय"}
{"url": "https://hi.wikipedia.org/wiki?curid=474866", "text": "राज्य सभा टीवी\n\nराज्यसभा टीवी एक हिन्दी टी वी चैनल है। यह एक राजनीतिक समाचार चैनल है। यह चैनल ऊपरी सदन की कार्यवाही को कवर करता है। \n\n\n", "id": "474866", "title": "राज्य सभा टीवी"}
{"url": "https://hi.wikipedia.org/wiki?curid=474867", "text": "ज़ी २४ घंटे छत्तीसगढ़\n\nज़ी २४ घंटे छत्तीसगढ़ रायपुर स्थित एक हिन्दी टी वी चैनल है। यह एक समाचार चैनल है।", "id": "474867", "title": "ज़ी २४ घंटे छत्तीसगढ़"}
{"url": "https://hi.wikipedia.org/wiki?curid=474871", "text": "एक्स किरण नलिका\n\nउस निर्वात नलिका को एक्स किरण नलिका या 'एक्सरे ट्यूब' (X-ray tube) कहते हैं जो एक्स किरण उत्पन्न करती है। एक्सरे नलिकाओं का विकास क्रुक्स की नलिका से हुआ जिससे सर्वप्रथमेक्सरे खोजा गया था। इन नलिकाओं से प्राप्त एक्स किरणों के अनेक उपयोग हैं, जैसे- रेडियोग्राफी, कैट (CAT) स्कैनर, हवाई-अड्डों के सामान-स्कैनर, एक्सरे-क्रिस्टलोग्राफी आदि।\n\nविभव के कारण इलेक्ट्रान को ऊर्जा e×v प्राप्त होती, जहाँ (e)= इलेक्ट्रान का आवेश, तथा (v) विभव। यदि इतनी कुल ऊर्जा धनाग्र के अणुओं में स्थानांतरित हो जाए तथा इस ऊर्जा का एक्सरे में परिवर्तन हो, तो उत्सर्जित एक्सरे की आवृति निम्नलिखित समीकरण द्वारा प्राप्त होगी :\n\nसमीकरण (2) अनेक प्रयोगों में प्रमाणित हुआ है। प्लांक के स्थिरांक का मान 6.62×10 अर्ग-सेकंड है। विद्युच्चुंबकीय तरंगों के लिए आवृत्ति तथा तरंगदैर्घ्य में निम्नलिखित संबंध होता है:\n\nतरगदैर्घ्य × आवृत्ति = विद्युत्तरंग का वेग = 2.99×10 मी. प्रति सेंकड\n\nयदि विभव वोल्ट में ज्ञात हो, तो उत्पादित एक्सरे का तरंगदैर्घ्य आंगस्त्रम एककों में निम्नलिखित समीकरण द्वारा सरलता से निकाला जा सकता है:\n\nतरंगदैर्घ्य (आंगस्त्रमों में) = 12403 / वोल्ट . . . (2)\n\nसमीकरण (2) के अनुसार एक्सरे का जो तरंगदैर्घ्य प्राप्त होता है वह केवल इस अनुमान पर आधारित है कि ऋणाग्र से धनाग्र तक पहुँचने में इलेक्ट्रान को प्राप्त ऊर्जा (e×v) का संपूर्ण भाग विद्युच्चुंबकीय तरंगों में परिवर्तित होकर समीकरण (1) के अनुसार विकिरण का एक ही क्वांटम देता है। किंतु सब इलेक्ट्रानों के लिए यह ठीक नहीं है। विद्युच्चुंबकीय विकिरण उत्पन्न होने के पूर्व इलेक्ट्रान की ऊर्जा के अंशत: अथवा संपूर्णत: नष्ट होने की बहुत अधिक संभावना रहती है। इसके अनेक कारण होते हैं। जिस धातु का धनाग्र हो उस धातु के परमाणुओं से प्रथम आघात होने पर इलेक्ट्रान उस धनाग्र के तल के भीतर जाते हैं। इन परमाणुओं से इलेक्ट्रानों की गति में प्रतिरोध होता है, क्योंकि वे परमाणु भी अन्य इलेक्ट्रानों से परिवेष्टित होते हैं। प्रत्येक धातु में धात्वीय इलेक्ट्रान होते हैं जिनके कारण धातुएँ विद्युच्चालक होती हैं। धनाग्र में प्रवेश करते समय ऋणाग्र से आनेवाले इलेक्ट्रानों तथा धनाग्र के आंतर इलेक्ट्रानों में अनेक संघात होते हैं और प्रत्येक संघात में बाह्य इलेक्ट्रानों की ऊर्जा कम होती जाती है। अत: अंत में जब बाह्य इलेक्ट्रानों से विद्युच्चुंबकीय तरंगें उत्पन्न होती हैं तब इन इलेक्ट्रानों की ऊर्जा एक समान नहीं होती। विभवांतर (v) से महतम ऊर्जा (e×v) होंगी, किंतु इस महत्तम ऊर्जा के इलेक्ट्रान–अर्थात्‌ वे जिनसे एक भी संघात नहीं हुआ हैं अत्यंत अल्प होते हैं; अधिकतर इलेक्ट्रानों की ऊर्जा इससे कम होती है। इसलिए उत्पादित एक्सरे एकवर्ण नहीं होता; हमें एक्सरे का अविच्छिन्न वर्णक्रम (continuous spectrum) मिलता है। श्वेत प्रकाश का वर्णक्रम जिस प्रकार का होता है, उसी प्रकार का अविच्छिन्न वर्णक्रम एक्सरे का भी होता है; अत: एक्सरे के अविच्छिन्न वर्णक्रम को 'श्वेत विकिरण' भी कहते हैं। \n\nरंटजन ने जिस प्रकार के उपकरणों की सहायता से एक्सरे का आविषकार किया था प्रारंभ के कतिपय वर्षो तक उसी प्रकार के उपकरण उपयोग में लाए जाते थे। इनमें थोड़ा बहुत सुधार हुआ और शिअरर, हेडिंग, ज़ीगब्ह्रा इत्यादि वैज्ञानिकों ने ऐसी एक्सरे नलिकाओं की उपज्ञा की, जिनके धनाग्र सरलता से बदले जा सकते हैं किंतु इन सब वायु-विसर्जन-नलिकाओं में एक विशेष दोष यह था कि इनमें विद्युद्धारा का तथा विभव का स्वतंत्रतापूर्वक परिवर्तन नहीं किया जा सकता था। यह दोष कूलिज की एक्सरे नलिका में दूर कर दिया गया।\n\n1913 में कूलिज (Coolidge) ने विभिन्न तत्वों पर इलेक्ट्रानों का उत्पादन करके एक्सरे नलिका बनायी जो 'कूलिज नलिका' के नाम से जानी जाती है।\n\nकूलिज ने इलेक्ट्रान प्राप्त करने के लिए वायु में विद्युद्विसर्जन के बदले उष्मीय आयनों (thermal electrons) का उपयोग किया। धातु के तंतु में विद्युत धारा प्रवाहित करने से तंतु गरम हो जाता है और (निर्वात में) धारा अधिक बढ़ाने से उससे प्रकाश का उत्सर्जन होने लगता है (जैसा तप्ततंतु विद्युद्दीप (incandescent lamp) में होता है)। इस तप्ततंतु से प्रकाश के साथ-साथ इलेक्ट्रान भी निकलते हैं और यदि निर्वात में तप्त तंतु के समीप धातु की एक पट्टी रखकर उसको धन विद्युद्विभव दिया जाए तो धारामापी में विद्युधारा दिखाई देगी। किंतु इस रीति से इलेक्ट्रान प्राप्त करने के लिए अति उच्च निर्वात (ultra high vacuum) की आवश्यकता होती है।\n\nकूलिज ने कांच का एक विशाल बल्ब लेकर उसके केंद्र में उच्च गलनांकवाली धातु का एक टुकड़ा रखा और उसके अभिमुख टंग्स्टन तंतु के संर्पिल के पर्याप्त चक्र स्थापित करके संपूर्ण बल्ब को पूर्णत: निर्वात किया। यदि तंतु के इस सर्पिल में पर्याप्त विद्युद्धारा प्रवाहित की जाए तो तंतु तप्त हो जाता है तथा उससे इलेक्ट्रान प्राप्त होते हैं। इन इलेक्ट्रानों को विभव बढ़ाकर उचित ऊर्जा दी जा सकती है। अत्युच्च निर्वात होने के कारण वायु के परमाणुओं के संघात नहीं होते, अत: इलेक्ट्रान संपूर्ण ऊर्जा के साथ धातु से संघात करते हैं और एक्सरे का उत्पादन होता है। कूलिज की एक्सरे नलिका की मुख्य सुविधा यह है कि उत्पादित एक्सरे की तीव्रता तथा कठोरता में इच्छानुसार परिवर्तन किया जा सकता है। विभव को स्थिर रखकर तंतु में यदि अधिक विद्युद्धारा प्रवाहित की जाए तो तंतु का ताप बढ़ने के कारण रिचर्ड्‌सन्‌ के समीकरण के अनुसार इलेक्ट्रानों की संख्या भी बढ़ती है, अत: (इलेक्ट्रानों से उत्पन्न एक्सरे की तीव्रता बढ़ जाती है। इलेक्ट्रानों की संख्या (अथवा उष्मीय आयन धारा) स्थिर रखकर (अर्थात्‌ टंग्स्टन तंतु में विद्युद्धारा स्थिर रखकर) यदि विभव बढ़ाया जाए, तो समीकरण (1) के अनुसार न्यूनतम तरंगदैर्घ्य कम हो जाएगा और उत्पन्न एक्सरे की कठोरता अधिक हो जाएगी। इस कूलिज नलिका पर आधारित, किंतु आवश्यक परिवर्तनों से युक्त अनेक प्रकार की एक्सरे नलिकाओं में एक अपचायी परिणामित्र (स्टेप डाउन ट्रैंसफॉर्मर) से आवश्यक प्रत्यावर्ती धारा पहुँचाई जाती हैं और एक उच्चायी परिणामित्र (स्टेप अप्‌ ट्रैंसफ़ार्मर) से आवश्यक प्रत्यावर्ती उच्च विभव उत्पन्न किया जाता है। कूलिज नलिका स्वयं ऋजुकारी है।\n\nएक्सरे नलिका में इलेक्ट्रानों में जो ऊर्जा होती है उसके दो प्रतिशत से कुछ कम भाग का ही एक्सरे में परिवर्तन होता है और शेष 98 प्रतिशत से कुछ अधिक भाग उष्मा उत्पन्न करने में व्यय होता है। लक्ष्य का, अर्थात्‌ उस धातु के टुकड़े का जिसपर अल्पवधि में इलेक्ट्रानों के असंख्य संघात होते हैं, ताप इतना अधिक हो जाता है कि उसके गल जाने की संभावना रहती है। लक्ष्य को ठंडा रखने के लिए पानी के निरंतर प्रवाह का आयोजन किया जाता है। लक्ष्य में उत्पन्न हुई उष्मा को इस प्रकार बराबर हटाते रहने से एक्सरे नलिका से अधिक समय तक कार्य लेने में कोई कठिनाई नहीं होती।\n\nएक्सरे का अध्ययन भौतिकी की दृष्टि से अत्यंत महत्वपूर्ण तो था ही, धीरे-धीरे एक्सरे का उपयोग, जैसा ऊपर बताया गया है, आयुर्विज्ञान और उद्योग में भी होने लगा। इन सब कार्यो के लिए अधिक तीव्र तथा कठोर एक्सरे के उत्पादन की आवश्यकता बढ़ती गई। इस समस्या को हल करने के लिए एक्सरे के क्षेत्र में कार्य करनेवाले अनेक वैज्ञानिकों ने भिन्न-भिन्न प्रकार की नलिकाएँ तथा उपकरणों की उपज्ञा की। तीव्रता बढ़ाने के लिए इलेक्ट्रानों की संख्या में वृद्धि होना आवश्यक है। तंतु में विद्युद्धारा बढ़ाने से इलेक्ट्रानों की संख्या अवश्य बढ़ती हैं, किंतु तंतु का ताप अधिक बढ़ने से उसकी धातु का वाष्पन होता है और उसके क्षीण होकर टूटने की संभावना रहती है। साथ ही, इलेक्ट्रानों के संघातों से लक्ष्य में जो उष्मा उत्पन्न होती है वह बढ़ती जाती है, इससे लक्ष्य के गलने की संभावना बढ़ जाती है। इन दोनों कठिनाइयों को दूर करने के लिए भिन्न-भिन्न प्रकार के प्रयत्न हुए और उनमें से कतिपय सफल भी रहे। आक्साइड विलेपित तंतुओं से निम्न ताप पर अधिक इलेक्ट्रान धारा प्राप्त हो सकती है; फिर, पर्याप्त लंबाई का तंतुसर्पिल लेकर इष्ट धारा प्राप्त हो सकती है। साधारणत: एक्सरे नलिकाओं में 10 से 150 मिलिएंपिअर विद्युद्धारा का उपयोग होता है; वर्तमान काल में उचित तंतुओं से तथा उपसाधनों से 1 अंपिअर अथवा उससे अधिक इलेक्ट्रान धारा सरलता से प्राप्त हो सकती है। इस तीव्र इलेक्ट्रान धारा से लक्ष्य में जो प्रचंड उष्मा उत्पन्न होती है उसको कम करने के लिए फ़िलिप्स, जनरल इलेक्ट्रिक, मैचलेट इत्यादि एक्सरे उपकरणों के निर्माताओं ने स्थिर लक्ष्य के स्थान पर घूर्णन करनेवाले मंडलक का आयोजन किया है। घूर्णन से इलेक्ट्रानों के संघात एक ही स्थान पर नहीं होते और जिस स्थान पर उष्मा उत्पन्न हुई है उसके पुन: संघातस्थान पर आने के पूर्व विकिरण द्वारा उष्मा का व्यय हो जाता है। घूर्णित लक्ष्य की एक्सरे नलिकाओं में से जो एक्सरे प्राप्त होता है उसकी तीव्रता स्थिर लक्ष्य (कूलिज नलिका) से उत्पन्न एक्सरे की तीव्रता की अपेक्षा अनेक गुनी अधिक होती है, अर्थात्‌ फोटो खींचने में प्रकाशदर्शन (एक्सपोज़र) के समय में बहुत बचत होती है।\n\nएक्सरे की तीव्रता तथा कठोरता बढ़ाने का दूसरा भी एक उपाय है। नलिका का विद्युद्विभव बढ़ाने से भी तीव्रता तथा कठोरता दोनों ही बढ़ती है। समीकरण (2) के अनुसार विभव बढ़ाने से न्यूनतम तरंगदैर्घ्य घटता जाता है और विभव पर्याप्त बढ़ाने से गामा किरणों के सदृश तरंगदैर्घ्य वाले एक्सरे का उत्पादन प्रयोगशालाओं में हो सकता है। विभव बढ़ाने से एक्सरे की तीव्रता भी बढ़ती हैं; तीव्रता विद्युद्धिभव के घन (तृतीय घात) की समानुपाती होती है। यद्यपि साधारण उच्च विभव के परिणामित्र उपलब्ध थे तथापि एक्सरे उत्पादन के लिए पर्याप्त उच्च विभव प्राप्त करने में अनेक कठिनाइयाँ थीं। जनरल इलेक्ट्रिक, मैचलेट इत्यादि निर्माताओं ने अनेक अनुसंधानों के पश्चात्‌ एक करोड़ अनुसंधानों के पश्चात्‌ एक करोड़ वोल्ट तक तक के विभाग द्वारा एक्सरे उत्पन्न करनेवाले उपकरणों का निर्माण किया है। इससे भी अधिक प्रगति इलिनॉय के प्राध्यापक कर्स्ट ने बीटाट्रीन का उपयोग करके की है। बीटाट्रोन से 40 करोड़ वोल्ट तक के विभव द्वारा एक्सरे का उत्पादन हो सकता है। प्रंचड विभव से उत्पन्न ये एक्सरे अत्यंत तीव्र तथा प्रवेशशील होते हैं। अत्यंत तीव्रतावाले एक्सरे उत्पन्न करने के लिए अन्य साधनों का भी उपयोग किया जाता है, जिनमें उल्लोल-जनित्र (सर्ज जेनरेटर) विशेष उल्लेखनीय है। प्रकाश से जैसे चलचित्र लिए जाते हैं वैसे ही एक्सरे से भी लिए जा सकते हैं और वैज्ञानिक दृष्टि से उपयुक्त होने के निमित इन चित्रों को अत्यंत अल्प समय में (10 सेंकड में) लेने की आवश्यकता होती हैं। उल्लोल-जनित्र के विसर्जन से अत्यंत उच्च उत्सर्जन धाराओं के नियंत्रित विस्फोट उत्पन्न किए जाते हैं। यहाँ इलेक्ट्रानों का उत्पादन उष्ण विद्युदग्र से नहीं होता, अपितु शीत विद्युदग्र से तीव्र विद्युत्‌ क्षेत्र के कारण इलेक्ट्रानों का उत्सर्जन होता है।\n\n\n", "id": "474871", "title": "एक्स किरण नलिका"}
{"url": "https://hi.wikipedia.org/wiki?curid=474884", "text": "द्वार\n\nवास्तुकला में द्वार या दरवाज़ा एक ऐसा हिल सकने वाला ढांचा होता है जिस से किसी कमरे, भवन या अन्य स्थान के प्रवेश-स्थल को खोला और बंद किया जा सके। अक्सर यह एक चपटा फट्टा होता है जो अपने कुलाबे पर घूम सकता है। जब दरवाज़ा खुला होता है तो उस से बाहर की हवा, रोशनी और आवाज़ें अन्दर प्रवेश करती हैं। द्वारों को बंद करने के लिए उनपर अक्सर तालों, ज़ंजीरों या कुण्डियों का बंदोबस्त किया जाता है। आने जाने की सुविधा या रोक के लिए लगाए गए लकड़ी, धातु या पत्थर के एक टुकड़े, या जोड़े हुए कई टुकड़ों, के पल्लों को द्वारकपाट, कपाट या किवाड़ कहते हैं।\n\nद्वार का साधारण रूप आयताकार छिद्र का होता है, किंतु आयत का ऊपरी भाग गोल या लंबी मेहराब वाला, या अन्य किसी रूप का भी हो सकता है। ईटं, या पत्थर की चिनाईवाले भवनों के द्वारों में चौखट लगी होती है, जिसमें ऊपर की ओर लकड़ी का जोता होता है। लकड़ी के मकानों में जोते की क्षैतिज लकड़ी में चूलें बनाकर अगल बगल की खड़ी लकड़ियों के बीच लगा देते हैं और खड़ी लकड़ियाँ ऊपर छत तक चली जाती हैं। गुफाभवनों, अर्थात्‌ पत्थर या शिला काटकर बनाए हुए भवनों, में अलग से चौखटे की आवश्यकता नहीं होती, किंतु बहुधा ऐसे द्वारों के चतुर्दिक्‌ सजावट के लिए रेखाएँ या अन्य अभिकल्प उत्कीर्ण कर दिए जाते हैं।\nविभिन्न देशों में भिन्न भिन्न समयों पर प्रचलित वास्तुकला के अनुसार द्वारों के ऊपरी भाग का रूप बदलता रहा है। प्राचीन भवनों के अवशेषों में ऐसे सभी रूपों के द्वार मिलते हैं। प्राचीन मिस्र में पर्दे की दीवार में बने द्वार दीवार से भी ऊँचे बनते थे, ताकि झंडे या धार्मिक कार्यें से संबधित अन्य लंबी वस्तुएँ भीतर ले जाने में सुविधा हो। बाजुओं के पत्थर ऊपर की ओर थोड़ा थोड़ा आगे बढ़ाकर रखे जाया करते थे। इस प्रकार द्वार का तत्कालीन रूप अधूरी चोटी का सा होता था। प्राचीन इत्रुरिया (Etruria) तथा ग्रीस में भी द्वार बहुधा चोटी पर छोटे और नीचे बड़े बनाए जाते थे।\n\nयूरोप में रोमन काल के पश्चात्‌, रोमनेस्क तथा गॉथिक वास्तुकला के काल तक, गिरजाघरों इत्यादि में ऐसे द्वार बनाए जाते थे जिनकी आकृति दीवार में क्रम से एक के बाद एक खोदे हुए, अनेक आलों के समान होती थी। द्वार के ऊपर के तोरण भी इसी प्रकार क्रम से काटे जाते थे। द्वार के छिद्र की क्षैतिज चोटी पर दीवार का एक खड़ा भाग छूटा रहता था।\n\nमुस्लिम देशों में द्वारों का बड़ा महत्व है। दीवार की पूरी ऊँचाई भर में बनाए हुए तोरण के ऊपरी भाग में झाड़ लटकाए हुए रहते हैं, या केवल एक ऊँची नोकदार मेहराब रहती है और नीचे के भाग में प्रवेशद्वार होता है। चीन, जापान और भारत में द्वारों की बनावट प्राय: सीधी ही होती है।\n\nअति प्राचीन काल के आदिवासी भी वर्तमान आदिवासियों की भाँति किवाड़ का काम वृक्ष की डालियों से बने टट्टर या चमड़े, चटाई, टाट, या किसी प्रकार के परदे से लेते थे। आवश्यकता न रहने पर चटाई इत्यादि लपेटकर बाँध दी जाती थी। मिस्र के ताई नामक मकबरे की दीवारों पर बनाए चित्रों में द्वारों पर लटकती हुईं ऐसी चटाइयाँ चित्रित हैं। आधुनिक भवनों में भी द्वारों पर लटकते परदे अंशत: अस्थायी किवाड़ों का काम देते हैं।\n\nदृढ़ पदार्थों से बने किवाड़ का प्रयोग भी प्राचीन है। ये किवाड़ प्राय: किसी भी काठ के मोटे, भारी तख्तों के बने होते थे। किवाड़ की एक बगल में ऊपर और नीचे की ओर चूलें या कीलियाँ निकली रहती थीं। ये चूलें द्वार के ऊपर और नीचे की ओर बने हुए गड्ढों में बैठा दी जाती थीं। इन्हीं चूलों पर घुमाकर किवाड़ खोला या बंद किया जाता था। यदि द्वार कम चौड़ा होता था तो एक पल्ले का, नहीं तो दो पल्ले के किवाड़ लगाए जाते थे। इस प्रकार के किवाड़ भारत के पुराने भवनों में और अभी भी देहातों में सर्वत्र पाए जाते हैं।\n\nजिन देशों में आर्द्र जलवायु के कारण लकड़ी के तख्ते के बने पल्लों के टेढ़े हो जाने की आशंका रहती है, वहाँ लकड़ी के खड़े या बेड़े कई टुकड़े जोड़कर, या चौखटे में जड़कर, किवाड़ बनाए जाते हैं। कुछ देशों में, जैसे सीरिया, पैलेस्टाइन, मेसोपोटैमिया तथा भारत में लकड़ी के किवाड़ों पर धातु की चद्दर मढ़ने की परिपाटी है। लकड़ी के किवाड़ों को सुदृढ़ करने के लिए उनपर लोहे, काँसे या पीतल के बंद जड़े जाते हैं। किलों के कपाटों पर इनके सिवाय नुकीले बर्छे या काँटे जड़े जाते थे, ताकि हाथी के धक्के से भी वे कपाट तोड़े न जा सकें।\n\nजिन देशों में काठ दुर्लभ है, वहाँ पत्थर के दिल्लेदार कपाट बनाए जाते थे। ईसा पूर्व ज्वालामुखी विस्फोट में ध्वस्त पोंपियाईं नगर के अवशेषों में संगमरमर के, तथा सिरिया में चौथी से छठी शताब्दी के पत्थर के अनेक प्राचीन कपाट मिले हैं।\n\nद्वारकपाट प्राय: लकड़ी के दिल्लेदार होते थे। इनकी बनावट बहुत कुछ आधुनिक द्वारों सी ही होती थी। कभी कभी कपाट दो, तीन या चार पल्लों के होते थे और ये पल्ले आपस में कब्जों से जुड़े रहते थे। यूरोप में 12वीं शताब्दी से कपाटों को चूल पर घूमनेवाला न बनाकर कब्जों से लगाने की प्रथा चली। लोहे के ये कब्जे फूल पत्तियों के आकार के बने होते थे और इनके कपाटों को सुदृढ़ करने के साथ साथ सजाने का अवसर भी मिलता था।\n\nमुस्लिम देशों के कपाटों में प्राय: तारों सदृश, षट्कोणीय या अन्य जटिल आकृतियों के दिल्ले होते हैं। अधिक सजावट के लिए धातु की चद्दरों में विविध आकृतियाँ काटकर लकड़ी के कपाटों पर जड़ दी जाती हैं। चीन, जापान तथा भारत में भी इसके उदाहरण मिलते हैं। कभी कभी कपाट के नीचेवाले दिल्ले ठोस होते हैं और ऊपरी दिल्ला अलंकृत्‌ जाली का। जापान में प्राय: सरकनेवाले किवाड़ होते हैं, जो दीवारों के प्रतिरूप प्रतीत होते हैं।\n\nआजकल भी दिल्लेदार किवाड़ बनते हैं, किंतु समतल किवाड़ों का चलन बढ़ रहा है। अग्नि से बचाव के लिए धातु का भी प्रयोग होता है। ऐसे किवाड़ दो प्रकार के होते हैं : एक में भीतरी भाग तो लकड़ी का ही होता है किंतु ऊपर धातु की चद्दर चढ़ाकर झाल दी जाती है, या अन्य प्रकार से जोड़ दी जाती है। दूसरे में धातु के ढाँचे पर चद्दरें जड़ दी जाती हैं। विशेष प्रकार के काम के लिए विशेष प्रकार के दरवाजे बनाए जाते हैं।\n\nकपाटों में उपयोग के लिए आजकल अनेक प्रकार के ताले, कब्जे, चूलें, आदि बनते हैं तथा जुड़नारों में बहुत यांत्रिक विकास हुआ है।\n\n\n", "id": "474884", "title": "द्वार"}
{"url": "https://hi.wikipedia.org/wiki?curid=474902", "text": "अखिलेश यादव\n\nअखिलेश यादव (जन्म: 1 जुलाई 1973) एक भारतीय राजनीतिज्ञ हैं जो उत्तर प्रदेश के मुख्यमंत्री रह चुके हैं। इससे पूर्व वे लगातार तीन बार सांसद भी रह चुके हैं। समाजवादी पार्टी के राष्ट्रीय अध्यक्ष मुलायम सिंह यादव के पुत्र अखिलेश ने 2012 के उत्तर प्रदेश विधान सभा चुनाव में अपनी पार्टी का नेतृत्व किया। उनकी पार्टी को राज्य में स्पष्ट बहुमत मिलने के बाद, 15 मार्च 2012 को उन्होंने उत्तर प्रदेश के मुख्य मन्त्री पद की शपथ ग्रहण की। २०१६ में अखिलेश के पिता और समाजवादी पार्टी के अध्यक्ष मुलायम सिंह यादव ने उन्हें उनके चाचा राम गोपाल यादव के साथ पार्टी से बाहर निकाल दिया परन्तु एक दिन भीतर ही उन्हें पुनः पार्टी में वापस भी ले लिया।\n\nअखिलेश यादव का जन्म 1 जुलाई 1973 को इटावा जिले के सैफई गाँव में समाजवादी पार्टी के नेता मुलायम सिंह यादव की पहली पत्नी मालती देवी के यहाँ हुआ। इनकी माँ का देहांत बचपन में ही हो गया था। अखिलेश विवाहित हैं और तीन बच्चों के पिता हैं। डिम्पल यादव उनकी पत्नी हैं, जो कि कन्नौज से निर्विरोध सांसद चुनी गई हैं।\n\nअखिलेश ने राजस्थान मिलिट्री स्कूल धौलपुर से शिक्षा प्राप्त की उन्होंने अभियान्त्रिकी में स्नातक की उपाधि मैसूर के एस॰ जे॰ कालेज ऑफ इंजीनियरिंग से ली, बाद में विदेश चले गये और सिडनी विश्वविद्यालय से पर्यावरण अभियान्त्रिकी में स्नातकोत्तर किया\n\nअखिलेश ने मई 2009 के लोकसभा उप-चुनाव में फिरोजाबाद सीट से अपने निकटतम प्रतिद्वंद्वी बहुजन समाज पार्टी के प्रत्याशी एस०पी०एस० बघेल को 67,301 मतों से हराकर सफलता प्राप्त की। इसके अतिरिक्त वे कन्नौज से भी जीते। बाद में उन्होंने फिरोजाबाद सीट से त्यागपत्र दे दिया और कन्नौज सीट अपने पास रखी।\n\nमार्च 2012 के विधान सभा चुनाव में 224 सीटें जीतकर मात्र 38 वर्ष की आयु में ही वे उत्तर प्रदेश के 33वें मुख्यमन्त्री बन गये। जुलाई 2012 में जब समाजवादी पार्टी के अध्यक्ष मुलायम सिंह यादव ने उनके कार्य की आलोचना करते हुए व्यापक सुधार का सुझाव दिया तो जनता में यह सन्देश गया कि सरकार तो उनके पिता और दोनों चाचा चला रहे हैं, अखिलेश नहीं।\n\nउनकी सरकार को दूसरा झटका तब लगा जब एक आईएएस अधिकारी दुर्गा शक्ति नागपाल को निलम्बित करने पर चारों ओर से उनकी आलोचना हुई। जिसके परिणाम स्वरूप उन्हें नागपाल को बहाल करना पड़ा। 2013 के मुजफ्फरनगर दंगों में 43 व्यक्तियों के मारे जाने व 93 के घायल होने पर कर्फ्यू लगाना पड़ा तथा सेना ने आकर स्थिति पर काबू किया। मुस्लिम व हिन्दू जाटों के बीच हुए इस भयंकर दंगे से उनकी सरकार की बड़ी किरकिरी हुई।\n\n\n", "id": "474902", "title": "अखिलेश यादव"}
{"url": "https://hi.wikipedia.org/wiki?curid=474928", "text": "ऋत\n\nऋत प्राचीन वैदिक धर्म में सही सनातन प्राकृतिक व्यवस्था और संतुलन के सिद्धांत को कहते हैं, यानि वह तत्व जो पूरे संसार और ब्रह्माण्ड को धार्मिक स्थिति में रखे या लाए। वैदिक संस्कृत में इसका अर्थ 'ठीक से जुड़ा हुआ, सत्य, सही या सुव्यवस्थित' होता है। यह हिन्दू धर्म का एक मूल-सिद्धांत है। कहा गया है की 'ऋत ऋग्वेद के सबसे अहम धार्मिक सिद्धांतों में से एक है' और 'हिन्दू धर्म की शुरुआत इसी सिद्धांत की शुरुआत के साथ जुड़ी हुई है'। इसका ज़िक्र आधुनिक हिन्दू समाज में पहले की तुलना में कम होता है लेकिन इसका धर्म और कर्म के सिद्धांतों से गहरा सम्बन्ध है।\n\nवैदिक साहित्य में 'ऋत' शब्द का प्रयोग सृष्टि के सर्वमान्य नियम के लिए हुआ है। संसार के सभी पदार्थ परिवर्तनशील हैं किंतु परिवर्तन का नियम अपरिवर्तनीय नियम के कारण सूर्य-चंद्र गतिशील हैं। संसार में जो कुछ भी है वह सब ऋत के नियम से बँधा हुआ है। ऋत को सबका मूल कारण माना गया है। अतएव ऋग्वेद में मरुत् को ऋत से उद्भूत माना है। (४.२१.३)। विष्णु को 'ऋत का गर्भ' माना गया है। द्यौ और पृथ्वी ऋत पर स्थित हैं (१०.१२१.१)। संभव हैं, ऋत शब्द का प्रयोग पहले भौतिक नियमों के लिए किया गया हो लेकिन बाद में ऋत के अर्थ में आचरण संबंधी नियमों का भी समावेश हो गया। उषा और सूर्य को ऋत का पालन करनेवाला कहा गया है। इस ऋत के नियम का उल्लंघन करना असंभव है। वरुण, जो पहले भौतिक नियमों के रक्षक कहे जाते थे, बाद में 'ऋत के रक्षक' (ऋतस्य गोपा) के रूप में ऋग्वेद में प्रशंसित हैं। देवताओं से प्रार्थना की जाती थी कि वे हम लोगों को ऋत के मार्ग पर ले चलें तथा अनृत के मार्ग से दूर रखें (१०.१३३.६)। ऋत को वेद में सत्य से पृथक् माना गया है। ऋत वस्तुत: 'सत्य का नियम' है। अत: ऋत के माध्यम से सत्य की प्राप्ति स्वीकृत की गई है। यह ऋत तत्व वेदों की दार्शनिक भावना का मूल रूप है। परवर्ती साहित्य में ऋत का स्थान संभवत: धर्म ने ले लिया।\n\nपारसी धर्म में भी इसी से मिलता-जुलता 'अर्ता' का सिद्धांत मिलता है।\n\n", "id": "474928", "title": "ऋत"}
{"url": "https://hi.wikipedia.org/wiki?curid=474938", "text": "दोंगतिंग झील\n\nदोंगतिंग झील () चीन के पूर्वोत्तरी हूनान प्रान्त में एक बड़ी लेकिन कम गहराई वाली झील है। यह यांग्त्से नदी की द्रोणी में स्थित है इसलिए इसका अकार मौसमों के साथ बढ़ता-घटता है। आमतौर पर इसका क्षेत्रफल २,८२० किमी होता है जो बाढ़ के मौसम में बढ़कर २०,००० किमी तक पहुँच जाता है। हूनान और हूबेई प्रान्तों का नाम इसी झील पर पड़ा है: 'हूनान' का मतलब 'झील से उत्तर' है और 'हूबेई' का 'झील से दक्षिण' है। चीनी सभ्यता में इस झील का ऐतिहासिक महत्व है क्योंकि यहीं सबसे पहले 'अज़दहा (ड्रैगन) नौकाओं' की दौड़ लगा करती थी।\n\n", "id": "474938", "title": "दोंगतिंग झील"}
{"url": "https://hi.wikipedia.org/wiki?curid=474959", "text": "मारहरा\n\nमारहरा जिला एटा के अन्तर्गत आता एक ब्लॉक है। इसमें कुछ गाँव भी हैं। जो नगला सिलौनी, जिसे गहराना के नाम से भी जाना जाता है। जिसके बाद सिलौनी और बाग का नगला भी एक गांव है। क्योंकि इस गांव के आस-पास आम व अमरूद के अधिकतर बाग यानि पेड़ हैं, इसलिए इसे बाग का नगला कहा जाता है।\n\nमारहरा या मारहरा शरीफ के रूप में जाना जाता है यह दुनिया भर से मुसलमानों के लिए प्रसिद्ध धार्मिक स्थल है। मारहरा भी अपने स्वादिष्ट आम के लिए मशहूर है। मोहल्लाह कम्बोह यहाँ का सबसे बड़ा मोहल्लाह है। मारहरा शरीफ हिंदू व मुस्लिम सम्प्रदाय की एकता की मिसाल है |\n\nसन् २०११ की जनसांख्या के अनुसार मारहरा की कुल जनसांख्या ४७,७७२ है। जिस्में से ५३% पुरुष् हैं और ४७% महिलायें हैं। मारहरा की एक औसत साक्षरता दर ६३% है।\n", "id": "474959", "title": "मारहरा"}
{"url": "https://hi.wikipedia.org/wiki?curid=474973", "text": "सजदा तेरे प्यार में\n\nसजदा तेरे प्यार में एक भारतीय टेलिविज़न धारावाहिक है जिसका प्रसारण २०१२ में शुरू किया गया हाउ। यह आलिया की कहानी बताता है जो एक कॉलेज छात्रा है जो अपने जीवन का मकसद प्यार के ज़रिए पाती है। उसकी देशभक्ति की तब परीक्षा होती है जब वह दहशतवादियों से मुकाबला करती है।\nसजदा तेरे प्यार में एक 21 वर्षीय युवा आधुनिक मुस्लिम लड़की आलिया पर आधारित है जो मुंबई में रहती है। वह एक अल्हड़ लड़की से परिपक्व जवान औरत में बदल जाती है। आलिया का प्यार ब्याज, रनवीर, रॉ (रिसर्च एंड एनालिसिस विंग) एजेंट है, भारत की बाहरी खुफिया एजेंसी के लिए काम कर रहा है। रणवीर आलिया जासूस महेंद्र प्रताप को पकड़ने में मदद के लिए पूछता है। वह एक चौराहा जहां वह प्यार और कर्तव्य के बीच चुनने के लिए मजबूर करने के लिए आता है।\n\n", "id": "474973", "title": "सजदा तेरे प्यार में"}
{"url": "https://hi.wikipedia.org/wiki?curid=474976", "text": "नेत्रोद\n\nनेत्रोद (Aqueous Humour) एक तरल पदार्थ है, जो आँख के अग्रखंड (anterior segment) में भरा रहता है। यह रक्तनालिकाओं से निकल कर लेंस को चारों ओर से आच्छादित रखता हुआ, पुतली द्वारा होकर अग्रखंड में आता है और फिर अग्रखंड के कोण से इसका बहिष्करण रक्त में होता रहता है। नेत्र के अंदर यह एक विशेष दबाव (20, 25 मिमी. पारद) पर रहता है और इस प्रकार यह आँख की गोलाकार आकृति को स्थायी रूप में रखने में सहायता करता है। साथ ही आँख के उन आंतरिक अंगों को जिनमें रक्त नलिकाएँ नहीं जातीं, जैसे लैंस, कारनिआ आदि को, यह पोषण पहुँचाता है तथा उनके मल पदार्थ को निकालने में सहायता करता है। यह आवश्यक है कि सदैव नए नेत्रोद का निस्सरण होता रहे और अग्रखंड के कोण से बाहर निकलता रहे। यदि किसी कारणवश नेत्रोद का निर्माण अधिक मात्रा में हो, अथवा उत्सर्ग में बाधा पड़े, तो नेत्रांतरिक दबाव (intraocular pressure) अधिक हो जाता है, जिससे एक बीमारी ग्लॉकोमा (glauacoma) हो जाती है।\n", "id": "474976", "title": "नेत्रोद"}
{"url": "https://hi.wikipedia.org/wiki?curid=474979", "text": "नेत्ररोग\n\nशरीर के अन्य अंगों की भाँति नेत्र भी रोगग्रस्त होते हैं। यह मानव नेत्र रोगों और विकारों की एक आंशिक सूची है। विश्व स्वास्थ्य संगठन द्वारा प्रकाशित वर्गीकरण, बीमारियों और चोटों में जाना जाता है, रोग और संबंधित स्वास्थ्य समस्याओं का अंतर्राष्ट्रीय सांख्यिकी वर्गीकरण की सूची इस प्रकार है।\nपलकों में बिलनी निकल आती है। जिसे अन्जनी भी कहते हैं। पलकों (eyelashes) के वसामय ग्रंथियों (Sebaceous glands) में एक जीवाणु संक्रमण है। \nपलक में एक पुटी (cyst) (आमतौर पर ऊपरी पलक में)\n\nपलकें और eyelashes सूजन, eyelashes के पास सफेद परतदार त्वचा\n\nनेत्र में चोट लगना खतरनाक होता है। साधारण खरोंच शीघ्र अच्छी हो जाती है। भेदक धाव भयंकर होते हैं। इनमें सांद्र द्रव के बाहर निकल आने, लेंस के विस्थापन, उपसर्ग आदि का खतरा होता है। भोथरे हथियार की चोट में अंत:क्षति होती हैं, यथा दृष्टिपटल का विलगन, लेंस विस्थापन आदि। नेत्र में बाहरी चीज का गिरना एक आम घटना है। मुख्य बात यह है कि किरकिरी अगर कार्निया पर है तो उसे नेत्र चिकित्सक को ही निकालने दें।\n\nपलकों में बिलनी निकल आती है। अश्रुवाहिनी और अश्रुकोश के प्रदाह में आँखों से पानी अधिक आता है। कंज़ंक्टाइवा में कई प्रकार के प्रदाह होते हैं। इनमें विषाणु जन्य रोहा भारत में अंधेपन का मुख्य कारण है। सौभाग्य से अब 'रोहे' का निराकरण संभव है। सूजाकजन्य प्रदाह भयंकर होता है। कॉर्निया में उपदंश और तपेदिक के कारण प्रदाह होते हैं। पिलक्टेनुलर प्रदाह में कॉर्निया के किनारे पीले दाने निकल आते हैं। यह क्षय रोग या एलर्जी के कारण होता है। फालिक्यूलर प्रदाह में सफेदी पर लाल दाने निकलते हैं। जीवाणुओं से 'आँख आने' की बीमारी होती है। कॉर्निया के घाव खतरनाक होते हैं, क्योंकि अच्छे होने पर उस स्थान पर सफेदी आ जाती है, जिसे जाला, माड़ा आदि कहते हैं। इस प्रकार की अंधता दूर करना संभव नहीं था, पर अब नेत्रदाता से स्वस्थ कॉर्निया लेकर विकृत कॉर्निया के स्थान पर रोपित किया जा सकता है। नेत्र बैंक आज विशेष चर्चा के विषय हैं।\n\nआइरिस और रोमक पिंड के प्रदाह, आइराइडो साइक्लाइटिस, कष्टकारक होते हैं और बहुधा उपदंश, क्षय या एलर्जी के कारण होते हैं।\n\nलेंस में कोई भी रोग होने पर वह अपारदर्शी हो जाता है। वृद्धावस्था में सामान्य रूप से भी लेंस निकाल दिया जाता है और उसी की शक्ति का चश्मा पहनने से पुन: दृष्टि आ जाती है। सुश्रुत ने मोतियाबिंद निकालने की चर्चा की है। वर्तमान यग में प्रथम बार फ्रांस के जैक्यूस डेवियल ने यह शल्यक्रिया आरंभ की। यद्यपि आज उन्नत रूप में यह ऑपरेशन सभी को सुलभ है, फिर भी लोग अनाड़ी साथियों से इलाज कराते हैं। ये लोग सूजे से कोंचकार लेंस को पश्च भाग में ठेल देते हैं, जिसे तुरंत दृष्टि आ जाती है, किंतु बाद में विघटन के फलस्वरूप सदा के लिए नेत्र ज्योतिहीन हो जाते हैं।\n\nदृष्टिपटल में प्रदाह, विलगन, रक्तस्त्राव आदि प्रमुख रोग हैं। शरीर के रोगों का नेत्र पर प्रभाव होता है, यथा केंद्रीय तंत्रिका के रोग मधुमेह, विटामिन हीनता, उपदंश, क्षय, गुर्दे के रोग और कैंसर आदि। नेत्र में साधु और दुर्दम्य अर्बुद भी होते हैं। नेत्रोद का चाप बढ़ने से 'ग्लॉकोमा' होता है। यह अचानक आरंभ हो सकता है, या फिर शनै: शनै: होता है। इससे तीव्र नेत्र पीड़ा, सिरदर्द, वमन, प्रकाश के चारों ओर रंगीन चक्कर, दृष्टि का धुंधलापन, थकान आदि लक्षण् होते हैं और अंत में नेत्रज्योति चली जाती है। इसकी चिकित्सा शीघ्र करानी चाहिए। इसमें औषधियाँ (जैसे एसरीन, डायमाक्स आदि) और शल्यचिकित्सा संभव हैं। ग्लॉकोमा का एक व्यापक कारण है, बेरी बेरी। खनिकों में अक्षिदोलन रोग होता है, जिसमें आँख की पुतली स्थिर नहीं रहती। कान के रोगों से भी यह लक्षण प्रकट हो सकता है। बहुधा यह स्वाभाविक जन्मजात, अथवा जानबूझ कर पैदा किया, हो सकता है।\n\nनेत्रपरीक्षा में प्रमुख यंत्र है नेत्रदर्शी (ऑफ्थै ल्मॉस्कोप), जिससे दृष्टिपटल देख सकते हैं। स्लिट लैंप से नेत्र की सूक्ष्म परीक्षा करते हैं। सामान्य परीक्षा के लिए पेन टॉर्च, कॉर्नियल लुप और रैटिनॉस्कोप का उपयोग होता है। पैरीमीटर, वर्णांधता परीक्षा के यंत्र तथा स्टीरियॉस्कोप का पहले उल्लेख हो चुका है।\n\nभारतीय कवियों ने यही कामना की है कि \"हम स्वस्थ नेत्रों से देखते हुए सौ शरद् जिएँ\"। नेत्रस्वास्थ्य सामान्य स्वाथ्य से विलग नहीं है। आहार-विहार के नियमों का पालन करने से नेत्र भी स्वस्थ रहेंगे। नेत्र के लिए विटामिन ए और बी का विशेष महत्व है। आँख की रक्षा लाइसोज़ाइम करते हैं, अतएव शौकिया दवाओं से नेत्र धोना ठीक नहीं है।\n\nसामान्य कार्य के लिए 5 फुट-कैंडिल रोशनी पर्याप्त है। पीत प्रकाश सबसे अच्छा होता है। चमक से बचना चाहिए। प्रकाश वैषम्य से भी दूर रहें। पढ़ते समय रोशनी पीछे या बाएँ से आनी चाहिए। अच्छी स्याही, अच्छे आकार के अक्षर तथा पंक्तियों की सही दूर पढ़ने में सहायक होते हैं। किस काम में कितनी रोशनी चाहिए, यह संलग्न चार्ट में दिया गया है। नेत्र की रक्षा करें, क्योंकि नेत्रज्योति के बिना जीवन सूना हो जाता है।\n\n\nफुट-कैंडिल --- कार्य\n\n50 से ऊपर -- अत्यंत बारीक विशुद्धता का, विभेदक कार्य।\n\n25 से 50 -- देर तक दृष्टि का उपयोग माँगनेवाले काम; क्षीण वैषम्य और बारीकीवाले काम।\n\n15 से 25 -- लंबी अवधि के निर्णयात्मक नेत्र के काम, जैसे प्रूफ पढ़ना, मशीन के पुर्जें फिट करना।\n\n10 से 15 -- बैठकर करने के काम, जैसे पढ़ना, सीना आदि।\n\n6 से 10 -- मामूली पढ़ाई, बड़ी मशीनों के पुर्जे फिट करना।\n\n2 से 4 -- सामान्य, कोई विशेष कार्य नहीं।\n\n", "id": "474979", "title": "नेत्ररोग"}
{"url": "https://hi.wikipedia.org/wiki?curid=474986", "text": "नेपाल का भूगोल\n\n26° 20' से 30° 10' उत्तरी अक्षांश तथा 80° 15' से 88° 10' पू.दे.। यह स्वतंत्र राष्ट्र मध्य एशिया में हिमालय के पर्वतीय क्षेत्र में स्थित है। इसका क्षेत्रफल 54,563 वर्ग मील है। इसके दक्षिण में भारत के बिहार एवं उत्तर प्रदेश राज्य, पश्चिम में उत्तराखण्ड, पूर्व में पश्चिमी बंगाल राज्य एवं सिक्किम राज्य तथा उत्तर में तिब्बत है। हिमालय की 500 मील लंबी शृंखला इसकी लंबाई में पड़ती है, अत: नेपाल की सीमा के अंदर या सीमा पर कई ऊँची चोटियाँ हैं। इसकी औसत लंबाई पूर्व से पश्चिम 530 मील और उत्तर से दक्षिण इसकी चौड़ाई 156 से 89 मील तक है।\n\nनेपाल के दो प्राकृतिक क्षेत्र हैं : \n\n\nउत्तरी सीमा में संसार की सर्वोच्च चोटी माउंट एवरेस्ट (29,241') है। इसके अतिरिक्त कांचनजुंगा (28,140'), मकालू (27,790'), धौलागिरी (26,800') गोसाईथान (26,305'), मनसालू (26,698'), हिमा लचुली (25,801') एवं गौरीशंकर (23,440') चोटियाँ भी इसी क्षेत्र में हैं। \n\nइन पर्वतों से जा नदियाँ निकलती हैं उन्हें चार समूहों में विभक्त किया गया है। प्रथम समूह में काली (शारदा), सरजू, कुरनाली, पूर्वी सरजू तथा राप्ती नदियाँ हैं। यह सब मिलकर घाघरा नदी बनाती हैं और गंगा में मिल जाती हैं। दूसरे समूह में सप्त गंडकी नदी आती है, जो धौलागिरि एवं गोसाईथान नामक चोटियों के मध्य से निकलकर त्रिवेणीघाट पर गंडक में परिवर्तित हो जाती है। नदियों के तीसरे समूह में बड़ी, गंडक, छोटी राप्ती, बागमती तथा कुमला नदियाँ हैं। इनसे नेपाल घाटी का जलनि:सारण होता है। चौथे समूह की नदियों को नेपाली में सप्तकोसी कहते हैं। ये गोसाईथांन और कंचनजुंगा चोटियों के मध्य से निकलकर सनकोसी नदी बनाती हैं, जो गंगा में मिल जाती हैं। हिमालय एवं महाभारत श्रेणी के मध्य की घाटी, काठमांडू घाटी कहलाती है, जिसका क्षेत्रफल लगभग 230 वर्ग मील है। इस घाटी का जलवायु शीतोष्ण, मिट्टी उपजाऊ है, अत: यह कृषि में समृद्ध है। इसी घाटी में इस राष्ट्र की राजधानी काठमांडू समुद्रतल से 4,700फ़ की ऊँचाई पर स्थित है, इसके चारों ओर 9,000फ़ से लेकर 10,000फ़ फुट तक ऊँचे पर्वत हैं। नगर की जनसंख्या 1,22,510 (1961) थी। इसी घाटी में गिरिपाद पर भटगांव एवं पाटननगर है। नेपाल राज्य की घनी आबादी इस क्षेत्र में निवास करती हैं।\n\nहिमालय की एवरेस्ट चोटी 28 मई 1953 तक अविजित रही। 29 मई 1953 को न्यूजीलैंड के निवासी श्री एडमंड हिलैरी तथा नेपाल के निवासी शेरपा तेजिंग नोरके पथप्रदर्शक ने इस पर विजय प्राप्त की। सन्‌ 1965 में चार भारतीय दलों ने क्रम से इसके अभियान में विजय प्राप्त की।\n\nसंपूर्ण तराई एवं काठमांडू घाटी के नीचे का क्षेत्र उपोष्ण कटिबंधीय है। नेपाल में वर्षाऋतु जुलाई से अक्टूबर तक होती है और औसत वार्षिक वर्षा लगभग 60फ़ फ़ होती है। अक्टूबर के मध्य से लेकर अप्रैल के मध्य तक शीतकाल रहता है। अप्रैल से वर्षा के आरंभ तक ग्रीष्म ऋतु रहती है। यहाँ का ताप 38रू सें. से कभी ऊँचा नहीं जाता। यहाँ का औसत ताप 16 डिग्री सें. रहता है। यहाँ समय समय पर भूकंप आते रहते हैं। वज्रझंझावात नेपाल के लिए साधारण घटना है।\n\nपशु एवं वनस्पति की दृष्टि से नेपाल को तीन भागों में विभक्त किया जा सकता है : \n\nतराई की निचली जलोढ़ भूमि नेपाल का सबसे अधिक उपजाऊ भूभाग है। इसमें गेहूँ, धान, दलहन, गन्ना, तंबाकू, कपास तथा कुछ शाक एवं फलों की खेती होती है। तराई के इस भाग का अधिकांश जंगलों एवं दलदली भूमि से घिरा हुआ है। इन जंगलों में साल, सिसू (Sisu), कीकर, माइमोसा (Mimosa), सेमल, पलाश, बड़े बड़े बाँस, फर्न एवं आर्किड की कई जातियाँ मिलती हैं। 2,000' से 4,000' की ऊँचाई पर चाय उगाई जा सकती है। चड़िया घाटी श्रेणी में चीड़ बहुतायत से उगता है। यहाँ तेंदुआ, हाथी, गीदड़, जंगली भैंसा, हरिण, गैंडा, भालू, लकड़बग्घा, तीतर, मोर इत्यादि जीवजंतु पाए जाते हैं।\n\nमध्यक्षेत्र में धान, गेहूँ, मक्का, जौ, जई, ज्वार, अदरख, हल्दी, लाल मिर्च, आलू, अनन्नास तथा अन्य बहुत से यूरोपीय फल एवं शाक उगाए जाते हैं। इस क्षेत्र के जंगलों में रोडोडेंड्रान, चीड़, बांज (oak), हार्स, चेस्टनट, अखरोट, मैपिल, जंगली मकोय, नाशपाती तथा उपोष्णकटिबंधीय अन्य वनस्पतियाँ मिलती हैं। यहाँ चीता, काला हरिण, खरगोश, हरिण की कुछ अन्य जातियाँ, जंगली कुत्ते तथा बिल्लियाँ, साही, चकोर, उकाब, गृध्र, इत्यादि पशुपक्षी पाए जाते हैं।\n\n10,000' से लेकर 29,000' फुट तक की ऊँचाई वाले पर्वतीय क्षेत्र में कई जाति के कॉनिफर, नुकीली पत्तियों की सदाबहार झाड़ियाँ, सदाबहार के बौने वृक्ष (Box), भोज वृक्ष, शूलपर्णी तथा अन्य पहाड़ी वनस्पतियाँ मिलती हैं। यहाँ भूरे रंग की भालू, याक, कस्तूरी मृग, जंगली बकरी एवं भेड़, हिममूष (marmot), लाल एवं श्वेत चकोर, श्वेत तीतर आदि पाए जाते हैं।\n\nनेपाल में आवागमन का मुख्य साधन सड़कें हैं जिनमें से 500 मील लंबी सड़कें मोटर चलने योग्य हैं। इनमें से 158 मील लंबा त्रिभुवन राजपथ है, जो प्रत्येक ऋतु में खुला रहता है। इसे भारत सरकार ने कोलंबों योजनांतर्गत बनवाया है। संयुक्त राज्य ने राप्ती घाटी में 50 मील लंबी सब ऋतुओं में खुली रहने योग्य सड़क बनवायी है। रक्सौल (भारत) से अमलेखगंज तक तथा जयनगर (भारत) से जनकपुर एवं बिजुलपुर तक रेल की दो छोटी लाइने हैं। काठमांडू घाटी में 28 मील लंबा विद्युतचालित रज्जुमार्ग है जिसकी भार ढोने की क्षमता 25 टन प्रति घंटा है। यह 4,500 फुट ऊँचाई तक जाता है। \n\nयहाँ पहले ताँबा, कोबाल्ट और सोने का उत्खनन होता था। संप्रति यहाँ लोहा, सीसा, जस्ता, लिगनाइट, ग्रेफाइट निकल, अभ्रक, मैंगनीज, कोयला, टाल्क, चीनी मिट्टी, संगमरमर इत्यादि खनिजों का पता लगा है पर अभी इनका उत्खनन नहीं हो रहा है। पेट्रोलियम एवं सोने की खानों का भी पता लगा है।\n\nविराटनगर में दो जूट के एवं एक दियासलाई का, एक सिगरेट का और एक चीनी का कारखाना है। काठमांडू एवं वीरगंज में भी सिगरेट के कारखाने हैं। यहाँ तेल पेरना, धान कूटना, हथकरघे पर कपड़ा बुनना इत्यादि कार्य घरेलू उद्योग के रूप में विकसित हैं। यहाँ भेड़ों का पालन होता है, जो अपने ऊन के लिए प्रसिद्ध हैं। यहाँ धातुओं के सामान और घंटियों का भी निर्माण होता है। यहाँ से ऊन और ऊनी वस्त्र, लकड़ी, चावल, जूट आदि का निर्यात होता है।\n\nधान नेपाल का प्रमुख कृषि उत्पाद है। इसके अतिरिक्त यहाँ मक्का, ज्वार, गेहूँ, आलू, गन्ना, तंबाकू, कपास, तिलहन एवं जूट की खेती होती है। ज्यों ज्यों परिवहन के साधनों में वृद्धि हो रही है, अनाज के स्थान पर कपास, गन्ना, जूट तथा तिलहन इत्यादि नगद धन देनेवाली फसलों उत्पन्न होता है और यहाँ के लोग इसका उपयोग अधिक करते हैं। इसके अतिरिक्त सेब, नाशपाती तथा खूबानी इत्यादि भी बड़ी मात्रा में होते हैं।\n\nनेपाल में अब शिक्षा का भी उत्तरोत्तर प्रसार हो रहा है। यहाँ 26 प्रकार की बोलियाँ बोली जाती हैं। 50% लोग नेपाली भाषा बोलते हैं। यही नेपाल की राष्ट्रभाषा भी है, जो देवनागरी लिपि में लिखी जाती है।\n\nकाठमांडू का पशुपतिनाथ का मंदिर हिंदुओं का प्रसिद्ध तीर्थस्थान है और शिवरात्रि को यहाँ बड़ा मेला लगता है। काष्ठमंडप, बसंतपुर दरबार, तालेजूमंदिर, सिंह दरबार, स्वयंभूनाथ मंदिर, न्यतापोला मंदिर, महाबौद्ध मंदिर, नेपाली वास्तु के अद्भुत नमूने हैं। काष्ठ पर की गई नेपाल की नक्काशी विश्वप्रसिद्ध है।\n\nलगभग 95% नेपाली पशुपालन और कृषि में संलग्न हैं। उद्योगों के नाम पर छोटे मोटे कारखाने हैं, जो संपूर्ण उत्पादन में बहुत न्यून योग देते हैं। हिमालय की ढाल पर औषध बहुत उत्पन्न होती है, जिसका बाहर निर्यात होता है, जिसका बाहर निर्यात होता है। वनज और खनिज उपलब्धियों के लिए नेपाल में व्यापक सर्वेक्षण चल रहा है, जिससे देश की अर्थव्यवस्था में संतुलन लाया जा सके।\n\n1953 से आर्थिक उन्नयन का कार्य तेजी से आरंभ हुआ। अनेक क्षेत्रों में सामुदायिक विकास योजनाओं को लागू किया गया। कृषिगत उत्पादन में वृद्धि के लिए सिंचाई योजनाओं को लागू किया गया। 1956 में इन सभ येजनाओं को पंचवर्षीय कार्यक्रम का रूप दे दिय गया। प्रथम योजना (1956-61) में, जिसके अतर्गत बड़े उद्योगों की सहायता, कुटीर उद्योगों का विकास और विस्तार, वयक्तिगत व्यापार को प्रोत्साहन और टेकनिकल प्रशिक्षण आदि कार्यक्रम संमिलित थे, 33 करोड़ व्यय किया गया था।\n\nमार्च 1962 में नेपाल ने 36 करोड़ 50 लाख रुपए (नेपाली सिक्का) के व्यय से त्रिवर्षीय योजना का सूत्रपात किया। 30 करोड़ रुपए विदेशों से ऋण के रूप में प्राप्त हुए।\n", "id": "474986", "title": "नेपाल का भूगोल"}
{"url": "https://hi.wikipedia.org/wiki?curid=475002", "text": "चार्ली बिट् माइ फिंगर\n\nचार्ली बिट् माइ फिंगर - अगेन! () २००७ में यूट्यूब पर अपलोड किया गया एक वीडियो है जो यूट्यूब के दस सर्वाधिक देखे गए वीडियो में से एक है। ११ मार्च २०११ तक यह वीडियों ४२,८६,९२,८९१ लोगों द्वारा देखा जा चुका है। इस क्लिप में दो अंग्रेज़ बच्चों को दिखाया गया है जो भाई हैं। छोटा भाई चार्ली अपने बड़े भाई की उंगली काटने लगता है जब बड़ा भाई हैरी अपनी उंगली अपने छोटे भाई के मुख में डालता है। इस वीडियो को इन बच्चों के पिता द्वारा २२ मई २००७ में यूट्यूब पर अपलोड किया गया था। इस वीडियो क्ल्पि की अवधि ५६ सॅकिण्ड है।\n\n", "id": "475002", "title": "चार्ली बिट् माइ फिंगर"}
{"url": "https://hi.wikipedia.org/wiki?curid=475013", "text": "कम्बन रामायण\n\nयह तमिल भाषा मे लिखा गया है, इस्के रचयिता प्रसिद्ध कवि कम्बन है\n", "id": "475013", "title": "कम्बन रामायण"}
{"url": "https://hi.wikipedia.org/wiki?curid=475022", "text": "चू युआन\n\nचू युआन (; जन्म: ३३९ ईसापूर्व; देहांत: २७८ ईसापूर्व) चीन के झगड़ते राज्यों के काल के एक प्रसिद्ध कवि थे। वह अपने 'चू-त्सि' () नामक कविता संग्रह के लिए मशहूर हैं ('चू-त्सि' का अर्थ 'दक्षिण के गीत' है)। उनके जीवन के बारे में बहुत कम तथ्य ज्ञात हैं और कुछ विद्वानों ने इस बात पर भी शक़ जतलाया है कि पूरा 'चू-त्सि' संग्रह वास्तव में उन्ही का लिखा हुआ है। फिर भी इस संग्रह की सबसे लोकप्रिय कविता, 'ली साओ' () को लगभग सभी उन्ही की कृति मानते हैं। उनके जीवन के बारे में कुछ सीमित जानकारी सीमा चियान के महान इतिहासकार के अभिलेख नामक इतिहास-ग्रन्थ से आधुनिक युग तक पहुँची है, हालाँकि उसके कुछ तथ्य एक-दूसरे से टकराते हैं।\n\nमहान इतिहासकार के अभिलेख में सीमा चियान ने दर्ज किया है कि किसी ज़माने में चू युआन चू राज्य के राजघराने के सदस्य थे और राजा हुआई के दरबार में मंत्री थे। वे पंडित थे और राजनीति व कूटनीति में निपुण थे। पहले तो राजा का उनपर बहुत भरोसा था लेकिन चू युआन से जलने वालों ने उनके खिलाफ़ षड्यंत्र रचा जिस से राजा ने भड़ककर उनपर विशवास करना बंद कर दिया। राजा की मृत्यु के बाद, चिंगशिआंग नामक राजा गद्दी पर आया जिसने चू युआन को देश-निकाला ही दे डाला। वे कुछ सालों तक दुखी दर-दर भटके। लोक-मान्यता के अनुसार इस दौरान वे अक्सर हूबेई प्रान्त के ज़िगुई ज़िले के शियांगलूपिंग बस्ती के पास एक पहाड़ में बने कुँए के पानी में अपनी उदास शक्ल देखा करते थे और वहाँ ऐसे ही एक कुँए को वही कुआँ माना जाता है, जिस से उसका नाम ही 'चेहरे दिखाने वाला कुआँ' पड़ा हुआ है। २७८ ईसापूर्व में उन्हें अपने देश 'चू' की राजधानी यिंग () शहर पर चिन राज्य का क़ब्ज़ा हो जाने की खबर पहुँची। उन्होंने 'आइ यिंग' () नामक कविता लिखी और मिलुओ नदी में डूबकर ख़ुदकुशी कर ली।\n\n", "id": "475022", "title": "चू युआन"}
{"url": "https://hi.wikipedia.org/wiki?curid=475039", "text": "चू राज्य (प्राचीन चीन)\n\nचू राज्य () प्राचीन चीन के झोऊ राजवंश के दौरान एक रियासत थी। यह लगभग १०३० ईसापूर्व से २२३ ईसापूर्व तक चला। इस राज्य का नाम पहले जिंग () था, फिर जिंगचू () हुआ और अंत में केवल चू नाम रहा। अपने चरम पर इस राज्य में एक विशाल क्षेत्रफल शामिल था, जिसमें आधुनिक हूबेई और हूनान प्रान्त के पूर्ण इलाक़े और चोंगचिंग, गुइझोऊ, हेनान, जिआंगशी, जिआंगसू, झेजियांग और शंघाई के भी भाग शामिल थे। इसकी राजधानी पहले दानयांग () था लेकिन फिर यिंग () बन गया। २२५ ईपू में झगड़ते राज्यों के काल के आख़िरी सालों में पड़ोसी चिन राज्य ने उसपर क़ब्ज़ा कर लिया। यही बड़ा राज्य आगे चलकर चिन राजवंश का आधार बन गया जिसने पूरे चीन को अपने राज्य में संगठित किया।\n\nशुरू में चू की संस्कृति अन्य झोऊ राज्यों से मिलती थी, लेकिन दक्षिणी जातियों को अपने क्षेत्र में सम्मिलित करने के कारण इसकी संस्कृति उत्तरी चीनी राज्यों से भिन्न हो गई। चू के लोग कई नस्लों में बंटे हुए थे लेकिन उन सब में कुछ सामान धारणाएँ थीं, जिनमें प्रकृति का आदर, दिव्य-शक्तियों में आस्था, अपनी भिन्न संस्कृति से लगाव और चू राजघराने से वफ़ादारी शामिल थीं। उस युग के प्रसिद्ध चू कवि चू युआन ने चू की इस निराली संस्कृति को अपने चू त्सि () नामक कविता-संग्रह में व्यक्त किया। २२५ ईपू में चिन राज्य ने चू पर क़ब्ज़ा तो कर लिया लेकिन चू के लोग उन्हें नफ़रत से देखते थे। ऊपर से चिन सरकार ने ज़बरदस्ती चू के कुछ लोगों को महान चीनी दीवार के निर्माण में भी मज़दूर बनाया जहाँ वह भीहड़ इलाक़ों में काम करने और मरने को मजबूर हो गए। इस से चिन के विरुद्ध और भी घृणा फैली। उस समय की एक कहावत चीन में मशहूर है कि यह नफ़रत इतनी गहरी थी कि 'अगर चू के तीन परिवार भी बच गए, तो चिन को तबाह कर देंगे' ()। चू के किसानों और अन्य समुदायों में बहुत से विद्रोह भड़कते रहे लेकिन चिन सबको कुचलने में सफल हो गया। चिन विजई तो रहा लेकिन आगे चलकर पश्चिमी हान राजवंश के काल में चीन की संस्कृति पर चू के गहरे प्रभाव स्वीकृत हो गए और पूरी चीनी सभ्यता में फैल गए।\n\n", "id": "475039", "title": "चू राज्य (प्राचीन चीन)"}
{"url": "https://hi.wikipedia.org/wiki?curid=475046", "text": "चू-त्सि\n\nचू त्सि (), जिसे दक्षिण के गीत और चू के गीत भी कहा जाता है, एक चीनी भाषा का कविता-संग्रह है जिसकी रचना पारंपरिक रूप से चीनी इतिहास के झगड़ते राज्यों के काल में चू युआन () और सोंग यु () द्वारा (३०० से २०० ईसापूर्व में) की गई मानी जाती है, हालाँकि इसकी कुछ कवितायेँ शायद बाद के हान राजवंश काल में लिखी जाकर इसमें सम्मिलित हो गईं। इसमें १७ मुख्य विभाग हैं। इस संग्रह में उस समय के दक्षिणी चीन के चू राज्य की भिन्न संस्कृति झलकती है, जो बाक़ी चीन से अलग थी।\n\n", "id": "475046", "title": "चू-त्सि"}
{"url": "https://hi.wikipedia.org/wiki?curid=475074", "text": "सोंग यु\n\nसोंग यु () तीसरी सदी ईसापूर्व में चीन के झगड़ते राज्यों के काल के दौरान चू राज्य का एक कवि था। उसकी जीवनी के बारे में ज़्यादा कुछ तो नहीं मालूम लेकिन उसे प्रसिद्ध कवि चू युआन () का भांजा या भतीजा बताया जाता है। यह भी कहा जाता है कि वह चू युआन का छात्र था। उसे उस काल में बने प्रसिद्ध 'चू-त्सि' () नामक कविता संग्रह की कुछ कविताओं का रचियता भी माना जाता है।\n\nवह एक ग़रीब परिवार में जन्मा था और चू राज-दरबार में उसे एक लेखक का दर्जा प्राप्त था। चू युआन के देहांत के बाद वह 'चिफ़ू' शैली का एक प्रमुख लेखक बना, जिसमें तुकबंदी के साथ भावुक चीज़ों के बारे में लिखा जाता था। यह शैली हान राजवंश और त्साओ वेई राज्य में बहुत पनपी। 'हान ग्रन्थ' नामक चीनी इतिहास-ग्रन्थ के साहित्य और कला विभाग में कहा गया है कि सोंग यु ने १६ कृतियाँ बनाई थीं लेकिन उनमें से १४ ही बची हैं। चीन साहित्य इतिहास में सोंग यु का नाम चू युआन के साथ इतना जोड़ा जाता है कि कभी-कभी इन दोनों को एक साथ 'चू-सोंग' बुलाया जाता है।\n\nसोंग यु को स्त्री-पुरुष के प्रेम का कवि माना जाता है और यह छवि उसकी 'दंगतुज़ी हओसे फ़ू' (登徒子好色赋, यानि 'व्यभिचारी श्रीमान दंगतु की कविता-कहानी') नामक रचना पर आधारित है। इसमें एक दंगतु नामक दरबारी राजा के सामने सोंग यु को व्यभिचारी होने का दोष देते हुए कहता है कि:\n\nसोंग यु पहले तो कहता है कि उसका सुन्दर मुख और शांत स्वभाव दिव्य देन है और उसने अपना गूढ़ बोलने का ढंग अपने (पूजनीय) गुरु से सीखा है। फिर वह अपने ऊपर लगे व्यभिचार के आरोप से अपनी रक्षा करते हुए कहता है कि:\n\n", "id": "475074", "title": "सोंग यु"}
{"url": "https://hi.wikipedia.org/wiki?curid=475077", "text": "हान ग्रंथ\n\nहान ग्रंथ, हान की किताब, हान शू या पूर्वकालीन हान राजवंश का इतिहास () २०६ ईसापूर्व से २५ ईसवी तक पश्चिमी हान राजवंश के दौर के चीनी इतिहास के बारे में एक इतिहास-ग्रन्थ है। इसे बान बियाओ (), बान गू () और बान झाओ () नामक इतिहासकारों ने लिखा और यह सन् १११ ईसवी में पूरा हुआ। इसका बाद पूर्वी हान राजवंश के २५ ई से २२० ई तक के काल के बारे में भी पाँचवी सदी में फ़ान ये () नामक इतिहासकार ने 'उत्तरकालीन हान का इतिहास' के नाम से एक अलग ग्रन्थ पूरा किया था। 'हान की किताब' के लेखकों ने सीमा चियान के मशहूर 'महान इतिहासकार के अभिलेख' नामक ग्रन्थ से प्रेरणा लेकर उस से आगे के इतिहास को दर्ज करने की कोशिश की थी। 'हान की किताब' इसलिए भी उल्लेखनीय है क्योंकि इसमें जापान का इतिहास में सबसे पुराना लिखित ज़िक्र मिलता है। इसमें चीन के भारत के साथ संबंधों का भी छोटा-सा ज़िक्र मिलता है।\n\n", "id": "475077", "title": "हान ग्रंथ"}
{"url": "https://hi.wikipedia.org/wiki?curid=475103", "text": "नया रिवेरा\n\nनया मरी रिवेरा (जन्म: जनवरी 12, 1987) अमेरिकी अभिनेत्री और गायिका हैं जो अपनी संगीतमय कॉमेडी टीवी श्रृंखला \"ग्ली\" में निभाई गई चीयरलीडर सैन्टाना लोपेज़ की भूमिका के लिए जानी जाती हैं।\n\nरिवेरा कैलिफोर्निया राज्य के वलेंसिया शहर में पली-बढ़ी है व अपने जीवन के अधिकांश वर्ष इन्होंने लॉस एंजिल्स में या उसके आसपास रहते हुए बिताए हैं। रिवेरा आधी प्युर्तो रिकन, चौथाई अफ्रीकी और चौथाई जर्मन मूल की हैं। जब रिवेरा आठ या नौ महीने की उम्र की थीं तब इन्हें उसी टैलेंट एजेंट ने प्रतिनिधित्व करना शरू कर दिया जिसने इनकी माँ का प्रतिनिधित्व किया था जब वह मॉडलिंग कैरियर का पीछा करते हुए लॉस एंजिल्स में आई थीं।\n\nरिवेरा एक शौकीन पाठक है और अपना समय विभिन्न धर्मार्थ संगठनों के लिए समर्पित करती हैं। इन्होंने पन्द्रह वर्ष की आयु में ही गीतलेखन शरू कर दिया था। रिवेरा के लिए अनुसार, \"संगीत के प्रति मेरा जुनून मेरा एक सबसे बड़ा प्यार है।\" रिवेरा ने कहा है कि अगर वह अभिनय या गायन में नहीं जातीं तो वह एक लेखक के रूप में काम करतीं। यह कई पटकथाओं और टेलीविजन स्क्रिप्ट्स को पूरा कर चुकि हैं। \"ग्ली\" की तरह रिवेरा वास्तविक जीवन में भी हीदर मॉरिस की घनिष्ठ मित्र हैं।\n", "id": "475103", "title": "नया रिवेरा"}
{"url": "https://hi.wikipedia.org/wiki?curid=475110", "text": "महिंद्रा ज़ायलो\n\nमहिंद्रा ज़ायलो () एक बहु-उपयोगी वाहन है जिसका निर्माण महिंद्रा एंड महिंद्रा लिमिटेड द्वारा किया गया है। ज़ायलो का अनावरण १३ जनवरी २००९ में नाशिक में किया गया था। इसके चार प्रकार उपलब्ध है- इ२, इ४, इ६ और इ८ जो ७१२,३००-९४०,००० के बिच की किमत में उपलब्ध है। मार्च २००९ तक ३,००० से अधिक ज़ायालो बेची जा चुकी है।\n", "id": "475110", "title": "महिंद्रा ज़ायलो"}
{"url": "https://hi.wikipedia.org/wiki?curid=475116", "text": "मिलुओ नदी\n\nमिलुओ नदी () चीन के हूनान और जिआंगशी प्रान्तों में चलने वाली एक नदी है। यह लगभग ४०० किमी लम्बी नदी जियांगशी प्रान्त के शियुशुई ज़िले () में शुरू होकर हूनान प्रान्त की पिंगजियांग ज़िले () से गुज़रती है और फिर प्रसिद्ध दोंगतिंग झील में बह जाती है। इस नदी के ऊपरी विस्तार में वास्तव में दो नदियाँ - मि और लुओ - संगम करती हैं, जिनका नाम जोड़कर इस नदी का नाम 'मिलुओ' पड़ा।\n\nसन् २७८ ईसापूर्व में चीनी इतिहास के झगड़ते राज्यों के काल में चू राज्य के सुप्रसिद्ध कवि चू युआन के उस समय के भ्रष्टाचार और चू राजधानी पर दुश्मन चिन राज्य का क़ब्ज़ा होने की वजह से इस नदी में डूबकर ख़ुदकुशी कर ली थी।\n\n", "id": "475116", "title": "मिलुओ नदी"}
{"url": "https://hi.wikipedia.org/wiki?curid=475118", "text": "नानचांग\n\nनानचांग () दक्षिणी-पूर्वी चीन के जिआंगशी प्रांत की राजधानी है। यह उस प्रांत के उत्तर-केन्द्रीय भाग में जिउलिंग पहाड़ों से पश्चिम में और पोयांग झील से पूर्व में स्थित है। नानचांग अपने सौंदर्य, इतिहास और सांस्कृतिक स्थलों के लिए प्रसिद्ध है। सन् २०१० की जनगणना में नानचांग की आबादी ५०,४२,५६५ थी। नानचांग एक चहल-पहल वाला व्यापारिक केंद्र है।\n\n", "id": "475118", "title": "नानचांग"}
{"url": "https://hi.wikipedia.org/wiki?curid=475121", "text": "मेटालिका\n\nमेटालिका () एक अमरीकी लॉस एंजेलिस, कैलिफोर्निया का हेवी मेटल बैंड है। इनके संगीत में उत्तेजकता, रफ़्तार, वाद्य इस तरह भरे है की उनके चलते यह \"चार बड़े\" थ्रैश मेटल के संस्थापको में से एक होने का ख़िताब रखता है जिनमे स्लेयर, मेगाडेथ और ऐन्थ्रैक्स भी शामिल है। इनकी स्थापना १९८१ में हुई जब जेम्स हेतफ़ील्ड ने लार्ड उलरिच द्वारा स्थानीय अखबार में प्रकाशित एक ड्रमर का विज्ञापन देखा।", "id": "475121", "title": "मेटालिका"}
{"url": "https://hi.wikipedia.org/wiki?curid=475133", "text": "मॉनमाउथ टाउन काउंसिल\n\nमॉनमाउथ टाउन काउंसिल (, ) परंपरागत काउंटी नगर मॉनमाउथ, वेल्स, संयुक्त राजशाही की निगम परिषद है। परिषद में कुल 16 सदस्य होते हैं, जो हर चार वर्ष में शहरी स्तर पर हुए मतदान द्वारा चुनें जाते हैं। परिषद के कार्यालय शायर हॉल में स्थित हैं, एक प्रथम ग्रेड सूचीबद्ध इमारत जिसका स्वामित्व मॉनमाउथशायर काउंटी काउंसिल के पास है। परिषद का प्रमुख महापौर होता है। वर्तमान समय में महापौर का स्थान गैरी ब्राइट के पास है तथा उप महापौर हैं टॅरी क्रिस्टोफर, दोनों ही 9 मई 2011 को हुई परिषद की वार्षिक आम सभा में चुनें गए थे।\n\nविलियम विजयी के शासन में मॉनमाउथ में क्षेत्र और इसके संसाधनों को नियंत्रित करने के लिए एक किला बनाया गया था। मध्ययुगीन समय में किले और बेनेडिक्टिन प्रायरी के अलावा शहर में ब्र्ज़सिस का पद भी था। ब्र्ज़सिस का बाजार में व्यापार पर अनन्य नियंत्रण था। इस बाजार पर एकाधिकार के कारण एक स्थानीय सरकारी संगठन का उदय हुआ, जिसने बाद में परिषद का रूप ले लिया।\n\nमॉनमाउथ के मेयर परिषद के प्रधान की उपाधि है। निवर्तमान महापौर गैरी ब्राइट हैं, जो परिषद की 9 मई 2011 को हुई वार्षिक आम सभा में सर्वसम्मति से चुने गए थे। टॅरी क्रिस्टोफर परिषद के उप महापौर हैं।\n\nमॉनमाउथ में कुल चार वार्ड हैं। शहर चार काउंटी पार्षदों को इन वार्डो से मॉनमाउथशायर काउंटी काउंसिल के लिए चुनता हैं। परिषद में कुल 16 सदस्य होते हैं, जो हर चार वर्ष में शहरी स्तर पर हुए मतदान द्वारा चुनें जाते हैं। ड्राईब्रिज को छोड़कर प्रत्येक वार्ड के परिषद में चार प्रतिनिधि होते हैं, ड्राईब्रिज के परिषद में तीन सदस्य हैं।\n", "id": "475133", "title": "मॉनमाउथ टाउन काउंसिल"}
{"url": "https://hi.wikipedia.org/wiki?curid=475139", "text": "विमानन\n\nविमानन किसी विमान — विशेषकर हवा से भारी विमान — के प्रारूप, विकास, उत्पादन, परिचालन तथा उसके उपयोग को कहते हैं।\n\nपौराणिक काल से कई सभ्यताओं ने हवा में प्रक्षेपित किये जाने वाले उपकरण ईजाद करे — जैसे पाषाण, शूल, त्रिशूल, बाण इत्यादि, ऑस्ट्रेलिया का बूमरॅङ्ग, गर्म हवा का कुओमिंग फ़ानूस और पतंग। कई सभ्यताओं के किस्से-कहानियों में मनुष्य द्वारा पंख लगाकर उड़ने के प्रसंग देखे जा सकते हैं। हिन्दुओं की पौराणिक गाथाओं में तो विमानों का भी वर्णन हुआ है, जैसे रामायण में पुष्पक विमान का।\nआधुनिक युग में विमानन की शुरुआत २१ नवम्बर सन् १७८३ ई. में प्रथम निर्बाधित मनुष्य-सहित हवा से हल्के गर्म हवा के ग़ुब्बारे के द्वारा हुयी, जिसे फ़्रांस के मॉन्टगॉल्फ़िये बन्धुओं ने विकसित किया था। इस गर्म हवा के ग़ुब्बारे की उपयोगिता सीमित थी क्योंकि उसे हवा के समरुख ही चलाया जा सकता था। जल्दी ही यह आभास हो गया कि एक परिचालन योग्य ग़ुब्बारा अत्यंत आवश्यक है। ने सन् १७८४ ई. में पहला मनुष्य परिचालित ग़ुब्बारा उड़ाया तथा सन् १७८५ ई. में उसकी सहायता से इंग्लिश चैनल पार किया। \nसन् १७९९ ई. में आधुनिक विमान का विचार सामने लाये जो कि अचल परों वाला उड़ने का यंत्र था और जिसका पृथक उत्थापन, प्रणोदन और नियन्त्रण था।\nहालांकि प्रथम शक्तियुक्त, हवा से भारी उड़ान के लिए कई प्रतिस्पर्धी दावे किये गये हैं, किन्तु द्वारा १७ दिसम्बर सन् १९०३ ई. को भरी उड़ान को ही सार्वजनिक मान्यता मिली है। आधुनिक युग में राइट बन्धु पहले ऐसे मनुष्य थे जिन्होंने शक्तियुक्त तथा नियंत्रित विमान उड़ाया था। इससे पूर्व उड़ानें ग्लाइडर की थीं जो कि नियंत्रित तो था लेकिन शक्तिविहीन था या फिर ऐसी उड़ानें भी थीं जो कि शक्तियुक्त थीं लेकिन नियंत्रित नहीं थीं। राइट बन्धुओं ने इन दोनों को सम्मिश्रित किया और विमानन के इतिहास में नये मापदण्ड रच दिये। इसके पश्चात, पंख मोड़ने के बजाय के व्यापक अंगिकरण के कारण, केवल एक दशक बाद प्रथम विश्वयुद्ध की शुरुआत में हवा से भारी शक्तियुक्त विमान टोह लेने के लिये, तोपखाने के गोले साधने के लिये और यहाँ तक कि ज़मीनी मोर्चे में हमले करने के लिये इस्तेमाल किये जाने लगे।\nजैसे-जैसे विमान के प्रारूप दुरुस्त तथा विश्वस्नीय होते गये, विमानों द्वारा माल और यात्रियों का यातायात बेहतर होता चला गया। छोटे, मुलायम आवरण वाले ग़ुब्बारों के बजाय विशाल, सख़्त आवरण वाले वायुपोत () दुनिया के पहले ऐसे वायुयान बने जो लम्बी दूरी तक माल और यात्रियों के यातायात का साधन बने। इस श्रेणी के सबसे प्रसिद्ध वायुपोत जर्मनी की कंपनी ने बनाये। ज़ॅपलिन वायुपोतों का पर्याय बन गया और दुनिया वायुपोतों को ज़ॅपलिन के नाम से बुलाने लगी।सबसे सफल ज़ॅपलिन ग्राफ़ ज़ॅपलिन था, जिसने कुल दस लाख मील से ज़्यादा की उड़ान भरी जिसमें सन् १९२९ ई. का दुनिया का चक्कर भी शामिल है। लेकिन जैसे-जैसे वायुयान के प्रारूप में उन्नति हुयी — उस ज़माने के वायुयान कुछ सौ मील ही उड़ सकते थे — शनैः-शनैः ज़ॅपलिनों का वायुयानों पर से आधिपत्य क्षीण होता चला गया। वायुपोतों का स्वर्ण युग ६ मई सन् १९३७ को तब समाप्त हो गया जब हिन्डॅन्बर्ग ने आग पकड़ ली जिसके कारण ३६ व्यक्तियों की मौत हो गयी। हालांकि उसके पश्चात आज तक वायुपोतों को पुनः प्रचलित करने की कोशिशें होती रही हैं लेकिन उनको वह दर्जा फिर कभी नहीं मिल पाया है जो उस ज़माने में मिला था।१९२० और १९३० के दशक में विमानन के क्षेत्र में काफ़ी प्रगति हुयी, जैसे की १९२७ की अटलांटिक महासागर की पार की अकेली उड़ान और उसके अगले वर्ष प्रशांत महासागर के पार की उड़ान। इस काल का एक सबसे सफल प्रारूप था, जो विश्व का पहला विमान था जिसने सिर्फ़ यात्रियों को उड़ाकर मुनाफ़ा कमाया और जिसने आधुनिक यात्री विमान सेवा की नींव रखी। द्वितीय विश्वयुद्ध के शुरुआत में कई शहर और कस्बों ने हवाई-पट्टी का निर्माण कर लिया था और उस दौर में कई विमानचालक भी उपलब्ध थे। विश्वयुद्ध के दौरान विमानन में कई नवीन परिवर्तन आये जैसे पहला जॅट विमान तथा पहला तरल-ईंधन रॉकेट।द्वितीय विश्वयुद्ध के पश्चात, ख़ास तौर पर उत्तरी अमरीका में, सामान्य विमानन के क्षेत्र — निजि तथा व्यावसायिक — में अत्यधिक तेज़ी आई, क्योंकि हज़ारों की तादाद में फ़ौज से सेवानिवृत्त विमानचालक थे और फ़ौज के ही बचे हुये सस्ते विमान भी थे। अमरीकी निर्माता जैसे सॅस्ना, पाइपर तथा बीचक्राफ़्ट ने मध्यम वर्गीय बाज़ार में अपनी पैठ बढ़ाने के लिये हल्के विमानों का उत्पादन शुरु किया।१९५० के दशक में नागरिक उड्डयन में और उन्नति हुयी, जब नागरिक जॅट उत्पादन में आये। इसकी शुरुआत से हुयी हालांकि सबसे ज़्यादा प्रचलन में जॅट विमान आया था क्योंकि उस काल के अन्य विमानों की तुलना में यह ज़्यादा मितव्ययी था। उसी दौरान प्रणोदन का भी छोटे व्यावसायिक विमानों में आग़ाज़ हुआ जिसकी वजह से कम यात्री वाले मार्गों में भी विभिन्न प्रकार के मौसम में सेवायें चलाई गयीं। \n\n", "id": "475139", "title": "विमानन"}
{"url": "https://hi.wikipedia.org/wiki?curid=475154", "text": "मोबी\n\nरिचर्ड मेलविले हॉल (, जन्म ११ सितंबर १९६५) या जिन्हें उनके मंच के नाम मोबी से जाना जाता है, एक अमरीकी संगीतकार, डीजे और छायाचित्रकार है। उन्हें लोकप्रियता १९९० की शुरुआत में अपने इलेक्ट्रोनिक डांस म्युज़िक कार्य के चलते मिली जो टेक्नो और ब्रेकबिट हार्डकोर प्रकार का मिश्रण था। परन्तु उनके पांचवे स्टूडियो अल्बम \"प्ले\" ने उन्हें बड़ी प्रसिद्धी दिलाई जो इलेक्ट्रोनिका और हाउस से प्रभावित संगीत का परिणाम था और इसके चलते उन्होंने राष्ट्रीय प्रसिद्धी भी अर्जित की। इसकी विश्वभर में १० मिलियन प्रतियाँ बिकी।\n\n", "id": "475154", "title": "मोबी"}
{"url": "https://hi.wikipedia.org/wiki?curid=475155", "text": "चांगशा\n\nचांगशा () दक्षिणी-मध्य चीन के हूनान प्रांत की राजधानी है। यह शिआंग नदी पर स्थित है जो यांग्त्से नदी की एक शाखा है। सन् २०१० की जनगणना में चांगशा की आबादी ७०,४४,११८ थी। यह शहर चिन राजवंश (२२१-२०७ ईसापूर्व) के ज़माने से महत्वपूर्ण है और एक मुख्य व्यापारिक केंद्र हुआ करता था। सन् १६६४ ईसवी में चिंग राजवंश के काल में यह हूनान प्रान्त की राजधानी बना और चावल की एक मुख्य मंडी यहाँ स्थित थी। द्वितीय विश्वयुद्ध में जापानी फ़ौजों के इसपर कुछ देर के लिए क़ब्ज़ा कर लिया था और शहर बहुत तहस-नहस हुआ। वर्तमान काल में यह उद्योग और व्यापार का बड़ा केंद्र है और यहाँ एक मुख्य बंदरगाह भी है। जनवादी गणतंत्र चीन के संस्थापक माओ ज़ेदोंग का साम्यवाद (कोम्युनिज़म) में परिवर्तन यहीं हुआ था।\n\n", "id": "475155", "title": "चांगशा"}
{"url": "https://hi.wikipedia.org/wiki?curid=475159", "text": "शिआंग नदी\n\nशिआंग नदी () दक्षिणी चीन के हूनान और गुआंगशी प्रान्तों में चलने वाली एक नदी है जो यांग्त्से नदी की एक प्रमुख उपनदी भी है। यह ८५६ किमी लम्बी है जिसमें से ६७० किमी हूनान प्रान्त में पड़ते हैं। यह नदी गुआंगशी प्रान्त के हाईयांग पर्वत () से शुरू होती है। यह ली नदी () से लिंगचू नहर () द्वारा जुड़ी हुई है। हूनान प्रान्त की राजधानी चांगशा इसी नदी के किनारे बसी हुई है।\n\nशिआंग नदी के बारे में यह मान्यता है कि इसकी रक्षा एहुआंग () और नुयिंग () नामक दो देवियाँ करती हैं। कहा जाता है कि यह चीनी इतिहास के तीन अधिपति और पाँच सम्राट काल के पौराणिक राजा शुन () की पत्नियाँ थीं। जब राजा की मृत्यु हुई तो दुख से बेहाल होकर उन्होंने इस नदी में आत्महत्या कर ली। शिआंग नदी पर दाग़दार बांस उगता है जिनके दाग़ों को इन देवियों के आंसू कहा जाता है। झगड़ते राज्यों के काल में चू राज्य के लोग इन देवियों को पूजते थे और सुप्रसिद्ध कवि चू युआन ने इन पूजाओं में गाए जाने वाले भजनों को अपनी 'शिआंग देवियाँ' () नामक कविता में हमेशा के लिए अमर कर दिया।\n\n", "id": "475159", "title": "शिआंग नदी"}
{"url": "https://hi.wikipedia.org/wiki?curid=475170", "text": "शाओशान\n\nशाओशान () चीन के हूनान प्रान्त के शिआंगतान () क्षेत्र में ज़िले के प्रशासनिक दर्जे वाला एक शहर है, जो जनवादी गणतंत्र चीन के संस्थापक माओ ज़ेदोंग का जन्मस्थान होने के लिए प्रसिद्ध है। चीन में जब १९४० के दशक में साम्यवादी क्रान्ति (कोम्युनिस्ट क्रांति) चल रही थी तो यह शहर साम्यवादी गुट का एक महत्वपूर्ण गढ़ था। सन् २०१० की जनगणना में शाओशान की आबादी लगभग १,००,००० थी जिनमें से १६,००० किसान थे। यह शहर हूनान की राजधानी, चांगशा, से लगभग ९० किमी दक्षिण पश्चिम पर स्थित है।\n\n", "id": "475170", "title": "शाओशान"}
{"url": "https://hi.wikipedia.org/wiki?curid=475184", "text": "मानव कार्यिकी\n\nस्वस्थ मानव, उसके अंगों तथा कोशिकाओं के यांत्रिक, भौतिक, जैवविद्युत, तथा जैवरासायनिक कार्यों का वैज्ञानिक अध्ययन 'मानव कार्यिकी' (Human physiology) कहलाता है। \n\n", "id": "475184", "title": "मानव कार्यिकी"}
{"url": "https://hi.wikipedia.org/wiki?curid=475190", "text": "पॉल वॅस्ले\n\nपॉल थॉमस वॅशिलॅव्सकी () (जन्म: जुलाई 23, 1982) पोलिश-अमेरिकी अभिनेता हैं, जो मुख्यतः सीडब्ल्यू टेलीविजन नेटवर्क के अलौकिक-किशोर ड्रामा टीवी श्रृंखला \"द वैंपायर्स डायरीज़\" में निभाई गई अपनी स्टेफ़न सॅल्वाटोर और एबीसी फैमिली की लघु श्रृंखला \"फॉल्न\" में एरन कॉर्बेट की भूमिकाओं के लिए प्रसिद्ध हैं।\n\nवॅस्ले का जन्म न्यू ब्रुंस्विक, न्यू जर्सी में पोलिश मूल के माता-पिता एग्निएस्का और तोमश वॅशिलॅव्सकी के घर हुआ, तथा इनका पालन-पोषण न्यू जर्सी की मार्लबरो टाउनशिप में हुआ। इनकी एक बड़ी बहन, मोनिका और दो ​​छोटी बहनें, जूलिया और लिआ भी हैं। अंग्रेज़ी के अलावा, यह पोलिश भी जानते हैं, यह कौशल इन्हें 16 वर्ष की आयु तक, हर साल के अपने पोलैंड में बिताए गए अपने चार महीनों के कारण आया है।\n\nइन्हें आइस हॉकी और स्नोबोर्डिंग खेलने में आनंद आता है। वॅस्ले ने निर्देशन और लेखन में भी रुचि व्यक्त की है। वॅस्ले ने अपनी लंबे समय की प्रेमिका और \"प्रीटी लिटिल लायर्स\" की अभिनेत्री टोर्री डी-वॅठो से अप्रैल 2011 में शादी करी थी।\n", "id": "475190", "title": "पॉल वॅस्ले"}
{"url": "https://hi.wikipedia.org/wiki?curid=475214", "text": "चांगचून\n\nचांगचून () पूर्वोत्तरी चीन में मंचूरिया क्षेत्र के जीलिन प्रान्त की राजधानी और सबसे बड़ा शहर है। यह एक उप-प्रांत का दर्जा रखने वाला शहर है। सन् २०१० की जनगणना में चांगचून की जनसँख्या ७६,७७,०८९ थी, जिनमें से ३३,४१,७०० इसके पक्की-आबादी वाले क्षेत्र में बसे हुए थे। जुरचेन भाषा में 'चांग चून' का मतलब 'लम्बा चश्मा' होता है।\n\nसन् १८०० में चिंग राजवंश के सम्राट जियाचिंग () ने यितोंग नदी के पूर्वी किनारे पर एक छोटे से गाँव का नाम 'चांगचून तिंग' रखा। मई १८९८ में रूसी साम्राज्य के कारीगरों ने हारबिन से लूशुन () तक रेल की पटरियाँ डालीं और चांगचून में 'कुआनचेंग' नाम का एक नया रेल स्टेशन बना। १९०४-१९०५ के रूसी-जापानी युद्ध में रूस की हार हुई और कुआनचेंग इस पटरी का आख़री रूसी पड़ाव बन गया। उस से आगे एक नया जापानी 'चांगचून' स्टेशन बनाया गया। १९३२ में जापानी समर्थन के साथ मंचूरिया में चीन से अलग एक आज़ाद मंचूकुओ () देश घोषित किया गया जिसकी राजधानी चांगचून को बनाया गया। इसका नाम 'शिनजिंग' () रखा गया जिसका मतलब 'नई राजधानी' था। शहर का इस दौरान बहुत विस्तार किया गया और नियमित ढंग से बड़े चौक, चौड़ी सड़कें और इमारतें बनाई गईं। १९३४ से १९४४ के काल में शहर की आबादी १,४१,७१२ से छह गुना बढ़कर ८,६३,६०७ हो गई। द्वितीय विश्वयुद्ध के अंत में १९४५ में सोवियत संघ की लाल सेना ने चांगचून पर क़ब्ज़ा कर लिया। १९४६ में सोवियत फ़ौजें यहाँ से लौट गईं और १९४८ में माओ ज़ेदोंग के चीनी साम्यवादियों ने ५ माह के घेराव के बाद इसपर नियंत्रण कर लिया। जब शहर घिरा हुआ था तो अनुमानित १ से ३ लाख लोगों की भुखमरी से जाने गई। १९५४ में जनवादी गणतंत्र चीन की सरकार ने इसे जीलिन प्रान्त की राजधानी बना दिया।\n\nमंचूरिया के बाक़ी भागों की तरह यहाँ भयंकर सर्दी पड़ती है और जनवरी का औसत तापमान −१५.१ °सेंटीग्रेड है। इतनी सर्दी के बावजूद ठण्ड के मौसम में वातावरण अधिकतर शुष्क रहता है। गर्मियों में जुलाई का औसत तापमान २३.१ °सेंटीग्रेड होता है और पूर्वी एशियाई मोनसून की बारिशें पड़ती हैं।\n\n", "id": "475214", "title": "चांगचून"}
{"url": "https://hi.wikipedia.org/wiki?curid=475221", "text": "मानव समस्थापन\n\nमानव शरीर में बहुत सी अत्यन्त जटिल प्रणालियां हैं जो किसी न किसी चीज को नियंत्रित करके 'सामान्य परास' (normal range) में रखतीं हैं। यकृत, वृक्क तथा मस्तिष्क मानव के समस्थापन के लिये जिम्मेदार हैं।\n", "id": "475221", "title": "मानव समस्थापन"}
{"url": "https://hi.wikipedia.org/wiki?curid=475240", "text": "अहिराणी भाषा\n\nअहिराणी महाराष्ट्र के उत्तर में स्थित खानदेश भूभाग में बोली जाने वाली एक हिन्द-आर्य भाषा है। इसे कभी-कभी खानदेशी भी कहा जाता है, लकिन इसका नाम स्थानीय अहीर समुदाय पर पड़ा है। अहिराणी मराठी भाषा की एक उपभाषा समझी जाती है लेकिन व्याकरण और शब्दावली की दृष्टि से इसमें गुजराती भाषा और राजस्थानी भाषा के भी कई लक्षण पाये जाते हैं।\n\nअहिराणी मुख्य रूप से खानदेश के क्षेत्र में बोली जाती है। जलगांव, धुले और नंदुरबार यह तीन जिलें, औरंगाबाद जिले के कन्नड़ तालुके का कुछ भाग और नासिक जिले के कलवण, सटाणा, मालेगांव व देवळा इन तालुकों में बोली जाती है। इस भूप्रदेश के लोग अहिराणी बोलने वाले होते है, पर वाचन और लेखन के लिए प्रमाण मराठी के उपयोग को प्राधान्य देते हुए नज़र आते हैं।\n\n", "id": "475240", "title": "अहिराणी भाषा"}
{"url": "https://hi.wikipedia.org/wiki?curid=475241", "text": "आधर्षण\n\nअंग्रेजी विधि प्रणाली में सामान्य कानून के अंतर्गत, मृत्यु दंडोदश के पश्चात्‌ जब यह प्रत्यक्ष हो जाता था कि अपराधी जीवित रहने योग्य नहीं है तब उसको 'अटेंड' कहा जाता था और इस कार्यवाही को अटेंडर (Attainder) कहते थे। अटेंडर का अर्थ है आर्धषण। आर्धषण की कार्यवाही मृत्युदंडादेश के पश्चात्‌ अथवा मृत्युदंडादेशतुल्य परिस्थिति में हुआ करती थी। निर्णय के बिना, केवल दोषसिद्धि के आधार पर, आधार्षण नहीं हो सकता था।\n\nआधर्षण के परिणामस्वरूप अपराधी की समस्त चल या अचल संपति का राज्य द्वारा अपहरण हो जाता था; वह संपति के उत्तराधिकार से स्वयं तो वंचित हो ही जाता था, उसके उत्तराधिकारी भी उसकी संपति नहीं पा सकते थे। इसको रक्तभ्रष्टता कहते थे। परंतु सन्‌ 1870 के 'फॉरफीचर ऐक्ट' के अंतर्गत आधर्षण अथवा संपतिअपहार या रक्तभ्रष्टता वर्जित हो गई और अब अटेंडर सिद्धांत का कोई विशेष महत्व नहीं रहा।\n\nआधर्षण विधेयक द्वारा संसद् न्यायप्रशासन का कार्य करता था। कार्यवाही अन्य विधेयको के समान ही होती थी। अतंर इतना था कि इसमें वे पक्ष, जिनके विरुद्ध विधेयक होता था, संसद् के समक्ष वकील द्वारा उपस्थ्ति हो सकते तथा साक्ष्य प्रस्तुत कर सकते थे। प्रथम आधर्षण विधेयक सन्‌ 1459 ई. में परित हुआ था और अंतिम विधेयक सन्‌ 1798 ई. में।\n\n", "id": "475241", "title": "आधर्षण"}
{"url": "https://hi.wikipedia.org/wiki?curid=475246", "text": "थनैला रोग\n\nथनेला रोग (Mastitis) दुधारू पशुओं को लगने वाला एक रोग है। थनैला रोग से प्रभावित पशुओं को रोग के प्रारंभ में थन गर्म हो जाता हैं तथा उसमें दर्द एवं सूजन हो जाती है। शारीरिक तापमान भी बढ़ जाता हैं। लक्षण प्रकट होते ही दूध की गुणवत्ता प्रभावित होती है। दूध में छटका, खून एवं पीभ (पस) की अधिकता हो जाती हैं। पशु खाना-पीना छोड़ देता है एवं अरूचि से ग्रसित हो जाता हैं। \n\nयह बीमारी समान्यतः गाय, भैंस, बकरी एवं सूअर समेत तकरीबन सभी वैसे पशुओं में पायी जाती है, जो अपने बच्चों को दूध पिलातीं हैं। थनैला बीमारी पशुओं में कई प्रकार के जीवाणु, विषाणु, फफूँद एवं यीस्ट तथा मोल्ड के संक्रमण से होता हैं। इसके अलावा चोट तथा मौसमी प्रतिकूलताओं के कारण भी थनैला हो जाता हैं। \n\nप्राचीन काल से यह बीमारी दूध देने वाले पशुओं एवं उनके पशुपालको के लिए चिंता का विषय बना हुआ हैं। पशु धन विकास के साथ श्वेत क्रांति की पूर्ण सफलता में अकेले यह बीमारी सबसे बड़ी बाधक हैं। इस बीमारी से पूरे भारत में प्रतिवर्ष करोड़ों रूपये का नुकसान होता हैं, जो अतंतः पशुपालकों की आर्थिक स्थिति को प्रभावित करता हैं।\n\nअलाक्षणिक या उपलाक्षणिक प्रकार के रोग में थन व दूध बिल्कुल सामान्य प्रतीत होते हैं लेकिन प्रयोगशाला में दूध की जाँच द्वारा रोग का निदान किया जा सकता है। लाक्षणिक रोग में जहाँ कुछ पशुओं में केवल दूध में मवाद/छिछड़े या खून आदि आता है तथा थन लगभग सामान्य प्रतीत होता है वहीं कुछ पशुओं में थन में सूजन या कडापन/गर्मी के साथ-साथ दूध असामान्य पाया जाता है। कुछ असामान्य प्रकार के रोग में थन सड़ कर गिर जाता है। ज़्यादातर पशुओं में बुखार आदि नहीं होता। रोग का उपचार समय पर न कराने से थन की सामान्य सूजन बढ़ कर अपरिवर्तनीय हो जाती है और थन लकडी की तरह कडा हो जाता है। इस अवस्था के बाद थन से दूध आना स्थाई रूप से बंद हो जाता है। सामान्यतः प्रारम्भ में मेंएक या दो थन प्रभावित होते हैं जो कि बाद में अन्य थनों में भी रोग फैल सकता है। कुछ पशुओं में दूध का स्वाद बदल कर नमकीन हो जाता है।\n\nइस अदृश्य प्रकार की बीमारी को समय रहते पहचानने के लिए निम्न प्रकार के उपाय किए जा सकते हैं।\n\n\n\n\nइसके अलावे पशुओं का उचित रख रखाव, थन की रोग प्रतिरोधक क्षमता बढ़ाने वाली औषधियों का प्रयोग एवं रोग का ससमय उचित ईलाज करना श्रेयस्कर हैं।\n\nरोग का सफल उपचार प्रारम्भिक अवस्थाओं में ही संभव है अन्यथा रोग के बढ़ जाने पर थन बचा पाना कठिन हो जाता है। इससे बचने के लिए दुधारु पशु के दूध की जाँच समय पर करवा कर जीवाणुनाशक औषधियों द्वारा उपचार पशु चिकित्सक द्वारा करवाना चाहिए। प्रायः यह औषधियां थन में ट्‌यूब चढा कर तथा साथ ही मांसपेशी में इंजेक्शन द्वारा दी जाती है।\n\nथन में ट्‌यूब चढा कर उपचार के दौरान पशु का दूध पीने योग्य नहीं होता। अतः अंतिम ट्‌यूब चढने के 48 घंटे बाद तक का दूध प्रयोग में नहीं लाना चाहिए। यह अत्यन्त आवश्यक है कि उपचार पूर्णरूपेण किया जाये, बीच में न छोडें। इसके अतिरिक्त यह आशा नहीं रखनी चाहिए कि (कम से कम) वर्तमान ब्यांत में पशु उपचार के बाद पुनः सामान्य पूरा दूध देने लग जाएगा।\n\nथनैला बीमारी की रोकथाम प्रभावी ढ़ंग से करने के लिए निम्नलिखित विन्दुओं पर ध्यान देना आवश्यक हैं।\n\n\n\n\n\n\n1. पशुओं के बांधे जाने वाले स्थान/बैठने के स्थान व दूध दुहने के स्थान की सफाई का विशेष ध्यान रखें।\n\n2. दूध दुहने की तकनीक सही होनी चाहिए जिससे थन को किसी प्रकार की चोट न पहुंचे।\n\n3. थन में किसी प्रकार की चोट (मामूली खरोंच भी) का समुचित उपचार तुरंत करायें।\n\n4. थन का उपचार दुहने से पहले व बाद में दवा के घोल में (पोटेशियम परमैगनेट 1:1000 या क्लोरहेक्सिडीन 0.5 प्रतिशत) डुबो कर करें।\n\n5. दूध की धार कभी भी फर्श पर न मारें।\n\n6. समय-समय पर दूध की जाँच (काले बर्तन पर धार देकर) या प्रयोगशाला में करवाते रहें।\n\n7. शुष्क पशु उपचार भी ब्यांने के बाद थनैला रोग होने की संभावना लगभग समाप्त कर देता है। इसके लिए पशु \nचिकित्सक से संपर्क करें।\n\n8. रोगी पशुओं को स्वस्थ पशुओं से अलग रखें तथा उन्हें दुहने वाले भी अलग हों। अगर ऐसा संभव न हो तो रोगी पशु सबसे अंत में दुहें।\n\n", "id": "475246", "title": "थनैला रोग"}
