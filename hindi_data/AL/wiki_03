{"url": "https://hi.wikipedia.org/wiki?curid=431522", "text": "सामाजिक आन्दोलन\n\nसामाजिक आन्दोलन एक प्रकार का 'सामूहिक क्रिया' है। सामाजिक आन्दोलन व्यक्तियों और/या संगठनों के विशाल अनौपचारिक समूह होते हैं जिनका ध्येय किसी विशिष्ट सामाजिक मुद्दे पर केंद्रित होता है। दूसरे शब्दों में ये ये कोई सामाजिक परिवर्तन करना चाहते हैं, उसका विरोध करते हैं या किसी सामाजिक परिवर्तन को समाप्त कर पूर्वस्थिति में लाना चाहते हैं\n\nआधुनिक पाश्चात्य जगत में सामाजिक आन्दोलन शिक्षा के प्रसार के द्वारा तथा उन्नीसवीं शदी में औद्योगीकरण व नगरीकरण के कारण श्रमिकों के आवागमन में वृद्धि के कारण सम्भव हुए। \n\nआधुनिक आन्दोलन संसार भर में लोगों को जागृत करने के लिये प्रौद्योगिकी तथा अन्तरजाल का सहारा लेते हैं।\n\nभारत के सामाजिक आन्दोलन के सबसे बडे महानायक डॉ॰ बाबासाहेब आंबेडकर है। डॉ॰ बाबासाहेब आंबेडकर का शक्तिशाली सामाजिक आंदोलन विश्व के सबसे प्रभावशाली आन्दोलनों में से एक है तथा भारत का सबसे प्रभावशाली सामाजिक आंदोलन है। बाबासाहेब का आन्दोलन भारत देश के पिछडे, गरीब, शोषित, दलित लोगों को उनके सामाजिक, आर्थिक, धार्मिक, राजनैतिक विशेषत: मानव अधिकार देने के लिये था, यह भारत की सबसे बडी सामाजिक क्रांति भी थी। डॉ॰ बाबासाहेब आंबेडकर संविधान निर्माता थे, इसलिए उन्होंने देश शोषित लोगों उनके अधिकारों के संघर्ष किया और उसमें सफलता पाई। डॉ॰ बाबासाहेब आंबेडकर जी के महाड़ सत्याग्रह या चवदार तालाब आंदोलन, नाशिक का कालाराम मन्दिर आंदोलन और दलित बौद्ध आंदोलन प्रसिद्ध है। विश्व के सबसे महान मानवाधिकारी आंदोलनकारीयों में डॉ॰ बाबासाहेब आंबेडकर जी का स्थान शिर्ष पर स्थान है।\n\nराजनीतिक भागीदारी के संस्थागत दायरों के बाहर परिवर्तनकामी राजनीति करने वाले आंदोलनों को सामाजिक आंदोलनों की संज्ञा दी जाती है। लम्बे समय तक सामूहिक राजनीतिक कार्रवाई करने वाली ये आंदोलनकारी संरचनाएँ नागर समाज और राजनीतिक तंत्र के बीच अनौपचारिक सूत्र का काम भी करती हैं। हालाँकि ज़्यादातर सामाजिक आंदोलन सरकारी नीति या आचरण के ख़िलाफ़ कार्यरत रहते हैं, लेकिन स्वतःस्पूर्त या असंगठित प्रतिरोध या कार्रवाई को सामाजिक आंदोलन नहीं माना जाता। इसके लिए किसी स्पष्ट नेतृत्व और एक निर्णयकारी ढाँचे का होना ज़रूरी है। आंदोलन में भाग लेने वालों के लिए किसी साझा मकसद और विचारधारा का होना भी आवश्यक है। क्या ये ख़ूबियाँ राजनीति के औपचारिक दायरों में काम करने वाले किसी राजनीतिक दल या दबाव समूह में नहीं होतीं? दरअसल, सामाजिक आंदोलन अपने बुनियादी चरित्र में अनौपचारिक नेटवर्कों की अन्योन्यक्रिया से बनते हैं। वे ऐसे मुद्दे चुनते हैं जिन्हें औपचारिक राजनीति अपनाने से इनकार कर देती है। साथ ही वे प्रतिरोध और गोलबंदी के ग़ैर-परम्परागत रूपों का इस्तेमाल करते हैं। सामाजिक आंदोलनों ने अल्पसंख्यकों, हाशियाग्रस्त समूहों और अधिकार-वंचित तबकों की राजनीति को बढ़ावा दिया है। इसी कारण से यह भी माना जाता है कि समकालीन लोकतंत्र अपने विस्तार और गहराई के लिए सामाजिक आंदोलनों का ऋणी है। \n\nद्वितीय विश्व-युद्ध के बाद ग्लोबल और राष्ट्रीय राजनीतिक प्रणालियों में इस परिघटना का उदय हुआ। इनके पीछे ऐसी शख्सियतें, नेटवर्क, समूह और संगठन थे जिनका उद्देश्य औपचारिक राजनीति के दायरों के बाहर समाज, राज्य, सार्वजनिक नीतियों को जन-हित के लिहाज़ से प्रभावित करना था। पिछले साठ वर्षों में सामाजिक आंदोलनों ने राजनीतिक प्रणालियों और लोकतंत्रीकरण की प्रक्रिया पर उल्लेखनीय असर डाला है। सारी दुनिया में पर्यावरण का आंदोलन, युद्ध विरोधी आंदोलन, असंगठित मज़दूरों के आंदोलन, स्त्री-अधिकारों के आंदोलन, वैकल्पिक यौनिकताओं के आंदोलन इस परिघटना की सफलता के प्रमाण हैं। वित्तीय पूँजी के भूमण्डलीकरण से उपजी जन-विरोधी प्रवृत्तियों के ख़िलाफ़ चल रहे आंदोलन भी इसी श्रेणी में आते हैं। सामाजिक आंदोलनों की एक ख़ूबी यह भी है कि भले ही उनकी राजनीतिक कार्रवाई में स्थानीयता या ज़मीन से जुड़े होने या ग्रासरूट्स के संबंध को अहमियत दी जाए, लेकिन वे समस्याओं और मुद्दों को उत्तरोत्तर ग्लोबल सन्दर्भों में देखते और परिभाषित करते हैं। इसी कारण से वे स्थानीय स्तर पर चलाई जा रही प्रतिरोध की कार्रवाइयों को ग्लोबल नेटवॄकग के ज़रिये टिकाने में समर्थ हो पाते हैं। उनका नारा होता है ‘थिंक ग्लोबली, एक्ट लोकली’। इंटरनेट की परिघटना के उभार के बाद सामाजिक आंदोलनों के लिए प्रसार, समन्वय और नेटवर्किंग की सुविधा में और बढ़ोतरी हो गयी है। \n\nद्वितीय विश्वयुद्ध के बाद पश्चिमी देशों में उभरे मध्य वर्ग ने स्वयं को पुराने वर्ग आधारित आंदोलनों के मुकाबले राजनीतिक, सांस्कृतिक और बौद्धिक रूप से विशिष्ट महसूस करते हुए सामूहिक राजनीतिक कार्रवाई के ऐसे रूपों को अपनाना पसंद किया जिनके दायरे में कहीं व्यापक किस्म के नैतिक, सांस्कृतिक और सामाजिक मुद्दे आते थे। इस ज़माने में चले कई सामाजिक आंदोलन नागरिक अधिकारों, स्त्री-अधिकारों, युद्ध का विरोध करने और पर्यावरण की हिफ़ाज़त करने के आग्रहों के इर्द-गिर्द गोलबंद हुए। साठ का दशक आते-आते इन आंदोलनों की गतिविधियाँ युरोप और उत्तरी अमेरिका में काफ़ी बढ़ गयीं। इन्हें राजनीतिक कामयाबी भी मिलने लगी। यह देख कर समाज-वैज्ञानिकों ने इस परिघटना का अध्ययन शुरू किया। सामाजिक आंदोलनों को समझने के लिए सबसे पहले मनोविज्ञान का प्रयोग किया गया। इससे आंदोलनरत लोगों, समूहों और नेटवर्कों के सामूहिक व्यवहार पर रोशनी पड़ी। दूसरी तरीका संरचनागत-प्रकार्यवादी किस्म का था। उसने यह देखने की कोशिश की कि इन आंदोलनों का सामाजिक स्थिरता पर क्या असर पड़ रहा है। मास सोसाइटी का अध्ययन करने वाले मनोवैज्ञानिकों को लगा कि सामाजिक आंदोलन निजी तनाव से जूझ रहे व्यक्तियों की अभिव्यक्तियाँ हैं। दूसरी तरफ़ संरचनागत-प्रकार्यवादी विद्वानों का ख़याल था कि ये आंदोलन सामाजिक प्रणाली में आये तनावों का फलितार्थ हैं। \n\nसत्तर के दशक में इस अनुसंधान ने नयी करवट बदली। इस परिवर्तन के पीछे नये छात्र आंदोलनों और उनसे निकली प्रतिरोध की कार्रवाइयों का प्रभाव था। एक नये सिद्धांत ने जन्म लिया जिसे ‘रिसोर्स मोबिलाइज़ेशन’ थियरी (संसाधनों की लामबंदी का सिद्धांत)  के नाम से जाना जाता है। इस सिद्धांत ने सामाजिक आंदोलनों को एक ऐसी सामाजिक प्रक्रिया के रूप में देखा जिसके तहत राजनीतिक उद्यमी किसी इच्छित सामाजिक परिवर्तन की ख़ातिर पहले तो संसाधनों का तर्कसंगत संचय करते हैं और फिर लक्ष्यों को वेधने के लिए संसाधनों का प्रयोग करते हैं। इस सिद्धांत के पैरोकार मानते हैं कि सामाजिक आंदोलन पूरी तरह से अपनी संसाधन उपलब्ध कर पाने की क्षमता पर ही निर्भर करते हैं। ये संसाधन आर्थिक और मानवीय सहयोग जुटाने पर भी आधारित हो सकते हैं और इनका उद्गम नैतिक सरोकारों और प्राधिकार वग़ैरह में भी हो सकता है।\n\nसामाजिक आंदोलनों की समझ बनाने की प्रक्रिया में एक थियरी सांगठनिक व्यवहार के अध्ययन के रूप में भी विकसित हुई। उसने सामाजिक आंदोलन को किसी भी अन्य संगठित समूह की तरह समझने की चेष्टा की। आगे चल कर कई विद्वानों ने सामाजिक आंदोलनों और संस्थागत राजनीति के बीच अन्योन्यक्रिया पर विशेष ध्यान दिया जिससे राजनीति को प्रक्रियाओं के रूप में समझने के परिप्रेक्ष्य का विकास हुआ। अस्सी के दशक में हुए कुछ अनुसंधानों ने वामपंथी रुझान वाले कई आंदोलनों पर ध्यान दिया। ये वामपंथी जत्थेबंदियाँ पदानुक्रम पर आधारित संगठन के बजाय क्षैतिज बनावट वाले संगठन और बारी-बारी से नेतृत्व करने या अनौपचारिक किस्म के नेतृत्व में यकीन करने वाली थीं। युरोप की ज़मीन और वहीं के परिप्रेक्ष्य के आधार पर हुए इस शोध ने संस्कृति और अस्मिता संबंधी आंदोलनों को अपनी विषय-वस्तु बनाया।  उन्होंने देखा कि पर्यावरण संबधी आंदोलन और स्त्री-अधिकारों के लिए होने वाले आंदोलन किस प्रकार प्रतिरोध के नये-अनूठे तौर-तरीके इस्तेमाल कर रहे हैं। इस विमर्श से नव-सामाजिक आंदोलनों की थीसिस निकली। दरअसल, अस्सी और नब्बे के दौरान प्रकाश में आयी यह थीसिस वामपंथ की स्थापित समझ को चुनौती देने वाली साबित हुई। इससे पहले वामपंथी राजनीतिक कार्रवाई का मतलब वर्ग-आधारित गतिविधि के अलावा कुछ और नहीं समझा जाता था। लेकिन, जब अमेरिका में अफ़्रो- अमेरिकनों ने अपने अधिकारों के समर्थन में ब्लैक पॉवर और ब्लैक पेंथर जैसे रैडिकल और जुझारू आंदोलन चलाये; जब वियतनाम युद्ध के ख़िलाफ़ साम्राज्यवाद विरोधी मुहिमें संगठित की गयीं; जब आणुविक निःशस्त्रीकरण के पक्ष में शांति आंदोलन चला; जब रैडिकल फ़ेमिनिज़म ने अपनी दावेदारियाँ पेश कीं; और जब हवा और पानी के प्रदूषण के ख़िलाफ़ आवाज़ बुलंद की गयी, तो वर्ग संघर्ष को ही केंद्रीय सामाजिक अंतर्विरोध मानने वाली दृष्टि को प्रश्नांकित होना पड़ा।\n\nइन आंदोलनों में एक विचारधारात्मक विविधता थी। इनकी ज़मीन भी एक-दूसरे से भिन्न दिख रही थी। पारम्परिक मार्क्सवादी समझ को ठुकराते हुए आंद्रे ग्रोज़, रुडोल्फ़ बाहरो, एलाँ तूरेन और युरगन हैबरमास ने अपने- अपने तरीके से दावा किया कि सामाजिक-राजनीतिक अस्मिता और राजनीतिक कार्रवाई की ख़ातिर की जाने वाली गोलबंदी के लिए वर्ग अब एक कारगर प्रत्यय नहीं रह गया है। इन विद्वानों ने नव-सामाजिक आंदोलनों को उत्तर- औद्योगिक सामाजिक संरचनाओं की पैदाइश करार दिया। उनका कहना था कि लोकोपकारी राज्य ने शोषण के पुराने रूपों को काफ़ी-कुछ निष्प्रभावी कर दिया है। नयी परिस्थितियों में आधुनिक समाज परायेपन के नये रूपों को जन्म दे रहा है। इससे पैदा होने वाले विक्षोभ को नव- सामाजिक आंदोलन अपना केंद्र बना रहे हैं। फ़्रांसीसी समाजशास्त्री एलाँ तूरेन ने द रिटर्न ऑफ़ द एक्टर की रचना की। तूरेन ने रैडिकल रवैया अख्तियार करते हुए अपील की कि समाजशास्त्रियों को सामाजिक आंदोलनों की केवल व्याख्या तक ही सीमित न रह कर उनमें भागीदारी करते हुए उनकी गहरी पड़ताल करनी चाहिए। भूमण्डलीकरण के उभार ने सामाजिक आंदोलन संबंधी युरोपीय और अमेरिकी परिप्रेक्ष्यों के बीच मेल-मिलाप की परिस्थितियाँ बनायी हैं। अब विद्वानगण सामाजिक आंदोलन में नेटवर्कों की भूमिका पर विशेष ध्यान दे रहे हैं। इस परिघटना और भूमण्डलीकरण-विरोधी आंदोलन के सहयोजन पर भी ख़ास ज़ोर दिया जा रहा है।\n\n1. अल्बर्टो मेलुची (1996), नोमेड्स ऑफ़ द प्रज़ेंट्स : सोशल मूवमेंट्स ऐंड द इंडिविडुअल नीड्स इन कंटेम्परेरी सोसाइटीज़, केम्ब्रिज युनिवर्सिटी प्रेस, केम्ब्रिज.\n\n2. एडर क्लॉस (1985), ‘द न्यू सोशल मूवमेंट्स’ : मॉरल क्रुसेड्स, पॉलिटिकल प्रेशर ग्रुप्स, ऑर सोशल मूवमेंट्स’, सोशल रिसर्च, 52, अंक 4.\n\n3. दोंतेला डेल पोर्ता और मारियो दानी (1999), सोशल मूवमेंट्स : ऐन इंट्रोडक्शन, ऑक्सफ़र्ड युनिवर्सिटी प्रेस, ऑक्सफ़र्ड.\n\n4. सिडनी टैरो (1998), पॉवर इन मूवमेंट : सोशल मूवमेंट्स ऐंड कंटेशियस पॉलिटिक्स, केम्ब्रिज युनिवर्सिटी प्रेस, न्यूयॉर्क.\n\n5. चार्ल्स टिली (1978), फ़्रॉम मोबिलाइज़ेशन टू रेवोल्यूशन, एडिसन-वेज़ली, रीडिंग, एमए.\n\n\n\n", "id": "431522", "title": "सामाजिक आन्दोलन"}
{"url": "https://hi.wikipedia.org/wiki?curid=431525", "text": "पार-साइबेरियाई रेलमार्ग\n\nट्रांस-साइबेरियाई रेलमार्ग एक प्रसिद्ध रेलमार्ग है जो रूस की राजधानी मास्को को रूस के साइबेरिया क्षेत्र से गुज़रते हुए सूदूर-पूर्वी शहर व्लादिवोस्तोक से जोड़ता है। इसकी शाखाएँ मंगोलिया से गुज़रती हुई चीन भी जाती हैं। यह एक 9,259 किमी लम्बा रेलमार्ग है और इसपर एक छोर से दुसरे छोर तक पूरा सफ़र करने में आठ दिन लग जाते हैं। इसे रूस के शाही ज़माने में सन् 1891-1916 के काल में बनाया गया था। साइबेरिया की आबादी बढ़ाने में और वहाँ के आर्थिक विकास में इस रेलमार्ग का बहुत बड़ा हाथ रहा है। हज़ारों सैलानी भी इसके द्वारा हर वर्ष साइबेरिया की सैर करते हैं और इसपर यात्रा करना विश्व के अनूठे अनुभवों में से एक माना जाता है।\n\nरूसी भाषा में \"ट्रांस-साइबेरियाई रेलमार्ग\" को \"त्रांससिबिरस्काया मागिस्त्राला\" (Транссибирская магистраль) कहा जाता है।\n\n", "id": "431525", "title": "पार-साइबेरियाई रेलमार्ग"}
{"url": "https://hi.wikipedia.org/wiki?curid=431536", "text": "ओख़ोत्स्क सागर\n\nओख़ोत्स्क सागर (रूसी: Охо́тское мо́ре, ओख़ोत्स्कोए मोरे) प्रशांत महासागर के उत्तरपश्चिमी भाग का एक समुद्र है। यह पूर्व में कमचातका प्रायद्वीप, दक्षिणपूर्व में कुरील द्वीपसमूह, दक्षिण में जापान के होक्काइदो द्वीप, पश्चिम में रूस के साख़ालिन द्वीप और पश्चिमोत्तर में साइबेरिया के तटीय इलाक़े से घिरा हुआ है। इसका नाम रूस के ओख़ोत्स्क शहर पर पड़ा है जो सुदूर पूर्व में रूस का पहला क़स्बा था।\n\nओख़ोत्स्क सागर का क्षेत्रफल 15,83,000 वर्ग किमी है और इसकी औसत गहराई 2,818 फ़ुट (859 मीटर) है। इसकी सबसे गहरी खाई 11,063 फ़ुट की गहराई तक जाती है। साख़ालिन द्वीप के उत्तर और दक्षिण में यह जापानी सागर से जुड़ा हुआ है। सर्दियों में यहाँ इतनी ठण्ड हो जाती है कि इसपर भीमकाय बर्फ़ की सिल्लियाँ बनकर तैरती रहती हैं, जो आते-जाते जहाज़ों के लिए बहुत बड़ी रुकावटें पैदा कर देती हैं। जापान के होक्काइदो द्वीप के अलावा इसके चारों तरफ रूसी क्षेत्र है, इसलिए इस समुद्र को भी रूसी-नियंत्रित क्षेत्र ही माना जाता है।\n\n\"ओख़ोत्स्क\" शब्द में रूसी का \"х\" अक्षर प्रयोग होता है जिसे हिन्दी में \"ख़\" लिखा जाता है। ध्यान रहे कि \"ख़\" का उच्चारण \"ख\" से थोड़ा भिन्न है।\n\n", "id": "431536", "title": "ओख़ोत्स्क सागर"}
{"url": "https://hi.wikipedia.org/wiki?curid=431550", "text": "नियंत्रण सिद्धान्त का इतिहास\n\n\n", "id": "431550", "title": "नियंत्रण सिद्धान्त का इतिहास"}
{"url": "https://hi.wikipedia.org/wiki?curid=431555", "text": "विलियम एस बरोज\n\nविलियम सेवर्ड बरोज[२] (५ फरवरि १९१४ - २ अगस्त १९९७) अमेरिका के बीट आंदोलनके प्रख्यात उपन्यासकार, कवि, आलोचक तथा शब्द-कारीगर हैं। उनको २०वीं सदी का सबसे प्रभावी पाप कलचर चिन्तक माना जाता है। उनहोने गद्य लिखने का एक नायाब तरिका आविष्कार किया था जिसे कट-अप मेथड कहा जाता है। लिखने के बाद पाण्डुलिपि कैंचि से काट कर वे फिरसे उसे उलटफेर करके सजाते थी और वहिंसे एक नया गद्य निकाल लेते थे। नये-नये मादकों का सेवन करके उसके प्रभावमें लिखने का प्रयास करते थे एवम मादक संग्रह कर्ने के लिये दक्षिण अमेरिका और अफ्रिका में जा कर बहुत दिन तक बस जाते थे।\nमिसौरीके धनी परिवार में जन्मे बरोज साहित्यिक बनने कि इच्चा से १९४३ में निउ यार्क जा बसें जहां उनसे ऐलन गिंसबर्ग तथा जैक केरुयकसे परिचय हुया। फिर क्या कहना था। तिनों मिल कर जो आंदोलन शुरु किये उसे ही बीट आंदोलनके नाम से जाना जत है।\n१९५१ में उनकी दुसरी पत्नीको हत्या के आरोपमें वे फंस गये थे। इस दुखद घटना से उनका लेखन मुक्त नहीं हो पाया।\n\n", "id": "431555", "title": "विलियम एस बरोज"}
{"url": "https://hi.wikipedia.org/wiki?curid=431578", "text": "सैमुएल रिचर्डसन\n\nसैमुएल रिचर्डसन (१६८९-१७६१) की गणना अंग्रेजी उपन्यास के निर्माताओं में की जाती है। \n\nसाधारण प्रतिभा के इस लेखक का साहित्यक्षेत्र में प्रवेश अकस्मात्‌ ही हुआ। लगभग पचास वर्ष की अवस्था तक इनका पूरा समय अपने निजी मुद्रण व्यवसाय के सफल संचालन में ही लगा। इसी बीच दो पुस्तकविक्रेताओं ने इनसे पत्रों की शैली में एक उपदेशात्मक ग्रंथ लिखने का आग्रह किया जिससे सर्वसाधारण, विशेषतया महिलाओं को, जीवन की विभिन्न परिस्थितियों में उचित आचरण की शिक्षा मिल सके। इस प्रकार 'फेमिलियर लेटर्स ऑन इंपोर्टेंट अकेजंस' के प्रकाशन से इनके साहित्यिक जीवन का प्रारंभ हुआ। फिर तो इन्होंने पामेला (Pamela), क्लैरिसा हार्लो तथा सर चार्ल्स ग्रैडिसन नामक तीन बड़े बड़े उपन्यास लिखे जिनके कारण इन्हें इंग्लैंड के बाहर यूरोप में भी ख्याति मिली।\n\nरिचर्डसन के सभी उपन्यास पत्रों की शैली में हैं। पत्रों के माध्यम से वे अपने पात्रों के भावों का सूक्ष्म मनोवैज्ञानिक अध्ययन प्रस्तुत करते हैं। अंग्रेजी उपन्यास अपने प्रारंभिक युग में घटनाप्रधान ही था। चरित्रचित्रण की दृष्टि से उसे एक लंबी मंजिल तय करनी थी। रिचर्डसन ने पहली बार उसमें चारित्रिक विवेचन का समावेश किया। विशेषतया नारी हृदय के परस्पर विरोधी भावों का उनके उपन्यासों में गूढ़ अध्ययन मिलता है।\n\nरिचर्डसन के उपन्यासों की दूसरी विशेषता उनका नैतिक उद्देश्य है। उपन्यास उनके लिए केवल मनोरंजन का साधन न होकर पाठकों का धर्म तथा नैतिकता में शिक्षित करने का माध्यम था। 'पामेला' की रचना, जैसा लेखक ने उपन्यास के मुख पृष्ठ पर ही स्पष्ट कर दिया है, इसी उद्देश्य से की गई। नैतिकता का यह आग्रह संभवत: प्युरिटन प्रभाव तथा चार्ल्स द्वितीय के समय के नाट्य साहित्य में अश्लीलता के विरुद्ध प्रतिक्रिया के कारण आया।\n\nरिचर्डसन में एक दूसरे प्रकार की प्रतिक्रिया भी देखने को मिलती है। जहाँ १८वीं शताब्दी में साहित्य तथा जीवन के व्यापक क्षेत्र में बुद्धि पक्ष को ही प्रधानता दी जाती थी, उन्होंने अपने उपन्यासों में भाव पक्ष पर जोर दिया।\n\n", "id": "431578", "title": "सैमुएल रिचर्डसन"}
{"url": "https://hi.wikipedia.org/wiki?curid=431583", "text": "सामीप्य सिद्धांत\n\nसामीप्य सिद्धांत, साइप्रेस डॉक्ट्रिन (Cypress doctrine) का हिन्दी रूपान्तरण है। साइप्रेस डॉक्ट्रिन एक नॉर्मन फ्रेंच शब्द है जिसका शाब्दिक अर्थ है - 'उतना समीप जितना सम्भव हो'। यह एक विधिक सिद्धान्त है जो सबसे पहले साम्या न्यायालयों (कोर्ट्स ऑफ इक्विटी) में उठा। \n\nधार्मिक न्यास (trust) की एक विशेषता यह है कि यदि वसीयत (will) करने वाले ने अपने विल में दान के निमित्त पूर्ण एवं निश्चित इच्छा प्रकट की है, अथवा विल में कथित विवरणों से न्यायालय इस निष्कर्ष पर पहुँचता है कि विल करने वाले (testator) ने दानार्थ अपनी संपत्ति दी है, तो न्यायालय दान को व्यर्थ नहीं होने देगा। अर्थात्‌ विल में दानार्थ दी गई संपत्ति को न्यायालय दान के निमित्त ही यथासंभव खर्च होने का आदेश देगा। यदि विल में कथित दान के लक्ष्य का अस्तित्व भी कभी नहीं रहा हो, तथापि न्यायालय एक दातव्य योजना तैयार कराकर विल करने वाले की इच्छा की पूर्ति होने देगा। \n\nकिंतु सामीप्य सिद्धांत के लागू होने के लिए दान का लक्ष्य निर्विवाद होना आवश्यक है। धन की कोई राशि दान या देशभक्ति के लक्ष्य में लगाने पर, दान व्यर्थ हो जाएगा क्योंकि इससे दान के निमित्त दाता की एकांत भावना प्रगट नहीं होती। देशभक्ति दान की परिभाषा से बाहर है। ऐसी स्थिति में दान के निमित्त निर्दिष्ट राशि संपदा (estate) के अवशेष में आ जाएगी एवं विल के अनुसार अवशेष (residue) के उत्तराधिकारी इस राशि में भोक्ता होंगे। किंतु यदि कोई राशि दान या परोपकार के लिए दी गई हो, तो दान व्यर्थ नहीं होगा, क्योंकि दान और परोपकार के लक्ष्य में विषमता नहीं मानी जाती है। यदि विल करने वाला (testator) दातव्य तता अदातव्य (uncharitable) लक्ष्यों के बीच संपत्ति का विभाजन न कर सका हो तो न्यायालय उक्त रकम को दोनों लक्ष्यों के बीच समान भाग में बाँट देगा।\n\nसामीप्य सिद्धांत की उत्पत्ति कब और किस तरह हुई, अनिश्चित है। किंतु न्यायाधीश लार्ड एल्डन ने मागिरज बनाम थैकवेल (1802) 70 वेज, 69 में कहा था कि एक समय था, जब इंग्लैंड में प्रत्येक व्यक्ति के इस्टेट के अवशेष का एक अंश दानार्थ व्यय होता था एवं संपत्ति का उत्तराधिकारी व्यक्ति नैतिक दृष्टि से ऐसा करना अपना कर्तव्य समझता था, क्योंकि समझा जाता था कि विल करने वालों में दान की भावना रहती है। जब कानून द्वारा संपत्ति का विभाजन अनिवार्य हो गया हो तो ऐसा सोचना असंभव नहीं कि दानार्थ संपत्ति में भी वहीं सिद्धांत लागू हुआ हो।\n\nसामीप्य सिद्धांत को लागू करने में दो प्रतिबंध उल्लेखनीय हैं-\n\n\n\nयदि विल करने वाले ने दान के लक्ष्य का संकेत किया है तथापि लक्ष्य का कार्यान्वयन होना असंभव या अव्यावहारिक है, या भविष्य में ऐसी योजना चालू नहीं रखी जा सकती तो न्यायालय विल के लक्ष्य से यथासंभव मिलते-जुलते किसी अन्य लक्ष्य के निमित्त उक्त राशि व्यय करने का आदेश देगा। देखिए, एटॉर्नी जनरल बनाम दी आयरन मांगर्स कं. (1840) 10, सी-एल. ऐंड एफ., 908।\n\nविल में दी हुई राशि लक्ष्य के निमित्त पूर्व से ही अधिक है या पीछे आवश्यकता से अधिक हो जाती है तो आवश्यकता से अधिक राशि के प्रयोग में सामीप्य सिद्धांत लागू होगा। देखिए, रि राबर्ट्सन (1930) 2 चांसरी, 71।\n\nदान का उद्देश्य दिखलाने के लिए क्या आवश्यक है, इस प्रसंग में कोई नियम रखना असंभव है। न्यायालय द्वारा दिए गए निर्णयों से उदार एवं अनुदार दोनों विवृत्तियाँ (interpretation) परिलक्षित होती हैं। निर्दिष्ट दान यदि अन्यान्य दान के साथ मिश्रित हो, जो स्वत: पूर्ण एवं असंदिग्ध हो, तो दान की भावना स्पष्ट हो जाती है। देखिए, री नॉक्स (1937) चांसरी 109। किंतु यदि विल करने वाले के मन में कोई विशेष दातव्य लक्ष्य रहा हो और उस लक्ष्य की पूर्ति संभव न हो तो दान व्यर्थ हो जाएगा तथा दान की राशि दाता के पास लौट जाएगी और यदि विल के द्वारा दान दिया गया हो तो वह राशि संपत्ति के अवशेष में आ मिलेगी। देखिए, रि ह्वाइट्स ट्रस्ट (1886), 33 चांसरी 449।\n\nयदि विल करने वाले ने किसी विशेष लक्ष्य के निमित्त दान दिया है एवं उसकी मृत्यु के पूर्व ही वह लक्ष्य लुप्त हो चुका है, तो न्यायालय के लिए उक्त लक्ष्य के निमित्त दातव्य भावना की निवृत्ति करना कठिन हो जाएगा। न्यायालय ने यदि दातव्य भावना नहीं पाई तो दान के लिए लक्षित संपत्ति अवशेष में मिल जाएगी। इसी प्रकार यदि दान किसी व्यक्ति विशेष के लिए दिया गया हो एवं वह भक्ति विल करने वाले से पहले ही मर चुका हो तो उक्त दान समाप्त हो जाएगा। दातव्य लक्ष्य यदि कोई संस्था हो और यह विल करने वाले की मृत्यु के समय वर्तमान हो, किंतु पीछे लुप्त हो जाए, तो संपत्ति सरकार की हो जाएगी और सरकार इसके निमित्त सामीप्य सिद्धांत लागू करेगी। देखिए, रि स्लेविन (1891) 2 चांसरी, 236।\n\n", "id": "431583", "title": "सामीप्य सिद्धांत"}
{"url": "https://hi.wikipedia.org/wiki?curid=431591", "text": "लारेन्स फेर्लिंघेट्टि\n\nलारेन्स फेर्लिंघेट्टि (२४ मार्च १९१९) अमेरिका के प्रख्यात कवि, अनुवादक, चित्रकार, नाट्यकार और उदारनैतिक भाविक हैं। पचासके दशकमें उनहोने सिटि लाइटस बुकस प्रकाशन संस्था कि स्थापना की, कैलिफोरनियाके संफ्रांन्सिस्को मे। उस रास्ते का नाम अभि जैक केरुयक ऐलि के नाम से जाना जाता है। उनके प्रकाशन संस्था से ही बीट कवि, लेखक एवम नाट्यकारों का पहला किताब प्रकाशित हुये थे, यंहा तक कि गिंसबर्गके हाउल उनके यहां से प्रकाशित होने पर उसपर जो अश्लीलता का मुकदमा हुया था वह भी लारेन्स फेर्लिंघेट्टिको ही झेलना पडा था।\nवे जाने जाते हैं उनका पहला काव्यग्रन्थ ए कोनि आइलैन्ड ऑफ दि माइन्ड के कारण जो अब तक दस भाषायों में अनुदित हुये हैं और जिसकी दस लाख से भी ज्यादा कापि अब तक बिक चुके हैं। भारतीय भुखी पीढी आंदोलनकारीयाँ के लेखन भी वह प्रकाश कर चुके हैं। मलय रायचौधुरी के खिलाफ जब साठके दशकमें मुकदमा चला था तब वे उनकि कविता प्रकाशित कर अमेरिका के पाठकॉके सामने लाये थे।\n\n\n\n", "id": "431591", "title": "लारेन्स फेर्लिंघेट्टि"}
{"url": "https://hi.wikipedia.org/wiki?curid=431600", "text": "यूनाइटेड किंगडम का इतिहास\n\n\n\n", "id": "431600", "title": "यूनाइटेड किंगडम का इतिहास"}
{"url": "https://hi.wikipedia.org/wiki?curid=431609", "text": "निश्तर खानकाही\n\nजन्मस्थान :\n\n निश्तर ख़ानक़ाही के पिता जहानाबाद के जाने-माने जमींदार थे। उनके पिताश्री को लोग 'पीर जी' के नाम से पुकारते थे। वे अपने क्षेत्र के सम्मानित व्यक्ति थे। (2) उनकी माताश्री चाँदपुर (बिजनौर) के निकट स्थित गाँव मुढाल के जमींदार परिवार की बेटी थीं। निश्तर साहब ने बचपन में एक औसत जमींदार परिवार की खुशहाली देखी और उसमें वे पले-बढ़े हुए हैं। आपके पिताश्री अत्यंत कठोर स्वभाव के व्यक्ति थे। इस कारण आपका लगाव माँ से अधिक था। आपकी माँ एक विदुषी महिला थीं। उन्होंने बचपन में ही आपको फारसी के महान शायरों- हाफ़िज शीराजी, सादी और नज़ीरा का काव्य कंठस्थ करा दिया था। वह स्वयं भी शायरी करती थीं। 'जनाब निश्तर ख़ानक़ाही की माँ फ़ारसी की विदुषी थीं। उन्होंने यूनानी चिकित्सा-शास्त्र का अध्ययन फ़ारसी माध्यम से किया और फ़ारसी भाषा में ही शायरी भी की। उनका एक ग़ज़ल-संग्रह भी था, जो निश्तर साहब के दुर्लभ पुस्तकालय के साथ ही नष्ट हो गया।' (3) इस प्रकार निश्तर साहब पर अपनी माताश्री का पूर्ण प्रभाव पड़ा। संभवत: बचपन में अपनी माँ से मिले ये संस्कार ही थे कि वे एक सफल शायर बन सके।\n\n निश्तर ख़ानक़ाही की शिक्षा घर से आरंभ हुई। अपनी उम्र के आठवें वर्ष में वे गाँव के निकटवर्ती शहर बिजनौर में आ गए और यहाँ पर एक अँग्रेजी विद्यालय में प्रवेश लेकर पढ़ने लगे। इसी उम्र से उन्होंने उर्दू व फ़ारसी का भी अध्ययन किया। इन भाषाओं के साहित्य की ओर उनका विशेष लगाव था। इसी कारण उन्होंने उत्कृष्ट शायरी की अनेक पुस्तकों का अध्ययन किया। अपनी अध्ययनशील प्रवृत्ति के संबंध में निश्तर जी कहते हैं- 'यदि आप झूठ न मानें तो बताऊँ कि उस अवस्था में लाखों की संख्या में उर्दू असआर मुझे याद थे। शायर हुए बिना ही स्कूल के टीचर मुझे ग़ालिब कहकर पुकारने लगे थे।' (4)\n(घ) साहित्य के क्षेत्र में प्रवेश :\nकरम में भी खुश है सितम में भी शादाँ\nबहर तौर 'निश्तर' गुलाम आपका है। (8)\n\n मनोवैज्ञानिक धरातल पर यह तथ्य स्वीकार किया जाता है कि प्रत्येक प्राणी को शारीरिक एवं मानसिक गुण अधिकांशत: वंशानुक्रम से प्राप्त होते हैं। साथ ही इस सत्य की भी अवहेलना नहीं की जा सकती कि वातावरण, देशकाल एवं भौगोलिक परिस्थतियों का भी उस पर प्रभाव पड़ता है। ग़ज़लकार निश्तर ख़ानक़ाही के व्यक्तित्व पर उनके परिवेश का प्रभाव तो पड़ा ही, साथ ही काव्य-प्रतिभा उन्हें अपने परिवार से विरासत में मिली है, विशेष रूप में माताश्री से।' (10)\nचलन चापलूसों में सच का न था\nसो हमने स्वयं को निलंबित किया। (20)\nजिंदगी से सीख लीं, हमने भी दुनियादारियाँ\nरफ्ता-रफ्ता तुममें भी मौक़ा-परस्ती आ गई (22)\nभसम होके सीखा हुनर आग का\nबनाता हूँ काग़ज़ पे घर आग का (23)\n ख़ानक़ाही जी अत्यंत कोमल हृदय के व्यक्ति हैं। उनका अंतर्मन इतना कोमल एवं संवेदनशील है कि दर्द-भरी कहानी अथवा दृश्य देख-सुनकर ही उनकी आँखें नम हो उठती हैं। वे स्वयं भी इस बात की पुष्टि करते हैं। यथा-\nधमक कहीं हो, लरजती हैं खिडक़ियाँ मेरी\nघटा कहीं हो, टपकता है सायबान मेरा। (28)\n\n प्रख्यात समीक्षक, नाटककार, ग़ज़लकार और व्यंग्यकार निश्तर ख़ानक़ाही के साहित्यिक कृतित्व की ओर दृष्टि डालते हैं तो वह जहाँ विस्तृत रूप में फैला है, वहीं उपलब्ध कृतियों की दृष्टि से उँगलियों में गिना जा सकता है। जिस व्यक्ति ने अपने जीवन के प्रथम दशक से लेखन आरंभ किया हो और जो जीवन के सात दशकों तक अबाध गति से बराबर लेखनी चला रहा हो, उसकी कृतियाँ इतनी कम मात्रा में उपलब्ध हों तो आश्चर्य एवं विस्मय की बात अवश्य है।\n 7 मार्च 2006\n\n इतने लंबे साहित्यिक जीवन में भी निश्तर का इतना कम साहित्य क्यों उपलब्ध है? यह प्रश्न सहज जिज्ञासा का विषय है। इसके पीछे दो कारण हैं। उन्होंने अपनी रचनाओं की कोई प्रति अपने पास नहीं रखी। आकाशवाणी से प्रकाशित होने वाली अथवा पत्र-पत्रिकाओं में प्रकाशित होने वाली रचनाओं- रूपकों, कहानियों, लेखों, नज़्मों अथवा ग़ज़लों की प्राय: कोई प्रति उनके पास नहीं है। दूसरा कारण तो और भी कष्टप्रद है। उन्हीं के शब्दों में- 'उस्तादों की तलाश से निराश होकर जब मैंने अभ्यास और पुस्तकों को अपना गुरु माना तो हर साल रचनाओं का एक बड़ा संग्रह तैयार हो जाता, किंतु मैं हर साल स्वयं उसे आग लगा देता। यह सिलसिला लगभग बीस वर्ष तक चलता रहा। हर पांडुलिपि पाँच सौ से सात सौ पृष्ठों तक की होती थी।' (30)\n1. मोम की बैसाखियाँ सन् 1987\n2. धमकीबाजी के युग में सन् 1995\n3. दंगे क्यों और कैसे सन् 1995\n4. ग़ज़ल मैंने छेड़ी सन् 1997\n5. विश्व आतंकवाद : क्यों और कैसे सन् 1997\n6. कैसे कैसे लोग मिले सन् 1998\n7. चुने हुए ग्यारह एकांकी सन् 1998\n8. मानवाधिकार : दशा और दिशा सन् 1998\n9. ग़ज़ल और उसका व्याकरण सन् 1999\n10. मेरे लहू की आग\n\nhttp://www.nishtar-khanqahi.blogspot.com\nसंदर्भ संकेत\n1. शोध दिशा, अप्रैल 1997 पृ. 10\n2. कैसे कैसे लोग मिले, पृ. 93-94\n3. मोम की बैसाखियाँ, पृ. 06\n4. वही, भूमिका, पृ. 07\n5. वही, भूमिका, पृ. 10\n6. वही, भूमिका, पृ. 10\n7. शोध दिशा, अप्रैल 1997, पृ. 17\n8. मोम की बैसाखियाँ, पृ. 07\n9. कैसे कैसे लोग मिले, पृ. 103-104\n10. मोम की बैसाखियाँ, पृ. 06\n11. कैसे कैसे लोग मिले, पृ. 99\n12. मोम की बैसाखियाँ, पृ. 7-8\n13. शोध दिशा, अप्रैल 1997, पृ. 37\n14. शोध दिशा, अप्रैल 1997, पृ. 40\n15. वही, पृ. 40\n16. वही, पृ. 41\n17. विकलांग जीवन की कहानियाँ, पृ. 74\n18. शोध दिशा, अप्रैल 1997, पृ. 09\n19. वही, पृ. 08\n20. ग़ज़ल मैंने छेड़ी, पृ. 39\n21. शोध दिशा, अप्रैल 1997, पृ. 37\n22. मोम की बैसाखियाँ, पृ. 33\n23. वही, पृ. 125\n24. शोध दिशा, अप्रैल 1997, पृ. 33\n25. वही, पृ. 20\n26. कैसे कैसे लोग मिले, पृ. 106\n27. वही, पृ. 105\n28. मोम की बैसाखियाँ, पृ. 91\n29. शोध दिशा, अप्रैल 1997, पृ. 34\n30. मोम की बैसाखियाँ, पृ. 13\n", "id": "431609", "title": "निश्तर खानकाही"}
{"url": "https://hi.wikipedia.org/wiki?curid=431614", "text": "केंद्रीय खान योजना एवं अभिकल्पन संस्थान\n\nकेंद्रीय खान योजना एवं अभिकल्पन संस्थान (Central Mine Planning and Design Institute / सीएमपीडीआई) भारत की एक परामर्शदाता कंपनी है जो कोयला, लिग्नाइट एवं अन्य खनिजों के भूमिगत खदान या खुली खादान की योजना बनाने एवं डिजाइन के क्षेत्र में परामर्श देती है। इस क्षेत्र में यह एक बड़े परामर्शदाता संगठन के रूप में 30 वर्षों का अनुभव रखता है।\n\nनिम्नलिखित के लिए संसाधन गवेषण तथा विकास के क्षेत्र में संपूर्ण सेवाएँ प्रदान करना :\n\n\n\n", "id": "431614", "title": "केंद्रीय खान योजना एवं अभिकल्पन संस्थान"}
{"url": "https://hi.wikipedia.org/wiki?curid=431616", "text": "राष्ट्रीय कौशल विकास निगम\n\nराष्ट्रीय कौशल विकास निगम (National Skill Development Corporation / NSDC) भारत की ऐसी पहली और एकमात्र संस्था है जिसका मूल उद्देश्य कौशल विकास है और जो निजी तथा सरकारी साझेदारी में काम करने वाली इकाई है। राष्ट्रीय कौशल विकास निगम द्वारा कौशल विकास के लिए किये जा रहे प्रयासों का एक बड़ा हिस्सा इस बात के लिए समर्पित है की असंगठित क्षेत्रों को इन प्रयत्नों का पूरा लाभ मिले। भारत के केंद्रीय वित्त मंत्री ने अपने बजट भाषण (2008-09) में राष्ट्रीय कौशल विकास निगम (एनएसडीसी) के गठन की घोषणा की थी।\n\nकई बार ऐसा होता है की कुछ इकाइयां कौशल के विकास का प्रयास तो करती हैं परन्तु उनसे फायदा लेने हेतु जो वित्त चाहिए होता है उसकी उनके पास कमी होती है। राष्ट्रीय कौशल विकास निगम यह वित्त प्रदान कर उनके लिए उत्प्रेरक का कार्य करती है। निजी तथा सरकारी साझेदारी का एक मॉडल भी तैयार करने में NSDC की बड़ी भूमिका है जिससे निजी इकाईयों को राष्ट्रीय कौशल विकास निगम द्वारा समर्थन देने तथा उनके साथ समन्वय बिठाने में मदद मिलेगी।\n\nराष्ट्रीय कौशल विकास निगम 21 भिन्न-भिन्न क्षेत्रों पर एकाकी रूप से ध्यान केन्द्रित करती है जिससे प्रत्येक सेक्टर की क्षमता को समझने तथा उसमे निजी निवेश को आकर्षित करने में मदद मिलेगी।\n\n\nकम्पनी अधिनियम के धारा 25 के तहत NSDC वित्त मंत्रालय के अंतर्गत काम करने वाली एक ऐसी कम्पनी है जो बगैर लाभ के काम करतीं है। इसकी मूल पूंजी 10 करोड़ रुपये है जिसमे से 49 प्रतिशत शेयर सरकार के पास है तथा 51 प्रतिशत निजी क्षेत्र के पास है।\n\nसंपूर्ण पारदर्शिता तथा निर्णय लेने की उच्च क्षमता जैसे मापदंडों पर NSDC खरा उतरे इसके लिए इसे एक स्वायत संस्था के रूप में गठित किया गया है। इसके निर्णय लेने की प्रक्रिया को कई स्तरों पर विभाजित किया गया है जिससे हर निर्णय पूरी तरह से जांचा परखा हो। ये स्तर हैं:\n\n\nउल्लिखित प्रत्येक स्तर की NSDC के क्रियान्यवन में अपनी भूमिका है। इन स्तरों के कार्यकर्ता इस तरह अपनी रणनीति बनाते हैं की NSDC की मूल निति पूरे प्रभावकारी ढंग से लागू हो। वो इस बात का भी ख्याल रखते हैं की संस्था की लोच बरकरार रहे ताकि निजी क्षेत्रों के कौशल विकास में सहभागिता करने में कोई रुकावट नहीं हो।\n\nनिदेशल मंडल में 12 सदस्य शामिल होते हैं जिनमे से 4 सरकार द्वारा मनोनीत किये जाते हैं तथा बाकी 8 निजी क्षेत्र से आते हैं जिनमे चेयरमैन का पद भी शामिल है। NSDC के निर्णायक स्तरों में एक प्रमुख स्तर है NSDF जिसके 100 प्रतिशत स्वामित्व सरकार के पास हैं और यह पूर्णतया पेशेवर प्रबंधकों द्वारा संचालित होती है। इस वजह से यह फायदा होता है की NSDC अपने मूल विचार से विचलित नहीं होती।\n\n", "id": "431616", "title": "राष्ट्रीय कौशल विकास निगम"}
{"url": "https://hi.wikipedia.org/wiki?curid=431628", "text": "दसम ग्रंथ\n\nदसम ग्रन्थ, सिखों का धर्मग्रन्थ है जो सतगुर गोबिंद सिंह जी की पवित्र वाणी एवं रचनाओ का संग्रह है।\n\nगुरु गोबिंद सिंह जी ने अपने जीवनकाल में अनेक रचनाएँ की जिनकी छोटी छोटी पोथियाँ बना दीं। उन की मौत के बाद उन की धर्म पत्नी माता सुन्दरी की आज्ञा से भाई मणी सिंह खालसा और अन्य खालसा भाइयों ने गुरु गोबिंद सिंह जी की सारी रचनाओ को इकठा किया और एक जिल्द में चढ़ा दिया जिसे आज \"दसम ग्रन्थ\" कहा जाता है। सीधे शब्दों में कहा जाये तो गुरु गोबिंद सिंह जी ने रचना की और खालसे ने सम्पादना की। दसम ग्रन्थ का सत्कार सारी सिख कौम करती है। \n\nदसम ग्रंथ की वानियाँ जैसे की जाप साहिब, तव परसाद सवैये और चोपाई साहिब सिखों के रोजाना सजदा, नितनेम, का हिस्सा है और यह वानियाँ खंडे बाटे की पहोल, जिस को आम भाषा में \"अमृत छकना\" कहते हैं, को बनाते वक्त पढ़ी जाती हैं। तखत हजूर साहिब, तखत पटना साहिब और निहंग सिंह के गुरुद्वारों में दसम ग्रन्थ का गुरु ग्रन्थ साहिब के साथ परकाश होता हैं और रोज़ हुकाम्नामे भी लिया जाता है। \n\nदसम ग्रंथ साहिब के हुए सनातन टीकों और अर्थों के कारण कुछ सिख विदवान दसम ग्रंथ को सतगुर गोबिंद सिंह की रचना नहीं मानते और गुरु ग्रंथ साहिब के कुछ शब्दों को भी ग्रंथों में मिलावट की दृष्टि से देखते हैं। अकाल तख़्त ने ऐसे सब विदवानो को सिख समाज से बाहर निकाल दिया है, लेकिन उन का परचार इन्टरनेट पर जारी है।\n\nदसम ग्रन्थ में गुरु गोबिंद सिंह जी की निम्लिखित वाणी दर्ज हैं:\n\nसतगुर गोबिंद सिंह के ऊपर गुरमत विचारधारा का असर बचपन से ही था। गुरमत विचारधारा के साथ साथ उन्होंने अनेक भाषाओँ का ज्ञान प्राप्त किया और वेद, पुराण, उपनिषद, कुरान, शास्त्रों और अन्य धर्मो के ग्रन्थों को भी पढ़ा समझा। \n\nपोंटा साहिब में गोबिंद सिंह ने रचना का कार्य शुरू किया। पूर्व सत्गुरुओं की वाणी का निचोड़, सतगुर गोबिंद सिंह जी ने जाप साहिब बानी में ढाला, जिसमे निरंकार के अनेक नाम लिखे। फिर अकाल पुरख की उसतति में बानी लिखी। \nआनंदपुर साहिब में, बचित्र नाटक रचना, में गुरु साहिब ने अपनी ज़िन्दगी के कुछ अंश लिखे और प्रथम सत्गुरुओं की और अपनी आत्मिक वंशावली का ज़िक्र किया। \n\nचंडी को \"आदि शक्ति\" रूप में समझा और \"इस्त्री एवम मूर्ती\" रूप की मान्यता को खत्म करने के लिए चंडी चरित्र नामक चार रचनाए की जो दसम ग्रंथ में दर्ज हैं। एक रचना मारकंडे पुराण को आधार बना कर किया। यही नहीं, उस समे के पंडित/विदवान नीची जाती को ज्ञान नहीं देते थे, इस चीज़ को म्दते नजर रखते हुए, विष्णु, ब्रह्मा और रूद्र के अवतारों की कथा सतगुर ने पोंटा साहिब में लिखी और कुछ आनंदपुर साहिब में लिखी और इन कथाओं को गुरमत के दृष्टिकोण में सांचा। इन कारणों के चलते पहाड़ी राजे (क्षत्रिय) और ब्रह्मिन, सतगुर गोबिंद सिंह से इर्षा करने लग पढ़े और सरकार को उन के खिलाफ भडकाना शुरू कर दिया। कटड़ मुसलमानों को भी पता चला की गोबिंद सिंह ने अपनी वाणी में मुसलमानों के ऊपर भी टिप्णी की है वो भी खिलाफ हो गए। \n\nअथ पख्यान चरित्र लिख्यते में चतुर महिलाओं और पुरुषों के चरित्र लिखे की कैसे यह संसार इर्षा, द्वेष, काम और अन्य विकारों से ग्रसित है। यह वाणी आनंदपुर साहिब में समाप्त की। औरंगजेब को उसकी सचाई का ज्ञान गुरु साहिब ने ज़फरनामा में दिलाया की वेह एक बुधिमान राजा नहीं है और न्याय करने में सक्षम नहीं है यही नहीं वो कुरान शरीफ की झूटी कसमे खाना वाला गैर मुसलमान है। यह पत्र सतगुर ने दीना, मालवा पंजाब में लिखा। इसके इलावा शास्त्र नाम माला में शस्त्रों को अध्यात्मिक शैली में सींचा और ३३ सवैये में रस्मो और मान्यताओं पर चोट मारी। \n\nअपनी रचनाओ की पोथियाँ बनाई और लिखारिओं ने इन रचनाओ की कई नकले तैयार कीं और आम संगत में यह रचनाए फ़ैल गईं। तद पश्चात आनंदपुर की जंग, चमकौर की जंग, मुक्तसर की जंग और बहादुर शाह की मदत के बाद हजुर साहिब, नांदेड में शरीर त्याग दिया। \n\nबाद में उन की धर्म पत्नी माता सुन्दरी के कहने पर भाई मनी सिंह खालसा और अन्य खालसा साथियों ने गुरु साहिब की पोथियों को इकठा कर एक सांचे में ढाला जिसको आज दसम ग्रंथ कहा जाता है। \n\nइतिहास के पन्नो में दसम ग्रन्थ के संकलन का जिक्र इस प्रकार है :\n\n१) रेह्त्नमा भाई नन्द लाल का कहना है की जाप साहिब सिख शुरू से पढ़ते आए हैं।\n\n२) रेहित्नमा चोपा सिंह छिब्बर बचित्र नाटक, ३३ सवैये, चोपाई साहिब और जाप साहिब का ज़िक्र करता है।\n\n३) १७११, में सतगुरु गोबिंद सिंह के कवि सेनापति ने, सतगुरु गोबिंद सिंह और अकाल पुरख के बीच में हुई बातचीत का ज़िक्र किया है जिस को सतगुरु गोबिंद सिंह जी ने बचित्र नाटक में खुल कर बताया है।\n\n४) १७४१ में, भाई सेवादास रचित पर्चियां सतगुर गोबिंद सिंह दुआरा रचित राम अवतार, २२ सवैये, ज़फरनामा और हिकय्तों का ज़िक्र करती है।\n\n५) १७५२ में, गुर्बिलास पातशाही १० में कोएर सिंह कलाल जी ने जिक्र किया है की गुरु गोबिंद सिंह जी ने बचित्र नाटक, कृष्ण अवतार, विष्णु अवतार, अकाल उसतति, जाप साहिब, ज़फरनामा, हिकायतें लिखी हैं और यह पहला इतिहासक ग्रन्थ है जिसमे आदि ग्रन्थ जी को गुरु पद देने की बात दर्ज है।\n\n६) १७६६ में, केसर सिंह छिब्बर जी ने अपनी किताब बन्सवालिनामा में ज़िक्र किया है की कैसे माता सुन्दरी ने और खालसा भैओं ने दसम ग्रन्थ का संकलन किया। यह पहली किताब है जिस में गुरु गोबिंद सिंह की मौत के बाद हुए घटना कर्म का ज़िक्र है।\n\n७) १७६६ में, सरूप चाँद भल्ला जी दुआरा रचित महिमा परकाश में सतगुरु गोबिंद सिंह दुआरा रचित बचित्र नाटक अंकित है यही नहीं चरित्रोंपख्यान और अवतारों का भी ज़िक्र है।\n\n८) १७९० में, गुरु कीं सखियाँ रचित सरूप सिंह कोशिश ने भी बताया है की गुरु साहिब ने बचित्र नाटक, कृष्ण अवतार, शास्त्र नाम माला, आदिक वाणी खुद लिखी हैं।\n\n८) १७९७ में, गुरबिलास पातशाही १० में सुखा सिंह जी ने गुरु गोबिंद सिंह की वाणी का ज़िक्र किया है।\n\n९) १८१२ में, अंग्रेजी विद्वान् जे बी मल्कोम ने स्केच ऑफ़ सिख्स में दसम बानी का वर्णन किया है और बताया है की यह ग्रन्थ गुरु ग्रन्थ साहिब के साथ पर्काशित होता था और सिख इसमें बराबर शरधा रखते थे। \n\nयही नहीं अन्य बहुत से स्रोत हैं जिसमे दसम ग्रन्थ साहिब के इतिहास का खुला ज़िक्र है।\n\n", "id": "431628", "title": "दसम ग्रंथ"}
{"url": "https://hi.wikipedia.org/wiki?curid=431642", "text": "जेजू लवलैंड\n\nजेजू लवलैंड या जेजू प्रणयस्थल, दक्षिण कोरिया के जेजू द्वीप पर स्थित एक शिल्प उद्यान है। खुली हवा के इस शिल्प उद्यान का मुख्य विषय विभिन्न रूपों में दर्शायी गयी कामुकता है। उद्यान में विभिन्न यौन आसनों में लिप्त 140 प्रतिमायें लगाई गयी हैं। यहाँ पर यौन विषयक शैक्षणिक फिल्में भी दिखाई जाती हैं।\nकोरियाई युद्ध के अंत के बाद, जेजू द्वीप कोरियाई परिवारों के बीच एक लोकप्रिय अवकाश स्थल के रूप में प्रचलित हो गया, विशेष रूप से नवविवाहित जोड़ों के बीच जो अपना मधुमास (हनीमून) यहाँ बिताने आते थे। कुछ समय पहले तक भारतीय समाज के अनुरूप कोरियाई समाज में भी अधिकतर विवाह माता पिता की मर्जी से और उनके द्वारा नियत जीवन साथी के साथ ही संपन्न होते थे और नवविवाहितों को पहली बार अपने मधुमास के दौरान ही एक दूसरे को जानने और समझने का मौका मिलता था। इसीलिए जेजू पर स्थित अधिकतर संस्थान, यौन शिक्षा को समर्पित हैं।\n\n2002 में, होंगिक विश्वविद्यालय, सियोल के स्नातक छात्रों, ने उद्यान के लिए मूर्तियां बनाने का काम शुरू किया था और इसका उद्घाटन 16 नवम्बर 2004 को किया गया था।\n\nदो फुटबाल मैदानों के आकार के इस उद्यान का भ्रमण एक घंटे में किया जा सकता है है और हर महीने स्थिर शिल्पों के अतिरिक्त कोरियाई शिल्पकारों द्वारा निर्मित अन्य शिल्पों को भी प्रदर्शन हेतु रखा जाता है।\n\nउद्यान के विचरण के लिए आगंतुक की आयु 18 वर्ष से अधिक होनी चाहिए। अव्यस्कों के लिए अलग से एक क्षेत्र नियत है, बशर्ते वो किसी व्यस्क के साथ आये हों।\n\n", "id": "431642", "title": "जेजू लवलैंड"}
{"url": "https://hi.wikipedia.org/wiki?curid=431652", "text": "तारकरली\n\nतारकरली (मराठी: तारकर्ली), महाराष्ट्र के सिंधुदुर्ग जिले के मालवन तालुका, का एक गांव है। आकर्षक समुद्र तट वाला यह स्थल तटीय महाराष्ट्र का एक लोकप्रिय पर्यटक गंतव्य है। यहाँ से, शिवाजी महाराज द्वारा निर्मित प्रसिद्ध नौसेनिक किले सिंधुदुर्ग को देख सकते हैं। यह गांव अपने रामनवमी उत्सव के लिए प्रसिद्ध है। यहाँ हर साल महापुरुष मंदिर में रामनवमी के उत्सव की व्यवस्था की जाती है। इस अवसर पर विभिन्न नाटकों (मराठी नाटक) का मंचन किया जाता हैं।\n\nयहाँ का समुद्र तट एक लंबी पर संकीर्ण पट्टी के रूप में स्थित है, जहां का पानी बहुत साफ है। किसी खुले दिन में 20 फीट की गहराई तक का सागर तल साफ दिखाई देता है। पृष्ठभूमि में 'शुरु' के पेड़ एक अनोखी छटा प्रस्तुत करते हैं। विस्तृत नदी, सुंदर पालनौकायें और नदी तट पर बनी सुन्दर द्वीपीय झोंपड़ियां तारकरली की सुरम्य सुंदरता को और बढ़ा देते हैं। अक्सर यहां अठखेलियां करती डॉल्फ़िनें देखी जा सकती हैं। यहाँ साल भर मछलियों पकड़ी जाती हैं, गर्मी और सर्दियों के दौरान समुद्र से और मानसून के दौरान प्रतीप जल से, मानसून में ऐसा सुरक्षा कारणों की वजह से भी किया जाता है।\n\nतारकरली मालवन के दक्षिण में 8 किमी और मुंबई से यह लगभग 546 किमी की दूरी पर महाराष्ट्र के पश्चिमी तट पर स्थित है। यह करली नदी और अरब सागर के संगम पर स्थित है। \n\n", "id": "431652", "title": "तारकरली"}
{"url": "https://hi.wikipedia.org/wiki?curid=431662", "text": "सिंधुदुर्ग\n\nसिंधुदुर्ग (मराठी: सिंधुदुर्ग), (दो संस्कृत या हिन्दी शब्दों, सिंधु यानि \"समुद्र\" और दुर्ग यानि \"किला\" से मिल कर बना है और जिसका अर्थ समुद्र का किला है) शिवाजी द्वारा सन 1664 में महाराष्ट्र के सिंधुदुर्ग जिले के मालवन तालुका के समुद्र तट से कुछ दूर अरब सागर में एक द्वीप पर निर्मित एक नौसैनिक महत्व के किले का नाम है। यह मुंबई के दक्षिण में महाराष्ट्र के कोंकण क्षेत्र में स्थित है।\n", "id": "431662", "title": "सिंधुदुर्ग"}
{"url": "https://hi.wikipedia.org/wiki?curid=431667", "text": "त्रुओन्ग तन्सन्ग्\n\nत्रुओन्ग तन्सन्ग् (दक्षिणी वियतनाम में 21 जनवरी 1949) वियतनाम के मौजूदा राष्ट्रपति हैं। वह 25 जुलाई 2011 को चुने गये। वह 1996-2000 से साइगॉन की कम्युनिस्ट पार्टी (शहर के नेता) के सचिव था। भारत की तरह ही राष्ट्रपतित्व वियतनामी राजनीति में भी औपचारिक पड़ है क्योंकि प्रधानमंत्री के द्वारा ही सरकारी मामलों का प्रबंधन और क्रियान्वयन किया जाता है।\n", "id": "431667", "title": "त्रुओन्ग तन्सन्ग्"}
{"url": "https://hi.wikipedia.org/wiki?curid=431670", "text": "गैस निष्कासन\n\nद्रवों एवं ठोसों में घुली हुई गैसों को निकालने को विगैसन या गैस निष्कासन (Degasification या degassing) कहते हैं। विषेष रूप से जल या जलीय विलयनों से गैसों को निष्कासित करने की आवश्यकता पड़ती है। ठोसों से गैस निकालने की बहुत सी विधियाँ हैं। \n\nगैसों को ठोस अथवा द्रवों से निष्काषित करने के कई कारण हैं। रसायन शास्त्री ऐसे विलायकों से गैस निष्कासित करते हैं जिनसे बनने वाले यौगिक वायु या आक्सीजन के प्रति संवेदनशील हों (इनसे क्रिया कर सकते हों)। द्रव को ठंडा करके जमाने पर उसमें गैस के अवांछित बुलबुले बन सकते हैं यदि द्रव में गैस घुली हो।\n", "id": "431670", "title": "गैस निष्कासन"}
{"url": "https://hi.wikipedia.org/wiki?curid=431673", "text": "पोलैंड का इतिहास\n\nपोलैंड का इतिहास इसकी भूमि पर स्लाव जाति के आगमन से शुरू होता है। ये छठी-सातवीं शताब्दी में आये यहाँ स्थायी निवास बनाया और इसका विकास किया। पिआस्ट वंश (Piast dynasty) के समय में सन् 966 में यहाँ ईसाई धर्म फैला।\n\n\n\n\n\n", "id": "431673", "title": "पोलैंड का इतिहास"}
{"url": "https://hi.wikipedia.org/wiki?curid=431696", "text": "गणिका\n\nअमरकोश में वारांगना, गणिका और वेश्या समानार्थी कहे गए हैं। किंतु मेधातिथि ने वेश्या के दो रूप बताए हैं। एक तो ऐसी स्त्री जो संभोग की इच्छा से अनेक व्यक्तियों के प्रति अनुरक्त होती है। इसे उसने पुंश्चली नाम दिया है। दूसरी वह जो सजधजकर युवकों को वशीभूत तो करती है किंतु हृदय में संभोग की इच्छा नहीं रखती और धन प्राप्त होने पर ही संभोग के लिये तत्पर होती है। ऐसी स्त्री को उसने गणिका कहा है। वस्तुत: ऐसी स्त्री वेश्या कही जाती थी, गणिका नहीं। यह अभिसारिका के वश्याभिसारिका और गणिकाभिसारिका नामक दो भेदों से स्पष्ट है। वेश्या केवल रूपाजीवा और अंधक नायक को भी तन विक्रय करनेवाली थी। उसकी गणना नायिका में नहीं की गई है। गणिका वेश्या और वारांगना की अपेक्षा श्रेष्ठ समझी जाती थी। वस्तुत: कलावती (कला-रूप-गुणाविन्ता) स्त्री को गणिका कहते थे वह प्राचीन काल में राज दरबार में नृत्य गायन करती थीं और उसे इस कार्य के लिये हजार पण वेतन प्राप्त होता था। वह राजा के सिंहासनासीन पर रहने अथवा पालकी में बैठने के समय उस पर पंखा झलती थी। इस प्रकार से गणिका राजसेविका थी। उसे राज दरबार में सम्मान प्राप्त था, ऐसा नाट्यशास्त्र के प्रचुर उल्लेखों से प्रकट होता है। भरत ने उसके गुणों का इस प्रकार उल्लेख किया है-\n\nललितविस्तार में एक राजकुमारी को गणिका के समान शास्त्रज्ञ कहा गया है। इससे प्रकट होता है कि गणिका काव्य-कला-शास्त्र की ज्ञाता होती थी। गणिकापुत्री को नागरपुत्रों के साथ बैठकर विद्याध्ययन करने का अधिकार प्राप्त था।\n\nगणराज्यों में गणिका समस्त राष्ट्र किंवा गण की संपत्ति मानी जाती थी। बौद्ध साहित्य में उसका यही रूप प्राप्त होता है। संस्कृत नाटको में उसे 'नगरश्री' कहा गया है। मृच्छकटिक की नायिका वसंतसेना गणिका थी। उसमें उसके प्रति आदर व्यक्त किया गया है। वैशाली की अंबपालि बसंतसेना की तरह ही नगर के अभिमान की वस्तु थी। गणराज्य का ह्रास होने पर साम्राज्य के प्रभावविस्तार से गणिका और वारगंना (वेश्या) का भेद जाता रहा। गणिका को वारांगना से हेय माना जाने लगा। मनु ने उसकी अन्न खाने का निषेध किया है। \n\n\n", "id": "431696", "title": "गणिका"}
{"url": "https://hi.wikipedia.org/wiki?curid=431697", "text": "रबीन्द्र गुहा\n\nरबीन्द्र गुहा (२५ आक्तुबर १९३४) बांग्ला साहित्य के भुखी पीढी तथा नीमसाहित्य आंदोलन से जुडे प्रख्यात कवि, कहानीकार एवम उपन्यासकार है। वे बां ग्लादेश के बोरिशाल जिले में पैदा हुये एवम पार्टिशन के समय अपने माता-पिता के साथ भारत चले आये। पढाइ तथा नौकरि के सिलसिले वे कोलकाता, दुर्गापुर, भिलाइ तथा दिल्ली में रह चुके है जिसके कारण उनके लिखने के तौर-तरिकों में बंगाल के बाहर रहनेवाले बंगालीयों का बोल-चाल ज्यादा दिखाइ देता है। प्रवासीके द्वारा बोले गये उनके साहित्य भाषा को सुकुमार चौधुरी, अजित राय, सुधांशु सेन, बारीन घोषाल, मृणाल वणिक, कमल चक्रबोर्ती, संजीव नियोगी प्रमुख विद्वानों ने नाम दिया है डयासपोरिक। आसाम विश्वविद्यालय के उपचार्य ड्क्टर तपोधीर भट्टाचार्या का कहना है की रबीन्द्र गुहा लगातार भाषा के विनिर्माण में नियोजित हैं। रबीन्द्र गुहा उनके लिखे द्रोहपुरुष उपन्यास के लिये जाने जाते हैं।\n\nनाटके लिप्सा नेइ \n\n", "id": "431697", "title": "रबीन्द्र गुहा"}
{"url": "https://hi.wikipedia.org/wiki?curid=431737", "text": "अखिल भारतीय भाषा साहित्य सम्मेलन\n\nअखिल भारतीय भाषा साहित्य सम्मेलन का विधिवत गठन दूसरे अधिवेशन 1969 भोपाल में संपन्न हुआ। प्रथम सम्मेलन अमरावती में आयोजित किया गया था। ऑल इंडिया मल्टी लैंग्यूऐजेज कान्फ्रेन्स का प्रथम अधिवेशन वर्ष 1966 में श्री के.जी. जोध, एडवोकेट द्वारा आयोजित किया गया था। इस अधिवेशन की अध्यक्षता डॉ॰ हुमायुं कबीर (पूर्व केन्द्रीय मंत्री) और इस अधिवेशन में उपस्थित विशेष प्रतिनिधियों में सर्वश्री पी. व्ही. नरसिंह राव (आंध प्रदेश के तत्कालीन शिक्षा मंत्री और भारत के पूर्व प्रधान मंत्री), महान क्रांतिकारी राजा महेन्द्र प्रताप (भारत के स्वतंत्रता के पूर्व गठित निर्वासित भारत सरकार के राष्ट्रपति), केन्द्रीय मंत्री, डॉ॰ सरोजिनी महेषी, प्रो॰ अमृत पंड्या, डॉ॰ रमण एलेडेम और म.प्र. के श्री सतीश चतुर्वेदी सम्मिलित थे। श्री चतुर्वेदी ने सम्मेलन का संविधान और नामकरण संस्कार भोपाल के दूसरे अधिवेशन 1969 में पारित करवाकर अखिल भारतीय भाषा साहित्य सम्मेलन का श्रीगणेश किया।\n\n", "id": "431737", "title": "अखिल भारतीय भाषा साहित्य सम्मेलन"}
{"url": "https://hi.wikipedia.org/wiki?curid=431738", "text": "ऐंग्लो-सैक्सन\n\nऐंग्लो-सैक्सन (अंग्रेज़ी:Anglo-Saxon) मध्यकालीन यूरोप के कुछ जर्मैनी भाषाएँ बोलने वालीं जातियाँ थीं जिन्होनें दक्षिणी और पूर्वी ब्रिटेन में 5वी शताब्दी ईसवी में घुसकर बसना शुरू कर दिया। उन्ही की संतति से आधुनिक इंग्लैण्ड का राष्ट्र जन्मा है। इंग्लैण्ड पर उनका राज पांचवी सदी से विलियम विजयी के साथ सन् 1066 में शुरू होने वाले नॉर्मन राज तक जारी रहा। वह \"पुरानी अंग्रेज़ी\" (Old English) नाम की एक जर्मैनी भाषा बोला करते थे।\n\nआठवी सदी में बीड (Bede) नामक इसाई भिक्षु ने लिखा कि ऐंग्लो-सैक्सन लोग तीन क़बीलों की संतान थे:\n\nइंग्लैण्ड के क्षेत्र में जो लोग पहले से मौजूद थे वे कॅल्ट (Celt) जाति के थे और उन्हें इतिहास में ब्रिटन (Briton) कहा जाता है। उनकी जातियाँ आधुनिक स्कॉटलैंड और वेल्स की जातियों से मिलती-जुलती थीं। ब्रिटनों और ऐंग्लो-सैक्सनों की बहुत सी झडपें हुई और धीरे-धीरे ऐंग्लो-सैक्सनों के ब्रिटनों को इंग्लैण्ड से बाहर धकेल दिया।\n\n", "id": "431738", "title": "ऐंग्लो-सैक्सन"}
{"url": "https://hi.wikipedia.org/wiki?curid=431740", "text": "पश्चिमी क्षेत्र\n\nपश्चिमी क्षेत्र या षीयू (चीनी भाषा: 西域) तीसरी सदी ईसा-पूर्व से आठवी सदी ईसवी तक लिखे गए चीनी ग्रंथों में मध्य एशिया को कहा जाता था। कभी-कभी भारतीय उपमहाद्वीप और मध्य पूर्व के क्षेत्र को भी इसमें शामिल किया जाता था। व्यापार के लिए ऐतिहासिक रेशम मार्ग इन्हीं क्षेत्रों से होकर गुज़रता था। चीन में तंग राजवंश के काल के दौरान प्रसिद्ध यात्री ह्वेन त्सांग इसी क्षेत्र में दाख़िल हुआ, जिसमें उसने भारत को भी सम्मिलित किया। अपनी वापसी पर उसने \"पश्चिमी क्षेत्र का महान तंग वर्णन\" नामक ग्रन्थ लिखा।\n\n", "id": "431740", "title": "पश्चिमी क्षेत्र"}
{"url": "https://hi.wikipedia.org/wiki?curid=431748", "text": "निरालम्ब स्वामी\n\nनिरालम्ब स्वामी (19 नवम्बर 1877 - 5 सितम्बर 1930) भारत के महान क्रांतिकारी थे जो बाद में योगी बन गये। उनका मूल नाम 'यतीन्द्रनाथ बनर्जी' था।\n", "id": "431748", "title": "निरालम्ब स्वामी"}
{"url": "https://hi.wikipedia.org/wiki?curid=431751", "text": "काली घटा (1980 फ़िल्म)\n\nकाली घटा (अंग्रेजी: Black cloud) में वेद राही लिखित, निर्मित एवं निर्देशित हिन्दी भाषा की फिल्म है। इस रूमानी एवं रोमांचक फिल्म के प्रमुख कलाकार शशि कपूर एवं रेखा तथा सहायक कलाकार नासिर हुसैन, ए के हंगल, डैनी डेंज़ोंग्पा, जगदीप, अरुणा ईरानी एवं ललिता पवार है| इसमें संगीत लक्ष्मीकांत-प्यारेलाल ने दिया तथा गीतकार आनंद बख्शी है|\n\n\nसभी गीत के गीतकार आनंद बख्शी तथा संगीतकार लक्ष्मीकांत-प्यारेलाल है|\n", "id": "431751", "title": "काली घटा (1980 फ़िल्म)"}
{"url": "https://hi.wikipedia.org/wiki?curid=431754", "text": "फ़्रांस का इतिहास\n\nफ्रांस का प्राचीन नाम 'गॉल' था। यहाँ अनेक जंगली जनजातियों के लोग, मुख्य रूप से, केल्टिक लोग, निवास करते थे। सन्‌ 57-51 ई.पू. में जूलियस सीजर ने उन्हें परास्त कर रोमन साम्राज्य में मिला लिया। वहाँ शीघ्र ही रोमन सभ्यता का प्रसार हो गया। प्रथम शताब्दी के बाद कुछ ही वर्षों में ईसाई धर्म का प्रचार तेजी से आरंभ हो गया और केल्टिक बोलियों का स्थान लातीनी भाषा ने ले लिया। पाँचवीं शती में जर्मन जातियों ने उसपर अक्रमण किया। उत्तर में फ्रैंक लोग बस गए। इन्हीं का एक नेता क्लोविस था जिसने सन्‌ 486 में अन्य लोगों को हरा कर अपना राज्य स्थापित किया और 496 ई. में ईसाई धर्म में अभिषिक्त हो गया। उसके उत्तराधिकारियों के समय देश में पुन: अराजकता फैल गई। तब सन्‌ 732 में चार्ल्स मार्टेल ने विद्रोहियों का दमन कर शांति और एकता स्थापित की। उसके उत्तराधिकारी पेपिन की मृत्यु (768 ई. में) होने के बाद पेपिन का पुत्र शार्लमान गद्दी पर बैठा। उसने आसपास के क्षेत्रों को जीतकर राज्य का विस्तार बहुत बढ़ा दिया, यहाँ तक कि सन्‌ 800 ई. में पोप ने उसे पश्चिमी राज्यों का सम्राट् घोषित किया।\n\nशार्लमान के उत्तराधिकारी अयोग्य साबित हुए जिससे साम्राज्य विखंडित होने लगा और उत्तर से नार्समॅन लोगों के हमले शुरू हो गए। ये लोग नार्मंडी में बस गए। सन्‌ 987 में शासनसूत्र ह्यूकैपेट के हाथ में आया किंतु कुछ समय तक उसका राज्य पेरिस नगर के आस पास के क्षेत्र तक ही सीमित रहा। इधर उधर कई सामंतों का बोलबाला था जो यथेष्ट शक्तिशाली थे। 13वीं शताब्दी तक राजा की शक्ति में क्रमश: वृद्धि होती गई किंतु इस बीच शतवर्षीय युद्ध (1337-1453) के कारण इसमें समय समय पर बाधाएँ भी उपस्थित होती रहीं। जोन ऑफ आर्क नामक देशभक्त महिला ने राजा और उसके सैनिकों में जो उत्साह और स्फूर्ति भर दी थी, उससे सातवें चार्ल्स की मृत्यु (1461) तक फ्रांस की भूमि पर से अंग्रेजी आधिपत्य समाप्त हो गया। फिर लूई 11वें के शासनकाल में (1461-83 ई.) सामंतों का भी दमन कर दिया गया और वर्गंडी फ्रांस में मिला लिया गया।\n\nआठवें चार्ल्स (1483-89) तथा 12वें लूई (1489-1515) के शासनकाल में इटली के विरुद्ध कई लड़ाइयाँ लड़ी गईं जिनका सिलसिला आगे भी जारी रहा। परिणामस्वरूप पश्चिमी यूरोप में शक्तिवृद्धि के लिए स्पेन के साथ कशमकश आरंभ हो गई। जब फ्रांस में प्रोटेस्टैट धर्म का जोर बढ़ने लगा कई फ्रेंच सरदारों ने राजनीतिक उद्देश्य से उसे अपना लिया जिससे गृहयुद्ध की आग भड़क उठी। फ्रेंच राजतंत्र स्वदेश में तो सामान्यत: प्रोटेस्टैट विचारों का दमन करना चाहता था किंतु बाहर स्पेन की ताकत न बढ़ने देने के उद्देश्य से प्रोटेस्टैटों का समर्थन करता था। नवें चार्ल्स (1560-74) तथा तृतीय हेनरी (1574-89) के राज्यकाल में गृहयुद्धों के कारण फ्रांस को बड़ी क्षति पहुँची। पेरिस, कैथालिक मत का गढ़ बना रहा। सन्‌ 1572 में हजारों प्रोटेस्टैट सेंट बार्थोलोम्यू में मार डाले गए। निदान चतुर्थ हेनरी (1589-1610) ने देश में शांति स्थापित की, धार्मिक सहिष्णुता की घोषणा की और राजा की स्थिति सुदृढ़ बना दी। एक कैथालिक द्वारा उसकी हत्या हो जाने पर उसका पुत्र 13वाँ लूई गद्दी पर बैठा। उसके मंत्री रीशल्यू ने राजा की और राज्य की शक्ति बढ़ाने का काम जारी रखा। तीसवर्षीय युद्ध में शरीक होकर उसने फ्रांस के लिए अलसेस का क्षेत्र प्राप्त किया और उसे यूरोप का प्रमुख राज्य बना दिया। 13वें लूई की मृत्यु के बाद उसका पुत्र 14वाँ लूई (1638-1715) पाँच वर्ष की अवस्था में फ्रांस का शासक बना (1643)। उसका शासन वस्तुत: बालिग होने पर 1661 ई. में प्रारंभ हुआ। शुरू में उसने ऊपरी टीमटाम में बहुत रुपया फूँक दिया, जब उसने वर्साय के प्रसिद्ध राजप्रासाद का निर्माण कराया। वृद्धावस्था में उसका स्वेच्छाचार बढ़ता गया। उसने विदेशों से युद्ध छेड़ते रहने की नीति अपनाई जिससे देश की सैनिक शक्ति और आर्थिक स्थिति को क्षति पहुँची तथा विदेशी उपनिवेश भी उससे छिन गए। उसके उत्तराधिकारियों 15वें लूई (1715-74) तथा 16वें लूई (1774-93) के समय में भी राजकोष का अपव्यय बढ़ता गया। जनता में असंतोष फैलने लगा जिसे वालटेयर तथा रूसो की रचनाओं से प्रोत्साहन मिला।\n\nजब राष्ट्रीय ऋण बहुत बढ़ गया तब लूई 16वें को विवश होकर स्टेट्स-जनरल की बैठक बुलानी पड़ी। सामान्य जनता के प्रतिनिधियों ने अपनी सभा अलग बुलाई और उसे ही राष्ट्रसभा घोषित किया। यहीं से फ्रांसीसी क्रांति की शुरुआत हुई। सितंबर, 1792 में प्रथम फ्रेंच गणतंत्र उद्घोषित हुआ और 21 जनवरी 1793, को लूई 16वें को फाँसी दे दी गई। बाहरी राज्यों के हस्तक्षेप के कारण फ्रांस को युद्धसंलग्न होना पड़ा। अंत में सत्ता नैपोलियन के हाथ में आई, जिसने कुछ समय बाद 1804 में अपने को फ्रांस का सम्राट् घोषित किया। वाटरलू की लड़ाई (1815 ई.) के बाद शासन फिर बूरबों राजवंश के हाथ में आ गया। दसवें चार्ल्स ने जब 1830 ई. में नियंत्रित राजतंत्र के स्थान में निरंकुश शासन स्थापित करने की चेष्टा की, तो तीन दिन की क्रांति के बाद उसे हटाकर लूई फिलिप के हाथ में शासन दे दिया गया। सन्‌ 1848 में वह भी सिंहासनच्युत कर दिया गया और फ्रांस में द्वितीय गणतंत्र की स्थापना हुई। यह गणतंत्र अल्पस्थायी ही हुआ। उसके अध्यक्ष लूई नैपोलियन ने 1852 में राज्यविप्लव द्वारा अपने आपको तृतीय नैपोलियन के रूप में सम्राट् घोषित करने में सफलता प्राप्त कर ली। उसकी आक्रामक नीति के परिणामस्वरूप प्रशा से युद्ध छिड़ गया (1870-71), जिसमें फ्रांस को गहरी शिकस्त उठानी पड़ी। तृतीय नैपोलियन का पतन हो गया और तीसरे गणतंत्र की स्थापना की बुनियाद पड़ी।\n\nतृतीय गणतंत्र का संविधान सन्‌ 1875 में स्वीकृत हुआ। इसने राज्य को चर्च के प्रभाव से पृथक्‌ रखने का वचन दिया और सार्वजनिक पुरुष मताधिकार के आधार पर चुनाव कराया। संविधान का एक बड़ा दोष यह था कि राष्ट्रपति मात्र कठपुतली जैसा था और कार्यपालिका भी शक्तिहीन थी। इसी से एक मंत्रिमंडल के बाद दूसरा मंत्रिमंडल बनता था और अत्यंत प्रभावशाली अवर सदन द्वारा पृथक्‌ कर दिया जाता था। फिर भी गणतंत्र ने दृढ़तापूर्वक उस स्थिति का सामना किया जो वामपंथियों और दक्षिणपंथियों के पारस्परिक झगड़ों के कारण उत्पन्न होती जा रही थी। इस समय तक एशिया तथा अफ्रीका के कतिपय क्षेत्रों पर फ्रांस का आधिपत्य स्थापित हो चुका था और प्रभाव तथा राज्यविस्तार की दृष्टि से उसका स्थान ब्रिटेन के बाद दूसरा था।\n\nप्रथम महायुद्ध (1914-18) में फ्रांस को ब्रिटेन तथा अमरीका के साथ मिलकर जर्मनी, आस्ट्रिया तथा तुर्की से युद्ध में संलग्न होना पड़ा। विजय के परिणामस्वरूप यद्यपि अलसेस तथा लोरेन का औद्योगिक क्षेत्र पुन: फ्रांस को मिल गया, फिर भी लड़ाई मुख्यत: फ्रेंच भूमि पर ही लड़ी गई थी, इसलिए उसकी इतनी अधिक बर्वादी हुई कि वर्षों तक उसकी आर्थिक अवस्था सुधर न सकी। फरवरी, 1934 में दक्षिणपंथियों द्वारा किए गए व्यापक उपद्रवों के कारण वामपंथियों को अपनी ताकत बढ़ाने का अवसर मिल गया। सन्‌ 1936 के चुनाव में उन्हें सफलता मिली, जिससे लियाँ ब्लुम के नेतृत्व में तथाकथित 'जनता की सरकार' स्थापित की जा सकी। ब्लुम ने युद्ध का सामान तैयार करनेवाले कितने ही उद्योगों का राष्ट्रीयकरण कर दिया और कारखानों में 40 घंटे का सप्ताह अनिवार्य कर दिया। अनुदार या रूढ़िवादी दलों का विरोध बढ़ जाने पर ब्लुम को पदत्याग कर देना पड़ा। एड्डअर्ड दलादिए के नेतृत्व में सन्‌ 1938 में जो नई सरकार बनी उसका समर्थन, हिटलरी कारनामों से आसन्न संकट के कारण वामपंथियों ने भी किया। सितंबर, 1939 में ब्रिटेन के साथ साथ फ्रांस ने भी जर्मनी से युद्ध की घोषणा कर दी। 1940 की गर्मियों में जब जर्मन सेना ने बेल्जियम को ध्वस्त करते हुए पेरिस की ओर अग्रगमन किया तो मार्शल पेताँ की सरकार ने जर्मनी से संधि कर ली। फिर भी फ्रांस के बाहर जर्मनों का विरोध जारी रहा और जनरल डी गॉल के नेतृत्व में अस्थायी सरकार की स्थापना की गई। पेरिस की उन्मुक्ति के बाद डी गॉल की सरकार एलजीयर्स से उठकर पैरिस चली गई और ब्रिटेन, अमरीका आदि ने सरकारी तौर से उसे मान्यता प्रदान कर दी।\n\nयुद्ध समाप्त होने पर यद्यपि फ्रांस की आर्थिक स्थिति जर्जर हो चुकी थी, फिर भी सक्रिय उद्योग एवं अमरीका की सहायता से उसमें काफी सुधार हो गया। कार्यपालिका के अधिकारों के संबंध में मतभेद हो जाने से 1946 में डी गॉल ने पदत्याग कर दिया। दिसंबर में जो चतुर्थ गणतंत्र स्थापित हुआ, उसमें वही सब कमजोरियाँ थीं जो तृतीय गणतंत्र में थीं। सारा अधिकार राष्ट्रसभा के हाथ में केंद्रित था और विविध राजनीतिक दलों में एकता न हो सकने के कारण कोई भी मंत्रिमंडल स्थायित्व प्राप्त करने में असमर्थ रहा। इसी बीच उत्तर अफ्रीका तथा हिंदचीन में फ्रेंच शासन के विरुद्ध विद्रोह की व्यापकता बढ़ती गई। तब जनरल डी गॉल को पुन: प्रधान मंत्री के पद पर प्रतिष्ठित किया गया। नया संविधान बनाया गया जिसमें कार्यपालिका एवं राष्ट्रपति के हाथ मजबूत करने के लिए विशिष्ट अधिकार दिए गए। मतदाताओं ने अत्यधिक बहुमत से इसका समर्थन किया। नए चुनाव के बाद दिसंबर 1958 में डी गोल के नेतृत्व में पाँचवें गणतंत्र की स्थापना हुई। सन्‌ 1961 तक फ्रांस ने अपने अधीनस्थ कितने ही देशों को स्वतंत्र कर दिया। वे अब संयुक्त राष्ट्रसंघ के सदस्य बन गए हैं। \n\n\n", "id": "431754", "title": "फ़्रांस का इतिहास"}
{"url": "https://hi.wikipedia.org/wiki?curid=431759", "text": "हेल-बॉप धूमकेतु\n\nहेल-बॉप धूमकेतु (औपचारिक नाम C/1995 O1) कई दशकों में देखा गया सबसे चमकदार, २०वीं सदी का सबसे अधिक अवलोकित किया गया और नग्न आँखों से रिकार्ड १८ महीने तक देखा गया धूमकेतु है | हेल-बॉप धूमकेतु २३ जुलाई १९९५ में सूर्य से वृहत दूरी पर खोजा गया था, उम्मीद है कि जब यह पृथ्वी के करीब से होकर गुजरेगा तब यह काफी चमकदार होगा | हालांकि किसी भी कोण से सटीकता के साथ धूमकेतु कि चमक की भविष्यवाणी करना बहुत मुश्किल है |\n", "id": "431759", "title": "हेल-बॉप धूमकेतु"}
{"url": "https://hi.wikipedia.org/wiki?curid=431763", "text": "यूनान का इतिहास\n\nयूनान के इतिहास से आशय आधुनिक यूनान के अन्दर आने वाले क्षेत्रों का इतिहास से होने के अलावा इसका आशय यूनानी लोगों तथा उनके द्वारा शासित प्रदेशों के इतिहास से है। यूनानी लोगों के वास का क्षेत्र अलग-अलग काल में भिन्न-भिन्न रहा है, इस कारण यूनान का इतिहास भी इस मामले में परिवर्ती है कि किस युग में किस क्षेत्र क्षेत्र को 'यूनान' कहा जाय। \n\nयूनान की मुख्य भूमि और उसके द्वीप लगभग 4000 वर्ष ईसा पूर्व बस चुके थे। ई.पू. दूसरी सहस्त्राब्दी तक ईजियाई सभ्यता थी जहाँ से लोगों के मिस्र और एशिया माइनर से संबंध सुगम थे। लगभग 17वीं शताब्दी ई.पू. में बाल्कन क्षेत्र की ओर से ग्रीस और पेलोपोनसस्‌ पर आक्रमण हुए। सभी आक्रमणकारी जातियाँ- एकियाई, आर्केडी, इपोलियन, अपोली और आयोनी- ग्रीक भाषाओं से परिचित थीं। ई.पू. 1500 वर्ष तक मिनोई प्रभाव में एकियाई जाति ने ग्रीस से सभ्यता का विकास किया। माइसीनी युग, हीरो युग और होमर युग भी इस काल के नाम हैं। कहा जाता है कि ट्रोजन युद्ध, जिसकी कथा को लेकर होमर ने अपने विश्वप्रसिद्ध काव्य 'इलियड और ओडिसी' लिखे, एकियाई तथा अन्य ग्रीसवासियों के बीच ई.पू. 12वीं शती में लड़ा गया था। ई.पू. 1100 में डोरियाई जाति ने ग्रीस पर आक्रमण कर पुरानी सभ्यता नष्ट कर दी और अपना केंद्र पेलोपोनेसस्‌ बनाया। एकियाई लोगों में से कुछ उत्तरी पश्चिमी यूरोप की ओर भागे, कुछ ने दासवृत्ति अपना ली। आयोनी और अपोली, ईजियाई द्वीपसमूह और एशिया माइनर की ओर चले गए। ई.पू. 1000 तक संपूर्ण ईजियाई क्षेत्र में ग्रीक भाषी लोग बस चुके थे।\n\n1000-499 ई.पू. में मुख्य रूप से ग्रीक नगर-राज्यों की स्थापना हुई और जातिभेद चेतना का प्रादुर्भाव हुआ। प्रांरभिक हेलेनिक राज्यों का शासन राजाओं द्वारा होता था। शनै: शनै: राजतंत्र में परिवर्तित हुआ। कुलीनतंत्र में राजनीतिक समानता प्राय: नहीं थी। लगभग 650 ई.पू. में सामाजिक और राजनतिक संघर्षों ने इस कुलीन तंत्र को उखाड़ फेंका और अधिनायकवादी शासन की स्थापना हुई। केवल स्पार्टी में ही कुलीन तंत्र बन सका। कुछ अधिनायकवादी शासकों ने अवश्य ही कला, साहित्य, व्यापार और उद्योग की उन्नति की, किंतु जब अधिनायकवाद जनपीड़न की स्थिति में पहुँचा तो उसका भी अस्तित्व ई.पू. 500 तक मिट गया। ई.पू. 750-500 तक व्यापारिक और राजनीतिक कारणों से इटली तथा सिसली के कई भागों में ग्रीकों ने उपनिवेश बसाए। इनके उपनिवेश व्यापार के प्रसार की दृष्टि से स्पेन और फ्रांस तक भी फैले। कुछ दिन तक ग्रीकों का प्रसार मिस्त्र की ओर रुका रहकर, किन्तु लगभग 7वीं शताब्दी ई.पू. में व्यापार की समस्य से सुगम हो गया। वहाँ ग्रीकों ने 'नाक्रेतिस' नगर बसाया। इसके बाद थ्रोस आदि अनेक स्थानों पर उपनिवेश बसे। ये उपनिवेश अपने मुख्य राज्य से केवल भावात्मक संबंध रखते हुए, राजनीतिक रूप से स्वतंत्र थे। केवल कुछ, जैसे एपिडाम्नस, पेलोपोनिया, अंब्रासिय आदि कोरिंथ के उपनिवेश, राजनीतिक रूप से स्वतंत्र नहीं थे। सिराक्यूज़ और बैजंटियम अत्यंत संपन्न उपनिवेशों में थे। समान्य धार्मिक भावना के कारण इन सारे उपनिवेशों में एकता कायम रही। डेल्फी में अपोलो ग्रीकों का मुख्य धार्मिक केंद्र था। वस्तुत: 7वीं और 6ठी शती ई.पू. का काल सांस्कृतिक विकास और बौद्धिक जागरण का काल था।\n\n500 ई.पू. तक स्पार्टा और एथेंस ग्रीस के दो बड़े नगरराज्य बने। स्पार्टा का शासन प्राचीन परिपाटीवाले कुलीनों के हाथ में था। एथेंस के शासक मध्यवर्गीय और प्रजातांत्रिक थे। ई.पू. 7वीं शताब्दी तक स्पार्टा में संस्कृति, काव्य और कला की प्रचुर उन्नति हुई, किंतु वहाँ की शासनपद्धति अत्यंत कठोर थी। शिशु के उत्पन्न होते ही, राज्य उसे अपने संरक्षण में ले लेता था और उसे युद्ध की शिक्षा दी जाती थी। लाइकर्गस स्पार्टा का संविधान निर्माता था। शासनसूत्र के संचालन के लिये दो सदन होते थे, जिनके अध्यक्ष दो राजा होते थे। अंतिम निर्णय का अधिकार निम्न सदन को था। पाँच न्यायाधीशों (एफर)द्वारा कार्यकारिणी समिति, न्याय और अनुशासन का संचालन होता था। वे राजाओं की गतिविधि पर भी नियंत्रण रखते थे। सैनिक शक्ति द्वारा स्पार्टा ने पेलीपोनेसस्‌ के संपूर्ण नगर अपने अधिकार में कर लिए और पेलोपोनेशियाई संघ के नेता के रूप में इस नगर ने अधिकृत नगरराज्यों को भी कुलीन तंत्र स्वीकार करने को बाध्य किया।\n\nई.पू. 683 में एथेंस से राजतंत्र का समूलोच्छेदन हुआ। 'सोलन पिसिस्ट्राटस' ने कुछ सीमा तक जनमत का सम्मान किया, इसके बाद इसागोरस (अभिजाततंत्रवादी) और क्लेइस्थेनीज (जनतंत्रवादी) के नेतृत्व में संघर्ष के बाद जनतांत्रिक पद्धति की विजय हुई। स्पार्टा ने एथेंस के प्रजातंत्र को उखाड़ फेंकने के अनेक प्रयत्न किए, किंतु एथेंस ज्यों का त्यों रहा। (दे.एथेंस)\n\n499-638 ई.पू. में फारस से युद्ध और नगरराज्यों में परस्पर संघर्ष आदि प्रमुख घटनाएँ हुईं। ग्रीस के कई नगरराज्यों ने इस स्थिति में अपना स्थान बहुत प्रभावशाली बना लिया।\n\nएशिया माइनर और कुछ द्वीपों के नगर लीडिया के सम्राट् क्रिसस के प्रभाव में आ गए थे। वह हेलेनिक संस्कृति का पोषक और एक उदार शासक था। उसने नगरवासियों की आर्थिक और बौद्धिक उन्नति में योग दिया। 546 ई.पू. में फारस के तत्कालीन भ्रासट साइरस ने क्रिसस के अधिकार से सारे ग्रीक नगर छीन लिए। 512 ई.पू. में उसका उत्तराधिकारी दारायुश (Darius) एशिया माइनर के अन्य नगरों को जीतता हुआ ग्रीस के निकट तक चढ़ आया। लेकिन एरिट्रीया और एटिका (अत्तिका) को जीतने के पश्चात्‌ एथेंस की सेना से मराथन के युद्ध में पराजित हुआ।\n\nलगभग 480 ई.पू. में पारसी सम्राट् जरक्सीज ने पुन: ग्रीस पर आक्रमण किया। (देखिये, 'ईरान का इतिहास') एथंस, स्पार्टा और पेलोपोनेशियाई संघ के संयुक्त प्रतिरोध के बावजूद भी ग्रीस हार गया। किंतु ग्रीस की जलसेना से फारस की सेनाओं को पीछे लौटने को बाध्य किया। एक वर्ष पश्चात्‌ 479 ई.पू. में ग्रीकों ने प्रत्याक्रमणकर फारस की सारी सेनाओं को पीछ्र खदेड़ दिया। यह युद्ध दीर्घकाल तक चलता रहा। इसकी समाप्ति चतुर्थ शती ई.पू. में सिकंदर की फारस पर विजय के साथ हुई।\n\nइस समय तक एथेंस नगर ग्रीक सभ्यता का केंद्र बन चुका था। आयोनी ग्रीकों ने स्पार्टा के अधिकार से मुक्त होकर एथेंस का नेतृत्व स्वीकार किया। 461 ई.पू. में पेरिक्लीज ने जनतंत्र को बढ़ावा दिया। किंतु यह जनतंत्र भी मूल यूनानी जनता के लिये सीमित था। शेष लोग दासों की कोटि में रखे जाते थे। पेरिक्लीज के नेतृत्वकाल में एथेंस की राजनतिक और आर्थिक स्थिति सुदृढ़ हो गई।\n\nस्पार्टा और एथेंस के विचारों में बहुत भेद था। एथेंस मूलत: व्यापारिक शक्तिसंचय की प्रवृत्तिवाला उपनिवेशवादीसाम्राज्यवादी राज्य था और स्पार्टा ग्रीस के सभी नगरराज्यों का राजनीतिक नेतृत्व चाहता था। फलत: नेतृत्व के लिये इन दोनों तथा इनसे सबंधित नगरराज्यों में युद्ध छिड़ गया। युद्ध 10 वर्ष से भी अधिक समय तक चला। दोनों ओर धन जन की अपार हानि हुई। 421 ई.पू. में कुछ काल के लिये शांतिसंधि हुई, किंतु तीन वर्ष बाद दोनों पक्षों में पुन: युद्ध हुआ। इस बार एथेंस की भंयकर पराजय हुई, यहाँ तक कि उसका अस्तित्व भी महत्वहीन हो गया। कोरिंथ और थीबीज जैसे नगरराज्य स्पार्टा से मिल गए। कुछ समय बाद स्पार्टा की नीति से क्षुब्ध होकर कोरिंथ, थीबीज और अर्गसि ने एथेंस से मिलकर स्पार्टा के विरुद्ध संधि की। किंतु स्पार्टा के फारस से संधि करने के फलस्वरूप एथेंस की संधि भंग हो गई और एशिया माइनर के ग्रीक नगर फारस के अधिकार में चले गए। 371 ई.पू. में स्पार्टा ने थीबीज के विरुद्ध युद्ध छेड़ा, किंतु उसमें स्पार्टा की हार हुई और उसका नेतृत्व ग्रीक इतिहास से मिट गया। अब थीबीज की शक्ति बढ़ने लगी थी। उसने भी अन्य नगरों के प्रति कठोर नीति से काम लिया। इस बार स्पार्टा और एथेंस के बीच संधि हुई। 362 ई.पू. के बाद थीबीज का महत्व समाप्त सा हो गया।\n\nयुद्ध और अशांति के वातावरण में भी ई.पू. 5वीं शताब्दी में एथेंस के नेतृत्व में ग्रीस में कला और साहित्य की प्रशंसनीय उन्नति हुई। पाथेंनान, प्रोलिया और हेफिस्टस के मंदिर आदि समृद्ध वास्तुकला के उत्कृष्ट नमूने उसी युग में प्रस्तुत हुए। (दे. ललित कला, 'यूनानी वास्तुकला') फिदियस, मिरन और पॉलीक्ट्सि आदि प्रसिद्ध वास्तुकलाकार थे। चिकित्साजगत्‌ में हिपाक्रिटस के अन्वेषणों ने अनेक चिकित्साशास्त्रियों का मार्गदर्शन कराया। हिरैक्लिट्स, एंपिडाक्लीज और डिमाक्रिट्स (दिमोक्रितस) आदि दार्शनिकों ने तत्वचिंतन में महत्वपूर्ण योग दिया। शताब्दी के अंत में विश्व के महान्‌ दार्शनिक सुकरात का जन्म हुआ। क्रांतिकारी विचारों के कारण एथेंसवालों ने उन्हें 399 ई.पू. में विष दे दिया (दे. 'सुकरात')। हिरोडोटस को इतिहास का पिता कहा जाता है। थ्यूसीदाइदीज़ दूसरा महान्‌ इतिहासकार था, उसने पेलोपोनेशियन युद्ध का विस्तृत वृत्तांत प्रामाणिक रूप से लिखा। एक्लिज, सोफोक्लीज, यूरीपिदीज और अरिस्ताफेनीज के दु:खांत और सुखांत नाटक इसी समय लिखे गए (दे. 'ग्रीक भाषा और साहित्य')। पिंडार और बकाइलिदीज ने राष्ट्रनायकों की प्रशस्ति में काव्यग्रंथ लिखे। इस युग में एथेंस नि:संदेह ग्रीस में कला और साहित्य का नेता था।\n\nप्राचीन ग्रीस के इतिहास में, मुख्यत: एथेंस के इतिहास में दासप्रथा उल्लेखनीय है। इस संदर्भ में प्रजातांत्रिक पद्धति और दूसरी शासनपद्धतियों में विशेष भेद नहीं था। वर्तमान राजनीतिक सिद्धांत में 'श्रम के महत्व' को मुख्य स्थान प्राप्त हैं। प्राचीन सिद्धान्तों में 'श्रम' राजनीतिक अधिकारों की अयोग्यता का परिचायक था। कृछ काल तक तो हस्तकलाविदों की भी दासों की कोटि में रखा गया था। फिर भी अन्यराज्यों की अपेक्षा एथेंस में दासों की स्थिति अच्छी थी। एथेंस में इनके प्रति कुछ न्याय भी था (दे. 'दास और दासप्रथा था')\n\nइसी समय उत्तर ग्रीस में मकदूनिया नाम का एक शक्तिशाली राज्य उभर रहा था। ई.पू. 359 में फिलिप वहाँ का सम्राट् हुआ (दे. फिलिप द्वितीय)। अन्य ग्रीकी नगरराज्यों से मकदूनिया विजयी हुआ। कोरिंथ और थीबीज सैनिक अड्डे बन गए। फिलिपकी हत्या के बाद उसका पुत्र सिकंदर महान्‌ मकदूनिया का सम्राट् हुआ।\n\nसिकंदर ने सारे बिखरे हुए ग्रीस को अपने झंडे के नीचे एकत्र कर लिया (दे. 'सिकंदर।') यह अन्य राज्यों की जीतता हुआ पंजाब (भारत) आकर लौट गया। 323 ई.पू. में बैबिलोन (बाबुल) में उसी मृत्यु हुई। वह संपूर्ण विश्व में एक राज्य और एक संस्कृति देखने का इच्छुक था। पर सिकंदर की मृत्यु पर उसका विस्तृत साम्राज्य छिन्न भिन्न हो गया। संघर्षो की लंबी श्रृखंला में तीन शक्तिशाली हेलेनी राज्य- ऐंटोगोनस्‌ के नेतृत्व में मकदूनिया, सेल्यूकिदों के नेतृत्व में एशिया माइनर तथा सीरिया और तोल्मियों के नेतृत्व में मिस्त्र उदित हुए। ई.पू. दूसरी शताब्दी ईसा पूर्व में एपिसर के सम्राट् पाइसर ने रोमनों के विरुद्ध इटली पर आक्रमण किया। मकदूनिया के सम्राट् फिलिप ने इस युद्ध में हस्तक्षेप किया था। इस घटना को प्रथम मकदूनियाई युद्ध कहा जाता है। द्वितीय मकदूनियाई युद्ध (201-197 ई.पू.) में फिलिप की पराजय हुई। ग्रीस के अन्य राज्य रोमनों ने फिलिप के अधिकार से मुक्त करवा दिए। ई.पू. 192 से 189 तक स्थिति बदल गई। इतालियों और रोमनों के बीच युद्ध में फिलिप ने रोमनों का साथ दिया। किंतु परिस्थितियाँ इस प्रकार उत्पन्न होती गईं कि मकदूनियाँ ने दो युद्ध और लड़े। ई.पू. 146 में यह रोम से भी पराजित हुआ। रोम से सारे ग्रीस को केंद्रित कर मकदूनिया में शासक नियुक्त किया।\n\nरोम ने ग्रीस और मकदूनिया पर आधिपत्य के साथ सिकंदर द्वारा विजित पूर्वी प्रदेशों पर भी अधिकार जमा लिया। एथेंस में कला और संस्कृति की उन्नति रोमनों के काल में ज्यों की त्यों रही। जस्तिनियन ने एथेंस के बौद्धिक उन्नयन में हस्तक्षेप कर सिकंदरिया को दार्शनिक शिक्षाओं का केंद्र बनाया। इससे रोम ने भी ग्रीस कला और संस्कृति से बहुत कुछ लिया। कुस्तुंतुनिया राजधानी बनी। थिडोसियस की मृत्यु के पश्चात्‌ पूरा साम्राज्य दो भागों में बँटा। पश्चिमी ग्रीस के पतन (176) के पश्चात्‌ पूर्वार्ध भाग बैजंटाइन साम्राज्य के नाम से प्रसिद्ध हुआ। किंतु जब मुसलमानों ने कुस्तुंतुनिया पर अधिकार किया तो यह राज्य भी समाप्त हो गया।\n\nयह राज्य नौकरशाही से आरंभ हुआ। इस साम्राज्य का पूरा इतिहास, अपनी रक्षा के लिये बाल्कन, दक्षिणी इटली और एशिया माइनर से हुए युद्धों का इतिहास है। विजीगोथिक, गोथिक (दे. गोथ) और बल्गोरियन जातियों के भी आक्रमण हुए। सम्राट् जस्तिनियन ने उस भूमि को पुन: प्राप्त करने का प्रयत्न किया। आगे चलकर धार्मिक मतभेदों के कारण सन्‌ 800 में, जबकि चार्लमैन रोम का सम्राट् हुआ, कुस्तुंतुनिया और रोम अलग अलग हो गए (दे. रोम का इतिहास)। नवीं शताब्दी के अंत में सम्राट निकेफोरस फोकास द्वितीय और जोन जिमिसेस ने राज्य को किसी प्रकार बचाने की चेष्टा की (दे. 'बैजंटाइन साम्राज्य)।' इसके बाद सेलजुक तुर्को के आक्रमणों ने राज्य को अतिशय शक्तिहीन बना दिया। 13वीं शताब्दी से लेकर 15वीं शताब्दी के आरंभ तक इस साम्राज्य में बड़ी उथल पुथल हुई। अंत में आटोमन (उस्मानी) तुर्कों ने 1453 में कुस्तुंतुनिया पर अधिकार कर लिया। शनै: शनै: संपूर्ण ग्रीस पर उनका अधिकार हो गया (दे. 'तुर्क)।'\n\nफ्रांस की क्रांति और तुर्क शासन के क्रमिक पतन आदि की घटनाओं से और अन्य देशों में बसे ग्रीकी लोगों की समृद्धि से ग्रीस के नेताओं में तुर्कों से अपने देश को मुक्त कराने की इच्छा जगी। रूस, ब्रिटेन और फ्रांस के उत्साहित करने पर वहाँ की जनता ने तुर्को के विरुद्ध सन्‌ 1821 से 1829 तक संघर्ष कर ग्रीस को एक स्वतंत्र राष्ट्र बना लिया। बवारिया का राजकुमार आथो सन्‌ 1832 में ओटो प्रथम के नाम से सम्राट् बनाया गया। दो वर्ष पश्चात्‌ एथेंस नगर देश की राजधानी बना। सम्राट् ओटो की व्यक्तिगत नीतियों से क्षुब्ध होकर वहाँ की जनता ने सन्‌ 1843 में उसके विरुद्ध आंदोलन करके संसदीय परंपरा कायम की। 20 मार्च 1844 को जनतंत्रवादी ग्रीस का पहला संविधान बना। इसमें सम्राट् पद की पूर्णतया समाप्ति नहीं थी। डेनमार्क का राजकुमार विलियम जार्ज 1863 में ओटो का उत्तराधिकारी हुआ। दूसरी बार के बने संविधान में सारी राजनीतिक शक्ति सम्राट् के हाथ से निकलकर जन प्रतिनिधियों के हाथ में केंद्रित हो गई। 1869 में ब्रिटिश सरकार ने आयोनी द्वीपों को भी ग्रीस राज्य में मान लिया। 1897 में ग्रीस, क्रीट पर आधिपत्य जमाने के लोभ में टर्की से पराजित हुआ। कुछ बड़ी शक्तियों के हस्तक्षेप से क्रीट स्वायत्त शासन की इकाई बना और टर्की का आधिपत्य समाप्त हो गया। कुछ सैन्य अधिकारियों के ग्रीस की साम्राज्यवृद्धि की नीति के विरुद्ध विद्रोह को तत्कालीन प्रधान मंत्री एलूथीरिथस बेनीजेलास ने कुशलता से दबा दिया।\n\nप्रथम विश्वयुद्ध में ग्रीस तटस्थ रहा। सम्राट् अलेक्जंडर की मृत्यु (1920) के बाद संसदीय निर्वाचन में बेनीजेलास दल की हार हुई। 1922 में सम्राट् कांस्टैंटिन ने एशिया माइनर के अल्पसंख्यक ग्रीक नगरों को मुक्त कराने के लिये टर्की के विरुद्ध युद्ध किया, किंतु पराजित हुआ। बाद में परस्पर नगरों की अदला बदली हो गई। बेनीजेलास दल के आंदोलन ने 1924 से 1935 तक जनतंत्र कायम रखा किंतु 1935 में पुन: राजशाही की विजय हुई। 1936 में जनतांत्रिक पद्धति का समूलोच्छेदन हुआ और वाक्स्वातंत््रय, जनसभाओं और राजनीतिक संगठनों पर रोक लगा दी।\n\nद्वितीय विश्वयुद्ध के समय यहाँ भी राष्ट्रीय समाजवादी जर्मनी की तरह अधिनायकवाद था। दोनों विश्वयुद्धों के बीच ग्रीस बाल्कन राष्ट्रों में सहयोग के लिये सक्रिय था। 1930 में पहला बाल्कन सम्मेलन एथेंस में हुआ। 1940 में इटली को युद्धसंबंधी सुविधा न प्रदान करने पर इटली ने ग्रीस पर आक्रमण कर दिया। प्रारंभिक असफलताओं के बाद ग्रीस ने इटालियन सेनाओं को अल्बानिया में खदेड़ दिया और लगभग 20,000 सैनिक बंदी बना लिए। ग्रेट ब्रिटेन ने उसे अल्बानिया छोड़कर हट जाने के लिये बाध्य किया। जर्मनी ने ब्रिटेन और ग्रीस का संबंध देखकर ग्रीस को रौंद डाला और दो सप्ताह में क्रीट पर भी जर्मनी का झंडा फहरा गया।\n\nसन्‌ 1941 ओर उसके बाद ग्रीस में अनेक छोटे बड़े राजनीतिक संगठन हुए। इनमें बहुतों के पास कोई निश्चय कार्यक्रम नहीं था ब्रिटिश प्रतिनिधियों के साथ 1943 में राजनीतिक दलों के नेताओं ने तय किया कि स्वस्थ जनमत तैयार होने के पूर्व तक सत्ता के अधिकार के लिये सम्राट् की नियुक्ति होनी चाहिए। राजनीतिक संगठनों ने सम्राट् को अपना सहयोग दिया। किंतु आगे चलकर इन दोनों में सत्ता के लिये संघर्ष हुआ। संघर्ष के लंबे काल में ब्रिटिश सेनाओं को हस्तक्षेप करना पड़ा। शक्तिशाली दल 'नेशनल लिबरेशन फ्रंट' का भी प्रभाव बहुत क्षीण हो गया। फिर भी संघर्ष कम नहीं हुए। एथेंस में रक्तरंजित क्रांति हुई। अंततोगत्वा सोफोलिस के निर्देशन में सारे केंद्रीय गुटों की सम्मिलित सरकार बनी। मार्च, 1946 में आम चुनाव हुए, संसद् में अनदार दल का बहुमत हुआ। सम्राट् जार्ज द्वितीय की मृत्यु पर उसका भाई पाल प्रथम शासनाध्यक्ष हुआ। वह बहुत अंशों तक प्रभावशाली सिद्ध हुआ, यहाँ तक कि कुछ उदारदलीय भी उसके पक्ष में सम्मिलित हो गए। तत्कालीन ग्रीक सरकार के विरुद्ध 1947 में गृहयुद्ध छिड़ा। विद्रोही जनता सरकार का संगठन जनरल मारकास वाफिया दीस की अध्यक्षता में चाहती थी। इनकी अल्बानिया, यूनोस्लाविया और बल्गेरिया से सहायता मिलती थी। मार्च, 1948 में यह विद्रोह दबाया जा सका, किंतु इससे धन जन की अपार क्षति हुई।\n\nइस समय ग्रीस में औद्योगिक प्रगति कुछ अंशों में हुई, किंतु राजनीतिक और सामाजिक स्थिति निराशापूर्ण रही। सितंबर, 1947 से नवंबर, 1949 तक दस सरकारें बदलीं। पैपागस के नेतृत्व में रैली दल के बहुमत में आने पर कुछ जन अधिकारों में वृद्धि हुई और राजनीति में स्थिरता आई। संयुक्त राज्य अमरीका की सहायता में न्यूनता की गई। फिर भी देश की अच्छी हुई। रूसी गुट से निकलने के बाद यूगोस्लाविया से उसके संबंध अच्छे हुए। 1952 में टर्की के साथ ग्रीस नाटो (नॉर्थ एटलांटिक ट्रीटी आर्गेनाइजेशन) का सदस्य हुआ। फरवरी, 1953 में यूगोस्लाविया टर्की और ग्रीस में पारस्परिक सहयोग और सुरक्षा की संधि हुई। 1952 में ग्रीस और बल्गेरिया के बीच सीमाविवाद हुआ, किंतु ग्रीस ने अपनी आंतरिक राजनीति में साम्यवाद को कभी पनपने नहीं दिया। 1954 में एथेंस और साइप्रस में ब्रिटिश हस्तक्षेप के विरुद्ध विद्रोह भड़का। अंत में, ब्रिटिश हस्तक्षेप का मामला संयुक्त राष्ट्रसंघ में विचारार्थ पेश किया गया। 1959 में लंदन-ज्यूरिख समझौते के अनुसार साइप्रस समस्या के प्रस्ताव द्वारा तुर्की और ग्रीस के संबंधों में स्थिरता आई। नवंबर, 1962 में ग्रीस यूरोपीय सम्मिलित बाजार में शामिल हुआ। \n\n", "id": "431763", "title": "यूनान का इतिहास"}
{"url": "https://hi.wikipedia.org/wiki?curid=431767", "text": "राष्ट्रीय परीक्षण और अंशशोधन प्रयोगशाला प्रत्यायन बोर्ड\n\nराष्ट्रीय परीक्षण और अंशशोधन प्रयोगशाला प्रत्यायन बोर्ड (अंग्रेजी: National Accreditation Board for Testing and Calibration Laboratories; एनएबीएल), भारत सरकार के विज्ञान और प्रौद्योगिकी विभाग के अंतर्गत एक स्वायत्त निकाय है जिसका पंजीकरण संस्था पंजीकरण अधिनियम-1860 के तहत किया गया है।\nएनएबीएल को मुख्यत: सरकार, उद्योग संघों और उद्योगों को परीक्षण और अंशशोधन प्रयोगशालाओं की गुणवत्ता और तकनीकी क्षमता का आकलन किसी तीसरे पक्ष से करवाने की एक योजना उपलब्ध कराने के उद्देश्य के साथ स्थापित किया गया है। भारत सरकार ने एनएबीएल को परीक्षण और अंशशोधन प्रयोगशालाओं के एकमात्र प्रत्यायन निकाय के रूप में अधिकृत किया है।\n", "id": "431767", "title": "राष्ट्रीय परीक्षण और अंशशोधन प्रयोगशाला प्रत्यायन बोर्ड"}
{"url": "https://hi.wikipedia.org/wiki?curid=431771", "text": "संस्था पंजीकरण अधिनियम-1860\n\nभारतीय संस्था पंजीकरण अधिनियम-1860, भारत में ब्रिटिश राज के अंतर्गत अधिनियमित किया गया था। इस अधिनियम के अंतर्गत साहित्यिक, वैज्ञानिक, धर्मार्थ व कल्याणकारी संस्थाओं का पंजीकरण कराया या किया जा सकता है।\n\nइस अधिनियम के तहत, साहित्यिक, वैज्ञानिक, धर्मार्थ या सामाज कल्याण के उद्देश्य से जुड़े कोई भी सात व्यक्ति एक संस्था के बहिर्नियम के द्वारा एक संस्था गठित कर सकते थे। \n\nIndian Societies Registration Act\n\nOn-line Society Registration ", "id": "431771", "title": "संस्था पंजीकरण अधिनियम-1860"}
{"url": "https://hi.wikipedia.org/wiki?curid=431789", "text": "अकबर शाह II\n\nअकबर द्वितीय (22 अप्रैल 1760 - 28 सितंबर 1837) को भी \"अकबर शाह द्वितीय\" के रूप में जाना जाता है, भारत के अंतिम द्वितीय मुगल सम्राट थे। उन्होंने 1806-1837 तक शासन किया। वह शाह आलम द्वितीय के दूसरे पुत्र और बहादुर शाह ज़फ़र के पिता थे।\n", "id": "431789", "title": "अकबर शाह II"}
{"url": "https://hi.wikipedia.org/wiki?curid=431792", "text": "जल घड़ी\n\nजल घड़ी (water clock या clepsydra) एक समयमापक युक्ति है जिसमें समय मापन के लिये किसी द्रव के नियंत्रित प्रवाह का सहारा लिया जाता है। विभिन्न सभ्यताओं में इनका उपयोग प्राचीन काल से ही हो रहा था।\n\n", "id": "431792", "title": "जल घड़ी"}
{"url": "https://hi.wikipedia.org/wiki?curid=431808", "text": "पश्चिम की यात्रा\n\nपश्चिम की यात्रा (चीनी: 西遊記) चीनी साहित्य के चार महान प्राचीन उपन्यासों में से एक है। इसका प्रकाशन मिंग राजवंश के काल में सन् 1590 के दशक में बेनाम तरीक़े से हुआ था। बीसवी सदी में इसकी लिखाई और अन्य तथ्यों की जाँच करी गई और इसे लिखने का श्रेय वू चॅन्गॅन (吴承恩, 1500-1582) नामक लेखक को दिया गया। इसकी कहानी प्रसिद्ध बौद्ध भिक्षु ह्वेन त्सांग की भारत की यात्रा पर आधारित है।\n\nह्वेन त्सांग तंग राजवंश के काल के दौरान \"पश्चिमी क्षेत्रों\" (जिनमें भारत शामिल है) के दौरे पर बौद्ध सूत्र और ग्रन्थ लेने आये थे। इस उपन्यास में दिखाया गया है कि महात्मा बुद्ध के निर्देश पर गुआन यिन नामक बोधिसत्त्व (एक जागृत आत्मा) ने ह्वेन त्सांग को भारत से धार्मिक ग्रन्थ लाने का कार्य सौंपा। साथ ही उन्होंने ह्वेन त्सांग को शिष्यों के रूप में तीन रक्षक दिए: सुन वुकौंग (एक शक्तिशाली वानर), झू बाजिए (एक आधा इंसान - आधा सूअर जैसा प्राणी) और शा वुजिंग (एक भैंसे की प्रवृति वाला योद्धा)। इस उपन्यास का मुख्य पात्र सुन वुकौंग (वानर) है और कभी-कभी इस कहानी को \"बन्दर की कहानी\", \"बन्दर देव की कहानी\" या सिर्फ़ \"बन्दर\" भी कहा जाता है। बहुत से विद्वानों का मानना है कि सुन वुकौंग की प्रेरणा वास्तव में हनुमान के चरित्र से हुई है।\n\nइस उपन्यास का बहाव ऐसा है कि इसमें इन यात्रियों का भारत के निटक आते जाना जागृति और पुण्य के निकट आते जाने के समान दिखाया गया है।\n\n", "id": "431808", "title": "पश्चिम की यात्रा"}
{"url": "https://hi.wikipedia.org/wiki?curid=431812", "text": "अनुच्छेद\n\nअनुच्छेद (पैराग्राफ) किसी लेख या निबंध का वह विशिष्ट अंश है जिसमें किसी विषय से संबंधित किसी खास और प्रायः एक विचार भाव और सूचना का विवेचन किया जाता है। यदि अनुच्छेद किसी निबंध या अन्य विधा का हिस्सा हो तो वह अपने पूर्ववर्ती और परवर्ति अनुच्छेदों से संबद्ध होता है। वह एक सीमा तक अपने में पूर्ण भी होता है। आचार्य रामचंद्र शुक्ल ने लिखा था कि विचारात्मक निबंध में लेखक को अपने भाव या विचार दबा-दबाकर भरने चाहिए और एक अनुच्छेद का संबंध दूसरे से होना चाहिए। विचारों की शृंखला बनी रहनी चाहिए। उसमें 'पूर्वापर संबंध' रहना चाहिए।\n\nउदाहरण के लिये \"\"अध्ययन के लाभ\"\" विषय पर एक अनुच्छेद नीचे दिया गया है-\n\nअनुच्छेद के शाब्दिक अर्थ के अनुसार इसका किसी रचना का अंश होना अनिवार्य है, किन्तु आजकल स्वतंत्र रूपेण अनुच्छेद लेखन का अभ्यास भी कराया जाता है ताकि लेखन-कौशल की क्षमता विकसित हो सके।\n\nकिसी विषय पर थोड़े, किन्तु चुने हुए शब्दों में अपने विचार प्रकट करने के प्रयास को अनुछेद लेखन कहा जाता है। यह किसी लेख, निबंध या रचना का अंश भी हो सकता है किन्तु स्वयं में पूर्ण होना चाहिए। डॉ॰ किरण नन्दा के शब्दों में अनुच्छेद को यों परिभाषित किया जा सकता है-\nउक्त परिभाषा के आधार पर स्पष्ट है कि अनुच्छेद लेखन का कोई भी विषय हो सकता है, वह शब्द, वाक्य, सूत्र रूप में भी हो सकता है। उसका विस्तार स्वतंत्र रूप में प्रवाहमयी शैली में होना चाहिए तथा गद्य भाषा में अभिव्यक्त होना चाहिए। जब हम किसी विषय, विचार या शीर्षक को विस्तारपूर्वक लिखें कि एक अनुच्छेद तैयार हो जाए तो इसे 'अनुच्छेद लेखन' कहा जाता है।\n\n'अनुच्छेद-लेखन' और 'निबंध-लेखन' तथा 'पल्लवन लेखन' में अन्तर है। इनके पारस्परिक अंतर को समझ लेना आवश्यक है।\nदोनों विधाओं में लेखक अपने भावों एवं विचारों को विकसित करता है फिर भी दोनों में पर्याप्त अन्तर है।\n\nजाते हैं।\n\n\nदिए गए विषय पर लेखक अपने अर्जित ज्ञान, निजी अनुभूति तथा सशक्त भाषा के द्वारा अपने विचारों को अनुच्छेद के रूप में अभिव्यक्त करता है। एक अच्छे अनुच्छेद के लिए निम्न बातों को ध्यान में रखना चाहिए-\n\n\nभाषा तथा साहित्य को जोड़ने वाली संकल्पना को 'शैली' कहा जाता है। शैली को सहेतुक भाषा-पद्धति कहा जाता है। भाषा की प्रयुक्ति विशेष, विधा विशेष तथा प्रयोक्ता विशेष के अनुसार भाषा में जो विभिन्नताएँ दिखाई देती हैं, उन्हें भाषा की शैलियाँ कहा जाता है। अनुच्छेद लेखन मे प्रायः निम्नलिखित शैलियों का प्रयोग होता है-\n\n\nइनके अतिरिक्त लेखक अनेक प्रकार की शैलियों जैसे वर्णनात्मक, विवरणात्मक, विचारात्मक, सामान्य बोलचाल की शैली का प्रयोग कर सकता है। अपनी रूचि और विषय के अनुकूल शैली के प्रयोग से अनुच्छेद में सजीवता आ जाती है। वर्णन, विचार और भाव के अनुकूल शैली का प्रयोग होना चाहिए जिससे अनुच्छेद में यथेष्ट प्रवाह, रमणीयता आदि गुण समाविष्ट हो जाते हैं।\n\n\n", "id": "431812", "title": "अनुच्छेद"}
{"url": "https://hi.wikipedia.org/wiki?curid=431831", "text": "ख़ालसा\n\nखालसा सिख धर्म के विधिवत् दीक्षा प्राप्त अनुयायियों सामूहिक रूप है। खालसा पंथ की स्थापना गुरु गोबिन्द सिंह जी ने १६९९ को बैसाखी वाले दिन आनंदपुर साहिब में की | इस दिन उन्होंने सर्वप्रथम पाँच प्यारों को अमृतपान करवा कर खालसा बनाया तथा तत्पश्चात् उन पाँच प्यारों के हाथों से स्वयं भी अमृतपान किया। \n\nसतगुरु गोबिंद सिंह ने खालसा महिमा में खालसा को \"काल पुरख की फ़ौज\" पद से निवाजा है | तलवार और केश तो पहले ही सिखों के पास थे, गुरु गोबिंद सिंह ने \"खंडे बाटे की पाहुल\" तयार कर कछा, कड़ा और कंघा भी दिया | इसी दिन खालसे के नाम के पीछे \"सिंह\" लग गया | शारीरिक देख में खालसे की भिन्ता नजर आने लगी | पर खालसे ने आत्म ज्ञान नहीं छोड़ा, उस का प्रचार चलता रहा और आवश्यकता पड़ने पर तलवार भी चलती रही |\n\nसिख धर्म के ऊपर अन्य धर्मों और सरकारी नुमाईन्दो के वार लगातार बढ़ गए थे | सरकार को गलत खबरें दे कर इस्लाम धर्म के कट्टर अनुयायियों ने गुरु अर्जुन देव जी को मौत की सजा दिलवा दी | जब गुरु अर्जुन देव, को बहुत दुःख दे कर शहीद कर दिया गया तो गुरु हरगोबिन्द जी ने तलवार उठा ली | यह तलवार सिर्फ आत्म रक्षा और आम जनता की बेहतरी के लिए उठाई थी | गुरु हरगोबिन्द जी के जीवन में उन पर लगातार ४ हमले हुए और सतगुरु हरि राए पर भी एक हमला हुआ | गुरु हरि कृष्ण को भी बादशाह औरंगजेब ने अपना अनुयायी बनाने की कोशिश की |\n\nगुरु तेग़ बहादुर को सरकार ने मौत के घाट उतार दिया, क्योंकि वो हिन्दू ब्राह्मिणों के दुखों को देख कर सरकार से अपील करने गए थे | उसके बाद सरकारी अहलकारों ने गुरमत के बढते प्रचार व अनुयायियों की भारी संख्या को अपने धर्म के लिए खतरा समझना शुरु कर दिया और वो इसके विरुद्ध एकजुट हो गए। इस बीच गुरु गोबिंद सिंह ने कुछ बानियों की रचना की जिस में इस्लाम के खिलाफ सख्त टिप्पणियाँ थी।\n\nउपरोक्त परिस्थितयों तथा औरंगजेब और उसके नुमाइंदों के गैर-मुस्लिम जनता के प्रति अत्याचारी व्यवहार को देखते हुए धर्म की रक्षा हेतु जब गुरु गोबिंद सिंह ने सशस्त्र संघर्ष का निर्णय लिया तो उन्होंने ऐसे सिखों (शिष्यों) की तलाश की जो गुरमत विचारधारा को आगे बढाएं, दुखियों की मदद करें और ज़रुरत पढने पर अपना बलिदान देनें में भी पीछे ना हटें|\n\nजब कोई धर्म आगे बढ़ता है तो उसके बहुत आम दीखता है की उसके अनुयायी बहुत हैं, ज्यादातर तो देखा-देखी हो जाते हैं, कुछ शरधा में हो जाते हैं, कुछ अपने खुदगर्जी के कारन हो जाते हैं, असल अनुयायी तो होते ही गिने चुने हैं | इस बात का प्रमाण आनंदपुर में मिला | जब सतगुर गोबिंद सिंह ने तलवार निकल कर कहा की \"\"उन्हें एक सिर चाहिये\"\" | सब हक्के बक्के रह गए | कुछ तो मौके से ही खिसक गए | कुछ कहने लग पड़े गुरु पागल हो गया है | कुछ तमाशा देखने आए थे | कुछ माता गुजरी के पास भाग गए की देखो तुमहरा सपुत्र क्या खिचड़ी पका रहा है |\n\n१० हज़ार की भीड़ में से पहला हाथ भाई दया सिंह जी का था | गुरमत विचारधारा के पीछे वोह सिर कटवाने की शमता रखता था | गुरु साहिब उसको तम्बू में ले गए | वहाँ एक बकरे की गर्दन काटी | खून तम्बू से बहर निकलता दिखाई दिया | जनता में डर और बढ़ गया | तब भी हिमत दिखा कर धर्म सिंह, हिम्मत सिंह, मोहकम सिंह, साहिब सिंह ने अपना सीस कटवाना स्वीकार किया | गुरु साहिब बकरे झटकते रहे |\n\nपाँचों को फिर तम्बू से बहर निकला और खंडे बाटे की पाहुल तयार की |\n\nखंडा बाटा, जंत्र मंत्र और तंत्र के स्मेल से बना है। इसको पहली बार सतगुर गोबिंद सिंह ने बनाया था।\n\n\nइस विधि से हुआ तयार जल को \"पाहुल\" कहते हैं। आम भाषा में इसे लोग अमृत भी कहते हैं।इस को पी कर सिख, खालसा फ़ौज, का हिसा बन जाता है अर्थात अब उसने तन मन धन सब परमेश्वर को सौंप दिया है, अब वो सिर्फ सच का प्रचार करेगा और ज़रूरत पढने पर वो अपना गला कटाने से पीछे नहीं हटेगा। सब विकारों से दूर रहेगा। ऐसे सिख को अमृतधारी भी कहा जाता है। यह पाहुल पाँचों को पिलाई गई और उन्हें पांच प्यारों के ख़िताब से निवाजा।\n\n२ कक्कर तो सिख धर्म में पहले से ही थे। जहाँ सिख आत्मिक सत्ल पर सब से भीं समझ रखता था सतगुर गोबिंद सिंह जी ने उन दो ककारों के साथ साथ कंघा, कड़ा और कछा दे कर शारीरिक देख में भी खालसे को भिन्न कर दिया। आज खंडे बाटे की पाहुल पांच प्यारे ही तयार करते हैं। यह प्रिक्रिया आज रिवाज बन गयी है। आज वैसी परीक्षा नहीं ली जाती जैसी उस समे ली गई थी। \n\nइस प्रिक्रिया को अमृत संचार भी कहा जाता है। \n\nइतिहास इस बात का गवाह है की गुरु गोबिंद सिंह जी भी पांच प्यारों के आधीन चला करते थे और उन के हुक्म को माना करते थे। पांच प्यारों ने गोबिंद सिंह को चमकोर का किला छोड़ने का हुक्म दिया और उन्हें मानना पड़ा। पांच प्यारों ने फिर गोबिंद सिंह जी को टोका, जब गोबिंद सिंह इन की परख के लिए दादू की कब्र पर नमस्कार कर रहे थे। गोबिंद सिंह ने बंदा बहादुर को भी पांच प्यारों के संग भेजा गया, इतिहास में ज़िक्र है की जब बंदा बहादुर प्यारों की उलंघना करता रहा तो बंदा बहादुर को सब किले में छोड़ गए। गोबिंद सिंह और खालसा फ़ौज ने बहादुर शाह की मदद की और उसे शासक बनाने के लिए उसके भाई से लोहा भी लिया । खालसा ने ही गुरु गोबिंद सिंह की बानियों को खोजा और ग्रन्थ के रूप में ढाला। \n", "id": "431831", "title": "ख़ालसा"}
{"url": "https://hi.wikipedia.org/wiki?curid=431832", "text": "लान्झू\n\nलान्झू (चीनी: 兰州, अंग्रेज़ी: Lanzhou) चीन के गांसू प्रान्त की राजधानी और उस प्रांत का सबसे बड़ा शहर है। इसकी जनसँख्या सन् 2008 में लगभग 33 लाख मापी गयी थी। इस नगर के उत्तर और दक्षिण में पहाड़ स्थित हैं और शहर ह्वांगहो नदी के किनारे बसा हुआ है। गर्मियों में यहाँ का तापमान आम तौर पर 30°सेंटीग्रेड से कम ही रहता है और सर्दियों में -10°सेंटीग्रेड तक गिर जाता है। इतनी सर्दी के बावजूद यहाँ पर मौसम इतना शुष्क है कि बर्फ़ बहुत कम पड़ती है।\n\n", "id": "431832", "title": "लान्झू"}
{"url": "https://hi.wikipedia.org/wiki?curid=431834", "text": "अस्मा जहाँगीर\n\nअस्मा जहाँगीर (Urdu: عاصمہ جہانگیر) (जन्म: २७ जनवरी १९५२, कराची) एक विख्यात पाकिस्तानी वकील है। वे पाकिस्तान के सुप्रीम कोर्ट में कार्यरत है तथा समाज सेविका है और मुख्यतः अल्पसंख्यक समुदाय व् महिलाओ के लिए कार्य करती है।\nवे पहले सयुंक्त राष्ट्र की \" आस्था की स्वतंत्रता \" पर अगस्त २००४ वाचिका थी (पहले मानवाधिकार संघ तथा बाद में मानवाधिकार आयोग) वर्तमान में वे पाकिस्तान के मानव अधिकार आयोग की अध्यक्ष है।\nइनका जन्म एक सम्पन्न परिवार में हुआ जो मानव अधिकार क्षेत्र में काफी सक्रिय था इनके पिता मालिक जिलानी एक सरकारी कर्मचारी थे जो बाद में राजनीती में आये और सैनिक तानाशाही का विरोध करते हुए जेल गए। उन्होंने के कई बार बेबाकी से पाकिस्तानी सेना द्वारा पूर्वी पाकिस्तान (वर्तमान में बंगलादेश) में की गए नरसंहार का विरोध किया। उनकी माता ने सह शिक्षा द्वारा संचालित महाविद्यालय में उस समय शिक्षा ली जब कई महिलाये शिक्षा से वंचित थी। उन्होंने किन्नार्ड महाविद्यालय से कला में स्नातक की उपाधि ली तथा १९७२ में न्याय में स्नातकोत्तर की उपाधि ली उसके पश्चात् उन्हें स्वित्ज़रलैंड की गेल्लें विश्वविद्यालय से डॉकटरेट की उपाधि दे गयी।\n", "id": "431834", "title": "अस्मा जहाँगीर"}
{"url": "https://hi.wikipedia.org/wiki?curid=431839", "text": "मालवन\n\nमालवन या मालवण (मराठी:मालवण),भारत के राज्य महाराष्ट्र में दक्षिण में स्थित सिंधुदुर्ग जिले, का एक कस्बा है। सांस्कृतिक और ऐतिहासिक दृष्टि से महत्वपूर्ण यह कस्बा सिंधुदुर्ग जिले का एक तालुका भी है। मालवन शिवाजी द्वारा निर्मित सिंधुदुर्ग और मालवनी भोजन के लिए मशहूर है। यह स्थान आमों की विभिन्न किस्मों जैसे कि अलफांसो और मालवनी हापुस के लिए भी प्रसिद्ध है। इसके साथ ही यहाँ बनने वाली मिठाइयां जैसे कि मालवनी खेजा और मालवनी लड्डू पूरे महाराष्ट्र और निकटवर्ती क्षेत्रों में प्रसिद्ध हैं।\n\nपौराणिक कहानियों पर आधारित नाटक, मालवनी दशावतार, मालवनी संस्कृति का एक बहुत ही महत्वपूर्ण हिस्सा है। प्रसिद्ध नाटककार और टीवी अभिनेता श्री मछीन्द्र कांबली मालवन से आते हैं।\nमालवन के नाम की उत्पत्ति से संबंधित कई मनगढ़ंत और कुछ विश्वास योग्य कहानियां प्रचलित हैं। एक प्रचलित कहानी के अनुसार मालवन क्षेत्र में बड़ी मात्रा में नमक का उत्पादन किया जाता था। नमक उत्पादक इस क्षेत्र को नमक की अधिकता के चलते \"महालवण\" कह कर संबोधित करते थे। दूसरी एक संभावना के अनुसार मालवन शब्द मालवनी बोली के दो शब्दों \"मद\" यानि नारियल और \"बन\" यानि कि बाग के ध्वन्यात्मक मेल से मिल कर बना है और जिसका अर्थ है वो बाग जहाँ नारियल के पेड़ बहुतायत में मिलते हैं।\n\nभारत की जनगणना 2001 के अनुसार मालवन की जनसंख्या 18675 थी जिसमें पुरुषों का प्रतिशत 51 और महिलायों का प्रतिशत 49 था। मालवन की साक्षरता दर 81% थी जिसमें 85% पुरुष और 77% महिलायें साक्षर थीं। मालवन की 9% जनसंख्या 6 वर्ष से कम आयु के बच्चों की थी। \n", "id": "431839", "title": "मालवन"}
{"url": "https://hi.wikipedia.org/wiki?curid=431855", "text": "मालवनी बोली\n\nमालवनी बोली, कोंकणी भाषा की एक बोली या उपभाषा है जिसे कभी-कभी मराठी भाषा की एक बोली भी कहा जाता है। इस बोली पर मराठी भाषा का प्रभाव साफ झलकता है साथ ही इसके अधिसंख्यक शब्द भी मराठी उद्गम के ही हैं। यह बोली महाराष्ट्र के सिंधुदुर्ग और रत्नागिरि जिले और उत्तरी गोवा के कुछ हिस्सों की स्थानीय आबादी के बीच बहुत लोकप्रिय है।\n", "id": "431855", "title": "मालवनी बोली"}
{"url": "https://hi.wikipedia.org/wiki?curid=431858", "text": "टुण्ड्री\n\nयह जाँजगीर जिले के डभरा तहसील में एक गाँव है।\n\nयहाँ कुरूपाठ\n", "id": "431858", "title": "टुण्ड्री"}
{"url": "https://hi.wikipedia.org/wiki?curid=431877", "text": "ख़ंजर (१९८० फ़िल्म)\n\nख़ंजर में आत्माराम द्वारा निर्मित एवं निर्देशित हिंदी भाषा की फिल्म है| इस रोमांचक एवं आपराधिक फिल्म में नवीन निश्चल प्रमुख कलाकार तथा रीना रॉय, सुरेश ओबेरॉय, अमज़द खान, जयश्री टी, महमूद, रीटा भादुड़ी, शेखर कपूर, के.एन. सिंह, जानकीदास, जीवन, मुराद एवं सज्जन सहायक कलाकार है| नितिन मंगेश ने इसमें संगीत दिया तथा गीत माया गोविन्द ने लिखे हैं|\n\nकथा आपराधिक जाँच में एक खंजर व उसके अभिरक्षक से संबंधित लोगों की रहस्यात्मक हत्याओं के विषय में है|\n\nप्रकाश (नवीन निश्चल) नामक एक पुस्ताकालयाध्यक्ष अपनी बेटी के साथ रहता है| एक दिन उसका पुराना मित्र तथा जासूस कैप्टेन उस्मान (सुरेश ओबेरॉय) उसे मिल एक डायरी व खंजर दे कर उन्हें सुरक्षित रखने कहता है| उन्हें देते उस्मान बताता है कि वे एक आपराधिक जाँच से संबंधित हैं तथा \nएक गिरोह इनके लिए उसका पीछा कर रहा है| कुछ समय बाद प्रकाश को उस्मान की ह्त्या का समाचार मिलता है| एक अंजान व्यक्ति उसे डायरी व खंजर के विषय में फोन पर बात करता है| कुछ दिन बाद प्रीती (रीना रॉय) नामक लड़की प्रकाश से मिल, उसके साथ हुए डायरी व खंजर के बारे में जानने का प्रयत्न करती है| उसकी हरकतें देख प्रकाश उस्मान की डायरी, खंजर, उस्मान की ह्त्या व \nप्रीती की हरकतें पुलिस से सविस्तार बताता है| वे उसे प्रीती से अपने गिरोह के विषय में पता करने की सलाह देते है| प्रकाश के पूछने पर प्रीती बताती है के वह यह सब प्रिंस (अमज़द खान) के कहने पर कर रही है| इधर प्रीती के विषय जान प्रिंस उसकी ह्त्या करवाता है| कुछ दिन बाद रमेश (शेखर कपूर), प्रकाश की छोटी बहन ज्योति (रीटा भादुड़ी) का पति, की भी ह्त्या होती है| ये सभी रहस्यात्मक हत्याएं उसके पास के खंजर से संबंधित जान प्रकाश चिंतित होता है| अपने जादूगर मित्र जगत (महमूद) तथा रसवंती (जयश्री टी) के साथ वह उदयगढ़ के स्वामीजी (अमज़द खान) से इस विषय में पता करने जाता है| इसपर खंजर व हत्याओं का रहस्य और उलझता है| कुछ रोमांचक घटनाओं के बाद खंजर का रहस्य सुलझ जाता है|\n\n\n\nसभी गीत माया गोविंद ने लिखे तथा संगीत नितिन मंगेश ने दिया है|\n", "id": "431877", "title": "ख़ंजर (१९८० फ़िल्म)"}
{"url": "https://hi.wikipedia.org/wiki?curid=431882", "text": "ट्रक्टेटुस लॉजिको-फिलोसोफिक्स\n\nट्रक्टेटुस लॉजिको-फिलोसोफिक्स (Tractatus Logico-Philosophicus) लुडविग विट्गेंश्टाइन की महान दार्शनिक कृति है। पुस्तक का नाम लैटिन भाषा में है जिसका अर्थ है - 'तार्किक-दार्शनिक प्रबन्ध' (Logical-Philosophical Treatise)। यह एक महत्वाकांक्षी परियोजना थी जिसका लक्ष्य भाषा और वास्तविकता के अन्तः संबन्ध का पता लगाना तथा विज्ञान की सीमा को परिभाषित करना था। यह बीसवीं शती की सबसे महत्वपूर्ण कृतियों में गिनी जाती है।\n\nविट्गेंस्टीन ने यह प्रबन्ध उस समय लिखा जब वह प्रथम विश्वयुद्ध का सैनिक एवं युद्धबंदी था। यह सर्वप्रथम सन १९२१ में जर्मन भाषा \"Logisch-Philosophische Abhandlung\" नाम से प्रकाशित हुई। यह प्रबन्ध विएना मण्डल (विएना सर्कल) के 'लॉजिकल पॉजिटिविस्ट्स' के बीच मुख्य रूप से लोकप्रिय थी। \n\n\n", "id": "431882", "title": "ट्रक्टेटुस लॉजिको-फिलोसोफिक्स"}
{"url": "https://hi.wikipedia.org/wiki?curid=431886", "text": "फ़ाउस्ट (गेटे)\n\nफ़ाउस्ट (Faust) जर्मनी के महान कवि योहान वुल्फगांग फान गेटे द्वारा रचित दुखान्त नाटक है। यह दो अंकों में है। इसे जर्मन साहित्य की महान कृति माना जाता है। यह गेटे की सर्वश्रेष्ठ कृति है। जर्मनी में मंचित होने पर इसे देखने वाल की संख्या सर्वाधिक है। गेटे ने इसके प्रथम अंक का आरम्भिक संस्करण सन् १८०६ में पूरा किया था और दूसरा भाग १९३२ में। इसी वर्ष उसकी मृत्यु भी हुई।\n\n", "id": "431886", "title": "फ़ाउस्ट (गेटे)"}
{"url": "https://hi.wikipedia.org/wiki?curid=431914", "text": "स्तानिस्लाव लॅम\n\nस्तानिस्लाव लॅम (पोलिश भाषा: Stanisław Lem, जन्म: 12 सितम्बर 1921, मृत्यु: 27 मार्च 2006) पोलैंड के एक प्रसिद्ध लेखक थे, जिन्होनें विज्ञान कथा साहित्य, दर्शनशास्त्र और तन्ज़ के क्षेत्रों में कई रचनाएँ प्रकाशित कीं। उनकी किताबों को 14 भाषाओँ में अनुवादित किया गया है और उनकी कुल मिलकर 2.7 करोड़ प्रतियाँ बिक चुकी हैं।<ref name=\"41/27\">Stanislaw Lem 1921 - 2006. Obituary at Lem's official site</ref> उनका सब से मशहूर उपन्यास सन् 1961 में प्रकाशित होने वाले सोलारिस था, जिसपर आधारित तीन फ़िल्में बन चुकी हैं।\n\nस्तानिस्लाव लॅम का जन्म 1921 में पोलैंड के ल्विव (Lviv) शहर में हुआ था। वे सबरीना वोलर और सैमुएल लॅम के पुत्र थे। सैमुएल लॅम स्वरग्रंथि के विशेषज्ञ और ऑस्ट्रो-हंगेरियाई सेना में चिकित्सक थे। उनकी परवरिश एक इसाई रोमन कैथोलिक की तरह की गई, लेकिन आगे चलकर उन्होंने अपने आप को एक भगवान में न मानने वाला नास्तिक घोषित कर दिया। उन्होने कहा के \"इस दुनिया में इतना दुख-दर्द है कि मैं नहीं मानना चाहता कि किसी ने जान-बूझकर इसे बनाया होगा।\" द्वितीय विश्वयुद्ध में पोलैंड पर जर्मन क़ब्ज़ा हो गया। लॅम का परिवार यहूदी जड़े रखता था और जर्मनी की नाट्ज़ी सरकार उस ज़माने में यहूदियों को मार रही थी। लॅम ने नकली काग़ज़ात के ज़रिये ज़िन्दगी बसर की। उन्होने एक कार-मिस्त्री का काम किया और जर्मनी के विरुद्ध अंदरूनी झड़पों में भी योगदान दिया। युद्ध के अंत में लॅम परिवार क्राकोव (Kraków) शहर जा बसा और वहाँ अपने पिता के ज़ोर देने पर लॅम ने यागिएलोनी विश्वविद्यालय (Uniwersytet Jagielloński) में डाक्टरी पढ़ी। वे सेना में चिकित्सक नहीं बनाना चाहते थे, इसलिए उन्होने अपने कुछ इम्तिहान जान-बूझकर फ़ेल कर दिए। उन्होंने एक वैज्ञानिक संस्थान में अनुसन्धान सहायक के रूप में काम करना शुरू कर दिया और अपने फ़ुर्सत के समय में कहानियाँ भी लिखे लगे।\n\nउन दिनों में सोवियत संघ में जोसेफ़ स्टालिन का राज था और पोलैंड सोवियत संघ के गुट में था। स्टालिन की नीतियाँ सख़्त थीं और हर किताब के छपने से पहले सरकार की मंज़ूरी लेना आवश्यक था। सन् 1956 के बाद स्टालिनवाद की सख़्ती समाप्त हुई। 1956 से लेकर 1968 तक स्तानिस्लाव लॅम ने 17 किताबें पूरी करीं, जिनसे इन्हें देश-विदेश में ख्याति मिली। इनकी सब से प्रसिद्ध पुस्तकें \"सोलारिस\" (Solaris, 1961), \"मालिक की आवाज़\" (His Master's Voice, 1968) और \"फ़ीयासको\" (Fiasco, 1987) हैं।\n\nलॅम की मृत्यु 84 वर्षों की आयु पर क्राकोव में 27 मार्च 2006 को हृदय रोग से हुई।\n\n", "id": "431914", "title": "स्तानिस्लाव लॅम"}
{"url": "https://hi.wikipedia.org/wiki?curid=431919", "text": "सोलारिस (उपन्यास)\n\nसोलारिस (अंग्रेज़ी: Solaris) सन् 1961 में पोलिश विज्ञान कथा लेखक स्तानिस्लाव लॅम द्वारा लिखा गया एक उपन्यास है, जिसमें मनुष्यों और एक अमानुष जीव के बीच सम्पर्क और प्रकारांतर से इस सम्पर्क की निष्फलता को दिखाया गया है।\n\nइस काल्पनिक कथा में मनुष्य 'सोलारिस' नामक एक ग्रह का अध्ययन कर रहे हैं। वे ग्रह के इर्द-गिर्द कक्षा में परिक्रमा करते एक बड़े अंतरिक्ष यान को अड्डा बनाकर उसमें रह रहे हैं। उस ग्रह पर एक समुद्र फैला हुआ है जिसमें अजीब-अजीब सी चीज़ें होती रहतीं हैं, जैसे कभी विचित्र आकार के तैरते हुए द्वीप बन जाते हैं। धीरे-धीरे इस बात का खुलासा होता है कि पूरा ग्रह ही एक जीवित 'प्राणी' है। जिस तरह से मनुष्य उस पर शोध कर रहे हैं, वैसे ही वह मनुष्यों पर शोध आरम्भ कर देता है। उसमें मनुष्यों के विचारों को पढ़ने और उनके डरों और आशाओं को भांपने की क्षमता है। एक-एक कर के वह यान के सभी वैज्ञानिकों के विचारों से खिलवाड़ करता रहता है। मुख्य पात्र (क्रिस कॅल्विन) की एक प्रेमिका थी जिसकी मृत्यु हो चुकी थी। सोलारिस उसी रूप की एक स्त्री को यान पर प्रकट कर देता है, जिस से उस नायक को गहरे असमंजस से गुज़रना पड़ता है।\n\nसोलारिस पर आधारित तीन फ़िल्में बन चुकीं हैं:\n\n", "id": "431919", "title": "सोलारिस (उपन्यास)"}
{"url": "https://hi.wikipedia.org/wiki?curid=431929", "text": "फ़्रैंक हर्बर्ट\n\nफ़्रैंक्लिन पैट्रिक हर्बर्ट, जूनियर (अंग्रेज़ी: Franklin Patrick Herbert, Jr, जन्म: ८ अक्टूबर १९२०, मृत्यु: ११ फ़रवरी १९८६) एक अमेरिकी विज्ञान कथा लेखक थे। उन्होंने बहुत सी छोटी कहानियाँ और उपन्यास लिखें। उनकी सब से प्रसिद्ध रचनाएँ \"ड्यून\" (Dune) और उसकी कहानी को जारी रखने वाले पाँच और उपन्यास थे। ड्यून की गाथा हज़ारों साल लम्बी एक कहानी है जिसमें विज्ञान, धर्म, राजनीति और पार्यावरण के तत्वों से बनी एक पृष्ठभूमि पर बड़े पैमाने पर जूझते हुए गुटों का सिलसिला दिखाया गया है। ड्यून विश्व का सब से ज़्यादा बिकने वाला विज्ञान कथा उपन्यास है और इस शैली में चोटी का उपन्यास माना जाता है।\n\nफ़्रैंक हर्बर्ट का जन्म सन् १९२० में संयुक्त राज्य अमेरिका के वाशिंगटन राज्य के टकोमा शहर में हुआ। इनके माता-पिता का नाम फ़्रैंक्लिन पैट्रिक हर्बर्ट, सीनियर और आइलीन मैकार्थी हर्बर्ट था। १९३९ में उन्होंने अपनी उम्र के बारे में झूठ बोलकर 'ग्लॅन्डेल स्टार' नामक अख़बार में पत्रकार की नौकरी ले ली। द्वितीय विश्वयुद्ध छिड़ने पर उन्होंने छह महीने तक अमेरिकी नौसेना में फ़ोटोग्रैफ़र का काम किया, लेकिन स्वास्थ्य-सम्बन्धी कारणों से उन्हें नौसेना छोड़ने की अनुमति मिल गई। उन्होंने फ़्लोरा पार्किन्सन नामक स्त्री से शादी करी और उनकी एक बच्ची भी हुई, लेकिन कुछ ही सालों में तलाक़ हो गया। हालांकि बचपन में उनकी परवरिश एक ईसाई कैथोलिक की तरह हुई थी, युवा होकर उन्होंने बौद्ध धर्म अपना लिया।\n\nयुद्ध के बाद उन्होंने वाशिंगटन विश्वविद्यालय में सृजनात्मक लेखन की एक कक्षा की जिसमें उनकी मुलाक़ात अपनी दूसरी होने-वाली पत्नी, बॅवर्ली ऐन स्टुअर्ट, से हुई। दोनों कहानियाँ लिखकर पत्रिकाओं को बेचते थे। शादी के बाद उनके दो बेटे पैदा हुए, जिनके नाम ब्रायन पैट्रिक हर्बर्ट और ब्रूस कैल्विन हर्बर्ट हैं।\n\n१९५५ में उन्होंने अपना पहला \"समुद्र में अझ़दहा\" (The Dragon in the Sea) नामक उपन्यास प्रकाशित किया। १९५९ में उन्होंने ड्यून लिखने के लिए सामग्री एकत्रित करनी शुरू कर दी। \"ड्यून\" शब्द का अर्थ \"रेगिस्तानी टीला\" होता है और इसकी प्रेरणा उनको ओरेगोन में स्थित एक रेगिस्तान के टीलों में मिली। ड्यून को पूरा करने में उन्हें छह साल लगे। इसे बीस प्रकाशकों ने छपने से मन कर दिया। एक ने तो यह भी कहा कि \"हो सकता है कि मैं इस (इसे अस्वीकृत करके) दशक कि सबसे बड़ी ग़लती कर रहा हूँ, मगर ...\"। चिल्टन (Chilton) नाम की एक प्रकाशन कंपनी, जो ज़्यादातर गाड़ी की मरम्मत के लिए इस्तेमाल होने वाली कुंजियाँ बनती थी, ड्यून छपने को राज़ी हो गई। उन्होंने फ़्रैंक हर्बर्ट को ७,५०० डालर की आरंभिक राशि दी। किताब छपी और सराही गई। इसे १९६५ में विज्ञान कथा का प्रसिद्ध नॅब्युला पुरस्कार और १९६६ में उतना ही प्रसिद्ध ह्यूगो पुरस्कार मिला। इस उपन्यास और इसकी उत्तर कथाओं की ख्याति तब से धीरे-धीरे बढ़ती चली गई।\n\n१९७४ में उनकी पत्नी को कैंसर के लिए इलाज करवाना पड़ा। हालांकि वह दस और साल जीवित रहीं, लेकिन उनका स्वास्थ्य उसके बाद कच्चा ही रहा। उनके देहांत के बाद फ़्रैंक हर्बर्ट ने १९८५ में टरीसा शैकल्फ़ोर्ड से विवाह किया। १९८६ में उनका स्वयं कैंसर के लिए इलाज चल रहा था जब उनकी मृत्यु फेंफडों में रक्त-प्रवाह की रूकावट से हो गई।\n\n", "id": "431929", "title": "फ़्रैंक हर्बर्ट"}
{"url": "https://hi.wikipedia.org/wiki?curid=431931", "text": "राष्ट्रीय अंटार्कटिक एवं समुद्री अनुसंधान केंद्र\n\nराष्ट्रीय अंटार्कटिक एवं समुद्री अनुसंधान केंद्र (National Centre for Antarctic & Ocean Research / एनसीएओआर) भारतीय ध्रुवीय (आर्कटिक, अंटार्कटिक और दक्षिणी महासागर) कार्यक्रम को समन्वित करने और लागू करने वाली केंद्रीय एजेंसी है। भारत में यह एकमात्र ऐसा संस्थान है जिसके पास ध्रुवीय प्रदेशों से हिमखंड के संग्रहण और प्रसंस्करण की क्षमता है। अब तक भारत सफलतापूर्वक अंटार्कटिका के लिए 30 वैज्ञानिक अभियानों और आर्कटिक तथा दक्षिणी महासागर प्रत्येक के लिए पांच अभियानों को प्रारंभ कर चुका है। एनसीएओआर की स्थापना २५ मई, १९९८ में डॉ॰ प्रेम चंद पाण्डेय के निदेशक पद पर बने रहते हुए हुई थी जबकि पूर्व में इसे अंटार्कटिक अध्ययन केंद्र के नाम से जाना जाता था जिसकी नीव डॉ॰ प्रेम चंद पाण्डेय की नियुक्ति के साथ १२ मई, १९९७ पडी और इस प्रकार इसका अस्तित्व १२ मई, १९९७ से माना जा सकता है। \n\nवर्ष 2010-11 में, एनसीएओआर ने दक्षिण ध्रुव के लिए सर्वप्रथम भारतीय अभियान की शुरुआत की। अंटार्कटिका में 'मैत्री' के अलावा भारत के पास अब आर्कटिक में अनुसंधान बेस 'हिमाद्रि' है। पूर्वी अंटार्कटिका में नवीन अनुसंधान बेस 'भारती' के निर्माण का प्रथम चरण पूरा हो चुका है और संभावना है कि 2012-13 में स्टेशन को अधिकृत कर दिया जाएगा। बर्फ तोड़ने वाले एक नए ध्रुवीय अनुसंधान पोत के अधिग्रहण की प्रक्रिया उन्नत चरण में है।\n\nअनुसंधान कार्यक्रम में हिमखंड़ अधययन, सुदूर संवेदन, ध्रुवीय झील अधययन, जलवायु परिवर्तन अधययन, दक्षिणी महासागर प्रक्रियाओं, विशेष आर्थिक क्षेत्र सर्वेक्षण, वैध महाद्वीपीय चट्टानों का मानचित्रण, पर्यावरण प्रभाव आकलन और सूक्ष्मजैविक जैव विविधता तथा भूजैविक रसायनशास्त्र शामिल हैं। यह संस्थान राष्ट्रीय अंटार्कटिक आंकड़ा केन्द्र, पृथ्वी स्टेशन- मैत्री के साथ उपग्रह सम्पर्क, अंटार्कटिक प्रकाशनों के लिए अंकीय भंडार, हिमखंड प्रसंस्करण और भंडार परिसर, समुद्र विज्ञान अनुसंधान पोत 'सागर कन्या', प्रयोगशाला और पुस्तकालय की सुविधा प्रदान करता है। विभिन्न गतिविधियों के लिए यह मुख्य वैज्ञानिक उपकरणों को प्रदान करता है। ये मौलिक विश्लेषक, आयन क्रोमोटोग्राफ, जैल प्रलेखन प्रणाली, स्कैनिंग इलेक्ट्रॉन सूक्ष्मदर्शी, कुल जैविक कार्बन विश्लेषक, पोलीमरेज़ चेन रिएक्शन प्रणाली, परमाणु अवशोषण स्पेक्ट्रोफोटोमीटर, स्थिर आइसोटोप अनुपात मास स्पेक्ट्रोमीटर, उच्च प्रदर्शन तरल क्रोमैटोग्राफी और उपपादन युग्गमित प्लाज्मा मास स्पेक्ट्रोमीटर हैं। वायुमंडलीय एवं महासागरीय अध्ययन और अनुसंधान प्रक्रिया का राष्ट्रीय स्तर पर विकास और प्रोत्सहन हेतु यह केंद्र इलाहाबाद स्थित इलाहाबाद विश्वविद्यालय के केदारेश्वर(के.) बनर्जी वायुमंडलीय एवम महासागर अध्ययन केंद्र को 2000 से प्रारम्भ कर अनुसंधान परियोजना अन्तर्गत प्रारंभिक अवस्था से लेकर 2009 में स्थाई शिक्षकों की नियुक्ति के साथ इलाहाबाद विश्विद्यालय का पूर्णतः स्थाई केंद्र हो जाने तक इसका लगभग पूर्ण सहयोग किया और वर्तमान में भी केदारेश्वर(के.) बनर्जी वायुमंडलीय एवम महासागर अध्ययन केंद्र के कुछ आचार्य व्यक्तिगत तौर पर अनुसंधान परियोजना आवंटन प्रक्रिया अन्तर्गत राष्ट्रीय अंटार्कटिक एवं समुद्री अनुसंधान केंद्र के अनुसंधान परियोजना को मूर्त रूप दे रहे हैं।\n\n", "id": "431931", "title": "राष्ट्रीय अंटार्कटिक एवं समुद्री अनुसंधान केंद्र"}
{"url": "https://hi.wikipedia.org/wiki?curid=431935", "text": "फ़िर वही रात (1980 फ़िल्म)\n\nफ़िर वही रात (अंग्रेज़ी: Same night again) में एन.एन.सिप्पी निर्मित डैनी डेंज़ोंग्पा निर्देशित हिन्दी भाषा की फिल्म है| डैनी द्वारा निर्देशित यह एक मात्र फ़िल्म है| इस भयभीत व सनसनी फ़िल्म के प्रमुख कलाकार किम व राजेश खन्ना, एक मनोवैज्ञानिक पात्र, तथा अरुणा ईरानी, ललिता पवार, जगदीप, डैनी डेंज़ोंग्पा, ए के हंगल, सुरेश ओबेरॉय, शशिकला, मुकरी व शुभा खोटे सहायक कलाकार है|\n\n\n\nसभी गीत मजरुह सुल्तानपुरी ने लिखे तथा संगीत राहुल देव बर्मन ने दिया है|\n", "id": "431935", "title": "फ़िर वही रात (1980 फ़िल्म)"}
{"url": "https://hi.wikipedia.org/wiki?curid=431940", "text": "कैथरीन (फ्रांस की महारानी)\n\nकैथरीन (Catherine de' Medici) मूलत: इटालियन थी, जिसकी बचपन में माता-पिता के मर जाने के कारण शिक्षा दीक्षा एक मठ में हुई थी। राजनीतिक कारणों से 14 वर्ष की अवस्था में ही 1533 ई0 में उसका विवाह आर्लियन के डयूक से हुआ जो पीछे हेनरी द्वितीय के नाम से शासक हुए। जब दस बरस तक उसे कोई संतान नहीं हुई तो राजदरबार में तलाक की चर्चा होने लगी थी पर शीघ्र ही संतानवती होने पर बात दब गई। 1552 ई0 में जब हेनरी को मेत्स के युद्ध में जाना पड़ा तो सीमित अधिकारों के साथ वह राज की अभिभाविका बनाई गई और वह अपने बेटे फ्रैंसिस द्वितीय के शासक होने के बाद भी अभिभाविका बनी रही। 1560 में फ्रैंसिस की मृत्यु हो जाने पर अपने द्वितीय पुत्र चार्ल्स नवम की ऊनवयस्कता की अवधि में वह उसकी संरक्षिका (रीजेंट) रहीं और धर्मयुद्ध के बीस बरसों के बीच उसने अपना प्रभुत्व बनाए रखा आरंभ में उसने कैथोलिक और प्रोटेस्टेंटों के बीच हो रहे संघर्ष में अपने को तटस्थ बनाए रखने की चेष्टा की। पर स्वाभाव से कैथोलिक होने तथा शक्तिलिप्सा के कारण उसने प्रोटेस्टेंटों के शक्तिशाली होने से रोकने का प्रयास किया किंतु उन्हें अपने दाँवपेंच को बनाए रखने के लिये कुचला भी नहीं। किंतु उसकी कतरव्योंत की यह नीति सफल न हो सकी और एक के बादएक गृह-युद्ध होते गए। चार्ल्स की मृत्यु के पश्चात्‌ उसका प्रभाव घटता गया। 5 जनवरी 1589 को उसकी मृत्यु हुई। \n\n", "id": "431940", "title": "कैथरीन (फ्रांस की महारानी)"}
{"url": "https://hi.wikipedia.org/wiki?curid=431943", "text": "फरफुरल\n\nफरफुरल, एक कार्बनिक यौगिक है जिसे विभिन्न प्रकार के कृषि उपोत्पादों जैसे कि मकई के बालों, जई, गेहूं के चोकर और लकड़ी के बुरादे आदि से प्राप्त किया जाता है। फरफुरल शब्द लतीनी शब्द \"फरफुर\" , से आता है जिसका अर्थ भुसी या चोकर होता है।\n\nफरफुरल एक ऐरोमैटिक एल्डिहाइड है, जिसके छल्ले की संरचना दाएं हाथ पर दी गयी है। इसका रासायनिक सूत्र, OCHCHO है। यह एक रंगहीन तैलीय द्रव पर हवा के संपर्क में आने पर शीघ्रता से पीले रंग का हो जाता है, इसकी गंध बादाम के समान है।\nफरफुरल का प्रथम पृथ्क्कीकरण 1832 में जर्मन रसायनज्ञ जोहान वोल्फगैंग डोबेराइनर ने किया था, जिन्होने इसका एक छोटा सा नमूना फ़ोर्मिक अम्ल के संश्लेषण के दौरान एक उपोत्पाद के रूप में प्राप्त किया था। उस समय, फ़ोर्मिक अम्ल मृत चींटियों की आसवन प्रक्रिया द्वारा प्राप्त किया जाता था और बहुत संभव है कि, डोबेराइनर द्वारा संश्लेषित नमूनों में चींटियों के शरीर में कुछ पादप अंश रह गये हों। 1840 में, स्कॉटलैंड के रसायनज्ञ जॉन स्टेनहाउस ने पाया कि इस रसायन को विभिन्न कृषि उत्पादों जैसे कि मक्का, जई, चोकर और लकड़ी के बुरादे आदि का तनु सल्फ्यूरिक अम्ल के साथ हुई आसवन प्रक्रिया द्वारा भी प्राप्त किया जा सकता है और इसके लिए आनुभविक सूत्र (C5H4O2) निर्धारित किया। 1901 में, जर्मन रसायनज्ञ कार्ल हैरीस ने फरफुरल की संरचना का पता लगाया। \n\nसिर्फ इत्र उद्योग में कुछ छुटपुट उपयोग को छोड़कर, फरफुरल 1922 तक एक अपेक्षाकृत अज्ञात रसायन बना रहा। 1922 में क्वेकर ओट्स कंपनी ने जई के छिलकों से बड़े पैमाने पर इसका उत्पादन शुरू किया। आज भी फरफुरल का उत्पादन कृषि उपोत्पादों जैसे कि गन्ने की खोई, मकई के बाल व छिलकों आदि से ही किया जाता है।\nफरफुरल के भौतिक गुण साथ वाली तालिका में दिये गये हैं। फरफुरल अधिकतर ध्रुवीय कार्बनिक विलायकों में तुरंत घुल जाता है, लेकिन जल और एल्केनों में इसकी घुलनशीलता आंशिक ही होती है। \n\nरासायनिक, रूप से फरफुरल की सभी रासायनिक क्रियायें अन्य एल्डिहाइड और अन्य ऐरोमैटिक यौगिकों के समान होती हैं। जब इसे 250° सी से ऊपर के तापमान पर गर्म किया जाता है तो यह फुरान और कार्बन मोनोऑक्साइड में विखंडित होता है, कभी कभी विस्फोट के साथ भी। जब इसे अम्ल की उपस्थिति में गर्म किया जाता है तो यह अपरिवर्तनीय ठोस थर्मोसेटिंग राल में बदल जाता है।\n", "id": "431943", "title": "फरफुरल"}
{"url": "https://hi.wikipedia.org/wiki?curid=431945", "text": "तीव्रग्राहिता\n\nतीव्रग्राहिता (Anaphlaxis) अथवा तीव्रग्राहिताजन्य स्तब्धता (shock) जीवित प्राणी की शरीरगत उस विशेष अवस्था को कहते हैं जो शरीर में किसी प्रकार के बाह्य प्रोटीन को प्रथम बार सुई द्वारा प्रविष्ट करने के तत्काल बाद, अथवा कुछ दिनों के उपरांत, दूसरी बार उसी प्रोटीन को सुई के द्वारा प्रविष्ट कराते ही प्रकट होती है। दूसरें शब्दों में यह भी कहा जा सकता है कि तीव्रग्राहिता मनुष्यों एवं जानवरों में होनेवाली बाह्य प्रोटीन के प्रति अत्यधिक बढ़ी हुई अति प्रभाव्यता (susceptibility) की अवस्था है, जो एक ही बाह्य प्रोटीन के योग को द्वितीय बार सुई द्वारा प्रविष्ट कराने के कारण स्तब्धता तथा प्रधात (assault) और मादक द्रव्यों से उत्पन्न लक्षणों के रूप में प्रगट होती है।\n\nतीवग्राहिता का पता सर्वप्रथम चालर्स रॉबर्ट रीशे (Charles Robert Richet) ने 1883 ई0 में गिनीपिग, कुत्ते खरगोश इत्यादि पर परीक्षण करके लगाया था। तीव्रग्राहिताजन्य (anaphylactic) घटना को अनेक वियोजित अवयवों जैसे गर्भाशय तथा क्षुद्रआंत्र के कुछ भागों पर परीक्षण करके जब देखा गया तब इनमें भी विशेष प्रकार की प्रतिक्रिया का नामकरण शुल्त्से डेल परीक्षण (schultz Dale Test) हो गया।\n\nस्थानिक रूप में यह घटना तभी दृष्टिगोचर होती है जब बाह्य प्रोटीन को द्वितीय बार अधरत्वक सूई द्वारा प्रविष्ट किया गया हो। इसके लक्षणों के अंतर्गत सूई लगने के स्थान पर शोथ, दृढ़ीकरण (induration) तथा कोथयुक्त (gangrenous) परिवर्तन दिखाई देते हैं। यह प्रक्रिया सुई लगाने के 48 घंटें बाद होती है। इस प्रकार की स्थानिक उग्र तीव्रग्राहिताजन्य प्रतिक्रिया का वर्णन सर्वप्रथम मॉरिस ऑर्थर (Maurice Arthur) ने किया।\n\nतीव्रग्राहिता की उत्पत्ति के यद्यपि कई कारण हैं, तथापि मूल कारण हेनरी एच0 डेल (Henry H. Dale) का बताया माना गया है। इन्होंने 1928 ई0 में परीक्षणों द्वारा यह सिद्ध किया कि तीव्रग्राहिता की उत्पत्ति का मुख्य कारण जीव के शरीर की कोशिकाओं एवं ऊतकों में बाह्य प्रोटीन के द्वारा उत्पन्न प्रतिजन (antigen) तथा शरीर में अंदर से प्रत्युत्पन्न रोगप्रतिकारक प्रतिपिंड (antibodies) की आपस में परस्पर क्रिया है, जिसके फलस्वरूप हिस्टामिन (histamine) नामक पदार्थ की प्रत्युत्पत्ति होती है। यह देखा गया है कि यदि रक्तोद (serum) के रोगप्रतिकारक प्रतिपिंड निश्चित रूप से भ्रमण करते रहते हैं, तो प्रतिजन उनसे मिलकर निष्प्रभाव हो जाया करते हैं और जब वे कोशिकाओं में स्थिर हो जाते हैं तो प्रतिजन से मिलकर हिस्टामिन की उत्पत्ति करते हैं, जिसके कारण तीव्रग्राहिताजन्य प्रतिक्रिया होती है। हिस्टामिन की उत्पत्ति से शरीरगत अनैच्छिक मांसपेशियों में संकोच, स्थानिक ऊतकों में शोथ, सामान्य स्तब्धता, त्वचा पर पित्ति का उछलना, असह्य कंडू (खुजली), जलन तथा रक्तचाप में न्यूनता इत्यादि लक्षण प्रकट होत हैं। अन्य सामान्य लक्षणों में अत्यध्कि कमजोरी, वमन, चक्कर, भ्रम तथा संज्ञाहीनता आदि प्रधान हैं। ये लक्षण जब मृदु रूप में होते हैं तब कई घंटे तक विद्यमान रहकर धीरे धीरे कम होने लगते हैं, परंतु जब उग्र रूप के होते हैं तो कुछ ही मिनटों अथवा सेकंडों में घातक रूप धारण कर लेते हैं। अत: उपर्युक्त विकारों से बचने के लिये ऐसी ओषधियों का सेवन कराया जाता है जिनका प्रतिकारक प्रभाव होता है, जैस बेनाड्रिल पाइरोबेंजामिन एवं अन्य एंटीएलर्जिक औषधियाँ। ये औषधियाँ हिस्टामिन को निष्प्रभाव करते तीव्रग्राहिता दूर करती है।\n\nमनुष्यों में तीव्रग्राहिता प्राय: तब देखी जाती है जब डिप्थीरिया, धनुस्तंभ इत्यादि का रक्तोद शरीर में सुई द्वारा प्रविष्ट किया जाता है और इससे आशंका, श्वासकष्ट, रक्तचाप में गिरावट तथा कभी कभी आक्षेप इत्यादि लक्षण प्रकट हुआ करते हैं।\n\nरक्तोद संबंधी बीमारी में, जो तीव्रग्राहिता की अपेक्षा मनुष्यों में अधिक हुआ करती हैं, मुख्यत: पित्ति (urticaria), ज्वर, संधिश्लूा तथा ससिकाग्रथियों (lymph nodes) में सूजन आदि लक्षण प्रकट होते हैं। ये लक्षण रक्तोद की सूई लगाने के सात आठ दिनों के पश्चात दृष्टिगोचर होते हैं। यद्यपि रक्तोद संबंधी बीमारी एवं तीव्रग्राहिता के परस्पर संबंध का ठीक पता नहीं लग पाया है। फिर भी कुछ विद्वान रक्तोद संबंधी बीमारी को उपतीव्र (subacute) प्रकार की तीव्रग्राहिता ही मानते हैं।\n\n", "id": "431945", "title": "तीव्रग्राहिता"}
{"url": "https://hi.wikipedia.org/wiki?curid=431949", "text": "शतवर्षीय युद्ध\n\nसन १३३७ से १४५३ के बीच फ्रांस की राजगद्दी के लिये 'हाउस ऑफ वोलोइस' (House of Valois) और 'हाउस ऑफ प्लान्टाजेन्ट' (House of Plantagenet) के बीच हुए युद्ध को शतवर्षीय युद्ध (Hundred Years' War) कहते हैं। \n\n", "id": "431949", "title": "शतवर्षीय युद्ध"}
