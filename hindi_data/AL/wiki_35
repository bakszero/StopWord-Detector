{"url": "https://hi.wikipedia.org/wiki?curid=464243", "text": "धातुरचना विज्ञान\n\nधातुओं के अनेकानेक गुण सूक्ष्मदर्शी की सहायता से ज्ञात किए जा सकते हैं। सूक्ष्मदर्शी द्वारा धातुपरीक्षण की इस विधि को धातु-रचना-विज्ञान (Metallography) कहते हैं। इसके द्वारा धातुओं अथवा मिश्र धातुओं की आंतरिक रचना, अथवा उनपर उष्मोपचार के प्रभाव का अध्ययन किया जाता है।\n\nइस कार्य के लिए जो सूक्ष्मदर्शी उपयोग में लाए जाते हैं उनका निर्माण जीवविज्ञान इत्यादि में प्रयुक्त होनेवाले सूक्ष्मदर्शियों से भिन्न होता है। धातुएँ परांध होती हैं। प्रकाश की किरणें उनमें से पार नहीं हो सकती। इसलिए यहाँ पर परावर्तन सिद्धांत का उपयोग किया जाता है, जिससे निदर्श (specimen) पर पड़नेवाली प्रकाश की किरणें परावर्तित होकर मनुष्य के नेत्र तक पहुँचती हैं। धातुओं के सूक्ष्मदर्शियों परीक्षण के लिए पहले उन्हें लगभग 1/2 इंच घनाकार टुकड़े के रूप में काट लेते हैं। इस टुकड़े को निदर्श कहते हैं। तत्पश्चात्‌ निदर्श एमरी रेगमाल (emery paper) से अच्छी तरह पालिश किया जाता है। इसके बाद पालिश चक्र पर इसे शीशे की तरह चमक दी जाती है। अब निदर्श सूक्ष्मदर्शी परीक्षण के लिए तैयार हो गया। इस रूप में इसे सूक्ष्मदर्शी द्वारा देखने से उसमें विद्यमान छिद्र, विजातीय पदार्थ अथवा धातुमल इत्यादि दिखलाई पड़ते हैं। फलक में पिटवां लोहे का एक सूक्ष्म आलेख (micrograph) दिखाया गया है। इसमें ग्रैफाइट के काले रेशे दिखाई दे रहे हैं। केवल पालिश की हुई सतह से धातु की आंतरिक संरचना नहीं दिखाई पड़ती, इसलिए इसे किसी रासायनिक विलयन से निक्षारित (etch) किया जाता है। निक्षारण के पश्चात्‌ धातु की आंतरिक संरचना दिखाई पड़ने लगती है। फलक में पिटवाँ लोहे का निक्षारित सूक्ष्म आलेख दिखलाया गया है। अन्य चित्रों में क्रमश: मृदु तथा कठोर इस्पात की सूक्ष्म संरचना (micro-structure) देखी जा सकती है।\n\nअब धातुरचना का क्षेत्र बहुत विस्तृत हो गया है और नए नए प्रकार के सूक्ष्मदर्शी उपयोग में लाए जाने लगे हैं। इलेक्ट्रॉन सूक्ष्मदर्शी द्वारा धातुओं की संरचना को एक लाख गुना आवर्धित किया जा सकता है। एक्सरे द्वारा भी धातुओं की आंतरिक संरचना के अध्ययन में बहुत सहायता मिली है।\n\n", "id": "464243", "title": "धातुरचना विज्ञान"}
{"url": "https://hi.wikipedia.org/wiki?curid=464250", "text": "द मैन विथ द गोल्डन गन\n\nद मैन विथ द गोल्डन गन ()\n", "id": "464250", "title": "द मैन विथ द गोल्डन गन"}
{"url": "https://hi.wikipedia.org/wiki?curid=464273", "text": "इस्पात निर्माण\n\nलौह अयस्क से इस्पात बनाने की प्रक्रिया का दूसरा चरण इस्पात निर्माण (Steelmaking) है। कच्चे लोहे से \nइस्पात बनाने के लिये कच्चे लोहे में उपस्थित अतिरिक्त कार्बन तथा गंधक, फॉस्फोरस आदि अशुद्धियों को निकाला जाता है और मैगनीज, निकिल, क्रोमियम तथा वनाडियम (vanadium) आदि तत्व मिलाये जाते हैं ताकि वांछित प्रकार का इस्पात बनाया जा सके।\n\nइस्पात उत्पादन का इतिहास करीब चार हजार साल पुराना है। अंटोलिया के उत्खनन से कुछ इस्पात के सामान मिले हैं। एशिया महाद्वीप की बात करें तो श्रीलंका में तीन सौ वर्ष ईसापूर्व में उच्च-मात्रा वाले इस्पात का प्रमाण मिला है। श्रीलंका ने इस्पात निर्माण के लिए ही वायु-भट्टी का निर्माण किया था। दिल्ली का लौह स्तम्भ भारतीय इस्पात निर्माण की प्राचीनता एवं उत्कृष्टता का जिता-जागता प्रमाण है। सिमेंटीकरण विधि द्वारा पहली बार इटली में बलिस्टर इस्पात का निर्माण किया गया।\n\nआधुनिक काल में इस्पात का व्यवसायिक निर्माण बेसमेर विधि की खोज के बाद शुरु हुआ। बेसमेर विधि से इस्पात का उत्पादन काफी सस्ता हो गया। बाद में गिलक्रिस्ट-थोमस विधि के आने से बेसमेर विधि में और ज्यादा सुधार हुआ। बाद में सीमन-मार्टिन विधि की खोज से इस्पात निर्माण और भी सुगम हो गया।\n\nलोहा धरती के गर्भ में स्वतंत्र अवस्था में नहीं पाया जाता है, बल्कि यह ऑक्सीजन और सल्फर के साथ यौगिक अवस्था में पाया जाता है। मूल रूप से लौहे के दो अयस्क होते हैं- हेमाटाइट (एफ2ओ3) और पाइराइट (एफएस2)। हेमाटाइट से लौहे को निष्कर्षण किया जाता है, जिससे ऑक्सीजन अलग हो जाता है। लौह अयस्क से लोहे को अलग करना लौह निष्कर्षण कहलाता है। लौहे के निष्कर्षण में कार्बन की उपस्थिति में लोहे को गलाया जाता है। इस क्रिया को प्रगलन कहते हैं। शुरु-शुरु में कम गलनांक वाले धातुओं का प्रगलन किया जाता था। तांबे का गलनांक 1000 डिग्री सेल्सिसियस है, जबकि टीन 250 डिग्री सेल्सियस पर पिघल जाता है। कास्ट आयरन का गलनांक 1370 डिग्री सेल्सियस है। 800 डिग्री सेल्सियस के बाद ऑक्सीकरण दर तेजी से बढ़ जाता है। यही कारण है कि प्रगलन की क्रिया निम्न-ऑक्सीजन वाले वातावरण में करायी जाती है। तांबे और टीन के विपरीत, कार्बन तरह लोहे में आसानी से घुल जाता है। इस तरह से लोहे में कार्बन के मिश्रण से इस्पात बनाया जाता है।\n\nअयस्क (ore) से अधिक से अधिक धातु प्राप्त करने के लिए अवकारक वस्तु, कार्बन, बहुतायत से मिलाई जाती है। कार्बन बाद में इच्छित मात्रा तक आक्सीकरण की क्रिया द्वारा निकाल दिया जाता है। इससे साथ के दूसरे तत्वों का भी, जिनका अवकरण हुआ रहता है और जो आक्सीकरणीय होते हैं, आक्सीकरण हो जाता है।\n\nयहां ध्यान देने वाली बात ये है कि लोहे में कार्बन के थोड़ से हेर-फेर से इस्पात की गुणवत्ता में बड़ा बदलाव आ जाता है। इस्पात के गुणों में वांछित बदलाव के लिए लौहे और कार्बन के मिश्रण में दूसरे पदार्थ भी मिलाए जाते हैं। इस्पात की तन्यता बढ़ाने के लिए इसमें निकेल और मैंगनीज मिलाये जाते हैं। कठोरता बढ़ाने के लिए क्रोमियम और वेनेडियम का मिश्रण किया जाता है।\n\nधातुकार्मिक व्यवहार में \"विशुद्ध धातु\" शब्द का उपयोग ऐसे व्यापारिक मेल की धातु के लिए भी होता है जिसमें प्रधानत: वे ही गुण (जैसे, रंग विद्युच्चालकता इत्यादि) होते हैं जो शुद्ध रासायनिक धातु में होते हैं। इनमें शेष जो अशुद्धता होती है या तो उसे दूर करना कठिन होता है, अथवा धातु में कोई विशेष गुण प्राप्त करने के लिए उसे जान बूझकर मिलाया जाता है। इस प्रकार मिलाए जानेवाले तत्वों को 'मिश्रधातुकारी तत्व' (alloying elements) कहते हैं।\n\nप्राचीन काल में इस्पात उत्पादन की दो विधियाँ प्रचलित थीं। \n\n\n\nभारत का प्रसिद्ध 'वुत्स' इस्पात (wootz steel) इन्हीं विधियों से बनाया जाता था।\n\nकार्बाधिशोषण विधि में पिटवाँ लोहे को कोक के संपर्क में रखकर पर्याप्त समय तक उच्च ताप पर गरम किया जाता है। जिन पात्रों में यह क्रिया की जाती है उन्हें परिवर्तन पात्र (Conversion Pots) कहते हैं और ये पत्थर की सिलों के बने होते हैं। इन पात्रों को कार्बाधिशोषण भट्ठियों किया जाता है। पात्र के अंदर वायु का प्रवेश न हो इसके लिए इन्हें अच्छी तरह से अग्निसह पदार्थों से बंद कर दिया जाता है अन्यथा वायु के प्रभाव से कोयला जलकर राख बन जाएगा और लोहे का ऑक्सीकरण होने लगेगा। पात्र को लगभाग 48 घंटे में 1,000° सें. तक गरम किया जाता है। इस ताप को सात से लेकर नौ दिनों तक स्थिर बनाए रखते हैं। इस क्रिया के परिणाम स्वरूप कोयले का कार्बन लोहे में प्रविष्ट हो जाता है। जब कार्बन पर्याप्त गहराई तक पहुँच जाता है तब पात्रों को एक सप्ताह की अवधि तक धीरे धीरे शीतल किया जाता है। इस प्रकार जो छड़ें निकलती हैं उनकी सतह पर फफोले दिखाई देते हैं। इसलिए इन्हें 'फफोलेदार इस्पात' (Blister Steel) कहते हैं। इस इस्पात को गरम करके पिटाई की जाती है जिससे यह समरस हो जाए।\n\nकार्बाधिशोषण इस्पात की पिटाई करने के बाद भी इसमें न्यूनाधिक असमता रहती है। इस इस्पात को घड़िया में द्रवित करके उसक रासायनिक संघटन एक सा कर लिया जाता है। इस क्रिया के द्वारा कार्बाधिशोषण इस्पात में विद्यमान धातुमल के कणों से भी मुक्ति मिल जाती है। इस कार्य के लिए अधिकतर 50 पाउंड धारितावली ग्रैफाइट की घड़ियाँ प्रयुक्त की जाती हैं। इन घड़ियों में कार्बाधिशोषण इस्पात को रखकर इन्हें कोक भट्ठियों में गरम किया जाता है। घड़िया विधि में धातु का परिष्कार नहीं होता, इसलिए इसके लिए उपयुक्त प्रभार यथासंभव शुद्ध होना चाहिए। पहले इसी विधि के द्वारा उच्च कोटि का औजारी इस्पात तैयार होता था।\n\nइस्पात-निर्माण में असली क्रांति १८५० के दशक के अन्तिम दिनों में आयी। बेसमर विधि प्रथम सफल विधि थी जिससे बड़ी मात्रा में इस्पात उत्पादन किया जा सकता था। इसके बाद खुला चुल्हा विधि आयी। \n\nआधुनिक इस्पातनिर्माण को दो भागों में बांट सकते हैं - प्राथमिक तथा द्वितीयक इस्पातनिर्माण (primary and secondary steelmaking)। प्राथमिक इस्पात निर्माण उसे कहते हैं जिसमें इस्पात-निर्माण के लिये अधिकांशतः वात्या भट्ठी से निकले नये लोहे का उपयोग किया जाय। द्वितीयक इस्पातनिर्माण उसे कहते हैं जिसमें इस्पात निर्माण के लिये भंगार या कबाड़ इस्पात (scrap steel) का उपयोग हो। इस्पातनिर्माण के समय निकलीं गैसों का उपयोग उर्जा के स्रोत के रूप में किया जा सकता है।\n\nसन्‌ 1856 में हेनरी बेसेमर ने इस्पात उत्पादन की विधियों में क्रांतिकारी परिवर्तन किया। इस विधि में नाश्पति में जिसे 'बेसेमर परिवर्तिद्ध' (Bessemer Converter) कहते है, द्रवित कच्चे लोहे में धौंकनी से वायु प्रवाहित की जाती है। द्रवित लोहे में विद्यमान अपद्रव्यों का ऑक्सीकरण वायु के ऑक्सीजन द्वारा होता है। ये क्रियाएँ ऊष्माक्षेपक होती हैं, इसलिए इस विधि में बाह्य ईधंन की आवश्यकता नहीं पड़ती। लोहे में विद्यमान अपद्रव्य ऑक्सीकृत होकर धातुमल बनाते हैं और बचा हुआ लोहा इस्पात का रूप धारण कर लेता है।\n\nबेसेमर परिवर्तित्र का वाह्य भाग इस्पात पट्ट से बना होता है तथ अंदर की ओर ऊष्मसह पदार्थों के अस्तर दिए जाते हैं। बेसेमर विधि के अंतर्गत दो पद्धतियाँ प्रचलित हैं : (1) अम्लीय (acidic) तथा (2) समाक्षारीय (basic)। इन पद्धतियों का उपयोग कच्चे लोहे के गुणों पर निर्भर करता है। यदि कच्चे लोहे में फॉस्फोरस की मात्रा अधिक होती है तो समाक्षारीय विधि का उपयोग किया जाता है। जहाँ फॉस्फोरस के निराकरण की आवश्यकता नहीं होती वहाँ अम्लीय पद्धति व्यवहृत की जाती है। बेसेमर परिवर्तित्र के अंदर दिए जानेवाले ऊष्मसह पदार्थो के अस्तर उपयोग में लाई जानेवाली पद्धति पर निर्भर करते हैं। अम्लीय पद्धति में अधिकतर सिलिकामय पदार्थ (sileceous material) उपयोग में आते हैं जबकि समाक्षारीय पद्धति में समाक्षारीय पदार्थ, जैसे डॉलोमाइट (dolomite, CaCo3MgCO3), ही उपयोग में लाए जाते हैं।\n\nबेसेमर परिवर्तित्र के नितल में हवा टोंटियाँ लगी होती हैं, जिनके द्वारा द्रवित लोहे में उच्च दाव (25 पाउंड प्रति वर्ग इंच) पर वायु धौंकनी से प्रवाहित की जाती है। उच्च दाब इसलिए आवश्यक है कि धमन काल में द्रव लोहा टोंटी के द्वारा परिवर्तितत्र के वायुधान (wind box) में न चला जाए। अम्लीय पद्धति में मुख्य अपद्रव्य सिलिकन, मैंगनीज़ तथा कार्बन होते हैं। इनके ऑक्सीकरण में लगभग 12 मिनट लगते हैं। पहले सिलिकन तथा मैगनीज़ का ऑक्सीकरण होता है और वे धातुमल बनाते हैं। फिर कार्बन ऑक्सीकृत होकर कार्बन मोनोक्साइड (CO) गैस बनाता है, जो परिवर्तित्र के मुँह पर प्रज्वलित होकर विशाल ज्वाला उत्पन्न करता है। इस क्रिया के बाद परिवर्तित्र पात्र को नमित करके तैयार इस्पात को दर्वी (ladle) में निकाल लिया जाता है। फिर आवश्यकतानुसार इसमें पुन: कार्बुरिकारक (recarburizer) तथा विऑक्सीकरण (deoxidizer) डालकर इस्पात को ऐच्छिक रासायनिक संघटन का बनाया जाता है।\n\nसमाक्षारीय पद्धति में सभी क्रियाएँ अम्लीय पद्धति की तरह ही होती हैं, परंतु उसमें फॉस्फोरस के ऑक्सीकरण के लिए 5-6 मिनट का अतिरिक्त समय लगता है। सिलिकन, मैंगनीज़, तथा कार्बन के क्रमिक ऑक्सीकरण के पश्चात्‌ ही फॉस्फोरस ऑक्सीकृत होता है और पात्र में विद्यमान चूने के साथ मिलकर समाक्षारीय धातुमल बनाता है। इस धातुमल को अलग करने के पश्चात्‌ ही धातु में पुन: कार्बुरीकारक तथा विऑक्सीकारक डाले जाते हैं।\n\nइसे 'बेसिक आक्सीजन विधि' (basic oxygen steelmaking) भी कहते हैं। सन्‌ 1851 में आस्ट्रिया के लिंज तथा डोनाविट्ज़ धातुविज्ञों ने बेसेमर विधि के संपरिवर्तित रूप की खोज की, जिसे उनके नाम पर एल. डी. विधि कहा गया। इसमें परिवर्तित्र पात्र में द्रवित लोहे की सतह पर शुद्ध ऑक्सीजन प्रवाहित किया जाता है। इस विधि से अपद्रव्यों का शीघ्र ऑक्सीकरण होकर नाइट्रोजन रहित इस्पात की प्राप्ति होती है।\n\nआज विश्व का लगभग 75 प्रतिशत इस्पात उत्पादन खुली चुल्ली भट्ठी विधि से किया जाता है। इस कार्य के लिए खुली भट्ठी का उपयोग होता है। बेसेमर विधि की तरह ही इसमें भी अम्लीय तथा समाक्षारीय रूपांतरण (modifications) होते हैं। इन पद्धतियों का उपयोग कच्चे माल के रासायनिक संघटन पर निर्भर करता है। यहाँ यह स्मरण रखना आवश्यक है कि खुली चुल्ली भट्ठी की इस्पात उत्पादन विधि में धातुमल की बनावट पर ही इस्पात का गुण निर्भर करता है। इसलिए इस विधि में धातुमल की तैयारी पर ही विशेष ध्यान दिया जाता है। यदि समाक्षारीय धातुमल तैयार करने की आवश्यकता होती है, तो 'समाक्षारीय खुल्ली चुल्ली भट्ठी पद्धति' का उपयोग किया जाता है और यदि अम्लीय मल की आवश्यकता होती है तो 'अम्लीय विधि' का उपयोग होता है।\n\nखुली चुल्लीभट्ठी 25 से 300 टन धारिता तक ही होती है। बड़े भ्राष्ट्रों का चुल्लीतल 15 फुट चौड़ा, 40 फुट लंबा तथा 20 इंच गहरा होता है। चुल्लीतल का निर्माण विभिन्न ऊष्मसह पदार्थों से होता है। अम्लीय पद्धति में अम्लीय ऊष्मसह तथा समाक्षारीय पद्धति में समाक्षारीय ऊष्मसह पदार्थ प्रयुक्त होते हैं। भ्राष्ट्र की दीवार तथ छत (roof) साधारणत: सिलिका ईटों की बनी हुई होती हैं। आजकल छत के लिए मैग्नेसाइट (magnesite) ईटों का भी उपयोग होने लगा है। चुल्लीतल के नीचे दोनों ओर ऊष्मसह ईटों के रोधकों (checkers) से निर्मित दो दो कक्ष होते हैं, जिन्हें 'पुनर्जनित्र' (Regenerator) कहते हैं। भ्राष्ट्र से बहिर्गामी दहन-उत्पाद एक ओर के दोनों पुनर्ज़नित्रों में से होकर गुजरते हैं और इस प्रकार अपनी ज्ञेय ऊष्मा (sensible heat) रोधकों को प्रदान करते हैं। कुछ समय पश्चात्‌ भट्ठी में दहन योग्य गैस तथा वायु इन तप्त रोधकों के द्वारा भेजी जाती हैं, जिससे ये (गैस तथा वायु) रोधकों से ऊष्मा प्राप्त करती हैं और तब दहन-उत्पाद दूसरी ओर के पुनर्जनित्रों से होकर गुजरता है। यह क्रिया 15-20 मिनट के अंतर पर दुहराई जाती है। इस प्रणाली के द्वारा भट्ठी में ईधंन तथा दहन के लिए आवश्यक वायु चुल्लीतल के दोनों ओर निर्मित दो अलग अलग मार्गों द्वारा भेजी जाती है। इन मार्गों को पोर्ट (Port) कहते हैं। बड़ी भट्ठियों में प्रभार को भरने के लिए सामान्यत: पाँच प्रभार द्वार (charging doors) होते हैं। द्रवित धातु तथा मल के निकलने के लिए भट्ठियों की पिछली दीवारों में 'टोंटी छिद्र (tap holes) होते हैं। इन भट्ठियों को तप्त करने के लिए गैसीय अथवा तरल ईधंन का प्रयोग किया जाता है।\n\nखुल्ली चुल्ली भट्ठी में इस्पात उत्पादन के लिए कच्चे माल के रूप में लोहा (ठोस तथा सरल), रद्दी माल (scrap) अथवा दोनों का मिश्रण उपयोग में लाया जाता है। भट्ठी के प्रभार के पश्चात्‌ प्रभार को द्रवित होने दिया जाता है। धातु के परिष्कार के लिए गालकों का उपयोग होता है, जिनमें पत्थर तथा लोह अयस्क प्रमुख हैं। लोह अयस्क के ऑक्सीजन के संपर्क से क्रमिक रूप से सिलिकन, मैंगनीज़ तथा फॉस्फोरस जैसे अपद्रव्यों का ऑक्सीकरण होता है और वे धातुमल बनाते हैं। तत्पश्चात्‌ लोहे के कार्बन का ऑक्सीकरण होता है, जो चूने में बुदबुदाहट उत्पन्न होने के काल में अपनी चरम सीमा पर पहुँच जाता है। जब धातु का रासायनिक संघटन ऐच्छिक विंदु पर पहुँच जाता है तब उसे दर्वी में निकाल लिया जाता है। वहाँ पर पुन: कार्बुरिकारक तथा विअक्सीकारक डाला जा सकता है। इस इस्पात को पिंड के रूप में संचित कर लेते हैं।\n\nबहुधा अम्लीय बेंसेमर विधि के साथ समाक्षारीय खुली चुल्ली भट्ठी विधि का उपयोग किया जाता है। इसे डुप्ले विधि (Duplex Process) कहते हैं। जब अम्लीय बेसेमर तथा समाक्षारीय एवं अम्लीय खुली चुल्ली भट्ठी विधियों का उपयोग होता है तो उसे त्रिक या त्रिप्लेक्स, विधि (Triplex Process) कहते हैं।\n\nइस्पात उत्पादन में मुख्यत: दो प्रकार की विद्युत्‌ भट्ठियों प्रयुक्त होती हैं :\n\n\nचाप भट्ठी में ग्रैफाइट विद्युदग्रों, अथवा विद्युदग्र और धातु, के बीच विद्युच्चाप बनता है, जिससे तेज ऊष्मा निकलती है और धातु का प्रगलन करती है। प्रेरण भट्ठी में धातु प्रेरित विद्युद्धारा के प्रवाह को अवरुद्ध करती है, जिससे ऊष्मा उत्पन्न होती है। बड़े परिमाण में इस्पात उत्पादन के लिए चाप भट्ठी ही अधिक उपयोगी है और इसकी धारिता एक टन से लेकर 100 टन तक ही होती है। प्रेरण भट्ठी मुख्यत: औजारी अथवा विशेष प्रकार के इस्पातों के उत्पादन में काम आती है।\n\nचाप भट्ठी में विद्युदग्रों और धातु के बीच चाप उत्पन्न करके धातु का गलन होता है। गलन के पश्चात्‌ परिष्कार क्रिया आरंभ होती है, जो बहुत कुछ प्रभार के ऊपर निर्भर करती है। यदि प्रभार में अधिकांश रद्दी माल है, तो केवल विऑक्सीकरण की आवश्यकता पड़ती है और फिर कार्बनीकरण इत्यादि दर्वी में किया जा सकता है। प्रेरण भट्ठी में मुख्यत: गलन क्रिया ही की जाती है और वहाँ किसी प्रकार का परिष्करण संभव नहीं है।\n\nHIsarna steelmaking process\n\n\n", "id": "464273", "title": "इस्पात निर्माण"}
{"url": "https://hi.wikipedia.org/wiki?curid=464290", "text": "अपोलो ११\n\nअपोलो ११ () वह अंतरिक्ष उड़ान थी जिसने चंद्रमा पर पहले इंसान, नील् आर्मस्ट्रांग और ऐडविन \"बज़\" ऐल्ड्रिन. जुनियर को 10 जुलाई 1969 को अंतराष्ट्रीय समय अनुसार 20:17:39 बजे उतारा था। संयुक्त राज्य अमेरिका का यह मिशन मानव इतिहास व अंतरिक्ष अनुसंधान के इतिहास में एक बडी उपलब्धी के रूप में देखा जाता है।\n16 जुलाई 1969 को मेरिट आइलैंड में स्थित कैनेडी स्पेस सेंटर लाँच काम्प्लेक्स 39 (Kennedy Space Center Launch Complex 39) से उड़ान भरने वाला अपोलो ११ नासा के अपोलो अभियान का पाँचवा मानवी मिशन व तीसरा चंद्र अभियान था। इसके कर्मीदल् के रूप में आर्मस्ट्रांग कमांडर व ऐल्ड्रिन लुनार माड्यूल पायलट और माइकल कॉलिन्स कमांड मॉड्युल पायलट थे। आर्मस्ट्रांग और ऐल्ड्रिन चंद्रमा पर ट्रैंक्विलिटी के सागर (Sea of Tranquillity) में उतरे और चाँद पर 21 जुलाई को कदम रखने वाले पहले इंसान बन गए। उनका लुनार मॉड्युल \"इगल\" 21 घंटे व 31 मिनट चाँद की प्रष्ठभूमी पर रहा और कॉलिन्स कमांड सर्विस मॉड्युल \"कोलंबिया\" में चाँद के उपर बने रहे। 24 जुलाई को तीनो अंतरिक्ष यात्री पृथ्वी पर प्रशांत महासागर में उतरे और अपने साथ 21.5 किलोग्राम के चाँद के नमूने लाए।\n\n\"अपोलो ११\" ने अमेरिकी राष्ट्रपती जॉन एफ़. केनेडी का चाँद पर सोवियत युनिन से पहले उतरने का सपना साकार कर दिया जिसकी उन्होने 1961 में गुज़ारिश की थी।\n\nइसके बाद 1969 से 1972 के दरमियां छः \"अपोलो\" मिशन चाँद पर भेजे गए जिसमें से पाँच चाँद पर उतरे में सक्षम रहे।\n", "id": "464290", "title": "अपोलो ११"}
{"url": "https://hi.wikipedia.org/wiki?curid=464324", "text": "गृहयुद्ध\n\nगृहयुद्ध एक ही राष्ट्र के अन्दर संगठित गुटों के बीच में होने वाले युद्ध को कहते हैं। कभी-कभी गृह युद्ध ऐसे भी दो देशों के युद्ध को कहा जाता है जो कभी एक ही देश के भाग रहे हों। गृहयुद्ध में लड़ने वाले गिरोहों के ध्येय भिन्न प्रकार के होते हैं। कुछ पूरे देश पर नियंत्रण पाकर अपनी मनचाही व्यवस्था लागू करना चाहते हैं, कुछ देश की सरकारी नीतियाँ बदलना चाहते हैं और कुछ देश को विभाजित करके अपने क्षेत्र को स्वतन्त्र बनाना चाहते हैं। गृहयुद्धों अक्सर बहुत घातक होते हैं - लाखों मर सकते हैं, करोड़ों बेघर हो सकते हैं, देश में दशकों तक चलने वाली भयंकर ग़रीबी और भुखमरी फैल सकती है और देश का उद्योग लम्बे अरसे के लिए चौपट हो सकता है। बर्मा, अंगोला और अफ़्ग़ानिस्तान ऐसे देश हैं जिनका भविष्य कभी बहुत उज्वल माना जाता था लेकिन गृहयुद्ध की चपेट में आने से यह दुनिया के सबसे पिछड़े और असुरक्षित देशों में गिने जाने लगे। गृहयुद्धों के दौरान अक्सर विदेशी ताक़तें भी देश को कमज़ोर पाकर उसमें हस्तक्षेप करने लगती हैं, जैसा की १९७५-१९९० तक चलने वाले लेबनान के गृहयुद्ध में हुआ।\n\n'गृहयुद्ध' को अंग्रेजी में 'सिविल वॉर' (), उर्दू में 'ख़ाना-जंगी' (), फ़ारसी में 'जंग दाख़िली' (), अरबी में 'हर्ब अहलिया' (), जर्मन में 'बुअर्गरक्राइग' () कहते हैं।\n\n", "id": "464324", "title": "गृहयुद्ध"}
{"url": "https://hi.wikipedia.org/wiki?curid=464348", "text": "मिस्टर एंड मिसेज़ स्मित\n\nमिस्टर एंड मिसेज़ स्मित ( 2005 में बनी अमेरिकी हास्य ऐक्षन फ़िल्म है जिसमें एंजेलिना जोली और ब्रैड पिट ने मुख्य भुमिका निभाई है।\n\n", "id": "464348", "title": "मिस्टर एंड मिसेज़ स्मित"}
{"url": "https://hi.wikipedia.org/wiki?curid=464363", "text": "बेसिक आक्सीजन भट्ठी\n\nइस्‍पात बनाने के लिए बेसिक ऑक्‍सीजन प्रक्रिया (basic Oxygen Steelmaking) मुख्‍यतः सामान्‍य प्रक्रिया है। बेसिक ऑक्‍सीजन फरनेस (या, एल.डी. कनवर्टर) अपवर्तक ब्रिक्‍स के साथ अन्‍दर की ओर नाशपाती के अकार का वेसल लाइन्‍ड फरनेस है। वेसल लाइनिंग टार बोन्‍डेड डोलोमाइट/मेगनेशिया कार्बन या अन्‍य अपवर्तकों का बना होता है। वेसल अपने अक्ष में 360 पर घुम सकता है। वाटर कूल्‍ड लान्‍स की सहायता से ऑक्‍सीजन वेसल में बह जाता है। थोड़ा झुका हुआ कनवर्टर में रद्दी माल के अधिक होने के साथ हीट बढ़ता है और कनवर्टर को सीधा (ठीक) करके गर्म धातु को मिलाया जाता है तत्‍पश्‍वात् लेंस के द्वारा घोल (बाथ) में आक्‍सीजन को दिया जाता है जिसमें आवश्‍यक फ्लक्‍सेज छोड़ा जाता है। कनवर्टर के उपर स्थित बंकर के द्वारा यंत्रवत और सूक्ष्‍म अतिरिक्‍त फ्लक्‍स मिलाया जाता है। 16-18 मिनट के लिए आक्‍सीजन छोड़ने के पश्‍चात एक नमूना लिया जाता है। थर्मोकपल का इस्‍तेमाल कर तापमान को मापा जाता है। टेपिंग साइड में कनवर्टर को टिलटिंग करके इस्‍पात को टेप्‍ड किया जाता है। जब धातु को टेप्‍ड किया जाता है तो ऐलाइंग तत्‍वों को शूट के द्वारा मिलाया जाता है। फ्लोटिंग स्‍लेग को हटाने के लिए चार्जिंग साइड की ओर कनवर्टर को टिल्‍टेड किया जाता है।\n\nप्रचालन के दौरान आक्‍सीजन से लोहा का आक्‍सीकरण करने पर लोहा ऑक्‍साइड और कार्बन मनोऑक्‍साइड हो जाता है। लोहा आक्‍साइड तत्‍काल अक्‍सीजन को ट्रैम्‍प तत्‍वों में अन्‍तरण कर देता है। लगभग 2000 डिग्री – 2500 डिग्री सेंटिग्रेड तापमान पर रिएक्‍शन का केन्‍द्र होता है। परिष्‍कृत प्रक्रिया के दौरान कार्बन मनोअक्‍साइड के बढ़ने से पिघला उष्‍मक के अंदर ऐजिटेशन बढ़ता है। आक्‍सीजन से ट्रैम्‍प तत्‍वों का रिएक्‍शन और रिएक्‍शन के केन्‍द्र में लोहा आक्‍साइड बनता है जिससे रिएक्टिव स्‍लेग का निर्माण होता है। प्रचालन के जारी रहने पर गलन के समय कार्बन, फासफोरस, मैंगनीज और सिलिकन का निरन्‍तर कमी होता है। आक्‍सीजन के साथ पाउडर चूना को मिलाने पर शीघ्र स्‍लेग निर्माण होता है जिससे फासफोरस कम हो जाता है। जब वांछित कार्बन कानटेन्‍ट प्राप्‍त किया जाता है तो परिस्‍कृत प्रक्रिया पूर्ण हो जाता है। \n\nविविध अन्‍य ब्‍लोविग प्रक्रियाएँ जिनका प्रयोग किया जाता है वह निम्‍नवत हैं-\n\nइस प्रक्रिया में कूल नाजल के नीचे से शुद्ध आक्‍सीजन को उष्‍मक (बाथ) में छोड़ा जाता है। अधिक गहन मिश्रण के कारण लोअर टैप से टेम टाइम में और ग्रेटर आउटपुट में प्रभाव पड़ता है।\n\nउपर से ऑक्‍सीजन का ब्‍लोविंग और नीचे से ऑक्‍सीजन का ब्‍लोविंग या इनर्ट गैस जैसे नाइट्रोजन या आर्गन के नीचे क्रियाशील होने पर कम्बाइनड ब्‍लोविंग प्रक्रिया होता है। उपर्युक्‍त प्रक्रियाओं से लाभ है—ब्‍लोविंग साइकल का गतिवर्द्धन (एक्‍सेलरेशन) 25 % तक, उच्‍च लाभ, लेस स्‍लेग, कनवर्टर लाइनिंग लाइफ में सुधार, विशिष्‍ट कमपोजिशन को प्राप्‍त करने में शुद्धता में वृद्धि धब्‍बा को कम करना। बेसिक ऑक्‍सीजन फरनेस में उत्‍पादित इस्‍पात निरंतर ढलाई (कास्टिंग) या इनगाट टीमिंग के लिए भेजा जाता है।\n", "id": "464363", "title": "बेसिक आक्सीजन भट्ठी"}
{"url": "https://hi.wikipedia.org/wiki?curid=464404", "text": "अतिचालकों का वर्गीकरण\n\nअतिचालक पदार्थों का वर्गीकरण कई प्रकार से किया जा सकता है-\n\nthe base magnetic field superconductor are two type 1 type 2 type.\n1 type -those superconductor comlete the meisser effect.\n2 type-those superconductor incomplete the meisser efect.\n\n\n\n\n\n\n\n\n\n", "id": "464404", "title": "अतिचालकों का वर्गीकरण"}
{"url": "https://hi.wikipedia.org/wiki?curid=464417", "text": "माइसनर प्रभाव\n\nजब कोई पदार्थ अपने क्रांतिक ताप से नीचे आकर अतिचालक अवस्था को प्राप्त होता है तो इसके अन्दर चुम्बकीय क्षेत्र शून्य हो जाता है। इसे \"'माइसनर प्रभाव\" (Meissner effect) कहते हैं। इस परिघटना की खोज जर्मनी के भौतिकशास्त्री वाल्थर माइसनर (Walther Meissner) तथा रॉबर्ट आक्सेनफिल्ड (Robert Ochsenfeld) ने सन् १९३३ में की थी। \n\nपरमाणु में इलेक्ट्रॉन अंडाकार पथ में परिक्रमा करते हैं और इस दृष्टि से वे चुंबक जैसा कार्य करते हैं। बाहरी चुंबकीय क्षेत्र से इन चुंबकों का आघूर्ण (मोमेंट) कम हो जाता है। दूसरे शब्दों में, परमाणु विषम चुंबकीय प्रभाव दिखाते हैं। यदि ताप तास किसी पदार्थ को उपयुक्त चुंबकीय क्षेत्र में रखा जाए तो उस सुचालक का आंतरिक चुंबकीय क्षेत्र नष्ट हो जाता है, अर्थात् वह एक विषम चुंबकीय पदार्थ जैसा कार्य करने लगता है। तलपृष्ठ पर बहने वाली विद्युत धाराओं के कारण आंतरिक क्षेत्र का मान शून्य ही रहता है। इसे माइसनर का प्रभाव कहते हैं। यदि अतिचालक पदार्थ को धीरे-धीरे बढ़ने वाले चुंबकीय क्षेत्र में रखा जाए तो क्षेत्र के एक विशेष मान पर, जिसे देहली मान (थ्रेशोल्ड वैल्यू) कहते हैं, इसका प्रतिरोध पुनः अपने पूर्व मान के बराबर हो जाता है।\n\n", "id": "464417", "title": "माइसनर प्रभाव"}
{"url": "https://hi.wikipedia.org/wiki?curid=464420", "text": "ट्रस\n\nआर्किटेक्चर और संरचना इंजीनियरी में ट्रस (truss) एक ऐसी संरचना होती है जो एक या एक से अधिक त्रिकोणीय इकाइयों से मिलकर बनी होती है। ये इकाइयाँ सरल अवयवों से बनी होतीं है और इनके सिरे परस्पर 'नोड' पर जुड़े होते हैं। सभी वाह्यबल और प्रतिक्रियाएँ (रिएक्शन) इन्ही नोडों पर लगते है और यहाँ से अवयवों में टेन्साइल या कम्प्रेसिव (तन्य या संपीडक) बल के रूप में प्रकट होते हैं।\n\n'एकतलीय ट्रस' (planer truss) वह ट्रस होती है जिसके सभी अवयव और नोड द्विबीमीय समतल में होते है जबकि 'स्पेस ट्रस' के अंदर मेंबर और नोड्स त्रिबिम के अंदर होते है।\n\nट्रस के अंदर प्लेन मेंबर्ज़ होते है जो की जॉइंटो के द्वारा एक दूसरे से जुड़े होते है। \nट्रस का आकर त्रिकोणीय इसलिए होता है क्यूकी एस आकर के अंदर सबसे जयदा स्थिरता होती है।\n\n\nएस ट्रस के अंदर वर्टिकल मेंबर कंप्रेशन (दवाव) को सहते है जबकि हॉरिज़ाँटल मेंबर (किछाव) को।\n\nएन ट्रसस का प्रियोग आर्च्ड ब्रिड्जस (पुल) मे किया जाता है। दूसरे विश्व युध के दौरान इसका काफ़ी प्रियोग हुआ था\n\n\n", "id": "464420", "title": "ट्रस"}
{"url": "https://hi.wikipedia.org/wiki?curid=464425", "text": "विद्युत्‌ भट्ठी\n\nविद्युत्‌ भट्ठियाँ (Electric Furnace) सामान्यत: धातु खनिजों और धातुओं को पिघलाने के लिए प्रयुक्त की जाती हैं।\n\nविद्युत्‌ ऊर्जा से उत्पन्न हुई ऊष्मा विद्युतधारा के वर्ग के अनुपात में होती है। विद्युत्‌ भट्ठियाँ कोयले की भट्ठियों से अधिक ऊष्मा उत्पन्न कर सकती हैं और आकार में भी छोटी होती हैं। ये हानिकारक धुएँ अथवा गैसें नहीं उत्पन्न करतीं, परंतु इनका मुख्य लाभ इनमें सरलता से ऊष्मा नियंत्रण करने का है। धारा का परिवर्तन कर ऊष्मा का नियंत्रण बहुत सरलता से किया जाता है। इनका दूरस्थ नियंत्रण (remote control) और स्वत: चालन (automatic action) भी किया जा सकता है। इन कारणों से विद्युत्‌ भट्ठियाँ सामान्य उपयोग में आ गई हैं।\n\nविद्युत्‌ भट्ठियों के बहुत से परिष्कृत रूप अब सामान्य हो गए हैं और ज्यों ज्यों विद्युत्‌ शक्ति संभरण आर्थिक दृष्टिकोण से सस्ता होता जाता है, विद्युत्‌ भट्ठियों का प्रयोग निरंतर बढ़ता ही जाता है।\n\nविद्युत्‌ भट्ठियों के तीन मुख्य प्ररूप हैं -\n\n1. प्रतिरोध भट्ठियाँ (Resistance Furnaces)।\n\n2. चाप भट्ठियाँ (Arc Furnaces) \n\n3. प्रेरण भट्ठियाँ (Induction Furnaces) तथा\n\n4. आधुनिक मफिल भट्ठी (muffle furnace)\n\nभट्ठी (Furnace), ओवेन (oven) से इस अर्थ में अलग है कि ओवेन प्रायः कम ताप तक ही पहुँचती है।\n", "id": "464425", "title": "विद्युत्‌ भट्ठी"}
{"url": "https://hi.wikipedia.org/wiki?curid=464428", "text": "भारतीय विधि आयोग\n\nविधि संबंधी विषयों पर महत्वपूर्ण सुझाव देने के लिए सरकारें आवश्यकतानुसार आयोग नियुक्त कर देती है; इन्हें विधि आयोग (Law Commission, लॉ कमीशन) कहते हैं। स्वतंत्र भारत में भूतकाल में अट्ठारह आयोग कार्य कर चुके हैं, उन्नीसवाँ आयोग कार्यरत है।\n\nप्रथम आयोग १८३३ के चार्टर ऐक्ट के अंतर्गत सन्‌ १८३४ में बना। इसके निर्माण के समय भारत ईस्ट इंडिया कंपनी के शासन में था किंतु विधि पारित करने के लिए कोई एकमेव सत्ता न थी, न्यायालयों का अधिकारक्षेत्र अस्पष्ट एवं परस्पर स्पर्शी था तथा कुछ विधियों का स्वरूप भी भारत के प्रतिकूल था। इस स्थिति को दृष्टि में रखते हुए लार्ड मैकाले ने ब्रिटिश पार्लमेंट में भारत के लिए एक विधि आयोग की निर्मिति पर बल दिया।\n\nप्रथम आयोग के चार सदस्य थे जिसमें मैकाले अध्यक्ष थे। इस आयोग को वर्तमान न्यायालयों के अधिकारक्षेत्र एवं नियमावली, तथा ब्रिटिश भारत में प्रचलित समस्त विधि के विषय में जाँच करने, रिपोर्ट देने और जाति धर्मादि को ध्यान में रखकर उचित सुझाव देने का कार्य सौंपा गया।\n\nसर्वप्रथम इस आयोग का ध्यान आपराधिक विधि की ओर आकर्षित हुआ। बंगाल तथा मद्रास में इस्लामिक दंडविधि प्रचलित थी जो अपने आदिमपन एवं अविचारिकता के कारण सर्वथा अनुपयुक्त थी। मैकाले के मार्गदर्शन में प्रथम आयोग ने भारतीय दंडसंहिता का प्रारूप तैयार किया किंतु कारणवश उसे विधि का रूप न दिया जा सका।\n\nभारत का सिविल ला भी अस्तव्यस्त दशा में था। उसपर दी गई गई रिपोर्ट, जिसे देशीय विधि (लैक्स लोसाइ) रिपोर्ट नाम दिया गया, अत्यधिक महत्वपूर्ण मानी गई किंतु वह गहन विवाद का विषय बनी रही। उसका केवल एक खंड ही पारित हुआ-जाति निर्योग्यता निवारक विधि। मैकाले के अवकाशप्राप्त होते ही यह आयोग भी निष्क्रिय हो गया।\n\nद्वितीय आयोग की नियुक्ति १८५३ ई. के चार्टर के अंतर्गत हुई। इसे प्रथम आयोग द्वारा प्रस्तुत प्रारूपों, एवं न्यायालय तथा न्यायप्रक्रिया के सुधार हेतु आयोग द्वारा दिए गए सुझावों का परीक्षण कर रिपोर्ट देने का कार्य सौंपा गया। इस आयोग के आठ सदस्य थे।\n\nअपनी प्रथम रिपोर्ट में आयोग ने फोर्ट विलियम स्थित सर्वोच्च न्यायालय एवं सदर दीवानी और निजामत अदालतों के एकीकरण का सुझाव दिया, प्रक्रियात्मक विधि की संहिताएँ तथा योजनाएँ प्रस्तुत कीं। इसी प्रकार पश्चिमोत्तर प्रांतों और मद्रास तथा बंबई प्रांतों के लिए भी तृतीय और चतुर्थ रिपोर्ट में योजनाएँ बनाइर्ं। फलस्वरूप १८५९ ई. में दीवानी व्यवहारसंहिता एवं लिमिटेशन ऐक्ट, १८६० में भारतीय दंडसंहिता एवं १८६१ में आपराधिक व्यवहारसंहिता बनीं। १८६१ ई. में ही भारतीय उच्च न्यायालय विधि पारित हुई जिसमें आयोग के सुझाव साकार हुए। १८६१ में दीवानी संहिता उच्च न्यायालयों पर लागू कर दी गई। अपनी द्वितीय रिपोर्ट में आयोग ने संहिताकरण पर बल दिया, किंतु साथ ही यह सुझाव भी दिया कि हिंदुओें और मुसलमानों के वैयक्तिक कानून को स्पर्श करना बुद्धिमत्तापूर्ण न होगा। यह कार्य फिर एक शताब्दी के बाद ही संपन्न हुआ। इस आयोग की आय केवल तीन वर्ष रही।\n\nतृतीय आयोग की नियुक्ति का प्रमुख कारण द्वितीय आयोग का अल्पायु होना था। सीमित समय में द्वितीय आयोग कार्य पूर्ण न कर सका था। तृतीय आयोग १८६१ में निर्मित हुआ। इसके सम्मुख मुख्य समस्या थी मौलिक दीवानी विधि के संग्रह का प्रारूप बनाना। तृतीय आयोग की नियुक्ति भारतीय विधि के संहिताकरण की ओर प्रथम पग था।\n\nआयोग ने सात रिपोर्टें दीं। प्रथम रिपोर्ट ने आगे चलकर भारतीय दाय विधि १८६५ का रूप लिया। द्वितीय रिपोर्ट में था अनुबंध विधि का प्रारूप, तृतीय में भारतीय परक्राम्यकरण विधि का प्रारूप, चतुर्थ में विशिष्ट अनुतोष विधि का, पंचम में भारतीय साक्ष्य विधि का एवं षष्ठ में संपत्ति हस्तांतरण विधि का प्रारूप प्रस्तुत किया गया था। सप्तम एवं अंतिम रिपोर्ट आपराधिक संहिता के संशोधन के विषय में थी। इन रिपोर्टों के उपरांत भी उन्हें विधि का रूप देने में भारतीय शासन ने कोई तत्परता नहीं दिखाई। १८६९ में इस विषय की ओर आयोग के सदस्यों ने अधिकारियों का ध्यान आकर्षित भी किया। किंतु परिणाम कुछ न निकला। इसी बीच सदस्यों तथा भारत सरकार के मध्य अनुबंध विधि के प्रारूप पर मतभेद ने विकराल रूप ले लिया, फलत: आयोग के सदस्यों ने असंतोष व्यक्त करते हुए त्यागपत्र दे दिया और इस प्रकार तृतीय आयोग समाप्त हो गया।\n\nचतुर्थ आयोग के जन्म का भी मुख्य कारण तृतीय आयोग के समान द्वितीय आयोग की द्वितीय रिपोर्ट थी। भारत सरकार ने अनेक शाखाओं के विधि प्रारूप का कार्य विटली स्टोक्स को सौंपा था जो १८७९ ई. में पूर्ण किया गया। इसकी पूर्ति पर सरकार ने एक आयोग इन विधेयकों की धाराआें का परीक्षण करने तथा मौलिक विधि के शेष अंगों के निमित्त सुझाव देने के लिए नियुक्त किया। यही था चतुर्थ आयोग। इसकी जन्मतिथि थी ११ फ़रवरी १८७९ और सदस्य थे विटली स्टोक्स, सर चार्ल्स टर्नर एवं रेमन्ड वेस्ट। इस आयोग ने नौ मास में अपनी रिपोर्ट पूर्ण कर दी। उसने कहा कि भारत में विधिनिर्माण के लिए आवश्यक तत्वों का अभाव है अतएव मूल सिद्धांत आंग्ल विधि से लिए जाएँ किंतु यह आगमन सीमित हो ताकि वह भारत की विरोधी परिस्थितियों में उपयुक्त एवं उपयोगी हो, संहिताआें के सिद्धांत विस्तृत, सादे एव सरलतया समझ में आ सकनेवाले हों। विधि सर्वत्र अभिन्न हो, तथा विकृति विषयक विधि का निर्माण हो।\n\nइन सिफारिशों के फलस्वरूप व्यवस्थापिका सभा ने १८८१ ई. में परक्राम्यकरण, १८८२ में न्यास, संपत्ति हस्तांतरण और सुखभोग की विधियों तथा १८८२ में ही समवाय विधि, दीवानी तथा आपराधिक व्यवहार संहिता का संशोधित संस्करण पारित किया। इन सभी संहिताओं में वैंथम के सिद्धांतों का प्रतिबिंब झलकता है। इन संहिताओं को भारत की विधि को अस्पष्ट, परस्परविरोधी तथा अनिश्चित अवस्था से बाहर निकालने का श्रेय है। चारों आयोगों के परिश्रम से सही प्रथम आयोग के सम्मुख उपस्थित किया गया कार्य संपन्न हो सका।\n\nभारत की स्वतंत्रता के बाद ५ अगस्त १९५५ को पंचम आयोग की घोषणा भारतीय संसद में हुई। इसका कार्य पूर्व आयोगों से भिन्नता लिए हुए था। उनका मुख्य कार्य था नवनिर्माण तथा संशोधन। इसके अध्यक्ष थे श्री मोतीलाल चिमणलाल सेटलवाड और उनके अतिरिक्त १० अन्य सदस्य थे।\n\nइसके समक्ष दो मुख्य कार्य रखे गए। एक तो न्याय शासन का सर्वतोमुखी पुनरवलोकन और उसमें सुधार हेतु आवश्यक सुझाव, दूसरा प्रमुख केंद्रीय विधियों का परीक्षण कर उन्हें आधुनिक अवस्था में उपयुक्त बनाने के लिए आवश्यक संशोधन प्रस्तुत करना। प्रथम समस्या पर अपनी चतुर्दश रिपोंर्ट में आयोग ने जाँच के परिणामस्वरूप उत्पन्न विचार व्यक्त किए। इस रिपोर्ट में आयोग ने सर्वोच्च न्यायालय, उच्च न्यायालय, तथा अधीन न्यायालय, न्याय में क्लिंब, वादनिर्णय, डिक्री निष्पादन, शासन के विरुद्ध वाद, न्यायालय शुल्क, विधिशिक्षा, वकील, विधिसहायता, विधि रिपोर्ट, एवं न्यायालय की भाषा आदि महत्वपूर्ण विषयों पर मत प्रगट किए।\n\nअपने कार्य के दूसरे पक्ष में विधि आयोग ने अनेक प्रतिवेदन अब तक प्रस्तुत किए है। यह सभी अत्यंत खोजपूर्ण और महत्वपूर्ण हैं। जिन विषयों पर अब तक रिपोर्ट आ चुकी हैं उनमें प्रमुख हैं दुष्कृति में शासन का दायित्व, बिक्रीकर संबंधी संसदीय विधि, उच्चन्यायालयों के स्थान से संबंधित समस्या, ब्रिटिश विधि जो भारत में लागू है, पंजीकरण विधि १९०८, भागिता विधि १९३२ एवं भारतीय साक्ष्य विधि, इत्यादि।\n\nस्वतन्त्र भारत में अब तक भारत में २१ विधि आयोग बन चुके हैं। २१वें विधि आयोग का कार्यकाल २०१८ तक है।\n\n\n\n", "id": "464428", "title": "भारतीय विधि आयोग"}
{"url": "https://hi.wikipedia.org/wiki?curid=464430", "text": "प्रतिरोध भट्ठी\n\nप्रतिरोध भट्ठियों (Electric Arc Furnace) में, भट्ठी की दीवारों पर तार अंशक (coil) लगे होते हैं, जिनमें प्रवाहित होनेवाली धारा ऊष्मा उत्पन्न करती है। भट्ठी की दीवारें सामान्य भट्ठी की तरह अग्निसह ईटों की बनी होती हैं, अथवा किसी भी ऐसे उच्च तापसह (refractory) पदार्थ की जो ऊष्मा का चालक हो। ऊष्मा अंशक, सामान्यत:, नाइक्रोम (nichrome) अथवा मौलिब्डेनम (molybdenum) तार के बने होते हैं और उच्च तापसह पदार्थ की नलिका पर वर्तित (wound) होते हैं। उच्च ताप की भट्ठियों में (1,200° सें. ऊपर) प्लैटिनम धातु के तारों का प्रयोग भी किया जाता है, जो अधिक कीमती होने के कारण सभी भट्ठियों में नहीं प्रयोग किए जा सकते। उच्च ताप की भट्ठियों में तार अंशकों के स्थान पर सिलिकॉन कार्बाइड (silicon carbide) की छड़ें और नलिकाएँ भी प्रयोग की जाती हैं।\n\nऊष्मा अंशक, भट्ठी की दीवारों पर न लगाकर, सामान्यत:, उसमें ही निवेशित कर दिए जाते हैं, जिससे भट्ठी में अधिक जगह हो सके और इन अंशकों को भी क्षति से बचाया जा सके। ताप अंशक एक दूसरे से श्रेणी (series) एंवं पार्श्व संबंधन में संबद्ध होते हैं कि प्रतिरोध का विचरण कर आसानी से ताप का विचरण किया जा सके। कहीं कहीं ये स्टार एवं डेल्टा (star and delta) प्ररूप में भी संबद्ध होते हैं। पिघलानेवाली धातु भट्ठी के बीच में रखी जाती है। इसे साधारण बोलचाल में धान (charge) कहते हैं। यह पिघलने पर नली के द्वारा भट्ठी से बाहर आ जाती है, अथवा चार्ज की हाँड़ी, जिसे मूषा (crucible) कहते हैं, भट्ठी के बाहर निकाल ली जाती है। ताप नियंत्रण स्वत: चालन से ताप-वैद्युत युग्म (thermocouple) द्वारा किया जाता है।\n\nकुछ प्रतिरोध भट्ठियाँ लवण कुंडिका (salt bath) किस्म की होती हैं। कई प्रकार के लवण (सामान्य नमक नहीं) इस कार्य के लिए प्रयुक्त होते हैं। इनमें विद्युत्धारा पिघले हुए लवण के प्रतिरोध में होकर पारित होती है, जिससे लवण कुंडिका गरम हो जाती है और इसमें रखा हुआ धान पिघलाया जा सकता है, इस प्रकार की भट्ठी में ऊष्मा का अधिक अंश में उपयोग संभव है, अर्थात्‌ बहुत कम ऊष्मा नष्ट होती है, क्योंकि इसका उपयोग सीधे ही धान को गरम करने में हो जाता है। ऐसी भट्ठियाँ, कैल्सियम, सेडियम, पोटैशियम आदि लवणों को पिघलाने के लिए प्रयोग की जाती है, जिनके रासायनिक लवण सीधे ही भट्ठी में रखे जा सकें। इस प्रकार धान को ही ऊष्ण अंशक के रूप में प्रयोग किया जाता है और उसके प्रतिरोध के कारण उत्पन्न ऊष्मा उसको पिघलाती है। धारा धान में निवेशित दो एलेक्ट्रोडों द्वारा पहुँचाई जाती है। ऐलुमिनियम की इसी प्रकार की प्रतिरोध भट्ठी में प्राप्त होता है।\n\n", "id": "464430", "title": "प्रतिरोध भट्ठी"}
{"url": "https://hi.wikipedia.org/wiki?curid=464432", "text": "विद्युत चाप भट्ठी\n\nविद्युत चाप भट्ठी (Electric arc furnace) में विद्युत्‌ चाप द्वारा उत्पन्न ऊष्मा का उपयोग किया जाता है। चाप दो इलेक्ट्रोडों के बीच उत्पन्न की जाती है, अथवा इलेक्ट्रोड एवं धान (charge) के बीच। \n\nइन भट्ठियों में प्रतिरोध भट्ठियों की अपेक्षा अधिक ऊष्मा उत्पन्न जा सकती है। ये भट्ठियाँ मुख्यतया लौहिक धातुओं, अथवा उनकी मिश्रधातुओं को पिघलाने के लिए काम में आती हैं। इनका संभरण (supply) कम वोल्टता तथा अधिक धारा का होता है। अत:, इसे सामान्य संभरण से विशेष परिणामित्र (transformer) द्वारा प्राप्त किया जाता है। इलेक्ट्रोड, सामान्यत:, कार्बन के होते हैं, परंतु बहुत सी भट्ठियों में उपयुक्त धातु के भी बने होते हैं, जो चाप उत्पन्न होने पर धीरे धीरे स्वयं भी उपयुक्त हो जाते हैं। धारा प्रवाहित होने पर चाप द्वारा, इलेक्ट्रोड के सिरे धीरे-धीरे क्षत हो जाते हैं। इस प्रकार चाप की लंबाई बढ़ जाती है और चाप बुझ भी जा सकती हैं। अत:, इन भट्ठियों में एलेक्ट्रोडों को धीरे धीरे आगे बढ़ाने की व्यवस्था भी करती है।\n\n\n", "id": "464432", "title": "विद्युत चाप भट्ठी"}
{"url": "https://hi.wikipedia.org/wiki?curid=464434", "text": "प्रेरण भट्ठी\n\nप्रेरण भट्ठियाँ (Induction furnaces), प्रेरण (electromagnetic induction) के सिद्धांत पर कार्य करती है। परिणामित्र की भाँति, इसमें भी दो अंशक (coil) होते हैं, प्राथमिक और द्वितीयक। प्राथमिक में वोल्टता आरोपित होने पर द्वितीयक में वोल्टता प्रेरित हो जाती है। यदि द्वितीयक का लघु परिपथन कर दिया जाए, तो प्रतिरोध कम होने पर उसमें अत्यधिक धारा प्रवाहित हो जाती है। इसी सिद्धांत पर इस भट्ठी में भी प्राथमिक कुंडली को संभरण (supply) से संबद्ध कर दिया जाता है और द्वितीयक में जो स्वयं धान के रूप में होती है, अत्यधिक धारा प्रेरित हो जाती है, जिससे थान पिघल जाता है। \n\nइस भट्ठी में भी ऊष्मा सीधे धान में ही उत्पन्न होती है और इसलिए उसका अधिकतम सीधे धान में ही उत्पन्न होती है और इसलिए उसका अधिकतम उपभोग होना संभव है। परंतु इन भट्ठियों में केवल वही धातु पिघलाई जा सकती है जो चार्ज के रूप में लघुपरिपथित द्वितीयक बन सके। इन भट्ठियों में किसी वस्तु के विशिष्ट भाग को सापेक्षतया अधिक गरम कर सकना भी संभव है। इस प्रकार ये गियर (gear) को दृढ़ (harden) करने के उपयोग में तथा ऊष्मा उपचार (heat treatment) के लिए बहुत प्रयोग की जाती है। इन भट्ठियों को, सामान्यत:, उच्च आवृत्ति (high frequency) संभरण से संभरित किया जाता है, जिससे अधिक ऊष्मा उत्पन्न हो सके। 10,000 साइकिल प्रति सेकंड की आवृत्ति का प्रयोग सामान्य है, जो साधारणतया इलेक्ट्रॉनिकी युक्तियों (electronic devices) द्वारा प्राप्त की जाती है।\n\n\n", "id": "464434", "title": "प्रेरण भट्ठी"}
{"url": "https://hi.wikipedia.org/wiki?curid=464446", "text": "स्टारगेट\n\nस्टारगेट एक काल्पनिक विज्ञान पर आधारित साहसिक सैन्य धारावाहिकों व फ़िल्मों की फ़्रैंचाइज़ी है जिसे रॉनल्ड एम्रिच और डीन डेवलिन ने रचा है। इस शृंखला की पहली फ़िल्म \"स्टारगेट\" 28 अक्तुबर 1994 को मेट्रो-गोल्डन-मेयर व कारोल्को द्वारा रिलीज़ की गई थी जो विश्वभर में $200 मिलियन कमाकर एक हिट फ़िल्म साबित हुई। तिन साल बाद ब्रैड राइट और जॉनाथन ग्लासनर ने टेलिविज़न धारावाहिक \"स्टारगेट SG-1\" की शुरुआत की जो फ़िल्म की कहानी आगे बढाता है।\n\n", "id": "464446", "title": "स्टारगेट"}
{"url": "https://hi.wikipedia.org/wiki?curid=464450", "text": "ख़ुजन्द\n\nख़ुजन्द (), जो १९३६ तक ख़ोदजेंद के नाम से और १९९१ तक लेनिनाबाद () के नाम से भी जाना जाता था, मध्य एशिया के ताजिकिस्तान देश का दूसरा सबसे बड़ा शहर और उस राष्ट्र के सुग़्द प्रान्त की राजधानी है। यह नगर सिर दरिया के किनारे फ़रग़ना वादी के मुख पर स्थित है। ख़ुजन्द की आबादी १९८९ की जनगणना में १.६ लाख थी लेकिन २०१० में घटकर १.४९ लाख हो गई। यहाँ के अधितर लोग ताजिक समुदाय से हैं और ताजिकी फ़ारसी बोलते हैं।\n\n'ख़ुजन्द' शब्द में 'ख़' अक्षर के उच्चारण पर ध्यान दें क्योंकि यह बिना बिन्दु वाले 'ख' से ज़रा भिन्न है। इसका उच्चारण 'ख़राब' और 'ख़रीद' के 'ख़' से मिलता है।\n\nप्राचीनकाल में ख़ुजन्द का ईरान के साथ सम्बन्ध रहा है और बहुत से मशहूर प्राचीन फ़ारसी कवि और वैज्ञानिक इस शहर से आए हैं। इस्लाम के आगमन के बाद ८वीं सदी ईसवी में अरबों ने इस शहर पर क़ब्ज़ा कर लिया और बाद में उभरने वाले मंगोल साम्राज्य का देर तक डटकर मुक़ाबला किया। तुर्की-मंगोल मूल के तैमूरी साम्राज्य की स्थापना के बाद ख़ुजन्द उसका भाग बना। १८६६ में रूसी साम्राज्य मध्य एशिया में फैल रहा था और उसने ख़ुजन्द ख़ानत की सीमाओं को पीछे खदेड़ दिया। आगे चलकर बाक़ी ताजिकिस्तान के साथ यह नगर भी सोवियत संघ का भाग रहा, जिसने २७ अक्टूबर १९३९ को अपने राष्ट्रपिता लेनिन के सम्मान में ख़ुजन्द शहर का नाम बदलकर लेनिनाबाद कर दिया। जब १९९२ में सोवियत संघ टूट गया तो लेनिनाबाद का नाम वापस ख़ुजन्द रख दिया गया।\n\nख़ुजन्द का मौसम रेगिस्तानी है - गर्मियाँ लम्बी होती हैं और सर्दियाँ छोटी, हालांकि सर्दियों में यहाँ कभी-कभी बर्फ़ पड़ती है। महीने के हिसाब से औसत मौसम इस प्रकार है:\n", "id": "464450", "title": "ख़ुजन्द"}
{"url": "https://hi.wikipedia.org/wiki?curid=464487", "text": "डकैती\n\nडकैती हिन्सा या हिन्सा की धमकी से ग़ैर-क़ानूनी ढंग से किसी अन्य व्यक्ति का धन, माल, जान, पशुधन या अन्य वास्तु छीन लेने को कहते हैं। डकैती करने वाले व्यक्तियों को डाकू या दस्यु कहा जाता है। डाकू अक्सर गिरोहों का भाग होते हैं और ऐसे क्षेत्रों में अड्डे बनाते हैं जहाँ पुलिस और अन्य क़ानून के रखवालों का पहुँचना कठिन हो। राहज़नी एक विशेष प्रकार की डकैती होती है जिसमें यात्रा कर रहे लोगों पर हमला कर के उनसे चोरी की जाती है या स्वयं उनपर बलात्कार या क़त्ल जैसा अपराध किया जाता है।\n\nकुछ डाकू अपने जीवन के आरम्भ में शरीफ़ लोग हुआ करते थे जिनकी किसी शक्तिशाली व्यक्ति या सरकार से लड़ाई हो गई हो और उन्हें जान बचने के लिए भागना पड़ता था। सरकार और पुलिस उनका शिकार कर रही होती थी इसलिए वे अपने बचाव के लिए हथियार उठा लेते थे और जीने के लिए खाने-पैसे की वजह से अपराध का रास्ता लेते थे। ऐसे विद्रोही डाकुओं को पुराने काल में अक्सर 'बाग़ी' बुलाया जाता था।\n\n'डाकू' को अंग्रेज़ी में 'बैन्डिट' (bandit) या 'ब्रिगन्ड' (brigand) कहते हैं। 'राहज़नो' को अंग्रेज़ी में 'हाइवेमॅन' (highwaymen) कहा जाता था लेकिन अंग्रेज़ीभाषी देशों में क़ानून व्यवस्था अच्छी होने से यह १५० वर्षों से देखे नहीं गए हैं। अमेरिका में डाकुओं को 'आउटलॉ' (outlaw) कहा जाता था। मेक्सिको में स्पेनी भाषा का 'देस्पेरादो' (desperado) शब्द इस्तेमाल होता था। बाग़ी डाकुओं को अमेरिका में 'रॅबॅल आउटलॉ' (rebel outlaw) कहा जाता था।\n\nभारतीय संस्कृति में अतीत के कुछ जाने-माने डाकू आज भी याद किये जाते हैं, जैसे कि बिजनौर का सुल्ताना डाकू, जिसपर एक मशहूर नौटन्की आधारित है। आधुनिक काल में फूलन देवी एक महिला डाकू थी जो आगे चलकर भारत की सांसद भी बनी।\n\nअन्य देशों में भी प्रसिद्ध डाकू हुए हैं। मसलन अमेरिका में जॅस्सी जेम्ज़ (Jesse James) और बिली द किड (Billy the Kid) मशहूर हैं। मध्यकालीन इंग्लैंड में रॉबिन हुड एक मशहूर बाग़ी डाकू (रॅबॅल आउटलॉ) था। इटली में प्रसिद्ध था \n\n", "id": "464487", "title": "डकैती"}
{"url": "https://hi.wikipedia.org/wiki?curid=464495", "text": "राहज़नी\n\nराहज़नी एक प्रकार की डकैती होती है जिसमें यात्रा कर रहे लोगों पर हमला कर के उनसे चोरी की जाती है या स्वयं उनपर बलात्कार या क़त्ल जैसा अपराध किया जाता है।\n\n'राहज़नी को अंग्रेज़ी में 'हाईवे रबरी' (highway robbery) और 'राहज़नो' को 'हाइवेमॅन' (highwaymen) कहा जाता था लेकिन अंग्रेज़ीभाषी देशों में क़ानून व्यवस्था अच्छी होने से यह १५० वर्षों से देखे नहीं गए हैं। किसी भी प्रकार के 'डाकू' को अंग्रेज़ी में 'बैन्डिट' (bandit) या 'ब्रिगन्ड' (brigand) भी कहते हैं।\n\n", "id": "464495", "title": "राहज़नी"}
{"url": "https://hi.wikipedia.org/wiki?curid=464498", "text": "समुद्री डकैती\n\nसमुद्री डकैती समुद्र पर यात्रा कर रही नौका और उसके मुसाफ़िरों पर हुई डकैती या हिंसात्मक चोरी को कहा जाता है। समुद्री डकैती करने वाले अपराधियों को समुद्री डाकू या जल दस्यु कहा जाता है। ऐसे अपराध की रोकथाम करना अक्सर मुश्किल होता है क्योंकि समुद्र का क्षेत्रफल विशाल है (पूरे भूमि के क्षेत्रफाल से तीन गुना) और ऐसे समुद्री डाकू अक्सर अंतर्राष्ट्रीय सीमाओं के पार काम करते हैं, यानि किसी एक देश की पुलिस या सेना उन्हें रोक नहीं पाती। मसलन पूर्वी अफ़्रीका के सोमालिया देश के अड्डों से आने वाले समुद्री डाकुओं ने भारत के तट के पास से समुद्री जहाज़ों का अपहरण किया है।\n\n'समुद्री डाके' को अंग्रेज़ी में 'पाइरसी' (piracy) और 'समुद्री डाकुओं' को 'पाइरेट' (pirate) कहते हैं। 'समुद्री डाकुओं' को फ़ारसी में 'दुज़्द दरियाई' () यानि 'दरियाई चोर' या 'समुद्री चोर' कहते हैं। यूनानी भाषा में इन्हें 'पेइरातेस' (πειρατής) कहते हैं।\n\n", "id": "464498", "title": "समुद्री डकैती"}
{"url": "https://hi.wikipedia.org/wiki?curid=464503", "text": "माफ़िया राज\n\nमाफ़िया राज भारतीय उपमहाद्वीप के देशों में ऐसी राजनैतिक और आर्थिक स्थिति को कहते हैं जिसमें किसी क्षेत्र की सरकारी या राष्ट्रीय संपत्ति पर नेताओं, उद्योगपतियों, सरकारी अफ़सरों, पुलिस कर्मचारियों या अन्य लोगों का एक ग़ैर-क़ानूनी गुट नियंत्रण पा लेता है और फ़िर उसे निजी फ़ायदे के लिए लूटता है। भारत में यह कोयले, भूमि, लकड़ी, सरकारी निर्माण योजनाओं और बहुत से अन्य क्षेत्रों में देखा गया है। इसका एक प्रसिद्ध उदाहरण बिहार और झारखंड राज्यों का चारा घोटाला था।\n\n", "id": "464503", "title": "माफ़िया राज"}
{"url": "https://hi.wikipedia.org/wiki?curid=464504", "text": "सोमेश्वर प्रथम\n\nसोमेश्वर प्रथम (आहवमल्ल) प्रसिद्ध |चालुक्यराज जयसिंह द्वितीय जगदेकमल्ल का पुत्र जो 1042 ई. में सिंहासन पर बैठा। \n\nपिता का समृद्ध राज्य प्राप्त कर उसने दिग्विजय करने का निश्चय किया। चोल और परमार दोनों उसके शत्रु थे। पहले वह परमारों की ओर बढ़ा। राजा भोज धारा और मांडू छोड़ उज्जैन भागा और सोमेश्वर दोनों नगरों को लूटता उज्जैन जा चढ़ा। उज्जैन की भी वही गति हुई, यद्यपि भोज सेना तैयार कर फिर लौटा और उसने खोए हुए प्रांत लौटा लिए। कुछ दिनों बाद जब अह्निलवाड के भीम और कलचुरी लक्ष्मीकर्ण से संघर्ष के बीच भोज मर गया तब उसके उत्तराधिकारी जयसिंह ने सोमेश्वर से सहायता मांगी। सोमेश्वर ने उसे मालवा की गद्दी पर बैठा दिया और स्वयं चोलों से जा भिड़ा। 1052 ई. में कृष्णा और पंचगंगा के संगम पर कोप्पम के प्रसिद्ध युद्ध में चोलों को परास्त किया। बिल्हण के 'विक्रमांकदेवचरित' के अनुसार तो सोमेश्वर एक बार चोल शक्ति के केंद्र रांची तक जा पहुँचा। सोमेश्वर ने दक्षिण और निकट के राजकुलों से सफल लोहा लेकर अब अपना रूख उत्तर की ओर किया। मध्यभारत में चंदेलों और कछवाहों को रौदता वह गंगा जमुना के द्वाब की ओर बढ़ा और कन्नौजराज ने डरकर कंदराओं में शरण ली। उसकी शक्ति इस प्रकार बढ़ती देख लक्ष्मीकर्ण कलचुरी ने उसकी राह रोकी, पर उसे हारकर मैदान छोड़ना पड़ा। इसी बीच सोमेश्वर के बेटे विक्रमादित्य ने मिथिला, मगध, अंग, बंग और गौड़ को रौंद डाला। तब कहीं कामरूप (आसाम) पहुँचने पर वहाँ के राजा रत्नपाल ने चालुक्यों की बाग रोकी और सोमेश्वर कोशल की राह घर लौटा। हैदराबाद में कल्याणी नाम का नगर उसी का बसाया हुआ प्राचीन कल्याण है जिसे उसने अपनी राजधानी बनाया था। 1068 ई. में बीमार पड़ने पर जब सोमेश्वर ने अपने बचने की आशा न देखी तब वह तुंगभद्रा में स्वेच्छा से डूबकर मर गया।\n", "id": "464504", "title": "सोमेश्वर प्रथम"}
{"url": "https://hi.wikipedia.org/wiki?curid=464509", "text": "लहरबाज़ी\n\nलहरबाज़ी या लहरसवारी (अंग्रेज़ी: surfing, सरफ़िंग) समुद्र की लहरों पर किया जाने वाला एक खेल है जिसमें लहरबाज़ (सरफ़र) एक फट्टे पर संतुलन बनाकर खड़े रहते हुए तट की तरफ़ आती किसी लहर पर सवारी करते हैं। लहरबाज़ों के फट्टों को 'लहरतख़्ता' या 'सर्फ़बोर्ड' (surfboard) कहा जाता है। लहरबाज़ी का आविष्कार हवाई द्वीपों के मूल आदिवासियों ने किया था और वहाँ से यह विश्वभर में फैल गया।\n\nखड़े होकर करी जाने वाली लहरबाज़ी में दो प्रकार के लहरतख़्ते इस्तेमाल होते हैं: छोटे तख़्ते (shortboard, शॉर्टबोर्ड) और लम्बे तख़्ते (longboard, लॉन्गबोर्ड)। इनके अकार से इनपर सवारी करने की शैलियाँ भी अलग होती हैं। किश्ती से खींच कर करी गई लहरबाज़ी (tow-in surfing, टो-इन सरफ़िंग) में एक मोटर-चालित लहरबाज़ को ऊँची लहरों की उच्चतर गति के बराबर की रफ़्तार देता है जो बिना नाव की मदद के लहरबाज़ नहीं पा सकता।\n\nपतंग लहरबाज़ी (kite surfing, काइट सर्फ़िंग) और हवा लहरबाज़ी (wind surfing, विंड सर्फ़िंग) में हवा की ताक़त से लहरबाज़ वेग पकड़ता है। पैडलतख़्ते (paddleboard, पैडलबोर्ड) और कायैक (kayak) में लहरों की ज़रुरत नहीं होती और चप्पू का इस्तेमाल किया जाता है। इन सभी में चप्पू और हवा के अतिरिक्त लहरों की शक्तियों का भी प्रयोग किया जा सकता है। कभी-कभी शक्तिशाली इंजन वाली नौकाओं के ज़रिये भी पानी में लहरें बनाई जा सकती हैं और लहरबाज़ इनपर सवारी कर सकते हैं।\n\nलहरबाज़ी प्राचीन पोलिनीशियाई संस्कृति का एक महत्वपूर्ण हिस्सा हुए करती थी। सन् १७६७ में 'डॉल्फिन' नामक समुद्री जहाज़ में ताहिती पहुँचे यूरोपियों ने पहली दफ़ा वहां के वासियों को लहरबाज़ी करते हुए देखा। १७६९ में 'एन्डेवर' नामक जहाज़ पर खोजयात्री कप्तान जेम्स कुक के दस्ते ने भी ताहिती में यह देखा। उन्होने हवाई में भी लहरबाज़ी देखी। उसपर यात्रा कर रहे एक सदस्य लेफ़्टेनेन्ट जेम्स किंग ने बाद में इंग्लैण्ड लौटकर १७७९ में इसका वर्णन लिखा। १८६६ में जब अमेरिकी लेखक मार्क ट्वेन ने हवाई का दौरा किया तो उन्होंने लिखा कि \"एक जगह हम बहुत से नंगे आदिवासियों के झुण्ड में आ पहुँचे, जो दोनों लिंगों और हर उम्र के थे और लहर-स्नान के राष्ट्रीय खेल का मज़ा ले रहे थे\"। सामोआ में भी तख़्तों और डोंगीनुमा पेंदियों पर प्राचीनकाल में लहरबाज़ी होती थी और वहाँ इस खेल को \"फा'एसे'ए (fa'ase'e)\" या \"से'ईगालु (se'egalu)\" कहा जाता था। इन बाक़ी पोलिनीशियाई जगहों की तरह, टोंगा में भी लहरबाज़ी होने का वर्णन है।\n\nसमुद्र जैसे बड़े क्षेत्रफल में खुले पानी पर लगातार हवा चलने से लहरों का महातरंग उत्पन्न होता है जिसे आनयन (swell, स्वेल) कहते हैं। आनयन कितना अधिक होगा, यह हवा की गति और बहाव के काल पर निर्भर करता है। इस वजह से लहरों का आनयन वहाँ ज़्यादा होता है जहाँ हवा का कम दबाव हो (क्योंकि वहाँ अन्य जगहों से हवा तीव्र गति से खिंची चली आती है) और जहाँ कोई लम्बा तट खुले समुद्र पर स्थित हो। हवा का स्थानीय बहाव लहरों पर काफ़ी असर रखता है। अगर किनारे से थोड़ी ही दूरी पर हलकी या माध्यम हवा चल रही हो तो वह लहर के आगे चलकर उसे एक गोल ढोल या ट्यूब का अकार दे देती है जो लहरबाज़ी के लिए ज़्यादा आनंदायक है। अगर हवा ज़्यादा तेज़ हो तो पानी को उत्तेजित और लहरबाज़ी के लिए ख़राब कर देती है। लहर के पीछे और उसके नीचे के समुद्री फर्श का भी लहर पर गहरा असर पड़ता है। पानी में अगर रीफ़ हो तो वह लहरों के अकार को बदल देती है। आधुनिक तकनीकों से फर्श और हवा को मापा जा सकता है और आगे लहरें कैसे होने वाली हैं इसका अंदाज़ा लगाया जा सकता है। लहरबाज़ों को तट पर जाने से पहले यह भविष्यवानियाँ रेडियो, अख़बारों और इन्टरनेट के ज़रिये मिल जाती हैं।\n\nमौसम और स्थान के अनुसार महातरंगों का नियम बदलता रहता है। सर्दियों में जब उत्तरी और दक्षिणी ध्रुवीय अग्रभाग भूमध्य रेखा की ओर बढ़ती है तो सघन महातरंग मध्य-अक्षांश (मिड-लैटिट्यूड) में उत्पन्न होती है। पूर्व की ओर चलती शक्तिशाली पश्चिमी हवाओं की वजह से देशों के पश्चिमी तटों पर सबसे ऊँची लहरें सर्दियों में देखी जाती हैं। लेकिन मध्य-अक्षांश पर होने वाले चक्रवात (साइक्लोन) के सिलसिले वक़्त-वक़्त पर इन महातरंगों को ऊष्णकटिबंधीय (ट्रॉपिकल) क्षेत्रों की तरफ धकेल देते हैं। उप-ऊष्णकटिबंधीय (सबट्रॉपिकल) इलाक़ों के पूर्वी तटों पर भी कभी-कभी कम दबाव के क्षेत्र बन जाते हैं क्योंकि वहाँ ज़्यादा दबाव वाली हवाएँ कभी-कभी कम गति पर पहुँच पाती है। इस से यहाँ पूर्वी तटों पर ऊँची महातरंगे देखी जाती हैं। गर्मियों में, उष्ण क्षेत्र में चक्रवातों से भारी महातरंगे पैदा होती हैं। यह चक्रवात गर्म समुद्र में उत्पन्न होते है, इसीलिए एल नीनो (El Niño) और ला नीना (La Niña) चक्र से प्रभावित होते है। ऐसे चक्रवातों की दिशा का कोई भरोसा नहीं। यह कभी पश्चिम को भी निकल जाते हैं जैसे कि १९७९ में कॅरी चक्रवात (Cyclone Kerry) के साथ हुआ। यह कमज़ोर पड़कर ग़ायब होने से पहले तीन हफ़्तों तक कोरल सागर और ऑस्ट्रेलिया के क्वींसलैंड प्रान्त पर मंडराता रहा।\n\nवर्गीकरण मानदंड\n\nकुछ तटीय क्षेत्रों में लहरबाज़ सैलानियों को ऊँची लहरों से आकर्षित करने के लिए बनावटी रीफ़ों का निर्माण किया जाता है। यह पानी में रेत की बोरियाँ या कोंक्रीट की बड़ी सिल्लियाँ डुबो कर बनाई जाती हैं। कभी-कभी कोई डूबी हुई बड़ी किश्ती भी एक रीफ़ का काम करती है। यह रीफ़ें न सिर्फ़ लहरबाज़ी के लिए अच्छी होती है बल्कि बीच को भी समय के साथ समुद्र द्वारा खाए जाने से बचाती हैं। दक्षिण अफ़्रीका के केपटाउन इलाक़े की टेबल खाड़ी में 'सेली १' नामक तुर्की जहाज़ २००९ में डूब गया और अब वहाँ अच्छी लहरें बनाने का काम कर रहा है। दक्षिण भारत के कोवलम तट में स्थानीय लोगों ने एक कृत्रिम रीफ़ बनाई तो तट की रक्षा कर रहा है और लहरबाज़ी के लिए अच्छी लहरें भी देता है। इसके विपरीत दक्षिण कैलिफ़ोर्निया के एल सेगुन्दो तट पर 'शेव्रोन रीफ़' नामक एक कृत्रिम रीफ़ बनाई गई लेकिन उस से अच्छी लहरें नहीं बनने से रीफ़ बनाने वालों की उम्मीदों पर पानी फिर गया।\n\nलहरबाज़ लहरबाज़ी पर आधारित एक विविध संस्कृति का प्रतिनिधित्व करते हैं। कुछ लोग लहरबाज़ी का अभ्यास शौकिया गतिविधि के रूप में करते हैं, जबकि अन्य इसे अपने जीवन का केंद्रीय विषय मानते हैं। संयुक्त राज्य अमेरिका के कैलिफ़ोर्निया, फ़्लोरिडा और हवाई राज्यों में लहरबाज़ी संस्कृति सबसे अधिक प्रभावशाली है। इस से सम्बंधित चीज़ों में 'वुडी' (woodie) शामिल है - यह एक लम्बी स्टेशनवैगन गाड़ी होती है जिसपर लहरतख़्ते लादकर ले जाए जाते हैं। लहरबाज़ों को 'ब्रोडशोर्ट्स' (broadshorts) नामक एक लम्बी नेकर भी पहननी पसंद होती है। लहरबाज़ी सम्बंधित माल की बिक्री में हर साल अब दसियों अरबों डालर का माल ख़रीदा-बेचा जाता है। लहरबाज़ी न करने वाले भी इस खेल से सम्बंधित होने के लिए इसके चिह्न अपनाते हैं।\n\nलहरबाज़ एक-दुसरे को तीन श्रेणियों में वर्गीकृत करते हैं:\n\nलहरबाज़ों की आपसी बातचीत से भी बहुत से नए शब्द पैदा हुए हैं:\n\nकुछ लहरबाज़ इस खेल में इतने डूबे हुए थे कि उन्हें अनुकूल लहरों कि स्थिति न होने पर भी इस से मिलता कुछ करना था। इस चेष्टा में उन्होंने तख़्तों के नीचे पहिये लगाकर 'पैदलपथ लहरबाज़ी' (sidewalk surfing, साइडवॉक सर्फ़िंग) शुरू कर दी। इसे अब 'स्केटबोर्डिन्ग' (skateboarding) कहा जाता है। आगे चलकर यह पहाड़ियों पर बर्फ़ के ऊपर तख़्तों पर भी खेला जाने लगा और इस खेल का नाम 'स्नोबोर्डिन्ग' (snowboarding) पड़ा।\n\nलहर पर सवारी करने के लिए लहरबाज़ अपने लहरतख़्ते पर लेट के तट से समुद्र में निकल जाता है। वह अपने हाथों को पतवार बनाकर तैरकर समुद्र में कुछ दूर निकलता है। फिर वह मुड़कर तट का सामना करता है और उस तरफ़ अपने तख़्ते को ले जाते हुए तट कि तरफ़ जाती हुई लहर की गति की बराबरी करने की कोशिश करता है। जहाँ लहर नीचे पानी पर पटक रही होती है वहाँ पानी में झाग बनने से उसे 'सफ़ेद पानी' (white water, व्हाईट वॉटर) कहा जाता है। लहरबाज़ इस सफ़ेद पानी से आगे रहने की कोशिश करता है। नौसिखियों के लिए लहर को पकड़ना ही मुश्किल होता है, जबकि माहिर लहरबाज़ लहर को बीच में पकड़ते हैं और खड़े हो जाते हैं और फिर 'लहर के कंधे' की तरफ़ अपना तख़्ते को बढ़ाते हैं (जहाँ वह लहर टूट रही होती है)। नौसिखिये अक्सर कन्धों पर ही चढ़ पाते हैं और अक्सर माहिर लहरबाज़ों के रस्ते में आ जाते हैं। लहरबाज़ी में माहिर उसे माना जाता है जो लहर के बदलते रूख़ को समझकर हर परिस्थिति में अपने तख़्ते पर टिका रहे और उसे मनचाही दिशा में ले जाने की क्षमता रखता हो। आजकल लहरबाज़ी में एक 'एयर' (air यानि 'हवा') नाम का नया अंदाज़ भी निकला है जिसमें लहर से तेज़ी पकड़ा हुआ लहरबाज़ अपने तख़्ते पर खड़ा-खड़ा पानी नीचे छोड़कर हवा में कुछ पलों के लिए उड़ जाए और फिर लहर पर नीचे संतुलित तरीक़े से आ टिके।\n\nलहरबाज़ी के इस खेल में ट्यूब की सवारी युक्ति या कौशल का प्रदर्शन है। जब कोई लहर टूटना शुरू होती है, तो जैसे ही रेल के टीले या चट्टान के नीचे उतरती है यह अक्सर एक खोखली धारा का निर्माण करती है, जो एक अनुभवी लहरबाज़ को लहर के खोखला भाग में खुद को स्थित करने में सक्षम करती है, इसे ट्यूब भी कहा जाता है। लहरबाज़ पूरी तरह से कई सेकंड के लिए पानी से घिर सकता है (कभी-कभी इससे ज्यादा देर तक, यह लहर पर निर्भर करता है); तब तक, जब तक कि लहर ट्यूब से बाहर निकलने और लहर के खुले मुंह से वापस पीछे जाने के लिए बाध्य न करे. ट्यूब में सवारी करते समय डिग्री की कठिनाई के कारण सफाई से ट्यूब को पार नहीं करके लहरबाज़ अक्सर सर्फ़बोर्ड से गिर पड़ते हैं। ट्यूब सवारी का पक्का कौशल सिर्फ खोखली लहरों की वर्षों की सवारी के अनुभव से ही प्राप्त हो सकता है और इसके लिए यह अनुमान लगाना सीखना भी जरुरी है की लहरें कैसे टूटेंगी, इस प्रकार आप ट्यूब के अन्दर अधिक समय रहने में सक्षम हो सकेंगे, या आप पर लहरों के टूट पड़ने से पहले वहां से निकलने में सक्षम हो सकेंगे. ट्यूब की सवारी के लिए दुनिया की सबसे अच्छी ज्ञात लहरों में ओआहू के उत्तरी तट पर पाइपलाइन, ताहिती में टीहुपू और जावा के जी-लैंड की लहरें शामिल हैं।\n\n\"हैंगिंग टेन\" और \"हैंगिंग फाइव\" आमतौर पर लौंगबोर्डिंग विशिष्ट चाल हैं। बोर्ड के सामने के छोर पर दोनों पैर रखने और छोर पर लहरबाज़ के पांव की उंगलियों के टिके होने से हैंगिंग टेन संदर्भित है, जिसे नोजराइडिंग के नाम से भी जाना जाता है। हैंगिंग फाइव में सामने के करीब सिर्फ एक पैर रहता है, पैर की उंगलियां छोर पर टिकी होती हैं। प्रारंभिक कैलिफोर्निया लहरबाज़ी तटों से जेम्स (रिप) कारमैन द्वारा पहली बार हैंगिंग टेन प्रसिद्ध हुआ।\n\nकटबैक: पंक्ति में गति पैदा करना और फिर विपरीत दिशा में मुड़ जाना. एक तेज लहर के बाद धीमी लहर धारा के साथ तालमेल रखने में सवार को धीमा करने में इसका प्रभाव पड़ता है, उदाहरण के लिए कूद जाना.\n\nफ्लोटर: लहर के शीर्ष पर सवारी करना और फिर वहां से नीचे उतर आना. लहर धारा जब समाप्त होने लगती है तब इसका इस्तेमाल किया जा सकता है। छोटी लहरों में बहुत आसान और लोकप्रिय है।\n\nटॉप-टर्न: लहर के शीर्ष पर सरल टर्न या मुड़ना. कभी-कभी गति उत्पन्न करने के लिए और कभी-कभी फुहारे उड़ाने के लिए इसका उपयोग होता है।\n\nएयर/एरियल: हवा में लहर के शीर्ष पर सवारी. इसमें ओलीज, लिएन एयर्स, मेथड एयर्स और अन्य स्केटबोर्ड एयर्स सहित कई प्रकार शामिल हैं।\n\nहवाई, कैलिफोर्निया, फ्लोरिडा, चिली, आयरलैंड, ऑस्ट्रेलिया और कोस्टारिका जैसे लोकप्रिय लहरबाज़ी स्थलों में सिखाने के लिए सर्फ स्कूल और सर्फ शिविर हैं। नौसिखुओं और मध्यवर्तियों के लिए सर्फ शिविर हैं, जहां बुनियादी लहरबाज़ी पर केंद्रित कई दिनों के सबक सिखाये जाते हैं। उन्हें नए लहरबाज़ बनने के लिए तैयार किया जाता है और कुशल सवार बनने में उनकी मदद की जाती है। सर्व-समावेशी सर्फ शिविरों में रात्रि आवास, भोजन, प्रशिक्षण और सर्फ़बोर्ड प्रदान किये जाते हैं। लौंगबोर्ड पर शिक्षार्थियों को लहरों में प्रशिक्षकों द्वारा ठेलकर अधिकांश सबक की शुरुआत होती है। लौंगबोर्ड को सीखने के लिए आदर्श सर्फ़बोर्ड माना जाता है, इसकी वजह यह है कि छोटे बोर्डों की तुलना में इसमें अधिक पैडलिंग गति होती है। नौसिखुओं के लिए फनबोर्ड्स एक लोकप्रिय आकार के होते हैं, क्योंकि ये एक छोटे आकार के निष्पाद्य सर्फ़बोर्ड के साथ लौंगबोर्ड की तीव्रता और स्थिरता को संयुक्त करते हैं।\n\nआम तौर पर लहरबाज़ी अनुदेश एक-एक को अलग से दिया जाता है, लेकिन यह काम समूह में भी किया जा सकता है। कोस्टा रिका और हवाई जैसे लोकप्रिय सर्फ स्थान नौसिखुओं के लिए एकदम सही परिस्थितियां प्रदान करते हैं, साथ ही अग्रणी प्रशिक्षुओं के लिए भी चुनौतीपूर्ण अवसर हैं। सीखने के लिए सर्फ स्थान आम तौर पर उपयुक्त स्थितियां प्रदान करती हैं जो अनुदेश के लिए अधिक अनुकूल होती हैं, खासकर निरंतर रेत पट्टियां या नीचे की रेतीली अड़चन.\n\nलहरबाज़ी कई कौशल में बांटे जा सकते है: लहर को पकड़ने के लिए कूदने की स्थिति का निर्धारण, पॉप-अप और लहर पर स्थिति स्थापन. पैड़लिंग के लिए ताकत की आवश्यकता होती है, लेकिन आनेवाली लहरों से बचने के लिए तकनीकी महारत भी जरुरी है (\"डक डाइविंग\", \"एस्किमो रोल\")। कूदने या गोता मारने की स्थिति निर्धारण के लिए लहर की स्थिति और उनके टूटने की जगह का अनुमान लगाने के लिए अनुभव की आवश्यकता है। जैसे ही लहर बोर्ड को आगे धक्का देने लगे लहरबाज़ को जल्द ही पॉप-अप (अचानक बाहर आना) करना चाहिए। लहर की विशेषताओं को समझते हुए और वे किस जगह टूटेंगी इसका अनुमान लगाने के अनुभव के जरिये ही लहर पर पसंदीदा स्थिति का निर्धारण होता है।\n\nएक सर्फ़बोर्ड पर खड़ा होने में संतुलन एक महत्वपूर्ण भूमिका निभाता है। इसीलिए, अच्छी तरह से संतुलन प्रशिक्षण अभ्यास कराया जाता हैं। संतुलन बोर्ड या स्विंग बोर्डिंग के साथ संतुलन का अभ्यास नौसिखुओं को इस कला में महारत हासिल करने में मदद करता है।\n\nसर्फ़बोर्ड्स, लौंगबोर्ड्स, स्टैंड अप पैडल बोर्ड्स (SUP's), बॉडीबोर्ड्स, बोगीबोर्ड्स, वेव स्किस, स्कीमबोर्ड्स, नीबोर्ड्स, सर्फ्स मैट्स और मक्का के ट्रे सहित विभिन्न उपकरणों पर लहरबाज़ी की जा सकती है।\n\nसर्फबोर्ड मूलतः ठोस लकड़ी से बनाये जाते थे और जो बड़े होते थे और भारी भी (अक्सर तक लंबे और )। हल्के बालसा लकड़ी के सर्फ़बोर्ड (1940 के दशक के अंत और 1950 के दशक के शुरू में पहले-फल बने) में महत्वपूर्ण सुधार किये गये, न सिर्फ संहवरणात्मकता की दृष्टि से बल्कि बढे हुए कौशल में भी.\n\nअधिकांश आधुनिक सर्फ़बोर्ड्स एक या अधिक लकड़ी की पट्टियों या \"स्ट्रिंगर्स\", फाइबरग्लास क्लोथ और पोलिएस्टर रेजिन के साथ पोल्युरीथेन फोम (PU) से बनते हैं। एक उभरती हुई बोर्ड सामग्री है एपोक्सी (EPS), जो पारंपरिक फाइबरग्लास से मजबूत और हलकी होती है। यहां तक कि नयी डिजाइनों में भी कार्बन फाइबर और परिवर्ती-लचीले यौगिकों जैसी सामग्रियों को शामिल किया जा रहा है।\n\nचूंकि एपोक्सी सर्फ़बोर्ड हल्के होते हैं, इसलिए वे उसी माप, आकार और मोटाई के फाइबर ग्लास बोर्ड की तुलना में कहीं बेहतर तैर सकते हैं। इससे इन्हें पानी में तेज चलाने में आसानी होती है। हालांकि, EPS बोर्डों के बारे में एक आम शिकायत यह है कि वे एक पारंपरिक फाइबर ग्लास बोर्ड की तरह अधिक फीडबैक नहीं देते. इस कारण से, अनेक अगुआ लहरबाज़ फाइबर ग्लास से बने सर्फ़बोर्ड पसंद करते हैं।\n\nअन्य उपकरणों पैड शामिल हैं एक पट्टा (गिरने के बाद बोर्ड को बहने से बचाने के लिए और अन्य लहरबाज़ से टक्कर को रोकने के लिए), सर्फ़ वाक्स, ट्रेक्शन पैड्स (बोर्ड के डेक से लहरबाज़ के पैरों को फिसलने से बचाने के लिए) और फिन्स (जिसे \"स्केग्स\" के नाम से भी जाना जाता है), जिन्हें स्थायी रूप से लगाया जाता है (\"ग्लास्ड-ऑन\") या जो अन्तर्निमेय होते हैं।\n\nस्पोर्ट्सवीयर के लिए डिजाइन किये गये या विशेष रूप से लहरबाज़ी के उपयुक्त \"बोर्डवीयर\" (यह शब्द स्नोबोर्डिंग में भी इस्तेमाल होता है) बेचे जा सकते हैं। गर्म मौसम में तैराकी वस्त्र, सर्फ ट्रंक्स या बोर्डशॉर्ट्स अर्थात जांघिये और कभी-कभी रैश गार्ड्स भी पहने जाते हैं; ठंडे पानी में निम्न तापमान से सुरक्षा के लिए लहरबाज़ बरसाती कपड़े, जूते, कनटोप और दस्ताने पहनते हैं। टाइटेनियम की एक पतली परत के साथ एक नया रैश वस्त्र आया है, जो गतिशीलता में कमी किये बिना अधिकतम गर्मी प्रदान करता है।\n\nआजकल बहुत सारे माप, आकार और डिजाइन के सर्फबोर्ड उपयोग में हैं। आधुनिक लौंगबोर्ड जो आमतौर पर लंबाई में 9 से होते हैं, पुराने सर्फबोर्ड की याद दिलाते हैं, लेकिन सर्फबोर्ड के आकार और फ़िन डिजाइन में अब आधुनिक बदलाव लाभदायक हैं। प्रतियोगी लौंगबोर्ड लहरबाज़ों को \"वाकिंग\" कौशल में माहिर होने की जरूरत है, साथ ही लघु-त्रिज्या वाला घुमाव सामान्य रूप से शॉर्टबोर्ड लहरबाज़ी से संबद्ध है।\n\nआधुनिक शॉर्टबोर्ड की शुरूआत 1960 के दशक के अंत में हुई और यह आज के सामान्य \"थ्रस्टर\" स्टाइल से जुड़ गया है, इसमें तीन फिन होते हैं, आमतौर पर चारों तरफ लंबाई में. थ्रस्टर का आविष्कार ऑस्ट्रेलियाई निर्माता साइमन एंडरसन द्वारा किया गया था।\n\nमध्यम आकार का बोर्ड फनबोर्ड कहलाता है, जो लौंगबोर्ड से कहीं अधिक गतिशीलता प्रदान करता है, इसमें अक्सर लौंगबोर्ड की तुलना में कहीं ज्यादा फुर्ती की जरूरत पड़ती है। बहुत सारे लहरबाज़ को लगता है कि फनबोर्ड अपने नाम के अनुरूप है, दोनों ही तरह के लहरबाज़ी मोड्स के लिए यह सर्वोत्तम है, जबकि अन्य लहरबाज़ इसकी आलोचना भी करते हैं।\n\nऔर भी बहुत सारे आला स्टाइल हैं, जैसे कि \"एग\", एक लौंगबोर्ड-स्टाइल का शॉर्ट बोर्ड ऐसे लोगों को ध्यान में रख कर बनाया गया है जो शॉर्ट की सवारी करना चाहते हैं, लेकिन उन्हें पैडल करने की ताकत की ज्यादा जरूरत है। \"फिश\" एक बोर्ड है, जो खास तौर पर थोड़ा छोटा, सपाट और सामान्य बोर्ड से थोड़ा चौड़ा, अक्सर विभाजित पूंछ वाला (\"सैलो टेल\" के रूप में जाना जाता है) होता है। फिश में आमतौर पर दो या चार फिन्स होते है और छोटे तरंगों पर लहरबाज़ी के लिए विशेष रूप से डिज़ाइन किए गए होते हैं। बड़ी लहरों के लिए एक लंबा, मोटा बोर्ड \"गन\", होता है, जिसका अगला और पिछला हिस्सा नुकीला (पिन टेल कहलाता है) होता है, विशेष रूप से यह बड़ी लहरों के लिए डिजाइन किया गया होता है।\n\nमैवरिक्स उत्तरी कैलिफोर्निया में विश्व-विख्यात लहरबाज़ी स्थान है। यह पीलर प्वाइंट हार्बर के तट से लगभग आधा मील (0.8 किमी) की दूरी पर प्रिंस्टन-बाई-द-सी के गांव हाफ मून बे के एकदम उत्तर में स्थित है। उत्तरी प्रशांत महासागर में प्रचंड ठंड के तूफानी मौसम में लहरें नियमित तौर पर चोटी पर 25 फीट (8 मीटर) और शीर्ष से बाहर 50 मीटर (15 मीटर) हो सकती हैं। पानी के नीचे असामान्य आकार में चट्टानों का निर्माण इस ब्रेक का कारण है।\n\nहवाई के ओआहू के उत्तरी तट पर पुपुका के एहुकई बीच पार्क गामी स्थान पर पाइपलाइन नामक सर्फ रिफ ब्रेक स्थित है। स्थान कुख्यात और उथले पानी में बड़े-बड़े लहरों के टूटने के लिए प्रसिद्ध है; यहां नुकीले और गुफाओंवाला चट्टान जो कि पानी का खोखला और मोटा-सा छल्ला बनाते है, जिसमें भीतर लहरबाज़ सवारी कर सकता है। यहां पाइपलाइन में तीन चट्टान हैं जो उत्तरोत्तर और भी गहरे होते जाते हैं, जहां महासागर की महातरंगों द्वारा प्रयुक्त विभिन्न स्तरवाली क्षमता सक्रिय होती है।\n\nटीहूपो (जिसका उच्चारण चो-पो है) दुनिया का जाना माना लहरबाज़ी स्थान है जो दक्षिण प्रशांत महासागर, फ्रांसीसी पोलीनेशिया, ताहिती के द्वीपों के दक्षिर-पश्चिम सुदूर पर स्थित है। यह भारी और पारदर्शी लहरों के लिए जाना जाता है, जो अक्सर 2 से 3 मीटर तक (7 से 10 फीट तक) और इससे ऊंचा जाता है। यह सालाना प्रो ताहिती सर्फ प्रतियोगिता के बिलबोर्ड का स्थान है, जो पेशेवर लहरबाज़ी सर्किट के एएसपी वर्ल्ड टूर (ASP World Tour) के वर्ल्ड चैंपियनशिप टूर (डब्ल्यूसीटी (WCT) का हिस्सा है।\n\nपानी के सभी खेलों की तरह लहरबाज़ी में भी डूब कर मरने का खतरा अंतर्निहित है। हालांकि बहते रहने में बोर्ड सहायक होता है, लेकिन चूंकि यह उपयोगकर्ता से अलग होता है, इसीलिए ऊपरी तौर पर तैरते रहने के लिए इस पर आश्रित नहीं हुआ जा सकता है। एक पट्टा, जो टखने या घुटने से बंधा होता है, लहरबाज़ को बोर्ड से सुविधा के लिए जोड़े रखता है, लेकिन लहरबाज़ को डूबने से बचा नहीं सकता. स्थापित नियम यह है कि अगर लहरबाज़ बगैर अपने बोर्ड के पानी की स्थिति को संभाल नहीं सकता या सकती है तो उसे दूर नहीं जाना चाहिए। पानी के नीचे लहरबाज़ द्वारा पकड़े गए चट्टान के पट्टा से उलझ जाने के परिणामस्वरूप डूबने की कुछ घटना घटी है। वैमा या मावेरिक्स जैसी तरंगों में पट्टा अवांक्षनीय हो सकता है, क्योंकि पानी बोर्ड को बहुत दूर तक खींच कर ले जा सकता है, जिसे लहरबाज़ लहर के नी‍चे पकड़े हुए होता है।\n\nगलत स्थिति में पड़ जाने पर, लहरबाज़ का शरीर रेल की टीले, चट्टान, चट्टान, सर्फबोर्ड और अन्य लहरबाज़ समेत किसी भी चीज के साथ संपर्क में आने से खतरा खड़ा हो जाता है। इन चीजों के साथ टक्कर होने से कभी कभी बेहोशी, या यहाँ तक कि मौत भी हो सकती है।\n\nसर्फ तक पहुंचने के लिए बहुत सारे लहरबाज़ पुल, इमारत, गोदी और अन्य संरचनाओं से कूद पड़ते हैं। अगर कूदने का समय गलत हो गया तो वे अपना या उपकरण का या फिर दोनों का ही नुकसान कर देते हैं। बड़ी संख्या में चोट, 66% तक, का कारण सर्फबोर्ड (अग्रभाग या ‍फिन से) से टकरा जाना होता है। फिन गहरे चीर-फाड या कटने, साथ ही साथ बहुत ही अधिक थका देने का कारण होता है। हालांकि ये चोट छोटे-मोटे होते हैं, लेकिन समुद्री संक्रमण के लिए ये त्वचा को खोल देते हैं; संक्रमण के जोखिम को कम करने के लिए लहरबाज़ अगेंस्ट सीवेज जैसे दल पानी की सफाई का अभियान चलाते हैं। लहरबाज़ी के दौरान सर्फबोर्ड से गिरना, दूसरों के साथ टकराना या दूसरों को घायल करना आमतौर पर 'वाइपआउट' (wipeout) कहलाता है।\n\nसमुद्री जीवन कभी कभी चोट लगने और यहां तक कि मौत का भी कारण हो सकता है। एस शार्क, स्ट्रिंगरे, सील और जेलीफिश जैसे जीव कभी खतरा पैदा कर सकते हैं।\n\nरिपटाइड अनुभवी और अनुभवहीन दोनों तरह के लहरबाज़ के लिए खतरनाक होता है। रिप प्रवाह पानी का चैनल होता है जो तट से दूर बहता हैं। चूंकि यह प्रवाह गुप्त होता है, पानी दिखने में शांत लगता है, थके और अनुभवहीन तैराक या लहरबाज़ आसानी से बह जाते हैं।\n\nसमुद्र की सतह लहरबाज़ के लिए खतरा खड़ा कर सकती है। अगर कोई लहरबाज़ लहर की सवारी करते हुए गिर जाता है, तो लहर उसे चारों ओर उछाल-उछाल कर पटकती है, आमतौर पर नीचे की ओर. चाहे वह चट्टान ब्रेक हो या बीच ब्रेक, समुद्र के निचले सतह से उठा कर पटके जाने के कारण ज्यादातर लहरबाज़ गंभीर रूप से घायल हो जाते हैं या यहां तक कि मर भी जाते है। समुद्र की सतह बहुत ही उथला हो सकता है, खासतौर ज्वार के दौरान बीच ब्रेक में. उदाहरण के लिए पश्चिमी ऑस्ट्रेलिया के साइक्लोप्स ले लें. यह दुनिया की सबसे बड़ा और मोटा रीफ ब्रेक है, जिसमें लहरों का माप 10 मीटर तक ऊंचा होता है। फिर भी, चट्टान के नीचे गहराई केवल लगभग 2 मीटर होती है।\n\n", "id": "464509", "title": "लहरबाज़ी"}
{"url": "https://hi.wikipedia.org/wiki?curid=464513", "text": "इंस्ट्रुमेंट ऑव गवर्नमेंट\n\nइंस्ट्रुमेंट ऑव गवर्नमेंट (Instrument of government) (1653) इंग्लैंड के उस संविधान का नाम जिसको राजतंत्र की समाप्ति के चार वर्ष बाद कुछ प्रमुख सैनिक अधिकारियों ने प्रस्तुत किया था। यह इंग्लैंड का प्रथम और एकमात्र लिखित संविधान है। \n\nइस संविधान में विधिनिर्माण और प्रशासन के लिए दो पृथक्‌ परिषदों-पार्लियामेंट और कौंसिल-तथा प्रमुख अधिकारी लार्ड प्रोटेक्टर और पार्लामेंट विधिनिर्माण के सर्वोच्च अधिकारी थे। प्रशासन का प्रमुख अधिकारी लार्ड प्रोटेक्टर था। प्रशासनकार्य में उसकी सहायता के लिए 13 से लेकर 21 सदस्यों तक की कौंसिल की व्यवस्था संविधान में थी। लार्ड प्रोटेक्टर और पहली कौंसिल के सदस्यों का नामोल्लेख भी संविधान में था। इंग्लैंड और आयरलैंड तीनों देशों के लिए वेस्टमिनिस्टर (लंदन) में 460 सदस्यों की एक सदनात्मक पार्लियामेंट की व्यवस्था थी। पार्लियामेंट का कार्यकाल, सदस्यों और निर्वाचकों की योग्यता, सेना का व्यय, आय के साधन, धर्मव्यवस्था, लार्ड प्रोटेक्टर के अधिकार, राज्य के मौलिक सिद्धांत आदि का भी उल्लेख था। आरंभ से ही इस संविधान का विरोध हुआ और पाँच वर्ष में ही इसका जीवन समाप्त हो गया। \n\n", "id": "464513", "title": "इंस्ट्रुमेंट ऑव गवर्नमेंट"}
{"url": "https://hi.wikipedia.org/wiki?curid=464516", "text": "पोकर\n\nपोकर ताश का एक प्रकार का खेल है जिसमें शर्त लगाना व अकेले खेलना शामिल है। इसमें विजेता उसके पास मौजूद पत्तों के मेल व क्रम से चुना जाता है जिनमें कुछ पत्ते खेल खत्म होने तक छिपे रहते हैं। यह खेल भिन्न-भिन्न प्रकार से खेला जाता है जिनमें खेले गए पत्ते, मिलाए गए पत्ते व छिपे हुए पत्तों की अलग अलग मात्रा शामिल होती है। पोकर का सबसे लोकप्रिय प्रकार टेक्सास होल्ड'एम है।\n\nसामान्य तौर पर खेलते वक्त पत्ते बाँटने का अधिकार सभी खिलाड़ियों को बारी-बारी दिया जाता है और एक टोकन से चिह्नित किया जाता है जिसे \"डीलर बटन\" या \"बक\" कहते है। कसिनो में खेलते वक्त डीलर ही सबकी ओर से पत्ते बाँटता है किन्तु बटन (सामान्यत: एक सफ़ेद चिप्पी) खिलाड़ियों के बीच दक्षिणावर्त दिशा (घडी की दिशा में) घुमाया जाता है जिससे शर्त लगाने वाले खिलाड़ी की पहचान होती है। पोकर टेबल पर पत्ते एक-एक करके दक्षिणावर्त दिशा में बाँटे जाते हैं।\n\nखेल में शुरुआती शर्त लगाने के लिए एक या एक से अधिक खिलाड़ी चाहिए होते हैं।\n", "id": "464516", "title": "पोकर"}
{"url": "https://hi.wikipedia.org/wiki?curid=464519", "text": "डी॰ सी॰ अवंती\n\nडी॰ सी॰ अवन्ती () एक आगामी भारतीय स्पोर्ट्स कार है। यह भारत में निर्मित पहली पूर्ण स्वदेशी स्पोर्ट्स कार है जिसे ऑटो एक्सपो 2012 में पहली बार अमिताभ बच्चन द्वारा अनावरित किया गया था। इसे भारत के जाने माने डिज़ाइनर दिलिप छाबड़िया के डी॰ सी॰ डिज़ाइन ने बनाया है। इसका नाम टिन टिन कॉमिक्स की पात्र स्टडबेकर अवन्ती के नाम पर रखा गया है। इटालियन भाषा में इसका अर्थ है \"आगे बढना\"। इसका उद्देश्य भारत में ऐसी स्पोर्ट्स कारों का निर्माण करना है जिन्हें जनता वाजिब दामों पर खरिद सके।\nयह अब भारत की सडको पर २०१५ मे उतारी गयी।\n\nअवन्ती का इंजन फ़ोर्ड द्वारा निर्मित आधुनिक इकोबूस्ट तंत्रज्ञान से बना है। यह 2.0 लिटर क्षमता का DOHC चार सिलेंडर वाला इंजन है जिसमें डाइरेक्ट इंजेक्शन, हर सिलेंडर पर चार वॉल्व के साथ वेरिएबल वॉल्व टाइमिंग (VVT) व टर्बो चार्जिंग मौजूद है। इसका पावर आउटपुट 261bhp है और यह 366Nm का टॉर्क उत्पन्न करता है। आगे चलकर इसमें हॉन्डा का V6 इंजन भी उपलब्ध कराया जाएगा जो 394bhp का पावर आउटपुट प्रदान करता है। इंजन युरो-V प्रदूषण मापदंडों पर खरा उतरता है और थोडे बदलाव के बाद युरो-VI के काबिल बनाया जा सकता है।\n\nइसमें छः गियर वाला मानवीय गेयरबॉक्स है और टेक्नॉलॉजी के शौकीन लोगों के लिए 6 स्पीड ड्युअल क्लच गेयरबॉक्स भी दिया गया है। यह शून्य से 100 किलोमिटर/घंटे की रफ़्तार सात सेकेण्ड मे छू सकती है जिसका श्रेय इसके हलके वज़न (1560kg) को जाता है। इसकी उच्चतम गति सीमा 250 किलोमिटर/घंटे तक है। इसके साथ ही कार में एबीएस (ABS) व एयरबैग्स पहले से ही दिए गए है।\n\nभारत की पहली स्पोर्ट्स कार अवन्ती का अनावारण २४ सितम्बर २०१५ को किया गया। इसकी कीमत 35.93 लाख (पुणे में शोरूम कीमत) है।\n", "id": "464519", "title": "डी॰ सी॰ अवंती"}
{"url": "https://hi.wikipedia.org/wiki?curid=464571", "text": "ह्युन्दाई इऑन\n\nह्युन्दाई इऑन () ह्युन्दाई मोटर्स द्वारा निर्मित पारिवारिक कार है जिसे 14 अक्तुबर 2011 को अनावरित किया गया था। यह ह्युन्दाई की पहली कार है जिसे विषेश भारतीय कार बाज़ार को ध्यान में रख कर बनाया गया है। इसकी स्पर्धा शेवर्ले स्पार्क व मारुती सुज़ुकी आल्टो के साथ है जो इसी सेगमेंट की गाडियां है।\n\nइऑन में 814cc व 998cc तिन सिलेंडर वाले दो इंजन प्रकार मौजुद है जो 5500 के आरपिएम पर 56PS की उर्जा के साथ 76.5Nm का टॉर्क उत्पन्न करता है।\n", "id": "464571", "title": "ह्युन्दाई इऑन"}
{"url": "https://hi.wikipedia.org/wiki?curid=464583", "text": "लहरतख़्ता\n\nलहरतख़्ता या सर्फ़बोर्ड (अंग्रेज़ी: surfboard) उस फट्टे को कहते हैं जिसका प्रयोग लहरबाज़ी (सर्फ़िन्ग) के खेल में समुद्र की लहरों पर सवारी करने के लिए किया जाता है। लहरतख़्ते हलके होते हैं ताकि लहरबाज़ उन्हें आसानी से उठा सकें और अगर सवारी करते हुए वे गिर जाएँ तो तख़्ते की ठोकर से अधिक चोट न लगे। इस हल्केपन के बावजूद वे मज़बूत भी होते हैं ताकि सवार हुए लहरबाज़ का भार उठा सकें।\n\nलहरबाज़ी का आविष्कार हवाई में हुआ था, लेकिन वहाँ के आदिवासी कोआ जैसे स्थानीय पेड़ों की लकड़ी से लहरतख़्ते बनाते थे। हवाईयाई भाषा में इन तख़्तों को पापा हेए नालू (papa he‘e nalu) बुलाया जाया था। यह १५ फ़ुट से भी अधिक लम्बे और बहुत ही भारी होते थे। जब से लहरबाज़ी दुनिया भर में लोकप्रीय हुई है लहरतख़्तों में बहुत सुधार हुआ है। अब इनका अंदरूनी भाग पॉलीयुरीथेन या पॉलीस्टाइरीन का बना होता है जो एक प्रकार का बहुत ही हल्का प्लास्टिक है। इसके ऊपर फ़ाइबरग्लास, कपड़े और पॉलीऍस्टर की परतें होती हैं जिन्हें ईपोक्सी घने (रॅज़िन) की गोंद से जोड़ा होता है। ईपोक्सी एक दफ़ा सूख जाए तो बहुत ही सख़्त होता है और पानी के लिए बिलकुल बंद हो जाता है। ऐसे फट्टे अत्यंत हलके, सख़्त और मज़बूत होते हैं। सवारी करते हुए लहरबाज़ों को अधिक नियंत्रण देने के लिए आधुनिक लहरतख़्तों के नीचे फ़िन (पत्ते) भी लगे होते हैं।\n\nलहरतख़्ते दो मुख्य क़िस्मों के होते हैं:\n\n", "id": "464583", "title": "लहरतख़्ता"}
{"url": "https://hi.wikipedia.org/wiki?curid=464588", "text": "कोणधारी कोण\n\nकोण या शंकु () कुछ ठन्डे इलाक़े के वृक्षों पर उगने वाले फल-नुमा अंग होते हैं (लेकिन यह वास्तव में फल नहीं होते)। जिन वृक्षों पर यह उगते हैं उन्हें कोणधारी () कहा जाता है। इन शंकुओं में पेड़ों के जनन के लिए आवश्यक भाग होते हैं। मादा शंकु अकार में बड़े होते हैं और उनमें बीज बनते हैं जबकि नर शंकु अकार में बहुत छोटे होते हैं और उनमें पराग बनता है। चीड़ के दरख़्तों के नीचे जो कोण पड़े हुए नज़र आते हैं वह वास्तव में बड़े अकार वाले मादा शंकु होते हैं। एक वृक्ष के नर कोणों में बना पराग हवा के प्रवाह से दुसरे वृक्ष की मादा कोणों तक पहुँचता है और फिर उन मादा कोणों में पेड़ के बीज उत्पन्न होते हैं।\n\n", "id": "464588", "title": "कोणधारी कोण"}
{"url": "https://hi.wikipedia.org/wiki?curid=464592", "text": "कोणधारी\n\nकोणधारी या शंकुधारी () वृक्षों की एक क़िस्म है। यह ठन्डे या कम गरम इलाक़ों में पनपते हैं और इनपर कोण या शंकु उगते हैं। इन पेड़ों का जनन इन्ही कोणों के ज़रिये होता है। ऐसे पेड़ों के पत्ते भी अक्सर चपटे होने की बजाए लम्बी तीलियों जैसे होते हैं। वैज्ञानिक रूप से इन पेड़ों को 'पाइनोफ़ाइटा' (), 'कॉनिफ़ॅरोफ़ाइटा' () या कॉनिफ़ॅरे () कहा जाता है। चीड़ (पाइन), तालिसपत्र (यू), प्रसरल (स्प्रूस), सनोबर (फ़र) और देवदार (सीडर) के पेड़ इसी कोणधारियों की श्रेणी में आते हैं।\n\n", "id": "464592", "title": "कोणधारी"}
{"url": "https://hi.wikipedia.org/wiki?curid=464597", "text": "रेज़िन\n\nराल या रेज़िन () गोंद जैसा हाइड्रोकार्बन द्रव्य होता है जो वृक्षों की छाल और लकड़ी से निकलता है। अन्य पेड़ों की तुलना में चीड़ जैसे कोणधारी (कॉनिफ़ॅरस) पेड़ों से रेज़िन अधिक मात्रा में निकलता है। रेज़िन का प्रयोग गोंद, लकड़ी की रोग़न (वार्निश), सुगंध और अगरबत्तियाँ बनाने के लिए सदियों से होता आया है। कभी-कभी रेज़िन जमकर पत्थरा जाता है और बड़े डलों का रूप ले लेता है जो समय के साथ ज़मीन में दफ़्न हो जाते हैं। लाखों साल बाद यह कहरुवे (ऐम्बर) के नाम से बहुमूल्य पत्थरों की तरह निकाले जाते हैं और आभूषणों में इस्तेमाल होते हैं।\n\nसंस्कृत में रेज़िन के लिए बहुत से शब्द प्रयोग होते थे। 'निर्यास' पेड़ों से उत्पन्न होने वाले किसी भी द्रव्य को कहते हैं जिनमें से एक रेज़िन है। सरल (स्प्रूस) के पेड़ों के रेज़िन को 'सरलद्रव' कहा जाता है। 'अराल' और 'द्रुमामय' भी रेज़िन के लिए प्रयोग होते हैं।\n\n", "id": "464597", "title": "रेज़िन"}
{"url": "https://hi.wikipedia.org/wiki?curid=464601", "text": "बांसपार\n\nबांसपार उत्तर प्रदेश के जनपद महाराजगंज में तहसील सदर, घुघली ब्लॉक के अंतर्गत एक बड़ी एवं प्रसिद्ध ग्रामसभा है।\n\nबांसपार जिला मुख्यालय को गोरखपुर से जोड़ने वाले प्रमुख संपर्क मार्ग पर मुख्यालय से लगभग 30 किलोमीटर की दूरी पर दक्षिण-पूर्व दिशा में स्थित है। इसके निकटतम रेलवे स्टेशन खुशहालनगर (3 किलोमीटर), घुघली (10 किलोमीटर), तथा कप्तानगंज जंक्शन (14 किलोमीटर) हैं। यह जनपद के दो ब्लॉक घुघली और परतावल को जोड़ने का महत्वपूर्ण केन्द्र है।\n\nऐतिहासिक रूप से यह गाँव घृतकौशिक गोत्र के मिश्र ब्राह्मणों का बसाया हुआ है जो लगभग 4 शताब्दियों पूर्व समीपवर्ती बस्ती जनपद के धर्मपुरा नामक स्थान से आये थे। घने बाँसों से जंगल के पार इस स्थान को साफ कर उन्होंने इसे तथा आसपास के पचास से अधिक गांवों को बसाया। अंग्रेजी काल तक बांसपार 50 से अधिक गांवों का जमीदार रहा। ब्रिटिश काल में यह गाँव राष्ट्रीय मानचित्र पर तब आया जब 1921 में भारतीय राष्ट्रीय़ कांग्रेस की जिला समिति (तत्कालीन गोरखपुर) के जिलाध्यक्ष पद के लिये स्वर्गीय पंडित प्रसाद मिश्र को चुना गया तथा महात्मा गाँधी ने अपने निजी सचिव रघुपति सहाय ‘फ़िराक़ गोरखपुरी’ को संगठन को मजबूत बनाने के लिये छ: महीने के लिये बांसपार भेजा। वर्तमान में बांसपार ग्रामसभा के अंतर्गत अमसहाँ, अमसहीं तथा रामनगर भी आते हैं, जिनकी सम्मिलित जनसंख्या लगभग 7000 है। इस प्रकार यह जनपद के सबसे बड़े गांवों में से एक है।\n\nबांसपार मूलत: मिश्र ब्राहमणों का गाँव हुआ करता था, परंतु समय के साथ इसकी जनांकिकी में भी बदलाव हुआ और वर्तमान में यहाँ सभी जातियों, प्रमुखत: हरिजन, पिछड़ी जातियों के मुसलमान, क्षत्रिय, वैश्य तथा अन्य पिछड़ी जातियाँ जैसे लुहार, नाई, तेली के भी परिवार रहते हैं। लेकिन इस इंद्रधनुषी जनांकिकी में आज भी संख्या और उन्नति के मामले में मिश्र ब्राहमणों का आधिक्य है। विकास के दृष्टिकोण से बांसपार अन्य पड़ोसी गाँवों की तुलना में भाग्यशाली रहा है, तथा पूर्णत: विद्युतीकृत है। गाँव के प्राय: सभी मकान पक्के हैं तथा सभी घरों तक शुद्ध पेयजल की आपूर्ति है। मुख्यत: यह पूर्व ग्राम प्रधान विजय कुमार मिश्र के पाँच वर्ष के कार्यकाल की देन है। संचार सुविधा भी उत्कृष्ट तरीके से उपलब्ध है।\n\nशिक्षा के मामले में बांसपार आगे कहा जायेगा। यहाँ एक प्राथमिक तथा एक माध्यमिक विद्यालय के अतिरिक्त एक योगेश्वर संस्कृत महाविद्यालय भी है, जो जनपद के चुनिंदा महाविद्यालयों में से एक तथा मंडल के सबसे पुराने संस्कृत कॉलेजों में से एक है। वर्तमान में यह महाविद्यालय सम्पूर्णानन्द संस्कृत विश्वविद्यालय, वाराणसी से संबद्ध है। यहां के विद्यालय से पढ़े छात्र शिक्षा के क्षेत्र में कई उपलब्धियां हासिल कर चुके हैं। बांसपार गांव के ही डॉक्टर सिद्धार्थ कुमार मिश्र ने जैव रसायन से परास्नातक तथा डॉक्टरेट करने के बाद शोध क्षेत्र में अपना महत्वपूर्ण स्थान बनाया है, तथा केन्द्रीय औषधीय एवम सगंध पौध संस्थान (सिमैप, लखनऊ) तथा गोविन्द वल्लभ पंत चिकित्सालय (नई दिल्ली) की सेवा करने के बाद वर्तमान में राष्ट्रीय कैंसर अनुसंधान संस्थान (सियोल, कोरिया) में शोधरत हैं। आज उनके नाम कई अंतर्राष्ट्रीय शोधपत्र तथा पेटेंट दर्ज हैं। उनकी पत्नी डॉक्टर स्वाति गोरखपुर विश्वविद्यालय की स्वर्ण पदक विजेता होने के साथ एमिटी विश्वविद्यालय के बाद वर्तमान में सियोल राष्ट्रीय विश्वविद्यालय में अनुसंधानरत हैं। उनके नाम भी कई अंतर्राष्ट्रीय शोधपत्र दर्ज हैं| इस वैज्ञानिक दंपति ने पूरे प्रदेश में बांसपार को प्रसिद्धि दिलाई है। सिद्धार्थ के छोटे भाई कार्तिकेय ने वर्ष 2003 की माध्यमिक शिक्षा परिषद, उत्तर प्रदेश की हाईस्कूल परीक्षा में प्रदेश में पाँचवा स्थान प्राप्त किया| वषॆ 2012 मे़ं उन्होंने बहुप्रतिष्ठित संघ लोक सेवा आयोग द्वारा आय़ोजित केंद्रीय सशस्त्र पुलिस बल (सहायक कमांडेंट) परीक्षा 2011 में चौथा स्थान प्राप्त कर क्षेत्र का नाम राष्ट्रीय पटल पर अंकित किया है।\n\nशिवदयाल मिश्र- गांव के संस्थापक\n\nअमरनाथ मिश्र- स्वतंत्रता सेनानी एवं पूर्व विधानसभा सदस्य\n\nयोगेश्वर प्रसाद मिश्र- संत, संस्कृत महाविद्यालय के संस्थापक\n\nभुवनेश्वर प्रसाद मिश्र- योगेश्वर मिश्र के पुत्र, गन्ना विकास समिति घुघली के भूतपूर्व अध्यक्ष, योगेश्वर संस्कृत महाविद्यालय के प्रबंधक\n\nविजय कुमार मिश्र- ग्राम प्रधान संघ महाराजगंज के पूर्व अध्यक्ष, विधान परिषद सभापति के प्रतिनिधि\n\nसुदामा प्रसाद- अखिल भारतीय कांग्रेस समिति के सदस्य\n\nहरिवंश (तूफानी)- जिला पंचायत समिति के पूर्व सदस्य\n\n", "id": "464601", "title": "बांसपार"}
{"url": "https://hi.wikipedia.org/wiki?curid=464613", "text": "पॉलिस्ता मार्ग\n\nपॉलिस्ता मार्ग () ब्राज़ील के साओ पाउलो शहर के सबसे महत्वपूर्ण मार्गों में से एक और एक प्रमुख वित्तीय केंद्र है।\n", "id": "464613", "title": "पॉलिस्ता मार्ग"}
{"url": "https://hi.wikipedia.org/wiki?curid=464617", "text": "अर्क\n\nअर्क, निर्यास या जीवनरस () वृक्षों की दारु (ज़ाइलेम) और वल्कल (फ़्लोएम) नामक नसों में चलने वाले तरल (फ़्लुइड) को कहते हैं जो पेड़ के हर भाग में आहार, पानी, हारमोन और जीवन के लिए आवश्यक अन्य रसायन पहुँचाता है। अर्क का इस्तेमाल बहुत से अन्य जीव भी करते हैं। बहुत से कीड़े पेड़ों की शाखाएँ छेदकर इसे पीते हैं। ठंडे इलाक़ों में भूर्ज की टहनियाँ छेदकर उसका मीठा अर्क एकत्रित किया जाता है जिसका प्रयोग खाने-पीने में और शराब बनाने के लिए किया जाता है। दक्षिण भारत में ताड़ (एक प्रकार का खजूर) के पेड़ के ताने से निकले अर्क की 'ताड़ी' () नामक शराब बनती है। कनाडा में मेपल के वृक्ष के अत्यंत मीठे अर्क को एकत्रिक करके उसका एक शहद-जैसी चाशनी बनती है।\n\n", "id": "464617", "title": "अर्क"}
{"url": "https://hi.wikipedia.org/wiki?curid=464625", "text": "कहरुवा\n\nकहरुवा या तृणमणि () वृक्ष की ऐसी गोंद (सम्ख़ या रेज़िन) को कहते हैं जो समय के साथ सख़्त होकर पत्थर बन गई हो। दूसरे शब्दों में, यह जीवाश्म रेजिन है। यह देखने में एक कीमती पत्थर की तरह लगता है और प्राचीनकाल से इसका प्रयोग आभूषणों में किया जाता रहा है। इसका इस्तेमाल सुगन्धित धूपबत्तियों और दवाइयों में भी होता है। क्योंकि यह आरम्भ में एक पेड़ से निकला गोंदनुमा सम्ख़ होता है, इसलिए इसमें अक्सर छोटे से कीट या पत्ते-टहनियों के अंश भी रह जाते हैं। जब कहरुवे ज़मीन से निकाले जाते हैं जो वह हलके पत्थर के डले से लगते हैं। फिर इनको तराशकर इनकी मालिश की जाती है जिस से इनका रंग और चमक उभर आती है और इनके अन्दर झाँककर देखा जा सकता है। क्योंकि कहरुवे किसी भी सम्ख़ की तरह हाइड्रोकार्बन के बने होते हैं, इन्हें जलाया जा सकता है।\n\nयह पदार्थ म्यांमार की खानों से निकलता है। यह रंग में पीला होता है और औषध में काम आता है। चीन देश में इसको पिघलाकर माला की गुरियाँ, मुँहनालइत्यादि वस्तुएँ बनाते हैं। इसकी वारनिश भी बनती है। इसे कपड़े आदि पर रगड़कर यदि घास या तिनके के पास रखें तो उसे चुंबक की तरह पकड़ लेता है।\n\nऐंबर एक जीवाश्म रेज़िन है। यह एक ऐसे वृक्ष का जीवाश्म रेज़िन है जो आज कहीं नहीं पाया जाता। रगड़ने से इससे बिजली पैदा होती है (यह आवेशित हो जाता है)। यह इसकी विशेषता है और इसी गुण के कारण इसकी ओर लोगों का ध्यान पहले पहल आकर्षित हुआ। आजकल ऐंबर के अनेक उपयोग हैं। इसके मनके और मालाएँ, तंबाकू की नलियाँ (पाइप), सिगार और सिगरेट की धानियाँ (होल्डर) बनती हैं।\n\nऐंबर बाल्टिक सागर के तटों पर, समुद्रतल के नीचे के स्तर में, पाया जाता है। समुद्र की तरंगों से बहकर यह तटों पर आता है और वहाँ चुन लिया जाता है, अथवा जालों में पकड़ा जाता है। ऐसा ऐंबर डेनमार्क, स्वीडन और बाल्टिक प्रदेशों के अन्य समुद्रतटों पर पाया जाता है। सिसली में भी ऐंबर प्राप्त होता है। यहाँ का ऐंबर कुछ भिन्न प्रकार का और प्रतिदीप्त (फ़्लुओरेसेंट) होता है। ऐंबर के समान ही कई किस्म के अन्य फ़ौसिल रेज़िन अन्य देशों में पाए जाते हैं।\n\nऐंबर के भीतर लिगनाइट अथवा काठ-फ़ौसिल और कभी कभी मरे हुए कीड़े सुरक्षित पाए जाते हैं। इससे ज्ञात होता है कि इसकी उत्पत्ति कार्बनिक स्रोतों से हुई है।\n\nऐंबर अमणिभीय और भंगुर होता है। इसका भंग शंखाभीय (कनकॉयडल) होता है। इस पर नक्काशी सरलता से हो सकती है। इसका तल चिकना और आकर्षक बनाया जा सकता है। यह साधारणतया अनियमित आकार में पाया जाता है। यह चमकदार होता है। इसकी कठोरता २.२५ से २.५०, विशिष्ट घनता १.०५ से १.१०, रंग हल्का पीला से लेकर कुछ कुछ लाल और भरा तक होता है। वायु के सूक्ष्म बुलबुलों के कारण यह मेघाभ हो सकता है। कुछ ऐंबर प्रतिदीप्त होते हैं। यह पारदर्शक, पारभासक और पारांध हो सकता है तथा ३०० डिग्री-३७५ डिग्री सें. के बीच पिघलता है। इसका वर्तनांक १.५३९ से १.५४४५ तक होता है। ऐंबर में कार्बन ७८ प्रतिशत, आक्सिजन १०.५ प्रतिशत और हाइड्रोजन १०.५ प्रतिशत, CHO सूत्र के अनुरूप होता है। गंधक ०.२६ से ०.४२ प्रतिशत और राख लगभग ०.२ प्रतिशत रहती है। एथिल ऐल्कोहल ओर एथिल ईथर सदृश विलायकों में गरम करने से यह घुलता है। डाइक्लोरहाइड्रिन इसके लिए सर्वश्रेष्ठ विलायक है।\n\nऐंबर में ३ से ४ प्रतिशत तक (मेघाभ नमूने में ८ प्रति शत तक) सकसिनिक अम्ल रहता है। ऐंबर का संगठन जानने के प्रयास में इससे दो अम्ल CHO सूत्र के, पृथक किए गए हैं, परंतु इन अम्लों के संगठन का अभी ठीक ठीक पता नहीं लगा है।\n\nगरम करने से ऐंबर का लगभग १५० डिग्री सें. ताप पर कोमल होना आरंभ होता है और तब इससे एक विशेष गंध निकलती है। फिर ३०० डिग्री-३७५ डिग्री सें. के ताप पर पिघलता और इससे घना सफेद धुआँ निकलता है जिसमें सौरभ होता है। इससे फिर तेल निकलता है जिसे 'ऐंबर का तेल' कहते हैं।\n\nऐंबर के बड़े बड़े टुकड़ों से मनका आदि बनता है। छोटे छोटे और अशुद्ध टुकड़ों को पिघलाकर ऐंबर वार्निश बनाते हैं। छोटे छोटे टुकड़ों को तो अब उष्मा और दबाव से 'ऐंब्रायड' में परिणत करते हैं। आजकल प्रति वर्ष लगभग ३०,००० किलोग्राम ऐंब्रायड बनता है। यह ऐंबर से सस्ता बिकता है और ऐंबर के स्थान में बहुधा इसी का उपयोग होता है। ऐंबर के सामान जर्मनी और आस्ट्रिया में अधिक बनते हैं।\n\nअब नकली ऐंबर भी काच और प्लास्टिक (बैकेलाइट, गैलेलिथ और सेल्यूलायड) से बनने लगे हैं। नकली ऐंबर की विशिष्ट घनता ऊँची होती है और परा-बैंगनी किरणों से उसमें प्रतिदीप्ति नहीं आती। ऐंबर के अतिरिक्त अन्य कई प्रकार फ़ौसिल रेज़िन भी अनेक देशों में पाए जाते और विभिन्न कामों में प्रयुक्त होते हैं।\n\n", "id": "464625", "title": "कहरुवा"}
{"url": "https://hi.wikipedia.org/wiki?curid=464634", "text": "जलपरी\n\nजलपरी () एक म्रिथक जलीय जीव है जिसका सिर एवं धड़ औरत का होता है और निचले भाग मे पैरों के स्थान पर मछली की दुम होती है। जलपरियां कईं कहानियों व दंत कथाओं में पाई जाती है।\n\nशब्द \"जलपरी\", जिसे अंग्रेज़ी में मर्मेड कहते है, फ़्रेंच शब्द \"मर\" याने \"सागर\" और \"मेड\" याने स्त्री या युवा लडकी से बना है। हालांकि कुछ फ़िल्मों में इनका पुरुष रूप जलमानव भी दिखाया गया है परन्तू सभी दंत कथाओं के अनुसार यह केवल स्त्रियां ही होती है।\n\nकहानियों के अनुसार जलपरियां मधुर धुन में गाना गा कर इंसानों या देवताओं को अपनी ओर आकर्षित करती है जिससे उनका ध्यान भटक जाता है। उनके इस बरताव के कारण कईं इंसान जहाज़ से समुंदर में कूद जाते है या पूरा जहाज़ ही ले डूबते हैं। कुछ कहानियों में जलपरियां डूबते हुए इंसानों की मदद करने के प्रयास में उनकी जान भी ले लेती है। यह भी कहा जाता है की वे इंसानों को अपने जलमग्न विश्व में लेकर जाती है। हांस क्रिश्चन की \"द लिटल मर्मेड\" में यह कहा गया है की जलपरियां यह भुल जाती है की इंसान पानी के भीतर सांस नहीं ले सकते हैं, कुछ कहानियों के अनुसार वे इंसानों को जानबूझ कर डुबो देती है। जलपरियों का गाना उनके लिए श्राप माना जाता है।\n\nआधुनिक युग में जलपरियां समुंदर और लुटेरों की कहानियों में पाई जाती है और कईं बार इन्हे जलगाय, जिन्हे \"मैनेटी\" कहते है, के रूप में देखा जाता है। नाविक इन जीवों को डूर से देख कर उन्हे जलपरी समझ बैठते है।\n\nसांस्कृतिक तौर पर जलपरियां बिना कपडों के बताई गई है पर सेंसरशिप के चलते, जो अधिकतर फ़िल्मों में विवाद का विषय होता है, यह प्रयास किया जाता है की जलपरियों के लम्बे बाल उनके स्तनों को ढक लें। जहां सेंसरशिप की कडी शर्तें लागू होती है वहां जलपरियां विभिन्न प्रकार की जल सामग्री, जैसें सिप्पियां या पौधों, से बने कपडे पहनी हुई दिखाई जाती है।\n\nजलपरियों के सबसे पहली कहानियां असायरिया में 1000 ईसा पूर्व पाई गई है। देवी अटार्गेटिस, जो असायरियन और रानी सेमिरमिस की माँ थी, एक चरवाहे से बेहद प्यार करती थी पर ना चाहते हुए भी उसे उसको मारना पडा। इस बात से शर्मिंदा होकर उसने तलाब में छलांग लगा दी और एक मछली का रूप ले लिया, परन्तू पानी भी उसकी सुंदरता को छिपा न सका। इस कारण उसने एक जलपरी का रूप ले लिया। ग्रीक कहानियों में अटार्गेटिस को डेरकेटो माना जाता है।\n\nएक लोकप्रिय ग्रीक कहानी के अनुसार महान अलेक्सैंडर की बहन थेसालॉयनिक मरने के बाद एक जलपरी बन गई। जलपरी के रूप में वह ज़िंदा रही और हर जब उसने एक जहाज़ को देखा तो उसने उसके नाविकों से एक ही सवाल पूछा: \"\"क्या महान अलेक्सैंडर जीवित है\"\" (;\"), जिसका सही जवाब था: \"\"वह जीवित है और विश्व पर राज करता है\"\" (Greek: \"Ζει και βασιλεύει και τον κόσμο κυριεύει\")। इस जवाब से वह बेहद खुश हुई और उसने पानी को शांत करके जहाज़ को जाने दिया। यदि दुसरा कोई जवाब मिलता तो वह गुस्से में आकर समुंदर में तुफ़ान व बवंडर ला कर जहाज़ को डुबो देती।\n\n\"वन थाउसंड ऐंड वन नाइट्स\" में ऐसी कईं कहानियां है जिनमें जलमानवों की कहानियों का ज़िक्र है। अन्य कहानियों के विपरीत यह इंसानो से मिलते जुलते है लेकिन पानी में रहने और सांस लेने की काबिलियत रखते हैं। वे इंसानो के साथ संभोग भी करते है और ऐसे मिलन से जन्में बच्चे भी पानी में रहने की काबिलियत के साथ पैदा होते है।\n\nएक अन्य \"अरेबियन नाइट्स\" की कहानी \"अबदुल्ला द फ़िशरमैन ऐंड अबदुल्ला द मर्मैन\" में मुख्य किरदार अबदुल्ला को पानी में सांस लेने की काबिलियत मिल जाती है और वह तैर कर जलमग्न विश्व में प्रवेश करता है जहां पैसे और कपडे कोई मायने नहीं रखते। अन्य \"अरेबियन नाइट्स\" की कहानियों में ऐसी कईं सभ्यताओं का ज़िक्र है जो तकनीकी रूप से कईं ज़्यादा उन्नत थी परन्तू अपने मतभेदों के चलते ध्वस्त हो गई।\n\nपुरानी चीनी कहानियों में जलपरियां एक खास जीव थी जिनके आंसू मोतियों में बदल जाते थे। इन करणों के चलते मछुआरे उन्हे पकडने का निरंतर प्रयास करते थे परन्तु जलपरियां अपने गानों से उन्हे पानी की गहराइयों में खींच लेती थी।\n\nभारतीय रामायण के थाई व कम्बोडियाई संस्करणों में रावण की बेटी सुवर्णमछा (सोने की जल परी) का उल्लेख किया गया है। वह हनुमान का लंका तक सागर सेतू बनाने का प्रयास विफ़ल करने की कोशिश करती है पर अंततः उससे प्यार करने लगती है। भारतीय दंत कथाओं में भगवान विष्णु के मत्स्यावतार का उल्लेख है जिसके शरीर का उपरी भाग मानव का व निछला भाग मछली का है।\n\nजलपरियों के देखे जाने के दावें कईं बार किए गए है जो जावा से लेकर ब्रिटिश कोलंबिया तक शामिल है। दो कनेडियाई घटनाएं जो वैकुवर और विक्टोरिया के नज़दीकी इलाकों में हुई थी।\n", "id": "464634", "title": "जलपरी"}
{"url": "https://hi.wikipedia.org/wiki?curid=464638", "text": "तन्तु काँच\n\nतन्तु कांच (फाइबरग्लास / fiberglass) एक तन्तु-जड़ित प्लास्टिक है। इनमें प्रयुक्त तन्तु (रेशे) काँच के होते हैं। इन रेशों के कारण यह प्लास्टिक हलके होने के साथ-साथ बहुत मजबूत भी होता है। इसका प्रयोग पानी की टंकियाँ, गाड़ियों और नावों की संरचना, नहाने के टब-बाल्टियाँ, घरों की छतें और बहुत सी अन्य जगहों पर होता है।\n\n", "id": "464638", "title": "तन्तु काँच"}
{"url": "https://hi.wikipedia.org/wiki?curid=464659", "text": "श्रेणी (गिल्ड)\n\nश्रेणियाँ (Guild गिल्ड) मूलत: शिल्पकारों (craftsmen) और व्यापारियों के संघ होती थीं। इनका लक्ष्य था सदस्यों की सहायता करना। मध्यकालीन युग में श्रमविभाजन सरल था। बड़े बड़े पेचीदे हथियारों के स्थान पर सरल हथियारों का प्रयोग होता था। नगर औद्योगिक समुदायों के केंद्र होते थे। वहाँ दस्तकारी की वस्तुएँ तैयार होती थीं। वहाँ के रहनेवाले शिल्पकार श्रेणियों में संगठित थे। तत्कालीन आर्थिक संगठन में इन श्रेणियों का महत्वपूर्ण स्थान था। पेशे के आधार पर ही इनका संगठन होता था। एक श्रेणी के लोग एक ही प्रकार का पेशा करते थे। पेशे के लिए आवश्यक प्रशिक्षण की भी व्यवस्था इन्हीं श्रेणिययों के हाथ में थी। ये श्रेणियाँ ऐसे लोगों को भी रखती थीं जो दूर दूर के गाँवों तथा बाजारों में जाकर दस्तकारी की वस्तुओं को बेचते थे। इनका लक्ष्य केवल सदस्यों के हितों की रक्षा करना ही नहीं होता था बल्कि इनका महत्व कला के ऊँचे स्तर को कायम रखने तथा उनके उचित मूल्य के निर्धारण के दृष्टिकोण से भी था। सदस्यों के परिवार के अन्य सदस्य भी उसी पेशे में लग जाते थे। इस प्रकार पुश्त-दर-पश्त उत्तराधिकार के रूप में ज्ञान पहुंचता था।\n\nशिल्प तथा व्यापारिक श्रेणियों के अतिरिक्त धार्मिक, राजनीतिक तथा सामाजिक समस्याओं के समाधान हेतु भी श्रेणियों का संगठन हुआ। इंग्लैंड में श्रेणियों का प्रारंभ 9वीं शताब्दी से होता है। उस समय राज्य द्वारा इन श्रेणियों को कुछ विशेष सुविधाएँ और अधिकार प्राप्त थे। स्कूल स्थापित करना, सड़कें और पुल बनवाना तथा विपत्ति के मारे हुए सदस्यों की रक्षा करना इन श्रेणियों के प्रधान लक्ष्य थे। प्रारंभ में केवल व्यापारिक श्रेणियाँ थीं परंतु बाद में एकाधिकार प्राप्त हो जाने के कारण इन लोगों ने साधारण शिल्पियों का शोषण प्रारंभ कर दिया। इस कारण शिल्पियों ने भी अपने आपको श्रेणियों में संगठित किया। समय के साथ इनकी उपादेयता भी बढ़ती गई और श्रेणियों ने बहुत ही दृढ़ तथा सुव्यवस्थित संगठन का रूप लिया। साधारण नागरिकों तथा अमीरों के संघर्ष में तो इन श्रेणियों ने साधारण नागरिकों के हितों की रक्षा में महत्वपूर्ण योगदान किया। 13वीं शताब्दी तक इनका संगठन बहुत दृढ़ हो चुका था और इन्हें राजनीतिक अधिकार भी प्राप्त होने लगे थे। नगरपालिकाओं का संगठन इन्हीं श्रेणियों के आधार पर हुआ तथा उनके संविधान भी श्रेणियों के आधार पर बने। आगे चलकर श्रेणियों का महत्व इतना अधिक बढ़ा कि जो कोई भी स्वायत्तशासन में भाग लेना चाहता था, उसके लिए आवश्यक सा हो गया कि वह श्रेणी का सदस्य हो जाए। प्राचीन भारत के नगर आयोग भी इन्हीं श्रेणियों के वृहत्‌ रूप थे और नगर आयोगों के जो कार्य थे उन्हीं से मिलते जुलते कार्य मध्यकाल में इंग्लैंड और जर्मनी आदि देशों में इन श्रेणियों के थे। आगे चलकर तो ये श्रेणियाँ इतनी संपन्न हो गईं कि स्वतंत्र व्यवसाय के लोग भी इनमें सम्मिलित होने लगे। अधिकांश श्रेणियों का संगठन लोकतंत्रात्मक आधार पर था। 13वीं और 14वीं शताब्दी इंग्लैंड के औद्योगिक और व्यावसायिक विकास के इतिहास में महत्वपूर्ण काल है और इन दो शताब्दियों में श्रेणियों का विकास भी बड़ी ही तीव्र गति से हुआ। इस युग में यूरोप के अन्य देशों में भी श्रेणियों का विकास हुआ और उनके संगठन का रूप तथा उनके लक्ष्य प्राय: एक से रहे।\n\nइन श्रेणियों का लक्ष्य केवल अपने सदस्यों की स्पर्धा से रक्षा करना ही नहीं अपितु वस्तु की उत्कृष्टता को कायम रखना भी था। इस उद्देश्य की पूर्ति हेतु सदस्यों द्वारा प्रतिपालकों (Warden) का चुनाव किया जाता था।\n\nयद्यपि व्यापारिक श्रेणियों तथा शिल्प श्रेणियों के हित विपरीत थे तथापि इन दोनों में प्रत्यक्ष संघर्ष का वर्णन प्राय: नहीं के ही समान है। 16वीं शताब्दी में अवश्य संघर्ष हुए और इनके द्वारा शिल्पियों ने कुलीन सरकार के जुओं का अपने कंधे से फेक दिया 15वीं और 16वीं शताब्दी में हमें विभिन्न श्रेणियों के एक में मिल जाने के दृष्टांत दिखलाई देते हैं।\n\nऔद्योगिक क्रांति के पहले से ही श्रेणियों की विच्छिन्नता के लक्षण स्पष्ट होने लगे थे। औद्योगिक क्रांति ने उत्पादन के रूप और पैमाने में आमुल परिवर्तन कर एक नई आर्थिक प्रणाली को जन्म दिया। श्रेणियाँ, जिनका रूप अब भी मध्यकालीन था, अपने आपको नया रूप न दे सकीं। उनकी उपादेयता समाप्तप्राय हो गई। परिणामस्वरूप उनका अंत भी हो गया।\n\n\n", "id": "464659", "title": "श्रेणी (गिल्ड)"}
{"url": "https://hi.wikipedia.org/wiki?curid=464661", "text": "सेटर\n\nसेटर (, , )युनानी देवता पैन और डॉयनॉसियस के सहकर्मी माने जाते हैं जो पहाडों व जंगलों में रहते है। ये इंसान व बकरी/भेड का मिला जुला अवतार है।\n", "id": "464661", "title": "सेटर"}
{"url": "https://hi.wikipedia.org/wiki?curid=464669", "text": "हॉलीवुड साइन\n\nहॉलीवुड साइन एक थल चिह्न और अमेरिकी सांस्कृतिक प्रतीक है जो कैलिफोर्निया राज्य के लॉस एंजिल्स शहर के सैंटा मोनिका पहाड़ों के हॉलीवुड हिल्स क्षेत्र में स्थित है। साइन 45 फुट लंबे (14 मीटर) सफेद अक्षरों से क्षेत्र का नाम अंग्रेज़ी भाषा में (Hollywood) विन्यास करता है और पूरे शब्द की कुल चौड़ाई 350 फुट (110 मीटर) है। मूलतः इसका निर्माण 1923 में एक विज्ञापन के रूप में किया गया था, लेकिन छोड़ दिये जाने के बाद से इसकी अमेरिकी लोकप्रिय संस्कृति में पहचान बढ़ती चली गई।\n\n", "id": "464669", "title": "हॉलीवुड साइन"}
{"url": "https://hi.wikipedia.org/wiki?curid=464671", "text": "अभिसारी श्रेणी\n\nगणित में संख्याओं के किसी अनुक्रम (सेक्वेंस) के योग को श्रेणी (सिरीज़/series) कहते हैं। यदि पदों की संख्या अपरिमित हो, तो इस श्रेणी को अनंत श्रेणी कहते हैं।\n\nयदि दिया हुआ अनुक्रम formula_1 है तो, अनुक्रम के पहले n पदों के योग formula_2 को \"n\"वाँ आंशिक योग (partial sum) कहते हैं। अर्थात्\n\nकोई श्रेणी अभिसरी (convergent) तब कहलाती है जब इसके आंशिक योगों का अनुक्रम formula_4 अभिसारी हो।\n\nजब कोई श्रेणी अभिसारी नहीं होती तो उसे अपसारी (divergent) कहते हैं।\n\nमाना Sn = a1+...+an इस श्रेणी के प्रथम पदों n पदों का योग है। यदि n के अनन्त की ओर अग्रसर होने पर Sn एक परिमित सीमा S की ओर अग्रसर हो, तो श्रेणी 'S की ओर अभिसरित' (converge) कही जाती है तथा S 'श्रेणी का योग' कहलाता है।\n\nयदि Sn अग्रसर होता है +अनन्त या -अनन्त की ओर, तो श्रेणी परिस्थिति के अनुसार + अननत या - अनन्त की ओर अपसारित (diverge) होती कही जाती है। यदि Sn परिमित रूप से दोलित होता है, अर्थात्‌ यदि प्रत्येक n के लिए।Sn। < K है और यदि Sn किसी सीमा की ओर अग्रसर नहीं होता है, तो श्रेणी परिमित रूप से दोलित करती कही जाती है। यदि n के अनंत की ओर अग्रसर होने पर,।Sn। अपरिमित रहता है और Sn किसी सीमा की ओर अग्रसर नहीं होता, तो श्रेणी अनंत रूप से दोलित होती कही जाती है।\n\nउदाहरण के लिये, श्रेणी 1 - 1 + 1 - 1 +...के लिए n के सम या विषम होने के अनुसार Sn = 0 या 1 है। अत: यह श्रेणी परिमित रूप से दोलित है। श्रेणी 1 - 2 + 3 - 4 +...के लिए S = n, S = n है और यह श्रेणी अनंत रूप से दोलन करती है।\n\nअत: किसी श्रेणी का अभिसरण, या अपसरण अपूर्ण योगों {Sn} के अनुक्रम के अभिसरण, या अपसरण, पर निर्भर होता है। सामान्यत: जो श्रेणी अभिसरित नहीं होती, वह अपसारित कही जाती है। गुणोत्तर श्रेणी 1 + r + r + ... के लिए Sn = (1 - r) / (1 - r) यदि |r| < 1 ; तथा Sn = n यदि r = 1 है। यदि। r। <1 है, तो यह श्रेणी योग 1(1-r) की ओर अभिसरित होती है, अन्यथा अपसरित रहती है।\n\n\nS के लिए निश्चित व्यंजक ज्ञात करना सदैव सरल नहीं है। अत: हम यह जानने के लिए कि कोई विशिष्ट श्रेणी अभिसारी है या नहीं, अभिसारी और अपसारी की परीक्षाविधियों का प्रयोग करते हैं। यदि कोई श्रेणी केवल धनात्मक पदों से बनी है, तो किसी पद के उपरांत {Sn} एक वृद्धिमय अनुक्रम होगा और ऐसे वृद्धिमय अनुक्रम के अभिसरण के लिए आवश्यक और पर्याप्त अनुबंध यह है कि यह परिमित हो, अर्थात्‌ एक ऐसी अचर राशि K का अस्तित्व हो कि n के समस्त मानों के लिए Sn < K हो। धनात्मक पदोंवाली श्रेणी के अभिसरण परीक्षण की विधियाँ निम्नलिखित हैं :\n\n\n", "id": "464671", "title": "अभिसारी श्रेणी"}
{"url": "https://hi.wikipedia.org/wiki?curid=464672", "text": "विकिसमाचार\n\nविकिसमाचार एक मुक्त-सामग्री युक्त समाचार स्रोत है और यह विकिमीडिया संस्थापन की एक परियोजना है जिसका उद्देश्य सभी तक निष्पक्ष, मुक्त, निशुल्क और दिलचस्प समाचार पहुँचाना है।। अन्य विकिपरियोजनाओं के समान ही इसपर भी जानकारियाँ आम पाठकों द्वारा ही लिखी जाती हैं।\nपुराने लेखों को सुरक्षित कर दिया जाता है ताकि सम्पादक उन्हें परिवर्तित ना कर सकें।\n\nविकिसमाचार क्रिएटिव कॉमन्स एट्रिब्यूशन २.५ लाइसेन्स के अन्तर्गत है, जो अन्य विकिमीडिया परियोजनाओं के लाइसेन्स से भिन्न है।\n\n", "id": "464672", "title": "विकिसमाचार"}
{"url": "https://hi.wikipedia.org/wiki?curid=464702", "text": "नानपारा\n\nनानपारा बहराइच जिला की एक तहसील है। नानपारा से नेपाल की सीमा मात्र २० किलोमीटर दूर स्थित है।\n\nवर्ष 2001 की जनगणना के अनुसार नानपारा की आबादी 92,771 थी। पुरुषों का अनुपात 53% व महिलाएं 47%। \n", "id": "464702", "title": "नानपारा"}
{"url": "https://hi.wikipedia.org/wiki?curid=464768", "text": "सरल (वृक्ष)\n\nप्रसरल या सिर्फ़ सरल (अंग्रेज़ी: spruce, स्प्रूस) एक कोणधारी वृक्ष है जो दुनिया के उत्तरी गोलार्ध (हॅमिस्फ़ीयर) के ठन्डे इलाक़ों में मिलता है। यह २० से ६० मीटर (६५ से २०० फ़ुट) तक के ऊँचे पेड़ होते हैं और अपने कोण जैसे आकार और सर्पिल (स्पाइरल) तरह से सुसज्जित तीली जैसे पत्तों से आसानी से पहचाने जाते हैं। भारतीय उपमहाद्वीप में यह हिमालय के क्षेत्र में पाए जाते हैं। प्रसरल एक लम्बी आयु जीने वाला दरख़्त है और उत्तरी यूरोप के स्कैंडिनेविया इलाक़े के पश्चिमी स्वीडन क्षेत्र में एक 'ओल्ड त्यिक्को' () नामक सरलवृक्ष मिला है जिसकी उम्र ९,५५० वर्ष बताई गई है (हालांकि इसपर कुछ विवाद है)।\n\n", "id": "464768", "title": "सरल (वृक्ष)"}
{"url": "https://hi.wikipedia.org/wiki?curid=464770", "text": "सनोबर\n\nसनोबर (अंग्रेज़ी: fir, फ़र) एक सदाबहार कोणधारी वृक्ष है जो दुनिया के उत्तरी गोलार्ध (हॅमिस्फ़ीयर) के पहाड़ी क्षेत्रों में मिलता है। इसकी ४५-५५ जातियाँ हैं और यह पायनेसीए नामक जीवैज्ञानिक कुल का सदस्य है। सनोबर १० से ८० मीटर (३० से २६० फ़ुट) तक के ऊँचे पेड़ होते हैं। इनके तीली जैसे पत्ते टहनी से जुड़ने वाली जगह पर एक मोटा गोला सा बनाते हैं जिस से आसानी से पहचाने जाते हैं। वनस्पति-विज्ञान की दृष्टि से इनका देवदार (सीडर) के वृक्ष के साथ गहरा सम्बन्ध है। भारतीय उपमहाद्वीप में यह हिमालय के क्षेत्र में मिलते हैं।\n\nध्यान दीजिये कि 'सनोबर' फ़ारसी में प्रसरल (स्प्रूस) के पेड़ को कहते हैं जबकि हिन्दी में ऐसा नहीं है।\n\nसनोबर की लकड़ी हलकी और नरम होने के कारण निर्माण के लिये इस्तेमाल कम होती है। इसकी बजाय इसे गूदकर इससे प्लायवुड आदि के फट्टे बनाए जाते हैं। पेड़ काटे जाने के बाद इस लकड़ी पर कीड़े आसानी से आक्रमण करके इसे छेद देते है और यह नमी का शिकार होकर ढह भी सकती है, इसलिए इसे घर से बाहर प्रयोग नहीं किया जा सकता, हालांकि घर के अंदर रखने वाली चीज़ें इसकी बन सकती हैं। सनोबर का प्रयोग काग़ज़ बनाने के लिये भी बहुत होता है।\n\nसनोबर के वृक्ष हिमपात के मौसम में भी हरे-भरे रहते हैं जबकि भारतीय उपमहाद्वीप के पहाड़ी क्षेत्रों में कई अन्य पेड़ पतझड़ के मौसम में अपने पत्ते खो देते हैं। इनके सर्दियों में भी स्थाई सौन्दर्य का कई रचनाओं में वर्णन मिलता है, मसलन हरिवंशराय बच्चन ने इनका बखान करते हुए लिखा:\n\nअपने पतले और ऊँचे आकार के लिये भी यह वृक्ष आकर्षक माना जाता है और आधुनिक काल में भारतीय उपमहाद्वीप में 'सनोबर' एक लड़कियों का नाम है। पहले ज़माने में यह पुरुषों का नाम भी हुआ करता था, मसलन 'गुल-सनोबर' की कथा में गुल लड़की का नाम था और सनोबर लड़के का - १९५३ में इस नाम की बनी हिन्दी फ़िल्म में शम्मी कपूर ने सनोबर का पात्र अदा किया था।\n\n", "id": "464770", "title": "सनोबर"}
{"url": "https://hi.wikipedia.org/wiki?curid=464778", "text": "रोबॉटिक्स के नियम\n\nरोबॉटिक्स के नियम वें मापदंड, सिद्धांत व कानून हैं जिनके तहत एक रोबोट का बर्ताव व कार्य करने का ढंग निर्धारित किया जाता है। इस तरह के रोबोट अब तक बनाए नहीं गए है परन्तु इन्हे काल्पनिक विज्ञान, फ़िल्मों और कृत्रिम बुद्धिमत्ता के क्षेत्र में संशोधन के लिए उपयोग किया जाता है।\n\nअब तक के सबसे उत्तम नियम आईज़ैक असिमोव ने 1940 में लिखे थे परन्तु कईं अन्य संशोधकों ने भी नए नियम बनाए है।\n\nआईज़ैक असिमोव ने \"रोबॉटिक्स के तीन नियम\" अपनी लघु कहानी \"रनअराउंड\" में 1942 में बताए थे।\n\nअब तक इन नियमों का उपयोग केवल काल्पनिक कहानियों में ही किया गया है।\n\n2011 में अभियांत्रिकी और भौतिक विज्ञान संशोधन बैठक (Engineering and Physical Sciences Research Council (EPRSC)) और कला व मानवता बैठक (Arts and Humanities Research Council (AHRC)) ने मिलकर पांच आवश्यक सिद्धांत बनाएं है जो रोबोट के डिज़ाइनर, रचयिता और उपयोगकर्ताओं के लिए सात \"उच्च दर्जे के सन्देशों\" के साथ बताएं गए है।:\n\nसन्देश जिन्हे बताया गया है: \n", "id": "464778", "title": "रोबॉटिक्स के नियम"}
{"url": "https://hi.wikipedia.org/wiki?curid=464790", "text": "तालिसपत्र\n\nतालिसपत्र, बिरमी या ज़रनब (अंग्रेज़ी: yew, यू) एक कोणधारी वृक्ष है जो दुनिया के उत्तरी गोलार्ध (हॅमिस्फ़ीयर) के पहाड़ी क्षेत्रों में मिलता है। इसकी बहुत सी (३० से ज़्यादा) नस्लें हैं जिनमें से कुछ छोटे पेड़ हैं और कुछ झाड़ियाँ हैं। इनकी बहुत सी टहनियाँ होती हैं जिनपर सदाबहार पत्ते लगे होते हैं। भारतीय उपमहाद्वीप में यह वृक्ष हिमालय क्षेत्र में मिलते हैं।\n\nइन पेड़ों पर लगे नर कोण बहुत छोटे होते हैं (२ से ५ मिलीमीटर)। मादा कोण भी छोटे होते हैं और उनमें सिर्फ़ एक बीज बनता है। जैसे-जैसे बीज पनपता है उसके बाहर एक छोटे फल जैसा लाल-सुर्ख़ चोला (बीजचोल या ऐरिल) बनता है। यह रसदार और मीठा होता है जिस वजह से चिड़ियाँ इसे बीज समेत खा लेती हैं और फिर दूर-दराज़ के इलाक़ों में बीज गिरा देती हैं। मनुष्यों के लिए तालिसपत्र के बीज बहुत ज़हरीले होते हैं इसलिए इन्हें कभी भी नहीं खाना चाहिए।\n\nतालिसपत्र बहुत से नामों से जाना जाता हैं जिनमें 'बिरमी', 'भिरमी', 'थोना', 'सुर्ख़दार', 'लौठसल्ला', इत्यादि शामिल हैं।\n\nतालिसपत्र का प्रयोग आयुर्वेद चिकित्सा में हज़ारों वर्षों से होता आया है। आधुनिक काल में इनके बीजों में मौजूद टैक्सोल (Taxol) नामक ज़हरीले रसायन का प्रयोग कैंसर के इलाज के लिए किया जाता है। दवाईयाँ बनाने के लिए इस रसायन की इतनी मांग है कि हिमालायाई तालिसपत्र के अस्तित्व को ही ख़तरा हो गया है।\n\n", "id": "464790", "title": "तालिसपत्र"}
{"url": "https://hi.wikipedia.org/wiki?curid=464793", "text": "इक्का\n\nइक्का ताश का एक पत्ता है। एक ताश की गड्डी में ऐसे चार इक्के होते हैं (चिडी, हुकुम, पान, ईंट)। अधिकतर हुकुम इक्के को काफ़ी सजावट के साथ छापा जाता है। हुकुम का इक्का स्कॉटलैंड के राजा जेम्स VI और इंगलैंड के I की आवश्यक्ता के अनुसार पहली बार सजावट के साथ छापा गया था जिन पर छपाई घर की मुहर छपी होती थी। उस काल में यह ज़रुरी था जिससे उस छपाई घर ने नया कर भरा है या नहीं पता चलता था। हालांकि यह कर 1960 में रद्द कर दिया गया परन्तु सजावट की प्रथा आज भी चालू है।\n\nइक्का शब्द का अर्थ हिन्दी में \"एक\" होता है और इसके अंग्रेज़ी शब्द ऐस (Ace) का लैटिन भाषा में अर्थ \"एक चिज़\" होता है जो एक छोटे रोमन सिक्के से लिया गया है। ताश में शामिल करने से पहले इसका अर्थ पासे के उस सिरे से था जिसपे केवल एक निशान होता था। पासे का एक अंक, जो सबसे कम पारी की कीमत थी, इस कारण इसे बुरा शगुन माना जाता था, परन्तु ताश में इक्का सबसे बड़ा पत्ता होने के कारण इसका अर्थ बदल कर \"उत्कृष्ट\" या \"बेहतरीन\" बन गया। आज इक्का शब्द टेनिस में उस शॉट के लिए प्रयोग होता है जो सर्व करते वक्त बिना रोके निकल जाए। अन्य उपयोगों में यह बेहतरीन लडाकू विमान चालक या ऐसे इंसान के लिए लागू होता है जो अपने काम में महारत रखता हो।\n\n", "id": "464793", "title": "इक्का"}
{"url": "https://hi.wikipedia.org/wiki?curid=464796", "text": "जेन्गिश चोकुसु\n\nजेन्गिश चोकुसु () तियान शान पर्वत शृंखला का सबसे ऊँचा पर्वत है। यह मध्य एशिया में किर्गिज़स्तान और चीन कि सीमा पर इसिक कुल झील से दक्षिण में स्थित है। इसके शिखर की ऊँचाई ७,४३९ मीटर (२४,४०६ फ़ुट) है। हर भाषा में इसके नाम का अर्थ 'विजय शिखर' है और इसलिए इसे कभी-कभी अंग्रेज़ी में भी 'विक्ट्री पीक' () कहा जाता है।\n\n", "id": "464796", "title": "जेन्गिश चोकुसु"}
{"url": "https://hi.wikipedia.org/wiki?curid=464800", "text": "ख़ान तेन्ग्री\n\nख़ान तेंग्री () तियान शान पर्वत शृंखला का दूसरा सबसे ऊँचा पर्वत है। यह मध्य एशिया में क़ाज़ाक़स्तान, किर्गिज़स्तान और चीन की सीमा पर इसिक कुल झील से पूर्व में स्थित है। इसके शिखर की ऊँचाई ६,९९५ मीटर (२२,९४९ फ़ुट) है। उइग़ुर भाषा में इसके नाम का अर्थ 'आकाश ख़ान (राजा)' है। प्राचीनकाल में तुर्की लोगों के मूल धर्म में तेन्ग्री आकाश के देवता का नाम था।\n\nपर्वतारोहन करने वालों में ७,००० मीटर से अधिक ऊँचे पहाड़ों की ख़ास मान्यता होती है। ख़ान तेंग्री पर हिमानी की वजह से इसका बर्फ़-समेत शिखर ७,०१० मीटर तक उठ जाता है इसलिए बहुत से लोग इसे एक 'सात-हज़ारी पर्वत' मानते हैं हालांकि मूल रूप से इसकी ऊँचाई उस से कुछ ५ मीटर कम है। तियान शान शृंखला में केवल ७,४३९ मीटर का जेन्गिश चोकुसु ही इस से अधिक ऊँचा है।\n\n", "id": "464800", "title": "ख़ान तेन्ग्री"}
{"url": "https://hi.wikipedia.org/wiki?curid=464813", "text": "गोपाल बालकृष्ण कोल्हटकर\n\nगोपाल बालकृष्ण कोल्हटकर (1878-1955 ई.) भारत के रसायनशास्त्री थे। \n\nउनका जन्म सातारा जिले के एक छोटे से गाँव जाखण में हुआ था। गाँव की प्राथमिक पाठशाला में शिक्षा पाकर मुंबई के मराठा हाई स्कूल में और बाद में सेंट जेवियर्स कालेज में भौतिकी और रसायन का अध्ययन किया। रसायन की एम. ए. परीक्षा में आपको स्वर्णपदक मिला। तदनंतर बँगलौर के भारतीय विज्ञान संस्थान से अनुसंधान कार्य द्वारा ए. आई. आई. एस-सी का डिप्लोमा प्राप्त किया।\n\n1907 ई. में पूना के फर्ग्युसन कालेज के आजीवन सदस्य बनकर रसायन के प्राध्यापक नियुक्त हुए और 1947 ई. तक कालेज से संबद्ध रहे। फर्ग्युसन कालेज की रसायनशाला को निर्मित तथा सुसज्जित करने का श्रेय आपको है। ऐसी सुसज्जित रसायनशाला पूना विश्वविद्यालय से संबद्ध कालेजों में से किसी में नहीं है। बंबई विश्वविद्यालय के सिनेट और एकैडेमिक कौसिल के आप सदस्य रहे। आपके अनेक छात्र रसायन के अध्यापन और अनुसंधान कार्य में ख्याति पा चुके हैं। आपने अंग्रेजी में रसायान की कुछ पाठ्य पुस्तकें भी लिखी हैं। 9 नवम्बर 1955 ई. को आपका देहावसान हुआ।\n", "id": "464813", "title": "गोपाल बालकृष्ण कोल्हटकर"}
{"url": "https://hi.wikipedia.org/wiki?curid=464817", "text": "पूर्ण वर्ग बनाना\n\nx^2+13x\n\nगणित में निम्नलिखित स्थितियों में 'पूर्ण वर्ग' बनाने से काम बन जाता है-\n\nयदि a धनात्मक हो तो,\n\nजहाँ,\n\nअर्थात् -\n\nसबसे पहला चरण है - पूर्ण वर्ग बनाना,\n\nइसके बाद दो-घात वाले पद का मान प्राप्त करते हैं,\n\nइससे स्पष्ट है कि,\n\nअतः\n\nयह विधि किसी भी वर्ग समीकरण के लिये लगायी जा सकती है। जब \"x\" का गुणांक 1 के बजाय कुछ और हो तो सबसे पहले पूरे समीकरण को इस गुणांक से विभाजित कर देना चाहिये और उसके बाद उपरोक्त रीति से आगे बढ़ना चाहिये।\n\nनिम्नलिखित समाकलन की गणना करने के लिये,\n\nपूर्ण वर्ग बनाने पर,\n\nअतः\n\nक्योंकि,\n\n\n[[श्रेणी:बीजगणित]]\n[[श्रेणी:चित्र जोड़ें]]\n\n[[ja:二次方程式#平方完成]]", "id": "464817", "title": "पूर्ण वर्ग बनाना"}
