{"url": "https://hi.wikipedia.org/wiki?curid=497684", "text": "जौफ़ प्रान्त\n\nजौफ़ प्रान्त, जिसे औपचारिक अरबी में मिन्तक़ाह​ अल-जौफ़ () कहते हैं, सउदी अरब का एक उत्तरी प्रान्त है। इसकी सीमाएँ जोर्डन के साथ लगती हैं।\n\nजौफ़ प्रान्त की सीमा जोर्डन से लगती है और इसे किसी ज़माने में ब्रिटेन के प्रधान मंत्री विंस्टन चर्चिल ने निर्धारित किया था। इस सीमा के आकार में एक बड़ा-सा त्रिकोण-रुपी झटका है जिसे अक्सर 'विंस्टन की हिचकी' () कहा जाता है। इसपर यह मज़ाकिया कहानी बताई जाती है कि इस सरहद को नक़्शे पर खींचने से पहले चर्चिल ने दोपहर में बहुत खाना खाया था। लकीर खींचते हुए उन्हें हिचकी आई और हाथ अचानक हिल गया।\n\nजौफ़ प्रान्त नफ़ूद रेगिस्तान से उत्तर में स्थित है। यहाँ वादी सिरहन और अल-जौबा नाम की दो महान द्रोणियाँ हैं जिनमें कई नख़लिस्तान​ (ओएसिस) स्थित हैं और जो कभी बड़ी झीलें होती थी जो सूख चुकी हैं। जौफ़ के लोगों के कई पारिवारिक सम्बन्धी सरहद के पास इराक़ और जोर्डन में रहते हैं।\n\n", "id": "497684", "title": "जौफ़ प्रान्त"}
{"url": "https://hi.wikipedia.org/wiki?curid=497689", "text": "रियाद प्रान्त\n\nरियाद प्रान्त, जिसे औपचारिक अरबी में मिन्तक़ाह​ आर-रियाद () कहते हैं, सउदी अरब के मध्य नज्द क्षेत्र में स्थित प्रान्त है। यह जनसँख्या के आधार पर (मक्का प्रान्त के बाद) दूसरा सबसे बड़ा प्रान्त है और क्षेत्रफल के हिसाब से भी (पूर्वी प्रान्त के बाद) दूसरा सबसे बड़ा प्रान्त है। सउदी अरब की राष्ट्रीय राजधानी रियाद शहर भी इसी प्रान्त में स्थित है और ७५% प्रांतीय आबादी इसी शहर में रहती है। २००४ की जनगणना के अनुसार प्रान्त की ३१% आबादी (यानि १७,२८,८४० लोग) ग़ैर-सउदी विदेशी थे और इनमें से अधिकतर रियाद शहर में ही बसे हुए थे।\n\n'रियाद' को अरबी लिपि में \" लिखा जाता है जिसका अंतिम अक्षर \" (जो 'ज़ुआद' कहलाता है) भारतीय उपमहाद्वीप, अफ़ग़ानिस्तान और ईरान में 'ज़' का उच्चारण रखता है, जबकि अरब देशों में इसका उच्चारण 'द' या 'ध' से मिलता-जुलता किया जाता है। इसलिए इस नगर और प्रान्त के नाम को - 'रियाज़', 'रियाद' और 'रियाध' - तीनों उच्चारणों के साथ पाया जाता है। ठीक यही उच्चारण का अंतर 'रमज़ान' () शब्द में भी देखा जाता है जो 'रमज़ान' और 'रमादान' दोनों रूपों में मिलता है।\n\nरियाद प्रान्त नज्द के पठार पर स्थित है और यही सउदी राजपरिवार की गृहभूमि थी। जब २०वीं सदी की शुरुआत में सउदी परिवार ने अरबी प्रायद्वीप के भिन्न भागों को अपने नियंत्रण में लेना शुरू किया तो उन्होंने रियाद से ही अपना विस्तार आरम्भ किया था।\n\n", "id": "497689", "title": "रियाद प्रान्त"}
{"url": "https://hi.wikipedia.org/wiki?curid=497736", "text": "लख़मी\n\nलख़मी () या बनू लख़्म​ () या मुनथ्री () प्राचीनकाल में अरब ईसाईयों का एक समुदाय था जो दक्षिणी इराक़ में बसा करते थे और जिन्होनें २६६ ईसवी में अल-हीरा नमक शहर को अपनी राजधानी बनाया। उस युग के अरब कवियों ने इस शहर की तुलना स्वर्ग से की थी और एक अरबी मुहावरे के अनुसार सेहत के लिए 'अल-हीरा में एक दिन बिताना पूरे एक साल का इलाज करवाने से बेहतर है'। अल-हीरा के खँडहर अब फ़ुरात नदी के पश्चिमी किनारे पर आधुनिक इराक़ के कूफ़ा शहर से ३ किमी दक्षिण में मिलते हैं।\n\n", "id": "497736", "title": "लख़मी"}
{"url": "https://hi.wikipedia.org/wiki?curid=497741", "text": "अल-हीरा\n\nअल-हीरा () मेसोपोटामिया में फ़ुरात नदी के किनारे स्थित एक प्राचीन शहर था। इसके खँडहर अब आधुनिक इराक़ के कूफ़ा शहर से ३ किमी दक्षिण में मिलते हैं। इसकी शुरुआत एक सैनिक छावनी के रूप में हुई थी लेकिन २६६ ईसवी में यह लख़मी राज्य की राजधानी बना।\n\n", "id": "497741", "title": "अल-हीरा"}
{"url": "https://hi.wikipedia.org/wiki?curid=497758", "text": "एरियाना अफ़्गान एयरलाइंस\n\nएरियाना अफ़्गान एयरलाइंस कंपनी लि. (), जिसे \"एरियाना\" भी कहा जाता है, अफ़्गानिस्तान की सबसे बड़ी वायु-सेवा है। यह वहां की राष्ट्रीय कैरियर भि घोषित है। १९५५ में स्थापित हुई यह अफ़्गानिस्तान की सब्से पुरानी वायु सेवा है। कंपनी का प्रमुख आधार काबुल अन्तर्राष्ट्रीय विमानक्षेत्र में स्थित है, जहां से ये अन्तर्देशीय संचालन करती है, साथ ही चीन, जर्मनी, भारत, ईरान, पाकिस्तान, रूस, सऊदी अरब एवं तुर्की की सेवाएं भी चलाती है। इस सेवा का मुख्यालय राजधानी काबुल में स्थित है। यह कंपनी पूर्णतया अफ़गान सरकार के स्वामित्त्व में है।\n\n", "id": "497758", "title": "एरियाना अफ़्गान एयरलाइंस"}
{"url": "https://hi.wikipedia.org/wiki?curid=497761", "text": "एशियाना एयरलाइंस\n\nएशियाना एयरलाइंस इंका. (; ; पूर्व सियोल एयरलाइंस) दक्षिण कोरिया की दो प्रमुख वायुसेवाओं में से एक है, जिनमें से दूसरी कोरियन एयर है। कंपनी का मुख्यालय एशियाना टाउन, सियोल में स्थित है। वायुसेवा का अन्तर्देशीय हब जिम्पो अन्तर्राष्ट्रीय विमानक्षेत्र में एवं अन्तर्राष्ट्रीय हब इञ्चेयन अन्तर्राष्ट्रीय विमानक्षेत्र में (मध्य सियोल से ) में स्थित है।\n\n", "id": "497761", "title": "एशियाना एयरलाइंस"}
{"url": "https://hi.wikipedia.org/wiki?curid=497778", "text": "ऑस्ट्रियन एयरलाइंस\n\nऑस्ट्रियन एयरलाइंस ऑस्ट्रिया की ध्वजधारक वायुसेवा है, और इसका मुख्यालय ऑफ़िस पार्क २, वियना अन्तर्राष्ट्रीय विमानक्षेत्र में श्वेचैट में स्थित है। यह वायुसेवा कंपनी डॉश लुफ़्थान्सा एजी की सब्सिडियरी है। १ जुलाई २०१२ से कंपनी की सभी वायुसेवाएं/उड़ानें टायरोलियन एयरवेज़ नामक इसकी एक सब्सिडियरी द्वारा \"ऑस्ट्रियन\" नाम से संचालित की जा रही हैं। यह कंपनी १३० गंतव्यों को उड़ानें संचालित करती है। इसका हब वियना अन्तर्राष्ट्रीय विमानक्षेत्र में स्थित है। यह सेवा स्टार एलाइंस की सदस्य है।\n\n", "id": "497778", "title": "ऑस्ट्रियन एयरलाइंस"}
{"url": "https://hi.wikipedia.org/wiki?curid=497779", "text": "क़सीम प्रान्त\n\nक़सीम प्रान्त, जिसे औपचारिक अरबी में मिन्तक़ाह​ अल-क़सीम () कहते हैं, सउदी अरब के मध्य नज्द क्षेत्र में स्थित प्रान्त है। इसकी राजधानी बुरैदाह शहर है और सन् २००४ में ४९% प्रांतीय आबादी इसी शहर में रहती थी।\n\nक़सीम प्रान्त नज्द क्षेत्र का हिस्सा है। ६०० किमी तक चलने वाली वादी अल-रुम्माह इस पूरे क्षेत्र में पश्चिम से पूर्वोत्तर जाकर इस प्रान्त को बांटती है। मदीना के पास शुरू होकर पूर्व में अद-दहना रेगिस्तान के थ़ुऐरत​ टीलों तक विस्तृत रुम्माह वादी यह पूरे अरबी प्रायद्वीप की सबसे लम्बी घाटी है। क़सीम क्षेत्र ६००-७५० मीटर की ऊँचाई पर है नज्द के पठार के अन्य भागों की तरह इसमें पश्चिम से पूर्व की तरफ़ ढलान है। यहाँ का मौसम रेगिस्तानी है जिसमें गर्मियाँ बहुत सूखी और गर्म होती हैं। सर्दियों में कभी-कभी बारिश पड़ती है।\n\nक़सीम प्रान्त में कृषि ज़ोर-शोर से चलती है और यह सउदी अरब में अपने खाद्य उत्पादन के लिए मशहूर है। यहाँ गेंहू की कृषि काफ़ी नई है लेकिन इतनी सफल हुई कि उसके कारण सउदी अरब दुसरे देशों को अनाज निर्यात करने लगा। इसके अलावा यहाँ खजूर, अंगूर, नीम्बू, संतरे, अनार, चकोतरे (ग्रेपफ़्रूट) और सब्ज़ियाँ भी पैदा की जाती हैं। प्रान्त की राजधानी बुरैदाह दुनिया का सबसे बड़े खजूर उत्पादकों में से एक है और यहाँ २० से अधिक क़िस्मों के खजूर पैदा होते हैं। हर साल सितम्बर में यहाँ 'खजूर मेला' लगता है जिसमें पूरी फ़ारस की खाड़ी के देशों से लोग खजूर ख़रीदने आते हैं। यहाँ विश्व का सबसे बड़ा ऊँट ख़रीदने-बेचने का बाज़ार भी लगता है। इस प्रान्त के उनैज़ाह शहर में भी एक अलग 'खजूर मेला' आयोजित किया जाता है।\n\nबुरैदाह के बाद उनैज़ाह इस प्रान्त का दूसरा सबसे बड़ा शहर है। पूरे सउदी अरब में सउद राजवंश का राज है लेकिन २०वीं सदी की शुरुआत में जब सउद परिवार सउदी अरब पर अपना राज जमाने की कोशिश कर रहा था तब स्थानीय अल-सुलैम परिवार ने उनसे संधि करी जिसके अंतर्गत आज तक उनैज़ाह में उनका शासन है।\n\n", "id": "497779", "title": "क़सीम प्रान्त"}
{"url": "https://hi.wikipedia.org/wiki?curid=497802", "text": "अर्दशीर प्रथम\n\nअर्दशीर​ प्रथम () या अर्दशीर यकुम () ईरान के सासानी साम्राज्य का संस्थापक और प्रथम सम्राट था। यह पहले दक्षिणी फ़ारस प्रान्त के इस्तख़्र​ क्षेत्र का शासक हुआ करता था जिसने पार्थी साम्राज्य के पतन के साथ अपना साम्राज्य बनाया। यह सासानी साम्राज्य ४०० सालों तक चला और इसका पतन तब हुआ जब अरब मुस्लिमों के राशिदुन ख़िलाफ़त​ ने ६५१ ईसवी में इसे हराकर ख़त्म कर दिया।\n\n'अर्दशीर' शब्द मध्य फ़ारसी के 'अर्दख़शेर​' (), पार्थी भाषा के 'अर्तख़शथ़्र​' () और पहलवी भाषा के 'अर्थश्त्र' शब्दों से सम्बंधित है, जिनका अर्थ है 'वह जिसका राज्य दिव्य व्यवस्था हो'। क्योंकि संस्कृत और फ़ारसी दोनों हिन्द-ईरानी भाषा-परिवार की बहने हैं, इस से मिलते-जुलते सजातीय शब्द संस्कृत में भी मिलते हैं: 'ऋत क्षेत्र' (ऋत संस्कृत में सनातन व्यवस्था के लिए प्राचीन शब्द है जिसका हिन्दु धर्म में महत्वपूर्ण अर्थ है)।\n\n", "id": "497802", "title": "अर्दशीर प्रथम"}
{"url": "https://hi.wikipedia.org/wiki?curid=497813", "text": "सई नदी\n\nसई, उत्तर भारत मे बहने वाली एक नदी है।भारत के \nउत्तर प्रदेश राज्य में बहती है।सई गोमती नदी की मुख्य सहायक\nनदी है।\nहरदोई जनपद के भिजवान\nझील से निकलती है। \n715 किमी \nसई नदी हरदोई,उन्नाव,\nरायबरेली, प्रतापगढ़ और\nजौनपुर जनपद से होकर\nगुजरती है।\n\nसई की प्रमुख सहायक नदी\nबकुलाही नदी है जो कि उत्तर\nप्रदेश के रायबरेली , प्रतापगढ़\nव इलाहाबाद में बहती है।\nलोनी और सकरनी\nजैसी छोटी नदियाँ सई\nकी सहायक धाराएँ है।\nयह नदी जौनपुर के राजघाट पर गोमती नदी से मिल जाती है।\n", "id": "497813", "title": "सई नदी"}
{"url": "https://hi.wikipedia.org/wiki?curid=497817", "text": "बदू लोग\n\nबदू () या बदूईन () एक अरब मानव जाति है जो पारम्परिक रूप से ख़ानाबदोश जीवन व्यतीत करते हैं और 'अशाइर​' () नामक क़बीलों में बंटे हुए हैं। यह अधिकतर जोर्डन, इराक़, अरबी प्रायद्वीप और उत्तर अफ़्रीका के रेगिस्तानी क्षेत्रों में रहते हैं।\n\nअरबी भाषा में दो प्रकार के रेगिस्तान होते हैं - अर्ध-शुष्क क्षेत्र और भीषण शुष्कता वाला क्षेत्र। अर्ध-रेगिस्तानी इलाक़े को 'बादियह' () कहते हैं जबकि पूर्ण रेगिस्तान को 'सहरा' () बुलाते हैं। बादियह में बसने वालों को 'बदूवी' () बुलाया जाता है और इसी से 'बदू' शब्द आया है।\n\nबदू समाज में वफ़ादारी का बहुत महत्व है और इसमें श्रेणीयाँ होती हैं: पहले अपने क़रीबी परिवार से, फिर अपने रिश्तेदारों से और फिर क़बीले से। एक बदू कहावत है कि 'मैं अपने भाइयों के विरुद्ध, मैं और मेरे भाई अपने रिश्तेदारों के विरुद्ध, मैं और मेरे रिश्तेदार अपने क़बीले के विरुद्ध और मैं और मेरा क़बीला अजनबियों के विरुद्ध'। एक बदू परिवार को 'बैत' () कहा जाता है, जिसका अर्थ 'घर' या 'तम्बू' है। इन तम्बुओं को अक्सर 'बैत अस-शअर' () कहा जाता है, जिसका मतलब 'बालों का घर' होता है, क्योंकि यह तम्बू अक्सर ऊँटों और बकरियों के बालों के बने होते हैं। इसमें एक दम्पति, उनके माता-पिता और उनके बच्चे होते हैं। अक्सर बैतों का एक समूह साथ-साथ जगह-से-जगह जाता है और ऐसे समूह को 'गोउम' () कहते हैं। गोउमों में आपसी रिश्तेदार होते हैं, लेकिन अक्सर अगर कोई नवविवाहित स्त्री किसी गोउम का भाग बनती है तो उसके कुछ पुरुष सम्बन्धी भी उस गोउम में आ मिलते हैं।\n\nगोउमों से ऊपर का सामाजित वर्ग 'इब्न अम्म' () कहलाता है, जिसका मतलब 'चाचा/ताया का बेटा' है। इसमें एक ही परिवार के तीन से पाँच पीढ़ियों के वंशज शामिल होते हैं। अक्सर किसी वंशज गुट के भिन्न गोउम अलग-अलग व्यवसायों में लगे होते हैं। अगर किसी गोउम को आर्थिक या अन्य परेशानी होती है तो उस वंशज गुट के अन्य गोउम उसकी मदद करने की कोशिश करते हैं। कभी-कभी अजनबियों को भी किसी वंशज गुट में शामिल कर लिया जाता है। बहुत से ऐसे गुटों से क़बीला बनता है। क़बीले से सभी लोग अपने आप को एक सांझे पूर्वज की संतान मानते हैं। अक्सर क़बीलों के नाम से पहले 'बनी', 'बेनी' या 'बनू' लगता है। मसलन सउदी अरब के हिजाज़ और तिहामाह क्षेत्रों में बसने वाले 'बनू किनानाह' () क़बीले के सदस्य सभी एक 'किनानाह' नामक ऐतिहासिक पुरुष की संतान माने जाते हैं। यह भी देखा जाता है कि अजनबियों को कभी-कभी क़बीलों में दाख़िल कर लिया जाता है और वह स्वयं को भी उस पूर्वज का वंशज समझने लगते हैं। बदू लोगों की इज़्ज़त से सम्बंधित कई मान्यताएँ होती हैं।\n\n", "id": "497817", "title": "बदू लोग"}
{"url": "https://hi.wikipedia.org/wiki?curid=497840", "text": "चाकू\n\nचाकू या छुरा या छुरी एक काटने वाला औज़ार होता है जिसमें एक या एक से अधिक काटने वाली धार होती है। आमतौर से चाकुओं को हाथ से पकड़ने के लिए एक दस्ता (हैंडल) होता है हालाँकि यह आवश्यक नहीं है। चाकू मानवों द्वारा बहुत प्राचीनकाल से इस्तेमाल होते आये हैं और इतिहासकारों को कुछ चाकू-नुमा औजारों के २५ लाख वर्ष से भी पुराने अवशेष मिले हैं। मानवों ने सबसे पहले छुरे पत्थरों को तराशकर धार देकर बनाए थे, लेकिन बाद में धातुओं का प्रयोग आम हो गया।\n\n", "id": "497840", "title": "चाकू"}
{"url": "https://hi.wikipedia.org/wiki?curid=497853", "text": "हस्त (इकाई)\n\nहस्त (हिन्दी : हाथ) भारत में लम्बाई या दूरी के लिए प्रयुक्त पारम्परिक इकाई है। यह हाथ की कुहनी से लेकर मध्यमा अंगुली के छोर तक की लम्बाई के बराबर होता है। यह 24 \"अंगुल\" के बराबर होती है (या लगभग 45 सेमी)।\n\n400 \"हस्त\" = 1 \"नल्व\" \n\n", "id": "497853", "title": "हस्त (इकाई)"}
{"url": "https://hi.wikipedia.org/wiki?curid=497889", "text": "ख़ंजर\n\nख़ंजर या कटार () एक लड़ने के लिए प्रयोग होने वाला चाकू होता है जिस से भोंककर या काटकर चोट पहुँचाई जाती है। ख़ंजरों का प्रयोग मानव इतिहास में बहुत पुराना है और उन्हें आज तक नज़दीकी लड़ाईयों में इस्तेमाल किया जाता है। बहुत सी संस्कृतियों में ख़ंजर रीति-रिवाज और वेशभूषा में शामिल हो गए हैं, मसलन भारतीय उपमहाद्वीप में सिख लोग हमेशा कृपाण रखते हैं और यमन की पारम्परिक वेशभूषा में पुरुष 'जन्बीया' नामक ख़ंजर पहनते हैं। ख़ंजर पाषाण युग से प्रयोग होते आये हैं और दुनिया के हर भाग में मिलते हैं।\n\n", "id": "497889", "title": "ख़ंजर"}
{"url": "https://hi.wikipedia.org/wiki?curid=497920", "text": "बालाजी आवजी चिटनवीस\n\nबालाजी आवजी चिटनवीस वर्ष १६५८ से लेकर १६८० तक शिवाजी के चिटनिस (व्यक्तिगत सहायक या सेक्रेटरी) थे। बालाजी का मूल उपनाम (सरनेम) 'चित्रे' था किन्तु शिवाजी के चिटनवीस बनने के बाद उन्होने 'चिटनवीस' उपyनाम अपना लिया।\n\nबालाजी के पिताजी आबाजी हरी मजुमदार उपनाम चित्रे ग्यारह वर्षों तक जंजीरा में बाबजी खाँ हब्शी के मुख्य कारबारी थे। बाबजी खाँ की मृत्यु के बाद उसके पुत्रों ने आबाजी को मारकर समुद्र में फेंक दिया। आबाजी के बालाजी आदि चार पुत्र थे। उनके मामा ने उनका लालन पालन किया।\n\nसन् १६४७-१६४८ के लगभग जब शिवाजी ने स्वराज्य स्थापना की क्रांति की धूम मचाई तो बालाजी ने उसमें सम्मिलित होने का अपना निश्चय शिवाजी को एक पत्र लिखकर प्रकट किया। उसके सुंदर अक्षर, लेखनकौशल और विशेषत: उसमें जो स्वराज निष्ठा प्रदर्शित हुई थी उसको पढ़कर शिवाजी बालाजी और उसके भाई तथा माताजी को अपने साथ ले गए। बालाजी की सेवा देखकर शिवाजी ने ता. १६ अगस्त सन् १६६२ को चिटनीस का कार्यभार उन्हें सौंपा। बालाजी को हमेशा शिवाजी के साथ रहना पड़ता था। जब सन् १६६६ ई. में शिवाजी आगरा में कैद हुए तो उनको मुक्त कराने की बालाजी ने भरसक चेष्टा की। राजकीय दफ्तर का काम तो बालाजी करते ही थे किंतु वकालत का काम भी वे बड़ी सफाई के साथ करते थे। जंजीरा के सिद्दी के प्रकरण में बालाजी की स्पष्टता तथा एकनिष्ठा प्रशंसनीय थी। ता. १३ अक्टूबर सन् १६४७ को बालाजी को पालकी का सम्मान मिला। बालाजी की लेखनशैली सरल तथा स्पष्ट थी जिससे राजकीय मामलों में कभी गड़बड़ी नहीं होती थी। वे सच्चे स्वामीसेवक थे। बालाजी जी स्मृति अत्यंत तीव्र थी। वे एक सफल राजनीतिज्ञ थे। मराठों के इतिहास में बालाजी एकनिष्ठता के प्रतीक हैं। मोडी लिपि को सरल, स्पष्ट करने में भी वे अग्रमन्य हैं। महाराज शिवाजी की दु:खद मृत्यु के पश्चात् उनके पुत्र संभाजी ने अकारण आशंकित होकर इस एकनिष्ठ राजसेवक को बड़ी क्रूरता से मरवा दिया।\n", "id": "497920", "title": "बालाजी आवजी चिटनवीस"}
{"url": "https://hi.wikipedia.org/wiki?curid=497922", "text": "अरब लोग\n\nअरब लोग या अरबी लोग () एक मानव जातियों का समूह है जो मुख्य रूप से पश्चिमी एशिया और उत्तर अफ़्रीका में रहते हैं। अरब लोग मुख्य रूप से अरबी भाषा और संस्कृति से जुड़े हुए हैं हालांकि ऐतिहासिक रूप से 'अरब' की परिभाषा में फेर-बदल आया है। कुछ कालों में यह शब्द केवल बदू लोगों के लिए प्रयोग हुआ है जबकि अन्य कालों में बर्बर लोग भी इसमें शामिल रहें हैं। यदि 'अरब लोगों' की सबसे विस्तृत परिभाषा ली जाए तो इनकी जनसँख्या ३० करोड़ से अधिक है और कुछ स्रोतों के अनुसार यह हान चीनियों विश्व की दूसरी सब से बड़ी मानव जाति है।\n\n'अरब' नाम के स्रोत और अर्थ को लेकर विद्वानों में विवाद है। यह सब से पहले ९वीं सदी ईसापूर्व के एक अक्कादी भाषा के शिलालेख में मिला है जिसमें असीरियाई साम्राज्य के सीरिया को 'करकर के युद्ध' के बाद क़ब्ज़े कर लेने का वर्णन है। इसमें असीरिया के राजा शल्मानसेर तृतीय की फ़ौजों द्वारा लूटी चीज़ों में 'गिन्दबू अरब के १००० ऊँट' भी शामिल हैं। यह गिन्दबू इस युद्ध में असीरियाई के विरुद्ध लड़ने वाले मित्रपक्ष में अरब गुट का सरदार था।\n\n'अरब' नाम की उत्पत्ति की सबसे लोकप्रीय कहानी यह है कि यह एक 'यारब' () नामक आदमी से आया है जो अरबी भाषा बोलने वाला पहला व्यक्ति था। प्राचीन अरब बुद्धिजीवी अल-हमदानी की अलग राय थी। उनका कहना था कि क्योंकि अरब लोग मेसोपोटामिया से पश्चिम में बसते थे, इसलिए उनके लिए 'ग़रब' शब्द इस्तेमाल होने लगा, जिसका अर्थ अरबी और अन्य स्थानीय भाषाओं में 'पश्चिम' होता है। यही बिगड़कर 'अरब' बन गया। एक अन्य प्राचीन अरब इतिहासकार, अल-मसूदी, का कहना था कि शुरू में यह नाम 'अराबाह वादी' के निवासियों के लिए था जो विस्तृत होकर पूरी जाति के लिए प्रयोग होने लगा।\n\nहालाँकि बहुत से लोग अरब पहचान को मुस्लिम पहचान जैसा ही मानते हैं, वास्तव में यह दो अलग चीज़ें हैं। बहुत से अरब ईसाई होते हैं और कुछ यहूदी भी होते हैं। वर्तमान काल में ७% से १०% अरब लोगईसाई धर्म के अनुयायी हैं।\n\n", "id": "497922", "title": "अरब लोग"}
{"url": "https://hi.wikipedia.org/wiki?curid=497926", "text": "आप (जल)\n\nआप वैदिक संस्कृत में जल के लिए शब्द है। प्राचीन वैदिक संस्कृत जब शास्त्रीय संस्कृत में परिवर्तित हो गई तो यह शब्द केवल बहुवचन रूप में देखा जाने लगा, जो 'आपस' है। इसी शब्द का अवस्ताई भाषा में सजातीय रूप आपो और फ़ारसी में रूप आब है।\n\nक्योंकि फ़ारसी और संस्कृत दोनों हिन्द-ईरानी भाषा-परिवार की बहने हैं इसलिए इसी का सजातीय शब्द फ़ारसी में 'आब' के रूप में मिलता है जो हिन्दी में बहुत शब्दों में इस्तेमाल होता है, जैसे कि 'पंजाब' (अर्थ: पाँच पानी/नदियाँ), 'गुलाब' (अर्थ: पानी का गुल/फूल), 'आबोहवा' (अर्थ: पानी और हवा) तथा 'आबजौ' (अर्थ:जौ का पानी, यानि बियर)।\n\nवेदों और अन्य हिन्दू धर्म से सम्बंधित ग्रंथों में कई स्थानों पर 'आप' शब्द का प्रयोग होता है। मसलन ऋग्वेद में 'जल देवता' को 'आपो देवता' या 'आपः देवता' बुलाया गया है और 'आपो देवता सूक्त ४७' में कहा गया है कि:\n\n'आप' और इसके 'अप' रूप का प्रयोग संस्कृत के कई अन्य शब्दों को बनाने के लिए भी हुआ है। उदाहरण के लिए 'अब्ज' शब्द कमल के फूल के लिए और शंख के लिए भी, प्रयोग होता है (अप+ज = पानी में जन्मा हुआ)। इसी तरह 'अप्सरा' का अर्थ 'पानी (अप) का झाग/मूल (सार)' से आया है क्योंकि अप्सराएँ पानी और जलग्रस्त बादलों से उत्पन्न हुई समझी जाती थीं।\n\n", "id": "497926", "title": "आप (जल)"}
{"url": "https://hi.wikipedia.org/wiki?curid=497984", "text": "बिमान बांग्लादेश एयरलाइंस\n\nबिमान बांग्लादेश एयरलाइंस (), (अंग्रेज़ी)\n", "id": "497984", "title": "बिमान बांग्लादेश एयरलाइंस"}
{"url": "https://hi.wikipedia.org/wiki?curid=497987", "text": "जिओलाइट\n\nजिओलाइट (Zeolites) सूक्ष्मरंध्रीय (microporous), अलुमिनोसिलिकेट खनिज हैं जो अधिशोषक (adsorbents) के रूप में प्रयुक्त होते हैं। यह नाम स्वीडेन के खनिजशास्त्री फ्रेड्रिक क्रोन्स्टेड द्वारा दिया गया था जिसने पाया कि मैटेरियल सिलिबाइट को तेजी से गर्म करने पर यह बहुत अधिक मात्रा में भाप उत्पन्न करता है जो इसके द्वारा अवशोषित जल के कारण है।\n\nइस वर्ग के मुख्य खनिज निम्नांकित हैं :\n\n१ - ऐनैलसाइट [Analcite] Na Al (Si O) H0]\n\n२ - नैट्रोलाइट [Natrolite] Na Al Si O0 2H0]\n\n३- स्टिलबाइट [Stilbite, (Ca, Na) Al (Si O), 6HO ]\n\nजैसा इनके रासायिक संगठन से विदित है, ये सभी खनिज गरम करने पर पानी छोड़ते हैं। इस वर्ग के सभी खनिज आग्नेय शिलाओं में विद्यमान फेल्स्पार तथ्ज्ञा ऐल्युमिनियम वाले अन्य खनिजों के परिवर्तन से बनते हैं।\n\nऐनेलसाइट क्यूबिक समुदाय में स्फटित होता है। यह रंगहीन या श्वेत होता है। इसकी कठोरता ५-५.५ तथ्ज्ञा आपेक्षिक घनत्व २.२५ है। नैट्रोलाइट के मणिभ सूई के आकार के होते हैं तथा काच के समान चमकते हैं। इसकी कठोरता एकनत (monoclinic) समुदाय का खनिज है। इसका रंग श्वेत या लाल होता है। इसकी कठोरता ३.५ से ४ तथा आपेक्षिक घनत्व २.१ से २.२ तक है।\n\nइन खनिजों का मुख्य उपयोग भारी पानी को हल्का करने के लिये किया जाता है। भारतवर्ष में इन खनिजों के सुंदर मणिभ राजमहल की पहाड़ियों में, काठियावाड़ में गिरनार पर्वत पर तथा दक्षिण ट्रैप (Deccan Trap) में मिलते हैं। \n\n", "id": "497987", "title": "जिओलाइट"}
{"url": "https://hi.wikipedia.org/wiki?curid=498016", "text": "तवाफ़\n\nतवाफ़ () इस्लाम की महत्वपूर्ण हज तीर्थयात्रा के दौरान की जाने वाली एक रीत है जिसमें मुस्लिम तीर्थयात्री मक्का के पवित्र काबा भवन की सात बार घड़ी-विपरीत दिशा में परिक्रमा करते हैं। एक ही दिशा में एक साथ परिक्रमा करना सभी भक्तजनों की एक ईश्वर में विशवास से बनी एकता और उसकी प्रति भक्ति दर्शाता है।\n\nपरिक्रमा काबा के कोने में लगे 'हजर अस्वद' नामक काले पत्थर से शुरू होती है। अगर संभव हो तो इस चूमना या छूना होता है। अक्सर बड़ी भीड़ के कारण यह मुमकिन नहीं होता इसलिए पत्थर की तरफ़ ऊँगली करना या उसकी तरफ़ हथेली करना भी पार्याप्त माना जाता है। हर दफ़ा पत्थर के पास आते हुए 'तकबीर प्रार्थना' ('अल्लाह ओ अकबर') कहनी होती है। पुरुषों को पहली तीन परिक्रमाएँ तेज़ी से और बाद की चार परिक्रमाएँ साधारण चलने की गति पर करने को कहा जाता है।\n\nपरिक्रमाओं के बाद मुस्लिम पास ही स्थित 'मक़ाम इब्राहिम' पर जाते हैं जहाँ वे दो प्रार्थनाएँ कहते हैं और पवित्र 'ज़मज़म के कुँए' से पानी पीते हैं। मुस्लिमों को कहा जाता है कि वे कम से कम दो तवाफ़ ज़रूर करें। पहली तवाफ़ हज के हिस्से के तौर पर और दूसरी मक्का छोड़ने से पहले।\n\nआम हिन्दी-उर्दु में अक्सर 'तवाफ़' को 'चक्कर लगाने' के लिये प्रयोग किया जाता है। मसलन 'चाँद का तवाफ़' का अर्थ है आकाश में चाँद का चलते रहना। शायरी में भी इसका बहुत प्रयोग होता है, जैसे कि:\n\nऔर:\n\n", "id": "498016", "title": "तवाफ़"}
{"url": "https://hi.wikipedia.org/wiki?curid=498034", "text": "मस्जिद अल-हरम\n\nमस्जिद अल-हराम या मस्जिद अल-हरम () इस्लाम के सबसे पवित्र स्थल, काबा, को पूरी तरह से घेरने वाली एक मस्जिद है। यह सउदी अरब के मक्का शहर में स्थित है और दुनिया की सबसे बड़ी मस्जिद है। दुनिया भर के मुस्लिम नमाज़ पढ़ते हुए काबे की तरफ़ मुख करते हैं और हर मुस्लिम पर अनिवार्य है कि, अगर वह इसका ज़रिया रखता हो, तो जीवन में कम-से कम एक बार यहाँ हज पर आये और काबा की तवाफ़ (परिक्रमा) करे।\n\nअगर अन्दर-बाहर की नमाज़ पढ़ने की पूरी जगह को देखा जाए तो मस्जिद के वर्तमान ढांचे का क्षेत्रफल ३,५६,८०० मीटर है (यानि ८८.२ एकड़)। इसमें हज के दौरान ४० लाख लोग आ सकते हैं, जो मनुष्यों का सबसे बड़ा वार्षिक जमावड़ा है (कुम्भ का सम्मलेन इस से बड़ा होता है लेकिन वह वार्षिक नहीं है)।\n\n\n", "id": "498034", "title": "मस्जिद अल-हरम"}
{"url": "https://hi.wikipedia.org/wiki?curid=498040", "text": "कैथे पैसिफ़िक\n\nकैथे पैसिफ़िक () हांगकांग की अन्तर्राष्ट्रीय ध्वजधारक वायुसेवा है। इसका मुख्यालय एवं प्रमुख हब हांगकांग अन्तर्राष्ट्रीय विमानक्षेत्र में स्थित है, हालांकि कंपनी का पंजीकृत मुख्यालय ३३वें तल, वन पैसिफ़िक प्लेस में स्थित है। इस वायुसेवा में ३६ राष्ट्रों के ११४ गंतव्यों को अनुसूचित यात्री एवं माल (कार्गो) विश्वव्यापी सेवा मिलती है। कंपनी के बेड़े में चौड़ी बाडी वाले एयरबस ३३०, एयरबस ३४०, बोइंग ७४७ एवं बोइंग ७७७ विमान उपस्थित हैं। कंपनी की पूर्णस्वामित्त्व वाली सब्सिडियरी ड्रैगनएयर हांगकांग बेस से एशिया-प्रशांत क्षेत्र में ३६ गंतव्यों को सेवा प्रदान करती है। २०१० में कैथे-पैसिफ़िक एवं ड्रैगनएयर ने मिलकत लगभग २.७ करोड़ यात्रियों एवं १८ लाख टन माल-भाड़ा का परिवहन संपन्न किया था।\n\n\n[[Category: कैथे पैसिफ़िक]\n[[श्रेणी:एयर चाइना]]\n[[श्रेणी:हांगकांग की वायुसेवाएं]]", "id": "498040", "title": "कैथे पैसिफ़िक"}
{"url": "https://hi.wikipedia.org/wiki?curid=498048", "text": "चाइना एयरलाइंस\n\nचाइना एयरलाइंस (सीएएल) (चीनी: 中華 航空; पिनयिन: ज़ोंघुआ हांगकॉंग) (टीडब्लूएसई: 2610) चीन गणराज्य (ताइवान) की सबसे बड़ी ध्वज वाहक और एयरलाइन कंपनी है। इसका मुख्यालय ताइवान ताओयुवान अंतरराष्ट्रीय हवाई अड्डे में है और इसके नियमित कर्मचारियों की संख्या 11,154 है। \n\nचाइना एयरलाइन्स 1300 से अधिक साप्ताहिक उड़ाने भरता हैं, जो 91(+1) शहरों और 95(+1) हवाई अड्डों (कोडशेयर छोड़कर; कोष्ठ भविष्य स्थलों की ओर संकेत करते है) जो संपूर्ण एशिया, यूरोप, उत्तरी अमेरिका और ओशिनिया मे फैले हुए हैं,। दूसरी तरफ इसका कार्गो विभाग 33 गंतव्यों के लिए 91 मालवाही साप्ताहिक उड़ानों भरता है। 2013 मे यह एयरलाइंस यात्री प्रति किलोमीटर राजस्व के मामले में दुनिया में 29वीं सबसे बड़ी एयरलाइन और माल भाड़े के मामले में 9 वीं सबसे बड़ी एयरलाइन्स हैं। \n\nचाइना एयरलाइन्स के तीन सहायक एयरलाइन कंपनियाँ है। मंदारिन एयरलाइंस, जो घरेलू और क्षेत्रीय गंतव्यों के लिए उड़ानें संचालित करती हैं। चाइना एयरलाइन्स कार्गो: जो मालवाही विमानों के बेड़े चलाती है और अपने सरंक्षक एयरलाइन की कार्गो क्षमता का प्रबंधन करती है। टाइगर-एयर ताइवान एक कम लागत वाली वाहक कंपनी हैं। चाइना एयरलाइन्स और सिंगापुर एयरलाइन समूह टाइगर-एयर होल्डिंग्स द्वारा स्थापित की गयी हैं। \n\nदो पीबीवाई उभयचरों के बेड़े के साथ, चाइना एयरलाइन्स की स्थापना 16 दिसंबर, 1959 को की ई थी। एवं इसके सारे शेयर पूरी तरह से चीन गणराज्य के नियंत्रण मे है। [प्रशस्ति पत्र की जरूरत] यह एयरलाइन एक सेवानिवृत्त वायु सेना के अधिकारी द्वारा स्थापित किया गया था। [प्रशस्ति पत्र की जरूरत] और शुरू में इसका केन्द्र बिंदु चार्टर उड़ान थे। अक्टूबर 1962 में, ताइपे से हुआलिएन की उड़ान एयरलाइन की पहली घरेलू उड़ान थी।[8] बाद में, कारवेलले और बोइंग 727-100 स की आगमन के साथ, एयरलाइनों ने अंतरराष्ट्रीय उड़ानों की शुरुआत दक्षिण वियतनाम, हांगकांग एवं जापान के साथ की।[8] बोइंग 747-200 के आगमन के बाद, एयरलाइन ने अपने पहले यूरोपीय गंतव्य, एम्स्टर्डम की उड़ान भरी। \n\nचीन के गणराज्य के लिए ध्वज वाहक के रूप में, चाइना एयरलाइन्स पर ताइवान की राजनीतिक स्थिति के विवाद असर हुआ हैं, और चीन की पीपुल्स गणराज्य के दबाव में इसके उन देशों की उड़ान मे रोक लगा दी गयी जिनके पीआरके के साथ राजनैतिक संबंध थे। अंतरराष्ट्रीय विवाद से बचने के लिए 1995 मे चाइना एयरलाइन्स ने राष्ट्रीय ध्वज को हटाकर \"प्लम ब्लॉसम\" लोगो का अपनाया, [8] जो पहले विमान की टेल-विंग्स पर दिखाई देता था। \"प्लम ब्लॉसम\" चीन गणराज्य का राष्ट्रीय फूल है।\n\nचाइना एयरलाइन्स ने 14 सितंबर, 2010 पर स्काइ टीम एयरलाइन गठबंधन में शामिल होने की प्रक्रिया शुरू करने के लिए एक समझौते पर हस्ताक्षर किए[10] [11] और आधिकारिक तौर पर 28 सितंबर, 2011 को एक पूर्णकालिक सदस्य बन गया। [12] यह एयरलाइन गठबंधन में शामिल होने के पहले ताइवानी एयरलाइन था।\n\nमार्च 2014 में, अपनी पहली बोइंग 777-300 ई.आर की डिलीवरी के लिए \"नेक्सजेन (अगली पीढ़ी)\" योजना शुरू करने की घोषणा की। इस योजना को प्रारंभ करने के उद्देश्य मे एयरलाइंस की ब्रांड को नवजीवन देना, बेड़ो का प्रतिस्थापन, नये उत्पाद, और नई वर्दी की शुरुआत थी। \n\nसीएएल पार्क, कंपनी के लिए मुख्यालय\n\nयह भी देखें: सीएएल पार्क\n\nचाइना एयरलाइन्स का मुख्यालय, काल पार्क (चीनी: 華航 園區)[16], जो ताओयुवान अंतरराष्ट्रीय हवाई अड्डई, डयूआन टाउनशिप, तावयुआन काउंटी मे हैं। \n\n1995 में \"प्लम ब्लॉसम\" लोगो को शुरू करने से पहले, चाइना एयरलाइन्स ने अपने टेल -फिन पर “चीन गणराज्य” के ध्वज को लोगो के रूप मे इस्तेमाल किया। \n\nचाइना एयरलाइन्स अपने परिचालन के इतिहास में विभिन्न नारों का इस्तेमाल किया है। \n\n(1987- 1995) \"हम हर मुलाकात को सहेज कर रखते हैं”\n\n(1995-2006) \"हम हर रोज खिलते हैं\"\n\n\"एक देखभाल मुस्कान के साथ यात्रा\" (2006 से अब तक)\n\nचाइना एयरलाइन्स गंतव्य\n\n ताइवान\n\nचाइना एयरलाइन्स निम्नलिखित एयरलाइनों के साथ कोडशेयर करार किया गया है:\n\nआलिटेलीया\n\nबैंकाक एयरवेज[33]\n\nचीन पूर्वी एयरलाइंस\n\nचाइना दक्षिणी एयरलाइन\n\nचेक एयरलाइंस\n\nडेल्टा एयरलाइंस\n\nगरूड़ इंडोनेशिया\n\nहवाई एयरलाइंस\n\nजापान एयरलाइंस\n\nकेएलएम\n\nकोरियाई एयर\n\nमलेशिया एयरलाइंस (USDOT अनुमोदन के अधीन)[34]\n\nक्वांटास\n\nशंघाई एयरलाइंस\n\nथाई एयरवेज इंटरनेशनल\n\nट्रांसएरो एयरलाइंस\n\nवियतनाम एयरलाइंस\n\nवर्जिन अमेरिका\n\nवेस्टजेट\n\n", "id": "498048", "title": "चाइना एयरलाइंस"}
{"url": "https://hi.wikipedia.org/wiki?curid=498051", "text": "ऑन्कोलॉजी\n\nअर्बुदविज्ञान या ऑन्कोलॉजी कैंसर से संबंधित चिकित्साविज्ञान की एक शाखा है। चिकित्सा के इस क्षेत्र में कार्य करने वाले चिक्तिसक 'अर्बुदविज्ञानी' (आंकोलोजिस्ट) कहलाते हैं।\n\nऑन्कोलॉजी का संबंध निम्नलिखित विषयों से है:\n\n\nचिकित्सा के इतिहास के सबसे महत्वपूर्ण नैदानिक उपकरण रहता है: शिकायतों और किसी भी विशिष्ट लक्षण (थकान, वजन घटाने, अस्पष्टीकृत अरक्तता, अज्ञात मूल के बुखार,paraneoplastic घटनाएं और अन्य लक्षण) का चरित्र। अक्सर एक शारीरिक परीक्षा एक द्रोह का स्थान बता देगा।\n\nनिदान के तरीकों में शामिल हैं:\n\n\nअलग से निदान में (विशेष रूप से सीटी स्कैन कर रहा हैद्वारा इमेजिंग) इन विधियों अक्सर operability, यानी यह शल्य चिकित्सा द्वारा अपनी संपूर्णता में एक ट्यूमर को दूर करने के लिए संभव है या नहीं यह निर्धारित करने के लिए किया जाता है।\n\nआम तौर पर, एक \"ऊतक निदान\" (एक बायोप्सी) से कैंसरकी सही पहचान के लिए आवश्यक माना जाता है। जब यह संभव नहीं है, \"अनुभवजन्य चिकित्सा\" (बिना एक सटीक निदान), उपलब्ध साक्ष्य (उदाहरण के लिए इतिहास, एक्स रे और स्कैन.) के आधार पर दी जा सकती है\n\nकभी-कभी, एक metastatic गांठ या रोग लिम्फ नोड जो एक प्राथमिक ट्यूमर पाया जा नहीं कर सकता के लिए (आम तौर पर गर्दन में) मिला है। इस स्थिति \"कार्सिनोमा अज्ञात प्राथमिक के रूप में\" करने के लिए भेजा है और सबसे संभावित उत्पत्ति के पिछले अनुभव पर आधारित इलाज फिर, अनुभवजन्य", "id": "498051", "title": "ऑन्कोलॉजी"}
{"url": "https://hi.wikipedia.org/wiki?curid=498060", "text": "चाइना ईस्टर्न एयरलाइंस\n\nचाइना ईस्टर्न एयरलाइन्स कारपोरेशन लिमिटेड( (सरलीकृत चीनी: 中国东方航空公司; परंपरागत चीनी: 中國東方航空公司, बोलचाल की भाषा के रूप में 东, SSE: 600115 SEHK: 0670 NYSE: CEA) चाइना की एयरलाइन है, जिसका मुख्यालय चाइना ईस्टर्न एयरलाइन्स बिल्डिंग ऑफ़ शंघाई होन्गकीओ अंतरराष्ट्रीय हवाई अड्डा चंगनिंग जिला , शंघाई , (चाइना) में स्थित है। यह चाइना की एक महत्वपूर्ण है जो अंतरराष्ट्रीय ,घरेलु एवं प्रादेशिक रूट पर चलती है। यात्री परिवहन के आधार पर चाइना ईस्टर्न एयरलाइन्स, चाइना की दूसरी सबसे बड़ी एयरलाइन्स है। चाइना ईस्टर्न एवं इसकी अनुषंगी शंघाई एयरलाइन्स 21 जून 2011 को स्काई टीम का १४व सदस्य बने।\n\n2014 में चाइना ईस्टर्न एयरलाइन्स ने घरेलु एवं अन्तराष्टिय उड़ानों के द्वारा 83.08 मिलियन यात्रियों का परिवहन किया।\n\nचाइना ईस्टर्न एयरलाइन्स, की स्थापना 25 जून 2008 में सीएएसी हुआडाँग प्रशासन के द्वारा किया गया था। 1997 में चाइना ईस्टर्न एयरलाइन्स ने घाटे में चलने वाली चाइना जनरल एविएशन का अधिग्रहण किया। यह देश की पहली एयरलाइन कंपनी बन गयी जिसने अन्तराष्टिय बाजार में अपने शेयर उतारे। \n\nचाइना की सरकार का चाइना ईस्टर्न एयरलाइन्स में के महत्वपूर्ण हिस्सेदारी 61.64% है जबकि अन्य प्रमुख शेयर धारक H शेयर्स (32.19%) A शेयर्स (6.17%) है। जून 2006 में मीडिया में यह ख़बरें आई की इसके 20% शेयर्स विदेशी निवेशकों को बेचा जायेगा। \n\nस्टेट कौंसिल ऑफ़ चाइना के अनुमोदन के बाद 2 सितम्बर 2007 में यह घोषणा की गयी की सिंगापुर एयर लाइन्स एवं टीमअसेक होल्डिंग (कंपनी जो सिंगापुर एयरलाइन्स में 55% की शेयर धारक है ) संयुक्त रूप से चाइना ईस्टर्न एयरलाइन्स का के शेयर्स का अधिग्रहण करेंगे। 2007 में निवेशकों ने चाइना ईस्टर्न एयरलाइन्स में 24% हिस्सेदारी खरीदने का अंतिम समझौता किया (इसमें सिंगापुर एयरलाइन्स 15.73% एवं टेमसेक होल्डिंग्स 8.27 % के हिस्सेदार होंगे)। \n\n11 जून 2009 को यह घोषणा की गयी की चाइना ईस्टर्न एयरलाइन्स शंघाई एयरलाइन्स के साथ विलय करेगी। चाइना ईस्टर्न एवं शंघाई एयरलाइन्स के बीच विलय इस उम्मीद से की गयी थी की यह विलय शंघाई स्थित कर्रिएर्स के बीच अत्यधिक प्रतिद्वंदिता को कम करेगा एवं शंघाई की छवि को अंतरराष्ट्रीय विमानन का केंद्र बनाने में मदद करेगा। फरबरी 2014 में यह विलय पूर्ण हुआ एवं चाइना ईस्टर्न एयरलाइन्स, शंघाई एयरलाइन्स की पूर्ण स्वामित्व वाली कंपनी बन गयी। यदपि शंघाई एयरलाइन्स के ब्रांड एवं पोषक को यथावत रहने दिया।\n\n2012, में चाइना ईस्टर्न एयरलाइन्स को “गोल्डन टिंग अवार्ड ” से कैपिटल मार्किट एनुअल कोन्फेरेंस 2012, में सम्मानित किया गया एवं इसकी पहचान 50 सबसे कीमती चैनेज़े ब्रांड्स में की गयी। सितम्बर 9, 2014 चाइना ईस्टर्न ने नया लोगो एवं नया परिधान प्रस्तुत किया। \n\nचाइना ईस्टर्न एयरलाइन्स का एशिया, उत्तर अमेरिका एवं ऑस्ट्रेलिया के रुट्स पर महत्वपूर्ण उपस्थिति है। यह उड़ानों की संख्या में वृद्धि करके घरेलु बाजार का भी फायदा उठाना चलती है। 2007 में इसने न्यूयॉर्क के लिए उड़ान प्राम्भ किया, यह विमान सेवा इस एयरलाइन्स की सबसे लम्बी नॉन-स्टॉप सेवा बन गयी।\n\nचाइना ईस्टर्न एयरलाइन्स पहली चाइनिज विमान कंपनी थी जिसने एयरबस खरीदने का आर्डर किया। A320 सीरीज इस एयरलाइन्स का आधारस्तम्भ है ,एवं इसका मुख्य उपयोग घरेलु उड़ानों के लिए किया जाता है।\n\nप्रमुख आर्टिकल: चाइना कार्गो एयरलाइन्स \nचाइना कार्गो एयर लाइन्स, चाइना ईस्टर्न एयरलाइन्स का अनुषंगी कंपनी है। इस कार्गो एयरलाइन का लोगो भी वही है जो चाइना ईस्टर्न एयरलाइन्स का है।\n\n", "id": "498060", "title": "चाइना ईस्टर्न एयरलाइंस"}
{"url": "https://hi.wikipedia.org/wiki?curid=498067", "text": "हैरी पॉटर और रहस्य के कक्ष (फ़िल्म)\n\nहैरी पॉटर और गोपनीयता की चैम्बर क्रिस कोलंबस द्वारा निर्देशित और जे के Rowlingद्वारा इसी नाम के उपन्यास पर आधारित एक 2002 फंतासी फिल्म[1] है। यह स्टीव Kloves द्वारा लिखित और डेविड Heymanद्वारा उत्पादित में हैरी पॉटर फिल्म श्रृंखला, दूसरी किस्त है। Salazar Slytherin के वारिस एक घातक दानव कि स्कूल के विद्यार्थियों petrifies उन्मुक्त चैंबर के रहस्य, खुल जाता है के रूप में कहानी हैरी पॉटरके दूसरे वर्ष के Hogwarts पर निम्नानुसार है। फिल्मी सितारों डैनियल राडक्लिफ़ हैरी पॉटर, रूपर्ट Grint और हैरी के सर्वश्रेष्ठ मित्रों रॉन Weasley औरHermione Grangerके रूप में एम्मा वाटसन के साथ के रूप में। यह हैरी पॉटर और पारस पत्थर की अगली कड़ी है और हैरी पॉटर और Azkaban के कैदीद्वारा पीछा किया है।\n\nइसे ब्रिटेन और उत्तरी अमेरिका में 15 नवम्बर 2002 को जारी किया गया था। फिल्म बॉक्स 879 मिलियन अमरीकी डालर बनाने के दुनिया भर में कार्यालय में, बहुत अच्छी तरह से प्राप्त किया गया था और 27 सभी समय का सबसे अधिक grossing फिल्महै। [1] सातवें सबसे अधिक grossing फिल्म हैरी पॉटर श्रृंखला में। यह 2003 में तीन BAFTA फिल्म पुरस्कार के लिए नामांकित किया गया था।\n\n\n\n\n\n\n\n\n\n\n\n\n\n\n\n\n\n\n\n\n\n\n\n", "id": "498067", "title": "हैरी पॉटर और रहस्य के कक्ष (फ़िल्म)"}
{"url": "https://hi.wikipedia.org/wiki?curid=498070", "text": "सीनाई प्रायद्वीप\n\nसीनाई प्रायद्वीप या सीनाई या सीना प्रायद्वीप () मिस्र का एक त्रिकोणरुपी प्रायद्वीप है जो उत्तर में भूमध्य सागर और दक्षिणपश्चिम में लाल सागर की सुएज़ की खाड़ी और दक्षिणपूर्व में लाल सागर की अक़ाबा की खाड़ी के बीच में स्थित है। लगभग ६०,००० वर्ग किमी का यह इलाक़ा मिस्र का इकलौता क्षेत्र है जो एशिया के महाद्वीप पर पड़ता है (बाक़ी मिस्र उत्तर अफ़्रीका में है)। भौगोलिक दृष्टि से यह एशिया और अफ़्रीका के महाद्वीपों के बीच एक ज़मीनी पुल है। सीनाई और मिस्र की मुख्यभूमि के बीच सुएज़ नहर और सुएज़ की खाड़ी आती है। पूर्व में सीनाई की अकेली ज़मीनी सरहद इस्राइल से लगती है।\n\nसीनाई पर लगभग ५ लाख लोग रहते हैं और इसका अधिकतर हिस्सा मिस्र के दो प्रान्तों में बंटा हुआ है। इसके अलावा तीन अन्य प्रान्त हैं जो थोड़े सीनाई में और थोड़े सुएज़ के पार मिस्र की मुख्यभूमि पर विस्तृत हैं। इतिहास में सीनाई पर बहुत से देशों और साम्राज्यों ने झड़पें की हैं। मिस्र के अपने राज्यों के अलावा यहाँ कभी उस्मानी साम्राज्य का और फिर ब्रिटेन का शासन रहा था। १९५६ के सुएज़ संकट में और और फिर १९६७ में छः दिन का युध्द के बाद इस्राइल ने इसपर क़ब्ज़ा किया। १९६७ के बाद इस्राइल ने घोषणा कर दी कि सीनाई अब उसका हिस्सा है। इसे वापस लेने के लिए मिस्र ने १९७३ में इस्राइल से फिर युद्ध किया लेकिन असफल रहा। १९७९ में इस्राइल-मिस्र शांति संधि के बाद १९८२ में इस्राइल ने ख़ुद ही इसे मिस्र को वापस कर दिया। वर्तमानकाल में सीनाई एक पर्यटन स्थल है। यहूदी, ईसाई और इस्लाम धर्म की मान्यता है कि यहीं के सीनाई पर्वत पर पैग़म्बर​ मूसा (मोज़िज़) को ईश्वर से दस धर्मादेश मिले थे।\n\n", "id": "498070", "title": "सीनाई प्रायद्वीप"}
{"url": "https://hi.wikipedia.org/wiki?curid=498075", "text": "तड़ित रोधक\n\nतड़ित रोधक (lightning arrester या surge arrester) विद्युत शक्ति प्रणाली तथा दूरसंचार प्रणाली में प्रयुक्त एक सुरक्षा युक्ति है जो तड़ित से होने वाली इंसुलेशन की सम्भावित क्षति के विरुद्ध कार्य करती है। सामान्य तड़ित रोधक में एक उच्च-वोल्टता वाला टर्मिनल तथा दूसरा भू-टर्मिनल होता है। जब तड़ित किसी पॉवर लाइन से होकर चलते हुए तड़ित रोधक तक पहुंम्चती है तो तड़ित की धारा रोधक से होते हुए धरती में चली जाती है।\n\nकिन्तु यदि तड़ित-रोधक खराब हो गया हो या मौजूद ही न हो तो तड़ित के कारण उत्पन्न उच्च वोल्टता के कारण संचरण लाइनों, ट्रांसफॉर्मरों या घरेलू उपकरणों को भारी क्षति हो सकती है।\n\n", "id": "498075", "title": "तड़ित रोधक"}
{"url": "https://hi.wikipedia.org/wiki?curid=498080", "text": "बुकोज रिले\n\nबुखोज़ रिले (Buchholz Relay) वैद्युत वितरण एवं संप्रेषण के क्षेत्र में प्रयुक्त एक सुरक्षा युक्ति है जो कुछ तेल-भरे ट्रांसफॉर्मरों एवं प्रेरकत्वों में उपयोग की जाती है। यह युक्ति इनके 'कन्जर्वेटर' के अन्दर लगती है। जब भी ट्रांसफॉर्मर या प्रेरकत्व के अन्दर किसी प्रकार डाइएलेक्ट्रिक फेल होती है तो बुकोज रिले को इसका पता चल जाता है और यह उपकरण की सुरक्षा के लिए पॉवर काट देती है।\n\nबुकोज रिले कई अलग-अलग सिद्धान्तों पर काम करती है।\n", "id": "498080", "title": "बुकोज रिले"}
{"url": "https://hi.wikipedia.org/wiki?curid=498082", "text": "दस धर्मादेश\n\nदस धर्मादेश या दस फ़रमान ()इस्लाम धर्म,यहूदी धर्म और ईसाई धर्म के वह दस नियम हैं जिनके बारे में उन धार्मिक परम्पराओं में यह माना जाता है कि वे धार्मिक नेता मूसा को ईश्वर ने स्वयं दिए थे। इन धर्मों के अनुयायिओं की मान्यता है कि यह मूसा को सीनाई पर्वत के ऊपर दिए गए थे। पश्चिमी संस्कृति में अक्सर इन दस धर्मादेशों का ज़िक्र किया जाता है या इनके सन्दर्भ में बात की जाती है।\n\nईसाई धर्मपुस्तक बाइबिल और इस्लाम की धर्मपुस्तक कुरान के अनुसार यह दस आदेश इस प्रकार थे:\n\nटिपण्णी १ - हफ़्ते के सातवे दिन को सैबथ कहा जाता था जो यहूदी मान्यता में आधुनिक सप्ताह का शनिवार का दिन है।\n\n", "id": "498082", "title": "दस धर्मादेश"}
{"url": "https://hi.wikipedia.org/wiki?curid=498090", "text": "खरतरगच्छ\n\nखरतरगच्छ जैन संप्रदाय का एक पंथ है। \n\nइस गच्छ की उपलब्ध पट्टावली के अनुसार महावीर के प्रथम शिष्य गौतम हुए। जिनेश्वर सूरि रचित कथाकोषप्रकरण की प्रस्तावना में इस गच्छ के संबंध में बताया गया है कि जिनेश्वर सूरि के एक प्रशिष्य जिनबल्लभ सूरि नामक आचार्य थे। इनका समय १११२ से ११५४ ई. है। इनका जिनदत्त सूरि नामक एक पट्टधर था। ये दोनों ही प्रकांड पंडित और चरित्रवान् थे। इन लोगों के प्रभाव से मारवाड़, मेवाड़, बागड़, सिंध, दिल्ली एवं गुजरात प्रदेश के अनेक लोगों ने जैन धर्म की दीक्षा ली। उन लोगों ने इन स्थानों पर अपने पक्ष के अनेक जिन मंदिर और जैन उपाश्रय बनवाए और अपने पक्ष को विधिपक्ष नाम दिया। उनके शिष्यों ने जो जिन मंदिर बनवाए वे विधि चैत्य कहलाए। यही विधि पक्ष कालांतर में खरतरगच्छ कहा जाने लगा और यही नाम आज भी प्रचलित है।\n\nइस गच्छ में अनेक गंभीर एवं प्रभावशाली आचार्य हुए हैं। उन्होंने भाषा, साहित्य, इतिहास, दर्शन, ज्योतिष, वैद्यक आदि विषयों पर संस्कृत, प्राकृत, अपभ्रंश एवं देश भाषा में हजारों ग्रंथ लिखे। उनके ये ग्रंथ केवल जैन धर्म की दृष्टि से ही महत्व के नहीं हैं, वरन समस्त भारतीय संस्कृति के गौरव माने जाते हें।\n", "id": "498090", "title": "खरतरगच्छ"}
{"url": "https://hi.wikipedia.org/wiki?curid=498097", "text": "लक्मे फैशन वीक\n\nलक्मे फैशन वीक\n\nलक्मे फैशन वीक में जगह लेता है एक द्वि-वार्षिक फैशन इवेंट है मुंबई। इसकी सेहतगाह शो फरवरी में जगह लेता है whiles सर्दी-उत्सव दिखाने के हर अगस्त जगह लेता है। यह एक प्रमुख फैशन घटना भारत में माना जाता है। द्वारा चलाया जाता है फैशन डिजाइन काउंसिल भारत की (एफडीसीआई) और शीर्षक का प्रायोजक है लॅक्मे।\n\nघटना पहली बार १९९९ में जगह अंतरराष्ट्रीय मॉडल इस तरह के रूप में लिया और नाओमी कैंपबेल जैसे भारतीय फिल्मी सितारों और साथ ही दीपिका पादुकोण, मलाइका अरोड़ा खान और अर्जुन रामपाल इसमें भाग लिया है। अंतरराष्ट्रीय लेबल है कि LFW में भाग लिया है में शामिल हैं झोला, डोल्से और गब्बाना और रॉबर्टो कवेली। भारतीय डिजाइनरों के बीच मनीष मल्होत्रा, रोहित बल, तरुण ताहिलियाणीऔर रितु बेरी भाग लिया है [4] घटना। [5] घटना हो गया है इस तरह के रूप में डिजाइनर का कैरियर शुरू करने के लिए जिम्मेदार टॉप्स मुखर्जी। [6]\n", "id": "498097", "title": "लक्मे फैशन वीक"}
{"url": "https://hi.wikipedia.org/wiki?curid=498098", "text": "खासिया\n\nखसिया या खस कुमायूँ और टेहरी गढ़वाल (उत्तराखण्ड) में बसनेवाली एक जाति जो कदाचित् उस प्राचीन खस लोगों की वंशज है, जिसका उल्लेख महाभारत, पुराण एवं अन्य साहित्य में मिलता है। प्राचीनकाल में खसों ने कश्मीर की सीमा से लेकर नेपाल पर्यंत हिमालय के निचले भाग पर अधिकार कर लिया था। उस कारण कुमायूँ प्रदेश को 'खस देश' भी कहते है। मूल खस और अन्य स्थानीय लोगों के पारस्परिक सामाजिक आदान प्रदान के फलस्वरूप खसिया जाति ने रूप धारण किया। खस राजपूत लोगोनें उत्तराखण्डमें शासन किया हुआ इतिहास हैं ।\n\nकत्युरी वंश के राजाओं ने इस प्रदेश के अपने समग्र राज्य में बाहर से ब्राह्मण और क्षत्रियों को लाकर बसाया था। उनका स्थानीय खसिया लोगों के साथ जब रोटी-बेटी का व्यवहार आरंभ हुआ तो उनमें खस ब्राह्मण और खस क्षत्रिय के रूप में दो भेद हो गए।\n", "id": "498098", "title": "खासिया"}
{"url": "https://hi.wikipedia.org/wiki?curid=498100", "text": "परागज ज्वर\n\nएलर्जी के कारण नाक के वायुमार्गों का प्रदाह होना परागज ज्वर (Hay Fever या Allergic rhinitis) कहलाता है। नाक की श्लेष्मा कला जब पौधों के पराग के प्रति ऐलर्जी (allergy) के कारण प्रभावित होती है, जिससे व्यक्ति की नाक में खुजली होती है, आँख से पानी गिरता है और छींके आती हैं, तब यह अवस्था परागज ज्वर कहलाती है। इसे पहले 'स्वर्णदंड ज्वर' या 'गुलाब ज्वर' भी कहते थे। वैसे इस रोग में ज्वर नहीं आता तथा फूलों से भी इसका कम संबंध है, किंतु इसका नाम परागज ज्वर ही प्रचलित है। \n\nएलर्जी पराग के का कारण हो सकती है या अन्य कई वस्तुमों के कारण भी। जब यह एलर्जी पराग के कारण होती है तो इस रोग को 'परागज ज्वर' (हे फीवर) कहते हैं।\n\nपरागज ज्वर ऐलर्जी संबंधी एक रोग है। जब कोई व्यक्ति किसी ऐसे प्रोटीन के, जो दूसरों पर काई कुप्रभाव नहीं डालता, संपर्क में आने के कारण विपरीत रूप में प्रभावित होता है, तो इस अवस्था का ऐलर्जी कहते हैं। इस प्रोटीन के शरीर में पहुँचने की रीति तथा प्रभावित अंगों पर ही रोग के लक्षण निर्भर करते हैं। परागज ज्वर में नाक पर प्रभाव पड़ता है तथा पराग हवा द्वारा साँस के तथा नाक तक पहुँचता है। इसके रोगियों को इस प्रकार की ऐलर्जी अपने पूर्वजों से या शारीरिक बनावट द्वारा प्राप्त होती है।\n\nजब उपर्युक्त कोई प्रोटीन किसी ऐलर्जीवाले व्यक्ति की नाक के संपर्क में आता है तब एक प्रक्रिया ऐंटीजेन या प्रतिजन तथा ऐंटीबाडी या प्रतिपिंड के मध्य होती है। इससे हिस्टामीन नामक पदार्थ की उत्पत्ति होती है, जो श्लेष्माकला में सूजन पैदा करता है तथा तंतुद्रव को बाहर निकालता है।\n\nपराग वायु में मीलों दूर तक फैलकर परागज ज्वर उत्पन्न करते हैं। परागज ज्वर विशेष प्रकार का होता है। एक रोगी एक पराग से और दूसरा दूसरे पराग से प्रभावित हो सकता है।\n\nपरागज ज्वर का निदान इसके विशिष्ट प्रकार के विवरण से ही होता है। इसकी चिकित्सा के लिए उस परागविशेष का अन्वेषण आवश्यक हो जाता है। सूई देकर दोषी पराग का पता लगाया जाता है। दोषी पराग से सूई के स्थान के चारों ओर लाली और सूजन आ जाती है।\n\nदोषी पराग से बचना ही परागजज्वर की सर्वोत्त्म चिकित्सा है, पर ऐसा संभव न होने पर हिस्टामिनरोधी ओषधियों के व्यवहार से परागज ज्वर के लक्षणों को दूर करने में सहायता मिलती है। हार्मोन का व्यवहार भी लाभकारी सिद्ध हुआ है। एफेड्रिन सदृश ओषधियाँ श्लेष्माकला की सूजन को कम करती हैं।\n\nरोग प्रतिरक्षण उत्पन्न करने के लिए दोषी पराग की थोड़ी मात्रा से प्रांरभ कर, मात्रा को धीरे धीरे बढ़ाते हुए, सुई देने से शरीर में इतनी निरापदता आ जाती है कि उससे फिर रोग उत्पन्न होने की संभावना नहीं रहती। प्रारंभ में रोग का उपचार न करने से उसे दमे में बदल जाने की संभावना हो सकती है।\n", "id": "498100", "title": "परागज ज्वर"}
{"url": "https://hi.wikipedia.org/wiki?curid=498101", "text": "परिश्रवण\n\nशरीर के अंदर निरंतर होनेवाली ध्वनियों के सुनने की क्रिया को परिश्रवण (Auscultation) कहते हैं। इस शब्द का प्रयोग चिकित्सा विज्ञान में किया जाता है। रोगनिदान में इस क्रिया से बहुत सहायता मिलती है। शरीर के अन्दर की ध्वनियों को सुनने के लिए प्रायः आला (stethoscope) का उपयोग किया जाता है। \n\nइस कला के बढ़ते हुए प्रयोग का श्रेय लेनेक (Laenec) को मिलना चाहिए, जिन्होंने सन् १८१९ में परिश्रवण यंत्र का आविष्कार किया। इस यंत्र के आविष्कार के पहले ये ध्वनियाँ कान से सुनी जाती थीं। आधुनिक परिश्रवण यंत्र ध्वनि के भौतिक गुणों पर आधृत है। इसमें कानों में लगनेवाला भाग धातु का होता है और लगभग १० इंच लंबी रबर की नलियों द्वारा वक्षगोलक (chestpiece) से जुड़ा रहता है।\n\nचिकित्सक इस यंत्र द्वारा हृदय, श्वास और अँतड़ियों की ध्वनि सुनते हैं। सामान्यत: हृदय जब सिकुड़ता है तो लब्ब ध्वनि होती है और फिर जब वह फैलता है तो डब ध्वनि होती है, जिन्हें क्रमश: प्रथम और द्वितीय हृदयध्वनि कहते हैं। बीमारी में अन्य प्रकार की ध्वनियाँ और 'मर मर' ध्वनि सुनाई देती है। हवा फेफड़े में जाते और निकलते समय ध्वनि करती है, जिसे श्वासध्वनि कहते हैं। फेफड़े की बीमारियों में इस ध्वनि में परिवर्तन हो जाता है और दूसरे ढंग की ध्वनि भी सुनाई देने लगती है, जिसे रोंकाई या क्रेपिटेशन (crepitation) कहते हैं। अँतड़ियों की ध्वनि की 'बारबोरिज्म' कहते हैं। यदि यह न सुनाई दे तो अँतड़ियों का अवरोध या पेरिटोनियम की सुजन का निदान समझना चाहिए। परिश्रवण यंत्र की सहायता से भ्रूणहृदय की ध्वनि तथा धमनियों की 'मरमर' ध्वनि भी सुनी जा सकती है। इसकी सहायता से ही 'रक्तचाप' की माप की जाती है।\n\n\n", "id": "498101", "title": "परिश्रवण"}
{"url": "https://hi.wikipedia.org/wiki?curid=498106", "text": "नई दिल्ली का पुरनिवेश\n\nदिसंबर १९११ में इंग्लैंड के राजा, पंचम जार्ज के स्वागत में शाहजहाँनाबाद (अर्थात् पुरानी दिल्ली) के उत्तर की ओर एक विशाल राज्यारोहण दरबार लगा। अनेक राजनीतिक कारणों से यह निश्चय किया जा चुका था कि भारत की राजधानी कलकत्ता से हटाकर दिल्ली लाई जाए। दरबार में ही इसकी घोषणा भी कर दी गई और तभी नई राजधानी का शिलान्यास भी हो गया। \n\nभारत सरकार के अनुरोध पर नई राजधानी की स्थिति और विन्यास के संबंध में सलाह देने के लिए विशेषज्ञों की एक 'दिल्ली नगर विन्यास समिति' बनाई गई, जिसके अध्यक्ष स्वयं लंदन काउंटी कौंसिल के मनोनीत अध्यक्ष कप्तान जॉर्ज एस.सी. स्विंटन थे। समिति ने दो रिपोर्टें प्रस्तुत की। एक स्थल के चुनाव के संबंध में और दूसरी, नए नगर के विन्यास पर। उन्होंने पुरानी दिल्ली के दक्षिण का स्थान उपयुक्त समझा, यद्यपि नई राजधानी की आधारशिला सम्राट् और सम्राज्ञी के हाथों उत्तर की ओर ही रखी जा चुकी थी।\n\nरिपोर्ट स्वीकृत होने के अनंतर विशेषज्ञों की योजना के क्रियान्वयन के लिए 'इंपीरियल दिल्ली कमेटी' बनी, जिसने तात्कालिक आवश्यकताएँ दृष्टि में रखते हुए, उस पूर्ण विकसित बृहत्तर दिल्ली के विन्यास में कुछ परिवर्तन किए गए। इन परिवर्तनों के अतिरिक्त बृहत्तर दिल्ली की लगभग सारी योजनाएँ क्रियान्वित की गई।\n\nयोजना का पहला अनुमान, जो दिसंबर, १९१३ में तैयार हुआ, १०.५० करोड़ रुपए का था। प्रथम विश्वयुद्ध के बाद निर्माण-सामग्री, मजदूरी, मशीनों और ढुलाई आदि में काफी महँगाई आ गई थी। सन् १९१९ के राजनीतिक सुधारों के फलस्वरूप निर्माण कार्यक्रम में काफी विस्तार की आवश्यकता भी अनुभव हुई, क्योंकि नवनिर्मित विधानसभा के लिए भवन एवं उसके सदस्यों के लिए निवास बनाना अनिवार्य था। इसलिए भारत सरकार ने नई दिल्ली के लिए १३०७ करोड़ रुपए का एक परिशोधित अनुमान मंजूर किया।\n\nनई दिल्ली के मुख्य वास्तुविद् और निर्माता सर एडविन ल्यूटेंस थे जो आद्योपांत योजना को क्रियान्वित करने में लगे रहे, किंतु प्रमुख निर्णयों में हर्बर्ट बेकर का ही प्रभाव अधिक रहा। राजभवन और सचिवालय भवनों के तल के संबंध में ल्यूटेंस का विचार था कि शासक का भवन उसके कर्मचारियों के स्थान से बहुत ऊँचा रहना चाहिए, किंतु बेकर के लोकतंत्रीय विचारों को मान्यता दी गई और इनका तल एक ही रखा गया। नई दिल्ली के विन्यास की विशेषता है इसकी सड़कों में त्रिकोणीय सर्वेक्षण का संस्मरणात्मक अनुसरण। सारा विन्यास सुव्यवस्थित त्रिभुजों में बँटा है और महत्वपूर्ण भवन इस प्रकार रखे गए हैं कि वे चारों ओर मीलों दूरी पर सड़क पर चलनेवालों की दृष्टि आकर्षित कर लेते हैं। महत्वपूर्ण स्थानों की स्थिति बताने के लिए 'ए' बिंदु, 'क्यू' बिंदु, 'डी आई ज़ेड' क्षेत्र आदि का संदर्भ अब भी दिया जाता है।\n\nप्रारंभिक अनुमान से बहुत अधिक व्यय होने पर भी, योजना पूरी होने में आशातीत विलंब हो रहा था। इसलिए भारत सरकार ने १८२२ ई. में एक नई राजधानी जाँच समिति बनाई, जिसने भली-भाँति छानबीन की। अधिकांश काम समाप्ति के अंतिम चरण पर था, अत: कुछ विशेष परिवर्तन संभव न था। फिर भी उन्होंने कटौती के मामूली सुझाव दिए और योजना के विभिन्न अंगों के लिए समापन की अक्टूबर, १९२४ से अक्टूबर, १९२९ तक की विभिन्न तिथियाँ नियत कर दी।\n\nनई राजधानी योजनापूर्ण होने के बाद भी नगरी का विकास होता रहा। जिन लोगों ने प्लॉट खरीद रखे थे, उन्होंने तो अपनी अपनी जायदादें खड़ी की ही, सरकार के लिए भी तत्कालीन पूर्ण विकसित नई दिल्ली छोटी पड़ गई। द्वितीय विश्वयुद्ध के समय ही दक्षिण की ओर द्रुत गति से प्रसार आरंभ हो गया। अभी तक नई दिल्ली का प्रसार प्राय: क्षैतिज ही था। स्मारकीय, इमारती और निजी संपत्ति को छोड़कर, शेष नई दिल्ली एकमंजिली थी। बँगलों में बड़े-बड़े होते रखे जाते थे। उनमें सरकारी खर्च से बड़े-बड़े उद्यान रखे जाते थे। किंतु विस्तार को देखते हुए जब जमीन कम पड़ने लगी, तब सरकारी मकान भी दुमंजिले बनने आरंभ हुए। दक्षिण में लगभग ढाई हजार दुमंजिले फ्लैटों की लोदी बस्ती सन् ४४-४५ में लगभग ९ मास में ही तैयार हुई, जिसमें औसतन् १० फ्लैट प्रति दिन बने।\n\nस्वतंत्रताप्राप्ति के बाद राजधानी और भी फैली। बस्तियों पर बस्तियाँ बनती गई। सन् १९५२-५३ में विदेशी दूतावासों के लिए एक विशाल बस्ती चाणक्यपुरी नाम से तैयार हुई। सरकारी दफ्तरों का भी विस्तार हुआ। नई दिल्ली के रूप में स्वीकृत बृहत्तर दिल्ली की आरंभिक योजना से कई गुना अधिक विस्तार हो चुका था और इससे भी कई गुना अधिक विस्तारवाली एक नई 'बृहत्तर दिल्ली' योजना बनी। अब नई दिल्ली एक नगरी नहीं, बल्कि कोड़ियों नगरों को अपनी गोद में स्थान देनेवाली महानगरी हो गई है।\n\nनई दिल्ली एक उपमहाद्वीप की राजधानी है। इसके गगनचुंबी भवन, मुख्य स्थानों से आरों जैसी विकीर्ण सड़कों का ज्यामितीय विन्यास, जगह-जगह पार्कों और चौराहों को साल भर लहलहाती दूव, फूलों से मुस्कराते उद्यानों को बारहमासी बहार, धूल रहित मार्गों के दोनों ओर सुनियोजित वीथियाँ एवं विद्युत् प्रकाश से सजे चित्र विचित्र फुहारे दर्शनीय हैं। रमणीकता की दृष्टि से विदेशी दूतावासों का अपना ही स्थान है। फिर राजघाट, जहाँ राष्ट्रपिता महात्मा गाँधी का दाह संस्कार हुआ था, शांतिवन, जहाँ शांतिदूत नेहरू का पार्थिव शरीर भस्म हुआ तथा विजयघाट, जहाँ लालबहादुर शास्त्री का दाह संस्कार हुआ, केवल देशवासियों के लिए ही श्रद्धास्थल नहीं, बल्कि सारे संसार के लिए ही तीर्थस्थल बन गए हैं।\n\nनई दिल्ली का चिड़ियाघर, जिसमें देश के ही नहीं विदेशों के भी अनेक पशुपक्षी पाले गए हैं, लगभग २४० एकड़ का रमणीक उद्यान है। बुद्ध जयंती पार्क भी अंतरराष्ट्रीय ख्याति का विशाल उद्यान है।\n", "id": "498106", "title": "नई दिल्ली का पुरनिवेश"}
{"url": "https://hi.wikipedia.org/wiki?curid=498108", "text": "पुरुषाभ वानर\n\nपुरुषाभ वानर (Anthropoid Apes या manlike apes) मनुष्याकृति के पुच्छरहित सबसे बड़े वानर हैं, जो प्रधानत: वृक्षावासी होते हैं। इनमें मुख्य रूप से मध्य अफ्रीका के वनों में पाए जानेवाले गोरिल्ला (Gorilla) तथा चिंपैंज़ी, दक्षिणी-पूर्वी-एशिया में पाए जानेवाले वंश के गिब्बन हाइलोबेटीस (Hylobates) तथा पूर्वी इंडीज़ के बोर्निओ एवं सुमात्रा द्वीपों में रहनेवाले ओरांग ऊटान (orang-utan) सम्मिलित हैं। ये सब जीव, वर्गीकरण के अनुसार स्तनी वर्ग के प्राइमेट (Primate) गण के पॉञ्जिडी (Pongidae) कुल के अंतर्गत रखे गए हैं।\n\nगोरिल्ला, ओरांग ऊटान तथा चिंपैंज़ी वानरों में सबसे बड़े एवं हृष्ट पुष्ट होते हैं। इनका औसत भारत क्रमश: लगभग ६०० १७० तथा ११० पाउंड होता है, परंतु गिब्बन अत्यधिक अत्यधिक छोटा तथा केवल २२ पाउंड का ही होता है। गिब्बन के अतिरिक्त इन वानरों के नर तथा मादा में लैंगिक 'द्विरूपता' (sexual dimorphism) होती है।\n\nपुरुषाभ वानरों के खड़े होने पर इनका शरीर मनुष्य की भाँति प्राय: सीधा रहता है, अथवा केवल कमर से थोड़ा झुका रहता है। इसके अग्रपाद पश्चपाद की अपेक्षा अधिंक लंबे होने के कारण घुटने के नीचे तक लटकते रहते हैं। गोरिल्ला, चिपैंज़ी तथा पोरांग ऊटान पृथ्वी पर चलते समय अपने चारों पादों का प्रयोग करते हैं, परंतु गिब्बन केवल अपने दोनों पश्चपादों पर सीधा होकर चल सकता है।\n\nपुरुषाभ वानर पुच्छरहित होने के अतिरिक्त और भी कई प्रकार से अन्य वानरों से भिन्न होते है। इनका वक्ष:स्थल चौड़ा तथा मनुष्य की भाँति चपटा होता है। कमर में ६-७ कशेरुकाओं के स्थान पर केवल ४-५ कशेरुकाएँ होने के कारण इनकी कमर की लंबाई कुछ कम होती है। मस्तिष्क अन्य वानरों की अपेक्षा दीर्घ तथा विकसित होता है। इसके विपरीत इनकी आंत के अंधनाल (caecum) पर एक कृभिरूप परिशेषिका (vermiform appendix) का होना, अग्रवाह पर कलाई के अतिरिक्त कोहनी की ओर बालों का झुका रहना तथा मस्तिष्क के प्रमस्तिष्क गोलार्ध (cerebral hemisphere) का बड़ा तथा जटिल होना इत्यादि मनुष्य से निकट संबंध का व्रतीक है। इसके अतिरिक्त इनका मानसिक विकास तथा व्यवहार भी अन्य जीवों की अपेक्षा अधिक मानुषिक है। इसी कारण पुरुषाभ वानरों तथा मनुष्यों में कुछ महत्वपूर्ण भिन्नता होने पर भी इनको अन्य वानरों से अलग कर, मनुष्य के साथ ही अधिकुल होमिनिडी (Hominidae) में रखा गया है। कुछ वैज्ञानिकों का तो यहाँ तक मत है कि मनुष्य की उत्पत्ति पुरुषाभ वानरों से ही हुई होगी।\n", "id": "498108", "title": "पुरुषाभ वानर"}
{"url": "https://hi.wikipedia.org/wiki?curid=498122", "text": "उड़न खटोला\n\nउड़न खटोला उत्तर भारत और पाकिस्तान की लोककथाओं में एक काल्पनिक उड़ने वाला वाहन होता है। हालांकि इसका सही अर्थ 'उड़ने वाला बिस्तर' है लेकिन लोककथाओं के आम प्रयोग में किसी भी उड़ने वाले वाहन को 'उड़न खटोला' कहा जाता है। आधुनिक भारतीय और पाकिस्तानी कठबोली (स्लैंग) में किसी भी हवा में उड़ने वाले वाहन (जैसे कि हेलीकॉप्टर या हवाई जहाज़) या हवा में तैरते हुए प्रतीत होने वाले वाहन (जैसे कि पहाड़ी क्षेत्रों में रस्सी से लटकते गोंडोला) को कभी-कभी उड़न खटोला कह दिया जाता है।\n\n", "id": "498122", "title": "उड़न खटोला"}
{"url": "https://hi.wikipedia.org/wiki?curid=498143", "text": "मुकुल भट्ट\n\nमुकुल भट्ट कश्मीर के यशस्वी विद्वान एवं सिद्ध आचार्य कल्लट के पुत्र थे। राजतरंगिणी के अनुसार भट्ट कल्लट कश्मीर नरेश अवंतिवर्मा के शासनकाल में वर्तमान थे। अवंतिवर्मा का समय सन् ८५७-८८४ ई० मान्य है अत: मुकुल भट्ट का समय नवीं शताब्दी का अंतिम चरण और दसवीं का प्रारंभ मान्य होता है। \n\nमुकुल भट्ट ने 'अभिधावृत्तिमातृका' नाम का ग्रंथ लिखा है जिसमें कुल १५ कारिकाएँ हैं। इन कारिकाओं पर विस्तृत वृत्ति भी मुकुल भट्ट ने ही लिखी है। इस छोटे किंतु महत्वपूर्ण ग्रंथ में वाच्यार्थ (मुख्यार्थ) और लक्ष्यार्थ का तथा अभिधा और लक्षणा मात्र का निरूपण किया गया है। यह निरूपण विस्तृत एवं समीक्षात्मक है। अभिनव भारती में भी मुकुल भट्ट की कारिकाएँ उद्धृत हैं। काव्यप्रकाश में भी यत्र तत्र मुकुल भट्ट के विचार पूर्व पक्ष के रूप में उद्धृत किए गए हैं। उद्भटाचार्य के 'काव्यालंकार सारसंग्रह' पर 'लघुवृत्ति' व्याख्याकार प्रतिहारेंदुराज या इंदुराज ने अपनी व्याख्या के अंतिम पद्य में अपने आचार्य के रूप मे मुकुल भट्ट का गौरव के साथ उल्लेख किया है। यह प्रतिहारेंदुराज कोंकण निवासी था। मुकुल भट्ट द्वारा रचित अन्य कोई ग्रंथ उपलब्ध नहीं है, फिर भी इस छोटे से ग्रंथ 'अभिधावृत्तिमातृका' द्वारा साहित्य क्षेत्र में उनका नाम उल्लेखनीय एवं समादरणीय आचार्यों में परिगणित है।\n", "id": "498143", "title": "मुकुल भट्ट"}
{"url": "https://hi.wikipedia.org/wiki?curid=498162", "text": "जमीलुद्दीन आली\n\nनवाबज़ादा मिर्ज़ा जमीलुद्दीन अहमद ख़ान (), जिन्हें आमतौर पर केवल जमीलुद्दीन आली () के नाम से जाना जाता है, एक पाकिस्तानी लेखक, कवि, समीक्षक और विद्वान हैं। इनकी कृतियाँ उर्दू भाषा में हैं। हालांकि इनका जन्म दिल्ली में हुआ था, १९४७ में भारत के विभाजन के बाद वे पाकिस्तान के कराची शहर में जा बसे। इन्होने पाकिस्तान के लिए देशभक्ति से बहुत से गाने लिखे हैं जिनमें से कई टेलिविज़न पर दर्शाए गए हैं।\n\n", "id": "498162", "title": "जमीलुद्दीन आली"}
{"url": "https://hi.wikipedia.org/wiki?curid=498168", "text": "क़लन्दर मोमंद\n\nसाहबज़ादा हबीब-उर-रहमान क़लन्दर मोमंद, जिन्हें आमतौर पर केवल क़लन्दर मोमंद () के नाम से जाना जाता है, एक पश्तून लेखक, कवि, समीक्षक और विद्वान थे। वे मज़दूर संघ के नेता, पश्तून राष्ट्रीयता के समर्थक, राजनैतिक कार्यकर्ता और पाकिस्तानी साम्यवादी पार्टी (कोम्युनिस्ट पार्टी) के सदस्य भी थे। धार्मिक दृष्टि से वे अहमदिया समुदाय के सदस्य थे। \n\nक़लन्दर मोमंद ने पश्तो भाषा में लिखाई और पत्रकारिता करी और पाकिस्तान की सरकार की तरफ़ से उन्हें कई इनाम भी दिए गए। उन्होंने अपना पत्रकार जीवन 'अल-हक़' समाचार पत्र के साथ शुरू किया और आगे जाकर कई अन्य अख़बारों में काम किया, जिनमें अंजाम, शहबाज़, बांग-ए-हरम, ख़ैबर​ मेल,​ पेशावर टाइम्ज़, फ़्रंटियर गार्डियन, नक़ीब, लार, रहबर, सरहद और मसावात शामिल थे।\n\n", "id": "498168", "title": "क़लन्दर मोमंद"}
{"url": "https://hi.wikipedia.org/wiki?curid=498190", "text": "गुप्त लेखन\n\nगुप्त लेखन संवाद लिखने की ऐसी पद्धति जिसे व्यक्तिविशेष के सिवाय दूसरा न समझ सके। गुप्त लेखन दृश्य तथा अदृश्य दो प्रकार का होता है। गुप्त लेखन में संवाद बीजांक (Cipher) या कूट (Code) द्वारा प्रेषित किया जाता है। कूट पद्धति में प्रेषक तथा आदाता कूट पुस्तक का प्रयोग करते हैं। पुस्तक के द्वारा अक्षरों के समूह या किसी शब्द से गुप्त संवाद जान लिया जाता है। संदेश को यथासंभव छोटा बनाने के लिये तार या केबुल तार में प्राय: कूट का प्रयोग किया जाता है। व्यापारिक संस्थाएँ, जिनकी शाखाएँ विदेशों में फैली होती हैं, प्राय: निजी कूट पुस्तक का उपयोग करती हैं।\n\nकूट पुस्तक का सेना में बड़ा महत्व है। यदि सैनिक अधिकारी कूट का प्रयोग न कर दमक ज्योति, ध्वजसंकेत या शाब्दिक संदेश भेजे तो वह असुरक्षित तथा बिलंबगामी हो जायगा। कूट को रहस्य बनाए रखने के लिये आवश्यक है कि कूट पुस्तक कुछ ही अत्यंत विशवासपात्र व्यक्तियों के पास हो। किंतु कूट को बीजांकित करने से रहस्य प्रकट नहीं होता।\n\nसंदेश को बीजांकित करने का अभिप्राय है संदेश को दूसरे अक्षरों या संकेत में लिखना, या अक्षरों के क्रम में परिवर्तन करना। बीजांकित संदेश पढ़ने के लिए कुंजी आवश्यक है। बीजांकन की सरलतम पद्धति प्रतिस्थापन सारणी है। वर्णमाला का प्रत्येक अक्षर किसी दूसरे अक्षर से व्यक्त किया जाता है। प्रेषक यदि चाहे तो आदाता को पहले से सूचित कर सारणी में हेर फेर कर सकता है। बीजांकप्रतिस्थापन की एक और सरल पद्धति प्लेफेयर (Playfair) है, जिनमें प्रेषक तथा आदाता को संकेत शब्द का ज्ञान होना ही संवाद समझने के लिए पर्याप्त होता है।\n\nसंदेशों को गुप्त रूप से भेजने की आवश्यकता का अनुभव मनुष्य सहस्रों वर्ष पूर्व से करता आया है। प्राचीन मिस्र के पुरोहित हेरोग्लिफ तथा चित्रलेखन करते थे और मंदिरों के कर्मचारी ही पौरोहित रचनाओं का मर्म समझ पाते थे। जूलियस सीजर बीजांकों का प्रयोग किया करता था। उसी के समकालीन टयूलिस टीरो नामक व्यक्ति ने सिसरो की आज्ञा से बीजांक का आविष्कार किया। टीरो की पद्धति शब्दों को प्रतीकों द्वारा व्यक्त करने की है। इसके शताब्दियों बाद जब यूरोप में राज्य हड़पने के लिए राजदूतों और मंत्रियों के सुनियोजित षड्यंत्रों का क्रम चला तब गुप्त लेखन बहुत महत्व का विषय हो गया। दूतों को पकड़कर महत्वपूर्ण गुप्त प्रलेख उड़ा दिए जाते थे। ऐसी अवस्था में साधारण बीजांकों से काम चलना संभव न था। सन् १४९९ में महंत ट्राइथेमियस की पॉलिग्रैफ़िया नामक गुप्त भाषा संबंधी पुस्तक प्रकाशित हुई। इसके बाद जेरोमी कार्डन नामक व्यक्ति ने जालायित बीजांक (Trellis cipher) का आविष्कार किया। प्रेषक तथा आदाता छिद्रयुक्त पार्चमेंट पत्र का प्रयोग करते थे। पार्चमेंट पत्र को कागज पर रखते ही गुप्त संवाद प्रकट हो जाता था।\n\nगृहयुद्ध के दिनों में चार्ल्स प्रथम ने नवीन बीजांकों की रचना की। गृहयुद्ध की समाप्ति के बाद यूरोप में गुप्त लेखन तथा गुप्त लेख पठन का उत्साह मंद पड़ गया, क्योंकि संवाद एक राजधानी से दूसरी राजधानी में निरापद पहुँच जाते थे। किंतु प्रथम विश्वयुद्ध के काल में बीजांकों में आश्चर्यजनक परिवर्तन तथा सुधार हुए। सेना बेतार के संकेतों का प्रयोग किया करती थी और चूंकि बेतार के संकेत पकड़े जा सकते थे, अत: प्रत्येक युद्धरत राष्ट्र ने कई अंतर्ग्रहण स्टेशनों की स्थापना की जिनमें कुशल कर्मचारी तथा गुप्तभाषाविद नियुक्त थे।\n\nयुद्ध के प्रारंभिक काल में ही जर्मनी का मेगडेबर्ग नामक क्रूजर बाल्टिक सागर में धसने लगा। क्रूजर के कर्मीदल (Crew) को नावों की शरण लेनी पड़ी। इसी समय रूसी जहाजों ने आग उगलना प्रारंभ कर दिया जिसके कारण सारे जर्मन मारे गए। इनमें से एक जर्मन की लाश तैरती हुई पकड़ी गई। उसके पास कूट पुस्तक थी। उसे इंग्लैंड भेजा गया। उस पुस्तक के अध्ययन के परिणामस्वरूप ऐतिहासिक महत्व के अनेक आसूचना संस्थान स्थापित हुए। जटलैंड तथा डागर तट की विजय का कारण जर्मन बेड़ो तथा पनडुब्बियों के हालचाल की पूर्व जानकारी थी।\n\nआधुनिक काल में वाणिज्य तथा विद्युत संचार के परिणामस्वरूप गुप्त भाषा अनिवार्य हो गई हैं तथा यह कूटनीति, वाणिज्य और सेना से अनुबद्ध है।\n", "id": "498190", "title": "गुप्त लेखन"}
{"url": "https://hi.wikipedia.org/wiki?curid=498216", "text": "चाइना सदर्न एयरलाइंस\n\nचाइना सदर्न एयरलाइंस () (, , ) पीपल्स रिपब्लिक ऑफ़ चाइना की एक वायुसेवा है, जिसका मुख्यालय बाइयुन जिला, गुआंगज़ोऊ, गुआंगदोंग प्रांत में स्थित है। यह यात्री आवाजाही के अनुसार विश्व की ५वीं सबसे बड़ी वायुसेवा, एवं एशिया की बेड़े के आकार के अनुसार सबसे बड़ी एवं यात्री संख्या के अनुसार भी सबसे बड़ी वायु सेवा है। अन्तर्देशीय अनुसूचित यात्री यातायात मात्रा के अनुसा भी ये विश्व की ४थी सबसे बड़ी वायु सेवा है। इसके प्रमुख केन्द्र गुआंगज़ोऊ विमानक्षेत्र एवं बेइजिंग अन्तर्राष्ट्रीय विमानक्षेत्र हैं और यह कंपनी विश्व में १२१ गंतव्यों को अपने विशाल ४२२ विमानों के बेड़े द्वारा सेवा देती है।\n\n", "id": "498216", "title": "चाइना सदर्न एयरलाइंस"}
{"url": "https://hi.wikipedia.org/wiki?curid=498221", "text": "समय राज ठक्कर\n\nसमय राज ठक्कर (मुंबई में पैदा हुए 21 अक्टूबर 1966) एक नर भारतीय अभिनेता है और एक आवाज अभिनेता जो विदेशी मीडिया डब करने के लिए विशेष है, हिंदी में। वह कभी कभी के रूप में उल्लेख किया है: समय वी. ठक्कर या समय ठक्कर।\n\nके अनुसार हिन्दी डबिंग निदेशक ऐली लुईस, समय ठक्कर के लिए आवाज ओवर कर दिया गया है विभिन्न पात्रों हिन्दी में कई हॉलीवुड की फिल्मों में। वह अच्छी तरह से हिन्दी डबिंग की आवाज होने के लिए जाना जाता है: क्रिस्टियन बेल की भूमिका ब्रूस वायने/बैटमैन के रूप में में क्रिस्टोफर नोलन बैटमैन रिबूट त्रयी। उन्होंने यह भी उसके साथ ही फिल्मों में से सभी में अर्नोल्ड श्वार्ज़नेगर भूमिकाओं आवाज उठाई।\n", "id": "498221", "title": "समय राज ठक्कर"}
{"url": "https://hi.wikipedia.org/wiki?curid=498222", "text": "ड्रक एयर\n\nड्रक एयर कार्पोरेशन लिमिटेड (, वायली: \" 'ब्रग म्खा' 'ग्रुल लास 'द्ज़िन\"), संचालन नामड्रकएयर — रॉयल भूटान एयरलाइंस, भूटान की राष्ट्रीय राजसी वायुसेवा है। कंपनी का मुख्यालय पारो जिला में पश्चिमी द्ज़ोंगखाग में स्थित है।\n\n", "id": "498222", "title": "ड्रक एयर"}
{"url": "https://hi.wikipedia.org/wiki?curid=498228", "text": "एमिरेट्स (एयरलाइंस)\n\nएमिरेट्स ( DMG: \"तयारान अल-इमारात\") दुबई अन्तर्राष्ट्रीय विमानक्षेत्र, दुबई आधारित एक वायुसेवा है। यह मध्य पूर्व की प्रति सप्ताह 2,500 उड़ान संचालित कर रही, सबसे बड़ी वायु सेवा है। यह अपने टर्मिनल ३ से विश्व के ६ महाद्वीपों में ७४ देशों के १२२ शहरों में सेवा देती है। यह कंपनी विश्व के दस सबसे बड़े अविराम व्यापारिक उड़ान मार्गों यानि दुबई से लॉस एंजिसिस, सैनफ्रांसिस्को, डैल्लास एवं हाउस्टन को भी वायु सेवा देती है। एमिरेट्स द एमिरेट्स समूह की सह्भागी कंपनी है, जिसमें लगभग 50,000 कर्मचारी सेवारत हैं और ये दुबई सरकार के पूर्ण स्वामित्त्व में सीधे इन्वेस्ट्मेन्ट कार्पोरेशन ऑफ़ दुबई के अधीन कार्य करती है। इसकी माल यातायात (कार्गो) संबंधी गतिविधियाँ एमिरेट्स समूह के एमिरेट्स स्काई कारगो प्रभाग द्वारा संचालित की जाती हैं\n\nएमिरेट्स नियमित यात्री आमद और किलोमीटर उड़ान के मामले में दुनिया की चौथी सबसे बड़ी एयरलाइन्स है,साथ ही अंतरास्ट्रीय यात्रियों को सेवा प्रदान करने वाली चौथी बड़ी एयरलाइन्स भी है। एमिरेट्स ने १ मार्च २०१६ से दुबई से ऑकलैंड के लिए सबसे लंबी दुरी वाली व्यावसायिक उड़ान सेवा आरम्भ की।\n\n१९८० के दशक में मध्य में गल्फ एयर ने दुबई के लिए अपनी सेवायों में कटौती करनी शुरू कर दी थी। इसी कारन दुबई के शाही परिवार की सहायता से पाकिस्तान इंटरनेशनल एयरलाइन्स से भाड़े पर लिए गए दो विमानों के साथ एमिरेट्स ने मार्च १९८५ में अपनी पहली सेवा आरम्भ की। १० मिलियन डॉलर की आरंभिक पूंजी के साथ इस एयरलाइन्स को बिना किसी सरकारी सहायता के अपना सञ्चालन करना था। पाकिस्तान इंटरनेशनल एयरलाइन्स ने अपनी एकेडमी में एमिरेट्स के केबिन क्रू को प्रशिक्षण दिया। यह एयरलाइन्स अहमद बिन सईद अल मक्तोउम, इसके वर्तमान प्रेसिडेंट, के नेतृत्व में शुरू की गयी। अपनी शुरुआत के कुछ ही वर्षों के अंदर एमिरेट्स ने अपने विमान दस्ते और गंतव्यों की संख्या में कई गुनी वृद्धि कर ली थी। अक्टूबर २००८ में एमिरेट्स ने अपने सभी ऑपरेशन्स को दुबई इंटरनेशनल एयरपोर्ट के टर्मिनल ३ में स्थानांतरित कर दिया।\n\nएमिरेट्स एयरबस और बोइंग के वाइड बॉडी वाले विमानों के मिले-जुले दस्ते के साथ कार्यरत है और दुनिया की कुछ सिमित एयरलाइन्स में से एक है जो सिर्फ वाइड बॉडी वाले विमान संचालित करते हैं। सितंबर २०१६ में एमिरेट्स एयरबस ए ३८० विमानों के सबसे बड़े दस्ते - ८३ विमान सेवा में और ५९ विमान जल्द शामिल किये जाने वाले - वाली एयरलाइन्स थी। पहली बाद शामिल किये जाने के साथ ही एयरबस आ ३८० भीड़-भाड़ वाले लंबी दुरी के गंतव्यों के लिए एमिरेट्स की पहली पसंद रही है। एमरेट्स के पास १२८ बोइंग ७७७ -३०० इ आर विमान भी हैं और यह बोइंग विमानों का परिचालन करने वाली सबसी बड़ी एयरलाइन्स भी है।\n\nयह एयरलाइन थे एमिरेट्स ग्रुप की एक सहायक कंपनी है जो स्वयं दुबई सर्कार के स्वामित्व वाली निवेश कंपनी इन्वेस्टमेंट कारपोरेशन ऑफ़ दुबई की सहायक कंपनी है। अपने शुरुआत के बाद से ही, दूसरे साल को छोड़ कर, एमिरेट्स कभी घाटे में नहीं रही और इसकी सालाना वृद्धि कभी २०% के काम नहीं रही है। अपने पहले ११ साल में यह हर साढ़े तीन साल (उसके बाद से हर चार साल) में दोगुनी आकर वाली हो जाती थी।\n\nएमिरेट्स ६ महाद्वीपों के ७० से अधिक देशों के १४० से अधिक गंतव्यों के लिए प्रति सप्ताह ३००० से अधिक उड़ाने संचालित करता है। हर साल इसमें कई नए गंतव्य जोड़ दिए जाते हैं।\n\nएमिरेट्स विश्व के तीन बड़े एयरलाइन अलायंस – वन वर्ल्ड, स्काई टीम अथवा स्टार अलायन्स - में से किसी का भी सदस्य नहीं है। साल २००० में थोड़े समय के लिए इसने स्टार अलायन्स में शामिल होने पर विचार किया था पर अंत में इसने अपनी स्वतंत्रता कायम रखी.\n\n", "id": "498228", "title": "एमिरेट्स (एयरलाइंस)"}
{"url": "https://hi.wikipedia.org/wiki?curid=498231", "text": "इथियोपियन एयरलाइंस\n\nइथियोपियन एयरलाइंस (लघु स्थानीय रूप में), पूर्व नाम इथियोपियन एयर लाइंस, प्रायः जिसे मात्र इथियोपियन भी कह दिया जाता है, बोले अन्तर्राष्ट्रीय विमानक्षेत्र , अदिस अबाबा आधारित इथियोपिया की एक वायुसेवा है। यह कंपनी इथियोपिया सरकार के पूर्ण स्वामित्व वाली है एवं राष्ट्र की आधिकारिक ध्वजवाहक वायु सेवा है। अपने बोले अन्तर्राष्ट्रीय विमानक्षेत्र स्थित केन्द्र (हब) से ये कंपनी ६२ अन्तर्राष्ट्रीय एवं १६ अन्तर्देशीय गंतव्यों को सेवा देती है। यह अफ़्रीका में सेवा देने वाले किसी किसी भि अन्य वायु सेवा संचालक से अधिक अफ़्रीका गंतव्यों को सेवा देती है। ये उप-सहारन अफ़्रीका क्षेत्र की कुछ लाभ अर्जित करने वाली सेवाओं में से एक है और महाद्वीप की सबसे बड़ी वायुसेवाओं में से एक है। यह इस उद्योग के तेजी से विकासशील कंपनियों में से एक है। इस कंपनी की कारगो प्रभाग को \"द अफ़्रीकन कारगो ऑफ़ द ईयर\" से २०११ में सम्मानित किया गया तथ।\n\nइथियोपियन एयरलाइन्स पूर्व इथियोपियन एयर लाइन्स (इएएल) और अक्सर बस इथियोपियन से जानी जाती है वह इथियोपिया का मुख्य वाहक है और पूरी तरह देश की सरकार के हस्तगत हैІ इएएल २१ दिसम्बर १९४५ को स्थापित किया गया था और ८ अप्रैल १९४६ को कार्य की शुरुआत की और १९५१ में अंतरराष्ट्रीय उडानो को विस्तरित किया गयाІ फर्म १९६५ में एक हिस्सेदार कंपनी बन गई और इसका नाम इथियोपियन एयर लाइन्स से बदल कर इथियोपियन एयरलाइन्स कर दिया गयाІ एयरलाइन १९५९ के बाद से इंटरनेशनल एयर ट्रान्सपोर्ट एसोसिएशन की सदस्य रही है और १९६८ के बाद से आफ्रिकन एयरलाइन्स एसोसिएशन (ए एफ आर ए ए) की सदस्य रही हैІ इथियोपियन दिसम्बर २०११ के बाद से एक स्टार एलायंस का सदस्य हैІ \n\nइसका केंद्र और मुख्यालय अदीस अबाबा में बोल अंतरराष्ट्रीय हवाई अड्डे पर है जहा से यह ८० यात्री स्थल – जिसमे से १६ घरेलु और १७ मालवाहक के एक नेटवर्क के रूप में कार्यान्वित हैІ किसी भी अन्य वाहक के मुकाबले इथियोपियन आफ्रिका में अधिकतम स्थलो पर उडान भरता हैІ यह उध्योग में सबसे तेजी से बढ रही कंपनियो में से एक है और आफ्रिकी महाद्वीप पर सबसे बडे में से एक में हैІ यह उप सहारन क्षेत्र में कुछ लाभदायक एयरलाइन्स में से एक हैІ एयरलाइन के मालवाहक विभाग को २०११ की शुरुआत में साल की आफ्रिकन मालवाहक एयरलाइन से सम्मानित किया गया थाІ\n\nइथियोपिया की मुक्ति के बाद, सम्राट हेली सेलासी १ ने युनाइटेड स्टेट्स, युनाइटेड किंग्ड्म और फ्रांस से आधुनिकीकरण के प्रयास के रूप में एक एयरलाइन की स्थापना के लिए पूछाІ बीबीसी समाचार के अनुसार यह संभव है की सम्राट का इरादा इथियोपियाई गरीबी की छाप को दूर करने में मदद करने के लिए एक गुणवत्तायुक्त एयरलाइन की रचना करने का थाІ १९४५ में, इथियोपियन सरकार ने दोनो अंतरमहाद्वीपीय एयर ट्रान्सपोर्ट और पश्चिमी एयर एक्सप्रेस (बाद में टी डबल्यु ए में विलय) से बातचीत शुरु कीІ ८ सितम्बर १९४५ को टी डबल्यु ए ने अमेरिकी इतिहासकार और विदेशी मामलो के सलाहकार इथियोपिया जोन एच. स्पेंसर के साथ एक वाणिज्यिक उड्डयन कंपनी की स्थापना के लिए एक समझौते पर हस्ताक्षर किएІ \n\nमूल रूप से इथियोपियन एयर लाइन्स नामक वाहक २१ दिसम्बर १९४५ को ईटीबी २.५ लाख की शुरुआती निवेश के साथ जो २५००० शेयरो में विभाजित सम्पूर्ण रूप से सरकार द्वारा आयोजित है उससे स्थापित किया गया थाІ कंपनी इथियोपियाई सरकार द्वारा वित्तपोषित है लेकिन टी डबल्यु ए द्वारा प्रबंधित हैІ \n\nक्लाउड नाइन और इकोनोमी क्लास इथियोपियन एयरलाइन्स की ज्यादातर उडानो में उपलब्ध दो वर्ग है | जिसके अपवादरूप वो सभी थे जो डैश ८ उपकरणो से संचालित थेІ\n\n", "id": "498231", "title": "इथियोपियन एयरलाइंस"}
{"url": "https://hi.wikipedia.org/wiki?curid=498233", "text": "एतिहाद एयरवेज़\n\nऐतिहाद एयरवेज अमीरात के बाद संयुक्त अरब अमीरात की दूसरी सबसे बड़ी एयरलाइन एवं ध्वज वाहक है। इसका मुख्यालय अबू धाबी अंतर्राष्ट्रीय हवाई अड्डे के निकट खलीफा सिटी, अबू धाबी में है। जुलाई 2003 में अबू धाबी के अमीरात के शाही फरमान द्वारा स्थापित, इस एयरलाइन ने नवंबर 2003 में उड़ान भरना प्रारम्भ किया।\n\nयह एयरलाइन्स मिडिल ईस्ट, अफ्रीका, यूरोप, एशिया, ऑस्ट्रेलिया एवं अमेरिका के 120 यात्री एवं मालवाहक गंतव्यों पर हर हफ्ते 1100 उड़ाने भरती है। 2012 में एतिहाद ने 10.3 लाख यात्रियों का परिवहन किया, जो पिछले साल से 23% की अधिक थी।[6] एतिहाद एयरवेज मध्य पूर्व में तीसरी सबसे बड़ी एयरलाइन है एवं दुबई स्थित अमीरात एयरलाइन के बाद संयुक्त अरब अमीरात में दूसरी सबसे बड़ी एयरलाइन सेवा है। \n\nयह एयरलाइन्स अपने प्रमुख क्षेत्र यात्री परिवहन के अलावा एतिहाद हॉलीडेज एवं एतिहाद कार्गो [4] भी संचालित करती है। 2015 में इसने “एतिहाद एयरवेज पार्टनर्स” के नाम से खुद का एयरलाइन गठबंधन की स्थापना की। अलीटालिए, जेट एयरवेज, एयर बर्लिन, निकी, एयर सर्बिया, एयर सेशेल्स और एतिहाद क्षेत्रीय ने इसमें प्रमुख भागीदारी निभाकर हवाई यात्रियों को ज्यादा विकल्प प्रदान किया। \n\nजुलाई 2003 में संयुक्त अरब अमीरात के ध्वज वाहक के रूप में, एतिहाद एयरवेज शेख खलीफा बिन जायद अल नहयन द्वारा जारी किए गए रॉयल डिक्री द्वारा स्थापित किया गया था। यह AED500लाख की शुरुआती चुकता पूंजी के साथ शुरू किया गया था। 5 नवंबर 2003 को अल अं की औपचारिक उड़ान के साथ इसने उड़ान सेवा प्रांरभ किया। 12 नवंबर 2003 को बेरुत की उड़ान भरकर इसने वाणिज्यिक परिचालन की शुरुआत किया। \n\nफ़रवरी 2013 से, एयरलाइन दुनिया भर के 86 गंतव्यों के लिए यात्री और कार्गो सेवा एवं अपने अबू धाबी में स्थित संचालन केंद्र चला रही है। \n\n2013 के दुबई एयरशो में, एतिहाद ने स्विस एयरलाइन कंपनी डार्विन एयरलाइन में 33.3% हिस्सेदारी खरीदने की घोषणा की। डार्विन मार्च 2014 से “एतिहाद क्षेत्रीय” के रूप में रीब्रांडेड की गयी थी।[18] \n\nएतिहाद का मुख्यालय अबु धाबी इंटरनेशनल एयरपोर्ट के निकट खलीफा सिटी, अबु धाबी,[22] में है। \n\n“इक्विटी अलायन्स” एतिहाद एयरवेज के ऑपरेशन के स्तंभों में से एक है जिसमे शामिल है।\n\nवर्तमान:\n\n30 जुलाई 2007 में एतिहाद एयरवेज की हार्ले क्वींस रग्बी क्लब और हार्लेक्वींस रग्बी लीग क्लब (यू) मुख्य प्रायोजक बनने की घोषणा की गई थी।\n\n18 दिसंबर 2007 में एतिहाद ने घोषणा की यस आइलैंड में होने वाले 2009 अबु धाबी ग्रैंड प्रिक्स का प्रमुख प्रायोजक होगा।\n\nअक्टूबर 2008 में, यह घोषणा की गई थी एतिहाद मेलबोर्न में डॉकलैंड्स स्टेडियम ((टेल्स्ट्रा डोम के नाम से पहले जाना जाता था) का प्रायोजक होगा।1 मार्च 2009 से यह प्रभावी हो गया एवं इसका नाम एतिहाद स्टेडियम हो गया।\n", "id": "498233", "title": "एतिहाद एयरवेज़"}
{"url": "https://hi.wikipedia.org/wiki?curid=498235", "text": "फ़िनएयर\n\nफ़िनएयर पीएलसी (, , ) फ़िनलैंड की सबसे बड़ी वायुसेवा एवं आधिकारिक ध्वजवाहक सेवा है। कंपनी का मुख्यालय वानता फ़िनलैंड में स्थित है एवं इसका प्रमुख केन्द्र (हब) हेल्सिन्की-वानता विमानक्षेत्र में स्थित है। फ़िनएयर एवं इसकी सहभागी कंपनियां फ़िनलैंड में अन्तर्देशीय एवं अन्तर्राष्ट्रीय वायुसेवाओं में स्व्बामित्व रखती है। कंपनी का सबसे बड़ा स्वामी फ़िनलैण्ड सरकार है जिसके पास 55.8% प्रतिभुतियां सुरक्षित हैं। फ़िनलैण्ड वनएयर एयरलाइं एलाइंस की सदस्य है। वर्ष २००६ में कंपनी ने ८८ लाक याट्रियों को १५ अन्तर्देशीय एवं ५५ अन्तर्राष्ट्रीय गंतव्यों पर परिवहन उपलब्ध कराया था। इनके साथ ही ६० आवधिक चार्टर-उड़ान गंतव्य भी सेवा पाते हैं।\nवर्ष २०१२ के आरंभ में प्राप्त सूचनाओं के अनुसार फ़ीनिश सरकार कंपनी की प्रतिभुतियों में अपना भाग घटा कर 50% के नीचे करने की योजना बना रही थी।\n\n\n", "id": "498235", "title": "फ़िनएयर"}
{"url": "https://hi.wikipedia.org/wiki?curid=498250", "text": "गल्फ़ एयर\n\n</div>\n\nगल्फ़ एयर ( \"तयरां अल-खलीज\") बहरीन राजशाही की प्रधान ध्वजवाहक वायुसेवा है। मुहर्रक में इसका मुख्यालय आधारित, है जो बहरीन अन्तर्राष्ट्रीय विमानक्षेत्र के निकटस्थ, है। यह वायुसेवा अफ़्रीका, यूरोप और एशिया में ३० देशों में ४१ गंतव्यों में सेवा प्रदान करती है। कंपनी का मुख्य आधार बहरीन अन्तर्राष्ट्रीय विमानक्षेत्र में स्थित है व इसके प्रधान गंतव्यों में लंदन, पैरिस, रोम, फ़्रैंकफ़र्ट, दुबई, कराची, मुंबई, बंगलुरु एवं नई दिल्ली हैं।\n\n", "id": "498250", "title": "गल्फ़ एयर"}
{"url": "https://hi.wikipedia.org/wiki?curid=498270", "text": "विलियम सरोइयन\n\nविलियम सरोइयन () अर्मीनियाई मूल के एक अमेरिकी लेखक थे। उनके माता-पिता तथा विस्तृत परिवार अर्मीनियाई था और उस समय के उस्मानी साम्राज्य के क्षेत्र से अमेरिका के कैलिफ़ोर्निया राज्य के फ्रेज़नो शहर में आ बसा था। वे कैलिफ़ोर्निया की अर्मीनियाई-अमेरिकी ज़िन्दगी पर आधारित अपनी रोचक कहानियों के लिए जाने जाते हैं।\n\n", "id": "498270", "title": "विलियम सरोइयन"}
{"url": "https://hi.wikipedia.org/wiki?curid=498309", "text": "जलदापाड़ा राष्ट्रीय उद्यान\n\nजलदापाड़ा राष्ट्रीय उद्यान जिसे पहले जलदापाड़ा वन्यजीव अभयारण्य भी कहते थे, पश्चिम बंगाल के अलीपुरद्वार उप-मण्डल के अंतर्गत जलपाईगुड़ी ज़िले में स्थित एक राष्ट्रीय उद्यान है, जो कि टोरसा नदी के किनारे है। यह इलाका वस्तुतः पूर्वी हिमालय का तराई क्षेत्र है। इस उद्यान की समुद्र सतह से औसतन ऊँचाई ६१ मी. है और यह २६१.५१ वर्ग किलोमीटर में फैला हुआ है। इसमें विस्तृत घास के मैदान हैं और यह नालों और वन्यक्षेत्रों से भरा हुआ है। सन् १९४१ में इसे राज्य के वनस्पति तथा जीवों को बचाने के लिए अभयारण्य घोषित किया गया था जिसके अन्तर्गत भारतीय गैण्डा भी था और पश्चिम बंगाल में इसकी सबसे बड़ी संख्या यहीं मौजूद है। \n", "id": "498309", "title": "जलदापाड़ा राष्ट्रीय उद्यान"}
{"url": "https://hi.wikipedia.org/wiki?curid=498312", "text": "डिब्रू-सैखोवा राष्ट्रीय उद्यान\n\nडिब्रू-सैखोवा राष्ट्रीय उद्यान भारत में असम राज्य के पूर्व में ब्रह्मपुत्र नदी के दक्षिणी तट में स्थित जैव विविधता वाले क्षेत्रों में से एक है। मुख्यतः नमीदार मिश्रित अर्ध-सदाबहार वन, नमीदार मिश्रित पतझड़ीय वन तथा घास के मैदानों का यह क्षेत्र असम के तिनसुकिया ज़िले में स्थित है। डिब्रू-सैखोवा राष्ट्रीय उद्यान विश्व के १९ जैव विविध हॉट स्पॉट वाले क्षेत्रों में से एक है। ब्रह्मपुत्र के गोद में स्थित डिब्रू-सैखोवा दुर्लभ और लुप्तप्राय प्रजातियों और जैविक विषमताओं को समेटे हुए हैं। यह क्षेत्र अपने प्राकृतिक सौन्दर्य और विविध वन्य-जीवन के लिए विश्व भर में प्रसिद्ध है। विश्व के अनेक देशों से पर्यटक और विज्ञानी यहाँ घुमने और अध्ययन के लिए आते हैं। जंगली घोड़ा और वुड डक इस पार्क के मुख्य आकर्षण है। बारहमासी बड़ी नदियाँ और अत्यधिक वर्षा यहाँ के वनस्पति को सदाबहार और चमकीला बनाये रखता है और वन्य जीवन भी लाभान्वित होता है।\n\nडिब्रू-सैखोवा राष्ट्रीय उद्यान असम में तिनसुकिया शहर से लगभग १२ कि॰मी॰ उत्तर में स्थित राष्ट्रीय उद्यान है। यह राष्ट्रीय उद्यान दुलियाजान से 45 किलोमीटर उत्तर; डिब्रूगढ़ से 65 किलोमीटर दूर उत्तर-पूर्व, डिगबोई से 50 किलोमीटर दूर उत्तर-पश्चिम में; जोरहाट से 190 किलोमीटर उत्तर-पूर्व और गुवाहाटी से 500 किलोमीटर दूर उत्तर–पूर्व में स्थित है। यह समुद्र सतह से औसतन ११८ मी॰ की ऊँचाई में है। यह 27°30' से 27°45' उत्तर देशांतर और 95°10' to 95°45' पूर्व अक्षांश पर स्थित है। यह उद्यान लगभग ३५० वर्ग कि॰मी॰ में फैला हुआ है। उद्यान के उत्तर में ब्रह्मपुत्र और लोहित नदियाँ और दक्षिण में डिब्रू नदी बहती हैं।\n\nडिब्रू-सैखोवा पार्क असम राज्य सरकार द्वारा 1986 में एक वन्यजीव अभयारण्य के रूप में घोषित किया गया था। डिब्रू-सैखोवा का क्षेत्रफल दो चरणों में आरक्षित वन के रूप में घोषित किया गया था, डिब्रू क्षेत्र पहले और सैखोवा बाद में घोषित किया गया। बाद में सरकार ने डिब्रू और सैखोवा नाम के दो आरक्षित वन और कुछ अन्य क्षेत्रों को शामिल किया और इसे राष्ट्रीय उद्यान और आरक्षित जीवक्षेत्र (Biosphere Reserve) की नींव रखी। वर्ष 1999 में भारत सरकार ने इसे राष्ट्रीय उद्यान का दर्जा दिया।\n\nक्रम विकास -\nकोर जोन क्षेत्र-340 वर्ग किमी। वन्य जीव अभयारण्य और बफर जोन क्षेत्र- लगभग 425 वर्ग किमी (पूरे कोर जोन क्षेत्र के चारों तरफ)\n\nयह पूर्वोत्तर भारत का सबसे बड़ा दलदलीय वन है। इस उद्यान का मौसम मूलतः ऊष्णकटिबंधीय मॉनसूनी है यानि गर्मियों में गर्मी और उमस और मूसलाधार वर्षा और सर्दियों में ठंड और अमूमन ख़ुश्क़। वार्षिक बारिश २३०० से ३८०० मि॰मी॰ होती है। जून से सितम्बर तक सबसे अधिक वर्षा होती है। औसतन न्यूनतम और अधिकतम तापमान ७°से॰ से ३४°से॰ तक होता है और जून, जुलाई और अगस्त सबसे गर्म और दिसम्बर तथा जनवरी सबसे ठंडे महीने होते हैं।\n\nडिब्रू-सैखोवा अर्द्ध सदाबहार जंगल, पर्णपाती जंगल, तटीय और दलदली वन और नम सदाबहार जंगलों का मिश्रित इलाका है। इसे 7 भागों में बांटा गया है। एक भाग में दलदली इलाका है और बाकी में घास के मैदान व घने जंगल हैं। इस राष्ट्रीय उद्यान में 35.84% इलाका नम मिश्रित वन, 21.25% घास के मैदान और 9.50% इलाका ख़तम हो रहे जंगलों का है। क्षेत्र के मुख्य प्रजातियों के पेड़ और आर्किड वनस्पतियों की प्रजातियों में से कुछ हैं - \"Salix tetrasperma, Bischofia javanica, Dillenia indica, Bombax ceiba, Terminalia myriocarpa, Lagerstroemia parviflora, Mesua ferrea, Dalbergia sissoo, Ficus spp.\" आदि हैं। डिब्रू-सैखोवा पार्क में घास की प्रमुख प्रजातियां हैं - \"Arundo donax, Imperata cylindrica, Phragmaties karka, Erianthus ravanea, saccharum spp.\"\n\nडिब्रू-सैखोवा राष्ट्रीय उद्यान को मुख्य रूप से सफेद पंखों वाला देवहंस (Wood Duck) को अपनी प्राकृतिक वास में संरक्षण के लिए स्थापित किया गया था। हालांकि, पार्क बाद में जंगली घोड़े और चमकदार रंगीन जंगली सफेद पंखों वाला लकड़ी बतख के रूप में प्रसिद्ध हो गया।\n\nडिब्रू-सैखोवा राष्ट्रीय उद्यान में स्तनधारियों की कुल 36 प्रजातियाँ अब तक पाईं गयी हैं। इनमें से 12 स्तनधारी प्रजातियों को डिब्रू-सैखोवा वन्य जीवन (संरक्षण) अधिनियम 1972 की अनुसूची 1 में सूचीबद्ध किया गया है। रॉयल बंगाल टाइगर, तेंदुआ, मलिन तेंदुआ, जंगली बिल्ली, स्लॉथ बीयर, ढोल, लघु भारतीय सीविट, जायंट मलायी गिलहरी, चीनी छिपकली, गंगा डॉल्फिन, स्लो लोर्रिस, पिग टेल्ड मकाक, असमिया मकाक, रीसस मकाक, कैप्ड लंगूर, होलोक गिब्बन, एशियाई हाथी, हिरण, एशियाई पानी भैंस, जंगली घोड़े, बार्किंग डियर, जंगली सूअर, सांभर, हॉग डीयर जैसे जानवर डिब्रू-सैखोवा राष्ट्रीय उद्यान में पाए जाते हैं।\n\nइस राष्ट्रीय उद्यान में सरी-सृप जीव भी समान रूप से पाए जाते है। यहाँ मॉनिटर छिपकली के 2 प्रजातियां, कछुए और सांप की 8 प्रजातियों में से 8 प्रजाति अब तक दर्ज की गयीं है। तटीय और दलदली इलाका होने के कारण विभिन्न प्रजातियों के मछलियाँ यहाँ मिलती हैं। इस पार्क में मछलियों के ६२ प्रजातियाँ दर्ज की गयीं है।\n\nपक्षियों की 350 से अधिक विभिन्न प्रजातियाँ भी दर्ज की गयीं है। पक्षी प्रजातियां- निवासी और प्रवासी दोनों प्रकार के हैं। यहाँ पाए जाने वाले मुख्य पक्षियाँ हैं- पार्क के कई जलाशयों में पाया जाने वाला स्थानीय और प्रवासी पक्षियां, व्हाइट विंग्ड वुड डक, बंगाल फ्लोरिकान, स्पॉटबिल पेलिकन, ग्रेट ईस्ट-इंडियन हार्नबिल, ग्रेटर एडजुटेंट सारस, लैसर एडजुटेंट सारस, ग्रेट ग्रेब, इंडियन शैग, भूरा बगुला, बैंगनी बगुला, श्याम बगुला, पीला बिटर्न, ब्लिथ’स किंगफिशर, ओपनबिल सारस, काला सारस, क्रेस्टेड सर्पेंट ईगल, गिद्ध, विस्लिंग टील, दलदली फ्रान कॉलिन, मार्च'स बैबलर, जोर्दन’स बैबलर, ब्लैक ब्रेस्टेड पैरॉट इत्यादि।\n\nडिब्रू-सैखोवा राष्ट्रीय उद्यान और आरक्षित जीवक्षेत्र (Biosphere Reserve) वन्य जीवों और जैविक विविधता का एक रक्षक होने के साथ साथ एक आकर्षक पर्यटन स्थल के रूप में भी परिगणित हो रहा है। देश और दुनिया भर से कई पर्यटक साल भर यहाँ आते रहते हैं। यह राष्ट्रीय उद्यान जीव और वनस्पति विज्ञानियों को लगातार आकर्षित कर रहा है।\n\nडिब्रू-सैखोवा राष्ट्रीय उद्यान पहुंचने के लिए तिनसुकिया शहर आने की जरूरत है जहां से राष्ट्रीय उद्यान के लिए बसें, टैक्सियां और ऑटोरिक्शा तिनसुकिया में उपलब्ध हैं। इसके अलावा निजी वाहन से भी उद्यान जाया जा सकता है। \n\nतिनसुकिया से इसका प्रवेश द्वार गुईजान घाट (तिनसुकिया से 10 किमी) से है और अन्य एक प्रवेश द्वार सैखोवा (धोला) में है जो तिनसुकिया से ४५ किमी दूर है। पार्क में प्रवेश और यात्रा के लिए पार्क प्राधिकारी से लिखित में अनुमति लेनी पड़ती है। सूर्यास्त के बाद और सूर्योदय से पहले प्रवेश की अनुमति नहीं है। डिब्रू-सैखोवा राष्ट्रीय उद्यान में पर्यटकों के लिए पार्क में रात में ठहरना पूर्णतया वर्जित है।\n\nमानसून के दौरान यह राष्ट्रीय उद्यान बंद रहता है। जलवायु इस अवधि के दौरान गर्म रहती है और भारी बारिश बाढ़ लाते हैं। इसी समय कई प्रवासी पक्षी यहां प्रजनन के लिए यहां आते हैं। उनके प्रवास में कोई खलल न पड़े इसलिए भी यह मई से अक्टूबर के महीने तक बंद रहता है। नवंबर से अप्रैल महीने तक यह खुला रहता है।\n\n\n\nडिविजनल फारेस्ट ऑफिसर\n\nवाइल्ड लाइफ डिवीजन, तिनसुकिया\n\nपीओ/जिला तिनसुकिया (असम)\n\nफोन: 0374-2331472 (O) 2333082 (नि॰)\n", "id": "498312", "title": "डिब्रू-सैखोवा राष्ट्रीय उद्यान"}
{"url": "https://hi.wikipedia.org/wiki?curid=498316", "text": "आर्मीनिया का पठार\n\nआर्मीनिया का पठार () या आर्मीनियाई ऊँचाईयाँ () मध्य पूर्व का एक ऊँचा पठारी इलाक़ा है। यह मध्य पूर्व के बाक़ी दो पठारों - आनातोलिया का पठार और ईरान का पठार - से अधिक ऊँचा है और समुद्रतल से ३,००० फ़ुट (९१० मीटर) की औसत ऊँचाई रखता है। आर्मीनियाई पठार आधुनिक आर्मीनिया, अज़रबेजान, जोर्जिया, उत्तरी ईरान और पूर्वी तुर्की पर विस्तृत है।\n\n", "id": "498316", "title": "आर्मीनिया का पठार"}
{"url": "https://hi.wikipedia.org/wiki?curid=498320", "text": "काँस\n\nकाँस एक प्रकार की लंबी घास होती है जो कि मूलतः दक्षिण एशिया में पाई जाती है। यह घास ३ मी. तक लंबी हो जाती है। भारत, नेपाल और भूटान में हिमालय के तलहटी वाले तराई क्षेत्र में तथा बांग्लादेश में भी यह घास बाढ़ के बाद नदियों द्वारा लाई गई उर्वरक मिट्टी पर तेज़ी से क़ाबिज़ हो जाती है। यह घास भारतीय गैण्डे के लिए अत्यंत महत्वपूर्ण आवासीय क्षेत्र प्रदान करती है।\n", "id": "498320", "title": "काँस"}
{"url": "https://hi.wikipedia.org/wiki?curid=498324", "text": "भारतीय गैण्डा\n\nभारतीय गैण्डा, जिसे एक सींग वाला गैण्डा भी कहते हैं, विश्व का चौथा सबसे बड़ा जलचर जीव है। आज यह जीव अपने आवासीय क्षेत्र के घट जाने से संकटग्रस्त हो गया है। यह पूर्वोत्तर भारत के असम और नेपाल की तराई के कुछ संरक्षित इलाकों में पाया जाता है जहाँ इसकी संख्या हिमालय की तलहटी में नदियों वाले वन्यक्षेत्रों तक सीमित है। \nइतिहास में भारतीय गैण्डा भारतीय उपमहाद्वीप के सम्पूर्ण उत्तरी इलाके में पाया जाता था जिसे सिंधु-गंगा-ब्रह्मपुत्र का मैदान कहते हैं। यह सिन्धु, गंगा तथा ब्रह्मपुत्र नदियों के मैदानी क्षेत्रों में, पाकिस्तान से लेकर भारतीय-बर्मा सरहद तक पाया जाता था और इसके आवासीय क्षेत्र में नेपाल, आज का बांग्लादेश और भूटान भी शामिल थे। ऐसा माना जाता है कि यह बर्मा, दक्षिणी चीन तथा इंडोचाइना में भी विचरण करता हो लेकिन यह सिद्ध नहीं हो पाया है। यह जाति सन् १६०० तक उत्तर-पश्चिमी भारत और पाकिस्तान में आसानी से देखी जा सकती थी, लेकिन इसके तुरन्त बाद इस इलाके से विलुप्त हो गई। अपने अन्य आवासीय क्षेत्रों में भी यह सन् १६०० से १९०० तक तेज़ी से घटे और बीसवीं सदी की शुरुआत में यह विलुप्तता की कगार में खड़ा था।\n\nएक अनुमान के मुताबिक आज जंगली हालात में केवल ३००० से कुछ अधिक भारतीय गैण्डे बचे हैं जिसमें से लगभग २००० तो केवल भारत के असम में ही पाये जाते हैं।\n", "id": "498324", "title": "भारतीय गैण्डा"}
{"url": "https://hi.wikipedia.org/wiki?curid=498335", "text": "नन्दा देवी राष्ट्रीय उद्यान\n\nनन्दा देवी राष्ट्रीय उद्यान भारत के उत्तराखण्ड राज्य में नन्दा देवी पर्वत के आस-पास का इलाका है जो कि ६३०.३३ वर्ग कि॰मी॰ फैला हुआ है। इसको सन् १९८२ में राष्ट्रीय उद्यान घोषित किया गया था। फूलों की घाटी राष्ट्रीय उद्यान को मिलाकर सन् १९८८ में इसे युनेस्को द्वारा विश्व धरोहर घोषित किया गया। \nनन्दा देवी राष्ट्रीय उद्यान ६३०.३३ वर्ग कि॰मी॰ के क्षेत्र में फैला हुआ है और फूलों की घाटी राष्ट्रीय उद्यान के साथ मिलकर नन्दा देवी बायोस्फ़ियर रिज़र्व बनाता है जिसका कुल क्षेत्रफल २२३६.७४ वर्ग कि॰मी॰ है और इसके चारों ओर ५१४८.५७ वर्ग कि॰मी॰ का मध्यवर्ती क्षेत्र (buffer zone) है। यह रिज़र्व युनेस्को (युनेस्को) की की सूची में सन् २००४ से अंकित है।\nइस उद्यान के अंतर्गत नन्दा देवी अभयारण्य आता है जो कि एक हिमनद घाटी है जो चारों ओर से ६००० से ७५०० मी. ऊँची चोटियों से घिरी हुयी है और जिसका जल इस उद्यान के पश्चिम में ऋषिगंगा नामक नदी में बहता है। इस नदी का दर्रा बहुत तंग, खड़ा और अत्यन्त दुर्गम है। समूचे उद्यान की समुद्र सतह से ऊँचाई ३५०० मी. से भी ज़्यादा है।\n\nइस अभयारण्य को दो भागों में बांटा जा सकता है: भीतरी और बाहरी। दोनों को उत्तर, पूर्व और दक्षिण की तरफ़ से दीवारनुमा ऊँची-ऊँची चोटियाँ घेरे हुये हैं और पश्चिम की तरफ़ उत्तर और दक्षिण की पर्वतश्रेणियाँ ऋषिगंगा दर्रे में जाकर मिल जाती हैं।\nभीतरी अभयारण्य लगभग पूरे क्षेत्रफल के दो तिहाई हिस्से में फैला हुआ है और इसी इलाके में नंदा देवी पर्वत के साथ-साथ उत्तरी और दक्षिणी ऋषि हिमनद भी हैं जो नंदा देवी चोटी के दोनों ओर स्थित हैं। इन दोनों हिमनदों के सहायक हिमनद क्रमशः उत्तरी और दक्षिणी नंदा देवी हिमनद हैं। और सन् १९३४ में भीतरी अभयारण्य में ऋषि दर्रे के रास्ते पहुँचने वाले पहले मनुष्य माने जाते हैं।\nबाहरी अभयारण्य पश्चिम में कुल क्ष्रेत्रफल का एक तिहाई हिस्सा लेता है और भीतरी अभयारण्य से ऊँची पर्वतश्रेणियों से अलग होता है। इसमें ऋषिगंगा बहती है जो इसे दो भागों में बाँटती है। इसके उत्तरी भाग में रमनी हिमनद है जो दूनागिरि और चांगाबांग चोटियों की ढलानों से नीचे बहता है। इसके दक्षिणी भाग में त्रिशूल हिमनद है जो त्रिशूल पर्वत से नीचे बहता है। बाहरी अभयारण्य में पहली बार कदम सन् १९०७ में ने रखे थे जब उन्होंने त्रिशूल I पर्वतारोहण किया था।\n\n\n", "id": "498335", "title": "नन्दा देवी राष्ट्रीय उद्यान"}
{"url": "https://hi.wikipedia.org/wiki?curid=498343", "text": "ईएससीपी यूरोप\n\nईएससीपी यूरोप (ESCP Europe) विश्व का एक प्रमुख बिजनेस स्कूल है जो पेरिस, लंदन, बर्लिन, मैड्रिड और टोरिनो में स्थित है। १८१९ में स्थापित किया गया ये संस्थान, दुनिया का सबसे पहला बिजनेस स्कूल माना जाता है\n\nयह यूरोप के सर्वश्रेष्ठ बिजनेस स्कूलों में से एक माना जाता है। यह अपने कार्यकारी व्यवसाय प्रबंध में स्नातकोत्तर (Executive MBA) के लिए 2009 QS ग्लोबल 200 बिजनेस स्कूल रिपोर्ट में विश्व रैंकिंग में 15 स्थान पर है। 2010 में, अपने मास्टर इन मैनेजमेंट (MiM) में फाइनेंशियल टाइम्स द्वारा दुनिया भर के 1 स्थान पर था। 2012 में यह दुसरे स्थान पर है। \n\nव्यापार और राजनीति के क्षेत्र में ईएससीपी यूरोप के उल्लेखनीय पूर्व छात्रों में शामिल हैं - सीईओ Hermès (पैट्रिक थॉमस), फ्रांस के पूर्व प्रधानमंत्री (Jean-Pierre Raffarin) और यूरोपीय संघ के आंतरिक बाजार और सेवा आयुक्त (Michel Barnier).अधिकांश छात्र अपनी स्नातकोत्तर की पढ़ाई के बाद विपणन, वित्त और प्रबंधन परामर्श के क्षेत्र में बड़ी कंपनियों में जिम्मेदारी के पदों के लिए भर्ती हो जाते हैं।\n", "id": "498343", "title": "ईएससीपी यूरोप"}
{"url": "https://hi.wikipedia.org/wiki?curid=498346", "text": "धूप\n\nधूप सूर्यकिरणों से सीधे प्रकाश और गरमी को कहते हैं। इसके अंतर्गत विकिरण के दृश्य अंश (visible parts) ही नहीं आते, वरन् अदृश्य नीललोहित (blue and red) और अवरक्त किरणें (infrared) भी आती हैं। इसमें सूर्य की परावर्तित और प्रकीर्णित किरणें सम्मिलित नहीं हैं।\n\nधूप उर्जा और प्रकाश का मूलभूत स्रोत होने के कारण पृथ्वी और उसके सहवासियों तथा वनस्पतियों और जीवधारियों के लिए सूर्य अत्यंत महत्वपूर्ण है। इसीलिए प्राचीन काल से ही सूर्य की ओर श्रद्धा के साथ लोगों का ध्यान आकर्षित हुआ है। भूमंडल के भिन्न भिन्न भागों में धूप की प्रकृति और धूप के दैनिक तथा वार्षिक परिवर्तनचक्र को ठीक ठीक समझने के लिए सूर्य और पृथ्वी की सापेक्ष गति का यथार्थ ज्ञान आवश्यक है। सौर परिवार में पृथ्वी स्थिर पिंड नहीं है। सूर्य को व्यवहारत: स्थिर मानने पर अपनी धुरी पर परिभ्रमण करने के कारण ही पृथ्वी पर दिन और रात होते हैं। ऋतुपरिवर्तन के साथ एक ही साथ पर दिवालोक की अवधि में परिवर्तन और वर्ष के एक ही विशेष दिवस में भिन्न भिन्न स्थान पर दिवाकाल की विभिन्न अवधि का कारण पृथ्वी द्वारा सूर्य की परिक्रमा करना है।\n\nपूरे एक वर्ष के समय में पृथ्वी ९४ x १० किलोमीटर लंबी दीर्घवृत्ताकार कक्षा पर सूर्य की परिक्रमा करती है। इस दीर्घवृत्त के फोकसों में से एक पर सूर्य की स्थिति होती है। जनवरी में निकटतम अनुसूर्यविंदु (perihelion) से होकर गुजरते समय पृथ्वी लगभग ५x १० किलोमीटर सूर्य के निकट पहुँच जाती है। यह सूर्य के निकटतम पृथ्वी की स्थिति है। जुलाई और जनवरी में पृथ्वी सूर्य से क्रमश: लगभग १५१x १० किलोमीटर और १४६x १० किलोमीटर दूरी पर रहती है। भूकक्षा सूर्य से गुजरनेवाले समतल में तो स्थित है, किंतु भू-अक्ष इस समतल पर लंब नहीं है, अपितु वह इस समतल से २३.५ डिग्री का कोण बनाता है। परिक्रमा की प्रत्येक स्थिति में भू-अक्ष पूर्ववर्ती और परवर्ती स्थिति के समांतर होता है। सूर्य के चारों ओर पृथ्वी की वार्षिक गति के कारण खगोल (celestial sphere) में २१ जून को सौर अवनमन २३.५ डिग्री उत्तर, २१ मार्च को ० डिग्री, २१ दिसम्बर को २३.५ डिग्री दक्षिण और २३ सितंबर को पुन: ० डिग्री होता है। पृथ्वी के उत्तरी या दक्षिणी ध्रुवों में से एक विभिन्न मासों में सूर्य की ओर और दूसरा सूर्य से परे झुका होता है। इसके कारण पृथ्वी के दैनिक परिभ्रमण के साथ विषुव प्रदेश को छोड़ अन्य सभी स्थानों पर विभिन्न महीनों में दिवालोक की अवधि बदलती रहती है।\n\nयह स्पष्ट है कि दिसंबर में जब भू-अक्ष का उत्तरी सिरा सूर्य से परे होता है, तब उत्तरी गोलार्ध में दिन की अपेक्षा रातें बड़ी होती हैं और दक्षिणी गोलार्ध में रातों की अपेक्षा दिन बड़े होते हैं। इस समय उत्तरी शीत कटिबंध में सूर्यप्रकाश बिलकुल नहीं होता और दक्षिणी शीत कटिबंध में चौबीसों घंटे प्रकाश रहता है। जून में परिस्थिति उलट जाती है। उत्तरी गोलार्ध में दिन बड़े और रातें छोटी और दक्षिणी गोलार्ध में दिन छोटे और रातें बड़ी हो जाती हैं। इस समय उत्तरी शीत कटिबंध में दिन ही दिन होता है, रात्रि नहीं होती और दक्षिणी कटिबंध में रात ही रात होती है, दिन नहीं होता। मार्च और सितंबर में एक विशिष्ट दिन सूर्य के भूमध्य रेखा पर स्थित होने के कारण, समस्त पृथ्वी पर दिन और रात बराबर होते हैं। उत्तरी और दक्षिणी शीत कटिबंधों में छमाही दिन या छमाही रात के संक्रमण काल का यह समय होता है। इस प्रकार विषुवत् प्रदेश को छोड़ कर पृथ्वी के सभी स्थानों पर दिवालोक की अवधि वर्ष भर बदलती रहती है। किसी स्थान पर सूर्योदय से पूर्व और सूर्यास्त के बाद जितनी देर तक सूर्य की किरणें वायुमंडल द्वारा अपवर्तित (refracted) होकर पहुँचती हैं, उतनी देर वहाँ सांध्य प्रकाश (twilight) रहता है। विषुवत् प्रदेश से ध्रुव प्रदेश की ओर बढ़ने पर सांध्य प्रकाश की अवधि बढ़ती जाती है। ध्रुव प्रदेशों में सांध्य प्रकाश का विशेष महत्व है, क्योंकि वर्ष के अधिकांश काल में वहाँ सीधी धूप नही प्राप्त होती।\n\nभूपृष्ठ और उसके वायुमंडल को गरम करने में धूप का विशेष महत्व है। किंतु आतपन (insolation), अर्थात् किसी स्थान के भूपृष्ठ को गरम करने, में धूप का अंशदान दिवालोक की अवधि के अतिरिक्त अनेक अन्य बातों पर भी निर्भर करता है, जिनमें निम्नलिखित महत्वपूर्ण हैं :\n\n\nकिसी दिन, किसी स्थान पर धूप की कुल अवधि बदली, कोहरा आदि आकाश को धुँधला करनेवाले अनेक घटकों पर निर्भर करती है। धूप अभिलेखक (Sunshine Recorder) नामक उपकरण से वेधशालाओं में धूप के वास्तविक घंटों का निर्धारण किया जाता है। इस उपकरण में एक चौखटे पर काच का एक गोला स्थापित रहता है, जिसे इस प्रकार समंजित किया जा सकता है कि गोले का एक व्यास ध्रुव की ओर संकेत करे। गोले के नीचे उपयुक्त स्थान पर समांतर रखे, घंटों में अंशाकिंत पत्रक (card) पर सौर किरणों को फोकस करते हैं। सूर्योदय और सूर्यास्त के बीच जब भी बदली, कोहरा आदि नहीं होते, तब फोकस पड़ी हुई किरणें पत्रक को समुचित स्थान पर जला देती हैं।\n\n\n", "id": "498346", "title": "धूप"}
{"url": "https://hi.wikipedia.org/wiki?curid=498347", "text": "ख़सरा\n\nख़सरा भारत और पाकिस्तान में एक कृषि-सम्बन्धी क़ानूनी दस्तावेज़ होता है जिसमें किसी गाँव के ज़मीन के एक टुकड़े और उसपर उगाई जा रही फ़सलों का ब्यौरा लिखा होता है। इसका प्रयोग एक शजरा नामक दस्तावेज़ के साथ किया जाता है जिसमें पूरे गाँव का नक़्शा होता है जो उस गाँव की सभी भूमि-पट्टीयों की परिभाषा देता है। इन पट्टीयों का ब्यौरा ही ख़सरों में होता है। पारम्परिक रूप से ख़सरों में 'हर खेत और उसके क्षेत्रफल व अन्य मापों का, उसके मालिक का और उसपर काम करने वालों कृषकों का, उसपर उगने वाली फ़सलों का, उसकी मिट्टी के प्रकार का और उसपर उग रहे वृक्षों का' विवरण होता है।\n\nअगर गाँव के ख़सरों को प्रयोग करके किसी एक व्यक्ति या परिवार की ज़मीनों की सूची बनाई जाए तो उसे 'ख़तौनी' कहते हैं। यानि किसी व्यक्ति या परिवार के सभी ख़सरों की सूची उस व्यक्ति/परिवार की ख़तौनी में होती है।\n\nख़सरों का प्रयोग भारतीय उपमहाद्वीप में सदियों से चला आ रहा है और ब्रिटिश राज से बहुत पहले शुरू हो गया था। मध्यकालीन ख़सरों को देखकर भारत व पाकिस्तान के अलग-अलग क्षेत्रों के आर्थिक इतिहास के बारे में बहुत जानकारी मिलती है।\n\n", "id": "498347", "title": "ख़सरा"}
{"url": "https://hi.wikipedia.org/wiki?curid=498349", "text": "शजरा\n\nशजरा भारत और पाकिस्तान में किसी गाँव के ऐसे नक़्शे को कहते हैं जिसका प्रयोग उस गाँव के खेतों या अन्य ज़मीन की पट्टीयों का कानूनी तौर पर स्वामित्व बताने के लिए और प्रशासनिक कार्यों के लिए होता है। गाँव का शजरा पूरे गाँव को ज़मीन की पट्टीयों में बांटता है और हर पट्टी को अपना अलग नंबर देता है। गाँव का पटवारी हर पट्टी के लिए एक ख़सरा भी रखता है जिसमें लिखा होता है कि उस पट्टी का मालिक कौन है और उसपर कौनसी फसलें उगाई जाती हैं।\n\n", "id": "498349", "title": "शजरा"}
{"url": "https://hi.wikipedia.org/wiki?curid=498356", "text": "अय्यार\n\nअय्यार () मध्यकालीन (९वीं सदी से १२वीं सदी ईसवी) इराक़ और ईरान में एक प्रकार के योद्धा को कहते थे। एक ओर इन्हें बहादुर समझा जाता था और युद्धों में इनका प्रयोग किया जाता था लेकिन दूसरी ओर इन्हें आवारा, बदमाश और लफ़ंगा भी समझा जाता था जो शराब और जुए के अड्डों में और वेश्याओं के पास भी जाया करते थे।\n\nअन्य समाजों की तरह, मध्यकालीन ईरान और अरब इलाक़ों में युवकों के लिए कुछ मर्दानगी और वीरता के कुछ आदर्श थे। इन्हें फ़ारसी-भाषी क्षेत्रों में जवान-मर्दी () और अरबी-भाषी क्षेत्रों में 'फ़ुतुव्वा' () कहा जाता था। 'फ़ता' अरबी में 'जवान आदमी' के लिए शब्द है इसलिए 'जवानमर्दी' और 'फ़ुतुव्वा' का एक ही अर्थ है। अय्यारों के लिए इन आदर्शों का पालन करना ज़रूरी माना जाता था।\n\n", "id": "498356", "title": "अय्यार"}
{"url": "https://hi.wikipedia.org/wiki?curid=498361", "text": "आतपन\n\nआतपन या सूर्यताप (Insolation या solar irradiation) किसी कालावधि में किसी क्षेत्रफल पर पड़ने वाले सौर विकिरण की माप है। विश्व मापन संगठन ने इसे मापने के लिए MJ/m (मेगाजूल प्रति वर्ग मीटर) या J/mm (जूल प्रति वर्ग मिलीमीटर) संस्तुत किया है।\n\nभूपृष्ठ और उसके वायुमंडल को गरम करने में धूप का विशेष महत्व है। किंतु आतपन, अर्थात् किसी स्थान के भूपृष्ठ को गरम करने, में धूप का अंशदान दिवालोक की अवधि के अतिरिक्त अनेक अन्य बातों पर भी निर्भर करता है, जिनमें निम्नलिखित महत्वपूर्ण हैं :\n\nआतपन सौर उच्चता, या सौर किरणों द्वारा क्षितिज पर बनाए हुए कोण, पर निर्भर करता है। किसी क्षैतिज पृष्ठ पर आतपन की तीव्रता इस कोण की ज्या (sine) की अनुलोमानुपाती होती है। भूअक्ष के झुकाव के कारण ज्यों ज्यों कोई गोलार्ध सूर्य के सम्मुख होता जाता है, त्यों त्यों किसी स्थान पर सौर किरणों द्वारा क्षितिज पर बनाया गया यह कोण वर्ष भर, प्रत्येक क्षण बदलता रहता है।\n\nदीर्घवृत्ताकार पथ पर परिक्रमा करते समय पृथ्वी और सूर्य के बीच की दूरी वर्ष भर बदलती रहती है। जनवरी में पृथ्वी सूर्य के निकटतम और जुलाई में दूरतम होती है। स्पष्ट है पृथ्वी पर आतपन की तीव्रता जनवरी में जुलाई की अपेक्षा अधिक होनी चाहिए। आतपन में वृद्धि तो होती है, लेकिन बहुत कम। बहुधा यह वृद्धि, आतपन को कम करनेवाले कुछ अन्य कारकों से, क्षतिपूरित हो जाती है।\n\nवायुमंडल में पारेषण (ट्रांसमिशन), अवशोषण (एब्जॉर्ब्सन) तथा विकिरण (रेडिएशन) घटनाओं की परस्पर जटिल क्रिया होती है। सूर्यकिरणों की तरंग लघुदैर्ध्य के आपतित विकिरण का लगभग ४२ प्रति शतअंश पृथ्वी के वायुमंडल की बाह्य सीमा से ही अंतरिक्ष को तत्काल लौट जाता है। शेष विकिरण का लगभग १५ प्रतिशत वायुमंडल द्वारा और ४३ प्रतिशत भूपृष्ठ द्वारा सीधे अवशोषित हो जाता है। इस अवशोषित विकिरण के आठ प्रति शत को भूपृष्ठ पुन: दीर्घतरंगों के रूप में विकिरण करता है और ३५ प्रतिशत को वायुमंडल में पारेषित करता है। पारेषण द्वारा प्राप्त विकिरण को वायुमंडल दीर्घतरंग ऊष्मा विकिरण के रूप में अंतरिक्ष को पुन: विकीर्ण करके, आगामी लघुतरंग और प्रगामी दीर्घतरंग विकिरणों में संतुलन करता है। इस प्रकार धूप में हेरफेर होने पर भी भूपृष्ठ का माध्य ताप व्यवहारत: लगभग एक सा रहता है।\n\nकिसी दिन, किसी स्थान पर धूप की कुल अवधि बदली, कोहरा आदि आकाश को धुँधला करनेवाले अनेक घटकों पर निर्भर करती है। धूप अभिलेखक (Sunshine Recorder) नामक उपकरण से वेधशालाओं में धूप के वास्तविक घंटों का निर्धारण किया जाता है। इस उपकरण में एक चौखटे पर काच का एक गोला स्थापित रहता है, जिसे इस प्रकार समंजित किया जा सकता है कि गोले का एक व्यास ध्रुव की ओर संकेत करे। गोले के नीचे उपयुक्त स्थान पर समांतर रखे, घंटों में अंशाकिंत पत्रक (card) पर सौर किरणों को फोकस करते हैं। सूर्योदय और सूर्यास्त के बीच जब भी बदली, कोहरा आदि नहीं होते, तब फोकस पड़ी हुई किरणें पत्रक को समुचित स्थान पर जला देती हैं।\n\n\n", "id": "498361", "title": "आतपन"}
{"url": "https://hi.wikipedia.org/wiki?curid=498384", "text": "गाइनेकोमैस्टिया\n\nमनुष्य में कुल 23 जोड़े गुणसूत्र होते हैं, जिनमें 22 जोड़े पुरूष और स्त्री में एक समान होते है जबकि 23वे जोड़े स्त्री मे एक समान xx और पुरुष में xy होता हैं इन्हे 'लिंग गुणसूत्र' कहते हैं यदि किसी कारण अधिकता हो जाती हैं तो इसे 'क्लाइनफेल्टर्स संलक्षण' कहते हैं, इनमें गुणसुत्रो की संख्या इस प्रकार रहती हैं-\n\n22 जोड़े औटोसोम + xxy = 47\n\nइस प्रकार के संलक्षण में वृषण अल्पविकसित रह जाते हैं तथा स्त्रियों के समान स्तन विकसित हो जाते हैं। इनके शरीर पर बालो की कमी होती हैं y गुणसूत्र की उपस्थिति के कारण ये पुरुष होते हैं, किन्तु xx गुणसुत्रो की उपस्थिति इनमे स्त्रियों जैंसे लक्षण भी उत्पन्न कर देती हैं ये नपुंसक होते हैं तथा इन्हे गाइनेकोमैस्टिया (Gynecomastia) कहते हैं।\n\n", "id": "498384", "title": "गाइनेकोमैस्टिया"}
{"url": "https://hi.wikipedia.org/wiki?curid=498403", "text": "कुमार सानु\n\nकुमार सानु (पूरा नाम केदारनाथ भट्टाचार्य) हिन्दी फिल्मों के एक प्रसिद्ध गायक हैं। इन्होंने अपने गाने की शुरुआत वर्ष 1989 में शुरू की। 2009 में इन्हें भारत सरकार द्वारा पद्म श्री भी मिल चुका है। \n\nकुमार सानू हिंदी सिनेमा के एक जानेमाने पार्श्व गायक हैं। कोलकता में जन्मे कुमार सानू का मूल नाम केदारनाथ भट्टाचार्य है। उनके पिताजी स्वयं एक अच्छे गायक और संगीतकार थे। उन्होंने ही कुमार सानू को गायकी और तबला वादन सिखाया था। गायक किशोर कुमार को अपना आदर्श मानने वाले सानू ने गायकी में अपना खुद का अलग अंदाज़ बनाये रखा है।\n\nकुमार सानू के घर पर शुरू से ही संगीत की परंपरा थी। पिताजी शास्त्रीय संगीत के टीचर थे। मां भी गाती थीं। बड़ी बहन भी रेडियो में गाती है और आज भी वह पिताजी का संगीत स्कूल चला रही हैं। इस तरह परिवार के माहौल ने सानू को एक अच्छा गायक बना दिया। करीब करीब 350 से अधिक फिल्मों के लिए गा चुके कुमार सानू को सफलता वर्ष 1990 में बनी 'आशिकी' फिल्म से मिली जिसके गीत सुपरहिट हुए और कुमार सानू लोकप्रियता के शिखर पर पहुंच गए थे। बहरहाल, आशिकी कुमार सानू की पहली फिल्म नहीं थी। उनको पहला ब्रेक जगजीत सिंह ने दिया था। उन्होंने उन्हें कल्याणजी आनंद जी से मिलवाया जिन्होंने 1989 में आई फिल्म 'जादूगर' के लिए कुमार सानू से गीत गवाया।\n\nलगातार पांच बार फ़िल्मफ़ेयर सर्वश्रेष्ठ पार्श्व गायक पुरस्कार जीत चुके कुमार सानू की आवाज़ काफी हद तक किशोर कुमार से मिलती जुलती है। हालांकि उन्होंने मुकेश और मोहम्मद रफी की शैली अपनाने की भी कोशिश की लेकिन बाद में अपनी अलग शैली विकसित की।\n\nएक दिन में 28 गाने रिकॉर्ड करवाने वाले वह एकमात्र गायक हैं। उन्होंने चौदह हज़ार गाने गाये हैं। कुमार सानू का आज के दौर के संगीत के बारे में कहना है कि 'आज के संगीत से मेलोडी, सुर, ताल आदि कहीं गुम होता जा रहा है और उसकी जगह शोर ले रहा है। यही वजह है कि आज के अधिकतर गीत यादगार प्रतीत नहीं होते।' उनकी चाहत हमेशा रही कि काश उन्होंने सचिन देव बर्मन के साथ कोई गाना गाया होता।\n\nबहुत समय से वे बंगाली फिल्मों में सक्रिय हैं और हिंदी फिल्मों में कम, बहुत जल्द उनकी होम प्रोडक्शन फिल्म ‘यह संडे क्यूं आता है’ आ रही है, जिसमें उन्होंने संगीत भी दिया है और दो गाने भी गाए है। इसके अलावा सत्तर-अस्सी हिंदी फ़िल्में आ रही हैं जिसमें उनके गाये गाने हैं। सन् 2009 में उनके अभूतपूर्व संगीत योगदान के लिए उन्हें पद्मश्री से नवाज़ा गया था और देश के चौथे सबसे सम्मानित नागरिक के तौर पर मनोनीत भी हुए।\nफिल्म रावड़ी राठौर में गीत 'छम्मक-छल्लो छैल छबिली' के साथ दुबारा वापसी। फिर सन् 2014 की रिलीज यशराज फिल्म निर्मित दम लगा के हईशा फिल्म में गीत 'दर्द करारा' गाया।\n\n", "id": "498403", "title": "कुमार सानु"}
{"url": "https://hi.wikipedia.org/wiki?curid=498408", "text": "सफ़्फ़ारी राजवंश\n\nसफ़्फ़ारी राजवंश () सीस्तान क्षेत्र से उत्पन्न एक मध्यकालीन राजवंश था जिसने पूर्वी ईरान, ख़ुरासान, अफ़ग़ानिस्तान व बलोचिस्तान पर ८६१ ईसवी से १००२ ईसवी तक राज किया। इस राजवंश की नीव याक़ूब बिन लैथ़ अस-सफ़्फ़ार ने रखी जो एक स्थानीय अय्यार (लड़ाका) था। उसके पिता लैथ़ ताम्बे का काम करते था जिसे व्यवसाय को फ़ारसी भाषा में 'सफ़्फ़ार' कहते हैं, लेकिन उसने यह पारिवारिक पेशा छोड़कर अय्यारी शुरू कर दी। उसने इस्लाम के नाम पर पहले सीस्तान क्षेत्र और फिर अफ़ग़ानिस्तान पर क़ब्ज़ा कर लिया।\n\nसफ़्फ़ारियों ने ज़रंज शहर को अपनी राजधानी बनाया जो आधुनिक अफ़ग़ानिस्तान के दक्षिण-पश्चिम में स्थित नीमरूज़ प्रान्त में है। यहाँ से वे पूर्व और पश्चिम दोनों ओर फैले। पहले उन्होंने अफ़ग़ानिस्तान के हिन्दू कुश पर्वतों में हिन्दू-बौद्ध क्षेत्रों पर हमला बोला, जिसमें पहले ज़मीनदावर, ज़ूनबील​ और काबुल और फिर बामियान, बल्ख़, बादग़ीस​ और ग़ोर शामिल थे। इन अभियानों में उसने बहुत धन लूटा और बहुत से स्थानीय लोगों को बेचने के लिए गुलाम बना लिया। ८७३ ईसवी में उसने ईरानी-मूल के ताहिरी राजवंश ख़ुरासान छीन लिया। जब तक याक़ूब का देहांत हुआ, वह काबुल वादी, सिंध, तुषारिस्तान, केरमान, फ़ार्स और ख़ुरासान ले चुका था। उसने बग़दाद भी पहुँचने की कोशिश करी लेकिन अब्बासी ख़िलाफ़त द्वारा हराया गया। सफ़्फ़ारियों ने अपने राज्य में हमेशा फ़ारसी भाषा और ईरानी संस्कृति को बहुत बढ़ावा दिया।\n\nयाक़ूब की मौत के बाद सफ़्फ़ारी साम्राज्य ज़्यादा दिन चल न सका। उसका उत्तराधिकारी उसका भाई आम्र​ बिन लैथ़ था जिसे ९०० ईसवी में सामानी साम्राज्य के इस्माइल सामानी ने बल्ख़ में हरा दिया और अपने अधिकतर क्षेत्र को सामानियों के हवाले देने के लिए विवश कर दिया। इसके बाद सफ़्फ़ारी अपने सीस्तान की मातृभूमि तक सीमित रह गए और सामानियों के अधीन वहीं के स्थानीय राजा बनकर रह गए। सन् १००२ में महमूद ग़ज़नवी ने सीस्तान पर हमला किया और ख़लफ़​ प्रथम को सिंहासन से हटाकर सफ़्फ़ारी राजवंश का अंत कर दिया।\n\n", "id": "498408", "title": "सफ़्फ़ारी राजवंश"}
{"url": "https://hi.wikipedia.org/wiki?curid=498420", "text": "लाचित बोड़फुकन\n\nलाचित बरफूकन (असमिया: লাচিত বৰফুকন), अहोम साम्राज्य के एक सेनापति और बरफूकन थे, जो कि सन 1671 में हुई सराईघाट की लड़ाई में अपनी नेतृत्व-क्षमता के लिए जाने जाते हैं, जिसमें कामरूप पर पुनः अधिकार प्राप्त करने के लिए रामसिंह प्रथम के नेतृत्व वाली मुग़ल सेनाओं का प्रयास विफल कर दिया गया था। लगभग एक वर्ष बाद बीमारी के कारण उनकी मृत्यु हो गई।\n\nलाचित बोड़फुकन, मोमाई तामुली बोड़बरुआ के पुत्र थे, जो कि प्रताप सिंह के शासन-काल में पहले बोड़बरुआ (ऊपरी असम के राज्यपाल और अहोम सेना के मुख्य सेनापति) थे। लाचित बोड़फुकन ने मानविकी, शास्त्र और सैन्य कौशल की शिक्षा प्राप्त की थी। उन्हें अहोम स्वर्गदेव के ध्वज वाहक (\"सोलधर बरुआ\") का पद, निज-सहायक के समतुल्य एक पद, सौंपा गया था जो कि किसी महत्वाकांक्षी कूटनीतिज्ञ या राजनेता के लिए पहला महत्वपूर्ण कदम माना जाता था। बोड़फुकन के रूप में अपनी नियुक्ति से पूर्व वे अहोम राजा चक्रध्वज सिंह की शाही घुड़साल के अधीक्षक (\"घोड़ बरुआ\"), रणनैतिक रूप से महत्वपूर्ण सिमुलगढ़ किले के प्रमुख और शाही घुड़सवार रक्षक दल के अधीक्षक (या \"दोलकक्षारिया बरुआ\") के पदों पर आसीन रहे.\n\nराजा चक्रध्वज ने गुवाहाटी के शासक मुग़लों के विरुद्ध अभियान में सेना का नेतृत्व करने के लिए लाचित बोड़फुकन का चयन किया। राजा ने उपहारस्वरूप लाचित को सोने की मूठ वाली एक तलवार (हेंगडांग) और विशिष्टता के प्रतीक पारंपरिक वस्त्र प्रदान किए. लाचित ने सेना एकत्रित की और 1667 की गर्मियों तक तैयारियां पूरी कर लीं गईं. लाचित ने मुग़लों के कब्ज़े से गुवाहाटी पुनः प्राप्त कर लिया और सराईघाट की लड़ाई में वे इसकी रक्षा करने में सफल रहे. \n\nसराईघाट की विजय के लगभग एक वर्ष बाद प्राकृतिक कारणों से लाचित बोड़फुकन की मृत्यु हो गई। उनका मृत शरीर जोरहाट से 16 किमी दूर हूलुंगपारा में स्वर्गदेव उदयादित्य सिंह द्वारा सन 1672 में निर्मित लचित स्मारक में विश्राम कर रहा है। \n\nलाचित बोड़फुकन का कोई चित्र उपलब्ध नहीं है, लेकिन एक पुराना इतिवृत्त उनका वर्णन इस प्रकार करता है, \"उनका मुख चौड़ा है और पूर्णिमा के चंद्रमा की तरह दिखाई देता है। कोई भी उनके चेहरे की ओर आँख उठाकर नहीं देख सकता.\"\n\nलाचित और उनकी सेना द्वारा पराजित होने के बाद, मुगल सेना ब्रह्मपुत्र नदी के रास्ते ढाका से असम की ओर चलीं और गुवाहाटी की ओर बढ़ने लगीं. रामसिंह के नेतृत्व वाली मुग़ल सेना में 30,000 पैदल सैनिक, 15,000 तीरंदाज़, 18,000 तुर्की घुड़सवार, 5,000 बंदूकची और 1,000 से अधिक तोपों के अलावा नौकाओं का विशाल बेड़ा था।\n\nलड़ाई के पहले चरण में मुग़ल सेनापति राम सिंह असमिया सेना के विरुद्ध कोई भी सफलता पाने में विफल रहा. रामसिंह के एक पत्र के साथ अहोम शिविर की ओर एक तीर छोड़ा गया, जिसमें लिखा था कि लाचित को एक लाख रूपये दिये गये थे और इसलिए उसे गुवाहाटी छोड़कर चला जाना चाहिए. यह पत्र अंततः अहोम राजा चक्रध्वज सिंह के पास पहुंचा। यद्यपि राजा को लाचित की निष्ठा और देशभक्ति पर संदेह होने लगा था, लेकिन उनके प्रधानमंत्री अतन बुड़गोहेन ने राजा को समझाया कि यह लाचित के विरुद्ध एक चाल है।\n\nसराईघाट की लड़ाई के अंतिम चरण में, जब मुगलों ने सराईघाट में नदी से आक्रमण किया, तो असमिया सैनिक लड़ने की इच्छा खोने लगे. कुछ सैनिक पीछे हट गए। यद्यपि लाचित गंभीर रूप से बीमार थे, फिर भी वे एक नाव में सवार हुए और सात नावों के साथ मुग़ल बेड़े की ओर बढे. उन्होंने सैनिकों से कहा, \"यदि आप भागना चाहते हैं, तो भाग जाएं. महाराज ने मुझे एक कार्य सौंपा है और मैं इसे अच्छी तरह पूरा करूंगा. मुग़लों को मुझे बंदी बनाकर ले जाने दीजिए. आप महाराज को सूचित कीजिएगा कि उनके सेनाध्यक्ष ने उनके आदेश का पालन करते हुए अच्छी तरह युद्ध किया। उनके सैनिक लामबंद हो गए और ब्रह्मपुत्र नदी में एक भीषण युद्ध हुआ। \n\nलाचित बोड़फुकन विजयी हुए. मुग़ल सेनाएं गुवाहाटी से पीछे हट गईं. मुग़ल सेनापति ने अहोम सैनिकों और अहोम सेनापति लाचित बोड़फुकन के हाथों अपनी पराजय स्वीकार करते हुए लिखा, \"महाराज की जय हो! सलाहकारों की जय हो! सेनानायकों की जय हो!देश की जय हो! केवल एक ही व्यक्ति सभी शक्तियों का नेतृत्व करता है! यहां तक ​​कि मैं राम सिंह, व्यक्तिगत रूप से युद्ध-स्थल पर उपस्थित होते हुए भी, कोई कमी या कोई अवसर नहीं ढूंढ सका! \"\n\nलाचित बोड़फुकन के पराक्रम और सराईघाट की लड़ाई में असमिया सेना की विजय का स्मरण करने के लिए संपूर्ण असम राज्य में प्रति वर्ष 24 नवम्बर को लाचित दिवस (साहित्य: लाचित दिवस) मनाया जाता है। राष्ट्रीय रक्षा अकादमी के सर्वश्रेष्ठ कैडेट को लाचित मैडल से सम्मानित किया जाता है, जिसका नाम लाचित बोड़फुकन के नाम पर रखा गया है।\n\n", "id": "498420", "title": "लाचित बोड़फुकन"}
{"url": "https://hi.wikipedia.org/wiki?curid=498439", "text": "उत्प्लव\n\nउत्प्लव (बॉय / buoy) उन पिंडों का नाम है जो समुद्रतल से बँधे रहते हैं और समुद्रपृष्ठ पर उतराते रहकर जहाजों को मार्ग की विपत्तियों या सुविधाओं की सूचना देते रहते हैं। उदाहरण के लिए, उत्प्लव संकीर्ण समुद्रों को नौपरिवहन योग्य सीमा सूचित करते हैं, या यह बताते हैं कि मार्ग उपयुक्त है, या यह कि उसके अवरोध कहाँ हैं, जैसे पानी के भीतर डूबी हुई विपत्तियाँ या बिखरे हुए चट्टान, सुरंग या टारपीडो के स्थल, तार भेजने के समुद्री तार, या लंगर छोड़कर चले गए जहाजों के छूटे हुए लंगर। कुछ उत्प्लवों से यह भी काम निकलता है कि लंगर डालने के बदले जहाज को उनसे बाँध दिया जा सकता है। इनको नौबंध उत्प्लव (मूरिंग बॉय) कहते हैं। उद्देश्य के अनुसार उत्प्लवों के आकार और रंग में अंतर होता है। ये काठ के कुंदे से लेकर इस्पात की बड़ी बड़ी संरचनाएँ हो सकती हैं, जिनमें जहाज बाँधे जाते हैं। उत्प्लव को अंग्रेजी में 'बॉय' कहते हैं और लश्करी हिंदी मे इसे 'बोया' कहा जाता है। अंग्रेजी शब्द बॉय उस प्राचीन अंग्रेजी शब्द से व्युत्पन्न है जिससे आधुनिक अंग्रेजी शब्द बीकन (beacon, आकाशदीप) की भी उत्पत्ति हुई है। परंतु अब बॉय का अर्थ हो गया है उतराना और उत्प्लव शब्द का भी अर्थ है वह जो उतराता रहे।\n\nजब उत्प्लव नौपरिवहनोपयुक्त संकीर्ण समुद्री मार्ग को सूचित करते हैं तब ये दक्षिणबाहु उत्प्लव (स्टारबोर्ड हैंड बॉय) या वामबाहु उत्प्लव (पोर्ट-हैंड-बॉय) या मध्यवाही उत्प्लव (मिड-चैनल-बॉय) नाम से जाने जाते हैं। दक्षिणबाहु उत्प्लव का अभिप्राय है मुख्य प्रवाह की दिशा में चलनेवाले या बंदरगाह, नदी, अथवा मुहाने में समुद्र की ओर से प्रवेश करनेवाले नौपरिवाहक की दाहिनी ओर पड़नेवाला उत्प्लव, तथा वामबाहु उत्प्लव का अर्थ है पूर्वोक्त परिस्थितियों में बाई ओर पड़नेवाला उत्प्लव। जिस उत्प्लव का शीर्ष पानी के ऊपर शंकु (कोन) के आकार का दिखाई पड़ता है उसे शंक्वाकार उत्प्लव कहा जाता है और वह सर्वदा दक्षिणबाहु उत्प्लव होता है। जिस उत्प्लव का शीर्ष पानी के ऊपर चिपटा दिखाई देता है उसे मंजूषाकार (कैन) उत्प्लव कहते हैं और वह सर्वदा वामबाहु उत्प्लव ही होता है। जिन उत्प्लवों का सिर पानी के ऊपर गुंबदाकार दिखाई पड़ता है उन्हें गोलाकार (स्फ़ेरिकल) उत्प्लव कहते हैं और ये मध्यभूमि के छोर को सूचित करते हैं। वे उत्प्लव जो विस्तृत आधार पर खड़े रहते हैं और बहुत ऊँचे होते हैं स्तंभ उत्प्लव (पिलर बॉय) कहलाते हैं। अन्य विशेष उत्प्लवों, जैसे घंटोत्प्लव, प्रकाशोत्प्लव, स्वयं-ध्वनिकर-उत्प्लव, सीटी उत्प्लव आदि, की भाँति ये स्थिति विशेष के परिचायक होते हैं। ये समुद्रतट पर या बंदर पहुँचाने के पहलेवाले मार्ग में रहते हैं। इसके अतिरिक्त जिन उत्प्लवों में केवल एक मस्तूल पानी के ऊपर दिखाई पड़ता है वे दंडोत्प्लव (स्पार-बॉय) कहे जाते हैं। कुछ उत्प्लवों के शीर्ष पर विशेष चिह्न भी बने रहते हैं जिनसे समुद्री मार्ग के अन्य ब्योरों या विशेषताओं का पता चलता है। इसी तरह इनपर अंकविशेष या नामविशेष भी अंकित हो सकता है। सुगम मार्ग की सूचना देनेवाले उत्प्लवों पर साधारणत: आड़ी या बेड़ी धारियाँ भी अंकित रहती हैं। हरे रंग में रँगे उत्प्लव से पता चलता है कि यहाँ कोई जहाज नष्ट हो गया है। छोटे जहाजों के पास में प्राय: संरक्षक उत्प्लव (वाच बॉय) लंगर डाले पड़े रहते हैं। इसी प्रकार 'मत्स्योत्प्लव' (डैन बॉय) सूचित करता है कि यह मछली मारने का क्षेत्र है, जहाँ जालों का खतरा है। समुद्र में शत्रु द्वारा डाले गए विस्फोटक सुरंगों के क्षेत्र की सीमा भी वह बता सकता है।\n\nउत्प्लव साधारणतया इस्पात से बनाए जाते हैं। सर्वप्रथम लगभग १८७८ ई. में उत्प्लवों में तैलोत्पादित गैस के प्रकाश की व्यवस्था की गई। स्वयंचालित रुक रुककर प्रकाश देनेवाले यंत्र का उपयोग १८८३ ई. में किया गया। भयावह क्षेत्र, समुद्री तार तथा अन्य विपत्तियों को सूचित करने के लिए भी उत्प्लवों का उपयोग किया जाता है। संक्रामक रोगग्रस्त यात्रियोंवाले पृथक्कृत जहाजों के रुकने का स्थान निरोधायन उत्प्लवों (क्वारेंटाइन बॉयों) से मिलता है। यहीं आदेश पत्र की प्रतीक्षा में खड़े जहाज टिकते हैं। कभी कभी अधिकारी लोग गोलंदाजी तथा बमबाजी के अभ्यास के लिए कुछ क्षेत्र नियत कर लेते हैं, उसके लिए वे विशेष चिह्न के उत्प्लवों (स्पेशल मार्क बॉयों) द्वारा क्षेत्र को अंकित करते हैं।\n\nवर्तमान शताब्दी में तरलीकृत एसेटिलीन गैस के प्रयोग से उत्प्लवों में प्रकाश लगाने में विशेष उन्नति हुई हैं। जहाँ धारा अत्यधिक तीव्र रहती है, जैसे हुगली नदी में, वहाँ की सूचना देने के लिए ऐसे उत्प्लव का कभी कभी उपयोग किया जाता है, जिसमें प्रकाश और घंट दोनों रहते हैं। छोटे छोटे प्रकाशपूर्ण उत्प्लवों का उपयोग समुद्र में तार बिछानेवाले जहाज तार की अस्थायी स्थिति दिखाने के लिए करते हैं।\n\nनौबंध उत्प्लव बहुत से बंदरों में रहते हैं जिनका उद्देश्य यह रहता है कि जहाज नियत स्थानों पर ही रुकें, अन्यत्र नहीं और उन्हें लंगर न डालना पड़े। ऐसे उत्प्लवों का उपयोग उस समय भी होता है जब जहाज माल उतारने के लिए घाट पर नहीं बाँधे जाते तथा उस समय भी जब आवश्यकता पड़ने पर उन्हें लंगर उठाना पड़ता है। नौबंध उत्प्लवों का रूप पथप्रदर्शक उत्प्लवों से प्राय: भिन्न होता है तथा उनका रंग भी भिन्न होता है। बड़े बड़े जहाजों के लिए बने नौबंध उत्प्लवों में बहुधा पाँच तक भूमि-साँकल होते हैं, जिनमें दोनों सिरों पर लगे पेंच मुख्य साँकल को दृढंता से भूमि में बाँध देते हैं।\n\n\n", "id": "498439", "title": "उत्प्लव"}
