{"url": "https://hi.wikipedia.org/wiki?curid=484502", "text": "पी॰ ए॰ संगमा\n\nपूर्ण ऐजिटक संगमा (जन्म : 1 सितम्बर 1947, मेघालय, मृत्यु: 04.03.2016) भारत के एक राजनेता थे। वे मेघालय के मुख्यमंत्री, राष्ट्रवादी कांग्रेस पार्टी के सह-संस्थापक और लोकसभा अध्यक्ष रह चुके हैं। वे आठ बार लोकसभा-सदस्य रह चुके हैं। मृत्यु के समय वे तुरा (अनुसूचित जनजाति) लोकसभा सीट से सांसद थे।\n\nउन्हें मरणोपरांत वर्ष 2017 में भारत सरकार द्वारा पद्म विभूषण प्रदान किया गया। वे [[मेघालय] से पद्म विभूषण के पहले प्राप्तकर्ता है।\nपी ए संगमा का जन्म 1 सितंबर 1947 को पश्चिम गारो हिल्स, मेघालय के चपाथी ग्राम में हुआ था। [[शिलांग]] से स्नातक की डिग्री प्राप्त करने के बाद पी.ए. संगमा ने [[असम]] के [[डिब्रूगढ़ विश्वविद्यालय]] से अंतर्राष्ट्रीय संबंध में स्नातकोत्तर की उपाधि प्राप्त की। इसके बाद उन्होंने [[एल.एल.बी.]] की परीक्षा भी उत्तीर्ण की।\n\nवर्ष 1973 में पी.ए. संगमा प्रदेश युवा कांग्रेस समिति के अध्यक्ष निर्वाचित हुए। कुछ ही समय बाद वह इस समिति के महासचिव नियुक्त हुए। वर्ष 1975 से 1980 तक पी.ए. संगमा प्रदेश कांग्रेस समिति के महासचिव रहे। वर्ष 1977 के लोकसभा चुनावों में पी.ए. संगमा तुरा निर्वाचन क्षेत्र से जीत दर्ज करने के बाद पहली बार सांसद बने। चौदहवीं लोकसभा चुनावों तक वह इस पद पर लगातार जीतते रहे। हालांकि नौवीं लोकसभा में वह जीत दर्ज करने में असफल रहे थे।\n\nवर्ष 1980-1988 तक पी.ए. संगमा केन्द्रीय सरकार के अंतर्गत विभिन्न पदों पर कार्यरत रहे। वर्ष 1988-1991 तक वे मेघालय के मुख्यमंत्री भी रहे। वर्ष 1999 में कांग्रेस से निष्कासित होने के बाद शरद पवार और तारिक अनवर के साथ मिलकर पी.ए. संगमा ने नेशनल कांग्रेस पार्टी की स्थापना की। शरद पवार के भारतीय राष्ट्रीय कांग्रेस की अध्यक्षा सोनिया गांधी से नजदीकी बढ़ जाने के कारण पी.ए. संगमा ने अपनी पार्टी का ममता बनर्जी की तृणमूल कांग्रेस पार्टी में विलय कर नेशनलिस्ट तृणमूल कांग्रेस की स्थापना की। 10 अक्टूबर 2005 को अखिल भारतीय तृणमूल कांग्रेस के सदस्य के तौर पर लोकसभा पद से इस्तीफा देने के बाद पी.ए. संगमा फरवरी 2006 में नेशनल कांग्रेस पार्टी के प्रतिनिधि के तौर पर संसद पहुंचे। 2008 के मेघालय विधानसभा चुनावों में भाग लेने के लिए उन्होंने चौदहवीं लोकसभा से इस्तीफा दे दिया। वर्तमान में पी.ए संगमा एन.सी.पी. के महासचिव पद पर कार्यरत हैं।\n\n\n[[श्रेणी:1947 में जन्मे लोग]]\n[[श्रेणी:२०१६ में निधन]]\n[[श्रेणी:मेघालय के मुख्यमंत्री‎]]\n[[श्रेणी:लोकसभा अध्यक्ष]]\n[[श्रेणी:भारत सरकार के मंत्री]]\n[[श्रेणी:६ठी लोक सभा के सदस्य]]\n[[श्रेणी:७वीं लोक सभा के सदस्य]]\n[[श्रेणी:८वीं लोक सभा के सदस्य]]\n[[श्रेणी:१०वीं लोक सभा के सदस्य]]\n[[श्रेणी:११वीं लोक सभा के सदस्य]]\n[[श्रेणी:१२वीं लोक सभा के सदस्य]]\n[[श्रेणी:१४वीं लोक सभा के सदस्य]]\n[[श्रेणी:१६वीं लोक सभा के सदस्य]]\n[[श्रेणी:राष्ट्रवादी कांग्रेस पार्टी के राजनीतिज्ञ]]\n[[श्रेणी:मेघालय के लोग]]\n", "id": "484502", "title": "पी॰ ए॰ संगमा"}
{"url": "https://hi.wikipedia.org/wiki?curid=484504", "text": "नाभादास\n\nभक्तिकाल के कवियों में स्वामी अग्रदास के शिष्य नाभादास का विशिष्ट स्थान है। अंतस्साक्ष्य के अभाव में इनकी जन्म तथा मृत्यु की तिथियाँ अनिश्चित हैं। मिश्रबंधु, डॉ॰ श्यामसुंदरदास, आचार्य रामचंद्र शुक्ल, डॉ॰ दीनदयालु गुप्त, आचार्य क्षितिमोहन सेन आदि ने इस संबंध में जो तिथियाँ निर्धारित की हैं उनमें पर्याप्त अंतर है। इनके प्रसिद्ध ग्रंथ 'भक्तमाल' की टीका प्रियादास जी ने संवत्‌ 1769 में, सौ वर्ष बाद, लिखी थी। इस आधार पर नाभादास का समय 17वीं शताब्दी के मध्य और उत्तरार्ध के बीच माना जाता है।\n\nनाभादास के जन्मस्थान, माता पिता, जाति आदि के संबंध में भी प्रमाणों के अभाव में अधिकारपूर्वक कुछ नहीं कहा जा सकता। 'भक्तनामावली' के संपादक श्री राधाकृष्णदास ने किंवदंती के आधार पर लिखा है कि नाभादास जन्मांध थे और बाल्यावस्था में ही इनके पिता की मृत्यु हो गई। उस समय देश में अकाल की स्थिति थी, अत: माता इनका पालनपोषण न कर सकीं और इन्हें वन में छोड़कर चली गईं। संयोगवश श्री कील्ह और अग्रदास जी उसी वन में होकर जा रहे थे, उन्होंने बालक को देखा और उठा ले आए। बाद में उन्हीं महात्माओं के प्रभाव से नाभादास ने आँखों की ज्योति प्राप्त की और अग्रदास जी ने इन्हें दीक्षित किया।\n\nपरंपरा के अनुसार नाभादास डोम अथवा महाराष्ट्रीय ब्राह्मण जाति के थे। टीकाकार प्रियादास ने इन्हें हनुमानवंशीय महाराष्ट्रीय ब्राह्मण माना है। टीकाकार रूपकला जी ने इन्हें डोम जाति का मानते हुए लिखा है कि डोम नीच जाति नहीं थी, वरन्‌ कलावंत, ढाढी, भाट, डोम आदि गानविद्याप्रवीण जातियों के ही नाम हैं। मिश्रबंधुओं ने भी इन्हें हनुमानवंशी मानते हुए लिखा है कि मारवाड़ी में हनुमान शब्द 'डोम' के लिए प्रयुक्त होता है।\n\nनाभादास की तीन कृतियाँ उपलब्ध हैं - 'भक्तमाल', 'अष्टयाम', 'रामभक्ति संबंधी स्फुट पद'। 'भक्तमाल' में लगभग दो सौ भक्तों का चरित्रगान है। 'अष्टयाम' ब्रजभाषा गद्य और पद्य दोनों में पृथक्‌-पृथक्‌ उपलब्ध है। राम संबधी स्फुट पदों का उल्लेख खोज रिपोर्टों में मिलता है।\n\nइन तीनों कृतियों में नाभादास की कीर्ति का मूल आधार 'भक्तमाल' ही है। इसकी प्राचीनतम प्रति का निर्माण अभी तक नहीं हो सका और न इस ग्रंथ का वैज्ञानिक संपादन ही हुआ है। अत: मूल रूप में इसका क्या आकार था, यह नहीं कहा जा सकता। कुद विद्वानों के अनुसार इसमें माला के मनकों के समान 108 छंद थे। परंतु संवत्‌ 1770 की प्रति में इसकी छंदसंख्या 194 है। प्रियादास की प्रसिद्ध टीका में 214 पद्य दिए गए हैं और आचार्य शुक्ल इसमें 316 छंद मानते हैं। मूल आकार जो भी रहा हो, 'भक्तमाल' में नाभादास ने छप्पय छंद में अपने पूर्ववर्ती अथवा समसामयिक लगभग दो सौ भक्तों का चरितगान किया है। कवि ने इन भक्तों के जन्म मरण की तिथियों अथवा अन्य स्थमल तथ्यों की गणना में विशेष रुचि व्यक्त नहीं की। भक्तों के जीवन की अलौकिक घटनाओं का वर्णन कर जनता के हृदय में उनके जीवनादर्शों के प्रति आस्था उत्पन्न करना ही कवि का मूल लक्ष्य रहा है। चरितवर्णन में नाभादास ने प्राय: तीन स्त्रोतों से सामग्री संकलन की है - किंवदंतियाँ, धार्मिक ग्रंथ तथा समकालीन भक्तों के संबंध में उनका अपना ज्ञान। नाभादास ने यहाँ किसी प्रकार का पक्षपात नहीं किया; निर्गुण अथवा सगुण विचारधारा के सभी भक्तों के प्रति मन में समान श्रद्धा है। यह अवश्य है कि, मलूकदास धरमदास, दादूदयाल, नानक, आदि भक्तों के संबंध में 'भक्तमाल' में कुछ नहीं कहा गया। किंतु इसका भी कारण रागद्वेष की भावना नहीं है। कदाचित्‌ नाभादास के संमुख भक्तों की कोई निश्चित सूची नहीं थी, अथवा हो सकता है कि इन संतों के नामों का कवि को स्मरण न आया हो।\n\n'भक्तमाल' की रचना व्रजभाषा में हुई है। इसकी भाषा शैली प्रौढ़ एवं परिमार्जित है। चरित वर्णन में कवि ने समास शैली का ही अवलंबन किया है। इस प्रकार के विषयनिरूपण में प्राय: विस्तार की संभावना रहती है, किंतु नाभादास ने भाषा पर अपूर्व अधिकार का परिचय दिया है और प्राय: एक ही छंद में भक्त विशेष के प्रमुख गुणों का वर्णन कर दिय है। समास का प्रयोग होने पर भी 'भक्तमाल' की भाषा में प्रसादगुण का अभाव नहीं हुआ। संक्षिप्त और सीधी अभिव्यक्ति के कारण उसके छंदों की अनेक पंक्तियाँ सूक्ति बन गई हैं।\n\nभक्तों और भक्तकवियों के जीवनचरित को सुरक्षित रखने में 'भक्तमाल' का योगदान अत्यंत महत्वपूर्ण है। प्रियादास, वैष्णवदास, लालदास, बालकराम, रूपकला, मलूकदास, आदि अनेक विद्वानों ने इस ग्रंथ पर विविध टीकाएँ प्रस्तुत कर प्रस्तुत ग्रंथ की महिमा को स्वीकार किया है। टीकाकारों के अतिरिक्त आगे चलकर अनेक कवियों ने भी इसी आधार पर विभिन्न भक्तमालों और परचइयों की रचना कर एक नवीन परंपरा को जन्म दिया।\n\nधर्मपरायण समाज में 'भक्तमाल' 'रामचरित' के समान ही लोकप्रिय रहा है। हिंदी में जीवनी साहित्य का यह पहला ग्रंथ है।\n", "id": "484504", "title": "नाभादास"}
{"url": "https://hi.wikipedia.org/wiki?curid=484507", "text": "रति पांडे\n\nरति पांडे (जन्म 14 सितंबर 1982) एक भारतीय टेलिविजन अभिनेत्री हैं। उन्हें कॉलेज रोमांस पर आधारित धारावाहिक \"मिले जब हम तुम\" में नुपुर भूषण की भूमिका निभाने के लिए जाना जाता है। \n", "id": "484507", "title": "रति पांडे"}
{"url": "https://hi.wikipedia.org/wiki?curid=484509", "text": "अराजकतावाद\n\nअराजकतावाद () एक राजनीतिक दर्शन है, जो स्वैच्छिक संस्थानों पर आधारित स्वाभिशासित समाजों की वक़ालत करता है। इनका वर्णन अक्सर राज्यहीन समाजों के रूप में होता है, यद्यपि कई लेखकों ने इन्हें अधिक विशिष्टतापूर्वक अपदानुक्रमिक मुक्त संघों पर आधारित संस्थानों के रूप में परिभाषित किया हैं। अराजकतावाद के मतानुसार राज्य अवांछनीय, अनावश्यक और हानिकारक है\n\nयह राजनीति विज्ञान की वह विचारधारा है जिसमें राज्य की उपस्थिति को अनावश्यक माना जाता है। इस सिद्धांत के अनुसार किसी भी तरह की सरकार अवांछनीय है। इसमें साधारणतः यह तर्क दिया जाता है कि मनुष्य मूलतः विवेकशील, निष्कपट और न्यायपरायण प्राणी है। अतः यदि समाज सही ढंग से संगठित हो तो किसी प्रकार के बल प्रयोग की आवश्यकता ही नहीं रहेगी। ऐसी स्थिति में राज्य की उपस्थिति स्वतः अप्रासंगिक हो जायगी।\n\nराज्य के नियंत्रण से पूरी तरह स्वतंत्र समाज की पैरोकारी करने वाला विचार अराजकतावाद कहलाता है। यह अवधारणा किसी भी तरह के सरकारी, व्यापारिक, औद्योगिक, वाणिज्यिक, धार्मिक, शैक्षिक या पारिवारिक नियंत्रण को अस्वीकार करती है। अराजकतावाद का विश्वास है कि मानवीय प्रकृति स्वतंत्रता, न्याय और ख़ुशहाली के लिए ही बनी है। मानव-समाज बिना किसी बाहरी हस्तक्षेप के शांति, सहकार और उत्पादन के साथ रहने में सक्षम है; और मनुष्य अपना शासन स्वयं कर सकता है। अराजकतावादियों के मुताबिक ऐसा समाज बनाना कठिन नहीं है जिसमें व्यक्तिगत स्वतंत्रता अधिकतम होगी, भौतिक वस्तुओं का समान बँटवारा होगा और आपसी सलाह-सुमति के साथ सभी लोग व्यक्तिगत और सामाजिक ज़िम्मेदारियों को लेंगे।\n\nअराजकतावादी चिंतन का इतिहास प्राचीन काल के यूनानी दार्शनिकों तक जाता है। स्टोइक चिंतक, ख़ास तौर से ज़ेनो (ईसा पूर्व 336-264) इसके लिए मशहूर हैं। आधुनिक युग में अराजकतावाद की सबसे महत्त्वपूर्ण व्याख्या करने श्रेय गॉडविन की 1793 में प्रकाशित कृति 'ऐन इनक्वारी कंसर्निंग पॉलिटिकल जस्टिस ऐंड इट्स इनक्रलुएंस ऑन जनरल वर्चू ऐंड हैपीनैस' को जाता है। लेकिन ख़ुद को अराजकतावादी कहने वाले पहले दार्शनिक उन्नीसवीं सदी के पूर्वार्ध में सक्रिय रहे फ़्रांसीसी चिंतक पिएर जोसेफ़ प्रूधों थे। जहाँ तक लक्ष्यों और कल्पनाशीलता का सवाल है, अराजकतावादियों में मतैक्य दिखता है। पर अपने ख़यालों की दुनिया को धरती पर उतारने के प्रश्न पर उनके बीच मतभेद पाये जाते हैं। मोटे तौर पर अराजकतावादियों की चार धाराएँ पायी जाती हैं : व्यक्तिवादी, परस्परतावादी, सामूहिकतावादी और साम्यवादी।\n\nजर्मनी के निहिलिस्ट (नाशवादी) दार्शनिक मैक्स स्टर्नर को अराजकतावादी व्यक्तिवाद का प्रमुख चिंतक माना जाता है। इस विचार के मुताबिक व्यक्ति और उसकी सम्प्रभुता पूरी तरह से अनुलंघनीय रहनी चाहिए। स्टर्नर कहते हैं कि व्यक्ति को ईश्वर, राज्य या किसी भी नैतिकता की परवाह किये बिना अपनी मर्ज़ी से पहलकदमी ले कर सक्रिय रहने का अधिकार दिया जाना अनिवार्य है। हालाँकि इस किस्म के अराजकतावादी लेन-देन और समझौता (कांट्रेक्ट) के ज़रिये सामाजिक संबंध बनाने की वकालत करते हैं, पर व्यक्ति की निजता की बेतहाशा और अहंवादी पैरोकारी करने के कारण उनके कार्यक्रम की व्यावहारिकता काफ़ी कम हो जाती है। उन्नीसवीं सदी में अमेरिकी अराजकतावादी जोसैया वारेन ने इस तरह के अराजकतावाद के आर्थिक बंदोबस्त का एक खाका पेश करने की कोशिश की। उन्होंने मेहनत के घंटों का भंडार करने वाले ‘टाइम स्टोर्स’ की स्थापना की। उनकी तजवीज़ थी कि श्रम की मुद्रा के ज़रिये लोगों के बीच समतामूलक वाणिज्य हो सकता है। अमेरिकी अराजकतावादियों ने बाज़ार आधारित अर्थव्यवस्था की कड़ी आलोचना की। उन्होंने, विशेषकर लायसेंडर स्पूनर ने अमेरिकी संविधान पर ज़बरदस्त आक्रमण करते हुए उस समझौतापरक सिद्धांत की ख़ामियों को दिखाया जिसे राज्य की संस्था का आधार माना जाता है। व्यक्तिवादी अराजकतावाद की प्रेरणाएँ बीसवीं सदी में पनपे स्वतंत्रतावाद के विचार में ढूँढ़ी जा सकती हैं।\n\nसामूहिकतावादी अराजकतावाद के प्रमुख चिंतक बकूनिन माने जाते हैं। सामूहिकतावादियों को न तो प्रूधों द्वारा की गयी छोटे किसानों और कारीगरों की तरफ़दारी पसंद थी और न ही वे कार्ल मार्क्स द्वारा प्रवर्तित समाजवादी विचार के समर्थक थे। मार्क्स के कम्युनिज़म को अधिनायकवादी करार देने वाला यह विचार एक ऐसे भविष्य की कल्पना करता है जिसमें मज़दूर संगठित हो कर पूँजी को अपने हाथ में ले लेंगे। संगठित मज़दूरों के हाथ में ही उत्पादन के साधन रहेंगे। सामूहिक फ़ैसले के आधार पर आमदनी का वितरण होगा। जो जितना श्रम करेगा उसका हिस्सा भी उतना ही बड़ा होगा।\n\nपरस्परतावादी अराजकतावाद व्यक्तिवाद और सामूहिकतावाद बीच रास्ता था जिसके सूत्रीकरण का श्रेय प्रूधों को जाता है। प्रूधों ने सम्पत्ति और कम्युनिज़म के बीच तालमेल बैठाते हुए एक ऐसी आर्थिक प्रणाली की वकालत की जिसके तहत व्यक्ति को निजी या सामूहिक तौर पर अपने उत्पादन के साधनों (जैसे औज़ार, ज़मीन आदि) का मालिक होने का अधिकार तो होगा, पर उसे उजरत अपने श्रम के मुताबिक ही मिलेगी ताकि समाज में समानता कायम रखी जा सके। इस अर्थव्यवस्था में विनिमय इस नैतिक मूल्य पर आधारित था कि व्यक्ति केवल उतना ही माँगेगा जितना वह स्वयं देने के लिए तैयार हो। प्रूधों ने उत्पादकों को न्यूनतम ब्याज दर पर ऋण देने वाले बैंकों की स्थापना का प्रस्ताव भी किया। इसमें कोई शक नहीं कि प्रूधों के आर्थिक प्रयोग कामयाब नहीं हुए, पर उनके फ़्रांसीसी अनुयायियों ने पहले कम्युनिस्ट इंटरनैशनल की शुरुआत पर अपना प्रभाव छोड़ा। बाद में सामूहिकतावादियों ने उन्हें किनारे धकेल दिया।\n\nसाम्यवादी अराजकतावाद यह मान कर चलता है कि कम्युनिज़म की स्थापना के लिए राज्य की संस्था अनावश्यक है। प्रिंस क्रोपाटकिन इस धारा के प्रमुख दार्शनिक थे। उनका कहना था कि मनुष्य परस्पर एकता और सहयोग के नैसर्गिक गुणों सम्पन्न है जिनके प्रभाव में सम्पत्ति संबंधी विभेद अपने-आप ख़त्म होते चले जाएँगे। समाज का हर व्यक्ति शामलाती संसाधनों का इस्तेमाल करेगा। मज़दूरों की स्वयंसेवी एसोसिएशनें आपूर्ति सम्बन्धी ज़रूरतों के हिसाब से उत्पादन-प्रक्रिया का नियोजन करेंगी। कम्यून अपने सदस्यों की आवश्यकताओं की शिनाख्त करेगा जिससे माँग तय होगी। कम्यूनों का आपसी महासंघ होगा जो सड़कें बनाने, रेलवे प्रणाली और अन्य सम्पर्क-संचार की सुविधाओं की फ़िक्र करेगा। लोगों को काम करने के लिए भौतिक प्रोत्साहन की आवश्यकता नहीं होगी। निजी सम्पत्ति की ग़ैर-मौजूदगी के तहत समाज में अपराधियों से निबटने के लिए अनौपचारिक तौर-तरीके अपनाये जाएँगे और कानून की दमनकारी मशीनरी की जरूरत नहीं पड़ेगी। साम्यवादी अराजकतावादियों का ख़याल था कि जब तक निजी सम्पत्ति पर आधारित विभेदों को ख़त्म करने लायक मानवीय एकता नहीं बन जाती, तब तक सामूहिकतावादी नज़रिया अपनाया जा सकता है।\n\nउन्नीसवीं शताब्दी का बौद्धिक-राजनीतिक इतिहास मार्क्सवादियों और अराजकतावादियों के बीच बहस से भरा हुआ है। अराजकतावादी चाहते थे कि राज्य की संस्था को फ़ौरन मंसूख करने की तजवीज़ की जानी चाहिए, पर मार्क्सवादी राज्य को ख़त्म करने के पक्षधर होते हुए भी पहले मज़दूरों के राज्य की स्थापना करना चाहते थे। अराजकतावादियों का कहना था कि सर्वहारा का राज्य भी कुल मिला कर विषमता और उत्पीड़न का माध्यम बन जाएगा। बकूनिन तो समाजवादी राज्य को एक फ़ौजी बैरक की संज्ञा देते थे जिसमें लोग नगाड़े की आवाज पर सोएंगे, जागेंगे और श्रम करेंगे। यह एक ऐसा राज्य होगा जिसमें चालाक और शिक्षित लोग सरकारी सुविधाएँ भोगेंगे। 1846 में अपनी रचना दर्शन की दरिद्रता के ज़रिये मार्क्स ने प्रूधों की कड़ी आलोचना की। प्रथम कम्युनिस्ट इंटरनैशनल में जब बकूनिनपंथियों ने प्रूधों के अनुयायियों को पराजित कर दिया तो उन्हें मार्क्स के अनुयायियों से लोहा लेना पड़ा। इस संघर्ष के परिणामस्वरूप 1872 में इंटरनैशनल टूट गया। राज्य की संस्था की मुख़ालफ़त करने के कारण अराजकतावादी किसी भी तरह के संसदीय विचार के भी ख़िलाफ़ रहते हैं। वे चुनावों भाग नहीं लेते। समाज के क्रांतिकारी रूपांतरण में विश्वास के कारण ज्यादातर अराजकतावादी सभी तरह के प्राधिकार और आर्थिक संस्थाओं के ख़िलाफ़ जन-विद्रोह की अपील करने का कार्यक्रम पेश करते हैं। चूँकि उनकी योजना में किसी बड़े प्राधिकार की गुंजाइश नहीं है, इसलिए वे स्वतःस्फूर्त और स्थानीय स्तर की छोटी-छोटी बग़ावतों की रणनीति अपनाने की वकालत करते हैं। साम्यवादी अराजकतावाद ने उन्नीसवीं सदी के आख़िरी सालों में व्यक्तिगत स्तर पर आतंकवादी कार्रवाइयों की मुहिम भी चलाई जिसके तहत राजनेताओं और प्रमुख उद्योगपतियों की हत्याएँ भी की गयीं।\n\nउन्नीसवीं सदी में स्पेन, इटली, बेल्जियम और फ़्रांस में अराजकतावादी काफ़ी सक्रिय थे। अमेरिका में १९०५ में फ़्रांस के अनारको-सिंडिकलिज़म से प्रेरित टे्रड यूनियन आंदोलन भी चला। बीसवीं सदी में साठ और सत्तर के दशक में बौद्धिक हलकों में अराजकतावादी विचार की साख बढ़ती हुई दिखायी दी। पॉल गुडमेन और डेनियल गुइरिन ने शिक्षा और सामुदायिकता के क्षेत्र में अराजकतावादी हस्तक्षेप किये। आजकल अराजकतावादी सिद्धांत का कोई विशेष प्रभाव नहीं दिखायी देता। लेकिन, इस सर्वसत्तावाद, अधिनायकवाद और निरंकुशता के आलोचकों के तर्कों में इस सिद्धांत की आहटें सुनी जा सकतीं हैं। समाजवादी विचार परम्परा में अराजकतावाद किसी न किसी रूप में हमेशा मौजूद रहता है। उदारतावादियों को अभिव्यक्ति की आज़ादी से संबंधित अपने ढुलमुलपन से मुक्त करने में भी अराजकतावाद की भूमिका से इनकार नहीं किया जा सकता। शांतिवाद के तहत सभी तरह की हिंसा से मुक्ति के आग्रह में भी इस विचार की प्रेरणाएँ रही हैं। स्वतंत्रतावाद के विचार पर तो अराजकतावाद की छाप स्पष्ट है ही, पर्यावरणवादी आंदोलन ने भी अपने कई आग्रह उससे प्राप्त किये हैं।\n\nटुटपुंजिया बुर्जुआ सामाजिक-राजनीतिक धारा जो समस्त सत्ता तथा राज्य की शत्रु है, लघु निजी स्वामित्व तथा लघु कृषक अर्थव्यवस्था के हितों को बड़े पैमाने के उत्पादन आधारित समाज की प्रगति के मुक़ाबले रखती है। अधिकांश अराजकतावादी निजी स्वामित्व को समाप्त करना चाहते हैं और उसकी जगह समस्त सम्पत्ति पर सामुदायिक स्वामित्व स्थापित करने का समर्थन करते हैं। सिद्धांततः अराजकतावाद को मुख्यतः आदर्शवादी यूटोपिया तथा वस्तुवादी साम्यवाद के रूप में व्यवहृत किया जाता है।\nयूटोपियाई अराजकतावाद की नींव है व्यक्तिवाद, आत्मवाद तथा संकल्पवाद। इस शाखा के प्रमुख उन्नायकों में श्मिड्ट (श्टिर्नेर), प्रूंदों तथा बाकूनिन का नाम उल्लेखनीय है। यह सिद्धांत १९ वीं सदी के दौरान फ्रांस, इटली तथा स्पेन में व्यापक रूप में प्रचलित था। वह शोषण के विरुद्ध नैतिक शक्ति तथा हृदय परिवर्तन सदृश युक्तियों का प्रतिपादन करता है। किंचित अर्थों में गांधी भी इसी वर्ग के विचारकों में माने जाते हैं।\nमार्क्स-एंगेल्स द्वारा प्रतिपादित साम्यवादी अराजकतावाद, शोषण के विरुद्ध यूटोपियाई आदर्शवादी युक्तियों से इतर शोषण के भौतिक कारणों की पड़ताल करता है तथा समाजवादी क्रांति संभव करने के प्रेरक बल के रूप में वर्ग संघर्ष की समझ का वैज्ञानिक प्रतिपादन करता है। सर्वहारा वर्ग द्वारा राजनीतिक सत्ता को जीतने की आवश्यकता की अराजकतावादियों द्वारा अस्वीकृति मज़दूर वर्ग को बुर्जुआ राजनीति के मातहत रखने का वस्तुपरक ढंग से हितसाधन करती है। साम्यवादी अराजकतावाद राज्य के तात्कालिक उल्मूलन की माँग करता है। वह क्रांति के लिए सर्वहारा वर्ग को तैयार करने के लिए बुर्जुआ राज्य की संस्थाओं के उपयोग की संभावनाओं को स्वीकार नहीं करते तथा समाज के समाजवादी पुनर्निर्माण में राज्य की भूमिका से इनकार करते हैं।\n\n\n\n1. ए. कार्टर (1974), द पॉलिटिकल थियरी ऑफ़ एनारकिज़म, वाइल्डवुड \nहाउस, लंदन.\n\n2. एल.आई। क्रिमरमैन और एल. पैरी (सम्पा.) (1966), पैटर्न्ज़ ऑफ़ \nएनार्की, एंकर, न्यूयॉर्क.\n\n3. डी. मिलर (1984), एनारकिज़म, डेंट, लंदन.\n\n4. एम. टेलर (1982), कम्युनिटी, एनार्की ऐंड लिबर्टी, केम्ब्रिज युनिवर्सिटी \nप्रेस, केम्ब्रिज.\n", "id": "484509", "title": "अराजकतावाद"}
{"url": "https://hi.wikipedia.org/wiki?curid=484512", "text": "सड़क सतह\n\nगाड़ियों के चलने के उद्देश्य से बनायी गयी या पैदल चलने के बनी किसी मार्ग के सतह पर बिछाए सतह को कुट्टिम (pavement) कहते हैं। पूर्वकाल में बजरी (ग्रेवेल), फर्शी पत्थर (cobblestone) और ग्रेनाइट सेटों का बहुधा प्रयोग होता था। किन्तु अब इनकी जगह अधिकांशतः ऐस्फ़ाल्ट और कांक्रीट ने ले लिया है। \n\nकिसी सड़क का काम केवल यही नहीं है कि वह गाड़ियाँ चलाने के लिए पर्याप्त पुष्ट हो, बल्कि वह गाड़ियों के भार और मौसम के प्रभाव से होनेवाली टूट फूट भी सहे। स्थानीय मिट्टी में ये सब उद्देश्य भली भाँति पूरा करने की सामर्थ्य संभवतः न हो, अत: संरचना की दृष्टि से उपयुक्त सतह की व्यवस्था करने का बड़ा महत्व है। संरचनात्मक दृष्टिकोण से उपयुक्त होने के अतिरिक्त सड़क की सतह में सर्वाधिक अपेक्षित गुण ये हैं : \n\nस्थिरीकृत मिट्टीवाली निकृष्ट कोटि से लेकर, सीमेंट ओर ऐस्फाल्टी कंक्रीट की उत्कृष्ट कोटि तक की विभिन्न प्रकार की सतहें होती हैं। इनके बीच बजरी की, पानीकुटौ मैकेडम और हलके बिटूमेनी आवरणवाली सड़कें होती हैं। किसी सड़क के लिए किस प्रकार की सतह उपयुक्त होगी, इसका चुनाव करने में यातायात की प्रगाढ़ता एवं प्रकार, सड़क का महत्व और धन की उपलब्धता सरीखे घटक ध्यान में रखने चाहिए। आरंभ में सोच विचारकर व्यय किया हुआ धन बाद में घटी हुई अनुरक्षण लागत के रूप में भली भाँति वसूल हो सकता है। निवारक उपाय उपचार से उत्तम होता है। यह सड़क के लिए उपयुक्त सतह चुनने के क्षेत्र में भी भली भाँति लागू होता है।\n\nस्थिरीकृत मिट्टी, स्थानीय मिट्टी में बाहर से लाई हुई किसी दूसरी श्रेणी की मिट्टी, अथवा चूना, सीमेंट मिलाकर किसी रसायन से उसका उपचार करके तैयार की जाती है। इसके फलस्वरूप एक स्थिर मिश्रण प्राप्त होता है। इसका उद्देश्य मिट्टी का सामर्थ्य संबंधी गुण सुधारना है। किंतु इस प्रकार प्राप्त सामर्थ्य बहुधा भारी बोझ वहन करने के लिए अपर्याप्त होती है। इसलिए स्थिरीकृत मिट्टी की सिफारिश केवल गाँवों की, अथवा हलके यातायात वाली सड़कों के लिए ही की जाती है।\n\nबजरी डालकर कच्ची सड़क सुधारना और उसे औसत दर्जे के यातायात के योग्य बनाना, कम खर्च का एक तरीका है। इसमें बजरी या मूरम का प्रयोग होता है, जो सड़क की सतह पर तीन से छह इंच मोटी बिछा दी जाती है। ऐसा प्रति वर्ष, अथवा कुछ अधिक कालांतर से किया जाता है। इस प्रकार करते करते काफी स्थिर सतह बन जाती है।\n\nपानी कुटी मैकेडम भारत में सड़कों की परंपरागत सतह रही है। इसमें तोड़े हुए पत्थर या कंकड़ की भली भाँति जमी हुई दो या अधिक तहें होती हैं। निचली तह से लगभग छह छह इंच के पत्थर, या कंकड, या श्इंच मोटी ईटें सावधानीपूर्वक हाथ से जमा दी जाती हैं। ऊपरी तह श्इंच से 2 इंच माप के पत्थर या कंकड़ की गिट्टी की होती है। रिक्त स्थान मूरम, बजरी, या अन्य ऐसे ही पदार्थ से भर दिए जाते है; तदनंतर पहले सूखी और फिर पानी डालकर कुटाई की जाती है। हलका और मंदगामी यातायात हो तो पानीकुटी मैकेडम की सतह अच्छा काम देती है, किंतु हवा भरे पहियों वाली तेज गाड़ियों के लिए यह बहुत अच्छी नहीं होती।\n\nजैसे जैसे सड़कों पर तेज चाल का यातायात बढ़ता गया, चलने के लिए धूलरहित, चिकनी सतह वाली सड़कों की आवश्यकता अधिकाधिक अनुभव हुई। बिटूमेनी सतहें इस समस्या का एक हल हैं। यातायात के अनुरूप ये विभिन्न प्रकार की होती हैं। सब में साधारण इकहरे या दोहरे आवरणवाली सतह होती है। इकहरे आवरणवाली सतह, झाड़कर भली भाँति साफ की हुई सूखी पानीकुटी मैकेडम पर बिटुमेन छिड़ककर, उसपर पत्थर का जीरा फैलाकर, रोलर से कूटकर तैयार की जाती है। इस प्रकार बिटुमेन ऊपर की ओर चढ़कर जीरे को भली भाँति बाँध देता है। पहले की काली सतह पर बाद के आवरण भी इसी प्रकार चढ़ाए जाते हैं।\n\nबिटुमेनी गच, सड़क पर कुटी हुई गिट्टी के ऊपर पिघला हुआ बिटुमेन फैलाकर तैयार की जाती है। इस प्रकार बिटुमेन गिट्टी के अंतरालों में घुस जाता है।\n\nयद्यपि ऐसी सतहें औसत से लेकर भारी यातायात तक वहन कर सकती हैं, फिर भी इनसे एक अंतर्निहित दोष यह होता है कि इनमें बिटुमेन का फैलाव एक सा नहीं होता। यदि सड़क पर फैलाने और कूटने के पहले ही पत्थर का जीरा और बिटुमेन परस्पर मिला लिए जाएँ, तो यह दोष दूर हो सकता है। इस प्रकार पूर्वमिश्रण से प्रयोग के लिए अच्छी सतह प्राप्त होती है। भारत में सड़कों के लंबे लंबे भाग इसी प्रकार तैयार हुए हैं।\n\nयदि पत्थर का जीरा और विटुमेन के साथ बालू और अत्यंत बारीक भरत भी उचित अनुपात में मिला ली जाती है, तो मिश्रण सघन मिश्रण या 'डामरी' कंक्रीट कहलाता है। डामरी कंक्रीट से उत्कृष्टतम कोटि की बिटुमेनी सतह तैयार होती है, जो भारी यातायात में भी 20-25 वर्ष तक कोई कष्ट नहीं देती। यह सतह महँगी होती है, अत: इसका औचित्य भारी यातायातवाली सड़कों में या बड़े शहरों में ही हो सकता है।\n\nऊपर वर्णित सभी प्रकार की सतहें नम्य फर्शो की कोटि में आती हैं। दूसरी कोटि अनम्य फर्शों की होती है, जिसके अंतर्गत सीमेंट कंक्रीट की सड़कें आती हैं। सीमेंट कंक्रीट से, मुख्यतया उसकी कठोरता ओर टिकाऊपन के कारण, सड़क की बहुत अच्छी सतह प्राप्त होती है। अपनी उच्च प्रत्यास्थता के कारण सीमेंट कंक्रीट अपने ऊपर आनेवाला भार अपेक्षाकृत बड़े आधारक्षेत्र पर वितरित कर सकती हैं, फलत: इसके लिए विशेष मजबूत आधार तैयार करना आवश्यक नहीं होता। भली भाँति आकल्पित और निर्मित सीमेंट कंक्रीट की सतह भारी यातायात वहन करते हुए भी 20-25 वर्ष तक टिक सकती है।\n\n\n", "id": "484512", "title": "सड़क सतह"}
{"url": "https://hi.wikipedia.org/wiki?curid=484519", "text": "इनुइत\n\nइनुइत () ग्रीनलैंड, कनाडा, संयुक्त राज्य अमेरिका और रूस के सुदूर उत्तर में स्थित बर्फ़ीले आर्कटिक इलाक़ों में बसने वाली कुछ मानव जातियों का सामूहिक नाम है। इनुइतों में बहुत सी भिन्न उपजातियाँ हैं लेकिन इन सभी में आपसी समानताएँ और सम्बन्ध हैं। 'इनुइत' एक बहुवचन शब्द है और एक व्यक्ति को 'इनुक' () कहा जाता है। पुराने ज़माने में इनुइत लोगों को 'एस्किमो' () बुलाया जाता था लेकिन बहुत से इनुइत लोग इसे अपमानजनक शब्द मानते हैं इसलिए अब इस जाती को आमतौर पर 'इनुइत' ही कहा जाता है। 'इनुइत' शब्द का अर्थ 'लोग' है।\n\nपिछले हिमयुग (आइस एज) के दौरान समुद्रों का बहुत सा पानी बर्फ़ के रूप में जमा हुआ होने से समुद्र-तल आज से नीचे था। आधुनिक युग में एशिया के सुदूर पूर्वोत्तर के साइबेरिया क्षेत्र और उत्तर अमेरिका के सुदूर पश्चिमोत्तर अलास्का क्षेत्र के बीच समुद्र है। हिमयुग के दौरान समुद्र-तल नीचे होने से इन दोनों के बीच एक बेरिनजिया () नामक ज़मीनी इलाक़ा था जो अब समुद्र के पानी के नीचे है। आधुनिक इनुइतों के पूर्वज एशिया से चले और उन्होंने १००० ईसापूर्व के आसपास बेरिनजिया पार किया और उत्तरी अमेरिकी महाद्वीप में आ पहुँचे। वहाँ पश्चिमी अलास्का में उन्होंने एक समाज बनाया जिसे इतिहासकार थ्यूल संस्कृति () कहते हैं। यहाँ से वे पूर्व की ओर उत्तरी कनाडा के पूरे आर्कटिक इलाक़े में फैल गए। वहाँ थ्यूलों से पहले ही एक जाति बसी हुई थी जिनके समाज को इतिहासकार 'डोरसेट संस्कृति' () के नाम से बुलाते हैं। यह डोरसेट जाति थ्यूलों के फैलाव के आगे टिक नहीं पाई और विलुप्त हो गई। डोरसेटों का वर्णन आधुनिक इनुइत मिथ्य-कथाओं में मिलता है, जिसमें उन्हें एक 'भीमकाय' या 'दानवीय' जाति कहा जाता है। इस से इतिहासकार अंदाज़ा लगते हैं कि डोरसेट लोग कद-बुत में ज़रूर थ्यूलों से बड़े रहे होंगे।\n\nपूरे उत्तरी कनाडा के बर्फ़ीले इलाक़ों पर फैलने के बाद, इन थ्यूलों के वंशज इनुइत १३०० ईसवी तक ग्रीनलैंड पर भी पहुँचकर बस चुके थे। इनकी संस्कृति और तकनीकें पूरी तरह इस बर्फ़-ढके इलाक़े के अनुकूल बन चुकी थीं। इनसे दक्षिण में रहने वाली जातियाँ इनके क्षेत्रों पर कभी भी स्थाई नियंत्रण नहीं कर पाई और न ही इनुइत अपने से दक्षिण में स्थित उप-आर्कटिक () इलाक़ों के कम ठन्डे क्षेत्रों पर फैल पाए। फिर भी वे अपने दक्षिणी पड़ोसियों के साथ व्यापार करते थे और उनसे लड़ाई-झड़पें होती रहती थीं। इसी १०००-१३०० ईसवी काल में इनका संपर्क उत्तरी यूरोप की वाइकिंग जाति से भी हुआ। १७वीं सदी के बाद जब यूरोप से लोग आकर उत्तर अमेरिका में बसने लगे और रूस साइबेरिया में विस्तृत हुआ तो उसके बाद से इनुइतों का यूरोपीयों से संपर्क लगातार बढ़ता गया।\n\n\n", "id": "484519", "title": "इनुइत"}
{"url": "https://hi.wikipedia.org/wiki?curid=484535", "text": "ओरैकल प्रमाणन कार्यक्रम\n\nओरैकल प्रमाण प्रोग्राम (Oracle Certification Program) ओरैकल कारपोरेशन द्वारा प्र्स्तुत एक व्यावसायिक प्रमाणन कार्यक्रम है।\n\nओरैकल प्रमाणन के तीन स्तर हैं-\n\n", "id": "484535", "title": "ओरैकल प्रमाणन कार्यक्रम"}
{"url": "https://hi.wikipedia.org/wiki?curid=484543", "text": "ज़मीनी पुल\n\nज़मीनी पुल () ऐसे भूडमरू (इस्थमस) या उस से चौड़े धरती के अंश को कहते हैं जिसके ज़रिये समुद्र द्वारा अलग किये हुए धरती के दो बड़े क्षेत्रों के बीच में जानवर आ-जा सकें और वृक्ष-पौधे फैल सकें। हिमयुगों (आइस एज) के दौरान ऐसे ज़मीनी पुल अक्सर उभर आते हैं क्योंकि तब समुद्र के पानी का कुछ अंश बर्फ़ में जमा हुआ होने से समुद्र-तल थोड़ा नीचे होता है। इसका एक बड़ा उदाहरण भारत को श्रीलंका से जोड़ने वाला रामसेतु है। यह हिमयुगों में पूरी तरह समुद्र-तल के ऊपर उभरी हुई ज़मीन की एक पट्टी होती थी जिसपर इतिहास में जानवर चलकर भारत से श्रीलंका पहुँचे थे और भारत से बहुत से पेड़-पौधे भी श्रीलंका में विस्तृत हुए थे। माना जाता है कि आज से लगभग २०,००० साल पहले श्रीलंका के वैदा आदिवासियों के पूर्वज भी इसी ज़मीनी पुल पर चलकर भारत से श्रीलंका पैदल पहुँचे। आधुनिक युग में भारत और श्रीलंका के बीच ४० मील का खुला समुद्र है\n\nहिमयुगों के अलावा ज़मीनी पुल बनाने के और भी कारण हो सकते हैं। कभी-कभी प्लेट विवर्तनिकी (टेकटॉनिक्स​) में भौगोलिक तख़्तों के हिलने से समुद्र के नीचे का फर्श ऊपर उठकर सतह से ऊपर आ जाता है और दो क्षेत्रों को एक पुल बनाकर जोड़ देता है। कुछ इलाक़ों में हिमयुगों के दौरान चलने वाली हिमानियाँ इतनी भारी होती हैं कि उनके नीचे की ज़मीन दब जाती है और हिमयुग की समाप्ति पर बर्फ़ पिघलने के बाद वापस उठ जाती है। कभी-कभी यही हिमयुग-उपरान्त उठी हुई धरती दो क्षेत्रों में पुल बना देती है।\n\n\n", "id": "484543", "title": "ज़मीनी पुल"}
{"url": "https://hi.wikipedia.org/wiki?curid=484556", "text": "वैदा लोग\n\nवैदा () या वैद्दा श्रीलंका की एक आदिवासी जनजाति है। इतिहासकारों का मानना है कि वे श्रीलंका के सबसे पहले मानव निवासी थे। पारम्परिक तौर से वैदा श्रीलंका के जंगलों के भीतर रहा करते थे। उनकी अपनी अलग वैदा भाषा थी, जिसकी मूल जड़ें अज्ञात हैं और जो अब विलुप्त हो चुकी है। सिंहली भाषा में वैदाओं को वन्नियल ऐत्तो () भी कहते हैं, जिसका मतलब 'वन के लोग' है।\n\nवैदाओं का आनुवंशिकी अध्ययन करने से पता चला है कि वे श्रीलंका के सिंहली लोगों लगभग ३०,००० वर्षों से भिन्न हैं, यानि वे उनसे एक बिलकुल ही अलग जाति हैं। बहुत से इतिहासकार मानते हैं कि वैदाओं के पूर्वज लगभग २०,००० साल पहले हिमयुग के दौरान भारत से चलकर श्रीलंका पहुँचे थे। हिमयुगों में भारत को श्रीलंका से जोड़ने वाला रामसेतु पूरी तरह समुद्र-तल के ऊपर उभरा हुआ एक ज़मीनी पुल होता था जिसपर चलकर जानवर, मनुष्य और वृक्ष-पौधे एक क्षेत्र से दूसरे क्षेत्र में आराम से फैल सकते थे। आधुनिक युग में भारत और श्रीलंका के बीच ४० मील का खुला समुद्र है।\n\n५वीं सदी ईसवी में लिखी श्रीलंका के महावंश इतिहास-काव्य में एक पुलिंद जाति का ज़िक्र है जो इतिहासकारों के अनुसार श्रीलंका के सन्दर्भ में वैदा जाति के बारे में है। यह कहता है कि जब राजकुमार विजय (जो सिंहलों के सबसे पहले राजा बने) छठी शताब्दी ईसापूर्व में बंगाल से श्रीलंका आए तो उन्होंने कुवेनी नामक एक यक्ख (यक्ष) स्त्री से विवाह किया और बच्चे पैदा किये। बाद में उन्होंने एक क्षत्रीय स्त्री से शादी करके कुवेनी को दुत्कार दिया। उसके बच्चे आधुनिक रत्नपुर ज़िले के सुमनकूट क्षेत्र चले गए और वहाँ उन्होंने अपना वंश बढ़ाया। यही आगे चलकर वैदा बने।\n\nवैदाओं का मूल धर्म सर्वात्मवाद (ऐनिमिज़्म​) है। श्रीलंका के भीतरी हिस्सों में बसने वाले वैदा लोगों ने सिंहल लोगों की सोहबत से अपने सर्वात्मवाद में कुछ बौद्ध धर्म को भी मिश्रित कर लिया है जबकि पूर्वी तट पर तमिलों के पास रहने वाले वैदाओं ने सर्वात्मवाद में हिन्दू धर्म मिला लिया है। वैदा अपने पूर्वजों को पूजते हैं जिन्हें सिंहली-भाषी वैदा 'नाए याकु' कहते हैं। वैदाओं के कुछ अपने अलग देवी-देवता भी हैं, जिनमें से 'कंडे यक्का' और 'बिलिंद यक्का' नामक पूर्वज-देवता प्रमुख हैं। इन पूर्वजों को प्रसन्न करने के लिए इनकी पूजा करने के बाद 'किरी कोराहा' () नमक नाच समारोह आयोजित किया जाता है। श्रीलंका के दक्षिण में कतरगाम () नामक तीर्थस्थल में स्कन्द (हिन्दू देवता और शिव के दूसरे पुत्र, जिन्हें तमिल में 'मुरुगन' कहते हैं और जो कार्तिकेय के नाम से भी जाने जाते हैं) पूजे जाते हैं। कतरगाम स्कन्द के बारे में धारणा है कि यहाँ उन्होंने एक वल्ली नामक वैदा मृग-देवी से विवाह किया था। कतरगाम के मंदिर की इज़्ज़त श्रीलंका के सभी सम्प्रदाय करते हैं और यहाँ बौद्ध, हिन्दू, मुस्लिम और ईसाई सभी तीर्थ करते हैं।\n\nवैदाओं में विवाह की रीति बहुत सरल होती है। वधु एक वृक्ष-छाल की रस्सी बनाती है (जिसे 'दिया लनूवा' कहते हैं) और उसे वर की कमर में बाँध देती है। इसके द्वारा वह यह संकेत देती है कि उसने वर को अपना जीवन-साथ स्वीकार लिया है और विवाह सम्पन्न हो जाता है। वैदा समाज में स्त्रिओं और पुरुषों को कई पहलुओं में बराबारी का दर्जा दिया जाता है। बेटियों को अपने परिवार की सम्पत्ति में बारबार का हक़ मिलता है। वैदा समाज में एक पति की एक ही पत्नी होने का रिवाज है, हालांकि अगर कोई औरत विधवा हो जाए तो अक्सर उसके पति का भाई उस से विवाह कर लेता है।\n\nवैदाओं में मृतों को दफ़ना देने का रिवाज है और किसी की मृत्यु होते ही उसे जल्द-से-जल्द दफ़ना देने का प्रयास किया जाता है। ४ से ५ फ़ुट की क़ब्र खोदी जाती है और उसमें शव को कपड़े में लपेटकर लिटा दिया जाता है। ऊपर से उसे पत्तों और मिटटी से ढककर बंद कर दिया जाता है। शव के साथ-साथ मृतक का कुछ निजी सामान भी दफ़ना दिया जाता है, जैसे कि उसके धनुष-बाण और पान-सुपारी की थैली। क़ब्र के सिरे पर तीन खुले नारियल और एक छोटा लकड़ियों का ढेर और पाऊँ की तरफ़ एक खुला और एक बंद नारियल भी रखा जाता है। कुछ वैदा समुदायों में दफ़नाने से पहले शव को कुछ विशेष जंगली पत्तों या नीम्बू के रस से सुगन्धित किया जाता है। कुछ समुदायों में क़ब्र के सिर, पैर या बीच में 'पथोक' नामक एक प्रकार के कैक्टस को बोया जाता है।\n\n", "id": "484556", "title": "वैदा लोग"}
{"url": "https://hi.wikipedia.org/wiki?curid=484572", "text": "पश्चिमी देशों में संस्कृत\n\nपश्चिमी जगत में संस्कृत का अध्ययन १७वीं शताब्दी में आरम्भ हुआ। भर्तृहरि के कुछ काव्यों का सन् १६५१ में पुर्तगालियों ने अनुवाद किया। सन् १७७९ में विवादार्णवसेतु नामक एक विधिक संहिता का नाथानियल ब्रासी हल्हेड (Nathaniel Brassey Halhed) ने पारसी अनुवाद से अनुवाद किया। इसे 'अ कोड ऑफ गेन्टू लाज़' (A Code of Gentoo Laws) नाम दिया। 1785 में चार्ल्स विकिंस (Charles Wilkins) ने भगवद्गीता का अंग्रेजी में अनुवाद प्रकाशित किया। शायद यही पहली बार था जब संस्कृत ग्रन्थ का सीधे किसी यूरोपीय भाषा में अनुवाद हुआ।\n\nसंस्कृत के बारे में प्रेरणादायक उद्‌गारों को पढ़कर १९वीं सदी के जर्मनी, फ्रांस, ब्रिटेन आदि देशों के अनेक विद्वानों ने भारत के प्राचीन संस्कृत साहित्य के अध्ययन एवं शोध् में अपना सारा जीवन लगा दिया। परंतु इन विद्वानों के अध्ययन और लेखन के उद्‌देश्य विभिन्न थे। इन्हें मुखयतया तीन वर्गों में बांटा जा सकता हैः \n\n१. भारतीय धर्मशास्त्र, दर्शन और साहित्य के निष्पक्ष जिज्ञासु, \n\n२. अधिकांशतः ईसाई मिशनरी वर्ग और \n\n३. धर्म एवं राजनीति से प्रेरित ब्रिटिश वर्ग और भारत में उनके प्रशासक और मिशनरी वर्ग।\n\nपहले वर्ग के लोगों ने भारतीय साहित्य को भाषा विज्ञान द्वारा निष्पक्ष एवं वैज्ञानिक दृष्टि से देखा और दार्शनिक विचारों को प्रेरणादायक माना इस वर्ग में मुख्यतया ऑगस्त श्लेगल (१७६७-१८४५), फ्रेडरिक शेलगल (१७७२-१८२९), फ्रान्ज बाप (१७९१-१८६७), रूडोल्क रॉथ (१८२१-१८९५) हरमैन ब्रोरवोस (१८०६-१९०७) थ्योडर बेनफे (१८०९-१८८१) आदि मुख्य थे। दूसरे वर्ग के विद्वानों ने मिशनरी भावना से प्रेरित होकर वैदिक देवतावाद का तुलनात्मक गाथावाद, विकासवाद और मानवइतिहास की दृष्टि से पक्षपातपूर्ण अनुवाद कर विशाल साहित्य लिखा। इनमें ओल्डन वर्ग (१८५४-१९२०), अलब्रेट वेबर (१८२५-१९०१), फ्रेडरिक रोजन (१८०५-१८३७), अलफ्रेड लुडविग (१८३२-१९१२), जार्ज बुहलर (१८३७-१८९८), ज्युलियस जौली (१८४९-१९३२), ओटोवॉन बोथलिंगम (१८१५-१९०४), मौरिस विंटरनिट्‌स (१८६३-१९३७), अर्नेस्ट कुहन (१८४६-१९२०) आदि थे। तीसरे वर्ग में ब्रिटेन में एच.एच. विल्सन (१७८६-१८६०), फ्रेडरिक मैक्समूलर (१८२३-१९००), मौनियर विलियम्स, अर्थन ऐंथोनी मैक्डोनल (१८५४-१९३०, ए.बी. कीथ (१८७९-१९४४) आदि थे। भारत में प्रशासन से जुड़े विद्वानों में चार्ल्स विलसन, विलियम जोन्स (१७४६-१७९४), कॉलब्रुक (१७६५-१८३६), स्टीवेंसन, ग्रिफिथ आदि मुख्य थे। \n\nब्रिटेन के विद्वानों ने अपने राजनैतिक और मिशनरी हितों की दृष्टि से तुलनात्मक भाषावाद, गाथावाद, मानव ऐतिहासिकता एवं अन्य अनेक नवीन वादों की कल्पनाएँ कीं | १८४६ में, ऑक्सफोर्ड यूनीवर्सिटी में, मैक्समूलर के आने के बाद ब्रिटेन का, हिन्दू धर्म शास्त्र संबंधी समस्त साहित्य, असंगत क्यों न हो। मगर गैर-ब्रिटिश लेखकों ने या तो ईसाई मिशनरी भावना से या वेदादि केमौलिक ज्ञान के अभाव से या संस्कृत को यूरोपीय भषाओं से सम्बन्धित करने के दुराग्रह के कारण विभिन्न अर्थ किए। ये सभी ब्रिटेन की तरह पक्षपाती नहीं थे। मगर तना अवश्य है कि सभी पाश्चात्य विद्वान भलीभांति जानते थे कि वेद, भारतीय धर्म, दर्शन और संस्कृति के मूल आधार हैं और इनकी समुचित व्याखया निरुक्त व पाणिनि व्याकरण के आधार पर ही हो सकती है। परन्तु किसी भी पाश्चातय विद्वान ने भारतीय वेद भाष्य पद्धति को नहीं अपनाया जिसका कि इसी समय में महर्षि दयानन्द सरस्वती (१८२५-१८८२) ने अपने वदे भाष्यों में प्रयोग कर उदाहरण प्रस्तुत किया था। भारतीय प्राचीन परम्परा इसी शैली को प्रामाणिक मानती है।\n\nयूरोप में सोलहवीं सदी तक संस्कृत साहित्य के प्रति कोई रुचि न थी। सत्रहवीं सदी के मध्य में हेनरिथ रॉथ (१६२०-१६६८) नामक जर्मन जैसुआइट पादरी आगरा आया और मिशनरी कार्य के लिए सबसे पहले उसे संस्कृत सीखी एवं १६६२ में संस्कृत व्याकरण पर पुस्तक लिखी। यहाँ संस्कृत साहित्य के प्रति तीव्र जिज्ञासा और वैचारिक उत्कंठा अठाहरवीं सदी के अंत और उन्नीसवीं सदी के प्रारम्भ में भारत में धार्मिक और राजनैतिक कारणों से उत्पन्न हुई। १७५७ में पलासी के युद्ध के बाद भारत में अंग्रेजों का राज्य स्थापित हो गया। तब गवर्नर वारेन हेस्टिंग्ज ने प्रशासनिक और कानूनी दृष्टि से भारतीयों के रीति रिवाज और धार्मिक आस्था जानने के लिए ब्रिटिश अधिकारियों को संस्कृत सीखने की प्रेरणा दी। परिणामस्वरूप यहाँ कॉलेज खोले गए और १७८४ में कलकत्ते में 'एशियाटिक सोसायटी ऑफ बंगाल' की स्थापना की गई। चार्ल्स बिल्किन्स पहला अंग्रेज अधिकारी था जिसने बनारस में संस्कृत भाषा सीखी और १७८५ में श्री मद्‌भागवद्‌ गीता, १७८७ में हितोपदेश और १७९५ में महाभारत के शाकुन्तलोपखयान का अंग्रेजी में अनुवाद प्रकाशित किया। जब १७६३ में विलियम जोन्स को ब्रिटिश सेटिलमेंट का मुखय न्यायाधीश नियुक्त किया गया तो उसने संस्कृत सीखी और १७८९ में महाकवि कालीदास के अभिज्ञानशाकुन्तलम्‌ और १७९४ में मनुस्मृति का अंग्रेजी में अनुवाद किया। इसी समय (१८०२) दाराशिकोह के फारसी में, उपनिषदों का फ्रेंच लेखक एन्क्वेरिल डू पेरोन (१७२१-१८०५) द्वारा किया गया लेटिन अनुवाद प्रकाशित हुआ। इन साहित्यिक और दार्शनिक ग्रंथों ने यूरोप और विशेषकर जर्मनी में, संस्कृत भाषा और साहित्य के प्रति अभूतपूर्व जागृति एवं जिज्ञासा पैदा कर दी।\n\nआगस्त विलहेम श्लेगल, (बोन यूनीवर्सिटी) जर्मनी, में पहला संस्कृत प्रोफेसर नियुक्त हुआ और उसका छोटा भाई फ्रेडरिक श्लेगल दोनों ही भारतीय दर्शन व साहित्य के अनन्य प्रशंसक थे। एक दूसरे जर्मन संस्कृत विद्वान विल्हेम हम्बोल्ड और ऑगस्ट श्लेगल ने मिलकर भगवद्‌ गीता का जर्मन में भाष्य प्रकाशित किया। तीसरे प्रसिद्ध जर्मन दार्शनिक अर्थर शोपेन७हावर ने उपनिषदों को \"मानव बुद्धिमत्ता की सर्वोत्तम कृति एवं 'अतिमानवीय चिन्तन' कहा। उसने आगे लिखा\" \"It is the most satisfying and elevating reading of Upanishads which is possible in the world: it has been the solace of my life and will be the solace of my death.\" अर्थात्‌ जीवन में इनका (उपनिषदों का) पढ़ना अत्यंत संतोषजनक और प्रेरणादायक है। ये मेरे जीवन में सान्तवनादायी हैं और मृत्यु में भी सान्त्वनाकारी रहेंगे।\n\n१८१० ए.डी. तक, इंग्लैंड में संस्कृत शिक्षा की कोई व्यवस्था नहीं थी। सबसे पहले इंग्लैंड में, १८११ में ऑक्सफोर्ड यूनीवर्सिटी में संस्कृत भाषा की शिक्षा के लिए व्यवस्था की गई। इसके लिए एक कट्‌टर ईसाई सामने आया। वह था कर्नल जोसेफ बोडन जो कि ईस्ट इंडिया कम्पनी की सेना में बम्बई में लेफ्टिनेंट-कर्नल रहा था। इसने अवकाश ग्रहण करने के बाद, अपनी समस्त सम्पत्ति, जो उस समय लगभग पच्चीसहजार पौंड थी, की वसीयत ऑक्सफोर्ड विश्वविद्यालय में संस्कृत-प्रोफेसर के एक पद की स्थापना के किए कर दी; और विश्वविद्यालय ने भी कृतज्ञता स्वरूप इसना नाम 'बोडेन चेयर ऑफ संस्कृत रख दिया।\n\nबोडेन चेयर का उद्‌देश्य, भारत के गुरुकुलों की तरह, केवल साहित्यिक दृष्टि से संस्कृत भाषा का पढ़ना-पढ़ाना नहीं था, बल्कि ब्रिटेन के राजैतिक और ईसाई मिशनरियों के धार्मिक हितों की पूर्ति के लिए था। कर्नल बोडेन ने अपनी वसीयत, जो कि १५ अगस्त १८११ को कैंटरबरी, यू॰के॰ के न्यायालय में रजिस्टर्ड की गई, उसके मुखय अंश और उद्‌देश्य इस प्रकार हैं: \n\nअर्थात्‌ \"मैं अपनी समस्त ऑक्सफोर्ड विश्वविद्यालय को दान देता हूँ। वे इसे विश्वविद्यालय या किसी कॉलेज में, जहाँ वे उचित समझें प्रयोग करें ताकि उसके देश (इंग्लैंड) वासियों को संस्कृत भाषा का समुचित ज्ञान हो सके, जो भारत के मूल निवासियों के धर्मग्रंथों को समझने और उनके ईसाईयत में धर्मान्तरण में सहायक हो सकें।\" (भारती पृ. २४९-२५०)\n\nइस प्रकार १८११ में, ऑक्सफोर्ड विश्वविद्यालय में संस्कृत चेयर की स्थापना हो तो गई थी लेकिन उस समय इसके लिए कोई मनचाहा व्यक्ति न मिल सका। बोडेन चेयर पर प्रतिष्ठित होने वालो सबसे पहला व्यक्ति एच.एच. विलसन (१७८६-१८६०) था। वह भारत में मेडीकल प्रोफेशन के एक सदस्य के रूप में, १८०८ में आया तथा १८३२ तक यहाँ रहा। भारत निवास के इस काल में उसने संस्कृत भाषा सीखी, इस आशा और उद्‌देश्य से कि शायदयह भाषा ज्ञान उसे हिन्दू धर्म शास्त्रों को समझने और आवश्यकता होने पर विकृत आर्थ करने और भारतीयों को ईसाईयत में धर्मान्तरित करने में सहायक हो सके। इस संस्कृत ज्ञान के आधार पर ही विलसन को, १८३२ में, ऑक्सफोर्ड विश्वविद्यालय में संस्कृत की बोडेन चेयर का प्रथम अधिष्ठाता बनाया गया। यहाँ उसने सबसे पहले मिशनरियों के लिए \"दी रिलीजन एण्ड फिलोसोफिकल सिस्टम ऑफ दी हिन्दूज\" नामक पुस्तक लिखी। इस पुस्तके के लिखने के उद्‌देश्य के विषय में उसने कहाः \n\nअर्थात्‌ \"यह लेखमाला उन व्यक्तियों की सहायता के लिए लिखी गई हैं जो कि म्यू द्वारा स्थापित दो सौं पौंड के पुरस्कार के लिए प्रत्याशी हों और जो हिन्दू धर्म ग्रन्थों का सर्वोत्तम प्रकार से खंडन कर सकें।\" (भारती, पृ. ९)\n\n१८६० में, प्रो॰ विलसन के निधन के बाद, बोडेन चेयर का दूसरा अधिष्ठाता मौनियर विलियम्स हुआ। १८१९ में बम्बई में जन्मा मौनियर एक कट्‌टर ईसाई था। यह हिन्दू धर्म को नष्ट करने को और भी अधिक वचनबद्ध था जैसाकि उसने अपनी पुस्तक 'ए संस्कृत-इंग्लिश डिक्शनरी' की भूमिका में लिखाः\n\n\"In explanation I must draw attention to the fact that I am only the second occupant of the Boden Chair, and that its founder, Col. Boden, stated most explicitly in his will (dated August 15, 1811) that the special object of his munificent bequest was to promote the translation of the Scripture in Sanskrit so as to enable his countrymen to procet'd in the conversion of the natives of India to the Christian religion.\"\n\n\"It was on this account that, when my distinguished predecessor and teacher, Professor H. H. Wilson, was a candidate for the Chair in 1832, his lexicographical labours were put forward as his principal claim to election.\"\n\n\"Surely it\" need not be thought surprising, if following in the footsteps of my venerated master, I have made it the chief aim of my professional life to provide facilities for the translation of the Sacred Scriptures in Sanskrit and for the promotion of a better knowledge of the religions and customs of India, as the best key to a knowledge of the religious needs of our great Eastern Dependency. My very first public lecture delivered after my election in 1860 was on \"The Study of Sanskrit in Relation to Missionary Work in India\" (published in 1861). (Pref. to the New Edition of Sanskrit­ English Dictionary by M.M. Williams pp.IX-X)\n\nअर्थात्‌ \"मैं, इस तथ्य की ओर ध्यान आकर्षित करना चाहूँगा कि मैं तो केवल बोडेन-चेयर का दूसरा अधिष्ठाता हूँ और उसके संस्थापक कर्नल बोडेन ने अपनी वसीयत (१५ अगस्त १८११) में सबसे अधिक स्पष्टता के साथ लिखा है कि उसकी वसीयत का विशेष उद्‌देश्य संस्कृत धर्मशास्त्रों का अनुवाद करना है ताकि उसके देश (इंग्लैंड) वासी भारत के मूल निवासियों का ईसाईयत में धर्मान्तरित करने के योग्य हो सकें।\" \"इस ही कारण जब मेरे शिक्षक और सुप्रसिद्ध पूर्व अधिकारी प्रो॰एच.एच. विलसन, जो कि १८३२ में इस चेयर के प्रत्याशी थे, तो उनकेलेखन कार्य के कारण उनको उस पद के मुखय दावेदार के रूप में प्रस्तुत किया गया था।\" \"निश्चय ही इसे आश्चर्यजनक न समझा जाए कि यदि मेरे श्रद्धेय गुरूजी के चरण चिन्हों पर चलते हुए मैंने अपने व्यवसायिक जीवन का मुखय उद्‌देश्य भारतीयों के धर्म ग्रंथों का अंग्रेजी में भाष्य करने के लिए सुविधा प्रदान करना है तथा भारत के धर्मों और रीतिरिवाजों की अच्छी जानकारी को बढ़ावा देना है।\"\n\n\"१८६० में, बोडेन चेयर के लिए चुने जाने के बाद अपनी पुस्तक \"दी स्टडी ऑफ संस्कृत इन रिलेशन टू मिशनरी वर्क इन इंडिया\" (१८६१)\" इसमें उसने एक मिशनरी की तरह स्पष्ट कहाः\n\nअर्थात्‌ \"जब हिन्दू धर्म के मजबूत किलों की दीवारों को घेरा जाएगा, उन पर सुरंगे बिछाई जाऐंगी और अंत में ईसामसीह के सैनिकों द्वारा उन पर धावा बोला जाएगा तो ईसाईयत की विजय अन्तिम और पूरी तरह होगी\" (वही पृ. २६२)\n\nइन उपरोक्तियों से सुस्पष्ट है कि बोडेन चेयर के दोनोंअधिष्ठाताओं ने संस्कृत शिक्षा के नाम पर ऑक्सफोर्ड विश्वविद्यालय के अपने अधिकारिक पद का ईसाईयत के हितों के लिए पूरी तरह से दुरुपयोग किया। उन्होंने प्राच्यविद्याओं के शोध की आड़ में अपने मिशनरी उद्‌देश्यों की पूर्ति के लिए लगातार प्रयास किया।\n\nमैक्समूलर ने भी १८४७ से ही बोडेन चेयर के उद्‌देश्य की पूर्ति के लिए अथाह परिश्रम किया; ऋग्वेद का विकृत भाष्य और बोडेन चेयर पाने के लिए चुनाव भी लड़ा। मगर अंग्रेज मोनियर विलियम्स के पक्ष में ८८३ वोटों के विरुद्ध, ६१० वोट पाने के कारण वह हार गया (मिश्रा, पृ. १६) क्योंकि वह एक गैर-ब्रिटिश था। इस संदर्भ में ऐन्साईक्लोपीडिया ब्रिटेनिका (रंव. XVII पृ. ९२७) बतलाता हैः\n\n\"मैक्समूलर के जीवन की यह एक बहुत बड़ी निराशा थी जिसका उसके ऊपर बहुत समय तक प्रभाव रहा।\" मगर फिर भी वह हिन्दू धर्म शास्त्रों के विकृतीकरण और भारतीय धार्मिक नेताओं का ईसाईयत में धर्मान्तरण के लिए प्रयास करता रहा।\n\n", "id": "484572", "title": "पश्चिमी देशों में संस्कृत"}
{"url": "https://hi.wikipedia.org/wiki?curid=484573", "text": "ऐन्द्र व्याकरण\n\nऐंद्र व्याकरण (ऐन्द्र = इन्द्र का) को कुछ लोग पाणिनि के पूर्व का मानते हैं। किंतु यह मत असंदिग्ध नहीं है। बर्नल के अनुसार ऐंद्र व्याकरण का संबंध कातंत्र से और तमिल के प्राचीनतम व्याकरण तोल्काप्पियम से है। ऐंद्र व्याकरण के आधार पर सातवाहन युग में शर्व वर्मा ने कातंत्र व्याकरण की रचना की। इसके दूसरे नाम कालापक और कौमार भी हैं। इसपर दुर्गसिंह की टीका प्रसिद्ध है।\nबोपदेव के अनुसार व्याकरण के आठ\nसम्प्रदाय हैः---\n\"इन्द्रश्चन्द्रः काशकृत्स्नापिशली शाकटायनः।\nपाणिन्यमर जैनेन्द्राः जयन्त्यष्टादिशा\nब्दिकाः।।\"\n1. इन्द्रः--ऐन्द्र-व्याकरण,\n2. चन्द्रः--चान्द्र-व्याकरण,\n3. काश्कृत्स्न-व्याकरण,\n4. आपिशली-व्याकरण,\n5. शाकटायन-व्याकरण,\n6. पाणिनीय-व्याकरण,\n7. जैनेन्द्र-व्याकरण,\n8. जयन्ति-व्याकरण।\n\"ऋक्तन्त्र\" के कर्त्ता शाकटायन के अनुसार सर्वप्रथम ब्रह्मा ने बृहस्पति को व्याकरण का उपदेश दिया। बृहस्पति ने इन्द्र को, इन्द्र ने भरद्वाज को , भरद्वाज ने ऋषियों को और ऋषियों ने ब्राह्मणों को व्याकरण का उपदेश दिया।\nइस प्रकार उपरिलिखित व्याकरणों में \"ऐन्द्र-व्याकरण\" प्राचीनतम माना जाता है।\n\n\n", "id": "484573", "title": "ऐन्द्र व्याकरण"}
{"url": "https://hi.wikipedia.org/wiki?curid=484582", "text": "ग्रेट मॅन्सन फ़ार्म\n\nग्रेट मॅन्सन फ़ार्म () वेल्स की काउंटी मॉनमाउथशायर के मॉनमाउथ नगर की उत्तरी सीमा पर स्थित संपत्ति है। यह बकहेल्ट क्षेत्र के अंतर्गत आती है। यह मॅन्सन लेन के पड़ोस में पड़ती है तथा डिक्सटन और ऑसबास्टन निर्वाचन विभाग के अंदर। उन्नीसवीं और बीसवीं सदी के दौरान क्लार्क (\"Clarke\"), गुड (\"Goode\"), क्लार्क (\"Clark\"), डॅम्पियर (\"Dampier\"), और मॉर्गन (\"Morgan\") परिवारों के सदस्य ग्रेट मॅन्सन फ़ार्म में रहते थे, उस समय फ़ार्म का प्रतिवेदित आकार 170 से 200 एकड़ के बीच था। संपत्ति तीन ग्रेड द्वितीय सूचीबद्ध इमारतों की उपस्थिति के लिए उल्लेखनीय है, जिनमें मध्ययुगीन मूल का एक खलिहान (बार्न) भी है।\n\nग्रेट मॅन्सन फ़ार्म बकहेल्ट क्षेत्र में मॉनमाउथ शहर की उत्तरी सीमा पर मॅन्सन लेन की दक्षिण-पश्चिम दिशा में स्थित है। फ़ार्म बकहेल्ट वुड के दक्षिण में है और उन्नीसवीं शताब्दी की शुरुआत में वेया ब्रिज वार्ड के अंदर था। निवर्तमान समय में यह डिक्सटन और ऑसबास्टन निर्वाचन विभाग के अंतर्गत आता है। फ़ार्म में तीन ग्रेड द्वितीय सूचीबद्ध इमारतें सम्मिलित हैं: द ग्रेट मॅन्सन फ़ार्म, लार्ज बार्न (खलिहान), और ओल्ड साइडर हाउस। फ़ार्महाउस का निर्माण अठारहवीं सदी में वर्ष 1760 के आसपास किया गया था। \n\nलार्ज बार्न प्रारंभ में, मध्यकाल के अंत की अवधि (1450 के आसपास) में, एक पत्थरों से बनी हुई संरचना था। जबकि मध्यकालीन अवधि का हॉल और दरवाजा अभी तक अस्तित्व में हैं, बार्न की खिड़कियाँ अब नष्ट हों चुकि हैं। हॉल में मध्यकाल के अंत के समय (1600 के आसपास) की छत और एक पत्थर के सरदल वाली बड़ी चिमनी अभी भी उपिस्थत हैं। चिमनी का पत्थर का काम अठारहवीं सदी में संशोधित किया गया था। दरवाजे में से प्रारंभिक लकड़ी का काम अब नहीं बचा है। हालांकि मध्यकाल के अंत के द्वार के नुकीले मेहराब अभी भी बचे हुए हैं। मूल संरचना के अवशेषों को अठारहवीं सदी में 1760 के आसपास खलिहान की तरह प्रयोग में लाने के लिए बदल दिया था व इसके साथ ही उसका आकार भी बढ़ा दिया था। खलिहान वर्ष 2003 में लिखी गई \"अ हिस्टोरिकल रिपोर्ट ऑन ग्रेट मॅन्सन बार्न\" का विषय था तथा इसे रॉयल कमीशन ऑन द एन्शियंट एण्ड हिस्टोरिकल मोन्यूमेंटस् ऑफ वेल्स को दान कर दिया गया था। \n\nओल्ड साइडर हाउस को ग्रेनरी (बखारी) या मिल हाउस (चक्की घर) के नामों से भी संदर्भित किया जाता है। इसका निर्माण 1763 में किया गया था व इसके गृहशिखर के ऊपर उस तिथि को अंकित करता हुआ एक पत्थर भी है। साइडर हाउस लाल बलुआ पत्थरों के मलबे से निर्मित किया गया था। इसकी छत अभ्रक कनवास की है। इसमें प्रवेश के लिए एक केन्द्रीय द्वार है जिसकी दोनों तरफ\nखिड़कियाँ हैं। इसके अतिरिक्त चक्की घर के दाएँ कोने के अंत में पत्थरों की सीढ़ियां है जो ऊपर एक दरवाजे तक जाती हैं जिसकी उलटी तरफ एक बे खिड़की है। भूमि तल पर दुर्लभ, गोल, पत्थर और लकड़ी की बनी साइडर मिल है। इमारत ने बीसवीं सदी के मध्य तक साइडर घर के रूप में कार्य करना जारी रखा था।\n", "id": "484582", "title": "ग्रेट मॅन्सन फ़ार्म"}
{"url": "https://hi.wikipedia.org/wiki?curid=484585", "text": "कुलीनतावाद\n\nकुलीनतावाद राजनीति विज्ञान की वह विचारधारा है जिसमें कुलीन तंत्र की श्रेष्ठता को सर्वोच्च प्राथमिकता प्रदान की जाती है। प्लेटो एवं अरस्तू, को कुलीनतावाद का उन्नायक विचारक माना जाता है। इस सिद्धांत के अंतर्गत वंश, कुल तथा प्रजाति को आभिजात्य का प्रतिमान माना जाता है। सामान्यतः एक अल्पसंख्यक विशेषाधिकृत वर्ग को ही शासन सत्ता के परिचालन के योग्य माना जाता है।\n\n\n", "id": "484585", "title": "कुलीनतावाद"}
{"url": "https://hi.wikipedia.org/wiki?curid=484633", "text": "व्यापार संघ\n", "id": "484633", "title": "व्यापार संघ"}
{"url": "https://hi.wikipedia.org/wiki?curid=484644", "text": "बस्तर विश्वविद्यालय\n\nबस्तर विश्वविद्यालय छत्तीसगढ़ प्रान्त के बस्तर जिले में जगदलपुर नामक शहर में स्थित एक विश्वविद्यालय है। इसका निर्माण २ सितम्बर २००८ को राज्य सरकार छत्तीसगढ़ ने छत्तीसगढ़ विश्वविद्यालय अधिनियम १९७३ के अन्तर्गत (१९७३ के २२वें) किया गया।\n\n\n", "id": "484644", "title": "बस्तर विश्वविद्यालय"}
{"url": "https://hi.wikipedia.org/wiki?curid=484651", "text": "चिंतन\n\nचिंतन अवधारणाओं, संकल्पनाओं, निर्णयों तथा सिद्धांतो आदि में वस्तुगत जगत को परावर्तित करने वाली संक्रिया है जो विभिन्न समस्याओं के समाधान से जुड़ी हुई है। चिंतन विशेष रूप से संगठित भूतद्रव्य-मस्तिष्क- की उच्चतम उपज है। चिंतन का संबंध केवल जैविक विकासक्रम से ही नहीं अपितु सामाजिक विकास से भी है। चिंतन का उद्भव लोगों के उत्पादन कार्यकलाप की प्रक्रिया के दौरान होता है और वह यथार्थ का व्यवहृत परावर्तन सुनिश्चित करता है। अपने विशिष्ट मूल, क्रियाकलाप के ढंग और परिणामों की दृष्टि से उसका स्वरूप सामाजिक होता है। इसकी पुष्टि इस बात में है कि चिंतन श्रम तथा वाणी के कार्यकलाप से, जो केवल मानव समाज की अभिलाक्षणकताएं हैं, अविच्छेद्य रूप में जुड़ा हुआ है। इसी कारण मनुष्य का चिंतन वाणी के साथ घनिष्ठ रखते हुए मूर्त रूप ग्रहण करता है और उसका परिणाम भाषा के रूप में व्यक्त होता है।\n\n", "id": "484651", "title": "चिंतन"}
{"url": "https://hi.wikipedia.org/wiki?curid=484658", "text": "ब्लॉगोत्सव\n\nब्लॉगोत्सव अंतर्जाल पर हुई साहित्योत्सव की परिकल्पना का मूर्तरूप है।\n\nपरिकल्पना डॉट कॉम के संचालक-समन्वयक और हिंदी के मुख्य ब्लॉग विश्लेषक लखनऊ निवासी रवीन्द्र प्रभात ने अपने छ: सहयोगियों क्रमश: अविनाश वाचस्‍पति, रश्मि प्रभा, ज़ाक़िर अली रजनीश, रणधीर सिंह सुमन, इं. विनय प्रजापति और ललित शर्मा के साथ मिलकर वर्ष-2010 में अंतरजाल पर ब्लॉगोंत्सव मनाने का फैसला किया और इस उत्सव को नाम दिया “परिकल्पना ब्लॉग उत्सव″ इस उत्सव का नारा था – ” अनेक ब्लॉग नेक हृदय” इस उत्सव में अनेकानेक कालजयी रचनाएँ, विगत दो वर्षों में प्रकाशित कुछ महत्वपूर्ण ब्लॉग पोस्ट, ब्लॉग लेखन से जुड़े अनुभवों पर वरिष्ठ चिट्ठाकारों की टिप्पणियाँ, साक्षात्कार, मंतव्य आदि का भव्यता के साथ प्रकाशन हुआ।\n\nयह उत्सव 15अप्रैल-2010 से 15 जून-2010 तक अर्थात दो महीने तक परिकल्पना की साइट पर निर्वाध रूप से चला और हिंदी ब्लॉगजगत में एक नए इतिहास के सृजन का साक्षी बना। ब्लॉग पर इस उत्सव को प्रायोजित किया बाराबंकी से प्रकाशित लोकसंघर्ष पत्रिका ने और इसमें उद्घोषित 51 ब्लॉगर्स को दिनांक 30 अप्रैल-2011 को हिंदी भवन दिल्ली में सारस्वत सम्मान देने का निर्णय लिया देश के एक बड़े प्रकाशन संस्थान हिन्दी साहित्य निकेतन बिजनौर ने।इसी प्रकार वर्ष 2011 में यह उत्सव (द्वितीय संस्कारण) अंतर्जाल पर 23 जून 2011 से 23 सितंबर 2011 तक निर्वाध रूप से परिकल्पना पर जारी रहा। इसका समापन विभिन्न क्षेत्रों में उल्लेखनीय योगदान देनेवाले वरिष्ठ तथा नए प्रतिभाशाली 51 चिट्ठाकारों के सारस्वत सम्मान से हुआ। उत्सव के दौरान सारगर्भित टिपण्णी देने वाले श्रेष्ठ टिप्पणीकार को भी इस अवसर पर सम्मानित किया गया। ब्लॉग पर इस उत्सव के द्वितीय संस्कारण को भी प्रायोजित किया बाराबंकी से प्रकाशित लोकसंघर्ष पत्रिका ने और इसमें उद्घोषित 51 ब्लॉगर्स को दिनांक 27 अगस्त-2012 को राय उमनाथ वली प्रेक्षागृह, लखनऊ में सारस्वत सम्मान देने का निर्णय लिया सामाजिक सांस्कृतिक संस्था तस्लीम ने।ब्लॉगोत्सव का तीसरा संस्कारण ऑनलाइन परिकल्पना पर माह 1 नवंबर-2012 से 31 दिसम्बर 2012 तक मनाया गया और मंच प्रदान किया गया 13 सितंबर 2013 से 15 सितंबर 2013 तक लोकनाथ साहित्य सदन सेरखूटे चौराहा काठमाण्डू, नेपाल में, जहां नेपाली कांग्रेस के वरिष्ठ नेता, पूर्व मंत्री नेपाल सरकार तथा नेपाल संबिधान सभा के अध्यक्ष अर्जुन नरसिंह के सी द्वारा 51 ब्लॉगरों को परिकल्पना सम्मान प्रदान किया गया। इस अवसर पर भारत के वरिष्ठ व्यंग्यकार गिरीश पंकज, हिन्दी के मुख्य ब्लॉग विश्लेषक रवीन्द्र प्रभात, साहित्यकार डॉ नमिता राकेश, डॉ रमा द्विवेदी तथा नेपाल के वरिष्ठ साहित्यकार कुमुद अधिकारी, विक्रम मणि त्रिपाठी और नेपाल प्रज्ञा प्रतिष्ठान के सदस्य सचिव सनत रेग्मी भी उपस्थित थे। इस कार्यक्रम को प्रायोजित किया परिकल्पना समय ने।\n\n", "id": "484658", "title": "ब्लॉगोत्सव"}
{"url": "https://hi.wikipedia.org/wiki?curid=484659", "text": "परिकल्पना सम्मान\n\nपरिकल्पना सम्मानहिन्दी ब्लॉगिंग का एक ऐसा वृहद सम्मान है, जिसे बहुचर्चित तकनीकी ब्लॉगर रवि रतलामी ने हिन्दी ब्लॉगिंग का ऑस्कर कहा है। यह सम्मान प्रत्येक वर्ष आयोजित अंतर्राष्ट्रीय हिन्दी ब्लॉगर सम्मेलन में देशविदेश से आए हिन्दी के चिरपरिचित ब्लॉगर्स की उपस्थिति में प्रदान किया जाता है।\n\nहिन्दी साहित्य और ब्लॉगिंग के बीच सेतु निर्माण एवं उत्थान में अविस्मरणीय योगदान देने वाले हिन्दी चिट्ठाकारों को सम्मानित करने के उद्देश्य से रवीन्द्र प्रभात के द्वारा वर्ष-2010 में अंतर्जाल पर उत्सव की परिकल्पना की गयी। नाम दिया गया परिकल्पना ब्लॉगोत्सव। इसमें शामिल प्रतिभाशाली प्रत्येक वर्ष 51 सृजनधर्मियों का चुनाव करते हुये उन्हें परिकल्पना सम्मान दिये जाने की घोषणा की गयी। इसके अंतर्गत सम्मान धारकों को मोमेंटो, सम्मान पत्र, पुस्तकें, शॉल और एक निश्चित धनराशि के साथ सम्मानित करने की उद्घोषणा हुयी।\n\n\n\n\nविशोष ब्लॉग प्रतिभा सम्मान \n\n", "id": "484659", "title": "परिकल्पना सम्मान"}
{"url": "https://hi.wikipedia.org/wiki?curid=484666", "text": "आस्था\n\nआस्था ज्ञान के आधार के बिना किसी भी परिघटना के सत्य मानने का विश्वास है। इस नाम से निम्न लेख हैं।\n\n", "id": "484666", "title": "आस्था"}
{"url": "https://hi.wikipedia.org/wiki?curid=484668", "text": "अधिरचना\n\nआधार और अधिरचना (Base and Superstructure) ऐतिहासिक भौतिकवाद (Historical Materialism) के प्रवर्ग, जो प्रत्येक सामाजिक-आर्थिक ढाँचे के आधारभूत संरचनात्मक तत्त्वों को अभिलक्षित करने के लिए तैयार किये गये, हेतु व्यवहृत पद है। इन प्रवर्गों की सहायता से समाज पर लागू होने वाले दर्शन के आधारभूत प्रश्न को ठोस रूप दे दिया जाता है। मार्क्सवाद-लेनिनवाद सिद्ध करता है कि प्रत्येक समाज में प्रचलित विचारों, संस्थाओं तथा संगठनों की नींव में आधार अर्थात उत्पादन शक्तियों के अनुरूप विकसित होने वाले उत्पादन संबंध अंतर्निहित होते हैं। अधिरचना (ऊपरी ढाँचे) उन सामाजिक परिघटनाओं की अन्तःसंबंध प्रणाली है जिन्हें आर्थिक आधार जन्म देता है और जो इस आधार पर सक्रिय प्रभाव डालती हैं।\n", "id": "484668", "title": "अधिरचना"}
{"url": "https://hi.wikipedia.org/wiki?curid=484674", "text": "दैवीय ज्ञान\n\nदैवीय ज्ञान, इलहाम अथवा श्रुति (Revelation) धर्मशास्त्र तथा प्रत्ययवादी धार्मिक दर्शन की आधारभूत अवधारणा है। इलहाम रहस्यमय प्रबोधन की संक्रिया में अलौकिक यथार्थ के अतीन्द्रिय संज्ञान की अभिव्यक्ति है। इलहाम की चर्चा मुख्यतः सामी धर्म के पवित्रग्रंथों (बाइबिल, क़ुरान आदि) में की गयी है। समसामयिक धर्मशास्त्र यह दावा करते हुए कि इलहाम तर्कबुद्धि के विपरीत नहीं है, इस विचार को आधुनिक रूप देने का प्रयास करता है। ऐसी मान्यता है कि, समकालीन धार्मिक धाराओं में इलहाम के प्रत्यय के कारण ईश्वरवाद की दार्शनिक पैरवी में अतर्कबुद्धिवाद की भूमिका मे वृद्धि हो रही है।\n", "id": "484674", "title": "दैवीय ज्ञान"}
{"url": "https://hi.wikipedia.org/wiki?curid=484684", "text": "सैडल प्वॉइंट\n\nकाठी बिंदु या सैडल प्वॉइंट (Saddle Point) अर्थव्यवस्था के अंतर्गत व्यवहृत खेल सिद्धांत (Game Theory) से संबंधित एक पद है। दो प्रतिद्वंद्वी फर्मों के मध्य समाधान का वह बिंदु जहाँ दोनों प्रतिद्वंद्वियों में आम सहमति बन जाती है, काठी बिंदु या सैडल प्वॉइंट कहलाती है। \n", "id": "484684", "title": "सैडल प्वॉइंट"}
{"url": "https://hi.wikipedia.org/wiki?curid=484715", "text": "बेरिंजिया\n\nबेरिंग ज़मीनी पुल () या बेरिंजिया () एक ज़मीनी पुल था जो एशिया के सुदूर पूर्वोत्तर के साइबेरिया क्षेत्र को उत्तर अमेरिका के सुदूर पश्चिमोत्तर अलास्का क्षेत्र से जोड़ता था। इस धरती के पट्टे की चौड़ाई उत्तर से दक्षिण तक लगभग १,६०० किमी (१,००० मील) थी यानि इसका क्षेत्रफल काफ़ी बड़ा था। पिछले हिमयुग के दौरान समुद्रों का बहुत सा पानी बर्फ़ के रूप में जमा हुआ होने से समुद्र-तल आज से नीचे था जिस वजह से बेरिंजिया एक ज़मीनी क्षेत्र था। हिमयुग समाप्त होने पर बहुत सी यह बर्फ़ पिघली, समुद्र-तल उठा और बेरिंजिया समुद्र के नीचे डूब गया।\n\nजब बेरिंजिया अस्तित्व में था तो क्षेत्रीय मौसम अनुकूल होने की वजह से यहाँ बर्फ़बारी कम होती थी और वातावरण मध्य एशिया के स्तेपी मैदानों जैसा था। इतिहासकारों का मानना है कि उस समय कुछ मानव समूह एशिया से आकर यहाँ बस गए। वह बेरिंजिया से आगे उत्तर अमेरिका में दाख़िल नहीं हो पाए क्योंकि आगे भीमकाय हिमानियाँ (ग्लेशियर) उनका रास्ता रोके हुए थीं। इसके बाद बेरिंजिया और एशिया के बीच भी एक बर्फ़ की दीवार खड़ी होने से बेरिंजिया पर चंद हज़ार मानव लगभग ५,००० सालों तक अन्य मानवों से बिना संपर्क के हिमयुग के भयंकर प्रकोप से बचे रहे। आज से क़रीब १६,५०० वर्ष पहले हिमानियाँ पिघलने लगी और वे उत्तर अमेरिका में प्रवेश कर गए। लगभग उसी समय के आसपास बेरिंजिया भी पानी में डूबने लगा और आज से क़रीब ६,००० वर्ष पहले तक तटों के रूप वैसे हो गए जैसे कि आधुनिक युग में देखे जाते हैं।\n\nबेरिंजिया लगभग ४,००० किमी लम्बा और १,६०० किमी चौड़ा था। यह आधुनिक साइबेरिया की लेना नदी से लेकर कनाडा की मैकेन्ज़ी नदी तक पहुँचता था। इसका क्षेत्र इतना बड़ा था कि कुछ भूवैज्ञानिकों के अनुसार यह एक ज़मीनी पुल कम और एक उपमहाद्वीप ज़्यादा था। मैमथों के अवशेषों की हड्डियों में मौजूद कोलेजन पर अनुसंधान करके वैज्ञानिकों ने यह मत दिया है कि पश्चिमी बेरिंजिया (साइबेरिया) पूर्वी बेरिंजिया (युकोन/अलास्का) से ज़यादा शुष्क और ठंडा था और इसलिए पूर्वी बेरिंजिया में प्राणियों और पौधों की अधिक समृद्धि और विविधता थी।\n\nबेरिंजिया एक बड़ा क्षेत्र था और इसका अधिकतर भाग हिमानियों से मुक्त था और इसके स्तेपी जैसे क्षेत्र पर बहुत से जानवर रहते थे। इसलिए कुछ हज़ार मानव भी यहाँ रह पाए। माना जाता है कि यह ५-१७ हज़ार साल तक बेरिंजिया में रहे और दूसरे मानव समाजों से इनका कोई संपर्क नहीं था। कुछ इतिहासकारों का सोचना है कि एक ज़माने में बेरिंजियाई मानवों की पाषाणयुगीय संस्कृति पूरे बेरिंजिया में पूर्व में साइबेरिया के प्रिमोर्ये क्षेत्र से लेकर पश्चिम में अलास्का तक और दक्षिण में होक्काइदो तक फैली हुई थी। बेरिंजियाइयों के कोई अवशेष नहीं मिलें हैं क्योंकि यह पूरा उपमहाद्वीप अब सागर के नीचे डूबा हुआ है। इन बेरिंजियाई लोगों का जीवन यक़ीनन कठिन था क्योंकि यह एक अत्यंत सर्द इलाक़ा था। यह एक शिकारी-फ़रमर जीवनी व्यतीत करते थे और औसतन ४० साल से भी कम उम्र तक जीते होंगे। गर्मियों में बड़ी तादाद में मच्छर और अन्य कीट उन्हें परेशान करते होंगे, जैसा कि साइबेरिया में भी देखा जाता है। जब मौसम बदला और उनका इलाक़ा डूबने पर बेरिंजियाई उत्तर अमेरिका में जाने पर मजबूर हुए, तो उन्हें अमेरिका की अलग आब-ओ-हवा में नए सिरे से जीवन व्यतीत करना सीखना पड़ा होगा। २००५ में हुए एक अनुवांशिकी (जेनेटिक) अनुसंधान से संकेत मिलता है कि शायद ८० से भी कम बेरिंजियाइयों का वंश आधुनिक काल तक चल पाया है, यानि अन्य सभी किसी-न-किसी मुसीबत में पड़कर बिना आगे वंश चलाए ही ख़त्म हो गए।\n\nबेरिंजिया पर ऊँट, मैमथ, अमेरिकी सिंह, घोड़े, हिरण, भेड़, भेड़िया और स्तेपी भैंसे जैसे जानवर रहा करते थे। उत्तर अमेरिका में हाथी (मैमथ), बालदार गैंडा और सिंह अब विलुप्त हैं लेकिन वे इसी ज़मीनी पुल के ज़रिये एशिया से वहाँ पहुँचे। अध्ययन से यह भी ज्ञात हुआ है कि वास्तव में ऊँटों का वंश सबसे पहले उत्तर अमेरिका में शुरू हुआ था और ऊँट वहाँ से बेरिंजिया से गुज़रकर एशिया और विश्व के अन्य भागों में पहुँचे। इतिहासकार अंदाज़ा लगते हैं कि बेरिंजिया में मैमथ (एक हाथी की विलुप्त जाती) जैसे भीमकाय जानवरों के बीच रहकर बेरिंजियाई मानव उनके शिकार में माहिर हो गए थे। बाद में जब यह फैलकर अलास्का और उत्तर अमेरिका के अन्य भागों में गए तो वहाँ भी उन्होंने अपनी महारत से बड़े पैमाने पर इन बड़े जानवरों का शिकार जारी रखा। उत्तर अमेरिकी महाद्वीप में मैमथ, मैस्टोडॉन और बालदार गैंडे के विलुप्त हो जाने का यह एक बड़ा कारण माना जाता है।\n\n", "id": "484715", "title": "बेरिंजिया"}
{"url": "https://hi.wikipedia.org/wiki?curid=484725", "text": "रूपमती\n\nरूपमती मालवा के अंतिम स्वाधीन अफगान सुलतान बाजबहादुर की प्रेयसी थी। बाजबहादुर और रूपमति के प्रेम कथानक को लेकर 1599 ई. में अहमद-उल्‌-उमरी ने फारसी में एक प्रेम-काव्य की रचना की थी और मुगल काल के अनेकानेक सुप्रसिद्ध चितेरों ने उसकी घटनाओं पर कई भावपूर्ण सुंदर चित्र बनाए थे। परंतु इस इतिहासप्रसिद्ध प्रेमिका की जीवनी का कोई भी प्रामाणिक विवरण प्राप्य नहीं है। प्राप्य ऐतिहासिक आधारग्रंथों में तद्विपयक उल्लेख अस्पष्ट या परस्पर विरोधी हैं। रूपमती को कहीं सारंगपुर की ब्राह्मण कन्या अथवा कहीं वहीं की नर्तकी लिखा है। परंतु नर्मदा घाटी में प्रचलित आख्यानों के अनुसार रूपमती धरमपुरी या टांडापुर की राजपूत कन्या थी। बाजबहादुर और रूपमति का मकबरा अवश्य ही सारंगपुर (मालवा) में एक तालाब के बीच में बना हुआ है।\n\nयह तो सर्वस्वीकृत है कि रूपमती अपार सुंदरी थी; उसकी स्वरलहरी बहुत मधुर थी और वह गायन-वादन-कला में भी पूर्ण निष्णात थी। बाजबहादुर स्वयं भी गायन-वादन-कला का उस्ताद था। रूपमती के इन्हीं गुणों के कारण वह उसकी ओर आकर्षित हुआ था और तब उनमें परस्पर अगाध प्रेम हो गया। उस समय मालवा में संगीतविद्या बहुत ही बढ़ी चढ़ी थी; और अब तो बाजबहादुर और रूपमती दोनों ही उसकी उन्नति तथा साधना में ऐसे लीन हो गए कि जब अकबर के सेनानायक आदम खाँ के नेतृत्व में मुगल सेनाएँ मालवा पर चढ़ आई और सारंगपुर के पास तक जा पहुँची तभी उन्हें उनका पता लगा। अंत में सन्‌ 1561 ई. में सारंगपुर के युद्ध में पराजित होकर बाजबहादुर को भागना पड़ा। तब रूपमती आदम खाँ की बंदिनी बनी। उसके रूप और संगीत से मुग्ध आदम खाँ ने जब रूपमती को अपनी प्रेयसी बनाना चाहा तब रूपमती ने विष खाकर बाजबहादुर के नाम पर जान दे दी और अपनी प्रेमकहानी को अमर कर दिया। रूपमती द्वारा रचित अनेक गीत और पद्य जनसाधारण में तब से प्रचलित हैं तथा अब तक मालवा के कई भागों में लोकगीतों के रूप में गाए जाते हैं।\n\n\n", "id": "484725", "title": "रूपमती"}
{"url": "https://hi.wikipedia.org/wiki?curid=484726", "text": "उदय प्रताप सिंह\n\nउदय प्रताप सिंह (अंग्रेजी: Uday Pratap Singh, जन्म: 1932, मैनपुरी) एक कवि, साहित्यकार तथा राजनेता हैं। उन्होंने उत्तर प्रदेश से वर्ष 2002-2008 के लिये समाजवादी पार्टी की ओर से राज्य सभा का प्रतिनिधित्व किया। राज्य सभा में यद्यपि उनका कार्यकाल 2008 में समाप्त हो गया तथापि पूर्णत: स्वस्थ एवं सजग होने के बावजूद समाजवादी पार्टी ने उन्हें दुबारा राज्य सभा के लिये नामित नहीं किया। जबकि वे पार्टी के मुखिया मुलायम सिंह यादव के गुरू रह चुके हैं और जाति से यादव भी हैं।\n\nउदय प्रताप सिंह को उनकी बेवाक कविता के लिये आज भी कवि सम्मेलन के मंचों पर आदर के साथ बुलाया जाता है। साम्प्रदायिक सद्भाव पर उनका यह शेर श्रोता बार-बार सुनना पसन्द करते हैं:</br>\n\n\"न तेरा है न मेरा है ये हिन्दुस्तान सबका है।\"</br> \"नहीं समझी गयी ये बात तो नुकसान सबका है॥\"</br>\n\nइसी प्रकार सत्तासीनों द्वारा शहीदों के प्रति बरती जा रही उदासीनता पर उनका यह आक्रोश उनके चेले भी बर्दाश्त नहीं कर पाते किन्तु उदय प्रताप सिंह उनके मुँह पर भी अपनी बात कहने से कभी नहीं चूकते:</br>\n\n\"कभी-कभी सोचा करता हूँ वे वेचारे छले गये हैं।\"</br> \"जो फूलों का मौसम लाने की कोशिश में चले गये हैं॥\"\n\nउदय प्रताप सिंह आजकल उत्तर प्रदेश हिन्दी संस्थान के कार्यकारी अध्यक्ष पद पर आसीन हैं। \nउदय प्रताप सिंह का जन्म हिन्दी साहित्यकार सन्दर्भ कोश के अनुसार ग्राम गढिया छिनकौरा जिला मैनपुरी (उ०प्र०) में 1 सितम्बर 1932 को हुआ था जबकि राज्य सभा की आधिकारिक वेबसाइट में उनकी जन्मतिथि 18 मई 1932 दी गयी है। अब कौन सी तिथि सही है, यह तो स्वयं उदय प्रताप सिंह ही बता सकते हैं। बहरहाल उनका जन्म सन् 1932 में हुआ था, यह निश्चित है।\n\nउनकी माता पुष्पा यादव व पिता डॉ॰ हरिहर सिंह चौधरी थे। 20 मई 1958 को डॉ॰ चैतन्य यादव के साथ उनका विवाह हुआ। उनके एक बेटा व तीन बेटियाँ हैं। सूरीनाम में 1993 के विश्व हिन्दी सम्मेलन के प्रतिनिधि मण्डल का उन्होंने नेतृत्व किया। वे देश विदेश में पिछले पैंतालिस वर्षों से कवि सम्मेलनों में जाते रहे हैं और भाषायी एकता का मुद्दा उठाते रहे हैं।\n\n1960 में करहल (मैनपुरी) के जैन इण्टर कॉलेज में वीर रस के विख्यात कवि दामोदर स्वरूप 'विद्रोही' ने अपनी प्रसिद्ध कविता दिल्ली की गद्दी सावधान! सुनायी जिस पर खूब तालियाँ बजीं। तभी यकायक पुलिस का एक दरोगा मंच पर चढ़ आया और विद्रोही जी को डाँटते हुए बोला-\"बन्द करो ऐसी कवितायेँ जो सरकार के खिलाफ हैं।\" उसी समय कसे (गठे) शरीर का एक लड़का बड़ी फुर्ती से मंच पर चढ़ा और उसने उस दरोगा को उठाकर पटक दिया। विद्रोही जी ने कवि सम्मेलन की अध्यक्षता कर रहे उदय प्रताप सिंह से पूछा-\"ये नौजवान कौन है?\" तो पता चला कि यह मुलायम सिंह यादव थे जो उस समय जैन इण्टर कॉलेज के छात्र थे और उदय प्रताप सिंह उनके गुरू हुआ करते थे।\nउत्तर प्रदेश सरकार ने इसी साल सितम्बर में उदय प्रताप सिंह को उत्तर प्रदेश हिन्दी संस्थान का कार्यकारी अध्यक्ष नामित कर कैबिनेट मन्त्री का दर्जा दिया।\n", "id": "484726", "title": "उदय प्रताप सिंह"}
{"url": "https://hi.wikipedia.org/wiki?curid=484727", "text": "ग्रीनफील्ड इन्वेस्टमेण्ट\n\nहरित क्षेत्र निवेश या ग्रीन फील्ड इन्वेस्टमेण्ट, निवेश का वह स्वरूप है जहाँ विद्यमान प्लाण्ट के विस्तार की अपेक्षा नये स्थान पर सामान्यतः विद्यमान औद्योगिक क्षेत्र से बाहर नयी औद्योगिक इकाई की स्थापना के लिए निवेश किया जाता है। इस प्रकार नये स्थान पर नये विनियोग की क्रिया से एक ही क्षेत्र में इकाईयों के संकेन्द्रण तथा संकेन्द्रण के परिणामस्वरूप होने वाले पर्यावरण क्षरण से बचा जा सकता है।\n\n\n", "id": "484727", "title": "ग्रीनफील्ड इन्वेस्टमेण्ट"}
{"url": "https://hi.wikipedia.org/wiki?curid=484730", "text": "ब्राउनफील्ड निवेश\n\nब्राउनफील्ड इन्वेस्टमेण्ट या ब्राउनफील्ड निवेश के अंतर्गत रणनीतिक रूप से किसी पुरानी औद्योगिक इकाई (जैसे- इस्पात मिल या तेल शोधन इकाई आदि) को ही विस्तारित कर उसे समुन्नत बनाया जाता है जिससे पहले से अच्छा प्रतिफल प्राप्त किया जा सके। ब्राउनफील्ड निवेश में कोई निवेशक कम्पनी या सरकारी इकाई किसी वर्तमान उत्पादन सुविधा या स्थान का क्रय करती है जिस पर नयी क्रियाएं शुरू की जा सकें। इस प्रकार ब्राउनफील्ड निवेश, हरित क्षेत्र निवेश में प्रत्यक्ष विदेशी निवेश की एक वैकल्पिक व्यवस्था है जिसमें न तो नयी साइट होती है और न ही नया प्लाण्ट।\nof Brownfield Investment\n\nis Brownfield Investment?\n\nDirect Investments\n", "id": "484730", "title": "ब्राउनफील्ड निवेश"}
{"url": "https://hi.wikipedia.org/wiki?curid=484731", "text": "शची\n\nशची इन्द्र की पत्नी और पुलोमा की कन्या थीं। द्रौपदी इन्हीं के अंश से उत्पन्न हुई थीं और ये स्वयं प्रकृति की अन्यतम कला से जन्मी थीं। जयंत शची के ही पुत्र थे। शची को 'इन्द्राणी' , 'ऐन्द्री', 'महेन्द्री', 'पुलोमजा', 'पौलोमी' आदि नामों से भी जाना जाता है।\n\nब्रह्महत्या के भय से एक बार जब इन्द्र जलगर्भ में छिपे हुए थे तो देवताओं ने नहुष को इंद्रपद दे दिया। नहुष ने शची पर कुदृष्टि की तो बृहस्पति की आज्ञा से उन्होंने भुवनेश्वरी की आराधना की और उनसे अभय प्राप्त किया। फिर शची ने मानसरोवर जाकर छिपे हुए इंद्र से अपनी सारी कथा कही। इंद्र की सलाह से शची ने नहुष से कहलाया 'यदि सप्तर्षियों के कंधे पर रखी पालकी में बैठकर आवें तो मैं तुम्हारे साथ चलूँगी।' नहुष ने ऐसा ही किया। ऋषियों को धीरे धीरे चलते देखकर उसने आदेश दिया 'सर्प सर्प' (जल्दी चलो) अंततोगत्वा ऋषियों के शाप से नहुष को सर्प हो जाना पड़ा।\n\nअपने विवाह के पूर्व शची ने शंकर से सुंदर पति, स्वेच्छामत रूप तथा सुख एवं आयु का वरदान माँगा था। ऋग्वेद में शचीरचित कुछ सूक्त हैं जिनमें सपत्नी का नाश करने के लिए प्रार्थना की गई है (ऋचा, 10-159)। कुछ विद्वानों के मत से सूक्त बहुत बाद की रचनाएँ हैं।\n", "id": "484731", "title": "शची"}
{"url": "https://hi.wikipedia.org/wiki?curid=484737", "text": "अनुकोण प्रतिचित्रण\n\nगणित में उस फलन को अनुकोणी प्रतिचित्रण (Conformal mapping या angle-preserving mapping) कहते हैं जिसके अन्तर्गत कोण अपरिवर्तित रहते हैं। प्रायः यह समिश्र तल में उपयोग किया जाता है। अनुकोण प्रतिचित्रण में अनन्त-सूक्ष्म चित्रों के कोण और स्वरूप (shape) दोनों ही सुरक्षित रहते हैं किन्तु आवश्यक नहीं है कि आकार (साइज) भी अपरिवर्तित रहे।\n\nअनुकोणी प्रतिचित्रण का सबसे प्रसिद्ध प्रयोग मर्केटर प्रक्षेप कहलाता है जिसके द्वारा भूमंडल की आकृतियों का चित्रण समतल पर किया जाता है।\n\nलैंबर्ट ने सन्‌ 1772 में उक्त प्रश्न का अधिक व्यापक रूप से अध्ययन किया। बाद में लैंग्रांज ने बताया कि इस विषय का संमिश्र चर के फलनों (फंकशंस ऑव ए कंप्लेक्स वेरिएबुल) से क्या संबंध है। सन्‌ 1822 में कोपिनहैगन की विज्ञान परिषद् ने एक पुरस्कार के लिए यह विषय प्रस्तावित किया कि \"एक तल के विभिन्न भाग दूसरे तल पर इस कैसे चित्रित किए जाएँ कि प्रतिबिंब के छोटे से छोटे भाग मौलिक तल के संगत भागों के अनुरूप हों?\" गाउस ने सन्‌ 1825 में इस समस्या का हल निकाला और वहीं से इस विषय के व्यापक सिद्धांत का आरंभ हुआ। बाद के ५० वर्षों में इस क्षेत्र के अन्य कार्यकर्ताओं में रीमान, श्वार्ज और क्लाइन उल्लेखनीय हैं।\n\n", "id": "484737", "title": "अनुकोण प्रतिचित्रण"}
{"url": "https://hi.wikipedia.org/wiki?curid=484740", "text": "मेनिएर रोग\n\nमेनिएर रोग (Menier`s disease) अन्तःकर्ण का रोग है जिसके कारण श्रवण शक्ति प्रभावित हो सकती है और संतुलन बनाने की क्षमता का ह्रास हो सकता है। इसका पता पहले फ्रांसीसी चिकित्सक मेनिएर ने 1861 ई0 में लगाया था जिनके नाम पर इस रोग का नाम पड़ा।\n\nइस रोग का आक्रमण अधिकांश युवावस्था में होता है। रोगी को एकाएक चक्कर आने लगता, कानों में झनझनाहट की आवाज होती, उल्टी आती और अंशत: बहरापन हो जाता है। ऐसे रोगी स्वस्थ भाग की ओर लेटे मिलते हैं। दूसरी करवट लेटने से उल्टी आने लगती है, आँखों की काली पुतली विकृत पार्श्व की ओर हो जाती है और रोगी पूर्णतया बेहोश हो जाता है। अच्छे होने पर रोगी के बहरे होने का भय रहता है।\n\nइसके उत्पन्न होने का कारण तीव्र आंतकर्ण रक्तस्राव (acute labyrinthine haemorrage) तथा तीव्र पूयजनक आंतरकर्णशोथ है। किसी किसी व्यक्ति में आधारभूत धमनी के असाधारण स्फीत (aneurion), अथवा आभ्यंतर श्रवण धमनी के बढ़ जाने, अथवा अनुमस्तिष्क कर्णकटक अर्बुद (cerebellum pontile tumor) इत्यादि कारणों से भी यह रोग हो सकता है। इन सभी में मस्तिष्क की आठवीं नाड़ी का प्रधाण क्षेत्र (vestibular area) अवश्य आक्रांत होता है।\n\nरोगी को पूर्ण विश्राम करने देना चाहिए, सिर पर बर्फ की टोपी रखनी चाहिए और तरल आहार देना चाहिए। नमक बिल्कुल न देना चाहिए। वमन इत्यादि का उपचार उपयुक्त औषधियों द्वारा करना चाहिए।\n\nभ्रमि (vertigo)\n", "id": "484740", "title": "मेनिएर रोग"}
{"url": "https://hi.wikipedia.org/wiki?curid=484745", "text": "अक्षिदोलन\n\nअक्षिदोलन (Nystagmus /nɪˈstæɡməs/) वह लक्षण है जिसमे नेत्रों की ऐच्छिक या अनैच्छिक गति होती है। यह बचपन में या बाद में हो सकती है। इसके कारण दृष्टि कम या सीमित हो सकती है।\n\nचक्षुदोलन के दो रूप होते हैं : विकृतिजन्य (पैथोलॉजिकल) और शरीरक्रियात्मक (फिजियोलॉजिकल)।\n\n", "id": "484745", "title": "अक्षिदोलन"}
{"url": "https://hi.wikipedia.org/wiki?curid=484752", "text": "ला नीना\n\nला नीना () एक प्रतिसागरीय धारा है। इसका आविर्भाव पश्चिमी प्रशांत महासागर में उस समय होता है जबकि पूर्वी प्रशांत महासागर में एल नीनो का प्रभाव समाप्त हो जाता है। \nला नीना स्पैनिश भाषा का शब्द है जिसका अर्थ है छोटी बच्ची। चूंकि इसका प्रभाव एल नीनो के विपरीत होता है इसलिए इसे प्रति एल नीनो भी कहा जाता है।\n\nला नीना एल नीनो से ठीक विपरीत प्रभाव रखती है। पश्चिमी प्रशांत महासागर में एल नीनो द्वारा पैदा किए गये सूखे की स्थिति को ला नीना बदल देती है, तथा आर्द्र मौसम को जन्म देती है। ला नीना के आविर्भाव के साथ पश्चिमी प्रशांत महासागर के ऊष्ण कटिबंधीय भाग में तापमान में वृद्धि होने से वाष्पीकरण अधिक होने से इण्डोनेशिया एवं समीपवर्ती भागों में सामान्य से अधिक वर्षा होती है। ला नीना परिघटना कई बार दुनिया भर में बाढ़ की सामान्य वजह बन जाती है।\n\n", "id": "484752", "title": "ला नीना"}
{"url": "https://hi.wikipedia.org/wiki?curid=484753", "text": "कोशी रीमान समीकरण\n\nगणित में सम्मिश्र विश्‍लेषण के क्षेत्र में कोशी-रीमान समीकरण (Cauchy–Riemann equations) दो आंशिक अवकल समीकरणों की प्रणाली (system of two partial differential equations) है। ये समीकरण अवश्य ही संतुष्ट होंगे यदि दिया हुआ समिश्र फलन समिश्र-अवकलनिय (complex differentiable) है। समीकरण का यह नाम अगस्तिन कोशी (Augustin Cauchy) और बर्नार्ड रीमान (Bernhard Riemann) के नम पर पड़ा है।\n\nइसके अलावा, समिश्र अवकलन के लिये कोशी-रीमान समीकरण आवश्यक एवं पर्याप्त शर्त भी हैं।\n\nसमीकरणों की यह प्रणाली सर्वप्रथम डी'अल्म्बर्ट (d'Alembert 1752) के कार्यों में देखने को मिली। बाद में लियोनार्द आइलर (Euler 1797) ने इन समीकरणों का सम्बन्ध एनालिटिक फलनों से भी होना बताया। कोशी ने 1814 में इन फलनों का उपयोग करके 'फलनों का सिद्धान्त' निर्मित किया। फलनों के सिद्धान्त पर रीमान का शोधपत्र 1851 में आया।\n\nवास्तविक मान वाले तथा दो चरों वाले फलनों के युग्म u(x,y) और v(x,y) के लिये निम्नलिखित दो समीकरण 'कोशी-रीमान समीकरण' कहलाते हैं:\n\nएवं\n\n", "id": "484753", "title": "कोशी रीमान समीकरण"}
{"url": "https://hi.wikipedia.org/wiki?curid=484755", "text": "बाल्टिक ड्राई इंडेक्स\n\nबाल्टिक शुष्क सूचकांक या बाल्टिक ड्राई इंडेक्स लंदन आधारित जहाज़रानी उद्योग से संबंधित सूचकांक है। यह सूचकांक इस आशय का संकेतक है कि अर्थव्यवस्था में पुनर्प्राप्ति प्रारंभ हो गई है अथवा नहीं। बाल्टिक ड्राई इंडेक्स कच्चा माल को भेजने (जहाज़रानी) के दैनिक औसत कीमतों का सूचकांक है। यह सूचकांक किसी देश में आर्थिक क्रियाओं के विशुद्ध संकेतकों को प्रदर्शित करता है। यह उत्पादक तक कच्चे माल तथा ऐसी ही वस्तु को ले जाने की माँग को मापने का सूचक है। आर्थिक क्रियाएँ जितनी अधिक होंगी कच्चे माल को उत्पादक तक ले जाने की मांग उतनी ही अधिक होगी तथा बाल्टिक शुष्क सूचकांक उतना ही ऊँचा होगा।\nड्राई इंडेक्स\n\nDry Index - BDI\n", "id": "484755", "title": "बाल्टिक ड्राई इंडेक्स"}
{"url": "https://hi.wikipedia.org/wiki?curid=484758", "text": "जनसंख्या पिरैमिड\n\nजनसंख्या पिरैमिड विभिन्न आयु वर्ग की जनसंख्या का एक त्रिकोणात्मक प्रदर्शन है। इसका प्रतिपादन डब्ल्यू एम थामसन तथा आर्थर लेविस ने किया धा। इस पिरैमिड में सबसे नीचे आधार पर निम्नतम आयु वर्ग की जनसंख्या (पुरुष एवं महिला) को प्रदर्शित करते हैं, जो सबसे बड़ी संख्या होती है, तथा क्रमशः घटते हुए आयु वर्ग पर चलते हैं। उच्चतम आयु वर्ग की जनसंख्या जो आकार में सबसे कम होगी, सबसे ऊपर प्रदर्शित होती है। इस प्रकार बड़े आधार से क्रमशः ऊपर घटते आकार पर चलते हैं और इस प्रकार बनी आकृति पिरैमिड की तरह होगी। यही जनसंख्या पिरैमिड कहलाता है। इसके दोनों किनारे क्रमशः शीर्ष बिंदुओं की ओर झुके रहते हैं जो प्रत्येक अगली आयु वर्ग में होने वाली मृत्यु के कारण कमी प्रदर्शित करते हैं।\nPOPULATION PYRAMID\n\nStructure\n\nPyramid\n", "id": "484758", "title": "जनसंख्या पिरैमिड"}
{"url": "https://hi.wikipedia.org/wiki?curid=484761", "text": "जनसांख्यिकीय लाभांश\n\nजनसांख्यिकीय लाभांश अथवा जनांकिकीय लाभ (Demographic dividend) अर्थव्यवस्था में मानव संसाधन के सकारात्मक और सतत विकास को दर्शाता है। यह जनसंख्या ढाँचे में बढ़ती युवा एवं कार्यशील जनसंख्या (१५ वर्ष से ६४ वर्ष आयु वर्ग) तथा घटते आश्रितता अनुपात के परिणामस्वरूप उत्पादन में बड़ी मात्रा के सृजन को प्रदर्शित करता है। इस स्थिति में जनसंख्या पिरैमिड उल्टा बनेगा अर्थात इसमें कम जनसंख्या आधार से ऊपर को बड़ी जनसंख्या की ओर बढ़ते हैं।\nDividend\n\nBulge: A Demographic Dividend or a Demographic Bomb in Developing Countries?\n", "id": "484761", "title": "जनसांख्यिकीय लाभांश"}
{"url": "https://hi.wikipedia.org/wiki?curid=484776", "text": "कोज प्रमेय\n\nकोज प्रमेय () या कोज का सिद्धांत नोबेल पुरस्कार विजेता अर्थशास्त्री रोनाल्ड कोज द्वारा प्रतिपादित, बाह्यता (externalities) व पर्यावरण की समस्या के समाधान से संबंधित, सिद्धांत है जिसकी मान्यतानुसार बाजार यंत्र के द्वारा बाह्यता को सुधारा जा सकता है। यह सिद्धांत अर्थव्यवस्था के कानूनी पक्षों से संबंधित है। सामान्यतया यह प्रतिपादित किया जाता है कि बाह्यता की समस्या बाजार यंत्र के क्रियाशीलन को असफल बनाती है, क्योंकि बाह्यता उत्पादन के दौरान सृजित वह लागत है जिसे वस्तु की मौद्रिक लागत की गणना में नहीं रखा जा सकता। ऐसा तभी हो सकता है जबकि, सम्पत्ति अधिकार (property rights) परिभाषित हो तथा लेन-देन व्यवहार संबंधित कोई लागत नहीं हो, बाह्यता सृजित करने वाले लोग तथा उससे पीड़ित लोग आंतरिक रूप से परस्पर व्यक्तिगत समझौता कर लें। इस प्रकार संसाधनों का कुशल आवंटन होगा, दोनों पक्षों के बीच संपत्ति अधिकार का बँटवारा केवल आय के बँटवारे को प्रभावित करेगा, समग्र आय वितरण को प्रभावित नहीं करेगा। ऐसी स्थिति में कुशलता को ऊपर उठाने के लिए न तो सरकारी नियंत्रण की आवश्यकता होगी और न ही करारोपण की। ध्यातव्य है कि कोज प्रमेय तभी लागू होगा जबकि आर्थिक व्यवहार की लागत शून्य हो। यह भीड़ के संबंध में लागू नहीं होगा जहाँ प्रदूषण करने वाले तथा उससे प्रभावित होने वाले बहुत अधिक संख्या में हों तथा उनके पहचान करने की लागत बहुत अधिक हो।\nCOASE THEOREM\n\nof the Coase Theorem\n\nH. Coase\n", "id": "484776", "title": "कोज प्रमेय"}
{"url": "https://hi.wikipedia.org/wiki?curid=484787", "text": "मान्यता प्राप्त सामाजिक स्वास्थ्य कार्यकर्ता\n\nमान्यता प्राप्त सामाजिक स्वास्थ्य कार्यकर्ता () जिसे संक्षेप में आशा भी कहते हैं, भारत में स्वास्थ्य और परिवार कल्याण मंत्रालय द्वारा प्रायोजित जननी सुरक्षा योजना से संबद्ध एक ग्रामीण स्तर की कार्यकर्त्री है। आशा का कार्य स्थानीय स्वास्थ्य केंद्र के माध्यम से गरीब महिलाओं को स्वास्थ्य संबंधी सेवाएँ प्रदान करना है। राष्ट्रीय ग्रामीण स्वास्थ्य मिशन (NRHM) योजना आशा के माध्यम से क्रियान्वित हो रही है। 2005 में आरंभ की गयी इस योजना का लक्ष्य 2012 तक पूरी तरह क्रियान्वित किये जाने का था। एक बार पूर्ण रूप से क्रियान्वित होने के पश्चात भारत के प्रत्येक गाँव में एक आशा की नियुक्ति आवश्यक होगी, इस लक्ष्य के अनुसार 10 राज्यों में लगभग 2.5 लाख आशा कर्मियों की आवश्यकता का अनुमान है। योजना भारत के 2012-13 के संघीय बजट के अनुसार आशा अब ग्रामीण स्वास्थ्य तथा स्वच्छता समिति की संयोजक होगी तथा कुपोषण संबंधी योजनाओं में भी सहायता करेगी। जनवरी 2013 के आँकड़ों के अनुसार भारत में आशा कर्मियों की कुल संख्या ८६३५०६ अनुमानित की गयी।\n", "id": "484787", "title": "मान्यता प्राप्त सामाजिक स्वास्थ्य कार्यकर्ता"}
{"url": "https://hi.wikipedia.org/wiki?curid=484789", "text": "बेकर प्रजनन वक्र\n\nबेकर प्रजनन वक्र (Becker's Fertility Curve) प्रजनन तथा आर्थिक विकास, जिसे प्रतिव्यक्ति आय के रूप में व्यक्त किया गया हो, के बीच संबंध को प्रदर्शित करने वाला प्रारूप है। राबर्ट बारो और गैरी बेकर द्वारा प्रतिपादित इस प्रारूप के अनुसार कुछ सीमा तक प्रतिव्यक्ति आय में वृद्धि प्रजननता में वृद्धि लाएगी, किंतु एक निश्चित सीमा के उपरांत प्रतिव्यक्ति आय की वृद्धि के साथ प्रजननता में कमी आएगी और वह भी घटती हुई दर में गिरेगी। प्रारूप के अनुसार यह वक्र उल्टे यू (inverted U) की भांति होगा। \nStanley Becker Fertility\n\nModel of Fertility Choice\n\nBecker Fertility Model: Theory and Critique\n\nChoice in a Model of Economic Growth\n", "id": "484789", "title": "बेकर प्रजनन वक्र"}
{"url": "https://hi.wikipedia.org/wiki?curid=484790", "text": "राष्ट्रीय ग्रामीण स्वास्थ्य मिशन\n\nthumb\nराष्ट्रीय ग्रामीण स्वास्थ्य मिशन(National Rural Health Mission) (एनआरएचएम) एक ग्रामीण भारत भर के ग्रामीण स्वास्थ्य सुधार के लिए स्वास्थ्य कार्यक्रम है। यह योजना १२ अप्रैल २00५ को शुरू की गयी। आरंभ में यह मिशन केवल सात साल (२00५-२0१२) के लिए रखा गया है, यह कार्यक्रम स्वास्थ्य मंत्रालय द्वारा चलाया जा रहा है। ग्रामीण क्षेत्रों में स्वास्थ्य सुरक्षा में केंद्र सरकार की यह एक प्रमुख योजना है। इसका प्रमुख उद्देश्य पूर्णतया कार्य कर रही, सामुदायिक स्वामित्व की विकेंद्रित स्वास्थ्य प्रदान करने वाली प्रणाली विकसित करना है। यह ग्रामीण क्षेत्रों में सुगमता से वहनीय और जवाबदेही वाली गुणवत्तायुक्त स्वास्थ्य सेवायें मुहैया कराने से संबंधित है। यह योजना विभिन्न स्तरों पर चल रही लोक स्वास्थ्य सुपुर्दगी प्रणाली को मजबूत बनाने के साथ-साथ विद्यमान सभी कार्यक्रमों (जैसे- प्रजनन बाल स्वास्थ्य परियोजना, एकीकृत रोग निगरानी, मलेरिया, कालाज़ार, तपेदिक तथा कुष्ठ आदि) के लिए एक ही स्थान पर सभी सुविधाएं प्रदान करने से संबंधित है। इसके अंतर्गत बाल मृत्युदर में कटौती करके उसे प्रति हजार जीवित जन्मों पर तीस से नीचे लाना और कुल प्रजनन अनुपात को २0१२ तक २.१ तक लाना है। इस योजना को पूरे देश में, विशेषकर १८ राज्यों में जिनमें स्वास्थ्य अवसंरचना अत्यंत दयनीय तथा स्वास्थ्य संकेतक निम्न हैं, लागू किया गया है। इस योजना के क्रियान्वयन में लगीं प्रशिक्षित आशा की भूमिका बहुत ही महत्वपूर्ण है। लगभग प्रति १000 ग्रामीण जनसंख्या पर १ आशा कार्यरत है। २0१२-१३ के संघीय बजट में राष्ट्रीय ग्रामीण स्वास्थ्य मिशन के संबंध में १८११५ करोड़ रूपये की धनराशि आवंटित की गयी है।\n\nविशेष केन्द्रित राज्य\nअरुणाचल प्रदेश, असोम, बिहार, छत्तीसगढ़, हिमाचल प्रदेश, झारखंड, जम्मू कश्मीर, मणिपुर, मिजोरम, मेघालय, मध्य प्रदेश, नागालैण्ड, उड़ीसा, राजस्थान, सिक्किम, त्रिपुरा, उत्तराखंड एवं उत्तर प्रदेश।\n\nमिशन के अंतर्गत किये जाने वाले कार्य\nस्वास्थ्य पर सरकारी खर्च में बढोत्तरी।\nस्वास्थ्य सेवाओं के ढांचा का सुधार, ग्रामीण स्वास्थ्य केंद्रों को मजबूत बनाना।\nदेशी/ परंपरागत आरोग्य प्रणालियों को बढावा देना, उन्हें स्वास्थ्य सेवाओं का मुख्य अंग बनाना।\nनिजी स्वास्थ्य क्षेत्र का नियमीकरण, इसके लिए मापदंड और अधिनियम बनाना।\nनिजी स्वास्थ्य क्षेत्र के साथ साझेदारी बनाना।\nलोगों को इलाज प्राप्त करने के लिए जो खर्च करना पड़ता है, उसके लिए उचित बीमा-योजनाओं का प्रबंध करना।\nज़िला कार्यक्रमों का विकेंद्रीकरण करना ताकि ये ज़िला स्तर पर चलाये जा सकें।\nस्वास्थ्य के प्रबंधन में पंचायती राज संस्थाओं / समुदाय की भागीदारी को बढाना।\nस्मयबद्ध लक्ष्य और कार्य की प्रगति पर जनता के सामने रिपोर्ट पेश करना।\n\nस्वास्थ्य सेवाओं में सुधार\nइसके लिए निम्न कार्य प्रस्तावित हैं -\n\nगांव में स्वास्थ्य सेवा उपलब्ध करना - आशा/ सहिया द्वारा।\nउप केंद्रों की क्षमताओं के विकास के लिए:-\nजरूरत के अनुसार नये उपकेंद्र\nउपकेंद्र की बिल्डिंग का निर्माण\nजरूरत के अनुसार एक और महिला स्वास्थ्य कार्यकर्ता एएनएम की नियुक्ति जो उसी क्षेत्र की होगी।\nहर उप-केंद्र को रुपया 10,000 की गैर मद निर्धारित अनुदान राशि दी जायेगी जो सरपंच और महिला स्वास्थ्य कार्यकर्ता एएनएम के नाम से बैंक में जमा होगा। महिला स्वास्थ्य कार्यकर्ता इसका इस्तेमाल ग्राम स्वास्थ्य समिति से चर्चा करके कर सकती है।\nसारी आवश्यक दवाईयां उपलब्ध होंगी।\nप्राथमिक स्वास्थ्य केंद्र के क्रियान्वयन हेतु / के क्षमता विकास के लिए निम्न कार्य किये जायेंगे -\nजरूरत के अनुसार बिल्डिंग का निर्माण\nप्राथमिक स्वास्थ्य केंद्र 24 घंटे खुले रहेंगे और नर्सिंग की सुविधा उपलब्ध होगी\nकुछ चुनिंदा प्राथमिक स्वास्थ्य केंद्र को 24 घंटे का अस्पताल बनाया जायेगा जिसमें आपातकालीन सेवाएं प्राप्त हो सकें\nप्राथमिक स्वास्थ्य केंद्र में दो और नर्स की नियुक्ति - कुल तीन नर्स\nजरूरत के अनुसार एक और डॉक्टर\nआयुश डॉक्टर - आयुर्वेदिक, यूनानी होमियोपैथी की नियुक्ति\nहर प्राथमिक स्वास्थ्य केंद्र को रुपया 10,000 का अनुदान मिलेगा जिसे स्थानीय स्वास्थ्य संबंधी कार्य के लिए इस्तेमाल किया जा सकता है। प्राथमिक स्वास्थ्य केंद्र के रख-रखाव के लिए रुपया 50,000 दिया जायेगा।\nप्राथमिक स्वास्थ्य केंद्र को चलाने के लिए इनमें रोगी कल्याण समिति का गठन। प्राथमिक स्वास्थ्य केंद्र को प्रोत्साहित करने के लिए रुपया 1,00,000 की अनुदान राशि। शर्त यह है कि यह राशि राज्य को तभी दी जाये जब राज्य यह वचन दे कि रोगी कल्याण समित जो पैसा इकटठा करती है उसे वह उसी के पास रहेगा, राज्य के खाते में नहीं जायेगा।\nसामुदायिक स्वास्थ्य केंद्र के लिए :-\nसामुदायिक स्वास्थ्य केंद्रों की क्षमता का विकास / उच्च स्तरीय ताकि उनमें 24 घंटे चिकित्सा सेवाएं उपलब्ध होंगी।\nनिष्चेतना विशेषज्ञ की नियुक्ति\nआयुर्वेदिक युनानी होमियोपैथी क्लिनिक\nसामुदायिक स्वास्थ्य केंद्र के बिल्डिंग का निर्माण/ पुननिर्माण\nरोगी कल्याण समिति का गठन - जैसे प्राथमिक स्वास्थ्य केंद्र के लिए\nसामुदायिक स्वास्थ्य केंद्र के लिए मापदंड - आइपीएचएस का पालन\nजरूरत के अनुसार नये सामुदायिक स्वास्थ्य केंद्र शुरू करना\nसारे राष्ट्रीय कार्यक्रमों जैसे मलेरिया, टीवी आदि और परिवार कल्याण कार्यक्रमों का राज्य और ज़िला स्तर पर समन्वयन\nराष्ट्रीय ग्रामीण स्वास्थ्य मिशन के लिए जो ज़िला स्तर पर टीम बनेगी उसमें निजी क्षेत्र का प्रतिनिधित्व किया जायेगा\n`आशा´ कार्यक्रम के निरीक्षण के लिए एक निगरानी समूह का गठन\nजननी सुरक्षा योजना\nसामाजिक निगरानी और जवाबदेही के लिए प्रबंध - गांव, ज़िला और राज्य के स्तर पर कमेटियां होंगी। ज़िला स्तर पर जन संवाद, राज्य स्तर पर राष्ट्रीय मानवाधिकार आयोग के आदेशों का पालन हो रहा है या नहीं, सुनििश्चत करना\nसरकार, राज्य और ज़िला अपने स्तर पर जन- स्वास्थ्य की रिपोर्ट पेश करेगी।\n\nHealth Statistics Information Portal\n", "id": "484790", "title": "राष्ट्रीय ग्रामीण स्वास्थ्य मिशन"}
{"url": "https://hi.wikipedia.org/wiki?curid=484792", "text": "विदिन टेम्पटेशन\n\nविदिन टेम्पटेशन () एक डच सिम्फोनिक मेटल बैंड है जिसकी स्थापना १९९६ में गायिका शेरोन डेन एडल और गिटार वादक रॉबर्ट वेस्टरहोल्ट ने की थी। इनके संगीत को सिम्फोनिक मेटल कहा गया है हालांकि उनकी शुरूआती सामग्री, जैसे की \"इंटर\", गोथिक मेटल थी। एक साक्षात्कार में एडल ने कहा था की वे सिम्फोनिक रॉक प्रकार में कई प्रेरणास्रोतों के करण उतरे.\n\nअपने पहले अल्बम \"इंटर\" की रिलीज़ के पश्च्यात बैंड एक डच बैंड के रूप में स्थापित हो गया। २००१ में आम जनता के समक्ष वे अपने अल्बम \"मदर अर्थ\" के गीत \"आइस क्वीन\" के कारण लोकप्रिय बन गए जो डच चार्ट पर दूसरे क्रमांक पर रहा.\n\n", "id": "484792", "title": "विदिन टेम्पटेशन"}
{"url": "https://hi.wikipedia.org/wiki?curid=484798", "text": "राष्ट्रीय साक्षरता मिशन\n\nराष्ट्रीय साक्षरता मिशन की स्थापना ५ मई १९८८ को तत्कालीन प्रधानमंत्री राजीव गांधी ने की थी। इसका उद्देश्य २00७ तक १५ से ३५ आयु वर्ग के उत्पादक और पुनरुत्पादक समूह के निरक्षर लोगों को व्यावहारिक साक्षरता प्रदान करते हुए ७५ प्रतिशत साक्षरता का लक्ष्य हासिल करना है। पुनर्संरचना के बाद इसके स्थान पर नया साक्ष्रर भारत कार्यक्रम सितम्बर २00९ से लागू किया गया है।\nज्ञान आयोग-साक्षरता\n\nLiteracy Mission\n\nLiteracy Mission Authority\n\nमिशन : 20 साल में चले 10 कदम\n", "id": "484798", "title": "राष्ट्रीय साक्षरता मिशन"}
{"url": "https://hi.wikipedia.org/wiki?curid=484811", "text": "हिन्दी भाषा का इतिहास\n\nहिन्‍दी भाषा का इतिहास लगभग एक हजार वर्ष पुराना माना गया है। सामान्यतः प्राकृत की अन्तिम अपभ्रंश अवस्था से ही हिन्दी साहित्य का आविर्भाव स्वीकार किया जाता है। उस समय अपभ्रंश के कई रूप थे और उनमें सातवीं-आठवीं शताब्दी से ही 'पद्म' रचना प्रारम्भ हो गयी थी। हिन्‍दी भाषा व साहित्‍य के जानकार अपभ्रंश की अंतिम अवस्‍था 'अवहट्ठ' से हिन्‍दी का उद्भव स्‍वीकार करते हैं। चन्द्रधर शर्मा 'गुलेरी' ने इसी अवहट्ठ को 'पुरानी हिन्‍दी' नाम दिया।\n\nसाहित्य की दृष्टि से पद्यबद्ध जो रचनाएँ मिलती हैं वे दोहा रूप में ही हैं और उनके विषय, धर्म, नीति, उपदेश आदि प्रमुख हैं। राजाश्रित कवि और चारण नीति, श्रृंगार, शौर्य, पराक्रम आदि के वर्णन से अपनी साहित्य-रुचि का परिचय दिया करते थे। यह रचना-परम्परा आगे चलकर शौरसेनी अपभ्रंश या प्राकृताभास हिन्दी में कई वर्षों तक चलती रही। पुरानी अपभ्रंश भाषा और बोलचाल की देशी भाषा का प्रयोग निरन्तर बढ़ता गया। इस भाषा को विद्यापति ने 'देसी भाषा' कहा है, किन्तु यह निर्णय करना सरल नहीं है कि 'हिन्दी' शब्द का प्रयोग इस भाषा के लिए कब और किस देश में प्रारम्भ हुआ। हाँ, इतना अवश्य कहा जा सकता है कि प्रारम्भ में हिन्दी शब्द का प्रयोग विदेशी मुसलमानों ने किया था। इस शब्द से उनका तात्पर्य 'भारतीय भाषा' का था।\n\nमध्ययुगीन हिंदी में कुछ अन्य भाषाओं का समागम हुआ जिसमें उर्दू की मुख्य भूमिका रही।\n\nहिंदी भाषा की जितनी मांग है, इंटरनेट पर उतनी उपलब्धता नही है।\n\n\n\n", "id": "484811", "title": "हिन्दी भाषा का इतिहास"}
{"url": "https://hi.wikipedia.org/wiki?curid=484819", "text": "भूवैज्ञानिक\n\nभूवैज्ञानिक एक प्रकार के विज्ञान में अध्ययनरत व्यक्ति हैं जो पृथ्वी की चट्टानों और आतंरिक संरचना के विविध पहलुओं का अध्ययन करते हैं। संक्षेप में ये वे लोग हैं जो भूविज्ञान का अध्ययन करते हैं।\n", "id": "484819", "title": "भूवैज्ञानिक"}
{"url": "https://hi.wikipedia.org/wiki?curid=484834", "text": "बातू गुफाएँ\n\nबातू गुफ़ाएँ मलेशिया के गोम्बैक जिले में स्थित एक चूना पत्थर की पहाड़ी है जिसमें गुफ़ाओं व गुफ़ा मंदिरों की शृंखलाएँ हैं। यह पहाड़ी मलेशिया की राजधानी क्वालालम्पुर से 13 किलोमीटर (8 मील) दूर है। इसका यह नाम इसे पहाड़ी के पीछे बहने वाली बातू नदी से मिला है, इसके साथ ही पास के एक गाँव का नाम भी बातू गुफ़ा है। यहाँ की गुफ़ा भारत से बहार हिंदुओं का एक बहुत प्रसिद्ध धार्मिक स्थल है, विशेष रूप से तमिल लोगों के लिए। गुफ़ा का मंदिर शिव व पार्वती के ज्येष्ठ पुत्र कार्तिकेय (मुरुगन) को समर्पित है। यह स्थान मलेशिया में हिन्दुओं द्वारा मनाए जाने वाले त्योहार थाईपुसम का केंद्र बिंदु है।\n\n", "id": "484834", "title": "बातू गुफाएँ"}
{"url": "https://hi.wikipedia.org/wiki?curid=484836", "text": "बालदार गैंडा\n\nबालदार गैंडा () गैंडे की एक विलुप्त जाति है जो प्लाइस्टोसीन युग में यूरोप और एशिया में फैली हुई थी। अपने पूरे शरीर पर घने बाल होने के कारण यह पूर्व हिमयुग के दौरान भी बची रही। अनुमान है कि यह ८,००० ईसापूर्व तक साइबेरिया में जीवित थी। इन्हें पाषाण काल के मानवों ने देखा था और प्रमाणस्वरूप इनके प्राचीन चित्र ग़ुफ़ाओं में बने हुए मिलते हैं।\n\nबालदार गैंडे का वैज्ञानिक नाम 'सीलोडोंटा ऐंटीक्वीटाटिस​' () है। इसके जीववैज्ञानिक वंश () 'सीलोडोंटा' का मतलब 'खोखला दांत' होता है।\n\nसाइबेरिया में ठण्ड से जमे हुए शवों और ग़ुफ़ाओं की दीवारों पर आदिमानवों द्वारा बनाई गई तस्वीरों से बालदार गैंडों का रूप-रंग ज्ञात होता है। सर-से-दुम तक यह १०-१२ फ़ुट (३-४ मीटर) लम्बा हुआ करता था और इसका वज़न २,७००-३,२०० किलो होता था। इसकी ऊँचाई ६.६ फ़ुट (२ मीटर) तक होती थी। इसके सिर पर दो सींग होते थे और आगे वाला ज़्यादा लम्बा था। आगे वाला सींग २ फ़ुट (६१ सेंटीमीटर) तक लम्बा हो सकता था। इसके कान छोटे, टांगे मोटी और जिस्म भारी-भरकम हुआ करता था। ग़ुफ़ा-कला में कभी-कभी आगे और पीछे की टांगों के बीच गाढ़े रंग की एक धारी दिखाई जाती है लेकिन यह ज्ञात नहीं है कि वास्तव में सभी बालदार गैंडों में यह धारी थी कि नहीं। बड़ा शरीर और घने बाल होने से यह अपने शरीर में बर्फ़ीले हालात में भी गरमाहट बनाए रख सकता था।\n\nवैज्ञानिकों को सही तरह ज्ञात नहीं है कि बालदार गैंडों के ख़त्म हो जाने का क्या कारण था। एक धारणा है कि जैसे-जैसे आधुनिक मानव और निअंडरथल मानव इनका शिकार करने लगे, धीरे-धीरे यह विलुप्त हो गए। एक अन्य धारणा है कि जब पूर्व हिमयुग समाप्त होने लगा तो मौसम गरम हुआ और यह नए वातावरण की परिस्थितियों में जीवित न रह पाए। एक तीसरी धारणा यह भी है कि इस जाति में एक ऐसी नई जानलेवा बीमारी फैल गई जिसने पूरी जाति ही तेज़ी से ख़त्म कर डाली। विवाद जारी है।\n\n", "id": "484836", "title": "बालदार गैंडा"}
{"url": "https://hi.wikipedia.org/wiki?curid=484868", "text": "रानी दुर्गावती\n\nरानी दुर्गावती (5 अक्टूबर, 1524 – 24 जून, 1564)) भारत की एक वीरांगना थीं जिन्होने अपने विवाह के चार वर्ष बाद अपने पति दलपत शाह की असमय मृत्यु के बाद अपने पुत्र वीरनारायण को सिंहासन पर बैठाकर उसके संरक्षक के रूप में स्वयं शासन करना प्रारंभ किया। इनके शासन में राज्य की बहुत उन्नति हुई। दुर्गावती को तीर तथा बंदूक चलाने का अच्छा अभ्यास था। चीते के शिकार में इनकी विशेष रुचि थी। उनके राज्य का नाम गढ़मंडला था जिसका केन्द्र जबलपुर था। वे इलाहाबाद के मुगल शासक आसफ खान से लोहा लेने के लिये प्रसिद्ध हैं। \n\nमहारानी दुर्गावती कालिंजर के राजा कीर्तिसिंह चंदेल की एकमात्र संतान थीं। बांदा जिले के कालिंजर किले में 1524 ईसवी की दुर्गाष्टमी पर जन्म के कारण उनका नाम दुर्गावती रखा गया। नाम के अनुरूप ही तेज, साहस, शौर्य और सुन्दरता के कारण इनकी प्रसिद्धि सब ओर फैल गयी।\nदुर्गावती के मायके और ससुराल पक्ष की जाति भिन्न थी लेकिन फिर भी दुर्गावती की प्रसिद्धि से प्रभावित होकर गोण्डवाना साम्राज्य के राजा संग्राम शाह मडावी ने अपने पुत्र दलपत शाह मडावी से विवाह करके, उसे अपनी पुत्रवधू बनाया था।\n\nदुर्भाग्यवश विवाह के चार वर्ष बाद ही राजा दलपतशाह का निधन हो गया। उस समय दुर्गावती की गोद में तीन वर्षीय नारायण ही था। अतः रानी ने स्वयं ही गढ़मंडला का शासन संभाल लिया। उन्होंने अनेक मठ, कुएं, बावड़ी तथा धर्मशालाएं बनवाईं। वर्तमान जबलपुर उनके राज्य का केन्द्र था। उन्होंने अपनी दासी के नाम पर चेरीताल, अपने नाम पर रानीताल तथा अपने विश्वस्त दीवान आधारसिंह के नाम पर आधारताल बनवाया।\n\nरानी दुर्गावती का यह सुखी और सम्पन्न राज्य पर मालवा के मुसलमान शासक बाजबहादुर ने कई बार हमला किया, पर हर बार वह पराजित हुआ। महान मुगल शासक अकबर भी राज्य को जीतकर रानी को अपने हरम में डालना चाहता था। उसने विवाद प्रारम्भ करने हेतु रानी के प्रिय सफेद हाथी (सरमन) और उनके विश्वस्त वजीर आधारसिंह को भेंट के रूप में अपने पास भेजने को कहा। रानी ने यह मांग ठुकरा दी। \n\nइस पर अकबर ने अपने एक रिश्तेदार आसफ खां के नेतृत्व में गोण्डवाना साम्राज्य पर हमला कर दिया। एक बार तो आसफ खां पराजित हुआ, पर अगली बार उसने दुगनी सेना और तैयारी के साथ हमला बोला। दुर्गावती के पास उस समय बहुत कम सैनिक थे। उन्होंने जबलपुर के पास नरई नाले के किनारे मोर्चा लगाया तथा स्वयं पुरुष वेश में युद्ध का नेतृत्व किया। इस युद्ध में 3,000 मुगल सैनिक मारे गये लेकिन रानी की भी अपार क्षति हुई थी।\n\nअगले दिन 24 जून 1564 को मुगल सेना ने फिर हमला बोला। आज रानी का पक्ष दुर्बल था, अतः रानी ने अपने पुत्र नारायण को सुरक्षित स्थान पर भेज दिया। तभी एक तीर उनकी भुजा में लगा, रानी ने उसे निकाल फेंका। दूसरे तीर ने उनकी आंख को बेध दिया, रानी ने इसे भी निकाला पर उसकी नोक आंख में ही रह गयी। तभी तीसरा तीर उनकी गर्दन में आकर धंस गया।\n\nरानी ने अंत समय निकट जानकर वजीर आधारसिंह से आग्रह किया कि वह अपनी तलवार से उनकी गर्दन काट दे, पर वह इसके लिए तैयार नहीं हुआ। अतः रानी अपनी कटार स्वयं ही अपने सीने में भोंककर आत्म बलिदान के पथ पर बढ़ गयीं। महारानी दुर्गावती ने अकबर के सेनापति आसफ़ खान से लड़कर अपनी जान गंवाने से पहले पंद्रह वर्षों तक शासन किया था। \n\nजबलपुर के पास जहां यह ऐतिहासिक युद्ध हुआ था, उस स्थान का नाम बरेला है, जो मंडला रोड पर स्थित है, वही रानी की समाधि बनी है, जहां गोण्ड जनजाति के लोग जाकर अपने श्रद्धासुमन अर्पित करते हैं। जबलपुर मे स्थित रानी दुर्गावती विश्वविद्यालय भी इन्ही रानी के नाम पर बनी हुई है।\n\n\n\n", "id": "484868", "title": "रानी दुर्गावती"}
{"url": "https://hi.wikipedia.org/wiki?curid=484878", "text": "सन्त अतर सिंह\n\nसंत अतरसिंह (मार्च, 1867 - 21 जनवरी 1927) एक सिख सन्त एवं शिक्षाविद थे।\n\nबाबा अतर सिंह जी का जन्म 28 मार्च 1966 को ग्राम चीमा (संगरूर, पंजाब) में हुआ था। इनके पिता श्री करमसिंह तथा माता श्रीमती भोली जी थीं। छोटी अवस्था में वे फटे-पुराने कपड़ों के टुकड़ों की माला बनाकर उससे जप करते रहते थे। लौकिक शिक्षा की बात चलने पर वे कहते कि हमें तो बस सत्य की ही शिक्षा लेनी है। घर वालों के आग्रह पर उन्होंन गांव में स्थित निर्मला सम्प्रदाय के डेरे में संत बूटा सिंह से गुरुमुखी की शिक्षा ली। कुछ बड़े होकर वे घर में खेती, पशु चराना आदि कामों में हाथ बंटाने लगे। एक साधु ने इसके पैर में पद्मरेखा देखकर इनके संत बनने की भविष्यवाणी की।\n\n1883 में वे सेना में भर्ती हो गये। घर से सगाई का पत्र आने पर उन्होंने जवाब दिया कि अकाल पुरुख की ओर से विवाह का आदेश नहीं है। 54 पल्टन में काम करते हुए उन्होंने अमृत छका और फिर निष्ठापूवर्क सिख मर्यादा का पालन करने लगे। वे सूर्योदय से पूर्व कई घंटे जप और ध्यान करते थे। पिताजी के देहांत से उनके मन में वैराग्य जागा और वे पैदल ही हुजुर साहिब चल दिये। माया मोह से मुक्ति के लिए सारा धन उन्होंने नदी में फेंक दिया। हुजूर साहिब में दो साल और फिर हरिद्वार और ऋषिकेश के जंगलों में जाकर कठोर साधना की। इसके बाद वे अमृतसर तथा दमदमा साहिब गये।\n\nइसी प्रकार भ्रमण करते वे अपने गांव पहुंचे। मां के आग्रह पर वे नहीं रूक गये। उन्होंने मां से कहा कि जिस दिन तुम मेरे विवाह की चर्चा करोगी, मैं यहां से चला जाऊंगा। मां ने आवश्वासन तो दिया, पर एक बार उन्होंने फिर यह प्रसंग छेड़ दिया। इससे नाराज होकर वे चल दिये और सियालकोट जा पहुंचे। इसके बाद सेना से भी नाम कटवा कर वे सभी ओर से मुक्त हो गये।\n\nइसके बाद कनोहे गांव के जंगल में रहकर उन्होंने साधना की। इस दौरान वहां अनेक चमत्कार हुए, जिससे उनकी ख्याति चहुंओर फैल गयी। वे पंथ, संगत और गुरुघर की सेवा, कीर्तन और अमृत छककर पंथ का मर्यादानुसार चलने पर बहुत जोर देते थे। वे कीर्तन में राग के बदले भाव पर अधिक ध्यान देते थे। उन्होंने 14 लाख लोगों को अमृतपान कराया। 1901 में उन्होंने मस्तुआणा के जंगल में डेरा डालकर उसे एक महान तीर्थ बना दिया। संत जी ने स्वयं लौकिक शिक्षा नहीं पायी थी, पर उन्होंने वहां पंथ की शिक्षा के साथ आधुनिक शिक्षा का भी प्रबंध किया। उन्होंने पंजाब में कई शिक्षा संस्थान स्थापित किये, जिससे लाखों छात्र लाभान्वित हो रहे हैं।\n\n1911 में राजधानी कोलकाता से दिल्ली स्थानांतरित हुई। इस अवसर पर सिख राजाओं ने उनके नेतृत्व और श्री गुरुग्रंथ साहिब की हुजूरी में शाही जुलूस में भाग लिया। जार्ज पंचम के सामने से निकलने पर उन्होंने पद गाया-\n\nयह सुनकर जार्ज पंचम भी सम्मानपूर्वक खड़ा हो गया। 1914 में मालवीय जी ने बनारस हिन्दू विश्वविद्यालय में पहले विद्यालय की नींव संत जी के हाथ से रखवाई।\n\nमाताजी के अंत समय में उन्होंने माता जी को जीवन और मृत्यु के बारे में उपदेश दिया, इससे उनके कष्टों का शमन हुआ। जब गुरुद्वारों के प्रबंध को लेकर पंथ में भारी विवाद हुआ, तो उन्होंने सबको साथ लेकर चलने पर जोर दिया। इसी प्रकार पंथ और संगत की सेवा करते हुए 31 जनवरी 1927 को अमृत समय में ही उनका शरीर शांत हुआ। उनके विचारों का प्रचार-प्रसार कलगीधर ट्रस्ट, बडू साहिब के माध्यम से उनके प्रियजन कर रहे हैं।\n\n", "id": "484878", "title": "सन्त अतर सिंह"}
{"url": "https://hi.wikipedia.org/wiki?curid=484897", "text": "ब्रिटिश ध्वज\n\nयूनियन ध्वज () (हिन्दी: संघ ध्वज), जिसे यूनियन जैक () के रूप में भी जाना जाता है, यूनाइटेड किंगडम का झंडा है। यह कुछ राष्ट्रमंडल राज्यों में आधिकारिक या अर्द्ध आधिकारिक दर्जा बरकरार रखे हुए हैं, उदाहरण के लिए, यह कनाडा में रॉयल यूनियन फ्लैग (शाही संघ ध्वज) के रूप में जाना जाता है। यह कुछ छोटे ब्रिटिश विदेशी प्रदेशों में आधिकारिक ध्वज के रूप में प्रयोग किया जाता है। यूनियन जैक कई पूर्व ब्रिटीश उपनिवेश देशों और क्षेत्रों के झंडों के केंटन (ऊपरी बाएँ-हाथ का चौथाई हिस्सा) में प्रकट होता है।\n", "id": "484897", "title": "ब्रिटिश ध्वज"}
{"url": "https://hi.wikipedia.org/wiki?curid=484914", "text": "मुहम्मद मुर्सी\n\nमुहम्मद मुर्सी मिस्र के मुस्लिम ब्रदरहुड दल के प्रमुख राजनितिज्ञ हैं। वे मिश्र में हुए हाल के चुनाव में राष्ट्रपति पद के लिए निर्वाचित हुए हैं। मिश्र के निर्वाचन आयोग ने लंबी मतगणना के बाद २४ जून २0१२ को की गई अपनी घोषणा में मिश्र में पहली बार हुए राष्ट्रपति चुनाव में उन्हें ५१.७३% मत पाकर निर्वाचित घोषित किया।\n\n६0 वर्षीय मुर्सी पहले अभियंता थे। उनकी शिक्षा अमेरिका में हुई थी। २00१-२00५ के बीच वे मिश्र में हुए आम चुनाव में निर्दलीय सांसद रहे थे। वे जनवरी २0११ में मुस्लिम ब्रदरहुड के राजनीतिक दल फ्रीडम एंड जस्टिस पार्टी के अध्यक्ष रहे थे। जब मुस्लिम ब्रदरहुड के राष्ट्रपति उम्मीदवार खैरात अल-शातेर को होस्नी मुबारक शासनकाल के दौरान दर्ज़ किए गए आपराधिक मामले के कारण राष्ट्रपति उम्मीवार होने के अयोग्य ठहरा दिया गया मुस्लिम ब्रदरहुड दल से उन्हें राष्ट्रपति पद का उम्मीदवार बनाया गया था।\n", "id": "484914", "title": "मुहम्मद मुर्सी"}
{"url": "https://hi.wikipedia.org/wiki?curid=484915", "text": "वर्णक्रममापी\n\nवर्णक्रममापी (स्पेक्ट्रोमीटर, स्पेक्ट्रोफोटोमीटर, स्पेक्ट्रोग्राफ या स्पेक्ट्रोस्कोप) विद्युत चुम्बकीय वर्णक्रम के एक विशिष्ट भाग के लिए प्रकाश की विशेषतायों के मापन हेतु उपयोग किया जाना वाला यंत्र है जो आम तौर पर सामग्री की पहचान के लिए स्पेक्ट्रोस्कोपी विश्लेषण में इस्तेमाल किया जाता है। मापित चर अक्सर प्रकाश की तीव्रता होता है, लेकिन उदाहरण के लिए यह ध्रुवीकरण स्थिति भी हो सकती है। स्वतंत्र चर आमतौर पर या तो प्रकाश की तरंग दैर्ध्य या फोटोन उर्जा के लिए सीधे आनुपातिक एक इकाई होता है जैसे वेवनंबर या इलेक्ट्रॉन वोल्ट जिसका तरंग दैर्ध्य के साथ व्युत्क्रम संबंध होता है। स्पेक्ट्रोमीटर स्पेक्ट्रोस्कोपी में वर्णक्रमीय पंक्तियों के उत्पादन तथा तरंगदैर्य और तीव्रता के मापन हेतु प्रयोग किया जाता है। स्पेक्ट्रोमीटर एक शब्दावली है जो गामा रेज़ और एक्स रेज़ से लेकर फार इन्फ्रारेड की व्यापक रेंज के तरंग दैर्ध्य पर संचालित होने वाले उपकरणों पर लागू की जाती है। अगर रूचि का क्षेत्र विजिबिल स्पेक्ट्रम के पास प्रतिबंधित है, तो अध्ययन को स्पेक्ट्रोफोटोमेट्री कहा जाता है।\n\nसामान्यत: कोई भी विशेष उपकरण इस पूर्ण रेंज के एक छोटे से हिस्से पर संचालित हो सकता है ऐसा स्पेक्ट्रम के विभिन्न भागों को मापने के लिए इस्तेमाल की जानी वाली तकनीक की वजह से होता है। ऑप्टिकल आवृत्तियों के नीचे (जैसे माइक्रोवेव और रेडियो आवृत्तियों में), स्पेक्ट्रम विश्लेषक एक निकटीय संबंधित इलेक्ट्रॉनिक डिवाइस है।\n\nस्पेक्ट्रोस्कोप्स अक्सर खगोल विज्ञान और रसायन की कुछ शाखाओं में इस्तेमाल किया जाता है। पूर्व स्पेक्ट्रोस्कोप्स प्रकाश की तरंग दैर्ध्य के क्रमागति अंकन के साथ सरल वर्णक्रम थे। आधुनिक स्पेक्ट्रोस्कोप्स जैसे मोनोक्रोमेतर्स आम तौर पर एक विवर्तन झंझरी, गतिमय संकरी दरार और कुछ प्रकार के फोटोडिटेक्टर का उपयोग करते हैं ये सभी स्वचालित है और कंप्यूटर द्वारा नियंत्रित किये जाते हैं। स्पेक्ट्रोस्कोप का आविष्कार जोसेफ वॉन फ्रौन्होफर द्वारा किया गया था।\n\nजब एक सामग्री को उद्दीप्ति के लिए गरम किया जाता है तब यह सामग्री प्रकाश छोड़ती है जो सामग्री के परमाणु श्रृंगार की विशेषता है। \nविशेष प्रकाश आवृत्ति पैमाने पर तेजी से परिभाषित बैंड को जन्म देती हैं जिन्हें अंगुली-चिह्न समझा जा सकता है। उदाहरण के लिए, सोडियम तत्व में एक बहुत विशिष्ट डबल सोडियम पीला बैंड होता है जिसे 588.9950 और 589.5924 नेनोमीटर्स पर सोडियम D-लाइनों के नाम से जाना जाता है, जिसके रंग से ऐसा कोई भी व्यक्ति परिचित हो सकता है जिसने कम दवाब का सोडियम वाष्प लैंप देखा हो।\n\nपूर्वी 19 वीं सदी के मूल स्पेक्ट्रोस्कोप डिजाइन में, प्रकाश भट्ठा में प्रवेश करता है और एक संधानिक लेंस प्रकाश को समानांतर किरणों की एक पतली बीम में बदल देता है। प्रकाश फिर प्रिज्म (हाथ में पकड़ने वाले स्पेक्ट्रोस्कोप आमतौर पर अमीकी प्रिज्म) से पास होती है जो बीम को एक स्पेक्ट्रम में मोड़ देती है क्योंकि फैलाव के कारण विभिन्न तरंगदैर्य विभिन्न मात्रा में मोड़ दी जाती है। इस छवि को फिर एक पैमाने के साथ एक ट्यूब के माध्यम से देखा गया था जिसे इसका प्रत्यक्ष माप सक्षम करके वर्णक्रमीय छवि पर स्थानांतरित किया गया था।\n\nफोटोग्राफिक फिल्म के विकास के बाद और अधिक सटीक स्पेक्ट्रोग्राफ बनाया गया था। यह स्पेक्ट्रोस्कोप के ही सिद्धांत पर आधारित था, लेकिन इसमें प्रदर्शन ट्यूब के स्थान पर एक कैमरा था। हाल के वर्षों में फोटोमल्टीप्लायर ट्यूब के आसपास बने इलेक्ट्रॉनिक सर्किट ने कैमरे को विस्थापित कर दिया है, जो अधिक सटीकता के साथ वास्तविक स्पेक्ट्रोग्राफिक विश्लेषण की अनुमति देता है। स्पेक्ट्रोग्राफिक प्रणालियों में फिल्म के स्थान पर फोटोसेन्सर्स की सारणी भी प्रयोग हो रही हैं। ऐसा वर्णक्रमीय विश्लेषण, या स्पेक्ट्रोस्कोपी, अज्ञात सामग्री की संरचना का विश्लेषण और खगोलीय घटना के अध्ययन और सिद्धांतों के परीक्षण के लिए एक महत्वपूर्ण वैज्ञानिक उपकरण बन गया है।\n\nआधुनिक स्पेक्ट्रोग्राफ में, स्पेक्ट्रम को सामान्यत: फोटोन नंबर (UV, विजिबिल और IR-स्पेक्ट्रल रेंज में) या वाट्स (मिड-टू फार-IR में) के रूप में दिया जाता है और यह abscissa के साथ प्रदर्शित होता है जिसे सामान्यत: तरंग दैर्ध्य, वेवनंबर, या eV के रूप में देते हैं।\n\nस्पेक्ट्रोग्राफ एक उपकरण है जो आवृत्ति स्पेक्ट्रम में आने वाली वेव को अलग करता है। यहां कई प्रकार की मशीने हैं जिन्हें लहरों की सटीक प्रकृति के आधार पर \"स्पेक्ट्रोग्राफ्स\" के रूप में जाना जाता है। पहले स्पेक्ट्रोग्राफ्स में डिटेक्टर के रूप में फ़ोटोग्राफिक पेपर का इस्तेमाल किया जाता था। स्टार वर्णक्रमीय वर्गीकरण और मुख्य अनुक्रम की खोज, हबल का कानून और हबल क्रम सभी उसी स्पेक्ट्रोग्राफ्स के बने हुए हैं जो फोटोग्राफिक पेपर का उपयोग करते थे। संयंत्र रंगद्रव्य फाय्तोक्रोम की खोज ऐसे स्पेक्ट्रोग्राफ्स का उपयोग करके हुई थी जो पौधों को डिटेक्टर के रूप में इस्तेमाल करता था। नवीनतम स्पेक्ट्रोग्राफ्स इलेक्ट्रॉनिक डिटेक्टर जैसे CCDs का उपयोग करते हैं जो विजिबिल और UV प्रकाश दोनों के लिए इस्तेमाल किया जा सकता है। डिटेक्टर की सटीक पसंद रिकार्ड की जाने वाली प्रकाश की तरंग दैर्ध्य पर निर्भर करती है।\n\nआगामी जेम्स वेब स्पेस टेलीस्कोप में नियर-इन्फ्रारेड स्पेक्ट्रोग्राफ (NIRSSpec) और मध्य अवरक्त स्पेक्ट्रोमीटर (MIRI) दोनों शामिल होंगे।\n\nएक एचेल्ले स्पेक्ट्रोग्राफ दो विवर्तन झंझरी का उपयोग करता है, जिन्हें एक दूसरे के सन्दर्भ में 90 डिग्री घुमाया जाता है और एक दूसरे के करीब रखा जाता है। इसलिए एक संकरी दरार का नहीं बल्कि प्रवेश बिंदु और एक 2d CCD चिप का उपयोग किया जाता है जो स्पेक्ट्रम को रिकॉर्ड करता है। आम तौर पर ऐसा सोचा जाता है कि स्पेक्ट्रम विकर्ण पर प्राप्त होता है, लेकिन जब दोनों झंझरियों में व्यापक रिक्ति होती है और एक इस तरह प्रज्वलित होती है ताकि केवल पहला क्रम दिखाई दे और दूसरी इस तरह प्रज्वलित होती है कि बहुत से उच्च क्रम प्रदर्शित हो, इस तरह एक छोटी सी आम सीसीडी चिप पर अच्छी तरह से मुड़ा हुआ बहुत अच्छा स्पेक्ट्रम प्राप्त होता है। छोटी चिप का मतलब यह भी है कि संधानिक प्रकाशिकी दृष्टिवैषम्य कोमा या जरूरत के लिए अनुकूलित करने के लिए नहीं है, लेकिन गोलाकार विपथन को शून्य सेट किया जा सकता है।\n\nएक स्पेक्ट्रोग्राफ को कभी कभी मोनोक्रोमेटर के एक सादृश्य के रूप में पोलीक्रोमेटर भी कहा जाता है।\n\n\n\n", "id": "484915", "title": "वर्णक्रममापी"}
{"url": "https://hi.wikipedia.org/wiki?curid=484934", "text": "तिरोधान\n\nतिरोधान धर्मदर्शन तथा आध्यात्मिक चिंतन में अशुभ के लोप तथा शुभ संकल्प के लिए अपनायी जाने वाली युक्ति को प्रदर्शित करता है। तिरोधान के मूल में बहुधा लोक कल्याणकारी भावना का प्राधान्य होता है। किंचित अर्थों में इसका प्रयोग दैवीय ज्ञान तथा आध्यामिक सिद्धि को प्रदर्शित करने के लिए भी किया जाता है। \n", "id": "484934", "title": "तिरोधान"}
{"url": "https://hi.wikipedia.org/wiki?curid=484947", "text": "प्रेरक\n\nप्रेरक (inductor or a reactor) एक वैद्युत अवयव है जिसमें कोई विद्युत धारा प्रवाहित करने पर यह चुम्बकीय क्षेत्र के रूप में उर्जा का भंडारण करता है। प्रेरक द्वारा चुम्बकीय उर्जा के भंडारण की क्षमता को इसका प्रेरकत्व (inductance) कहा जाता है और इसे मापने की इकाई हेनरी है।\n\nप्रेरक को साधारण भाषा में 'चोक' (choke) और 'कुण्डली' (coil) भी कहते हैं।\n\n\nप्रेरकत्व में भण्डारित ऊर्जा:\n\nजहाँ \"I\" प्रेरक से होकर प्रवाहित धारा \nऔर \"L\" प्रेरकत्व है।\n\nयदि प्रेरक से साइनवक्रीय I धारा बह रही हो तो, उसका वोल्टेज\n\nजहाँ ω का मान,\n\nजहाँ f प्रत्यावर्ती धारा की आवृत्ति है।\n\nयहाँ \"X\" को प्रेरकीय प्रतिबाधा (इंडक्टिव रिएक्टैन्स) कहते हैं।\n\nप्रेरक में जब साइनाकारी विद्युत धारा बहती है तो उसकी धारा की कला, उसके सिरों के बीच विभवान्तर से ९० डिग्री पीछे होता है।\n\nप्रेरकों को समान्तर क्रम में या श्रेणीक्रम में जोड़ा जा सकता है।\n\nसमान्तर क्रम में जुड़े n प्रेरकों का तुल्य प्रेरकत्व \"L\" के लिये निम्नलिखित सम्बन्ध है-\n\nयहाँ माना गया है कि किसी भी प्रेरक का किसी दूसरे के साथ अन्योन्य प्रेरकत्व (म्युचुअल इण्डक्टैस) शून्य है।\n\nश्रेणीक्रम में जुड़े प्रेरकों का तुल्य प्रेरकत्व,\n\n", "id": "484947", "title": "प्रेरक"}
{"url": "https://hi.wikipedia.org/wiki?curid=484950", "text": "एंजेल का उपभोग नियम\n\nएंजेल का उपभोग नियम परिवार की आय तथा उपभोग पर होने वाले व्यय के बीच पाये जाने वाले संबंध की व्याख्या करने वाला एक आर्थिक सिद्धांत है। इस सिद्धांत का प्रतिपादन करने वाले एंजेल जर्मनी के एक सांख्यिकीविद थे। इस नियम के अनुसार :\n\n(१) आय की वृद्धि के साथ भोजन पर होने वाले व्यय के अनुपात में कमी होगी।\n(२) मकान तथा कपड़े पर होने वाले व्यय का अनुपात स्थिर रहेगा।\n(३) शिक्षा स्वास्थ्य तथा मनोरंजन पर होने वाले व्यय के अनुपात में वृद्धि होगी।\n\nउपभोग के संदर्भ में पारिवारिक आय और व्यय के इन संबंधों को प्रदर्शित करने वाले वक्र को एंजेल वक्र कहते हैं। उल्लेखनीय है कि उपभोग व्यय के संबंध में राष्ट्रीय नमूना सर्वेक्षण संगठन (NSSO) के ६१ वें दौर के निष्कर्ष भारत के संदर्भ में एंजेल नियम को स्थापित करते हैं।\n\nEFFECTS ON CONSUMPTION\n\nDemand Statistics\n", "id": "484950", "title": "एंजेल का उपभोग नियम"}
{"url": "https://hi.wikipedia.org/wiki?curid=484952", "text": "कींस का सिद्धांत\n\nकींस का सिद्धांत या कींस का रोजगार सिद्धांत मंदी अथवा अवसाद की स्थिति में रोजगार से संबंधित है। जॉन मेनार्ड कीन्स ने अपने रोजगार सिद्धांत का प्रतिपादन अपनी प्रसिद्ध पुस्तक जनरल थ्योरी ऑफ इम्प्लॉयमेंट में १९३६ के दौरान किया था। कींस के अनुसार मंदी या अवसाद की स्थिति में बेरोजगारी अर्थव्यवस्था में समग्र माँग या समग्र व्यय की कमी के कारण होती है। इस प्रकार समग्र व्यय की वृद्धि के द्वारा बेरोजगारी में कमी लायी जा सकती है। अर्थव्यवस्था में व्यय की वृद्धि तथा अर्थव्यवस्था की अवसाद से बाहर निकालने के लिए कींस पहले अर्थशास्त्री थे जिन्होंने सरकारी व्यय पर बल दिया।\n", "id": "484952", "title": "कींस का सिद्धांत"}
{"url": "https://hi.wikipedia.org/wiki?curid=484969", "text": "ऍसआइवी\n\nऍसआइवी (बंदरों का ऍचआइवी), रोग-प्रतिरक्षा एक ऐसा विषाणु है जोकि अफ्रीकी हरे बंदरों की रोग-प्रतिरक्षा प्रणाली पर प्रहार करता है और उनकी संक्रमणों के प्रति शरीर की क्षमता और प्रतिरोध को कम करता है। इसे अफ्रीकी हरे बंदरों के वायरस के रूप में भी जाना जाता है। एक अनुमान के मुताबिक़ अफ्रीकी पुर्वप्रजाती के कम से कम 33 प्रजातियों को संक्रमित करने में सक्षम वायरस है। बिओको द्वीप से बंदरों की चार प्रजातियों में पाया उपभेदों के विश्लेषण के आधार पर, जो मुख्य भूमि से पहले 11,000 साल के बारे में बढ़ती समुद्र स्तर के कारण अलग-थलग पड़ गया, यह निष्कर्ष निकाला गया है कि ऍसआइवी बंदरों और वानर में कम से कम 32,000 वर्षों से मौजूद के लिए किया गया है और शायद इससे से भी लम्बे समय से चल रहा है।\n\nइन्ही अग्रेणी प्रजातियों में से दो, सूटी मंगबेय में मौजूद ऍसआइवी-एमएम और चिम्पंजी में मौजूद ऍसआइवी-सिपिजेड समझा जाता है कि मनुष्यों में प्रवेश करके एचआईवी 2 और एचआईवी -1 का रूप ले चुके हैं। माना जाता है कि एचआईवी -1 के मनुष्य में प्रसारण की सबसे अधिक संभावना इसी से है कि अफ्रीका के चिम्पंजी का रक्त है जिनका खाने के लिए शिकार किया जाता है।\n", "id": "484969", "title": "ऍसआइवी"}
{"url": "https://hi.wikipedia.org/wiki?curid=484982", "text": "फ्लेमिश क्षेत्र\n\nफ्लेमिश क्षेत्र () बेल्जियम राज्य के तिन अधिकृत क्षेत्रों में से एक है जिनमे [[वलून क्षेत्र[[ और [[ब्रुसेल्स|ब्रुसेल्स-राजधानी क्षेत्र]] शामिल है।\n", "id": "484982", "title": "फ्लेमिश क्षेत्र"}
