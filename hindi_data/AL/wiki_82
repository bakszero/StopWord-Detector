{"url": "https://hi.wikipedia.org/wiki?curid=497002", "text": "अग्रोहा का निर्माण, पतन एवं पुनर्निर्माण\n\nअग्रवाल जाति का विकास अग्रोहा से हुआ यह बाद निर्विवाद है। इसके लिए किसी इतिहास आदि के प्रमाण की जरूरत नहीं है। अग्रवाल अपने गौत्र को की तरह अपने मूल स्थान को भी पीढ़ी दर पीढ़ी याद रखता है।\nमहाभारत काल में (महाभारत में वर्णित) नकूल और कर्ण द्वारा भारत विजय के आधार पर अग्रोहा का निर्माण कलियुग से 50-60 वर्ष पूर्व का माना जाता है। जिसकी स्थापना महाराजा अग्रसेन जी ने की थी। महाराजा अग्रसेन का जन्म लगभग 5100 वर्ष पूर्व राजा धनपाल की छठी पीढ़ी में प्रतापनगर के राजा बल्लभ के यहां हुआ था। प्रताप नगर का स्थान राजस्थान के श्री गंगानगर के आसपास का माना जाता है। महाराजा अग्रसेन जब युवा अवस्था में पहुंचे तो उस समय नागराज महीधर ने अपनी कन्या माधवी के लिए स्वयंवर रचाया। भूलोक के अनेक राजाओं के साथ देवराज इंद्र भी इस स्वयंवर में आए। नाग कन्या माधवी ने वरमाला महाराजा अग्रसेन के गले में डाल दी। यह विवाह दो संस्कृतियों का मिलन था। देवराज इंद्र नाग कन्या माधवी पर मोहित था तथा उससे विवाह रचाकर नागवंश को अपने साथ करना चाहता था परंतु इसमें उनको सफलता नहीं मिली। इससे उनके मन में महाराज अग्रसेन के प्रति द्वेष उत्पन हो गया और उनके राज्य में वर्षा बंद कर दी। इससे प्रताप नगर में भयंकर आकाल पड़ गया तथा चारों ओर त्राहि-त्राहि मच गई। इस पर महाराज अग्रसेन ने देवराज इंद्र पर चढ़ाई कर दी। महाराजा अग्रसेन के पास जो नैतिक बल था उसके सामने देवराज इंद्र की सेना नहीं टिक पाई और घबरा कर युद्ध से भाग गया। इस अवस्था में देवराज इंद्र ने देवर्षि नारद को महाराज अग्रसेन के पास संधि के लिए भेजा तथा देवर्षि नारद ने महाराजा अग्रसेन व देवराज इंद्र के बीच संधि करा दी। अकाल की स्थिति में महाराजा अग्रसेन जी ने धन के सारे भंडार प्रजा के लिए खोल दिए। राज्य के अन्य भंडार खाली हो गए। भंडारी ने राजमहल के उपयोग के लिए कुछ भंडार बचा लिया था। भूख से प्रजा का बुरा हाल था। महारानी माधवी को जब स्थिति का पता चला, उन्होंने भंडारी को डांटा और कहा कि राजा पिता के समान होता है और पिता का कर्तव्य है कि स्वयं भूखा रहकर बच्चो की उदर पूर्ति करे। उन्होंने राजमहल की सारी सामग्री अन्न आदि प्रजा में वितरित करा दी। राज परिवार के सदस्यों ने प्रायश्चित हेतु उपवास शुरू कर दिया। \nमहाराजा अग्रसेन एवं महारानी माधवी ने धन-धान्य की देवी लक्ष्मी की अराधना शुरू की। महालक्ष्मी जी ने प्रसन्न होकर उन्हें दर्शन दिए तथा वरदान दिया कि पुत्र मैं तेरे कुल की देवी बनकर रहूंगी तेरे कुल को कभी भी किसी को भी कोई अभाव नहीं रहेगा तथा उन्हें महाप्रतापी होने का आशीर्वाद दिया। महालक्ष्मी जी ने महाराजा अग्रसेन को अपना अलग राज्य स्थापित करने को भी कहा।\nमहालक्ष्मी जी से आशीर्वाद का कवच पहनकर महाराजा अग्रसेन जी ने अपने मंत्री परिषद के साथ भ्रमण किया। उन्होंने देखा कि झाड़ी की ओट में एक सिंहनी बच्चे को जन्म दे रही है। महाराजा अग्रसेन के लावलश्कर को देखकर उसके प्रसव में बांधा पड़ी तथा कुछ ही क्षछ्वाको में सिंहनी के प्राण पखेरू उड़ गए। सिंहनी के जन्मे नवजात शावक ने क्रोधित हो बड़ी तेजी से समीप खड़े हाथी पर प्रहार किया। महाराजा अग्रसेन जी इस दृश्य से काफी प्रभावित हुए तथा उनके दिमाग में यह बात बैठ गई कि निश्चय ही यह वीर भूमि है और यहां जन्म लेने वाले लोग वीर, पराक्रमी एवं साहसी होंगे। इस प्रेरणा से प्रेरित होकर उन्होंने इस भूमि पर अपने राज्य की राजधानी स्थापित करने का निश्चय किया और उसका नाम अग्रोदक रखा जिसे आजकल अग्रोहा के नाम से जाना जाता है। अग्रोदक सवा लाख धरों की सुव्यवस्थित बस्ती थी।\nमहाराजा अग्रसेन ने एक तंत्रीय शाषण प्रणाली को समाप्त कर विश्व में सर्वप्रथम अपने ढंग की अनोखी लोक तंत्रीय शाखा प्रणाली का शुभारंभ किया। सम्राट बनकर अपने राज्य में समाजवाद की प्राण प्रतिष्ठा की। समाजवाद के माने सभी सम्मति समाज की, उन्होंने इसी सिद्धांत को प्रति स्थापित किया। सही माने में वे एक सच्चे प्रथम समाजवादी सम्राट थे। महाराजा अग्रसेन के राज्य में गरीब एवं ऊंचा-नीचा का कोई भेद नहीं था। अपने राज्य में हर नए आने वाले व्यक्ति को एवं मुद्रा एवं ईंट भेंट स्वरूप देने की परंपरा कायम की ताकि सभी समान होकर रहें। इस सभ्यता और संस्कृति ने भारतीय समाज ही नहीं बल्कि विदेशों को भी प्रभावित किया। उनके राज्य में न कोई छोटा न न कोई बड़ा, सब समान थे और समाज में पारस्परिक प्रेम, सहयोग, भाईचारे, त्याग आदि आदर्शों के कारण सुख-सरिता प्रवाहित होती थी। सभी एक-दूसरे के लिए जीते थे। शोषछ्वा का कही नाम नहीं था। वे वास्तव में लोकतंत्र एवं पंचायती शाशन के प्रेरक थे।\nमहाराजा अग्रसेन ने 18 महायज्ञ आयोजित किए। उस युग में यज्ञ करना तथा उसमें सफलता प्राप्त करना सम्मानता का प्रतीक माना जाता है। अंतिम यज्ञ के समय महाराजा अग्रसेन जी ने देखा कि बलि के लिए लाए जा रहे पशु बलि के स्थान पर आगे बढ़ने की बजाय पीछे हट रहे हैं। महाराजा अग्रसेन के मन में पशुओं के प्रति करुणा उत्पन हुई और उन्होंने इस अंतिम यज्ञ में पशु बलि के स्थान पर श्री फल की पूर्ण आहुति दी। यह परंपरा आज भी चालू है। उन्होंने अपने राज्य में पशुवध पर पूर्ण रूप से प्रतिबंध लगा दिया तथा सभी को अहिंसा का पाठ पढ़ाया।\nमहाराजा अग्रसेन जी के 18 पुत्रथे। महाराजा अग्रसेन जी 18 यज्ञो में राजकुमारों के साथ बैठे। 18 गुरुओं के नाम पर 18 गौत्र को की स्थापना की। आज महाराजा अग्रसेन का अग्रवाल समुदाय इन 18 गौत्र को में विधिवत है। अपने गौत्र को छोड़कर अन्य गौत्र को में विवाह का नियम बनाकर एक सभ्य, सुसंस्कृत और मजबूत मानवीय समाज की आधारशिला रखी। ये 18 गौत्र गीता के 18 अध्यायों की भांति अलग-अलग होकर भी एक-दूसरे से जुड़े हुए हैं। महाराजा अग्रसेन ने अपने राज्य को 18 जनपदों में विभक्त कर अपने एक-एक पुत्रको उसका अधिशासी बनाया तथा विश्व में सर्वप्रथम लोक तांत्रिक प्रणाली का शुभारंभ किया।\nबिना रक्त की एक बूंद बहाए समाज में समानता लाने तथा वैभव को बांटने का यह प्रयत्न अनुपम है। \nएक सबके लिए सब एक के लिए, सर्वजन सुखाय, सर्वजन हिताय पर आधारित ऐसा आदर्श अत्यंत दुर्लभ है॥ \n108 वर्षों तक राज्य करने के पश्चात महाराजा अग्रसेन अपनी कुलदेवी महालक्ष्मी जी की आज्ञा से अपने बड़े पुत्रविभू को राज्य सौंपकर स्वयं वानप्रस्थ को चले गए।\n", "id": "497002", "title": "अग्रोहा का निर्माण, पतन एवं पुनर्निर्माण"}
{"url": "https://hi.wikipedia.org/wiki?curid=497010", "text": "मलाला युसुफ़ज़ई\n\nमलाला युसुफ़ज़ई (पश्तो: ملاله یوسفزۍ जन्म: 12 जुलाई 1997) को बच्चों के अधिकारों की कार्यकर्ता होने के लिए जाना जाता है। वह पाकिस्तान के ख़ैबर-पख़्तूनख़्वा प्रान्त के स्वात जिले में स्थित मिंगोरा शहर की एक छात्रा है। 13 साल की उम्र में ही वह तहरीक-ए-तालिबान शासन के अत्याचारों के बारे में एक छद्म नाम के तहत बीबीसी के लिए ब्लॉगिंग द्वारा स्वात के लोगों में नायिका बन गयी। अक्टूबर 2012 में, मात्र 14 वर्ष की आयु में अपने उदारवादी प्रयासों के कारण वे आतंकवादियों के हमले का शिकार बनी, जिससे वे बुरी तरह घायल हो गई और अंतर्राष्ट्रीय मीडिया की सुर्खियों में आ गई।\n\nमलाला युसुफ़ज़ई मिंगोरा, जो स्वात का मुख्य शहर है, में रहती है। मिंगोरा पर तालिबान ने मार्च २००९ से मई २००९ तक कब्जा कर रखा था, जब तक की पाकिस्तानी सेना ने क्षेत्र का नियंत्रण हासिल करने के लिए अभियान शुरू किया। संघर्ष के दौरान, ११ साल की उम्र में ही मलाला ने डायरी लिखनी शुरू कर दी थी। वर्ष २००९ में छद्म नाम \"गुल मकई\" के तहत बीबीसी ऊर्दू के लिए डायरी लिख मलाला पहली बार दुनिया की नजर में आई थी। जिसमें उसने स्वात में तालिबान के कुकृत्यों का वर्णन किया था और अपने दर्द को डायरी में बयां किया। डायरी लिखने की शौकीन मलाला ने अपनी डायरी में लिखा था, 'आज स्कूल का आखिरी दिन था इसलिए हमने मैदान पर कुछ ज्‍यादा देर खेलने का फ़ैसला किया। मेरा मानना है कि एक दिन स्कूल खुलेगा लेकिन जाते समय मैंने स्कूल की इमारत को इस तरह देखा जैसे मैं यहां फिर कभी नहीं आऊंगी।' \n\nमलाला ने ब्लॉग और मीडिया में तालिबान की ज्यादतियों के बारे में जब से लिखना शुरू किया तब से उसे कई बार धमकियां मिलीं। मलाला ने तालिबान के कट्टर फरमानों से जुड़ी दर्दनाक दास्तानों को महज ११ साल की उम्र में अपनी कलम के जरिए लोगों के सामने लाने का काम किया था। मलाला उन पीड़ित लड़कियों में से है जो तालिबान के फरमान के कारण लंबे समय तक स्कूल जाने से वंचित रहीं। तीन साल पहले स्वात घाटी में तालिबान ने लड़कियों के स्कूल जाने पर पाबंदी लगा दी थी। लड़कियों को टीवी कार्यक्रम देखने की भी मनाही थी।‍ स्वात घाटी में तालिबानियों का कब्‍जा था और स्‍कूल से लेकर कई चीजों पर पाबंदी थी। मलाला भी इसकी शिकार हुई। लेकिन अपनी डायरी के माध्‍यम से मलाला ने क्षेत्र के लोगों को न सिर्फ जागरुक किया बल्कि तालिबान के खिलाफ खड़ा भी किया। तालिबान ने वर्ष २००७ में स्‍वात को अपने कब्‍जे में ले लिया था। और लगातार कब्‍जे में रखा। तालिबानियों ने लड़कियों के स्‍कूल बंद कर दिए थे। कार में म्‍यूजिक से लेकर सड़क पर खेलने तक पर पाबंदी लगा दी गई थी। उस दौर के अपने अनुभवों के आधार पर इस लड़की ने बीबीसी उर्दू सेवा के लिए जनवरी, २००९ में एक डायरी लिखी थी। इसमें उसने जिक्र किया था कि टीवी देखने पर रोक के चलते वह अपना पसंदीदा भारतीय सीरियल राजा की आएगी बारात नहीं देख पाती थी।\n\nवर्ष 2009 में न्‍यूयार्क टाइम्‍स ने मलाला पर एक फिल्‍म भी बनाई थी। स्‍वात में तालिबान का आतंक और महिलाओं की शिक्षा पर प्रतिबंध विषय पर बनी इस फिल्‍म के दौरान मलाला खुद को रोक नहीं पाई और कैमरे के सामने ही रोने लगी। मलाला डॉक्‍टर बनने का सपना देख रही थी और तालिबानियों ने उसे अपना निशाना बना दिया। उस दौरान दो सौ लड़कियों के स्‍कूल को तालिबान से ढहा दिया था। वर्ष 2009 में तालिबान ने साफ कहा था कि 15 जनवरी के बाद एक भी लड़की स्‍कूल नहीं जाएगी। यदि कोई इस फतवे को मानने से इंकार करता है तो अपनी मौत के लिए वह खुद जिम्‍मेदार होगी।\n\nजब स्‍वात में तालिबान का आतंक कम हुआ तो मलाला की पहचान दुनिया के सामने आई और उसे बहादुरी के लिए अवार्ड से नवाजा गया। इसी के साथ वह इंटरनेशनल चिल्‍ड्रन पीस अवार्ड (2011) के लिए भी नामित हुई। (2011 में वे नहीं जीत पाईं, लेकिन बाद में 2013 में उन्हें यह अवार्ड भी मिला)।\n\nपाकिस्तान की ‘न्यू नेशनल पीस प्राइज’ हासिल करने वाली 14 वर्षीय मलाला यूसुफजई ने तालिबान के फरमान के बावजूद लड़कियों को शिक्षित करने का अभियान चला रखा है। तालिबान आतंकी इसी बात से नाराज होकर उसे अपनी हिट लिस्‍ट में ले चुके थे। संगठन के प्रवक्ता के अनुसार,‘यह महिला पश्चिमी देशों के हितों के लिए काम कर रही हैं। इन्‍होंने स्वात इलाके में धर्मनिरपेक्ष सरकार का समर्थन किया था। इसी वजह से यह हमारी हिट लिस्ट में हैं। अक्टूबर 2012 में, स्‍कूल से लौटते वक्‍त उस पर आतंकियों ने हमला किया जिसमें वे बुरी तरह घायल हो गई। इस हमले की जिम्‍मेदारी तहरीक-ए-तालिबान पाकिस्तान (टीटीपी) ने ली। बाद में इलाज के लिए उन्हें ब्रिटेन ले जाया गया जहाँ डॉक्टरों के अथक प्रयासों के बाद उन्हें बचा लिया गया। \n\nअत्यंत प्रतिकूल परिस्थितियों में शांति को बढ़ावा देने के लिए उसे साहसी और उत्कृष्ट सेवाओं के लिए, उसे पहली बार 19 दिसम्बर 2011 को पाकिस्तानी सरकार द्वारा 'पाकिस्तान का पहला युवाओं के लिए राष्ट्रीय शांति पुरस्कार मलाला युसुफजई को मिला था। मीडिया के सामने बाद में बोलते हुए, उसने शिक्षा पर केन्द्रित एक राजनितिक दल बनाने का इरादा रखा। सरकारी गर्ल्स सेकेंडरी स्कूल, मिशन रोड, को तुरंत उसके सम्मान में मलाला युसुफजई सरकारी गर्ल्स सेकेंडरी स्कूल नाम दिया गया।\n\nअंतरराष्ट्रीय बच्चों की वकालत करने वाले समूह किड्स राइट्स फाउंडेशन ने युसुफजई को अंतर्राष्ट्रीय बाल शांति पुरस्कार के लिए प्रत्याशियों में शामिल किया, वह पहली पाकिस्तानी लड़की थी जिसे इस पुरस्कार के लिए नामांकित किया गया। दक्षिण अफ्रीका के नोबेल पुरस्कार विजेता डेसमंड टूटू ने एम्स्टर्डम, हॉलैंड में एक समारोह के दौरान २०११ के इस नामांकन की घोषणा की, लेकिन युसुफजई यह पुरस्कार नहीं जीत सकी और यह पुरस्कार दक्षिण अफ्रीक़ा की 17 वर्षीय लड़की ने जीत लिया यह पुरस्कार बच्चों के अधिकारों के लिए काम करने वाली संस्था हर साल एक लड़की को देती है।\n\nनीदरलैंड के किड्स राइट्स संगठन ने इसकी जानकारी देते हुए बताया कि आगामी छह सितंबर को हेग में आयोजित होने वाले एक समारोह में वर्ष 2011 का नोबल शांति पुरस्कार हासिल करने वाली महिला अधिकार कार्यकर्ता तवाकुल रहमान मलाला को बाल शांति पुरस्कार से सम्मानित करेंगी। किड्स राइट्स संगठन उन लोगों को सम्मानित करता है जो कि बाल अधिकारों के लिए कोई विशेष कार्य करते हैं। इससे पहले बहादुर मलाला सयुंक्त राष्ट्र में नोबल शांति पुरस्कार के प्रतियोगी के तौर पर जुलाई में भाषण दे चुकी हैं।\n\nमलाला युसुफ़जई को यूरोसंसद द्वारा वैचारिक स्वतन्त्रता के लिए साख़ारफ़ पुरस्कार प्रदान किया गया है। बच्चों के शिक्षा के अधिकार के लिए संघर्ष में महती भूमिका निभाने के लिए उन्हें यह पुरस्कार दिया गया है।\n\nमलाला यूसुफजई को इक्वेलिटी एंड नान डिस्क्रिमीनेशन का अंतरराष्ट्रीय पुरस्कार दिये जाने की घोषणा हुई है। मैकिसको में भेदभाव निरोधक राष्ट्रीय परिषद की ओर से जारी बयान में यह जानकारी दी गई। बयान में कहा गया है कि मलाला को यह पुरस्कार मानवाधिकारों की रक्षा के लिए उसके प्रयासों विशेषतया जाति, उम्र, लिंग में भेदभाव किए बिना शिक्षा के अधिकार के लिए संघर्ष को देखते हुए दिया जा रहा है।\n\nसंयुक्त राष्ट्र ने मलाला यूसुफजई को 2013 का मानवाधिकार सम्मान (ह्यूमन राइट अवॉर्ड) देने की घोषणा की। यह सम्मान मानवाधिकार के क्षेत्र में बेहतरीन उपलब्धियों के लिए हर पांच साल में दिया जाता है। इससे पहले यह सम्मान पाने वालों में नेल्सन मंडेला, पूर्व अमेरिकी राष्ट्रपति जिम्मी कार्टर व एमनेस्टी इंटरनैशनल आदि शामिल हैं। मलाला के अतिरिक्त पांच अन्य को भी इस अवॉर्ड से सम्मानित किया गया है।\nबच्चों और युवाओं के दमन के ख़िलाफ़ और सभी को शिक्षा के अधिकार के लिए संघर्ष करने वाले भारतीय समाजसेवी कैलाश सत्यार्थी के साथ संयुक्त रूप से उन्हें शांति का नोबेल पुरस्कार प्रदान किया गया। १० दिसंबर २०१४ को नाॅर्वे मे आयोजित एक कार्यक्रम मे यह पुरस्कार प्रदान किया गया। पुरस्कार प्रदान करते ही सभागृह में उपस्थित सभी ने खड़े होते ही तालियों की गुंज की। १७ वर्ष की आयु में नोबेल पुरस्कार प्राप्त करने वाली मलाला दुनिया की सबसे कम उम्र वाली नोबेल विजेती बन गयी। \n\n", "id": "497010", "title": "मलाला युसुफ़ज़ई"}
{"url": "https://hi.wikipedia.org/wiki?curid=497022", "text": "साठा परथा\n\nसाठा प्रथा उस समय चालु हुई जब एक परिवार मे बडी फेमिली होती थी। लेकिन उस वक्त भी समाज के लिए गलत थी, उस वक्त मे समाज मे कम साठे होते थे क्योकी घाँची समाज मे उस वक्त लडकिया ज्यादा थी कोई भी अपने बाप को पुछे चाहे वो उस वक्त भले ही भैस चराता लेकिन फिर भी वो बिगर साठा मे शादी करके आया। लेकिन साठा नाम की प्रथा को समाज मे जन्म दिया और समाज मे लडकियो की सख्या कम होती गई। (ध्यान रखे जिस समाज मे साठा प्रथा होगी उस समाज मे लडकिया कम होगी) लेकिन आज के युग मे नारी फेमिली के साथ नही बल्की अलग रहना पसंन्द करती है तो फिर हम साठा प्रथा को क्यु अपनाये ?", "id": "497022", "title": "साठा परथा"}
{"url": "https://hi.wikipedia.org/wiki?curid=497026", "text": "राधिका चोपड़ा\n\nराधिका चोपड़ा जम्मू की एक ग़ज़ल गायिका हैं। इनकी गाई ग़जलों में फ़ैज़ अहमद फ़ैज़ की \"तुम आए हो ना शब-ए-इंतिजार गुज़री है\" का नाम आता है। जम्मू के सरकारी महिला कॉलेज से स्नातक होने के बाद उन्होंने दिल्ली विश्वविद्यालय की संगीत विभाग से सन्ताकोत्तर और पीएचडी की डिग्री की। जम्मू में पंडित जे आर शर्मा से उनको आरंभिक शिक्षा मिली।\n", "id": "497026", "title": "राधिका चोपड़ा"}
{"url": "https://hi.wikipedia.org/wiki?curid=497033", "text": "हाइड्रोजन क्लोराइड\n\nहाइड्रोजन क्लोराइड () एक यौगिक है जिसका रासायनिक सूत्र एचसीएल (HCl) होता है। कमरे के तापमान पर यह एक रंगहीन गैस होती है, जो वातावरण की आर्द्रता के संपर्क के साथ हाइड्रोक्लोरिक अम्ल के सफेद धुएं बनाती है। हाइड्रोजन क्लोराइड गैस और हाइड्रोक्लोरिक अम्ल प्रौद्योगिकी और उद्योग में महत्वपूर्ण हैं। हाइड्रोजन क्लोराइड के जलकृत विलयन हाइड्रोक्लोरिक अम्ल को भी सामान्यतः सूत्र एचसीएल दिया जाता है।\n\nहाइड्रोजन क्लोराइड द्विपरमाणुक अणु है, जिसमें एक हाइड्रोजन परमाणु एच और एक क्लोरीन परमाणु एल सहसंयोजक एकल बंधन से जुड़े होते हैं। चूंकि क्लोरीन परमाणु हाइड्रोजन परमाणु की तुलना में बहुत अधिक निद्युत है, इस कारणवश दो परमाणुओं के बीच सहसंयोजक बंधन काफी ध्रुवीय होता है। नतीजतन इस अणु के साथ काफ़ी द्विध्रुवीय पल होता है जिसमें एक नकारात्मक आंशिक आवेग δ क्लोरीन परमाणु पर तथा एक सकारात्मक आंशिक आवेग δ हाइड्रोजन परमाणु पर बना होता है। इसकी उच्च ध्रुवता की वजह से एचसीएल पानी और अन्य ध्रुवीय विलायक में में बहुत घुलनशील होता है।\n\nसम्पर्क में आने के पश्चात HO and HCl हाइड्रोनियम धनायन HO व क्लोराइड एनायन Cl प्रतिवर्ती रासायनिक अभिक्रिया की सहायता से बनाते हैं।\nजिसके परिणामस्वरूप बना विलयन हाइड्रोक्लोरिक अम्ल कहा जाता है और यह एक प्रबल अम्ल है।\n\nजमा हुआ एचसीएल ९८·४ केल्विन तापमान पर एक चरण सन्क्रमण की प्रक्रीया से गुजरता है। जमे हुए सामग्री के एक्स-रे पाउडर विवर्तन से पता चलता है कि इस प्रक्रीया के दौरान यह सामग्री ओर्थोरोम्बिक संरचना से घन मे बदल गयी है। दोनो संरचनाओं मे क्लोरीन परमाणु एक फेस केन्द्रित सारणी मे होते हैं। हालांकि, हाइदड्रोजन परमाणुओं की स्थीति अग्यात होती है। स्पेक्ट्रोग्राफी और डाई-इलेक्ट्रिक आंकणों के विश्लेषण से और डीसीएल की संरचना के पता चलने से ये निष्कर्श निकलता है कि एचसीएल वक्र रूपी जन्ज़ीरों मे एचएफ कि तरह जम जाता है।\n\n", "id": "497033", "title": "हाइड्रोजन क्लोराइड"}
{"url": "https://hi.wikipedia.org/wiki?curid=497037", "text": "ड्रैगन फाइटर\n\nड्रैगन फाइटर (अंग्रेज़ी: Dragon Fighter) एक अमेरिकन-बल्गेरियाई २००३ फिल्म के लिए टीवी है।\n\nबाद एक मृत ड्रैगन वहाँ लगभग 1000 साल के अवशेष की खोज की गई है, वैज्ञानिकों के एक दल के लिए अपने डीएनए के नमूने प्राप्त करने के लिए तय क्लोन कर दिया गया है। अनुभव के रूप में की योजना बनाई जाना नहीं था और भ्रूण विकास तेजी से तेजी से बढ़ाने के लिए अपने संकायों का पूरा अधिकार में भयानक प्राणी को जीवन देने में देखता है।\n\n\nइस फिल्म में ज्यादातर नकारात्मक समीक्षाएँ प्राप्त हुआ है।\n", "id": "497037", "title": "ड्रैगन फाइटर"}
{"url": "https://hi.wikipedia.org/wiki?curid=497040", "text": "तिपतिया\n", "id": "497040", "title": "तिपतिया"}
{"url": "https://hi.wikipedia.org/wiki?curid=497063", "text": "पल्लिपुरम् किला\n\nपल्लिपुरम दुर्ग केरल के एर्नाकुलम जिले में है। यह दुर्ग वैपिन द्वीप के सबसे उत्तरी छोर पर स्थित है। आकार की दृष्टि से यह षटभुजाकार है। यह 'अयिक्कोट्ट' या 'अलिकोट्ट' के नाम से प्रसिद्ध है।\n\nइसका निर्माण पुर्तगालियों ने १५०३ में किय था। यह भारत में यूरोपीय लोगों द्वारा निर्मित सबसे पुराना दुर्ग है। १६६१ में डचों का इस दुर्ग पर अधिकार हो गया और १७८९ में उन्होने इसे त्रावणकोर सरकार को बेच दिया। \n\n", "id": "497063", "title": "पल्लिपुरम् किला"}
{"url": "https://hi.wikipedia.org/wiki?curid=497064", "text": "जाज़ान प्रान्त\n\nजाज़ान प्रान्त या जिज़ान प्रान्त, जिसे औपचारिक अरबी में मिन्तक़ाह​ जाज़ान () कहते हैं, सउदी अरब के दक्षिणपश्चिम कोने में लाल सागर के तट पर स्थित एक प्रान्त है। यह ठीक यमन से उत्तर में है और इस प्रान्त की उस देश के साथ अंतर्राष्ट्रीय सीमा भी लगती है। जाज़ान प्रान्त में लाल सागर में स्थित १०० से अधिक द्वीप भी आते हैं, जिनमें से फ़रसान द्वीप समूह सउदी अरब का सर्वप्रथम संरक्षित क्षेत्र है। यहाँ अरबी ग़ज़ल (हिरण) और यूरोप से सर्दियों में आनी वाली बहुत सी पक्षियों की नस्लें मिलती हैं। यह प्रान्त सउदी अरब का दूसरा सबसे छोटा प्रान्त है।\n\nजाज़ान प्रान्त के तीन मुख्य भाग हैं:\n\nइस प्रान्त में दो मृत ज्वालामुखी भी हैं।\n\nजाज़ान के ऊँचे इलाक़ों में मौसम असीर प्रान्त जैसा है जबकि इसके तटवर्ती इलाक़ों में (जो तिहामाह क्षेत्र का हिस्सा हैं) मौसम बहुत गर्म है। इन तटीय क्षेत्रों में जुलाई में तापमान ४० °सेंटीग्रेड और जनवरी में ३१ °सेंटीग्रेड तक जाता है और पानी समीप होने से हवा में बहुत नमी रहती है, जिस से यहाँ का वातावरण काफ़ी अप्रिय माना जाता है।\n\nजाज़ान प्रान्त १४ ज़िलों (मुहाफ़ज़ाह) में बंटा हुआ है:\n\nउपरलिखित कुछ प्रान्तों के नाम में बिंदु-वाले 'थ़' के उच्चारण पर ध्यान दें क्योंकि यह बिंदु-रहित 'थ' से ज़रा अलग है और थ़ैन्क यू () वाले 'थ़' के उच्चारण से मिलता जुलता है।\n\n", "id": "497064", "title": "जाज़ान प्रान्त"}
{"url": "https://hi.wikipedia.org/wiki?curid=497079", "text": "पड़िला महादेव मंदिर\n\nपड़िला महादेव मंदिर, प्रयाग के पाँचकोशी यात्रा का एक महत्वपूर्ण स्थान है।भगवान शिव को समर्पित यह मंदिर तीर्थराज प्रयाग (इलाहाबाद) के उत्तरांचल मे जनपद मुख्यालय से 16 किलोमीटर दूर (इलाहाबाद-प्रतापगढ़ राष्ट्रीय राजमार्ग 96) फाफामऊ के थरवई गाँव मे स्थित हैं।\n\nइसे पांडेश्वर महादेव मंदिर कजे नाम से भी जाना जाता है। यह स्थान सोराँव तहसील में फाफामऊ कस्बे से ३ किमी उत्तर पूर्व में स्थित हैं। किंवदन्ती है कि श्री कृष्ण की सलाह पर यहाँ पाण्ड्वों ने भगवान शंकर के लिंग की स्थापना अपने वनवासकाल के दौरान किया था। यह मन्दिर पूर्ण रूप से पत्थरों से बना हुआ है। गजेटियर के अनुसार यहाँ शिवरात्रि व फाल्गुन कृष्ण १५ को मेला लगता है।\n", "id": "497079", "title": "पड़िला महादेव मंदिर"}
{"url": "https://hi.wikipedia.org/wiki?curid=497081", "text": "हनुमान मंदिर मुसवाली इटावा उत्तर प्रदेश\n\nरेगार्ड्स :- \n\nसुनील कुमार यादव \nटेच सुप्पोर्ट लाइव फीड \nअवन्कार सिक्यूरिटी & एक्सेस सर्विसेस प्राइवेट लिमिटेड \nलखनऊ (उ .प .) - २२६०२५", "id": "497081", "title": "हनुमान मंदिर मुसवाली इटावा उत्तर प्रदेश"}
{"url": "https://hi.wikipedia.org/wiki?curid=497131", "text": "अक़ाबा की खाड़ी\n\nअक़ाबा की खाड़ी () लाल सागर के उत्तरी भाग में सीनाई प्रायद्वीप से पूर्व में और अरबी मुख्यभूमि से पश्चिम में स्थित एक बड़ी खाड़ी है। इस खाड़ी के किनारे पर चार देश तटस्थ हैं: मिस्र, इस्राइल, जोर्डन और सउदी अरब।\n\nलाल सागर से उत्तर की तरफ़ दो खाड़ियाँ आती हैं, जिनमें पूर्वी वाली अक़ाबा की खाड़ी और पश्चिमी वाली सुएज़ की खाड़ी कहलाती है। अक़ाबा की खाड़ी दक्षिण में तीरान भूडमरू से १६० किमी उत्तर तक विस्तृत है जहाँ इस्राइल की सीमाएँ मिस्र और जोर्डन से लगती हैं। इस खाड़ी पर बहुत से महत्त्वपूर्ण शहर स्थित हैं जिनमें ताबा (मिस्र), एलात (इस्राइल), अक़ाबा (जोर्डन) और हक़्ल (सउदी अरब)। मिस्र के सीनाई प्रायद्वीप पर भी दो शहर अक़ाबा की खाड़ी पर बसे हुए हैं: शर्म अल-शेख़​ और दहब। इन सभी शहरों में जोर्डन का अक़ाबा सबसे बड़ा है और इसमें सन् २००९ में १,०८,००० रहते थे।\n\nअक़ाबा की खाड़ी का पानी अच्छे तापमान का है और इसमें तरह-तरह के रंग-बिरंगे मूँगे (कोरल), मछलियाँ और अन्य समुद्री जीव पनपते हैं। इस वजह से यह ग़ोताख़ोरी से सम्बंधित पर्यटन के लिए एक मुख्य आकर्षण केंद्र है। बहुत से लोग इसके तट पर भी तैरने और दिन बिताने आते हैं।\n\n", "id": "497131", "title": "अक़ाबा की खाड़ी"}
{"url": "https://hi.wikipedia.org/wiki?curid=497141", "text": "विश्व की प्रमुख वायुयान सेवाओं की सूची\n\n", "id": "497141", "title": "विश्व की प्रमुख वायुयान सेवाओं की सूची"}
{"url": "https://hi.wikipedia.org/wiki?curid=497148", "text": "एरोस्विट एयरलाइंस\n\nएरोस्विट एयरलाइंस यूक्रेन की एक प्रमुख वायुयान सेवा हैं |\n", "id": "497148", "title": "एरोस्विट एयरलाइंस"}
{"url": "https://hi.wikipedia.org/wiki?curid=497149", "text": "एयर अस्ताना\n\nएयर अस्ताना (कजाकिस्तान: Эйр) कजाकिस्तान गणतंत्र की की राष्ट्रीय ध्वज वाहक विमान सेवा है, यह अल्माटी में स्थित है। यह अपने मुख्य केंद्र, अल्माटी अंतरराष्ट्रीय हवाई अड्डे एवं दुसरे प्रमुख केंद्र अस्ताना अंतरराष्ट्रीय हवाई अड्डे से 64 घरेलू और अंतरराष्ट्रीय मार्गों पर पर सेवाएं प्रदान करती है। यह कजाखस्तान की सॉवरेन वेल्थ फंड समरक-कज़ीना (51%), और बीएई सिस्टम्स पीएलसी (49%) के बीच एक संयुक्त उद्यम है। यह उपक्रम अक्टूबर 2001 में शुरू किया गया था एवं 15 मई 2002 से इसने वाणिज्यिक उड़ाने शुरू किया था।\n\nएयर अस्ताना के बारे में जनवरी 2012 में एशिया पैसिफिक एविएशन के लिए केंद्र की ओर से बताया गया था की किसी भी अन्य स्टार्ट-अप वाहक की तुलना में इसने अपने पहले दशक में बेहतर प्रदर्शन\" (सीएपीए, एयरलाइन विश्लेषण, 9 जनवरी 2012) किया था। इसके उद्धभव के विषय में भी कई दिलचस्प कहानिया छुपी हुई हैं। मूल रूप से इसकी परीकल्पना एक घरेलू विमान सेवा के रूप में की गयी थी। कजाखस्तान राष्ट्रपति नूरसुल्तान नजरबायेव के अनुरोध पर बीएई सिस्टम्स ने प्रस्तावित स्टार्ट-अप में भाग लेने के लिए 2001 के मध्य में सहमति व्यक्त की। सर रिचर्ड इवांस, जो उस समय बीएई सिस्टम्स के अध्यक्ष थे उन्होंने इस समझौते में महत्वपूर्ण भूमिका निभाई थी। लेकिन बाद में इस कंपनी के साथ समझौता नहीं हो सका एवं यह परियोजना अधर में लटक गयी। दूसरी तरफ कजाकिस्तान में इस स्टार्ट-अप को एक विदेशी संस्था के रूप में देखा जा रहा था जिससे कजाकिस्तान की मीडिया और राजनीतिक संघटन के द्वारा इसका मुखर विरोध किया गया था।\n\nएयर अस्ताना के 65 मार्गों कजाखस्तान ke सबसे बड़े शहरों और पड़ोसी मध्य एशियाई और रूसी शहरों ki एक बढ़ती हुई संख्या में शामिल हैं। 2009 के बाद से यह बाकू, ताशकंद, उरूमची, त्बिलिसी, दुशांबे, बिश्केक, नोवोसिबिर्स्क, समारा, येकातेरिनबर्ग, सेंट पीटर्सबर्ग के लिए और 2012 के मध्य से से है - कज़ान और ओम्स्क के लिए सेवाएं शुरू की,। अल्माटी - कीव, और अस्ताना - कीव के बीच सेवाएं इसने वसंत 2013 में शुरू किया गया।\n\n\nएयर अस्ताना के बेड़े में निम्नलिखित प्रकार के विमान के होते हैं:(अप्रैल 2014 तक की स्थिति )\n\n25 फ़रवरी 2015 में एटीडब्ल्यू के 41 वें वार्षिक एयरलाइन उद्योग अचीवमेंट पुरस्कार समारोह के दौरान वाशिंगटन, डीसी में एयर अस्ताना को एयरलाइन के मार्किट लीडर पुरस्कार से सम्मानित किया गया। [13]\nएयर अस्ताना बिज़नेस एवं इकॉनमी, दो प्रकार की क्लास चलाती हैं। यह बोइंग 757 के बेड़े पर इकॉनमी स्लीपर क्लास चलाती है।\n\nफरवरी 2015 में, एयर अस्ताना में एक नया इकॉनमी स्लीपर क्लास शुरू किया।\n\nएयर अस्ताना ने असताना अंतरराष्ट्रीय हवाई अड्डे पर में हाल ही में अपनी लाउंज \"शनयरक \", एयरलाइन लाउंज प्रारम्भ किया है।\n\n2006-1.5 मिलियन\n2007-2.1 मिलियन\n2008-2.3 मिलियन\n2009-2.2 मिलियन\n2010-2.6 मिलियन\n2011-3 मिलियन\n2012-3.3 मिलियन\n2013-3.7 मिलियन\n2014-3.8 मिलियन\n", "id": "497149", "title": "एयर अस्ताना"}
{"url": "https://hi.wikipedia.org/wiki?curid=497152", "text": "एयर चाइना\n\nएयर चाइना लिमिटेड (, abbreviated ) चीन की एक प्रमुख वायुयान सेवा हैं |\n", "id": "497152", "title": "एयर चाइना"}
{"url": "https://hi.wikipedia.org/wiki?curid=497163", "text": "सुएज़ की खाड़ी\n\nसुएज़ की खाड़ी () लाल सागर के उत्तरी भाग में सीनाई प्रायद्वीप के पश्चिम में और मिस्र की मुख्यभूमि के पूर्व में स्थित एक खाड़ी है। इस खाड़ी के बीच की काल्पनिक रेखा एशिया और अफ़्रीका के महाद्वीपों की विभाजन रेखा मानी जाती है। खाड़ी के उत्तरी अंत पर मिस्र का सुएज़ शहर और सुएज़ नहर में प्रवेश करने का रास्ता है।\n\nसुएज़ की खाड़ी लाल सागर का पश्चिमोत्तरी बाज़ू है। सीनाई प्रायद्वीप लाल सागर के इस भाग को दो काँटों में विभाजित करता है - पश्चिम वाला सुएज़ की खाड़ी है और पूर्वी वाला अक़ाबा की खाड़ी कहलाता है। सुएज़ की खाड़ी की गहराई अधिकतर स्थानों पर ५० से ७० मीटर की है। खाड़ी के लाल सागर वाले मुख को जुबाल जलडमरू () कहते हैं और यहाँ शदवान () नामक एक द्वीप स्थित है।\n\n", "id": "497163", "title": "सुएज़ की खाड़ी"}
{"url": "https://hi.wikipedia.org/wiki?curid=497164", "text": "एमडीएलआर एयरलाइंस\n\nएमडिएलआर एयरलाइंस हरियाणा राज्य में गुड़गांव आधारित एक भारतीय वायु सेवा संचालक थी। यह अनुसूचित अन्तर्देशीय उड़ानें संचालित करती थी। इस कंपनी ने अपनी सेवाएं ५ नवम्बर २००९ से स्थगित कर दी हैं।\n\nएमडिएलआर बेड़े में निम्न विमान (सितंबर २००८ के अनुसार) शामिल थे।:\n\n", "id": "497164", "title": "एमडीएलआर एयरलाइंस"}
{"url": "https://hi.wikipedia.org/wiki?curid=497176", "text": "तेल अवीव जिला\n\nतेल अवीव जिला (हिब्रू: מטרופולין תל אביב) गश, या दान (हिब्रू: גוש דן), दोनों तेल अवीव और इस्राएल के केंद्रीय जिलों से क्षेत्रों सहित एक महानगरीय क्षेत्र है।\n", "id": "497176", "title": "तेल अवीव जिला"}
{"url": "https://hi.wikipedia.org/wiki?curid=497178", "text": "उपस्कर अवतरण प्रणाली\n\nउपस्कर अवतरण प्रणाली (Instrument landing system या ILS) एक भूमि पर स्थापित उपस्कर अप्रोच प्रणाली होती है, जो विमान को उड़ान पट्टी पर पहुंचते हुए और अवतरण के समय सटीक मार्गदर्शन उपलब्ध कराती है। इसमें रेडियो संकेतों के संयोजन एवं कई स्थानों पर उच्च-तीव्रता के प्रकाश एरेज़ का प्रयोग किया जाता है जिससे कि निम्न दृश्यता, खराब मौसम, हिमपात, उड़ान प्रतिबंधों आदि के रहते हुए भी विमान का सुरक्षित अवतरण सुनिश्चित हो सके। \n\nप्रत्येक आई.एल.एस एप्रोच के लिये इन्स्ट्रुमेन्ट अप्रोच प्रोसीजर चार्ट्स (\"अप्रोच प्लेट्स\") उपलब्ध रहते हैं, जो विमानचालकों को आई.एफ़.आर (उपस्कर उड़ान नियम) प्रचालन के प्रयोग हेतु वांछित जानकारी, वहां से संबंधित प्रणाली के घटकों द्वारा प्रयोग की गयीं रेडियो आवृत्तियां एवं उस प्रणाली विशेष के प्रयोग हेतु निश्चित की गईं न्यूनतम सुरक्षित दॄश्यता आवश्यकताएं (मिनिमम विज़िबिलिटी रिक्वायरमेन्ट्स) आदि का पूर्ण ब्यौरा दिया गया होता है।\n\nरेडियो-नौवहन सहायताएं (\"एड्स\") सीएएसटी/आइ सी ए ओ द्वारा अन्तर्राष्ट्रीय मानकों हेतु निर्धारित की गईं सीमा के भीतर ही रहनी चाहिये। सुरक्षा कारणों से इन सीमाओं को सुनिश्चित करने हेतु निश्चित अवधि के भीतर समय समय पर कुछ उड़ान निरीक्षण संगठन इन उपस्करों की जाँच करते रहते हैं। ये निरीक्षण आइ.एल.एस उपस्करों की जांच एवं परिशुद्धता प्रमाणन हेतु सक्षम एवं संगत उपर्करों से सुसज्जित विमान द्वारा जांच कार्य सम्पन्न किया करते हैं। भारत में ये कार्य भारतीय विमानपत्तन प्राधिकरण के अधीन एक इकाई उड़ान निरीक्षण एकक द्वारा सम्पन्न की जाती है।\nएक आई.एल.एस प्रणाली दो स्वतंत्र उप-प्रणालियों से बनती है, जिनमें से उड़ानपट्टी को अग्रसर अवतरण करते हुए विमान को एक क्षैतिज मार्गदर्शन करती है (लोकलाईज़र), तथा दूसरी ऊर्ध्वाधर मार्गदर्शन (ग्लाइडपाथ) करती है। ये मार्गदर्शन विमान संचालन कर रहे पायलट को विमान के डैशबोर्ड पर उपस्थित आई.एल.एस रिसीवर द्वारा मॉड्यूलन गहराई तुलना \"(मॉड्यूलेशन डेप्थ कम्पैरिज़न\") कर के उपलब्ध होता है। \nलोकलाइज़र (LOC, या LLZ भी प्रयोग में था जब तक कि ICAO ने LOC को आधिकारिक प्रयोग मान्यता नहीं दे दी) एन्टीना एरे उड़ानपट्टी के प्रस्थान छोर के पार सुरक्षित दूरी पर स्थापित किया जाता है। ये एण्टीना प्रायः सदिश एन्टीनाओं के बहुत से जोड़ों से बनता है। आई.एल.एस के ४० में से किसी एक निश्चित चैनल पर कैरियर आवृत्ति परास 108.10 मेगा हर्ट्ज़ एवं 111.95 मेगाहर्ट्ज़ (जिसमें the 100 कि.हर्ट्ज़ का प्रथम अंक सदा ऑड होता है, अतः लोकलाइज़र आवृत्तियाँ 108.10, 108.15, 108.30 और इसी प्रकार आगे चलती हैं, किन्तु 108.20, 108.25, 108.40, का प्रयोग नहीं किया जाता है।) एक को ९० हर्ट्ज़ पर एम्प्लीट्यूड मॉड्यूलन किया जाता है, जबकि दूसरी को १५० हर्ट्ज़ पर। और तब इन दोनों कैरियर आवृत्तियों को भिन्न किन्तु सह-स्थापित एण्टीना प्रणाली से प्रसारित किया जाता है। प्रत्येक एण्टीना एक तंग बीम प्रेक्षित करता है, जिनमें से बायां एण्टीना उड़ानपट्टी मध्यरेखा के कुछ बांयीं ओर तथा दायां एण्टीना कुछ दायीं ओर।\n\nविमान में रखा लोकलाइज़र रिसीवर 90 Hz एवं 150 Hz संकेतों में मॉड्यूलन गहरायी में अंतर (डिफ़रेन्स इन डेप्थ ऑफ़ मॉड्यूलेशन यानि DDM) मापता है। लोकलाइज़र उपस्कर के लिये प्रत्येक मॉड्यूलेटिंग आवृत्ति के लिये मॉड्यूलेशन गहरायी २०% होती है। तब ९० एवं १५० हर्ट्ज़ वाले दोनों संकेतों की गहरायी में अंतर (डीडीएम) आने वाले विमान की मध्य-रेखा से विचलन के अनुसार अलग अलग माण का होता है।\n\nयदि विमानचालक को 90 Hz या 150 Hz मॉड्यूलन संकेतों में से किसी एक की अधिकता मिलती है, तो इसका सीधा अर्थ है कि विमाण मध्य-रेखा से विचलित है। कॉकपिट में क्षैतिज स्थिति संकेतक (\"हॉरिज़ॉन्टल सिचुएशन इंडिकेटर\" या HSI, आईएलएस उपस्कर के विमान भाग का एक अंग) या कोर्स डेविएशन इंडिकेटर (सीडीआई या CDI) दर्शाता है कि विमान को बायें या दायें लिने से इस त्रुटि में सुधार किया जा सकता है। यदि डीडीएम शून्य है, तब विमान मध्य-रेखा के ठीक ऊपर है एवं सीडीआई की सुई ठीक शून्य दिखाती है। इस स्थिति में विमान उड़ानपट्टी की मध्य रेखा से मेल खाती लोकलाईज़र की असल मध्य-रेखा पर स्थित है। किसी सुधार की आवश्यकता नहीं है।\n\nग्लाइडस्लोप (GS) या ग्लाइडपाथ (GP) एन्टीना एरे उड़ानपट्टी की टचडाउन बिन्दु के किसी एक ओर लगी होतई है। ग्लाइडपाथ संकेत 328.6 एवं 335.4 मेगाहर्ट्ज़ की कैरियर आवृत्ति को लोकलाईज़र के समान तकनीक से मॉड्यूलन करके ही प्रेक्षित किया जाता है। ग्लाइडपाथ की मध्यरेखा क्षैतिज से लगभग 3° कोण बनाते हुए ऊपर की ओर उठती है। यह बीम 1.4° गहरी; ग्लाइडस्लोप मध्य-रेखा से 0.7° नीचे एवं उससे 0.7° ऊपर को प्रेक्षित होती है।\n\nये संकेत भी विमान के कॉकपिट में रखे आईएलएस के पटल पर दिखाये जाते हैं। ये उपस्कर प्रायः ओम्नी-बियरिंग इंडिकेटर या \"नैव इण्डिकेटर\" कहलाते हैं। पायलट विमान को इस प्रकार नियंत्रित करता है कि सीडीआई पटल पर क्षैतिज सुई पटल की मध्य रेखा पर (शून्य स्थिति) पर ही रहे। ये सुनिश्चित करता है कि विमान उड़ान-पट्टी की मध्यरेखा के ठीक ऊपर ही है। इस प्रकार पायलट को ऊर्ध्वाधर मार्गदर्शन मिलता है और वह टचडाउन बिन्दु पर भली-भांति उतर पाने में सक्षम होता है। कई विमानों में आई-एल-एस प्रणाली सक्षम ऑटो-पायलट सुविधा भी होती है, जो विमान को इन संकेतों द्वारा मानवीय दखल के बिना भी सुरक्शःइत अवतरित करा देती है।\n\nउपस्कर अवतरण प्रणाली की तीन श्रेणियां होती हैं, जो इन्हीं नामों वाले प्रचालन की श्रेणियों के लिये सहायक होती हैं। निम्न जानकारी ICAO, FAA एवं JAA से मिली जानकारी पर आधारित हैं; हालांकि कुछ स्थानों या राष्ट्रों में इससे अंतर भी संभव है।\n\n\nलोकलाईज़र एवं ग्लाइडपाथ आवृत्तियाँ इस प्रकार जोड़ों में रखी जाती हैं कि एक बार के चयन से ही दोनों रिसीवर ट्यून हो पायें।\n\n", "id": "497178", "title": "उपस्कर अवतरण प्रणाली"}
{"url": "https://hi.wikipedia.org/wiki?curid=497194", "text": "ईश्वरकृष्ण\n\nईश्वरकृष्ण एक प्रसिद्ध सांख्य दर्शनकार थे। इनका काल विवादग्रस्त है। डॉ॰ तकाकुसू के अनुसार उनका समय ४५० ई. के लगभग और डॉ॰ वि. स्मिथ के अनुसार २४० ई. के आसपास होना चाहिए। यह प्राय: निश्चित है कि वे बौद्ध दार्शनिक वसुबंधु के गुरु के समकालीन एवं प्रतिपक्षी थे। ईश्वरकृष्णकृत 'कारिका' सांख्य दर्शन पर उपलब्ध सर्वाधिक प्राचीन एवं लोकप्रिय ग्रंथ है।\n\n'कारिका' में ईश्वरकृष्ण अपने को क्रमश: आसुरि एवं पंचशिखा के द्वारा सांख्य दर्शन के प्रवर्त्तक कपिल का शिष्य बताते हैं। वह मूलत: अनीश्वरवादी हैं। उनके अनुसार आध्यात्मिक, आधिदैविक, आधिभौतिक दु:खों से उनके निराकरण के उपायों की खोज आरंभ होती है। प्रत्यक्ष, अनुमान एवं शब्द यथार्थ ज्ञान के स्रोत हैं। इन ज्ञानस्रोतों से 'प्रकृति' और 'पुरुष' की नित्यता एवं मूलत्व सिद्ध होता है। मूल 'प्रकृति' की सूक्ष्मता से उसका प्रत्येक ज्ञान असंभव है, किंतु अपनी 'विकृति' (परिणाम) महत् आदि के रूप में वह बोधगमय है। 'परिणाम', चूँकि उत्पन्न होता है, अनित्य, असम तथा गतियुक्त है, ईश्वरकृष्ण के अनुसार सुख-दु:ख-मोह का स्वभाव 'प्रकृति' का है, पुरुष का नहीं। अत: मोक्ष 'प्रकृति विकृति' का होता है, पुरुष का नहीं। सत्व, रज तथा त्रिगुण प्रकृति के हैं और क्रमश: सात्विकता, क्रिया तथा जड़ता के कारण। इन गुणों का कार्य दीपक की तरह मोक्ष का मार्ग प्रशस्त करना है। ईश्वरकृष्ण 'पुरुष' को अचेतन प्रकृति का 'विपर्यय' बताते हैं, अत: 'पुरुष', 'प्रकृति' की अचेतन क्रियाओं का चेतन द्रष्टा (साक्षी) है, कर्ता नहीं। 'पुरुष' का अस्तित्व शरीरसंघात के परार्थत्व, अधिष्ठान और मोक्ष प्रकृति से सिद्ध है। साथ ही, जन्म मरण एवं उपकरणों के असाम्य और एक साथ प्रकृति के अभाव से 'पुरुष' का अनेकत्व भी सिद्ध है। सारांश में, पुरुष की सांसारिक अवस्था प्रकृति की क्रियाओं के प्रति उसकी मोहदृष्टि तथा 'कैवल्य' (मोक्ष) की अवस्था प्रकृति से 'निवृत्ति' या प्रकृति के स्व-स्वरूप का पृथकत्व ज्ञान है।\n\n\n", "id": "497194", "title": "ईश्वरकृष्ण"}
{"url": "https://hi.wikipedia.org/wiki?curid=497196", "text": "योगाचार\n\nयोगाचार बौद्ध दर्शन एवं मनोविज्ञान का एक प्रमुख शाखा है। यह भारतीय महायान की उपशाखा है जो चौथी शताब्दी में अस्तित्व में आई।\n\nयोगाचार्य इस बात की व्याख्या करता है कि हमारा मन किस प्रकार हमारे अनुभवों की रचना करता है। योगाचार दर्शन के अनुसार मन से बाहर संवेदना का कोई स्रोत नहीं है।\n\n", "id": "497196", "title": "योगाचार"}
{"url": "https://hi.wikipedia.org/wiki?curid=497198", "text": "अवशिष्ट धारा युक्ति\n\nअवशिष्ट धारा युक्ति (residual-current device (RCD)) वैद्युत सुरक्षा से सम्बन्धित युक्ति है जो परिपथ को उस समय काट देती है जब इसको पता चलता है कि इसमें से होकर जाने वाले सभी चालक तारों की कुल धारा लगभग शून्य नहीं है। इसको अवशिष्ट-धारा परिपथ विच्छेदक (residual-current circuit breaker (RCCB)) भी कहते हैं।\n\nप्रायः स्वस्थ अवस्था में किसी परिपथ में जाने वाली धारा और वापस आने वाली धारा लगभग बराबर होती हैं। किन्तु कहीं कोई दोष (fault) होने या किसी मानव द्वारा किसी तार को छू देने पर यह दशा नहीं रह पाती, जिसे यह युक्ति पहचान कर परिपथ को तोड़ देती है। \n\nअवशिष्ट धारा युक्तियाँ इस प्रकार डिजाइन की जाती हैं कि वे शीघ्रातिशीघ्र परिपथ को तोड़ दें ताकि किसी को वैद्युत धक्का (शॉक) लगने की दशा में इतनी जल्दी परिपथ विच्छेदित हो जाय कि सम्बन्धित व्यकि को कम से कम चोट आए। ये युक्तियाँ अति-धारा (ओवर-करेंट) अथवा शॉर्ट-सर्किट के विरुद्ध काम करने के लिए नहीं बनी होतीं। \n", "id": "497198", "title": "अवशिष्ट धारा युक्ति"}
{"url": "https://hi.wikipedia.org/wiki?curid=497212", "text": "कोहरा रेगिस्तान\n\nकोहरा रेगिस्तान या कोहरा मरुभूमि () ऐसे रेगिस्तान को कहते हैं जहाँ पड़ने वाला अधिकतर जल कोहरे द्वारा पहुँची नमी से आता है। ऐसे क्षेत्रों में कोहरे से ही वनस्पतियों और जानवरों को जल मिलता है। दक्षिणी अमेरिका में पेरू और चिली के तट पर स्थित आताकामा रेगिस्तान, अफ़्रीका में नामीबिया का नामीब रेगिस्तान, उत्तरी अमेरिका में मेक्सिको का बाहा कैलिफ़ोरनिया रेगिस्तान और अरबी प्रायद्वीप का तटीय कोहरा रेगिस्तान इसके कुछ उदाहरण हैं।\n\nइन रेगिस्तानों में कोहरा आकर धरती, पेड़-पौधों, कीटों और जानवरों पर पड़ता है और इसी से वे जल ग्रहण करते हैं। नामीब रेगिस्तान में देखा गया है कि वहाँ वाहनों के चलने से स्थानीय लाइकेन को हानि पहुँची है। गाड़ियों के पहियों के निशानों में तापमान अन्य स्थानों से लगभग २ °सेंटीग्रेड ज़्यादा गर्म पाया गया। इस से वहाँ कोहरा जमने की रफ़्तार कम हुई और वनस्पति को हानि पहुँची। अध्ययन से पता चला है कि कोहरा रेगिस्तानों में ऐसे छोटे बदलावों का बड़ा प्रभाव दिखता है।\n\n", "id": "497212", "title": "कोहरा रेगिस्तान"}
{"url": "https://hi.wikipedia.org/wiki?curid=497233", "text": "अमर बबरिया\n\nअमर बबरिया (जन्म १० मई, १९७५ में मुंबई) एक भारतीय अभिनेता, डबिंग कलाकार और एक मंच पर कलाकार है जो सांगो कला के साथ संबद्ध है। वे अपनी मातृभाषा के रूप में हिंदी बोलते है। उन्होंने यह भी अंग्रेजी, मराठी, गुजराती और उर्दू बोलती है।\n\n", "id": "497233", "title": "अमर बबरिया"}
{"url": "https://hi.wikipedia.org/wiki?curid=497249", "text": "स्नो व्हाइट एण्ड द हंट्समैन\n\nस्नो व्हाइट एण्ड द हंट्समैन () अंग्रेज़ी भाषा की अमेरिकी फंतासी फ़िल्म है। फ़िल्म ग्रिम भाइयों द्वारा रचित जर्मन परी कथा \"स्नो व्हाइट\" पर आधारित है। फ़िल्म में क्रिस्टन स्टीवर्ट, शार्लीज़ थेरॉन, क्रिस हैम्सवर्थ और सैम क्लैफ्लिन मुख्य भूमिका में हैं। फ़िल्म का निर्माण निर्माता सैम मर्सर, पालक पटेल और जो रोथ ने व इसे निर्देशित निर्देशक रूपर्ट सैंडर्स ने किया है।\n\nस्नो व्हाइट टैबर की राजकुमारी है। महाराजा मैग्नस स्नो व्हाइट की माँ की मृत्यु के पश्चात खूबसूरत रवैना से विवाह कर लेते हैं, परन्तु रवैना शादी की रात को ही महाराजा मैग्नस को मार कर अपने\nभाई की मदद से पूरे राज्य पर कब्जा कर लेती है। रवैना असल में एक शक्तिशाली जादूगरनी और डार्क आर्मी की स्वामिनी है। हमले की रात को ड्यूक हैमंड किले से अपने पुत्र और स्नो के घनिष्ठ मित्र विलियम और कुछ साथियों के साथ भाग ने में कामयाब हो जाता है परन्तु स्नो पीछे ही रहे जाती है। रवैना स्नो को कालकोठरी में डाल देती है।\n\nपूरा सम्राज्य नष्ट हो जाता है। रवैना हर कुछ समय पश्चात युवा स्त्रियों में से उनकी जवानी चूसती है जिस से वो अपनी जवानी को बरकरार रख सके। जब स्नो जवान होती है तो रवैना को अपने जादुई \nशीशे से पता चलता है कि स्नो उस से भी ज्यादा खूबसूरत है परन्तु अगर रवैना उसके दिल का सेवन कर लेगी तो वो हमेशा के लिए जवान और सुंदर बनी रहेगी। रवैना अपने भाई फिन को स्नो को लेने के लिए भेजती है परन्तु स्नो वहाँ से भागने में कामयाब हो जाती है। परन्तु स्नो भागते-भागते डार्क फॉरेस्ट में पहुँच जाती है। एरिक नाम का व्याध स्नो को पकड़ ने के लिए भेजा जाता है इस झूटे वादे के साथ कि ऐसा करने पर रवैना उसकी मृत पत्नी को जिन्दा कर देगी। परन्तु जब एरिक को असलियत का पता चलता है तो वो स्नो की डार्क फॉरेस्ट और रवैना के सैनिको से मदद करता है। स्नो के बचपन के साथी विलियम को जब यह पता चलता है कि स्नो जिन्दा है तथा रवैना के सैनिक उसके पीछे हैं तो वह उन सैनकों के साथ निशानेबाज़ बन कर जुड़ जाता है।\n\nस्नो और एरिक ड्यूक हैमंड के कासल की तरफ़ अपनी यात्रा शुरू कर देते हैं। रास्ते में उन्हें सात बौने मिलते हैं। बौने स्नो की रवैना के सैनिकों से मदद करते हैं। एरिक फिन को मार देता है जब उसे पता चलता है कि उसकी पत्नी की हत्या फिन ने ही कि थी। विलियम अपनी असलियत प्रकट करता है और ऐसा करने से पहले वह स्नो और उसके साथियों की रवैना के सैनिकों को हराने में मदद करता है। बाद में विलियम भी स्नो के हैमंड कासल के सफ़र में उसका साथी बन जाता है। रवैना विलियम का रूप धारण कर के उसे जहरीला सेब खिला देती है जिस से स्नो अचेतन अवस्था में चली जाती है। विलियम स्नो को चुंबन करता है परन्तु यह नहीं देख पाता कि उसकी आँख से आसू निलक रहें हैं। स्नो को मृत समझ कर बौने, विलियम और एरिक उसके शरीर को लेके हैमंड कासल चले जाते हैं। कासल में एरिक स्नो के शरीर के समक्ष उसे न बचा पाने का दुःख प्रकट करता है और उसका चुंबन लेता है। इस चुंबन के साथ ही रवैना का जादू टूट जाता है। स्नो चेतना में आने के पश्चात हैमंड की सेना का निर्देशन अपने हाथ में लेती है और रवैना के किले पर हमला करती है। किले में स्नो रवैना को मारने में कामयाब हो जाती है और उसके पश्चात टैबर की महारानी बन जाती है।\n\n\n", "id": "497249", "title": "स्नो व्हाइट एण्ड द हंट्समैन"}
{"url": "https://hi.wikipedia.org/wiki?curid=497255", "text": "कोणीय विभेदन\n\nप्रतिविम्ब निर्माण करने वाली किसी युक्ति द्वारा किसी वस्तु की छोटी-छोटी संसरचनाओं को भी अलग-अलग कर पाने की क्षमता को कोणीय विभेदन (Angular resolution) या 'आकाशीय विभेदन' (स्पेशियल रिजोलूशन) कहते हैं। प्रकाशीय दूरदर्शी, रेडियो दूरदर्शी, सूक्ष्मदर्शी, कैमरा, आँख आदि के लिए यह महत्वपूर्ण है। वास्तव में कोणीय विभेदन से ही मुख्यतः निर्धारित होता है कि छबि-विभेदन कितना होगा।\n\nमानव नेत्र की विभेदन क्षमता लगभग १ मिनट (=०.१७ डिग्री) है। इसका अर्थ है कि धरती से देखता हुआ मानव नेत्र चन्द्रमा पर लगभग १०० किमी दूरी पर स्थित वस्तुओं को अलग-अलग करके देख सकता है। या ३ मीटर दूरी पर रखी वस्तु के उपर स्थित १ मिमी अन्तराल पर स्थित दो बिन्दुओं को अलग-अलग (एक ही बिन्दु नहीं) समझ सकती है।\n\nformula_1 \n\nजहाँ, \nformula_2 कोणीय विभेदन है, \nformula_3 प्रयुक्त प्रकाश का तरंगदैर्घ्य है और \nD लेंस द्वारक (अपर्चर) का व्यास है।\n\nछोटे कोणों के लिए इसे निम्नलिखित रूप में भी लिख सकते हैं-\n\nविभेदन योग्य कोण का मान 0.1384/D सेकेण्ड है। यह लगभग 560 nm तरंगदैर्घ्य के प्रकाश के लिए निकाला गया है। \nनीचे के चित्र में एक ही कार तीन अलग-अलग रिजोलूशन में दिखाई गई है। पास से देखने पर तीनों अलग-अलग दिखतीं हैं किन्तु कुछ दूरी से देखने पर पहली दो छबियों में कोई अन्तर नहीं होगा। कुछ और अधिक दूरी से देखने पर तीनों ही एक समान दिखेंगी। \n", "id": "497255", "title": "कोणीय विभेदन"}
{"url": "https://hi.wikipedia.org/wiki?curid=497261", "text": "लाइजीया सागर\n\nलाइजीया सागर () सौर मंडल के शनि ग्रह के सबसे बड़े चन्द्रमा टाइटन के उत्तर ध्रुवीय क्षेत्र में स्थित एक झील है। क्रैकन​ सागर के बाद यह टाइटन पर दूसरी सबसे बड़ी ज्ञात झील है। कैसिनी-होयगेन्स अंतरिक्ष यान ने इसका अकार पूरी तरह मापा था - इसकी चौड़ाई ३५० किमी और लम्बाई ४२० किमी है। इसका सतही क्षेत्रफल १,२६,००० किमी है (यानी भारत के बिहार राज्य से लगभग सवा गुना) और इसका इर्द-गिर्द का तट २,००० किमी लम्बा है। टाइटन की अन्य झीलों की तरह इसमें भी पानी की जगह मीथेन जैसे हाइड्रोकार्बन द्रवावस्था में भरे हैं।\n\nलाइजीया सागर का अध्ययन करने के लिए एक अंतरिक्ष शोध यान भेजने का प्रस्ताव है। यदि मंज़ूरी मिली तो टाइटन सागर शोधयान () लाइजीया सागर में गिराया जाएगा जहाँ यह सतह पर तैरकर झील में जानकारी बटोरता हुआ घूमेगा।\n\n", "id": "497261", "title": "लाइजीया सागर"}
{"url": "https://hi.wikipedia.org/wiki?curid=497265", "text": "क्रैकन सागर\n\nक्रैकन सागर () सौर मंडल के शनि ग्रह के सबसे बड़े चन्द्रमा टाइटन के उत्तर ध्रुवीय क्षेत्र में स्थित एक झील है। यह टाइटन पर सबसे बड़ी ज्ञात झील है (दूसरा स्थान लाइजीया सागर का है)। सन् २००७ में कैसिनी-होयगेन्स अंतरिक्ष यान ने इसे खोज निकला था और इसका नाम २००८ में एक काल्पनिक समुद्री दानव (क्रैकन) पर रखा गया। इसका आकार पृथ्वी के कैस्पियन सागर के आसपास अनुमानित किया जाता है। टाइटन की अन्य झीलों की तरह इसमें भी पानी की जगह मीथेन जैसे हाइड्रोकार्बन द्रवावस्था में भरे हैं।\n\nक्रैकन सागर में बहुत से द्वीप हैं लेकिन इनमें से झील के उत्तरी भाग में स्थित 'मायडा इंसुला' () नामक एक द्वीप काफ़ी बड़ा है। इसका व्यास (डायामीटर) १६८ किमी अनुमानित किया गया है।\n\n", "id": "497265", "title": "क्रैकन सागर"}
{"url": "https://hi.wikipedia.org/wiki?curid=497269", "text": "पुंगा सागर\n\nपुंगा सागर () सौर मंडल के शनि ग्रह के सबसे बड़े चन्द्रमा टाइटन के उत्तर ध्रुवीय क्षेत्र में स्थित एक झील है। यह टाइटन पर तीसरी सबसे बड़ी ज्ञात झील है (पहला स्थान क्रैकन सागर और दूसरा स्थान लाइजीया सागर का है)। टाइटन की अन्य झीलों की तरह इसमें भी पानी की जगह मीथेन जैसे हाइड्रोकार्बन द्रवावस्था में भरे हैं। यह उत्तरी ध्रुव के बहुत पास स्थित है और इसका व्यास (डायामीटर) लगभग ३८० किमी है।\n\n'पुंगा' न्यू ज़ीलैंड की आदिवासी माओरी जाति के एक देवता थे जो समुद्र के देवता तांगारोआ () के पुत्र और हाँगर (शार्क), शंकुश (रे) और गिरगिट के जनक माने जाते थे। इस झील का नाम उन्ही पर रखा गया है।\n\n", "id": "497269", "title": "पुंगा सागर"}
{"url": "https://hi.wikipedia.org/wiki?curid=497272", "text": "उत्तरी हिंद महासागर के चक्रवाती तूफान\n\nनीचे उत्तरी हिंद महासागर के चक्रवाती तूफान की सूची है। डिप्रेशन और डीप डिप्रेशन इसमें शामिल नहीं किये गए है। १९९९ की उड़ीसा चक्रवाती तूफान, ९१२ मिलिबार की केंद्रीय दबाव के साथ, इसमें सबसे शक्तिशाली है।\n", "id": "497272", "title": "उत्तरी हिंद महासागर के चक्रवाती तूफान"}
{"url": "https://hi.wikipedia.org/wiki?curid=497276", "text": "1999 उड़ीसा चक्रवाती तूफ़ान\n\n१९९९ का उड़ीसा चक्रवाती तूफ़ान उत्तर हिंद महासागर का सबसे शक्तिशाली चक्रवाती तूफ़ान था। यह तूफ़ान की केंद्रीय दबाव ९१२ मिलिबार था, जो एक रिकॉर्ड है | यह तूफ़ान अक्टूबर २५, १९९९ को बना. २९ अक्टूबर को यह चक्रवात उड़ीसा राज्य के पाराद्वीप इलाके पर २६० की.मी. प्रति घंटे के हवाओं की गति से अपना प्रभाव दिखाया. १५,००० लोगों की मृत्यु के साथ इस तूफ़ान ने सड़कों और इमारतों को गंभीर रूप से क्षति पहुचाई.\n\nएक उष्णकटिबंधीय अशांति दक्षिण चीन समुद्र में अक्टूबर के अंतिम दिनों में बना. पश्चिम की तरफ जाते हुए यह तूफ़ान अक्टूबर २५ को एक उष्णकटिबंधीय अवसाद में विकसित हुआ। अगले दिन गरम समुद्र पानी पर से गुज़रते हुए यह एक उष्णकटिबंधीय चक्रवाती तूफ़ान बना. एक दिन के अन्दर यह तूफ़ान एक सामान्य चक्रवात से एक बेहद शक्तिशाली चक्रवाती तूफ़ान में विकसित हुआ। ९१२ मिलिबार की केंद्रीय दबाव और २६० की.मी. प्रति घंटे की हवा गति के साथ उड़ीसा के तट के ऊपर से गुज़रा. जमीन की प्रभाव के वजह से यह तूफ़ान शक्तिहीन होकर एक मामूली चक्रवाती तूफ़ान बन गया और जल्द ही नवम्बर ३ को अपनी शक्ति खोकर नष्ट हो गया।\n\nहजारों परिवारों को मजबूरन उड़ीसा के तटीय इलाकों से हटाया गया। इनमें से कही को रेड क्रोस चक्रवाती तूफ़ान बचाव क्षेत्रों में जगह दिया. यह तूफ़ान ने घनघोर बारिश बरसाया, जिसके कारण कही इलाकों में पानी भर गया। १७११० की.मी के क्षेत्र के फसल बर्बाद हो गए। लगभग २७५००० घरों को क्षति पहुची, जिसके कारन १६ लाख लोग बेघर हो गए। \n\nलगभग १५००० लोगों की मौत बताई जाती है और ४० लोग अब तक लापता है। तक़रीबन २५ लाख पालतू जानवर मारे गए, जिनमें से ४ लाख गायें थी।\n", "id": "497276", "title": "1999 उड़ीसा चक्रवाती तूफ़ान"}
{"url": "https://hi.wikipedia.org/wiki?curid=497278", "text": "शंकर वरियार\n\nशंकर वरियार (1500 - 1560 ई) भारत के केरलीय गणित सम्प्रदाय के ज्योतिषी एवं गणितज्ञ थे। उनका परिवार आधुनिक ओट्टापालम के निकट त्रिकुटवेलि के शिव मन्दिर में कार्यरत थे। \n\nशंकर वरियार को मुख्यतः नीलकण्ठ सोमयाजि तथा ज्येष्ठदेव से गणित की शिक्षा मिली। शंकर के अन्य शिक्षक थे- नेत्रनारायण (नीलकण्ठ सोमयाजिन के संरक्षक) तथा चित्रभानु।\n\nशंकर वरियार की ज्ञात कृतियाँ निम्नलिखित हैं-\n\n\n\n\n\n", "id": "497278", "title": "शंकर वरियार"}
{"url": "https://hi.wikipedia.org/wiki?curid=497282", "text": "फ्रांसीसी ईस्ट इंडिया कंपनी\n\nफ्रांसीसी ईस्ट इंडिया कंपनी (French East India Company) एक व्यापारिक प्रतिष्ठान थी। इसकी स्थापना 1664 में की गई थी ताकि ब्रिटिश ईस्ट इंडिया कंपनी तथा डच इस्ट इंडिया कंपनी से मुकाबला किया जा सके।\n\nइसकी योजना जीन बैप्टिस्ट कोलबर्ट ने बनाई थी जिसे लूई सोलहवें ने राजाज्ञा प्रदान की। इसका उद्देश्य पूर्वी गोलार्ध में व्यापार करना था। इसका निर्माण पहले से विद्यमान तीन कम्पनियों को मिलाकर किया गया था। इसका प्रथम डाइरेक्टर जनरल डी फाये (De Faye) था।\n\n", "id": "497282", "title": "फ्रांसीसी ईस्ट इंडिया कंपनी"}
{"url": "https://hi.wikipedia.org/wiki?curid=497305", "text": "ऐरो (टीवी शृंखला)\n\nऐरो अमेरिकी एक्शन-एडवेंचर टेलीविज़न शृंखला है जिसका विकास ग्रेग बॅर्लानटी, मार्क गुगनहैम और एंड्रयू क्रेज़बर्ग ने किया है। यह काल्पनिक चरित्र ग्रीन एरो पर आधारित है जो डीसी कॉमिक्स द्वारा प्रकाशित कॉमिक पुस्तकों में दिखने वाला एक सुपर-हीरो है। शृंखला के पायलट प्रकरण का प्रीमियर उत्तरी अमेरिका में द सीडब्ल्यू टेलीविज़न नेटवर्क पर 10 अक्टूबर 2012, को हुआ तथा इसका अंतरराष्ट्रीय प्रसारण 2012 के अंत तक शुरू हो जाएगा। शृंखला अरबपति प्लेबॉय ऑलिवर क्वीन के जीवन पर आधारित है जो पाँच वर्ष का समय एक वीरान द्वीप पर बीता कर अपने गृह नगर आता है। अब ऑलिवर का जीवन पूरी तरह बदल चुका है तथा उसके जीवन का अब एक ही उद्देश है: अपराध और भ्रष्टाचार से लड़ना। वह \"एरो\" नाम के प्रच्छन्न शांति दूत के रूप में बुराई से लड़ता है। ग्रीन एरो की भूमिका में स्टीफ़न अमील हैं। \"एरो\" में डीसी कॉमिक्स के अन्य किरदार भी नज़र आएँगे।\n\n", "id": "497305", "title": "ऐरो (टीवी शृंखला)"}
{"url": "https://hi.wikipedia.org/wiki?curid=497327", "text": "वोलापूक विकिपीडिया\n\nवोलापूक विकिपीडिया (वोलापूक: \"Volapük Vükiped \") विकिपीडिया का वोलापूक भाषा का संस्करण है। वोलापूक एक निर्मित/कृत्रिम भाषा है जिसे जॉहान मार्टिन स्कैलियेर नामक एक रोमन कैथलिक पादरी ने बाडन, जर्मनी में निर्मित किया था। यह निर्मित भाषाओं में विकिपीडिया का दूसरा सबसे बड़ा संस्करण है।\n\nवोलापूक विकिपीडिया फ़रवरी २००३ में निर्मित किया गया था पर इसके मुखपृष्ठ अनुसार यह २७ जनवरी २००४ में जारी किया गया था।\n\nअक्टूबर २०१२ की स्थिति तक इस विकिपीडिया पर लेखों की संख्या १,१९,०००+ है और यह सैंतीसवा सबसे बड़ा विकिपीडिया संस्करण है। इसके अतिरिक इस समय तक इसपर १४,८२८+ पंजीकृत प्रयोक्ता, ६ प्रशासक तथा २९,६२,०००+ सम्पादन हैं।\n\n", "id": "497327", "title": "वोलापूक विकिपीडिया"}
{"url": "https://hi.wikipedia.org/wiki?curid=497374", "text": "दैहिक मनोविज्ञान\n\nदैहिक मनोविज्ञान (Physiological psychology) व्यवहारात्मक स्नायुविज्ञान (behavioral neuroscience) की शाखा है जिसमें प्रत्यक्षण (perception) और व्यवहार के लिए उत्तरदायी तंत्रिकीय क्रियाविधियों (न्यूरल मेकेनिज्म्स) का अध्ययन किया जाता है। इसके लिए गैर-मानवी प्राणियों पर नियंत्रित प्रयोग किए जाते हैं जिनमें उनके मस्तिष्कों को सीधे जोड़-तोड़ (मैनिपुलेट) किया जाता है। इसे कभी-कभी मनोदैहिकी (psychophysiology) भी कहते हैं। हाल के दिनों में इसे संज्ञानात्मक तंत्रिकाविज्ञान (cognitive neuroscience) भी कहा गया है।\n\nउदाहरण के लिए, सीखने एवं याद करने में हिप्पोकैम्पस की क्या भूमिका है- इसमें दैहिक मनोविज्ञानिक अनुसंधान किया जा सकता है। इसके लिए शल्यक्रिया करके चूहे के मस्तिष्क से हिप्पोकैम्पस को निकाल दिया जाता है और उसके बाद उस चूहे द्वारा किए जाने वाले स्मृतीय कार्यों (memory tasks) का निरीक्षन और अध्ययन किया जाता है।\n\nदैहिक मनोविज्ञान में मनोविज्ञानियों का कार्य प्राणी के व्यवहारों के दैहिक निर्धारकों (Physiological determinants) तथा उनके प्रभावों का अध्ययन करना है। इस तरह दैहिक मनोविज्ञान, मनोविज्ञान की एक ऐसी शाखा है जो जैविक विज्ञान (biological science) से काफी जुड़ा हुआ है। इसे मनोजीवविज्ञान (Psychobiology) भी कहा जाता है। आजकल मस्तिष्कीय कार्य (brain functioning) तथा व्यवहार के संबंधों के अध्ययन में मनोवैज्ञानिकों की रुचि अधिक हो गयी है। इससे एक नयी अन्तरविषयक विशिष्टता (interdisplinary specialty) का जन्म हुआ है जिसे ‘न्यूरोविज्ञान’ (neuroscience) कहा जाता है। इसी तरह दैहिक मनोविज्ञानी हारमोन्स (hormones) का व्यवहार पर पड़ने वाले प्रभावों के अध्ययन में भी अभिरुचि रखते हैं। आजकल विभिन्न तरह के औषध (drug) तथा उनका व्यवहार पर पड़ने वाले प्रभावों का भी अध्ययन दैहिक मनोविज्ञान में किया जा रहा है। इससे भी एक नयी विशिष्टता (new specialty) का जन्म हुआ है जिसे मनोफर्माकोलॉजी (Psychopharmacology) कहा जाता है तथा जिसमें विभिन्न औषधों के व्यवहारात्मक प्रभाव (behavioural effects) से लेकर तंत्रीय तथा चयापचय (metabolic) प्रक्रियाओं में होने वाले आणविक शोध (molecular research) तक का अध्ययन किया जाता है।\n\n", "id": "497374", "title": "दैहिक मनोविज्ञान"}
{"url": "https://hi.wikipedia.org/wiki?curid=497377", "text": "सान्द्रता\n\nरसायन विज्ञान में किसी विलयन की सांद्रता (concentration) उस विलयन के इकाई आयतन में उपस्थित पदार्थ की मात्रा के रूप में परिभाषित किया गया है। किन्तु रसायन विज्ञान में सांन्द्रता की चार अलग-अलग परिभाभाषाएँ हैं : द्रव्यमान सान्द्रता (mass concentration), मोलर सान्द्रता (molar concentration), संख्या सान्द्रता (number concentration), तथा आयतनी सांद्रता। यद्यपि किसी भी प्रकार के रासायनिक मिश्रण के सन्द्रभ में सान्द्रता की बात की जा सकती है किन्तु प्रायः यह विलयन में उपस्थित विलेयों के लिए ही प्रयुक्त होता है।\n", "id": "497377", "title": "सान्द्रता"}
{"url": "https://hi.wikipedia.org/wiki?curid=497387", "text": "चग़चरान\n\nचग़चरान​ (), जिसे इतिहास में चख़चेरान और आहंगारान​ के नाम से भी जाना जाता था, मध्य अफ़ग़ानिस्तान के ग़ोर प्रान्त की राजधानी है। हरीरूद (हरी नदी) के दक्षिणी किनारे पर बसा यह शहर २,२८० मीटर की ऊँचाई पर है।\n\nचग़चरान​ राजमार्ग द्वारा अपने से ३८० किमी पश्चिम में स्थित हेरात से जुड़ा हुआ है और राष्ट्रीय राजधानी काबुल लगभग उतनी ही दूरी पर पूर्व में स्थित है। सर्दियों में भरी बर्फ़बारी से यह राजमार्ग अक्सर बंद हो जाता है और गर्मियों में भी गाड़ी द्वारा काबुल से यहाँ पहुँचने में एक पूरा दिन लग जाता है।\n\n'चग़चरान' में 'ग़' अक्षर के उच्चारण पर ध्यान दें क्योंकि यह बिना बिन्दु वाले 'ग' से ज़रा भिन्न है। इसका उच्चारण 'ग़लती' और 'ग़रीब' शब्दों के 'ग़' से मिलता है।\n\nमहमूद ग़ज़नवी द्वारा इस क्षेत्र में इस्लाम फैलाए जाने से पहले यहाँ कई धर्म के लोग रहते थे, जिनमें हिन्दू, बौद्ध और पारसी धर्म के अनुयायियों के साथ-साथ कुछ यहूदी भी थे। १२वीं सदी में ग़ज़नवियों के पतन के बाद यहाँ पर ग़ोर के स्थानीय ग़ोरी साम्राज्य का बोलबाला रहा। १३वीं सदी में चंगेज़ ख़ान की मंगोल सेना ने यहाँ धावा बोला। इसके बाद यहाँ इलख़ानी साम्राज्य का राज रहा। १४वीं सदी में तैमूर ने इस इलाक़े पर क़ब्ज़ा कर लिया। आगे चलकर १६वीं सदी में बाबर ने अपने बाबरनामा नामक वृतांत में १५०७ में काबुल जाते हुए 'चख़चेरान​' से गुज़रने का बखान लिखा, जिसमें उसने इसे हेरात, ग़ोर और ग़ज़नी के बीच का एक शहर बताया।\n\nचग़चरान​ ग़ोर पांत का सबसे बड़ा शहर है और यहाँ लगभग १,५०,००० लोग रहते हैं। इनमें से ९६% ताजिक समुदाय के, २% पश्तून समुदाय के और २% हज़ारा समुदाय के हैं।\n\n", "id": "497387", "title": "चग़चरान"}
{"url": "https://hi.wikipedia.org/wiki?curid=497422", "text": "माँग\n\nएक निश्चित मूल्य पर समय की निश्चित इकाई के भीतर क्रय की जानेवाली वस्तु का परिमाण ही माँग (Demand) है। माँग, मूल्य और वस्तु की मात्रा का वह संबंध व्यक्त करती है, जो उस भाव पर समय की निश्चित इकाई में क्रय की जाए। इसलिये माँग मूल्याश्रित है; साथ ही वह किसी विशेष समय की होती है। इसी मूल्याश्रय के कारण माँग एवं आवश्यकता एक ही तत्व नहीं है, भले ही माँग का मूलाधार आवश्यकता हो।\n\nमाँग का नियम, उपयोगिता ह्रास सिद्धांत (Law of diminishing utility) पर आधृत है। यदि सभी कुछ यथावत् रहे तो वस्तु की माँग उसके मूल्य के घटने के साथ-साथ बढ़ती जाएगी और वस्तु के मूल्य में वृद्धि के साथ उसकी माँग घटती जाएगी। यही माँग का नियम है। बाजार में माँग की सूची की सहायता से माँग की रेखा बनाई जाती है जो श्रीमती राबिंस के अनुसार 'इस बात का प्रतिनिधित्व करती है कि एक बाजार में किसी विशेष समय पर भिन्न भिन्न मूल्यों पर वस्तु की कितनी मात्रा खरीदी जाए।\n\nमाँग का सिद्धांत सार्वभौम नहीं है। निम्नांकित चार अवस्थाओं में वस्तुओं का मूल्य बढ़ जाने पर भी वस्तुओं की माँग में वृद्धि होती है : \n\nमाँग निम्नांकित तत्वों से प्रभावित होती है -- \n\nमूल्यपरिवर्तन के कारण होनेवाली माँग की मात्रा में परिवर्तन उपभोक्ता की आय, वस्तु के मूल्यस्तर, आय के अंश का संबंद्ध वस्तुश् पर विनियोजन, वस्तु के प्रयोगों की मात्रा, स्थानापन्न वस्तुओं की उपलब्धि, वस्तु के उपभोग की स्थगन शक्ति, समाज में संपत्ति के वितरण, समाज के आर्थिक स्तर, संयुक्त माँग (Joint Demand) की स्थिति तथा समय के प्रभाव पर निर्भर करती है।\n\nमाँग की लोच का अध्ययन उत्पादकों, राजस्व विभाग, एकाधिकारी उत्पादकों तथा संयुक्त उत्पादन (Joint Production) के लिये विशेष महत्वपूर्ण है। माँग की लोच निकालने का प्रो॰ फ्लक्स का निम्नलिखित सिद्धांत विशेष व्यवहृत होता है:\n\nमाँग की लोच = माँग में प्रतिशत वृद्धि /मूल्य में प्रतिशत वृद्धि\n\n", "id": "497422", "title": "माँग"}
{"url": "https://hi.wikipedia.org/wiki?curid=497426", "text": "मौद्गल्यायन\n\nमौद्गल्यायन नाम के कम से कम दो व्यक्ति हुए हैं, एक महात्मा बुद्ध के शिष्य तथा दूसरे वैयाकरण।\n\nमौद्गल्यायन (पालि : मोग्गल्लान) ये भगवान बुद्ध के समकालीन शिष्य थे। उनके पांडित्य का परिचय इतने से ही मिल जाता है कि स्वयं भगवान बुद्ध कभी-कभी अपने उपदेश को स्वयं पूरा न कर अपने प्रिय मौद्गल्यायन अथवा सारिपुत्र या आनंद को उसे पूरा करने का आदेश दे देते थे और पश्चात् वे उक्त शिष्यों द्वारा दिए गए उपदेश का अनुमोदन कर देते थे। इस प्रकार सूत्त पिटक के अनेक सूत्रों में मोग्गल्लान का उपदेश पाया जाता है। विनय पिटक, महावग्ग के आदि में मोग्गल्लान के संन्यास का वर्णन पाया जाता है जो श्रमणों की साधनाओं को समझने के लिये बड़ा उपयोगी है। सन् १८५१ ई. में जब साँची के स्तूपों में दूसरी बार खुदाई हुई थी, वहाँ के एक छोटे स्तूप में मोग्गल्लान और उनके साथी सारिपुत्र के भष्मावशेष प्राप्त हुए थे। ये भष्मावशेष श्रीलंका पहुँच गए थे, जो अब वहाँ से लाकर पुन: साँची की उसी प्राचीन पहाड़ी पर प्रतिष्ठित कर दिए गए हैं।\n\nदूसरे मोग्गल्लान वैयाकरण थे। उनका बनाया हुआ पालि व्याकरण, कच्चान व्याकरण के पश्चात् निर्मित हुआ है, किंतु उसकी अपेक्षा अधिक सर्वांगपूर्ण है। इसी कारण इसका प्रचार भी अधिक पाया जाता है। इस व्याकरण में ८१७ सूत्र हैं, जिनपर वृति भी स्वयं कर्ता की लिखी हुई मानी जाती है और उस वृत्ति पर एक पचिका नामक व्याख्या भी उन्हीं की बनाई हुई कही जाती है। इस व्याकरण में सूत्रपाठ के अतिरिक्त धातुपाठ, गणपाठ एवादिपाठ आदि का भी समावेश पाया जाता है। इस व्याकरण के अंत में निम्न गाथा निबद्ध पाई जाती है:\n\nइस गाथा के अनुसार सूत्रपाठ के अतिरिक्त उक्त धातुपाठ आदि प्रकरण भी मूल व्याकरणकार मोग्गल्लानकृत प्रतीत होते हैं और कर्ता को व्याकरणकेसरी की उपाधि भी दी गई है। इसी व्याकरण के आधार से हिंदी में भिक्षु जगदीश काश्यप द्वारा पालि महाव्याकरण (प्रका. महाबोधि सभा, सारनाथ, १९४०) की रचना हुई है। मोग्गल्लान व्याकरण की वृत्ति के अंत में व्याकरणाकर ने अपना कुछ परिचय दिया है जिसके अनुसार मोग्गल्लान महाथेर अनुराधापुर के थूपाराम नामक विहार में निवास करते थे और उन्होंने अपने व्याकरण की रचना पराक्रमबाहु के राज्यकाल में की थी। लंका के इतिहास में पराक्रमबाहु प्रथम का समय ई. सन् ११५३-११८६ तक पाया जाता है। इस काल में वहाँ पालि साहित्य की बड़ी समृद्धि हुई। अतएव यही काल उक्त पालि व्याकरण की रचना का माना जाता है।\n\nमोग्गल्लानकृत अभिधानप्पदीपिका नामक पालिकोश भी पाया जाता है। (संपा. मुनि जिनविजय, प्रका. गुजरात पुरातत्व मंदिर, अहमदाबाद, वि. सं. १९८०)। इस पालिकोश की रचना संस्कृत के अमरकोश की रीति से हुई है और उसमें पालि के पर्यायवाची शब्दों का संकलन किया गया है। इसमें स्वर्गकांड, भूकांड और श्रामणय कांड ऐसे तीन विभाग हैं। कोशकार ने अपना निवास-स्थान पुलत्थिपुर का जेतवन विहार बतलाया है तथा गंधवंस में उन्हें नव मोग्गल्लान से भिन्न व्यक्ति प्रतीत होते है। यद्यपि इसकी रचना भी उक्त परक्रमबाहु प्रथम के ही शासनकाल (११५३-११८६) में हुई मानी जाती है। इस कोश पर १४वीं शती में रचित एक टीका भी मिलती है।\n\n\n", "id": "497426", "title": "मौद्गल्यायन"}
{"url": "https://hi.wikipedia.org/wiki?curid=497431", "text": "स्वरक्त चिकित्सा\n\nरोगी की शिरा से रक्त लेकर इसे सुई द्वारा उसकी मांसपेशी में प्रविष्ट कराने को 'स्वरक्त चिकित्सा (Autohemotherapy) कहते हैं। कई रोगों में यह चिकित्सा लाभप्रद सिद्ध हुई है। \n\nरक्त एक बार शरीर से बाहर निकलने के बाद शरीर में पुन: जाने पर विजातीय प्रोटीन जैसा व्यवहार करता है। यह विश्वसनीय अविशिष्ट प्रोटीन चिकित्सा का अंग बन गया है। सुई से शरीर में रक्त प्रविष्ट कराने पर शरीर में प्रतिक्रिया होती है जिससे ज्वर आ जाता है, सर्दी मालूम होती है और प्यास लगती है। श्वेत रुधिरकणों की संख्या बढ़ जाती है पर शीघ्र ही उनका ह्रास होकर लाल रुधिर कणों की संख्या सहसा बढ़ जाती है। इससे शरीर की शक्ति एवं प्रतिरोध क्षमता बढ़ जाती है जिससे रोग में आराम होने लगता है। कहीं कहीं इसका परिणाम स्थायी और कहीं कहीं अस्थायी होता है। जीर्ण एवं तीव्र श्वास रोग में यह लाभकारी सिद्ध हुआ है। अम्लपित्त, नेत्ररोग, त्वचा के रोग और एलर्जी में यह अच्छा कार्य करता है। एक घन सेमी रुधिर सुई से दे सकते हैं। रुधिर की अल्पमात्रा की सुई शरीर की किसी भी मांसपेशी में दे सकते हैं किंतु चार या इससे अधिक घन सेमी रक्त की सुई केवल नितंब की मांसपेशी में ही देते हैं। सुई एक दिन के अंतर पर ही दी जाती है।\n", "id": "497431", "title": "स्वरक्त चिकित्सा"}
{"url": "https://hi.wikipedia.org/wiki?curid=497444", "text": "रिचर्ड अबेग\n\nरिचार्ड अबेग (१८६९-१९१०) ब्रेस्लाव में प्रोफेसर तथा प्रसिद्ध वैज्ञानिक थे। इनका जन्म डेनज़िग तथा प्रशिक्षण बर्लिन में हुआ था। थोड़ी आयु से ही वैज्ञानिक कार्यों में इनकी बहुत रुचि थी और अपने घर में इन्होंने एक छोटी सी प्रयोगशाला भी बना ली थी, जिसको इनकी माँ, रासायनिक पदार्थो की दुर्गध के कारण, पसंद नहीं करती थी। आगे चलकर बड़े-बड़े वैज्ञानिकों, जैसे ओस्टवाल्ड तथा अर्रहिनियस, के संपर्क में आने का इनको अवसर मिला। इन्होंने अपनी सैनिक शिक्षा के अवसर पर गुब्बारे की उड़ान में भाग लेते रहे; इसी में इन्हें अपनी जान भी गँवानी पड़ी।\n\nभौतिक रसायन के कई विषयों पर इन्होंने अनुसंधान किया। अबेग विख्यात लेखक भी थे। ये 'हैंडबुक डर एनार्गैनिशेन् केमी' तथा 'साइट्सश्रिफ़्ट फ़ूर इलेक्ट्रोकेमी' नामक पत्रिका के संपादक थे।\n\n", "id": "497444", "title": "रिचर्ड अबेग"}
{"url": "https://hi.wikipedia.org/wiki?curid=497450", "text": "मेयमना\n\nमेयमना​ () उत्तरी अफ़ग़ानिस्तान के फ़ारयाब प्रान्त की राजधानी है। यह तुर्कमेनिस्तान के साथ लगी अंतर्राष्ट्रीय सीमा के काफ़ी पास है और अफ़ग़ानिस्तान की राजधानी काबुल के लगभग ४०० किमी पश्चिमोत्तर में स्थित है।\n\nमेयमना 'बंद-ए-तुर्किस्तान' नामक पहाड़ी क्षेत्र की उत्तरी तरफ़ के चरणों में ८७७ मीटर (२,८७७ फ़ुट) की ऊँचाई पर स्थित है। इस शहर के नीचे क़ेसर​ नदी () बहती है, जो मेयमना नदी और आब-ए-क़ेसर (अर्थ: क़ेसर/राजा का पानी)​ भी कहलाती है। यह बंद-ए-तुर्किस्तान शृंखला से उतरने वाली बंद-ए-तुर्किस्तान नदी की एक उपनदी है। बंद-ए-तुर्किस्तान से एक और नदी भी उतरती है - सर-ए-पोल नदी - जो सर-ए-पोल प्रान्त से गुज़रती है।\n\nइस इलाक़े के अधिकतर लोग उज़बेक भाषा बोलने वाले उज़बेक लोग हैं, हालांकि अल्पसंख्या में कुछ ताजिक लोग और पश्तून भी यहाँ रहते हैं।\n\n", "id": "497450", "title": "मेयमना"}
{"url": "https://hi.wikipedia.org/wiki?curid=497456", "text": "महमूद-ए-राक़ी\n\nमहमूद-ए-राक़ी (), जिसे अक्सर सिर्फ़ महमूद राक़ी कहा जाता है, पूर्वी अफ़ग़ानिस्तान के कापीसा प्रान्त की राजधानी है।\n\nकापीसा प्रान्त एक ऐसे क्षेत्र में है जहाँ से ताजिक लोगों, पश्तूनों और पाशाई लोगों के बीच की सीमाएँ गुज़रती हैं। महमूद-ए-राक़ी शहर में ज़्यादातर लोग दरी फ़ारसी बोलने वाले ताजिक हैं। यह लोग तालिबान चरमपंथियों के विरोध में रहे हैं। इनके अलावा शहर में कुछ पश्तून और पाशाई लोग भी बसते हैं।\n\nमई २००९ में यहाँ एक लड़कियों की पाठशाला में तालिबान ने ज़हरीली गैस का हमला किया। स्कूल शुरू होने से पहले की प्रातकालीन सभा में छात्राएँ पंक्तियाँ बनाकर खड़ी थीं जब उनमें से एक बेहोश होकर ज़मीन पर गिर पड़ी। उसके बाद और भी लडकियाँ मूर्छित होकर गिरने लगी। कुल मिलकर ९० लड़कियों और ६ अध्यापकों को अस्पताल में उपचार के लिए ले जाना पड़ा। तालिबान कन्या-शिक्षा को रोकने के लिए ऐसे आतंकवादी हमलों का सहारा लेता है और यह उस समय अफ़ग़ानिस्तान में तीसरा ऐसा ज़हरीली गैस का हमला था।\n\n", "id": "497456", "title": "महमूद-ए-राक़ी"}
{"url": "https://hi.wikipedia.org/wiki?curid=497462", "text": "फ्रांसीसी साहित्य\n\nफ्रांसीसी साहित्य से तात्पर्य फ्रांसीसी भाषा में लिखे साहित्य से है। बेल्जियम, स्विट्जरलैण्ड, कनाडा, सेनेगल, अल्जीरिया तथा मोरोक्को आदि के नागरिकों द्वारा रचित साहित्य 'फ्रेंचभाषी साहित्य' (Francophone literature) कहलाता है। वर्ष २००६ तक फ्रांसीसी भाषा के सहित्यकारों को अन्य किसी भाषा के साहित्यकारों से अधिक नोबेल पुरस्कार प्राप्त हैं। \n\n", "id": "497462", "title": "फ्रांसीसी साहित्य"}
{"url": "https://hi.wikipedia.org/wiki?curid=497464", "text": "अनी मान्तो\n\nअनी मान्तो (Annie Montaut) पेरिस स्थित 'इंस्टिट्युट नेशनल डेस् लान्गूज ओरिएण्टलिस / INALCO) में हिन्दी एवं सामान्य भाषाविज्ञान की प्रोफेसर हैं।\n\nउन्होने हिन्दी का व्याकरण, 'ला लान्गू हिन्दी' (La langue Hindi), Littératures de l’Inde et poétiques plurielles तथा पुरुषार्थ आदि पुस्तकों की रचना की है। उन्होने हिन्दी भाषाविज्ञान, भारतीय भाषाविज्ञान तथा हिन्दी साहित्य के ऊपर वैज्ञानिक जर्नलों में १५० से अधिक शोधपत्र प्रकाशित की हैं। \nउन्हें भारतीय अनुवाद परिषद द्वारा गार्गी गुप्त अनुवादश्री सम्मान प्रदान किया गया।\n\nवे फ्रेंच साहित्य में, उसके समकालीन परिवेश में रसी-बसी है और जिसका फ्रेंच की महान परंपरा से गहरा संबंध है। अनी फ्रेंच और हिंदी के अलावा अंग्रेजी, स्पेनिश और जर्मन जानती हैं: इतालवी और रूसी में उनकी पठन-क्षमता है और उन्होंने बीए तक संस्कृत और फारसी पढ़ी है।\n\nअनी मान्तो ने अकेले आधुनिक हिंदी साहित्य के लिए जितना किया है उतना यूरोप और अमेरिका में शायद किसी और ने नहीं। उन्होंने पश्चिमी ध्यान भारत के ‘इंडोलॉजिकल अतीत’ से हटा कर उसके आधुनिक वर्तमान पर केंद्रित करने की अथक चेष्टा की है। निर्मल वर्मा, कृष्ण बलदेव वैद, बच्चन, नागार्जुन, केदारनाथ सिंह, अलका सरावगी, गीतांजलिश्री आदि की कृतियों के न सिर्फ उन्होंने फ्रेंच अनुवाद किए हैं, बल्कि उन्हें महत्त्वपूर्ण फ्रेंच प्रकाशकों द्वारा प्रकाशित भी कराया है। दूसरे शब्दों में उन्होंने एक अकादेमिक रहते हुए भी हिंदी साहित्य को अकादेमिक घेरे से बाहर, तथाकथित मुख्य धारा में, जगह दिलाने की कोशिश की है।\n", "id": "497464", "title": "अनी मान्तो"}
{"url": "https://hi.wikipedia.org/wiki?curid=497469", "text": "बीजगणित और ज्यामिति का कालक्रम\n\n\n\n\n\n\n\n\n", "id": "497469", "title": "बीजगणित और ज्यामिति का कालक्रम"}
{"url": "https://hi.wikipedia.org/wiki?curid=497470", "text": "असदाबाद, अफ़्ग़ानिस्तान\n\nअसदाबाद () दक्षिण-पूर्वी अफ़ग़ानिस्तान के कुनर प्रान्त की राजधानी है। यह पाकिस्तान की सरहद से १३ किमी पश्चिमोत्तर में कुनर नदी और पेच नदी के संगम स्थल के पास एक वादी में स्थित है।\n\nअसदाबाद २,७१३ फ़ुट (८२७ मीटर) की ऊँचाई पर हिन्दू कुश पर्वतों में स्थित है। यह जलालाबाद शर से ८० किमी पूर्वोत्तर में और नावा दर्रे से १६ किमी उत्तर में है। ख़ैबर​ दर्रे के बाद नावा दर्रा हिन्दू कुश को पार करने का दूसरा सबसे महत्वपूर्ण रास्ता है और इसमें से बहुत से तालिबान चरमपंथी उग्रवादी और तस्करी करने वाले लोग अफ़ग़ानिस्तान और पाकिस्तान के बीच आया-जाया करते हैं। आसपास के पहाड़ी इलाक़े में लोगों ने सीढ़ीदार खेतों में १०-१५% प्रतिशत ज़मीन पर कृषि जारी रखी है। यहाँ वे गेंहू, चावल, गन्ना और सब्ज़ियाँ उगाते हैं।\n\n", "id": "497470", "title": "असदाबाद, अफ़्ग़ानिस्तान"}
{"url": "https://hi.wikipedia.org/wiki?curid=497473", "text": "मेहतर लाम\n\nमेहतर लाम या मिहतर लाम () दक्षिण-पूर्वी अफ़ग़ानिस्तान के लग़मान प्रान्त की राजधानी है। यह उस प्रान्त का इकलौता बड़ा क़स्बा है।\n\nमेहतर लाम अलीशिंग नदी और आलींगार नदी द्वारा बनाई गई वादी में जलालाबाद शहर से ४७ किमी पश्चिमोत्तर में स्थित है। यहाँ 'लाम' नामक इस्लामी हस्ती को समर्पित एक ज़ियारत (मस्जिद) है जो नूह के पिता माने जाते हैं। इस्लाम में नूह () एक पैग़म्बर​ थे जिन्होनें अब्राहिमी धर्मों (इस्लाम, ईसाई धर्म और यहूदी धर्म) की धर्मकथाओं के अनुसार एक विश्वव्यापी जल-प्रलय में धरती की सभी भिन्न प्राणी-जातियों को बचाया था। माना जाता है कि पास के एक पहाड़ पर उनके द्वारा चलाई गई नौका आकर रुकी थी और यहीं की एक वादी का नाम 'नूह की वादी' (दर्रा-ए-नूह) है। पश्तो, फ़ारसी, पंजाबी और पुरानी हिन्दी में 'मेहतर' शब्द का मतलब 'राजकुंवर' या 'मुखिया' हुआ करता था।\n\n", "id": "497473", "title": "मेहतर लाम"}
{"url": "https://hi.wikipedia.org/wiki?curid=497480", "text": "मैदान शहर\n\nमैदान शहर (), जिसे पश्तो लहजे में मैदान शार () कहते हैं, दक्षिण-पूर्वी अफ़ग़ानिस्तान के मैदान वरदक प्रान्त की राजधानी है।\n\nमैदान शहर के ८५% लोग पश्तून, १४% लोग ताजिक और १% लोग हज़ारा हैं।\n\n", "id": "497480", "title": "मैदान शहर"}
{"url": "https://hi.wikipedia.org/wiki?curid=497486", "text": "उद्दालक\n\nउद्दालक, उपनिषद् युग के श्रेष्ठ तत्ववेत्ताओं में मूर्धन्य चिंतक थे। ये गौतम गोत्रीय अरुणि ऋषि के पुत्र थे और इसीलिए 'आरुणि' के नाम से विशेष प्रख्यात हैं। ये महाभारत में धौम्य ऋषि के शिष्य तथा अपनी एकनिष्ठ गुरुसेवा के निमित्त आदर्श शिष्य बतलाए गए हैं। (महाभारत, आदिपर्व)। \n\nप्रायः माना जाता है कि ग्रीक सन्त थेल्स (७६ ईसापूर्व) विज्ञान के अग्रदूत थे। किन्तु प्रसिद्ध इतिहासकार देबीप्रसाद चट्टोपाध्याय ने सिद्ध किया है कि वास्तव में थेल्स नहीं बल्कि उद्दालक प्रथम चिन्तक थे जिन्होने ज्ञान प्राप्ति के लिए प्रयोग की आवश्यकता का प्रतिपादन किया था।\n\nऋषि धौम्य के आश्रम में कई छात्र रहते थे। वह उन्हें पूरी तत्परता से पढ़ाते, साथ ही उनकी कड़ी परीक्षा भी \nलेते रहते थे। इन परीक्षाओं में अलग-अलग कसौटियां तय की जातीं और देखा जाता कि विद्यार्थी सीखी गई विद्या और गुरु के प्रति कितना निष्ठावान है। \n\nएक दिन मूसलाधार वर्षा हो रही थी। गुरु ने अपने एक छात्र आरुणि से कहा, 'बेटा! खेत की मेड़ टूट जाने से पानी बाहर निकला जा रहा है, सो तुम जाकर मेड़ बांध आओ।' आरुणि तत्काल उठ खड़ा हुआ और खेत की ओर चल दिया। पानी का बहाव तेज था। आरुणि ने मिट्टी जमाने की कोशिश की पर बहाव रुका नहीं। कोई उपाय न देख आरुणि उस स्थान पर लेट गया। इस प्रकार उसने पानी को रोक दिया मगर बहाव और वर्षा के वेग से वह बेहोश हो गया। बहुत रात बीत जाने पर भी जब वह न लौटा तो धौम्य को चिंता हुई। वह खेत पर उसे ढूंढने पहुंचे। देखा तो आरुणि पानी को रोके मेड़ के पास लेटा था। देखते ही गुरुजी भावविभोर हो गए।\n\nआरुणि के अध्यात्म विचारों का विस्तृत विवेचन छांदोग्य तथा बृहदारण्यक उपनिषदों में बड़े रोचक ढंग से किया गया है। तत्ववेत्ताओं के इतिहास में आरुणि का पद याज्ञवल्क्य के ही समकक्ष माना जाता है जो इनके शिष्य होने के अतिरिक्त उपनिषत्कालीन दार्शनिकों में नि:संशय सर्वश्रेष्ठ माने जाते हैं। \n\nमनोवैज्ञानिक तथ्यों के विषय में आरुणि की मान्यता है कि निद्रा का मुख्य हेतु 'श्रम' है और निद्रा की दशा में जीव आत्मा के साथ ऐक्य धारण कर लेता है (छांदोग्य ६.८.१)। मृत्युकालीन चेतना के विषय में आरुणि का कथन है कि जब मनुष्य मरता है, तब उसकी वाक्मन में अंतर्लीन हो जाती है; अनंतर मन प्राण में, प्राण तेज में तथा अंत में तेज देवता में अंतर्लीन हो जाता है (छां. ६.१५)। इस सिद्धांत को याज्ञवल्क्य ने यहीं से ग्रहण कर विस्तार से प्रतिपादित किया है। \n\nतत्वज्ञान के विषय में आरुणि के सिद्धांत को हम 'प्रत्ययवादी' अद्धैत का नाम दे सकते हैं, क्योंकि इनकी दृष्टि में अद्वैत ही एकमात्र सत् तथा तथ्य है। आरुणि के सिद्धांत का शंखनाद है तत्वमसि वाक्य जिसे इन्होंने अपने पुत्र श्वेतकेतु को अनेक मनोरंजक दृष्टांत के द्वारा समझाया तथा प्रमाणित किया। 'इदं सर्व तत् सत्यं स आत्मा तत्त्वमसि श्वेतकेतो'-आरुणि के अद्वैतवाद का यह महनीय मंत्र है (छां. ६.११,१२)। मूल तत्व 'सत्' रूप है, असद्रूप नहीं, क्योंकि असत् से किसी भी प्रकार की उत्पत्ति नहीं हो सकती। यह सत् अपने में से पहले अग्नि को, पीछे जल को तथा अंत में पृथ्वी को इसी क्रम से उत्पन्न करता है। सृष्टि का यह 'त्रिवृत्करण' तत्व आरुणि का स्वोपज्ञ सिद्धांत है। विश्व के प्रत्येक द्रव्य में ये तीनों तत्व विद्यमान रहते हैं। सब पदार्थ असत् हैं। पदार्थों अपेक्षा तत्वों (पृथ्वी, जल, तेज) की सत्यता सर्वथा मान्य है और इन तत्वों की अपेक्षा सत्यतर है वह सत् जो इनका मूल कारण है (छां. ६.३-४)। यह सत् विश्व के समस्त प्रपंचों में अनुस्यूत तथा आधारस्थानीय सूक्ष्म तत्व है (छां ६.१२)। इसका पूर्ण ज्ञान आचार्य के द्वारा दी गई शिक्षा के द्वारा और श्रद्धा के द्वारा प्राप्त किया जा सकता है। 'आचार्यवान् पुरुषो वेद' =गुरु के द्वारा उपदिष्ट पुरुष ही परम तत्व को जानता है; आरुणि का यह उपदेश गुरुतत्व की आधारशिला है। आत्मा विश्व के प्रत्येक पदार्थ में उसी प्रकार व्याप्त रहता है, जिस प्रकार उस जल के प्रत्येक कण में लवण व्याप्त रहता है जिसमें वह डाला जाता है (छां. ६.१३)। उद्दालक आरुणि का यह अध्यात्मदर्शन आत्मा की अद्वैतता तथा व्यापकता का पूर्ण परिचायक है।\n\n\n", "id": "497486", "title": "उद्दालक"}
{"url": "https://hi.wikipedia.org/wiki?curid=497487", "text": "चारीकार\n\nचारीकार () उत्तर-पूर्वी अफ़ग़ानिस्तान के परवान प्रान्त की राजधानी है। यह कोहदामन (अर्थ:पहाड़ का दामन) नामक वादी का मुख्य शहर है और ग़ोरबंद नदी के किनारे स्थित है।\n\nचारीकार के अधिकतर लोग ताजिक समुदाय के हैं, हालांकि यहाँ कुछ उज़बेक लोग, क़िज़िलबाश​ लोग और हज़ारा लोग भी रहते हैं। यह शहर अपने उत्तम अंगूरों और मिट्टी की वस्तुओं के लिए जाना जाता है। इस शहर को पंजशीर वादी का प्रवेश द्वार भी माना जाता है।\n\nमध्यकाल में चारीकार ख़्वारेज़्मी साम्राज्य का हिस्सा था। सन् १२२० में चंगेज़ ख़ान की मंगोल फौजों ने इसपर हमला कर दिया लेकिन परवान के युद्ध में ख़्वारेज़्मी शासक जलालुद्दीन मिंगबुरनु () ने उन्हें किसी तरह टोक दिया जिस से वह और उसकी कुछ फ़ौजें ख़्वारेज़्मी साम्राज्य के नष्ट होने के बावजूद स्वयं बच पाई। १९वीं सदी की शुरुआत पर यह चंद हज़ार लोगों की जनसँख्या वाला एक व्यापारिक शहर बन चुका था। सन् १८४१ में प्रथम आंग्ल-अफ़ग़ान युद्ध के काल में यहाँ एक ब्रिटिश राज की छावनी तैनात थी जिसमें लगभग २०० गोरखा तथा अँगरेज़ सैनिक थे। कुछ-एक को छोड़कर लगभग सभी स्थानीय क़बीलाई लोगों द्वारा मारे गए। उस हादसे का वर्णन लिखते हुए एक ब्रिटिश अफ़सर ने कहा कि तब चारीकार के आसपास बहुत से मिट्टी के क़िले बने हुए थे। १९७९-८९ काल में अफ़ग़ानिस्तान में सोवियत युद्ध के दौरान भी यहाँ बहुत ज़बरदस्त लड़ाई हुई।\n\n", "id": "497487", "title": "चारीकार"}
{"url": "https://hi.wikipedia.org/wiki?curid=497494", "text": "अहमद शाह मसूद\n\nअहमद शाह मसूद (, जन्म: १९५३, देहांत: २००१) अफ़ग़ानिस्तान के एक राजनैतिक और सैनिक नेता थे। १९७९ से १९८९ तक चलने वाले अफ़ग़ानिस्तान में सोवियत युद्ध के दौरान वे सोवियत संघ के विरुद्ध लड़ने वाले एक मुख्य व्यक्ति थे और फिर बाद में वे कट्टरपंथी तालिबान के विरुद्ध लड़ने वाले गुटों के भी सरदार रहे।\n\nअहमद शाह मसूद एक ताजिक परिवार से आये सुन्नी मुस्लिम थे। उनकी पारिवारिक जड़े उत्तरी अफ़ग़ानिस्तान की पंजशीर वादी में थीं। १९७० के दशक में उन्होंने काबुल विश्वविद्यालय में इंजिनीयरिंग की शिक्षा ली और वहाँ साम्यवाद (कोम्युनिस्ट) विरोधी संघों में भाग लेने लगे। जब १९७९ में सोवियत संघ ने अपनी फ़ौजें अफ़ग़ानिस्तान भेजीं तो उन्होंने उनके विरुद्ध अभियान चलाये। अपने ज़ोरदार सैनिक हमलों के लिए उन्हें 'पंजशीर का शेर' (शेर-ए-पंजशीर) के नाम से जाना जाने लगा। सोवियत सेनाओं के जाने के बाद १९९२ में 'पेशावर समझौते' के तहत उन्हें राष्ट्रीय रक्षा मंत्री नियुक्त किया गया।\n\nजनवरी १९९५ में चरमपंथी तालिबान की फ़ौजों ने राजधानी काबुल को घेर लिया और १९९६ में तालिबान लगभग पूरे अफ़ग़ानिस्तान पर हावी होकर शासन करने लगी। अहमद शाह मसूद ने तालिबान की कट्टरपंथी विचारधारा को ठुकरा कर उनके विरुद्ध हथियार उठा लिए। वे संयुक्त इस्लामी मोर्चे () के नेता बन गए जो 'उत्तरी मित्रपक्ष' () के नाम से भी जाना जाता था। ९ सितम्बर २००१ को अल-क़ायदा द्वारा रचित एक आत्मघाती बम-हमले में वे मारे गए। इसके दो दिन बाद संयुक्त राज्य अमेरिका में ११ सितम्बर २००१ के आतंकवादी हमले हुए जिसके बाद अमेरिका और उसके साथियों ने मसूद के मोर्चे के साथ मित्रता करके तालिबान को सत्ता से निकाल दिया।\n\nअफ़ग़ान राष्ट्रपति हामिद करज़ई ने आदेश जारी करके अहमद शाह मसूद को 'राष्ट्रीय नायक' का ख़िताब दिया। उनकी पुण्यतिथि (९ सितम्बर) अफ़ग़ानिस्तान में 'मसूद दिवस' नाम की राष्ट्रीय छुट्टी है। उनके समर्थक उन्हें 'आमिर साहिब-ए-शहीद' के नाम से बुलाते हैं।\n\n", "id": "497494", "title": "अहमद शाह मसूद"}
{"url": "https://hi.wikipedia.org/wiki?curid=497500", "text": "पंजशीर वादी\n\nपंजशीर वादी () उत्तर-मध्य अफ़ग़ानिस्तान में स्थित एक घाटी है। यह राष्ट्रीय राजधानी काबुल से १५० किमी उत्तर में हिन्दु कुश पर्वतों के पास स्थित है। यह वादी पंजशीर प्रान्त में आती है और इसमें से प्रसिद्ध पंजशीर नदी गुज़रती है। यहाँ लगभग १,४०,००० लोग बसे हुए हैं जिनमें अफ़ग़ानिस्तान का सबसे बड़ा ताजिक लोगों का समुदाय भी शामिल है।\n\n'पंजशीर' वास्तव में 'पंज शेर' (पांच शेर) कहने का फ़ारसी लहजा है। फ़ारसी में 'शेर' का मतलब 'बाघ' की बजाए 'सिंह' (बबर शेर) होता है। इस वादी का नाम पाँच भाईयों के सम्मान में रखा गया है जिन्होनें १०वीं शताब्दी ईसवी में महमूद ग़ज़नी ले लिए यहाँ एक दुर्गम नदी पर बाँध डाला था।\n\nयह वादी पुराने ज़माने से यहाँ मिलने वाले रत्नों के लिए जानी जाती है। मध्यकाल में यहाँ चांदी निकाला जाता था जिस से सफ़ारी साम्राज्य और सामानी साम्राज्य अपने सिक्के गढ़ा करते थे। आज भी इस क्षेत्र में पन्ना उत्पादन का बड़ा केंद्र बनने की सम्भावनाएँ हैं। १९८५ तक यहाँ बहुत ही बेहतरीन कोटि के १९० कैरट (३० ग्राम) तक के पन्ना मिल चुके थे।\n\n", "id": "497500", "title": "पंजशीर वादी"}
{"url": "https://hi.wikipedia.org/wiki?curid=497512", "text": "एयर मारीशस\n\nएयर मॉरीशस लि., जिसका प्रचलित नाम एयर मॉरीशस है, मॉरीशस की राष्ट्रीय कैरियर वाय़ुसेवा है। इस सेवा का मुख्यालय पोर्ट लुई, मॉरीशस में स्थित है। कंपनी का मुख्य आधार विमानक्षेत्र सर रामगुलाम अन्तर्राष्त्रीय विमानक्षेत्र है।\n\n", "id": "497512", "title": "एयर मारीशस"}
{"url": "https://hi.wikipedia.org/wiki?curid=497538", "text": "बाज़ारक, पंजशीर\n\nबाज़ारक () उत्तर-पूर्वी अफ़ग़ानिस्तान के पंजशीर प्रान्त की राजधानी है। यह १०० किमी लम्बी पंजशीर वादी के लगभग मध्य में स्थित है और यहाँ पर बसने वाले अधिकतर लोग ताजिक समुदाय के हैं। यह प्रसिद्ध अफ़ग़ान नेता अहमद शाह मसूद का जन्मस्थान है और उनका मकबरा भी यहीं स्थित है।\n\nमाना जाता है कि 'बाज़ारक' किसी छोटे बाज़ार के लिए प्रयोग होने वाला शब्द है। प्राचीन यूनानी भूगोलशास्त्री टोलेमी ने अपनी लिखाईयों में एक 'बरज़ौरा' () नामक क़स्बे का ज़िक्र किया था जो शायद आधुनिक 'बाज़ारक' ही है। ठीक इसके पास हिन्दु कुश पर्वतों में एक 'बाज़ारक दर्रा' नाम का दर्रा है जो नीचे बाज़ारक के क़स्बे में ले जाता है। मध्यकाल में यहाँ मुग़ल सल्तनत ने अधीन यह क्षेत्र भारत में शामिल हुआ। अकबरनामा में लिखा है कि सम्राट अकबर यहाँ आए थे। जब राजा मान सिंह को अफ़ग़ानिस्तान का सूबेदार (राज्यपाल) बनाकर भेजा गया तो वे भी बाज़ारक में ठहरे थे।\n\n", "id": "497538", "title": "बाज़ारक, पंजशीर"}
{"url": "https://hi.wikipedia.org/wiki?curid=497540", "text": "पाषान काल\n\nDro Gardasee Urbild2010 gc 109.jpg\n\nनियोलिथिक युग, काल, या अवधि, या नव पाषाण युग मानव प्रौद्योगिकी के विकास की एक अवधि थी जिसकी शुरुआत मध्य पूर्व[1] में 9500 ई.पू. के आसपास हुई थी, जिसे पारंपरिक रूप से पाषाण युग का अंतिम हिस्सा माना जाता है। नियोलिथिक युग का आगमन सीमावर्ती होलोसीन एपिपेलियोलिथिक अवधि के बाद कृषि की शुरुआत के साथ हुआ और इसने \"नियोलिथिक क्रांति\" को जन्म दिया; इसका अंत भौगोलिक क्षेत्र के आधार पर धातु के औजारों के ताम्र युग (चालकोलिथिक) या कांस्य युग में सर्वव्यापी होने या सीधे लौह युग में विकसित होने के साथ हुआ। नियोलिथिक कोई विशिष्ट कालानुक्रमिक अवधि नहीं है बल्कि यह व्यावहारिक और सांस्कृतिक विशेषताओं का एक समूह है जिसमें जंगली और घरेलू फसलों का उपयोग और पालतू जानवरों का इस्तेमाल शामिल है।[2]\nनई खोजों से पता चला है कि नियोलिथिक संस्कृति का आरम्भ एलेप्पो से 25 किमी उत्तर की तरफ उत्तरी सीरिया में टेल कैरामेल में 10,700 से 9,400 ई.पू. के आसपास हुआ था।[3] पुरातात्विक समुदाय के भीतर उन निष्कर्षों को अपनाए जाने तक नियोलिथिक संस्कृति का आरम्भ लेवंत (जेरिको, वर्तमानकालीन वेस्ट बैंक) में लगभग 9,500 ई.पू. के आसपास माना जाता है। क्षेत्र में इसका विकास सीधे एपिपेलियोलिथिक नैचुफियन संस्कृति से हुआ था जिसके लोगों ने जंगली अनाजों के इस्तेमाल का मार्ग प्रशस्त किया जो बाद में सही मायने में कृषि के रूप में विकसित हुआ। इस प्रकार नैचुफियन को \"प्रोटो-नियोलिथिक\" (12,500–9500 ई.पू. या 12,000–9500 ई.पू.[1]) कहा जा सकता है। चूंकि नैचुफियन अपने आहार में जंगली अनाजों पर निर्भर हो गए थे और उनके बीच एक तरह की सुस्त जीवन शैली का आरम्भ हो गया था इसलिए यंगर ड्रायस से जुड़े जलवायु परिवर्तनों ने संभवतः लोगों को खेती का विकास करने पर मजबूर कर दिया होगा. 9500-9000 ई.पू. तक लेवंत में कृषक समुदाय का जन्म हुआ और वे एशिया माइनर, उत्तर अफ्रीका और उत्तर मेसोपोटामिया में फ़ैल गए। आरंभिक नियोलिथिक खेती केवल कुछ पौधों तक ही सीमित थी जिनमें जंगली और घरेलू दोनों तरह के पौधे शामिल थे जिनमें एंकोर्न गेहूं, बाजरा और स्पेल्ट (जर्मन गेहूं) और कुत्ता, भेड़ और बकरीपालन शामिल था। लगभग 8000 ई.पू. तक इसमें पालतू मवेशी और सूअर शामिल हुए और स्थायी रूप से या मौसम के अनुसार बस्तियां बसाई गई और बर्तन का इस्तेमाल शुरू हुआ।[4]\nनियोलिथिक की सभी सांस्कृतिक तत्व संबंधी विशेषताएं हर जगह एक ही क्रम में दिखाई नहीं दी: निकट पूर्व में आरंभिक कृषक समाज में बर्तनों का इस्तेमाल नहीं होता था और ब्रिटेन में यह बात अस्पष्ट रही है कि आरंभिक नियोलिथिक काल में किस हद तक पौधों का इस्तेमाल हुआ था या स्थायी रूप से बसे हुए समुदायों का भी वजूद था या नहीं. दुनिया के अन्य हिस्सों जैसे अफ्रीका, दक्षिण एशिया और दक्षिण पूर्व एशिया में स्वतंत्र सभ्यीकरण कार्यक्रमों के फलस्वरूप उनकी अपनी क्षेत्र विशिष्ट नियोलिथिक संस्कृतियों का जन्म हुआ जो यूरोप और दक्षिण पश्चिम एशिया की संस्कृतियों से बिल्कुल अलग था। आरंभिक जापानी समाजों में खेती के विकास से पहले मिट्टी के बर्तनों का इस्तेमाल किया जाता था।[5][6][7]\nपेलियोलिथिक के विपरीत जहां एक से अधिक मानव समाजों का वजूद था, केवल एक मानव प्रजाति (होमो सैपियंस) नियोलिथिक तक पहुंचने में कामयाब हुई थी। हो सकता है कि होमो फ्लोरेसिएंसिस लगभग 12,000 साल पहले नियोलिथिक के बिल्कुल प्रारंभ में बचे रह गए हों.\nनियोलिथिक शब्द की व्युत्पत्ति यूनानी शब्द νεολιθικός, नियोलिथिकोस से हुई है जिसका विच्छेदन करने पर νέος का मतलब \"नियोस \" अर्थात् 'नया' और λίθος का अर्थ \"लिथोस \" अर्थात् 'पत्थर' है और इस तरह का इसका शाब्दिक अर्थ \"नव पाषाण युग\" है। इस शब्द का आविष्कार 1865 में सर जॉन लुबोक द्वारा एक त्रियुगीन प्रणाली के एक शोधन के रूप में किया गया था।", "id": "497540", "title": "पाषान काल"}
{"url": "https://hi.wikipedia.org/wiki?curid=497542", "text": "पारून\n\nपारून () उत्तर-पूर्वी अफ़ग़ानिस्तान के नूरिस्तान प्रान्त की राजधानी है। वास्तव में राजधानी होने के बावजूद यह एक छोटा सा क़स्बा है, जहाँ लगभग ५० लोग ही रहते हैं। यह नूरिस्तान प्रान्त के अन्य भागों से अच्छी सड़कों से जुड़ा नहीं है और यहाँ से आने-जाने के लिए आमतौर पर कुनर प्रान्त की राजधानी असदाबाद से गुज़ारना पड़ता है। यहाँ के लगभग सभी लोग नूरिस्तानी हैं।\n\nसन् २००७ में छपी ख़बर के अनुसार नूरिस्तान प्रान्त के राज्यपाल पारून में नूरिस्तान का पहला शहर स्थापित करने की योजना बना रहे थे। समाचार के अनुसार उनका ध्येय एक २०,००० लोगों का नगर बनाने का था और उनके लिए निवासों का निर्माण शुरू हो चुका था।\n\n", "id": "497542", "title": "पारून"}
{"url": "https://hi.wikipedia.org/wiki?curid=497553", "text": "ज़रंज\n\nज़रंज () दक्षिण-पश्चिमी अफ़ग़ानिस्तान के नीमरूज़ प्रान्त की राजधानी है। यह ईरान की सरहद के बहुत पास है और ईरान-अफ़ग़ानिस्तान सीमा पर एक महत्वपूर्ण चौकी है। यह राजमार्गों द्वारा पूर्व में लश्कर गाह से, उत्तर में फ़राह से और पश्चिम में ईरान के ज़ाबोल नगर से जुड़ा हुआ है। भारत ने अफ़ग़ानिस्तान के पुनर्निर्माण के लिए ज़रंज से देलाराम के बीच एक राजमार्ग बनाया था।\n\nज़रंज एक प्राचीन शहर है जिसे पुरानी फ़ारसी भाषा में 'ज़्रंका' () कहा जाता था जो कि आगे जाकर यूनानी भाषा में द्रांगियाना () बन गया। इसके अलावा यह शहर ज़िर्रा, ज़रान्गिया और ज़रानी जैसे नामों से भी जाना गया है। अरब भूगोलशास्त्रियों के अनुसार ज़रंज से पहले सीस्तान क्षेत्र की राजधानी राम शहरिस्तान नामक शहर हुआ करता था जहाँ हेलमंद नदी से एक नहर द्वारा पानी लाया जाता था। बाँध टूटने से यहाँ पानी आना बंद हो गया और स्थानीय नागरिक तीन दिन चलकर ज़रंज क्षेत्र में जा बसे। इस्लाम आने के बाद यहाँ अरबों का क़ब्ज़ा हो गया लेकिन विद्रोहों ने उन्हें निकाल दिया। ६६१ ईसवी में वे इसपर फिर शासक बन गए। ९वीं सदी में ज़रंज सफ़्फ़ारी साम्राज्य की राजधानी बना।\n\nअफ़ग़ानिस्तान समुद्र को नहीं छूता और अपने व्यापार के लिए अधिकतर पाकिस्तान की बंदरगाहों पर निर्भर रहा है। इस निर्भरता को कम करने के लिए भारत ने विकास सहायता के अंतर्गत ज़रंज से फ़राह प्रांत के देलाराम शहर तक १३.५ करोड़ डॉलर की लागत से एक राजमार्ग बनाया, जिसे राजमार्ग ६०६ कहते हैं। ज़रंज ईरान के चाहबहार बंदरगाह से जुड़ा है जबकि देलाराम आगे अफ़ग़ानिस्तान के कंदहार, हेरात और बहुत से अन्य शहरों से जुड़ा है। अब अफ़ग़ानिस्तान भर से व्यापार ईरान और पाकिस्तान दोनों की बंदरगाहों से चल सकता है। तालिबान इस सड़क को बनने नहीं देना चाहता था और उसने इसपर काम करने वाले मज़दूरों और इंजिनीयरों पर हमले किये। २००९ में भारत ने २१७ किमी लम्बा यह राजमार्ग पूरा करके अफ़ग़ानिस्तान की सरकार को सौंप दिया।\n\nअफ़ग़ानिस्तान के ग्रामीण पुनर्निर्माण और विकास मंत्रालय, शरणार्थियों के संयुक्त राष्ट्र उच्च-कमीश्नर और अफ़ग़ानिस्तान के केन्द्रीय आँकड़ा कार्यालय के हिसाब से सन् २००४ में ज़रंज की आबादी ४९,८५१ थी। इनमें से ४४% बलोच समुदाय, ३४% पश्तून समुदाय और २२% ताजिक समुदाय के थे।\n\n", "id": "497553", "title": "ज़रंज"}
{"url": "https://hi.wikipedia.org/wiki?curid=497563", "text": "तिहामाह\n\nतिहामाह या तिहामा () अरबी प्रायद्वीप का लाल सागर के साथ लगने वाला एक बारीक़ तटवर्ती क्षेत्र है जो आधुनिक सउदी अरब और यमन के देशों में आता है। बड़े अर्थ में तिहामाह अक़ाबा की खाड़ी से लेकर बाब अल-मनदेब जलडमरू तक विस्तृत है लेकिन अक्सर यह नाम केवल उस क्षेत्र के दक्षिण आधे भाग को लगाया जाता है, जो जद्दाह से शुरू होकर दक्षिण में असीर प्रान्त और यमन के पश्चिम में आता है।\n\nतिहामाह के अधिक भाग में रेत के टीले और मैदान फैले हुए हैं। इसका अधिकतर भाग शुष्क है हालांकि कहीं-कहीं पर नख़लिस्तान (ओएसिस) भी मिलते हैं। यमन के अल-हुदैदाह, मोख़ा और ज़बीद तथा सउदी अरब के जाज़ान, अल-क़ुनफ़ुदाह​, बारिक़ और अल-लीथ़​ इस क्षेत्र में स्थित कुछ महत्वपूर्ण शहर हैं। तिहामाह का अधिकतर तट आने वाली नौकाओं के लिए ख़तरनाक है और इसपर बहुत कम बंदरगाहें हैं (विशेषकर उत्तरी भाग में)।\n\nआधुनिक काल में तिहामाह को तीन हिस्सों में विभाजित किया जाता है जिनका नाम उनसे पूर्व में स्थित अंदरूनी क्षेत्रों पर पड़ा है। सबसे उत्तर में हिजाज़ से पश्चिम में तिहामत अल-हिजाज़ है, उस से दक्षिण में असीर क्षेत्र से लगा हुआ तिहामत असीर है और सबसे नीचे तिहामत अल-यमन है। मध्य और दक्षिणी क्षेत्र अरबी प्रायद्वीप के तटवर्ती कोहरा रेगिस्तान का हिस्सा है।\n\nतिहामाह दुनिया के सबसे गर्म क्षेत्रों में से एक है। गर्मियों में अल-हुदैदाह का तापमान ४३ सेंटीग्रेड का हो सकता है और दोपहर के १२ बजे यहाँ नमी का स्तर ४०-६०% के आसपास रहता है। बाहर से आये लोग ऐसे मौसम में बहुत घुटन महसूस करते हैं। 'तिहामाह' शब्द का अर्थ ही 'गरम धरती' होता है। इस क्षेत्र के कुछ भागों में मानसून साल में दो बार बारिश लाता है - मार्च-अप्रैल में माध्यम बारिश और फिर जुलाई से सितम्बर में अधिक बारिश।\n\n", "id": "497563", "title": "तिहामाह"}
{"url": "https://hi.wikipedia.org/wiki?curid=497568", "text": "उदासी सम्प्रदाय\n\nउदासी संप्रदाय सिख-साधुओं का एक सम्प्रदाय है जिसकी कुछ शिक्षाएँ सिख पंथ से लीं गयीं हैं। इसके संस्थापक गुरु नानक के पुत्र श्री चन्द (1494–1643) थे। ये लोग सनातन धर्म को मानते हैं तथा पंच-प्रकृति (जल, अग्नि, पृथ्वी, वायु, आकाश) की पूजा करते हैं। \n\nउदासी सम्प्रदाय के साधु सांसारिक बातों की ओर से विशेष रूप से तटस्थ रहते आए हैं और इनकी भोली भाली एवं सादी अहिंसात्मक प्रवृत्ति के कारण इन्हें सिख गुरु अमरदास तथा गुरु गोविन्द सिंह ने जैन धर्म द्वारा प्रभावित और अकर्मण्य तक मान लिया था। परंतु गुरु हरगोविंद के पुत्र बाबा गुराँदित्ता ने संप्रदाय के संगठन एवं विकास में सहयोग दिया और तब से इसका अधिक प्रचार भी हुआ।\n\nइसकी चार प्रधान शाखाओं में \n\nऔर ये एक दूसरी से स्वतंत्र भी जान पड़ती हैं। विलियम कुक ने इस संप्रदाय को नानकशाही पंथ का नाम देकर उसके मुख्य गुरुद्वारे का देहरा में होना बतलाया है; फिर उन्होंने यह भी कहा है कि पूर्वी भारत के अंतर्गत इसकी ३७० गद्दियों का पाया जाना कहा जाता है। संप्रदाय के लोग अधिकतर मालवा, जालंधर, फीरोजपुर, काशी एवं रोहतक में ही पाए जाते हैं और उनमें से बहुत से भ्रमणशील रूप में ही दीख पड़ते हैं।\n\nउदासियों के अखाडों अथवा संप्रदाय की विविध शाखाओं को भी प्राय: 'धुनी' वा 'धुवाँ' का नाम दिया जाता है। इसके अनुयायियों में यह भी प्रसिद्ध है कि इसके काबुल स्थित केंद्र में अब भी एक ऐसी धुनी जल रही है जिसे स्वयं श्रीचंद्र जी ने प्रज्वलित किया था। उदासी लोग या तो 'नागा' हुआ करते हैं जिनके नामों के आगे 'दास' या 'शरण' की उपाधि लगी रहती है या वे 'परमहंस' होते हैं और उनके नामों के साथ 'आनंद' शब्द जुड़ा रहता है, किंतु इस नियम का पालन कदाचित् सर्वत्र नहीं दीख पड़ता। नागा लोगों के पहनावे का वस्त्र बहुत कम रहा करता है, वे अपने शरीर पर भस्म का प्रयोग भी अधिक करे हैं तथा बड़े-बड़े बाल और 'सेली' रखा करते हैं। जहाँ उनकी श्वेत, लाल वा काली लँगोटी की जगह परमहंसों का पहनावा गैरिक वस्त्रों का रहा करता है और वे अधिक सादे और मुख्तिमुंड भी रहते हैं, वहाँ भस्म धारण करना और कभी-कभी रुद्राक्ष की माला पहनना भी इन दोनों वर्गों के साधुओं में पाया जाता है। भस्म वा विभूति के प्रति इस संप्रदाय के अनुयायियों की बड़ी श्रद्धा रहती है और वे इसे प्राय: बड़े यत्न के साथ सुरक्षित भी रखा करते हैं। दीक्षा के समय गुरु इन्हें नहलाकर भस्म लगा दिया करता है और इन्हें अपना चरणोदक देता है जिसका ये पान कर लेते हैं। तत्पश्चात् इन्हें कोई नया नाम दिया जाता है और दीक्षामंत्र द्वारा दीक्षित कर दिया जाता है। उदासियों का प्रिय मंत्र 'चरण साधु का धो-धो पियो। अरम साधु को अपना जीयो\" है। ये, एक दूसरे से भेंट होने पर, साधारणत: \"ॐ नमो ब्रह्मणे\" कहकर अभिवादन करते हैं। ये लोग सिखों के पूज्य 'आदिग्रंथ' को विशेष महत्व देते हैं और घंटा घड़ियाल बजाकर उसकी आरती किया करते हैं। इनके यहाँ हिंदुओं के अनेक व्रतों एवं त्योहारों का भी प्रचलन हो गया है, किंतु इनका एक विशिष्ट उत्सव श्रीचंद्र जी की जयंती के रूप में भी मनाया जाता है।\n\nउदासियों की दार्शनिक विचारधारा दशनामियों से बहुत मिलती जुलती है और वह, इसी कारण, ज्ञानप्रधान भी कही जा सकती है। परंतु दशनामी लोग जहाँ अपने को प्राय: 'स्मार्त' मानते हैं वहाँ उदासी अपने को 'श्रौत' कहा करते हैं। इनकी काशी, वृंदावन एवं हरिद्वार जैसे कुछ स्थानों में पृथक् पाठशालाएँ चलती है जहाँ अधिकतर संस्कृत भाषा में रचित धार्मिक ग्रंथों का अध्यापन होता है। इनकी वृंदावनवाली पाठशाला का एक नाम 'वृंदावन श्रौत मुनि आश्रम' प्रसिद्ध है। यद्यपि दशनामी साधुओं की भाँति ये लोग शिव को अधिक महत्व नहीं देते, फिर भी ये प्राय: 'त्रिपुंड' धारण करते हैं और वैसे ही कमंडलु भी रखते हैं। इनके यहाँ स्त्री उदासी अथवा उदासिनियों की संख्या अत्यंत कम दीख पड़ती है। इस संप्रदाय के अनुयायियों पर समय पाकर अन्य अनेक संप्रदायों का न्यूनाधिक प्रभाव पड़ चुका है और ये कतिपय सुधारों की ओर भी आकृष्ट होते जान पड़ते हैं।\n\n'उदासी' नाम के साथ कुछ संप्रदाय भी मिलते हैं, जैसे 'उदासी कबीर' आदि, किंतु उनसे इनका कोई प्रत्यक्ष संबंध नहीं है।\n\n\n", "id": "497568", "title": "उदासी सम्प्रदाय"}
{"url": "https://hi.wikipedia.org/wiki?curid=497572", "text": "अली ज़फ़र\n\nअली ज़फ़र (उर्दू: علی ظفر जन्म: मई १८, १९८०) एक पाकिस्तानी संगीतकार, गीतकार, गायक, अभिनेता, चित्रकार और मॉडल है।\n", "id": "497572", "title": "अली ज़फ़र"}
{"url": "https://hi.wikipedia.org/wiki?curid=497587", "text": "त्रैराशिक नियम\n\nत्रैराशिक नियम (The Rule of Three) का ज्ञान भारतीय गणितज्ञों को ६ठी शताब्दी ईसापूर्व से है। इसे प्रायः 'त्रैराशिक व्यवहार' के नाम से जाना जाता रहा है। यूरोप में इस विधि की जानकारी बहुत बाद में पहुंची। \n\nउदाहरण:\n५१ रूपए में ३ किलो धान मिलता है तो ८५ रूपए में कितने किलो धान मिलेगा?\n\nवेदांग ज्योतिष में त्रैराशिक व्यवहार का यह नियम देखिये-\n\nइसमें तीन राशियों का समावेश रहता है। अत: इसे त्रैराशिक कहते हैं। जैसे यदि प्र (प्रमाण) में फ (फल) मिलता है तो इ (इच्छा) में क्या मिलेगा?\n\nत्रैराशिक प्रश्नों में फल राशि को इच्छा राशि से गुणा करना चाहिए और प्राप्त गुणनफल को प्रमाण राशि से भाग देना चाहिए। इस प्रकार भाग करने से जो परिणाम मिलेगा वही इच्छा फल है। उदाहरण के लिए उपरोक्त प्रशन में ५१ प्रमाण है; ३ किलो फल है। इच्छा राशि ८५ रूपए है। अतः इसका उत्तर है : (८५ x ३) / ५१ = ५ किलो।\n\nभारत से अरब देशों में यह नियम आठवीं शताब्दी में पहुंचा। अरबी गणितज्ञों ने त्रैराशिक को ‘फी राशिकात अल्‌-हिन्द‘ नाम दिया। बाद में यह यूरोप में फैला जहां इसे 'गोल्डन रूल' की उपाधि दी गई।\n\n", "id": "497587", "title": "त्रैराशिक नियम"}
{"url": "https://hi.wikipedia.org/wiki?curid=497588", "text": "ऑल निप्पन एयरवेज़\n\n, जिसे या ANA भी कहा जाता है, जापान की सबसे बड़ी वाय़ु सेवा है। इसका मुख्यालय शिदोम सिटी सेन्टर में शियोदोम क्षेत्र में मिनाटो, टोक्यो में स्थित है। यह जापान में ४९ गंतव्यों एवं ३२ अन्तर्राष्ट्रीय वायुमार्गों में संचालन करती है। मई २००९ के आंकड़ों के अनुसार कंपनी में १४,००० से अधिक कर्मचारी सेवारत है। मई २०१० में कंपनी की कुल याट्री परिवहन वर्ष-दर-वर्ष 7.8% बढ़ी, एवं इसकी अन्तर्राष्ट्रीय सेवाओं में २२% की वृद्धि के उपरांत २०.७ लाख याट्री २०१० के आरंभिक पांच माह में थी। ए एन ए का प्रमुख अन्तर्राष्ट्रीय हब नरिता अन्तर्राष्ट्रीय विमानक्षेत्र में है एवं टोक्यो के बाहर कन्साई अन्तर्राष्ट्रीय विमानक्षेत्र, ओसाका के बाहर स्थित है।\n\n", "id": "497588", "title": "ऑल निप्पन एयरवेज़"}
{"url": "https://hi.wikipedia.org/wiki?curid=497590", "text": "नजरान प्रान्त\n\nनजरान प्रान्त, जिसे औपचारिक अरबी में मिन्तक़ाह​ नजरान () कहते हैं, सउदी अरब के दक्षिण में यमन की सरहद के साथ स्थित एक प्रान्त है। यहाँ 'याम' नामक एक शक्तिशाली क़बीला सदियों से बसा हुआ है और प्रांतीय आबादी के २ से ४ लाख के बीच लोग इस्माइली शिया इस्लाम के अनुयायी हैं। यह सुन्नी-बहुसंख्यक सउदी अरब में इस प्रान्त को एक अलग पहचान देती है।\n\nनजरान प्रान्त के तीन मुख्य भाग हैं:\n\nनजरान प्रान्त के बड़े शिया समुदाय के शुरू से ही सख़्त​ वहाबी सुन्नी विचारधारा रखने वाली केन्द्रीय सउदी सरकार के साथ तनाव रहें हैं। सन् २००० में सरकार ने 'जादू-टोना' करने के इलज़ाम पर एक इस्माइली मस्जिद बंद कर दी और उस से सम्बंधित लोगों को हिरासत में ले लिया। २००१ में १६ और १७ साल के दो विद्यार्थियों को अपने एक सुन्नी शिक्षक के साथ झड़पने पर गिरफ़्तार कर लिया गया क्योंकि उसने शिया धर्म के लिए अपमानजनक बाते कहीं थी। उन्हें क़ैद से साथ-साथ कोड़ों की सज़ा सुनाई गई। ऐसे हादसों के कारण यहाँ के शियाओं को शिकायत रही है। २००९ में स्थानीय राज्यपाल को हटाकर सउदी अरब के महराज अब्दुल्लाह के छठे पुत्र मिशाल बिन अब्दुल्लाह को इस प्रान्त की बागडोर सौंपी गई। उन्होंने सरकार और शियाओं के संबंधों में सुधार लाने की कोशिश करी और इसमें कुछ सफलता भी मिली है।\n\nइस्माइलियों के अलावा नजरान में ज़ैदी शाखा के अनुयायी रहते हैं, जिनकी संख्या सन् २००८ में लगभग २,००० थी। यहाँ कभी ईसाई और यहूदी भी रहा करते थे। ७वीं सदी में उन्होंने पैग़म्बर​ मुहम्मद के साथ ६३१ ईसवी में एक 'नजरान समझौता' () नामक संधि करी थी। उस समय मुस्लिमों का नजरान पर नया क़ब्ज़ा हुआ था और नजरान समझौते के अंतर्गत ईसाईयों को कहा गया था कि अगर वे मुस्लिम राज स्वीकार करेंगे तो उन्हें 'ज़िम्मी' नाम का दर्जा दिया जाएगा और उन्हें अपना धर्म रखने की स्वतंत्रता मिलेगी। लेकिन अब नजरान में ईसाई सदियों से नहीं रहे हैं। ८९७ ईसवी में स्थानीय ज़ैदी वंश के संस्थापक ने नजरान के यहूदियों के साथ संधि करी थी जिसके अनुसार यहूदियों को नजरान में ज़मीनें ख़रीदने-बेचने का अधिकार दिया गया था। लगभग सभी यहूदी १९४९ में इस्राइल बनने के बाद वहाँ चले गए। अब यहाँ इस्माइलियों की भारी बहुसंख्या है। नजरान शहर में आधुनिक इस्माइली धर्म में की एक मुख्य 'सुलयमानी' नामक शाखा की मुख्य मस्जिद है, जिसे 'मंसूरा मस्जिद' कहा जाता है। नजरान प्रान्त के अधिकतर इस्माइली दो क़बीलों के हैं - याम और हमादान। हालांकि अधिकतर याम इस्माइली शिया हैं फिर भी याम क़बीले में कुछ सुन्नी भी मिलते हैं।\n\n१९३० के दशक तक यहाँ सउदी नियंत्रण पक्का नहीं था। यमन और सउदी अरब की सीमा निर्धारित नहीं थी और उनमें आपसी विवाद थे। यमनी राजा याहया सउदी मामलों में दख़ल करता था और उसने सउदी परिवार के दुश्मनों को भी सहायता पहुँचाई थी। फरवरी १९३४ में सउदी-यमन बातचीत हुई लेकिन समझौता न हो सका। सउदियों ने नजरान पर सउदी अधिकार मानने की, यमन के पहाड़ी इलाक़ों से हट जाने की और अपने दुश्मनों को यमन में शरण न मिलने की शर्ते रखीं। यमन नहीं माना और २० मार्च १९३४ में सउदियों ने यमन पर धावा बोला। सउदी फ़ौजें अधिक प्रशिक्षित थी और उनके पास आधुनिक ब्रिटिश हथियार थे। यमन नजरान और असीर क्षेत्रों पर नियंत्रण खो बैठा और सउदी तिहामाह तटीय क्षेत्र में दूर दक्षिण तक जा पहुँचे जहाँ उन्होंने अल-हुदैदाह की बंदरगाह हथिया ली। उस समय की विश्व शक्तियों (ब्रिटेन, इटली, फ़्रांस) को लगा कि स्थानीय संतुलन बिगड़ रहा है। वे नहीं चाहते थे कि एक शक्ति बहुत बड़ी बनकर उभर आये और आगे चलकर पास के अफ़्रीका क्षेत्र में उनके उपनिवेशों को छीनने की कोशिश करे। उन्होंने अपनी युद्ध नौकाएँ अल-हुदैदाह पहुँचा दी। सउदियों ने जंग रोक दी लेकिन अब वे नजरान और असीर के मालिक बन चुके थे।\n\n", "id": "497590", "title": "नजरान प्रान्त"}
{"url": "https://hi.wikipedia.org/wiki?curid=497612", "text": "हज़रत मुहम्मद मुराद अली ख़ां\n\nमुहम्मद मुराद अली ख़ां बर्र-ए-सग़ीर पाक-ओ-हिंद से ताल्लुक़ रखने वाले एक पैर थे।\n\n== पैदाइश\nहज़रत मुहम्मद मुराद अली ख़ां रहमता अल्लाह अलैहि भारत के मशहूर शहर होशयार पर के एक\nगांव फुलाई में 1880मैं पैदा हुए। आप रहमता अल्लाह अलैहि के वालिद मुहतरम का नाम हज़रत मुहम्मद अली खानऔर वालिदा मुहतरमा का नाम अमरबी बी था।\nआप रहमता अल्लाह अलैहि ने इबतिदाई तालीम अपने वालिद मुहतरम हज़रत मुहम्मद अली ख़ां से हासिल की। जो ख़ुद अपने वक़्त के का मिल वली थे। ज़राबड़े हुए तो दीनी तालीम के लिए आप रहमता अल्लाह अलैहि के वालिद साहिब ने क़रीबी मदरसे में दाख़िल करवा दिया। यहां प्राप् रहमता अल्लाह अलैहि ने मौलवी अल्लाह बख़श से तालीम हासिल की जो के मशहूर सूफ़ी हज़रत बुलहे शाह के मामूं ज़ाद भाई थे। इस के बाद आप रहमता अल्लाह अलैहि के वालिद साहिब ने आप रहमता अल्लाह अलैहि को अपने क़स्बे के स्कूल में दुनियावी तालीम के लिए दाख़िल करवा दिया। आप रहमता अल्लाह अलैहि पैदाइशी तौर पर वली थे।\nहज़रत मुहम्मद मुराद अली ख़ां रहमता अल्लाह अलैहि ने मुख़्तलिफ़ जगहों से ज़ाहिरी, दीनी और बातिनी तालीम हासिल की। आप के असातिज़ा में मौलवी अल्लाह बख़श, क़ारी ज़हूर अहमद, मुफ़्ती फ़तह मुहम्मद और उस्ताद क़ुदरत उल्लाह देहलवी काबिल-ए-ज़िक्र हैं। आप ने मौलवी फ़ाज़िल और मुंशी फ़ाज़िल की डिग्रियां हासिल कीं इस के इलावा आप ने अंग्रेज़ी और फ़ारसी ज़बानों पर उबूर हासिल किया। बातिनी तौर पर आप ने हुज़ूर-ए-ग़ौस पाक रहमता अल्लाह अलैहि और हज़रत सय्यद अबदूर्रज़्ज़ाक़ रहमता अल्लाह अलैहि से फ़ैज़ हासिल किया। आप ने ख़ुद फ़रमाया कि मैं पाँच साल की उम्र से पाँच नमाज़ें बमा तहज्जुद के बाक़ायदगी से अदा कररहा हूँ।\nआप रहमता अल्लाह अलैहि के स्कूल के ज़माने का वाक़िया बहुत ज़्यादा मशहूर है कि दौरान-ए-क्लास किसी बच्चे का क़लम बनाने वाला चाक़ू गुम होगया तो इस बच्चे ने कहाकि मेरा चाक़ू मुराद अली ख़ां रहमता अल्लाह अलैहि ने निकाला है। आप रहमता अल्लाह अलैहि के उस्ताद ने आप रहमता अल्लाह अलैहि से पूछा तो आप रहमता अल्लाह अलैहि ने जवाब दिया कि मैं नेइस बच्चे का चाक़ू नहीं निकाला। मास्टर साहिब ने बगै़र तसदीक़ किए आप रहमता अल्लाह अलैहि को सज़ा के तौर पर क्लास से बाहर निकाल दिया। और आप रहमता अल्लाह अलैहि छुट्टी के वक़्त तक क्लास से बाहर ही रहे। जिस रास्ते से तमाम बच्चे घर वापिस आया करते थे वहां एक दरवेश का डेरा था। बच्चे वहां पानी पीने के लिए रुक जाते थे। वो तमाम बच्चों को खासतौर पर आप रहमता अल्लाह अलैहि से बहुत प्यार करता था। बच्चों ने इस दरवेश को बताया कि मुराद अली ख़ां रहमता अल्लाह अलैहि को मास्टर साहिब ने एक बच्चे का चाक़ू निकालने के इल्ज़ाम में आज क्लास से बाहर निकाल दिया था जिस की वजह से वो आज तमाम दिन की पढ़ाई माएं हिस्सा ना ले सके। ये सुन कर दरवेश ने आप रहमता अल्लाह अलैहि के मुंह पर बगै़र सोचे समझे एक थप्पड़ मार दिया और कहा कि बच्चों के चाक़ू निकालते हो। आप रहमता अल्लाह अलैहि सारा रास्ता रोते हुए घर वापिस आगए। आप रहमता अल्लाह अलैहि के वालिद मुहतरम और वालिदा मुहतरमा ने रोने का सबब पूछा तो आप रहमता अल्लाह अलैहि ने सारा माजरा ब्यान करदिया। दोनों ने आप रहमता अल्लाह अलैहि को तसल्ली दी जिस से आप रहमता अल्लाह अलैहि के दिल को सुकून मिला। अभी आधी रात ही गुज़री थी कि वो दरवेश आप रहमता अल्लाह अलैहि के दरवाज़े पर आगया और आप रहमता अल्लाह अलैहि के वालिद साहिब से दरख़ास्त की कि आप अपने बच्चे से कह कर मुझे माफ़ी दिलवा दें। वो सख़्त परेशान था कहने लगा रोज़ाना रात को मेरी हुज़ूर ग़ौस-ए-पाक सय्यद अबदुलक़ादिर जीलानी रहमता अल्लाह अलैहि के दरबार में हाज़िरी होती है और मुझे उन के नज़दीक ही जगह मिलती है लेकिन आज दरबार तक रसाई नहीं होरही थी। फिर हुज़ूर ग़ौस-ए-पाक रहमता अल्लाह अलैहि ने फ़रमाया कि तुम ने हमारे एक साहबज़ादे को थप्पड़ मारा है। जाओ पहले इस से माफ़ी मांग कर आओ। में इस वास्ते हाज़रावा हूँ कि आप बच्चे से कह के मुझे माफ़ी दिलवा दें। आप रहमता अल्लाह अलैहि के वालिद मुहतरम ने आप रहमता अल्लाह अलैहि को जगाया और सारी सूरत-ए-हाल बताई तो आप रहमता अल्लाह अलैहि ने उसी वक़्त इस दरवेश को माफ़ कर दिया और वो आप रहमता अल्लाह अलैहि को दुआएं देता हुआ चला गया। इस दरवेश की जब दुबारा दरबार-ए-गोसिया में रसाई हुई तो क्या देखता है कि आप रहमता अल्लाह अलैहि हुज़ूर ग़ौस पाक रहमता अल्लाह अलैहि की गोद में बैठे हुए सेब खा रहे हैं और हुज़ूर ग़ौस-ए-पाक रहमता अल्लाह अलैहि आप रहमता अल्लाह अलैहि के बालों में उंगलियां फेर रहे हैं।\nआप रहमता अल्लाह अलैहि ने बहुत सारा वक़्त अपने मुर्शिद-ए-कामिल को तलाश करने में गुज़ारा। इसी वजह से आप ने पूरे पाक-ओ-हिंद का सफ़र किया लेकिन गौहर-ए-मक़सूद हाथ ना आया। आप रहमता अल्लाह अलैहि ने सुलतान उलार फ़ैन के दरबार में हाज़िरी दी। इसी तरह आप रहमता अल्लाह अलैहि गोलड़ा शरीफ़ भी गए और वहां चिल्लाकशी की लेकिन आप रहमता अल्लाह अलैहि की तसल्ली नहीं हुई। इस के बाद आप रहमता अल्लाह अलैहि ने कराची में भी दो माह गुज़ारे और मंगू पैर के दरबार में बैठ कर चला कुशी की। फिर आप रहमता अल्लाह अलैहि सुलतान अलमशाइख़ हज़रत निज़ाम उद्दीन औलिया-ए-रहमता अल्लाह अलैहि के दरबार में हाज़िर हुए तो वहां इरशाद हुआ कि घर वापिस जाओ और इंतिज़ार करो जल्द ही मंज़िल मिल जाएगी। वहां से आप अजमेर शरीफ़ के लिए रवाना हुए और अजमेर शरीफ़ से लाहौर फिर पाक पतन, फिर चिशतीयाँ से होते हुए वापिस अपने गांव चक नंबर333 वापिस आगए। मायूसी का ज़माना था। गांव वापिस आकर आप ने अपने ज़रई रक़बे के साथ एक स्कूल की बुनियाद रखी जो माशा अल्लाह आज फ़रीद ये कॉलिज की शक्ल इख़तियार कर चुका है।\n। आप रहमता अल्लाह अलैहि के गांव में सालाना महफ़िल-ए-मीलाद थी। आप के गांव के एक बुज़ुर्ग जिन को सब मियां जी कहते थे उन के पैर साहिब हज़रत सय्यद एजाज़ हुसैन शाह रहमता अल्लाह अलैहि इस महफ़िल के मेहमान-ए-ख़ुसूसी थे। महफ़िल शुरू हुई तो मेहमान-ए-ख़ुसूसी ने मियां जी से पूछा क्या सारा गांव आया हुआ है। तो मियां जी बोले के हज़रत साहिब एक साहिब मौलवी मुहम्मद मुराद अली ख़ां रहमता अल्लाह अलैहि नहीं आए क्योंकि ये वक़्त उन की इबादत का होता है। मेहमान-ए-ख़ुसूसी ने आप को बुलाने की ख़ाहिश का इज़हार किया। चुनांचे एक आदमी आप को बुलाने के लिए भेजा गया। आप तशरीफ़ ले आए लेकिन पंडाल में बैठने की जगह नहीं थी। हर तरफ़ लोगों के सर ही सर नज़र आरहे थे। जब आप रहमता अल्लाह अलैहि को बैठने के लिए कोई जगह नज़र ना आई तो आप पंडाल से बाहर एक दरख़्त के साथ टेक लगाकर बैठ गए। मेहमान-ए-ख़ुसूसी हज़रत सय्यद एजाज़ हुसैन शाह साहिब रहमता अल्लाह अलैहि जो अपने वक़्त के वली कामिल और क़ुतुब थे, उन्हों ने आप को देखा और पुकारा मौलवी साहिब हमारे पास आ जाईए। आप पास आए तो हज़रत सय्यद एजाज़ हुसैन शाह साहिब रहमता अल्लाह अलैहि ने बढ़ क्राप को सीने से लगा लिया। आशिक़ और माशूक़ इकट्ठे हुए तो मंज़र देखने वाला था। हज़रत शाह साहिब ने खड़े खड़े महफ़िल से ख़िताब किया और कहा कि मैं जिस गौहर की तलाश में राम पर यूपी से पंजाब के इस गांव में आया हूँ वो मुझे मिल गया है और अल्लाह तालाआ का बड़ा फ़ज़ल है कि मुझे जो अमानत सौंपी गई थी वो असल हक़दार को लौटा रहा हूँ आप ने हज़रत सय्यद एजाज़ हुसैन शाह साहिब रहमता अल्लाह अलैहि के हाथ पर बैअत की और उस्लूब की मंज़िलें तै करते हुए फ़नाफ़ी उल-शेख़ से फ़नाफ़ी अलरसोल और फिर फ़नाफ़ी अलरसोल से फ़नाफ़िल्लाह होगए। हज़रत सय्यद एजाज़ हुसैन शाह साहिब रहमता अल्लाह अलैहि ने आप को चारों सलासिल यानी नक़्शबंदिया, चिश्तिया, क़ादरिया और सुहरवर्दिया की ख़िलाफ़तें अता कीं और अपना ख़लीफ़ा आज़म मुक़र्रर फ़रमाया। लोग जोक दर जोक आप से फ़ैज़ हासिल करने के लिए हाज़िर होने लगे। आप के मुरीद एन-ए-हक़ की तादाद हज़ारों में है।\nआप के एक मुरीद डाक्टर फ़ैज़ अहमद मरहूम जो के फैसलाबाद के रिहायशी थे एक मर्तबा परेशानी के आलम में आप रहमता अल्लाह अलैहि को एक क़ता लिख कर भेजा\nतो उसी की रोशनी में अपनी मंज़िल ढूंढ ले डूबता जाता है तेरा आफ़ताब ज़िंदगी\nज़िंदगी की लज़्ज़तें ज़हर हलाहिल बिन गयों दिल हवाजब माइल फ़िक्र हिसाब ज़िंदगी\nआप रहमता अल्लाह अलैहि ने इस के जवाब में लिखा\nग़म ना कर मंज़िल पे आने के लिए ख़ुद डूब जा डूब कर कर फिर उभरता आफ़ताब ज़िंदगी\nज़हर हलाहिल बन गई अमृत ख़ुदा के हुक्म से में हुआ इन का छटा फ़िक्र हिसाब ज़िंदगी\n14 अगस्त 1968-ए-बमुताबिक़ 19 जमादी उलअव्वल 1388ह बरोज़ मंगल आप इसदार फ़ानी से कूच कर गए। आप को सादिक़ आबाद ज़िला रहीम यार ख़ां पाकिस्तान में बाद अज़ दोपहर सपुर्द-ए-ख़ाक किया गया।\nWebsite of Hazrat Muhammad Murad Ali Khan RA\n", "id": "497612", "title": "हज़रत मुहम्मद मुराद अली ख़ां"}
{"url": "https://hi.wikipedia.org/wiki?curid=497626", "text": "न्यायसूत्र\n\nन्यायसूत्र, भारतीय दर्शन का प्राचीन ग्रन्थ है। इसके रचयिता अक्षपाद गौतम हैं। यह न्यायदर्शन का सबसे प्राचीन रचना है। इसकी रचना का समय दूसरी शताब्दी ईसापूर्व है।\n\nइसका प्रथम सूत्र है -\n\nन्याय दर्शन के कुल पांच अध्याय हैं; प्रत्येक अध्याय में दो आह्निक हैं। इनमें विद्यमान प्रकरण एवं सूत्रों का विवरण यों है-\n\nइस प्रकार न्याय दर्शन के 528 सूत्रों में सोलह पदार्थों का विशद वर्णन किया गया है।\n\nसोलह पदार्थों में से आदि के प्रमाण आदि नौ पदार्थ प्रामाण्यवाद से संबद्ध हैं तथा न्यायवाक्य के उपयोगी अंग हैं, अत: इनके लक्षण एवं अपेक्षानुसार विभाग प्रथम अध्याय के प्रथम आह्निक में किये गये हैं। शेष सात पदार्थों के लक्षण तथा यथापेक्षित विभाग इसके द्वितीय आह्निक में हुआ है।\n\nद्वितीय अध्याय के प्रथम आह्निक में संशय की तथा न्यायशास्त्र के प्रसिद्ध चारों प्रमाणों की परीक्षा की गयी है। इसके साथ ही प्रसंगतः अवयवी की परीक्षा एवं वर्तमान काल की सिद्धि हेतु प्रयास किया गया है। इसके द्वितीय आह्निक में अन्य शास्त्रसम्मत प्रमाणों के परीक्षण द्वारा निराकरण तथा शब्द प्रमाण का विस्तृत विवेचन किया गया है।\n\nतृतीय अध्याय के प्रथम आह्निक में आत्मा, शरीर, इन्द्रिय और अर्थ की परीक्षा की गयी है। द्वितीय आह्निक में बुद्धि तथा मनस की परीक्षा के साथ शरीर और आत्मा के संबन्ध के गुण एवं दोष का कारणसहित विवेचन हुआ है। \n\nचतुर्थ अध्याय के प्रथम आह्निक में प्रवृत्ति, दोष, प्रेत्यभाव, फल, दु:ख और अपवर्ग की परीक्षा के साथ सृष्टि के प्रसंग में उस काल में प्रसिद्ध आठ दार्शनिक विचारधाराओं का आलोचन भी किया गया है। इसके द्वितीय आह्निक में तत्त्वज्ञान की उत्पत्ति, उसकी विवृद्धि और उसके परिपालन की विधि के साथ अवयव एवं अवयवी की सिद्धि तथा परमाणु के निरवयवत्व का प्रदर्शन भी हुआ है। \n\nपंचम अध्याय के प्रथम आह्निक में जाति के विभाग एवं लक्षण किये गये हैं, आवश्यकतानुसार परीक्षा भी कहीं-कहीं उनकी देखी जाती है। द्वितीय आह्निक में निग्रहस्थान का विवेचन हुआ है।\n\n\n", "id": "497626", "title": "न्यायसूत्र"}
{"url": "https://hi.wikipedia.org/wiki?curid=497628", "text": "अक्षर अनन्य\n\nअक्षर अनन्य एक सन्तकवि एवं दार्शनिक थे। ये ज्ञानयोग, विज्ञानयोग, ध्यानयोग, विवेकदीपिका, ब्रह्मज्ञान, अनन्य प्रकाश, राजयोग, सिद्धांतबोध आदि ग्रंथों के ये प्रणेता माने जाते हैं। इनमें अद्वैत वेदांत के गूढ़ रहस्यों को सरल भाषा में प्रस्तुत किया गया है। दुर्गा सप्तशती का हिंदी पद्यानुवाद भी इन्होंने किया है। ये संत कवि माने जाते हैं लेकिन संतों की सभी प्रवृतियाँ इनमें नहीं मिलतीं। इनके ग्रंथों में वैष्णव धर्म के साधारण देवताओं के प्रति आस्था के साथ-साथ कर्मकांड के प्रति झुकाव भी मिलता है। इनके काव्य ग्रंथों में दोहा, चौपाई, पद्धरि इत्यादि छंदों का प्रयोग हुआ है।\n\nइनके विषय में प्रसिद्ध है कि ये सेनुहरा (दतिया) के महाराज पृथ्वीचंद के दीवान थे। हिंदी साहित्य के इतिहास लेखकों के अनुसार इनका जन्म सन् १७१० वि. (१६५३ ई.) में सेनुहरा के एक कायस्थ परिवार में हुआ। विरक्ति के कारण इन्होंने दीवान का पद त्याग दिया और पन्ना में रहने लगे। प्रसिद्ध महाराजा छत्रसाल इनके शिष्य बन गए थे।\n", "id": "497628", "title": "अक्षर अनन्य"}
{"url": "https://hi.wikipedia.org/wiki?curid=497648", "text": "जांबवती\n\nजांबुवती श्रीकृष्ण की मुख्य आठ रानीयोँ में से एक थी। जांबवती जांबुवान की बेटी थी। जब कृष्णपर स्यांमतक मणी की चोरी का आरोप लगा था की उसने सत्राजीत के उस मणी के लिए प्रसेन को मारकर मणी ले लिया तब कृष्ण ने तहकिकात की। जिस जगह प्रसेन गया था उसी जगह से किसी और के पैरौके निशान पाए गए। जब कृष्ण ने उनका पिछा किया तो वे जांबुवंत के पास पहूँचे। कृष्ण ने लढाई में जांबुवान को हराया। तब जांबुवान ने अपनी बेटी जांबुवती का कृष्ण से विवाह करवाया। और भेट की तौर पर मणी दिया। जांबुवती का स्वभाव बडा अच्छा था। वो सभी रानीयोँ से अच्छा व्यवहार रखती थी।", "id": "497648", "title": "जांबवती"}
{"url": "https://hi.wikipedia.org/wiki?curid=497658", "text": "पूर्वी प्रान्त, सउदी अरब\n\nपूर्वी प्रान्त, जिसे औपचारिक अरबी में मिन्तक़ाह​ अश​-शर्क़ीयाह () कहते हैं, सउदी अरब का सबसे बड़ा प्रान्त है। सउदी अरब का अधिकतर खनिज तेल इसी प्रान्त में निकाला जाता है। इस प्रान्त में सउदी राजवंश के खिलाफ़ सक्रीय भावनाएँ रहीं हैं और कुछ उपद्रव हुए हैं। इस प्रान्त में भारी शिया आबादी है जो अक्सर सउदी अरब की सख़्त वहाबी सुन्नी विचारधारा से असंतुष्ट रही है। यहाँ के कुछ क्षेत्रों में तो शियाओं की भारी बहुसंख्या है, मसलन क़तीफ़ शहर में, जहाँ ७५% लोग शिया हैं।\n\nपूर्वी प्रान्त की सीमाएँ फ़ारस की खाड़ी, कुवैत, क़तर, संयुक्त अरब अमीरात, ओमान और यमन को लगती हैं। इस बड़े सूबे का क्षेत्रफल ६,७२,५२२ किमी है जो लगभग भारत के राजस्थान, मध्य प्रदेश और हरियाणा राज्यों के जमा क्षेत्रफल के बराबर है। इस इलाक़े का आधे से ज़्यादा भाग रुब अल-ख़ाली के रेगिस्तान का हिस्सा है।\n\nयहाँ का 'महराज फहद अंतर्राष्ट्रीय हवाई अड्डा' () क्षेत्रफल के अनुसार दुनिया का सबसे बड़ा हवाई अड्डा है। इस प्रान्त को बहरीन के देश से जोड़ने वाला 'महराज फहद राजमार्ग' () १९८६ में तैयार कर दिया गया था।\n\nप्राचीनकाल से १५२१ तक इस पूरे क्षेत्र को 'बहरीन' () नाम से जाना जाता रहा है। उस्मानी साम्राज्य काल में पूर्वी प्रान्त उसी का भाग था और तब इसके आबादी वाली क्षेत्रों को 'अल-अहसा' या सिर्फ़ 'हसा' () कहते थे। उस्मानी साम्राज्य के पतन के बाद इस इलाक़े पर सउदी राजपरिवार का नियंत्रण हो गया। इस प्रान्त के दो मुख्य पुराने नगर अल-हसा और क़तीफ़ थे इसलिए पुरानी सउदी किताबों में यह प्रान्त 'अल-हसा व अल-क़तीफ' () लिखा मिलता है। इस प्रान्त के अन्य महत्वपूर्ण शहर - दम्माम, ख़ोबर, दहरान और जुबैल - २०वीं सदी में बने हैं।\n\nसउदी अरब की सरकारी तेल उत्पादन कम्पनी, सउदी अरामको () इस प्रान्त के दहरान शहर में केन्द्रित है। इसके द्वारा लिए गए फ़ैसलों का प्रभाव तेल के दाम पर और पूरे विश्व की आर्थिक स्थिति पर पड़ता है। सउदी अरब के अधिकतर तेल और प्राकृतिक गैस के कूएँ इसी प्रान्त में स्थित हैं - कुछ धरती पर और कुछ तट से ज़रा दूर समुद्र में। २८० किमी लम्बा और ३० किमी चौड़ा ग़वार​ तेल क्षेत्र () दुनिया का सब से बड़ा कच्चा तेल पैदा करने वाला क्षेत्र है। यहाँ से तेल रास तनूराह के बंदरगाह भेजा जाता है जहाँ से यह विश्वभर में निर्यात होता है। थोड़ा तेल जुबैल के कारख़ानों में भी भेजा जाता है।\n\nतेल के बाद इस प्रांत का दूसरा सबसे पड़ा उत्पाद खजूर है। हर साल अल-अहसा और अल-क़तीफ़ के बड़े नख़लिस्तानों (ओएसिस) में हज़ारों टन खजूर पैदा होते हैं।\n\n", "id": "497658", "title": "पूर्वी प्रान्त, सउदी अरब"}
{"url": "https://hi.wikipedia.org/wiki?curid=497674", "text": "मदीना प्रान्त\n\nमदीना प्रान्त, जिसे औपचारिक अरबी में मिन्तक़ाह​ मदीनाह अल-मुनव्वराह () कहते हैं, सउदी अरब के पश्चिमी हिजाज़ क्षेत्र में लाल सागर के तट के साथ स्थित एक प्रान्त है। इसकी राजधानी इस्लाम का दूसरा सबसे पवित्र शहर मदीना है।\n\nमदीना प्रान्त पर कुछ पैग़म्बर​ मुहम्मद का वंशज कहलाए जाने वाले लोगों का बोलबाला हुआ करता था, जिन्हें 'शरीफ़' कहते थे। २०वीं सदी के शुरूआती भाग में इब्न-सउद परिवार अरब प्रायद्वीप पर अपना राज फैला रहा था। १९२५ में उन्होंने मदीना क्षेत्र पर हमला किया क़ब्ज़ा कर लिया। कुछ देर तक तो मदीना उनसे लड़ता रहा लेकिन ६ दिसम्बर १९२५ को उसने हथियार डाल दिए और सउदी अरब का हिस्सा बन गया (जो उस समय 'नज्द और हिजाज़ राजशाही' कहलाता था)। उस समय भिन्न-भिन्न इस्लामी सम्प्रदाय इस क्षेत्र में अपने संसथान चलते थे लेकिन कड़ी सुन्नी वहाबी विचारधारा रखने वाले सउदी दबाव में धीरे-धीरे इस क्षेत्र का वहाबीकरण हुआ। बहुत से सम्प्रदायों की इमारतें और गुम्बज़ तोड़ दिए गए। वहाबी सादगी में विशवास रखते थे इसलिए बहुत से मस्जिदों पर से सजावटें भी हटा दी गई।\n\n", "id": "497674", "title": "मदीना प्रान्त"}
{"url": "https://hi.wikipedia.org/wiki?curid=497680", "text": "उत्तरी सीमाएँ प्रान्त\n\nउत्तरी सीमाएँ प्रान्त, जिसे औपचारिक अरबी में मिन्तक़ाह​ अल-हुदूद अल-शमालीया () कहते हैं, सउदी अरब का पश्चिमोत्तरी प्रान्त है। इसकी सीमाएँ इराक़ के साथ लगती हैं। यह सउदी अरब का सबसे कम आबादी वाला प्रान्त है।\n\nउत्तरी सीमाओं का बड़ा भाग ५००-९०० मीटर की ऊँचाई पर विस्तृत एक पत्थरीला रेगिस्तान है जहाँ कृषि करना बहुत मुश्किल है। इसके अधिक भागों में ख़ानाबदोश बदू लोग (बदूईन) रहते हैं। पुराने ज़माने में बग़दाद से आते तीर्थयात्री यहीं से गुज़रकर मक्का और मदीना जाते थे, इसलिए इस क्षेत्र में हमेशा से चहल-पहल रही है। १९४७ के बाद इस क्षेत्र से तेल की पाइपलाइन निकाली गई जो पहले जोर्डन और फिर लेबनान की एक बंदरगाह जाती है। इसी तेल-प्रसार व्यवस्था के इर्द-गिर्द प्रांत के अरअर, रफ़हा और तुरैफ़ शहर पनपे।\n\n", "id": "497680", "title": "उत्तरी सीमाएँ प्रान्त"}
