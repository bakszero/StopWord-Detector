{"url": "https://hi.wikipedia.org/wiki?curid=503842", "text": "रॉक गन बैटरी\n\nरॉक गन बैटरी () ब्रिटिश प्रवासी शासित प्रदेश जिब्राल्टर में स्थित तोपखाने की बैटरी है। यह रॉक ऑफ़ जिब्राल्टर के उत्तरी मुख पर अपर रॉक नेचर रिजर्व के उत्तरी सिरे पर ग्रीन्स लोज बैटरी के ऊपर स्थित है। यह जिब्राल्टर की महान घेराबंदी बनाई गई थी चूँकि रणनीतिक तौर पर यह लाभप्रद स्थान पर है और ग्रीन्स लोज बैटरी से ज्यादा सफ़ल थी। महान घेराबंदी के दौरान इसका प्रभावशाली रूप से उपयोग हुआ था तथा द्वितीय विश्व युद्ध के दौरान इसका पुनः निर्माण किया गया। बीसवी शताब्दी के मध्य में यूनाईटेड किंगडम के रक्षा मंत्रालय इसका हवाई फ़ार्म के तौर पर इस्तेमाल करने लगा और 1958 में इसका ढ़ाचागत सुधार भी कराया। \n\nरॉक गन बैटरी और मिडल हिल बैटरी में कई दशकों तक आम जनता के लिए प्रवेश निषेद था। वर्ष 2005 में रेडियो फ़ार्म को बंद कर दिया गया और रक्षा मंत्रालय ने ज्यादातर क्षेत्र को छोड़ दिया तथा इसके साथ ही यहाँ के आसपास के हिस्से का स्वामित्व जिब्राल्टर की सरकार को स्थानान्तरित कर दिया। हालांकि शिखर, जहाँ रॉक गन बैटरी मौजूद है, अभी भी रक्षा मंत्रालय के प्राधिकरण के आधीन है।\n\n", "id": "503842", "title": "रॉक गन बैटरी"}
{"url": "https://hi.wikipedia.org/wiki?curid=503844", "text": "तेनरीफ़ सभागार\n\nतेनरीफ़ सभागार, कैनरी द्वीपसमूह, सान्ता क्रूस दे तेनरीफ़, तेनरीफ़ में स्थित प्रदर्शन कलाओं का एक बहु-स्थलीय केंद्र है। यह वास्तुकार सेंटियागो कलाट्रावा (Santiago Calatrava) द्वारा डिजाइन किया गया था। इसे 2003 में खोला गया। यह स्पेन में सबसे महत्वपूर्ण आधुनिक इमारतों में से है तथा सान्ता क्रूस दे तेनरीफ़ शहर के एक प्रतीक के रूप में है।\n\n", "id": "503844", "title": "तेनरीफ़ सभागार"}
{"url": "https://hi.wikipedia.org/wiki?curid=503847", "text": "साइबेरियाई तुर्की भाषाएँ\n\nसाइबेरियाई तुर्की भाषाएँ () या पूर्वोत्तरी तुर्की भाषाएँ () तुर्की भाषा-परिवार की छह शाखाओं में से एक हैं।\n\n१९९८ में भाषावैज्ञानिक लार्स योहान्सन​ साइबेरियाई तुर्की भाषाओं का आगे इस प्रकार श्रेणीकरण किया:\n", "id": "503847", "title": "साइबेरियाई तुर्की भाषाएँ"}
{"url": "https://hi.wikipedia.org/wiki?curid=503866", "text": "ख़कास भाषा\n\nख़कास​ () रूस के साइबेरिया क्षेत्र में स्थित ख़कासिया गणतंत्र में ख़कास लोगों द्वारा बोली जाने वाली एक तुर्की भाषा है। ख़कास लोगों की आबादी लगभग ७५,००० है, जिनमें से २०,००० ख़कास​ भाषा बोलते हैं। सभी ख़कास​ बोलने वाले द्विभाषीय हैं और ख़कास​ के साथ-साथ रूसी भाषा भी बोलते हैं। पारम्परिक रूप से ख़कास​ कई उपभाषाओं में विभाजित है और वे अलग-अलग ख़कास​ क़बीलों द्वारा बोली जाती हैं, जैसे कि साग़य​, क़ाचा, क़िज़िल, कोयबल, बेल्तिर, इत्यादि​। केमेरोवो ओब्लास्त के शोर लोगों की शोर भाषा भी आजकल ख़कास​ की ही एक उपभाषा समजी जाती है। ख़कास​ बोलने वाले अक्सर अपने आप को 'तादार' या 'तातार' कहते हैं, लेकिन ध्यान दें कि इससे तात्पर्य साइबेरियाई तातार और साइबेरियाई तातार भाषाएँ है, जो तातार लोग और तातार भाषा से काफ़ी भिन्न है।\n\n'ख़कास' में 'ख़' अक्षर के उच्चारण पर ध्यान दें क्योंकि यह बिना बिन्दु वाले 'ख' से ज़रा भिन्न है। इसका उच्चारण 'ख़राब' और 'ख़रीद' के 'ख़' से मिलता है।\n\n", "id": "503866", "title": "ख़कास भाषा"}
{"url": "https://hi.wikipedia.org/wiki?curid=503871", "text": "जिब्राल्टर की सड़कें\n\nजिब्राल्टर औबेरियन प्रायद्वीप और यूरोप के दक्षिणी छोर पर भूमध्य सागर के प्रवेश द्वार पर स्थित एक स्वशासी ब्रिटिश प्रवासी शासित प्रदेश है। 6.843 वर्ग किलोमीटर (2.642 वर्ग मील) के क्षेत्र में फैले इस देश की सीमा उत्तर में स्पेन से मिलती है। जिब्राल्टर ऐतिहासिक रूप से ब्रिटेन के सशस्त्र बलों के लिए एक महत्वपूर्ण आधार रहा है और शाही नौसेना (रॉयल नेवी) का एक आधार है।\n\nजिब्राल्टर में विभिन्न प्रकार की सड़कें और चौक हैं। इनमें से कई काफ़ी पुराने हैं। जिब्राल्टर की सड़कें उसी प्रकार के संकेत बोर्डो द्वारा प्रतिनिधित्व करी जाती हैं जैसे यूनाइटेड किंगडम की सड़को के संकेत बोर्ड होते हैं। वर्ष 2007 तक की जानकारी के अनुसार जिब्राल्टर में कुल 29 किलोमीटर (18 मील) लंबी सड़को का संजाल बिछा हुआ है।\n\n", "id": "503871", "title": "जिब्राल्टर की सड़कें"}
{"url": "https://hi.wikipedia.org/wiki?curid=503875", "text": "ख़कास लोग\n\nख़कास (), जो स्वयं को तादार () कहते हैं, रूस के साइबेरिया क्षेत्र के दक्षिणी भाग में स्थित ख़कासिया गणतंत्र में बसने वाला तुर्क लोगों का एक समुदाय है। ध्यान दें कि हालांकि यह लोग अपने आप को 'तादार' या 'तातार' कहते हैं, इस से तात्पर्य 'साइबेरियाई तातार' है जो रूस के यूरोपीय भाग में बसने वाले तातार लोगों से अलग है।\n\nख़कास लोगों की उत्पत्ति पर विद्वानों में मतभेद है। कुछ के अनुसार यह किरगिज़ लोगों के वंशज हैं जो कभी येनिसेय नदी के क्षेत्र में रहते थे और जिनके अन्य वंशज आधुनिक किर्गिज़स्तान में बसते हैं। १७वीं सदी में ख़कास लोगों ने अपना एक ख़कासिया राज्य बना रखा था जो एक मंगोल शासक के अधीन था। उस समय यहाँ रूसी लोगों का आकर बसना आरम्भ हो गया। १८२० के दशक में क्रास्नोयार्स्क क्राय के मिनुसिंस्क शहर के पास ज़मीन से सोना मिला और इस पूरे क्षेत्र का औद्योगीकरण शुरू हो गया।\n\n१९वीं सदी में बहुत से ख़कास लोगों ने रूसी रहन-सहन अपना लिया। रूसी फ़ौजों ने बहुत से ख़कास लोगों को रूसी पारंपरिक ईसाई बनाने पर भी मजबूर किया, लेकिन आजतक ख़कास समाज में ओझा धर्म और बौद्ध धर्म के तत्व मिलते हैं और बहुत से ख़कास ईसाई ओझा और ईसाई धर्म के मिश्रण में विश्वास रखते हैं।\n\n", "id": "503875", "title": "ख़कास लोग"}
{"url": "https://hi.wikipedia.org/wiki?curid=503896", "text": "पुरुषोत्तम अग्रवाल\n\nपुरुषोत्तम अग्रवाल हिंदी के एक प्रमुख आलोचक, कवि, चिन्तक और कथाकार हैं।\n\nइनका जन्म 25 अगस्त 1955 को ग्वालियर, मध्य प्रदेश में हुआ। इन्होंने १९७४ में महारानी लक्ष्मी बाई कॉलेज, ग्वालियर, मध्य प्रदेश से स्नातक की डिग्री प्राप्त की. १९७७ में जीवाजी विश्वविद्यालय, ग्वालियर, मध्य प्रदेश से राजनीति विज्ञान में स्नातकोत्तर करने के बाद भारतीय भाषा केंद्र, भाषा, साहित्य एवं संस्कृति अध्ययन संस्थान, जवाहरलाल नेहरु विश्वविद्यालय[1], नई दिल्ली से हिंदी में एम.ए.(हिंदी साहित्य 1979) और एम.फिल की उपाधियाँ प्राप्त कीं. अग्रवाल को १९८५ में जवाहरलाल नेहरु विश्वविद्यालय, नयी दिल्ली ने हिंदी के प्रसिद्द आलोचक नामवर सिंह के निर्देशन में 'कबीर की भक्ति का सामाजिक अर्थ' विषय पर पीएच.डी की उपाधि प्रदान की.\n\n1982-90 तक दिल्ली विश्वविद्यालय के रामजस कॉलेज में अध्यापन के बाद पुरुषोत्तम अग्रवाल की नियुक्ति उसी भारतीय भाषा केंद्र में एसोशिएट प्रोफ़ेसर के रूप में हुई जहाँ से इन्होंने उच्च शिक्षा प्राप्त की थी। २००३ में ये यहीं पर प्रोफेसर और केंद्र के अध्यक्ष बने. प्रतिभाशाली प्राध्यापक के रूप में वे विद्यार्थियों में बहुत लोकप्रिय रहे.\n२००५ से २००७ तक राष्ट्रीय शैक्षिक अनुसन्धान परिषद् (एनसीईआरटी) की हिंदी पाठ्यक्रम निर्माण समिति (छठवीं कक्षा से लेकर बारहवीं कक्षा तक के लिए) के प्रमुख सलाहकार भी रहे. \n\nपुरुषोत्तम अग्रवाल कैम्ब्रिज विश्वविद्यालय, यूनाइटेड किंगडम के फैकल्टी ऑफ ओरिएंटल स्टडीज में ब्रिटिश अकैडमी विजिटिंग प्रोफेसर रहे. २००२ में कैम्ब्रिज विश्वविद्यालय के ही वोल्फसन कॉलेज के फेलो के रूप में कार्य किया। कैम्ब्रिज विश्वविद्यालय के दक्षिण एशियाई अध्ययन केंद्र, कैम्ब्रिज विश्वविद्यालय में ‘वर्तमान भारतीय राजनीति में अस्मिता विमर्श’ विषय पर दो संगोष्ठियों का सञ्चालन किया। मई से जुलाई, २००२ के बीच वे नेशनल कॉलेज ऑफ मैक्सिको, मैक्सिको सिटी में विजिटिंग प्रोफ़ेसर रहे. भारतीय इतिहास और संस्कृति के विभिन्न विषयों पर चार संगोष्ठियों का सञ्चालन किया। नवंबर-दिसंबर, २००४ के दौरान अमरीका की अपनी अकादमिक यात्रा में इन्होंने कोलंबिया विश्वविद्यालय, न्यूयार्क; इमोरी विश्वविद्यालय, अटलांटा; राइस विश्वविद्यालय, हॉस्टन में विभिन्न विषयों पर भाषण दिए. अमेरिकन एकेडमी ऑफ रिलीजन के निमंत्रण पर अटलांटा में कबीर की भक्ति संवेदना पर इंटरनेशनल एसोसियेशन ऑफ हिस्टोरियंस ऑफ रिलीजंस की वार्षिक सभा में निबंध पाठ. इमोरी विश्वविद्यालय के हेल इंस्टीट्युट ने इनके सम्मान में लंच पर एक सभा का आयोजन किया। इस सभा में पुरुषोत्तम अग्रवाल ने चुनाव के बाद के भारतीय परिदृश्य पर चर्चा की.इसके अतिरिक्त हाइडेलबर्ग, फ्रैंकफर्ट, बैंकाक, लन्दन, पेरिस, कोलम्बो, येरेवान, अस्त्राखान की अकादमिक, व्याख्यान और शोध यात्रायें कीं.\n\n२ जुलाई २००७ को भारत सरकार ने पुरुषोत्तम अग्रवाल को संघ लोक सेवा आयोग का सदस्य मनोनीत किया। तब से लेकर अब तक वे इस पद पर बने हुए हैं।\n\nइस दौरान इनकी छवि एक लोक बुद्धिजीवी की बनी. सामाजिक, राजनीतिक और सांस्कृतिक विषयों पर टी.वी. पर बहसों से वे देशभर में लोकप्रिय हुए. आज एक लोक बुद्धिजीवी के रूप में प्रोफेसर अग्रवाल का महत्त्व निर्विवाद है।\n\nअग्रवाल ने कई पुस्तकों का लेखन किया है, जिनमें 'संस्कृति: वर्चस्व और प्रतिरोध', 'तीसरा रुख','विचार का अनंत', 'शिवदान सिंह चौहान', 'निज ब्रह्म विचार', 'कबीर: साखी और सबद', 'मजबूती का नाम महात्मा गाँधी' (गाँधी शांति प्रतिष्ठान, नयी दिल्ली के वार्षिक भाषण का पुस्तकाकार प्रकशित रूप) 'अकथ कहानी प्रेम की: कबीर की कविता और उनका समय'(२००९) प्रमुख हैं। प्रो॰ अग्रवाल की प्रसिद्धि का आधार है: 'अकथ कहानी प्रेम की: कबीर की कविता और उनका समय'. इस पुस्तक ने अग्रवाल को दुनियाभर में कबीर के मर्मभेदी आलोचक के रूप में प्रसिद्ध कर दिया. कबीर पर अनगिनत पुस्तकें और लेख लिखे गए हैं लेकिन ऐसा माना जाता है कि हजारीप्रसाद द्विवेदी की पुस्तक 'कबीर' के बाद अग्रवाल की यह पुस्तक कबीर को नए ढंग से समझने में सबसे अधिक सहायक साबित होती है। पुरुषोत्तम अग्रवाल की पहचान भक्तिकाल, खासतौर पर कबीर के मर्मज्ञ आलोचक की है। शायद इसीलिए राजकमल प्रकाशन ने उन्हें सम्पूर्ण 'भक्ति श्रृंखला' का संपादक नियुक्त किया है।\n\nपुरुषोत्तम अग्रवाल की छवि एक चिन्तक और आलोचक के रूप में है लेकिन इधर उन्होंने मूल्यवान रचनात्मक लेखन भी किया है। 2012 में उनका यात्रा-वृत्तान्त 'हिंदी सराय: अस्त्राखान वाया येरेवान' प्रकाशित हुआ। आजकल वे एक उपन्यास पर काम कर रहे हैं। इनकी एक कहानी - 'चेंग चुई' 2012 में प्रगतिशील बसुधा में, 'चौराहे पर पुतला' और 'पैरघंटी' 2013 नया ज्ञानोदय व 'शब्दांकन' में प्रकाशित हुई . एक फिल्म समीक्षक और स्तंभकार के रूप में भी पुरुषोत्तम अग्रवाल का काम महत्वपूर्ण है।[[2] नाटक और स्क्रिप्ट लेखन, वृत्तचित्र निर्माण और फिल्म समीक्षा में भी गहरी दिलचस्पी.\n\n1. 'हिंदी नई चाल में ढली' (पुस्तक) का संपादन.\n\n2. 1983-84 के बीच उन्होंने साहित्येतर विषयों की चर्चित पत्रिका 'जिज्ञासा' का संपादन और प्रकाशन किया।\n\n3. वर्तमान में राजकमल प्रकाशन की भक्ति श्रृंखला के संपादक हैं। इसके तहत अभी तक डेविड लोरेंजन की पुस्तक निर्गुण संतों के स्वप्न (अनुवाद : डॉ॰ धीरेन्द्र बहादुर सिंह) और डॉ॰ रमण सिन्हा की पुस्तक तुलसीदास : संगीत, चित्र... का विस्तृत भूमिकाओं के साथ संपादन कर चुके हैं।\n\n१. अपनी आलोचना पुस्तक \"तीसरा रुख\" के लिए १९९६ में देवी शंकर अवस्थी सम्मान से सम्मानित.\n\n२. अपनी दूसरी आलोचना पुस्तक \"संस्कृति: वर्चस्व और प्रतिरोध\" के लिए १९९७ में मध्य प्रदेश साहित्य परिषद् के मुकुटधर पाण्डेय सम्मान से सम्मानित.\n\n३. \"अकथ कहानी प्रेम की : कबीर की कविता और उनका समय\" के लिए २००९ में राजकमल प्रकाशन का १ लाख रुपये का प्रथम राजकमल कृति सम्मान -कबीर, हजारीप्रसाद द्विवेदी पुरस्कार.\"\"\n\n[[श्रेणी:हिन्दी साहित्यकार]]\n[[श्रेणी:1955 में जन्मे लोग]]\n[[श्रेणी:जीवित लोग]]", "id": "503896", "title": "पुरुषोत्तम अग्रवाल"}
{"url": "https://hi.wikipedia.org/wiki?curid=503902", "text": "ज्वारसिद्धान्त\n\nज्वारसिद्धान्त (Theory of tides) के अन्तर्गत सांतत्यक यांत्रिकी (continuum mechanics) का उपयोग करके ज्वारों के निर्माण की व्याख्या एवं भविष्यवाणि की जाती है। ज्वार किसी भी ग्रह या उपग्रह पर किसी दूसरे खगोलीय पिण्ड या पिण्डों के गुरुत्वीय आकर्षण से उत्पन्न हो सकते हैं। किन्तु ज्वार सिद्धान्त आमतौर पर धरती के सागरों की तरलगतिकीय गति का विश्लेषण करता है।\n\n", "id": "503902", "title": "ज्वारसिद्धान्त"}
{"url": "https://hi.wikipedia.org/wiki?curid=503919", "text": "याकूत लोग\n\nयाकूत () या साख़ा () रूस के साइबेरिया क्षेत्र के मध्य-उत्तरी भाग में स्थित साख़ा गणतंत्र में बसने वाला तुर्क लोगों का एक समुदाय है। यह अपनी अलग साख़ा भाषा बोलते हैं जो तुर्की भाषाओं की साइबेरियाई शाखा की उत्तरी उपशाखा की एक बोली है। कुछ याकूत लोग साख़ा गणतंत्र से बाहर रूस के अमूर, मागादान व साख़ालिन क्षेत्रों में और तैमिर व एवेंक स्वशासित क्षेत्रों में भी रहते हैं।\n\n२००२ की जनगणना में इनकी लगभग साढ़े-चार लाख की आबादी साख़ा गणतंत्र में रह रही थी। सोवियत संघ के ज़माने में इनके इलाके में बहुत से रूसी लोग आ बसे जिस से इनका उन क्षेत्रों में प्रतिशत-हिस्सा घाट गया लेकिन सोवियत व्यवस्था टूटने के बाद यह ज़रा-बहुत बढ़ा है। भूगोल और अर्थव्यवस्था के हिसाब से याकूत लोग दो समूहों में बंटे हैं। उत्तरी याकूत शिकार, मछली पकड़ने और रेनडियर-पालन से जीवनी चलते हैं, जबकि दक्षिणी याकूत गाय और घोड़ों का मवेशी-पालन करते हैं।\n\nयाकूत लोग शुरू में बयकाल झील क्षेत्र और उस झील में स्थित ओलख़ोन द्वीप पर रहा करते थे। १३वीं सदी में मंगोल साम्राज्य उभरा और उनके दबाव से याकूतों के पूर्वज मध्य लेना नदी, अल्दान नदी और विल्युय नदी के क्षेत्र में चले आए। यहाँ वे एवेंक और एवेन जैसे उत्तरी साइबेरियाई आदिवासियों से मिश्रित हो गए। उत्तरी याकूत शिकार, मछली पकड़ने और रेनडियर पालन करने लगे लेकिन दक्षिणी याकूत अपने पूर्वजों की तरह गाय और घोड़ों का पालन करते रहे।\n\n१६२० के दशक में रूस की इलाक़े में विस्तार करने लगा। उसनें यकूतों पर पशु-ख़ाल लेने का कर लगाया और १६३४ से लेकर १६४२ काल में कई याकूत विद्रोहों को कुचला। पशु-ख़ाल के लगान को 'यसक' कहते थे। रूसी क्रूरता और यसक से परेशान होकर यकूतों और लेना नदी के किनारे बसे तुन्गुसी लोगों ने १६४२ में बड़ा विद्रोह किया। रूसी फ़ौजों के नेता पीटर गोलोविन ने इसे बेरहमी से कुचला और फिर आतंक से राज करना शुरू किया। याकूत गाँवों को जला दिया गया और सैंकड़ों लोगों को पीटकर और यातनाएँ देकर हत्याएँ की। इसके नतीजे में १६४२ से १६८२ काल में लगभग ७०% याकूत लोग मर गए। इसके बाद यहाँ सोना मिलने और पार-साइबेरियाई रेलमार्ग बनने से बड़ी तादाद में रूसी लोग यहाँ आने लगे। १८२० के दशक तक लगभग सभी यकूतों को रूसी पारंपरिक ईसाई बनवाया जा चुका था हालांकि इनके समाज में ओझा धर्म की कई मान्यताएँ बची रही और आज तक सलामत हैं।\n\nसोवियत संघ बनने के बाद, १९१९ में इस क्षेत्र को 'याकूत स्वशासित सोवियत समाजवादी गणतंत्र' के नाम से गठित किया गया, लेकिन १९२१-१९२३ काल में एक याकूत विद्रोह हुआ। सोवियत तानाशाह जोसेफ़ स्टालिन के राज में याकूतों को ज़बरदस्ती सामूहिक कृषि और मवेशी-पालन में धकेला गया और गुलाग व्यवस्था के तहत इनसे काम भी करवाया गया। इस दलान से भी बहुत से याकूत जानें खो बैठे और इनकी जनसंख्या १९६० तक पहले से कम ही रही। वर्तमान काल में याकूत लोग साख़ा गणतंत्र का सबसे बड़ी संख्या वाला समुदाय हैं और २०१० की रूसी जनगणना के हिसाब से उस क्षेत्र के ४९.९% थे। इनकी आबादी रूसी लोगों से अधिक तेज़ बढ़ रही है यानि वे जल्दी ही इस गणतंत्र में बहुसंख्यक हो पाएँगे।\n\nयाकूत लोग 'कूमीस' नामक घोड़े और रेनडियर के दूध की बनी शराब पीते हैं। रेनडियर, घोड़े और मछली का मांस खाया जाता है। मछलियों को अक्सर बर्फ़ में जमाकर, फिर उसके टुकड़े काटकर खाया जाता है - जिसे 'स्त्रोगानीना' कहते हैं। घोड़ी के दूध में यहाँ उगने वाली भिन्न बेरियों को डालकर मीठी करी गई एक खीर भी खाई जाती है जिसे 'कुएरचेख़'​ कहते हैं।\n\n", "id": "503919", "title": "याकूत लोग"}
{"url": "https://hi.wikipedia.org/wiki?curid=503944", "text": "डायस्पोरा संग्रहालय\n\nहै या यहूदी डायस्पोरा' (Beit Hatefutsoth) 'संग्रहालय' का एक इतिहास और नृविज्ञान दुनिया में यहूदी समुदाय के लिए समर्पित संग्रहालय है। संग्रहालय के निर्माण के 10 साल के बाद 1978 में स्थापित किया गया था। संग्रहालय [तेल अवीव विश्वविद्यालय]] परिसर का एक हिस्सा है और यह भी यहूदी लोकगीत के बारे में अध्ययन करने के लिए एक शैक्षिक केंद्र है। संग्रहालय भी दस्तावेजीकरण और यहूदियों और यहूदी परिवारों को जो मारे गए हैं या सामी विरोधी घटनाओं में नष्ट की स्मृति के संरक्षण के लिए एक केंद्र है।\n", "id": "503944", "title": "डायस्पोरा संग्रहालय"}
{"url": "https://hi.wikipedia.org/wiki?curid=503969", "text": "जिब्राल्टर हिन्दू मंदिर\n\nजिब्राल्टर हिन्दू मंदिर ब्रिटिश प्रवासी शासित प्रदेश जिब्राल्टर में स्थित हिन्दू मंदिर है। वर्ष 2000 में निर्मित हुआ जिब्राल्टर हिन्दू मंदिर इंजीनियर्स लेन पर स्थित है। यह जिब्राल्टर में मौजूद एकमात्र हिन्दू मंदिर है तथा क्षेत्र की हिन्दू आबादी के लिए आध्यात्म का केंद्र है। जिब्राल्टेरियन हिन्दू जिब्राल्टर की आबादी का लगभग 1.8 प्रतिशत हैं। इनमें से ज्यादातर लोग वर्तमान पाकिस्तान के सिंध राज्य से आए व्यापारीयो के वंशज हैं। मंदिर एक धर्मार्थ संगठन है जिसका मुख्य उद्देश्य जिब्राल्टर में हिन्दू सभ्यता और संस्कृति का संरक्षण करना है। मंदिर में प्रमुख आराध्य राम हैं, जो अपनी धर्मपत्नी सीता, भाई लक्ष्मण और परम भगत हनुमान के साथ मंदिर की प्रमुख वेदी में विराजमान हैं। इनके आलावा मंदिर में कई अन्य हिन्दू देवी-देवताओ की प्रतिमाएँ हैं। मंदिर में रोजाना शाम के 7:30 बजे आरती होती है तथा हर महीने की पूर्णिमा को सत्यनारायण कथा भी आयोजित की जाती है। मंदिर हिन्दू धर्म से सम्बंधित विभिन्न प्रकार की धार्मिक कक्षाओं का भी आयोजन करता है।\n\nसबसे पुराने उपलब्ध प्रमाणों के अनुसार जिब्राल्टर में सबसे पहले किसी हिन्दू ने उन्नीसवी सदी में कदम रखा था। 1869 में स्वेज नहर का शुभारंभ हुआ जिसके एक वर्ष पश्चात भारतीय व्यापारी जिब्राल्टर के साथ कारोबार करने लगे। हालांकि वे लोग यहाँ आकर नहीं बसे। इनमें से ज्यादातर व्यापारी वर्तमान पाकिस्तान के सिंध राज्य के मूल निवासी थे। \n\n1967 में आयोजित हुए जिब्राल्टर संप्रभुता जनमत संग्रह जिब्राल्टेरियन लोगो ने अत्यधिक रूप से ब्रिटेन की संप्रभुता के अंतर्गत रहने का ही निर्णय लिया। जिसके परिणामस्वरूप 1969 में जिब्राल्टर संविधान ऑर्डर पारित किया गया। जिसके जवाब में स्पेन ने जिब्राल्टर के साथ अपनी सीमा पूर्ण रूप से बंद कर दी तथा संचार की सभी कड़ियाँ तोड़ दीं। परिणामस्वरूप स्पेन में ब्रिटिश नागरिकता के साथ रह रहे हिंदुओं ने जिब्राल्टर में पलायन शुरू कर दिया। 1961 में जिब्राल्टर की हिन्दू आबादी केवल 26 थी जो 1970 में बढ़कर 293 तक पहुँच गई। \n\nज्यादातर जिब्राल्टर के हिन्दू सिंधी मूल के हैं। हिंदुओं ने एकीकृत शिक्षा को अपनाया और धीर-धीरे समाज के अंदर की तयशुदा विवाहों की संख्या में भी गिरावट आ गई। 1 मार्च 2000 के दिन जिब्राल्टर हिन्दू मंदिर का इंजीनियर्स लेन पर उद्घाटन हुआ तथा यह जिब्राल्टर का एकमात्र हिन्दू मंदिर है। मंदिर का आधिकारिक तौर पर उद्घाटन उस समय के जिब्राल्टर के राज्यपाल रिचर्ड लूस, बैरन लूस, ने किया था।\n\nमंदिर में इष्टदेव राम हैं, जो अपनी धर्मपत्नी सीता, भाई और परम भगत हनुमान के साथ हैं। मंदिर में सबसे सामने रखी मुख्य वेदी के आलावा चार छोटी वेदियाँ भी हैं: विष्णु-लक्ष्मी, सिद्धियो के इष्टदेव झूलेलाल, अपने सबसे छोटे पुत्र गणेश के साथ शिव-पार्वती और राधा-कृष्ण। मंदिर में सिख धर्म के संस्थापक और दस गुरुओ में से सबसे पहले गुरु नानक की प्रतिमा भी है। इसके साथ ही यहाँ शिरडी के सांई बाबा और देवी के उग्र रूप दुर्गा की भी प्रतिमाएँ हैं। \n\nरोजाना की आरती शाम 7:30 बजे होती है। सत्य साईं बाबा के सत्संग और मंत्रो का जाप भी मंदिर की दैनिक क्रिया का अहम हिस्सा हैं। सत्यनारायण कथा हर महीने पूर्णिमा के दिन आयोजित की जाती हैं। इस धार्मिक अनुष्ठान में मंदिर का पंडित विष्णु के कृपालु अवतार सत्यनारायण को समर्पित कथा पढ़ता है।\n\nमंदिर हिन्दू सभ्यता और ग्रंथों से सम्बन्धित धार्मिक कक्षाओं का आयोजन करता है। अंतर्राष्ट्रीय कृष्णभावनामृत संघ भी महीने में एक बार मंदिर में भगवद्गीता पर आधारित एक कक्षा का आयोजन करता है। बुधवार के दिन वेदान्त दर्शन से सम्बंधित कक्षा आयोजित होती है। \n", "id": "503969", "title": "जिब्राल्टर हिन्दू मंदिर"}
{"url": "https://hi.wikipedia.org/wiki?curid=503972", "text": "अंतर्राष्ट्रीय कृष्णभावनामृत संघ\n\nअंतर्राष्ट्रीय कृष्णभावनामृत संघ या इस्कॉन(; उच्चारण : \"इंटर्नैशनल् सोसाईटी फ़ॉर क्रिश्ना कॉनशियस्नेस् -इस्कॉन\"), को \"हरे कृष्ण आन्दोलन\" के नाम से भी जाना जाता है। इसे १९६६ में न्यूयॉर्क नगर में भक्तिवेदांत स्वामी प्रभुपाद ने प्रारंभ किया था। देश-विदेश में इसके अनेक मंदिर और विद्यालय है। \n\nकृष्ण भक्ति में लीन इस अंतरराष्ट्रीय सोसायटी की स्थापना श्रीकृष्णकृपा श्रीमूर्ति श्री अभयचरणारविन्द भक्तिवेदांत स्वामी प्रभुपादजी ने सन् १९६६ में न्यू यॉर्क सिटी में की थी। गुरू भक्ति सिद्धांत सरस्वती गोस्वामी ने प्रभुपाद महाराज से कहा तुम युवा हो, तेजस्वी हो, कृष्ण भक्ति का विदेश में प्रचार-प्रसार करों। आदेश का पालन करने के लिए उन्होंने ५९ वर्ष की आयु में संन्यास ले लिया और गुरु आज्ञा पूर्ण करने का प्रयास करने लगे। अथक प्रयासों के बाद सत्तर वर्ष की आयु में न्यूयॉर्क में कृष्णभवनामृत संघ की स्थापना की। न्यूयॉर्क से प्रारंभ हुई कृष्ण भक्ति की निर्मल धारा शीघ्र ही विश्व के कोने-कोने में बहने लगी। कई देश हरे रामा-हरे कृष्णा के पावन भजन से गुंजायमान होने लगे।\n\nअपने साधारण नियम और सभी जाति-धर्म के प्रति समभाव के चलते इस मंदिर के अनुयायियों की संख्या लगातार बढ़ती जा रही है। हर वह व्यक्ति जो कृष्ण में लीन होना चाहता है, उनका यह मंदिर स्वागत करता है। स्वामी प्रभुपादजी के अथक प्रयासों के कारण दस वर्ष के अल्प समय में ही समूचे विश्व में १०८ मंदिरों का निर्माण हो चुका था। इस समय इस्कॉन समूह के लगभग ४०० से अधिक मंदिरों की स्थापना हो चुकी है।\n\nपूरी दुनिया में इतने अधिक अनुयायी होने का कारण यहाँ मिलने वाली असीम शांति है। इसी शांति की तलाश में पूरब की गीता पश्चिम के लोगों के सिर चढ़कर बोलने लगी। यहाँ के मतावलंबियों को चार सरल नियमों का पालन करना होता है-\n\nइसी का व्यावहारिक पालन करने हेतु इस्कॉन के कुछ मूलभूत नियम हैं। \n\nतप : किसी भी प्रकार का नशा नहीं। चाय, कॉफ़ी भी नहीं। \n\nशौच : अवैध स्त्री/पुरुष गमन नहीं। \n\nदया : माँसाहार/ अभक्ष्य भक्षण नहीं। (लहसुन, प्याज़ भी नहीं)\n\nसत्य : जुआ नहीं। (शेयर बाज़ारी भी नहीं)\n\n\n\n\n\nभारत से बाहर विदेशों में हजारों महिलाओं को साड़ी पहने चंदन की बिंदी लगाए व पुरुषों को धोती कुर्ता और गले में तुलसी की माला पहने देखा जा सकता है। लाखों ने मांसाहार तो क्या चाय, कॉफी, प्याज, लहसुन जैसे तामसी पदार्थों का सेवन छोड़कर शाकाहार शुरू कर दिया है। वे लगातार ‘हरे राम-हरे कृष्ण’ का कीर्तन भी करते रहते हैं। इस्कॉन ने पश्चिमी देशों में अनेक भव्य मन्दिरेवं विद्यालय बनवाये हैं। इस्कॉन के अनुयायी विश्व में गीता एवं हिन्दू धर्म एवं संस्कृति का प्रचार-प्रसार करते हैं।\n\n\n", "id": "503972", "title": "अंतर्राष्ट्रीय कृष्णभावनामृत संघ"}
{"url": "https://hi.wikipedia.org/wiki?curid=503986", "text": "विचित्र वीणा\n\nविचित्र वीणा एक तार से बजने वाला वाद्य है जिसका प्रयोग हिन्दुस्तानी संगीत में किया जाता है। यह कर्नाटक संगीत में प्रयोग होने वाले \"गोट्टुवाद्यम\" (चित्र वीणा) के समान होता है। इसमें कोई फ़्रेट्स नहीं होते हैं और एक स्लाइड द्वारा बजाया जाता है।\n\nविचित्र वीणा प्राचीन एकतंत्री वीणा का आधुनिक रूप है। यह एक चौड़े, फ़्रेटहीन क्षैतिज भाग या (\"दण्ड\") पर, जो कि तीन फ़ीट लंबा और छः इंच चौड़ा होता है का बना होता है। इसमें दो प्रतिध्वनित \"तुम्बे\" होते हैं, जिनमें हाथी दांत से अलंकरण किया हिता है और दण्ड के दोनों छोरों पर नीचे की ओर से जुड़े रहते हैं। वाद्य का ऊपरी तंग सिरा प्रायः मयूर आकृति में ढला होता है।\n\nइस वाद्य में चार मुख्य बजाने के तार एवं पांच गौण तार होते हैं। गौण तारों को चिकारी कहते हैं। इन तारों को खुली अंगुली से ड्रोन प्रभाव दिया जाता है। इनके नीचे १३ सिम्पेथैटिक तार होते हैं, जो उपयुक्त रागों के लिये ट्यूण्ड रहते हैं। वीणा में पांच सप्तक होते हैं। इसे बजाने के लिये सितार बजाने वाले मिज़्राबों जैसे ही प्लेक्ट्रम दाएं हाथ की मध्यमा एवं तर्जनी अंगुलियों में पहने जाते हैं और तारों को छेड़ा जाता है। इनके अलावा एक कांच का बट्टा बायें हाथ से मुख्य तारों पर फ़िराया जाता है जिससे लय बनती है। तारों में बट्टे के बीच घर्षण घटाने के लिये उन पर नारियल का तेल लगाया जाता है। \n\nवीणा का प्रयोग प्रायः ध्रुपद शैली के गायन की संगत के लिये किया जाता है और इसमें ठेका या जटिलता अधिक मान्य नहीं है। इसका पुनरोद्धार एवं पुनर्प्रयोग करने का श्रेय लालमणि मिश्र को जाता है। इन्होंने ही इसको बजाने की तकनीक विकसित कीं एवं की रचनाएं कीं; तथा इनके पुत्र गोपाल शंकर मिश्र ने इसके प्रदर्शन को सार्वजनिक किया।\n\n\n", "id": "503986", "title": "विचित्र वीणा"}
{"url": "https://hi.wikipedia.org/wiki?curid=504008", "text": "जिब्राल्टर राष्ट्रीय फुटबॉल टीम\n\nजिब्राल्टर राष्ट्रीय फुटबॉल टीम () ब्रिटिश प्रवासी शासित प्रदेश जिब्राल्टर का फुटबॉल की प्रतिस्पर्धाओ में प्रतिनिधित्व करती है। जिब्राल्टर फुटबॉल संघ टीम व इस से जुड़े सभी कार्यो को नियंत्रित करता है। यह फीफा या यूईएफए का पूर्ण सदस्य नहीं है इसलिए टीम विश्व कप या यूरोपियाई चैम्पियनशिप में भाग लेने के लिए योग्य नहीं है। जिब्राल्टर ने यूईएफए की सदस्यता के लिए आवेदन किया था परन्तु इसे 2007 में यूईएफए बोर्ड ने ठुकरा दिया। यह विवाद कोर्ट ऑफ़ आर्ब्रिटेशन फॉर सपोर्ट (खेल में मध्यस्थता के लिए न्यायालय) तक चला गया था जिसके पश्चात यूईएफए की कार्यकारिणी समिति ने जिब्राल्टर को अस्थायी सदस्य का दर्जा प्रदान कर दिया।\n\nजिब्राल्टेरियन राष्ट्रीय फुटबॉल का इतिहास शायद तब से शुरू होता है जब राष्ट्रीय टीम अप्रैल 1923 में स्पेन के दौरे पर सेविला फुटबॉल क्लब के साथ दोस्ताना मैच खेलने गई थी। टीम ने वहाँ दो मैच खेले जिनमें इसे हार का सामना करना पड़ा। टीम ने 1949 में विश्व प्रसिद्ध स्पेनी फुटबॉल क्लब रियल मैड्रिड के खिलाफ़ खेले गए मैच में क्लब को बराबरी पर ही रोक दिया था।\n\nटीम ने अपना पहला अन्तराष्ट्रीय मैच 1993 में द्वीप खेलों के दौरान खेला। जिब्राल्टर अपने सभी मैच हार गया और पूरे टुर्नामेंट में टीम ने केवल एक ही गोल किया और टीम अंतिम स्थान पर रही।\n\n1995 में हुए द्वीप खेलों में टीम ने अच्छा प्रदर्शन किया। इन खेलों का मेजबान जिब्राल्टर ही था। अपने पहले मैच को ग्रीनलैंड के विरुद्ध खोने के पश्चात भी जिब्राल्टर ने टुर्नामेंट में वापसी करी और इतिहास में अपनी पहली प्रतिस्पर्धात्मक जीत आइल ऑफ़ मैन के विरुद्ध दर्ज की। एंगलसे के विरुद्ध अपनी दूसरी जीत के पश्चात जिब्राल्टर ने अपने समूह में दूसरा स्थान सुनिश्चित कर लिया; एंगलसे ने भी दो मैच ही जीते थे परन्तु गोल अंतर के कारण जिब्राल्टर सेमीफाइनल के लिए अर्हता प्राप्त करने में सफ़ल रहा। सेमीफाइनल में टीम ने जर्सी को 1–0 से हराया और टुर्नामेंट के फाइनल में जगह बनाई। फाइनल में टीम का मुकाबला आइल ऑफ़ वाइट से हुआ जहाँ उसे सेमीफाइनल के स्कॉर से ही हार का सामना करना पड़ा और टीम को खेलों का रजत पदक मिला।\n\n1997 के द्वीप खेलों के संस्करण में टीम ने समूह स्तर के दो मैच जीते और दो मैच हारे और उसे शेटलैंड के विरुद्ध प्लेओफ़ खेलना पड़ा जिसमें उसे हार का सामना करना पड़ा और जिब्राल्टर नौ देशों की इस प्रतिस्पर्धा में छठे स्थान पर रहा। 1999 के इन्ही खेलों में टीम ने ओर अधिक बुरा प्रदर्शन किया और ग्यारहवें स्थान से संतोष करना पड़ा।\n\n2001 में परिणामों में कुछ सुधार आए और टीम पाँचवे स्थान पर रही और 2003 में टीम ने अपनी इतिहास की सबसे बड़ी जीत दर्ज करी जब उसने सार्क को 19–0 से हराया। आगे बढ़ते हुए टीम ने ग्रीनलैंड और ऑर्क्नी को हराया और अंततः बारह देशों के बीच छठा स्थान प्राप्त करा। इन छोटी सफलताओं के पश्चात भी जिब्राल्टर ने 2005 के टुर्नामेंट में हिस्सा नहीं लिया।\n\n2007 में जिब्राल्टर ने पहली बार द्वीप खेलों का स्वर्ण पदक जीता जब उसने फाइनल में रोड्स की टीम को 4–0 से हराया।\n\nनिवर्तमान समय में जिब्राल्टेरियन राष्ट्रीय टीम की किट जर्मन खेल कम्पनी एडिडास तैयार करती है। यह पूरी सफ़ेद है जिसमें किनारों की तरफ़ लाल रंग की रेखाएँ हैं जो जिब्राल्टेरियन राष्ट्रीय ध्वज का प्रतिनिधित्व करती हैं।\n\n", "id": "504008", "title": "जिब्राल्टर राष्ट्रीय फुटबॉल टीम"}
{"url": "https://hi.wikipedia.org/wiki?curid=504010", "text": "कुलीनवर्ग\n\nकुलीनवर्ग () उस सामाजिक वर्ग को कहा जाता है जिसके सदस्यों को समाज के अन्य वर्गों की तुलना में अधिक प्रतिष्ठा, मान्यता और अधिकार दिए जाएँ। आम तौर पर इस वर्ग में सदस्यता किसी देश या समाज के शासकों द्वारा दी जाती है और अक्सर इसके सदस्यों को उनका दर्जा दर्शाने वाली उपाधियाँ भी मिलती हैं, जैसे कि 'राजा', 'ड्यूक', 'कुँवर', 'राजकुमारी', 'ख़ातून', इत्यादि। अधिकतर समाजों में कुलीनवर्ग के सदस्य कुलीनवर्गी परिवार में जन्म लेने के आधार पर स्वयं भी कुलीनवर्गी हो जाते हैं। कुलीनवर्ग के भीतर और भी श्रेणीकरण होता है, जिसमें कुछ उपवर्ग ऊँचे और कुछ नीचे के माने जाते हैं, हालांकि पूरा कुलीनवर्ग ही सभी अन्य वर्गों से ऊँचा होता है। कुलीनवर्ग का सर्वोच्च स्थान शासक का होता है, जैसे कि सम्राट, महारानी, वग़ैराह। भारत, संयुक्त राज्य अमेरिका और श्रीलंका जैसे आधुनिक गणतंत्रों में आमतौर पर कोई सरकारी-मान्य कुलीनवर्ग नहीं होता, लेकिन संयुक्त राजशाही और सउदी अरब जैसी आधुनिक राजशाहियों में यह आज भी मिलते हैं।\n\nशासकों द्वारा मिली मान्यता ही कुलीनवर्ग को समाज के अन्य उच्च वर्गों से अलग करती है। ऐतिहासिक रूप से देशों की राजव्यवस्था में अक्सर व्यापार में धनि, युद्ध में पराक्रमी या कुलीनवर्ग में विवाह या किसी अन्य कारण से शासकों की दया-दृष्टि पाने वाले साधारण व्यक्तियों को कुलीनवर्ग में सदस्यता दे दी जाती थी और फिर उनके बच्चे जन्म से ही इस कुलीनवर्ग के सदस्य कहलाते थे। इसके विपरीत यदि कुलीनवर्ग का कोई सदस्य शासकों को बुरा लगे तो उनकी उपाधियाँ, धन-संपत्ति या अन्य शक्ति छीनकर उन्हें कुलीनवर्ग से बेदख़ल भी कर दिया जाता था।\n\n", "id": "504010", "title": "कुलीनवर्ग"}
{"url": "https://hi.wikipedia.org/wiki?curid=504013", "text": "गीतरामायण\n\nगीतरामायण रामायण के प्रसंगों पर आधारित ५६ मराठी गीतों का संग्रह है। यह आकाशवाणी पुणे से सन् १९५५-५६ में प्रसारित किया गया था। इसके लेखक प्रसिद्ध साहित्यकार गजानन दिगंबर माडगूलकर थे तथा इसे सुधीर फड़के ने संगीतबद्ध किया था। यह अत्यन्त प्रसिद्ध हुआ था और बाद में इसके पाँच हिन्दी अनुवाद एवं एक-एक बंगला, अंग्रेजी, गुजराती, कन्नड, कोंकणी, संस्कृत, सिन्धी तथा तेलुगू अनुवाद भी आए। यह ब्रेल लिपि में भी लिप्यन्तरित किया गया है।\n\n१९५९ में भारत में टेलीविजन की शुरूआत के चार साल पहले \"गीत रामायण\" की अवधारणा १९५५ में हुई थी। अखिल भारतीय रेडियो के शुरुआती दिनों के दौरान, पुणे स्टेशन के निदेशक सीताकांत लाड एक रेडियो कार्यक्रम शुरू करना चाहते थे जो मनोरंजक होगा और नैतिक शिक्षा प्रदान करेगा। उन्होंने इसलिए कवि और लेखक गजानन दिगंबर माडगूलकर (जिन्हे \"ग-डी-मा\" के रूप में जाना जाता है) के लिए अपनी योजना को रेखांकित किया। चूंकि रामायण (वाल्मीकि द्वारा लिखी गई) एक भारतीय महाकाव्य है, लाड और माडगूलकर ने उसे गीतोंमे पेश करने का विचार किया। माडगूलकरने अपने संगीत निर्देशक मित्र सुधीर फड़के (जिन्हे \"बाबूजी\" के नाम से भी जाना जाता है) के साथ यह चुनौती स्वीकार कर ली।\n\nमाडगूलकर और फड़के ने हर सप्ताह एक सालतक एक नया गीत पेश करनेका सोचा। हर गाना पहले शुक्रवार की सुबह और फिर शनिवार और रविवार की सुबह, सुबह ८:४५ से ९:०० बजे के बीच प्रसारित होगा। कार्यक्रम की शुरुआत में एक वर्ष (५२ गीतों के साथ) आखिरी गीत \"त्रिवार जयजयकार, रामा\" कि योजना थी जहां राम राजा बन जाते हैं। लेकिन १९५५ के हिंदू कैलेंडर में अधिक मास था। इसलिए श्रृंखला को कुल ५६ तक बढ़ाने के लिए चार गाने जोड़े गए थे। आखरी गीत \"गा बाळांनो, श्रीरामायण\" बना और राम के राज्याभिषेक के बाद कि कहानी भी जोडी गई। गीतों की संख्या के अलावा, फड़के को संगीत, गीत और गायक उनकी पसंद पर छोड़ दिए और माडगूलकर को कलात्मक स्वतंत्रता दी गई जिससे वो कहानी रेखा और उस माध्यम से संदेश व्यक्त कर सके।\n\nशुरूआत में, कार्यक्रम गुड़ी पड़वा के अवसर पर शुरू होने वाला था, लेकिन बाद में राम नवमी के दिन हुआ। १ अप्रैल १९५५ की सुबह ८:४५ बजे इस कार्यक्रम का पहला गीत \"कुश लव रामायण गाती\" प्रसारित किया गया। माडगुलकर की पत्नी विद्या माडगुलकर बतती है कि माडगुरकर ने पहला गीत लिख कर रिकॉर्डिंग के पहले दिन फड़के को दिया था; हालांकि, फड़के ने वह गीत खो दिया। प्रसारण के पहले ही अनुसूचित होने के साथ, स्टेशन निर्देशक सीताकांत लाड ने गीत को फिर से लिखने के लिए माडगुलकर से कहा जो की उन्होने गुस्से में मना कर दिया। लाड ने बाद में कवि को सभी आवश्यक लेखन सामग्री से सुसज्जित कमरों में बन्द करने का निर्णय लिया और कहा कि उन्हे तब रिहाइ मिलेगी जब वे गीत लिए तैयार हों। माडगुलकर ने पंद्रह मिनट में फिर से गीत को याद किया और लिखा ताकि फड़के संगीत का निर्माण कर सके।\n\n\n\n", "id": "504013", "title": "गीतरामायण"}
{"url": "https://hi.wikipedia.org/wiki?curid=504015", "text": "डॅल्टा सॅफ़ॅई तारा\n\nडॅल्टा सॅफ़ॅई, जिसका बायर नाम भी यही (δ Cephei या δ Cep) है, वृषपर्वा तारामंडल में स्थित एक द्वितारा मंडल है जो पृथ्वी से क़रीब ८८७ प्रकाश-वर्ष की दूरी पर स्थित है। पृथ्वी से इसका औसत सापेक्ष कांतिमान (यानि चमक का मैग्निट्यूड) उसके और पृथ्वी के बीच गैस और धूल की मौजूदगी के कारण ०.२३ कम दिखता है। इसमें ५.३६६३४१ दिनों के काल में चमक ३.४८ से ४.३७ मैग्निट्यूड के बीच बदलती रहती है, यानि यह एक परिवर्ती तारा है। इस तारे के आधार पर परिवर्ती तारों की एक विशेष श्रेणी बनाई गई थी जिसे सॅफ़ॅई परिवर्ती कहा जाता है।\n\n", "id": "504015", "title": "डॅल्टा सॅफ़ॅई तारा"}
{"url": "https://hi.wikipedia.org/wiki?curid=504039", "text": "दशलक्षण पर्व\n\nजैन धर्म में दशलक्षण पर्व का बहुत महत्व है।\nजैन धर्म के दस लक्षण होते है। कहते है जो इन दस लक्षणों का अच्छी तरह से पालन कर ले उसे इस संसार से मुक्ति मिल सकती है। पर सांसारिक जीवन का निर्वाह करने में हर समय इन नियमों का पालन करना मुश्किल हो जाता है और बहुत शुभ और अशुभ कर्मों का बन्ध हो जाता है। इन कर्मो का प्रक्षालन करने के लिए श्रावक उत्तम क्षमा आदि धर्मों का पालन करते है। जैन धर्म के दस लक्षण इस प्रकार है:- १) उत्तम क्षमा, २) उत्तम मार्दव, ३) उत्तम आर्जव, ४) उत्तम शौच, ५) उत्तम सत्य, ६) उत्तम संयम, ७) उत्तम तप,८) उत्तम त्याग, ९) उत्तम अकिंचन्य, १०) उत्तम ब्रहमचर्य।\n\nइन दस लक्षणों का पालन करने हेतु जैन धर्म में साल में तीन बार दसलक्षण पर्व मनाया जाता है। \nभाद्र महीने में आने वाले दशलक्षण पर्व को लोगो द्वारा ज्यादा धूमधाम से मनाया जाता है। इन दस दिनों में श्रावक अपनी शक्ति अनुसार व्रत उपवास आदि करते है। ज्यादा से ज्यादा समय भगवन की पूजा अर्चना में व्यतीत किया जाता है।\n", "id": "504039", "title": "दशलक्षण पर्व"}
{"url": "https://hi.wikipedia.org/wiki?curid=504045", "text": "करन कुन्दरा\n\nकरन कुन्दरा (जन्मगत नाम: वीर करन कुन्दरा, जन्म अक्तुबर ११, १९८४, स्थान जालंधर, पंजाब) एक भारतीय टीवी अभिनेता हैं। टीवी दुनिया में आने से पहले ये अपने पारिवारिक व्यवसाय में थे।\n\nइनका जन्म जालंधर (पंजाब, भारत) के एक व्यवसाय परिवार में हुआ था। वह अपने परिवार के सबसे युवा सदस्य हैं और उनके तीन बहनें भी है जो उनसे उमर में बडी है। करन कुन्दरा ने अपनी पढ़ाई राजस्थान के अजमेर स्थित मेयो कॉलेज में की थी और वह एक एमबीए की डिग्री प्राप्त कर स्नातक बने। यह डिग्री उन्हें युएसए से प्राप्त हुआ था।\n\nकरन कुन्दरा 'कितनी मुहब्बत है' धारावाहिक से अपनी पूर्व सह-अभिनेत्री कृतिका कामरा को लगभग फरवरी २०१० से २०१२ की शुरुआत तक २ साल तक डॅटिंग कर चुके हैं।\n\nएक मॉडल से अभिनेता होने, एवं एक व्यापारी होने के साथ साथ करन एक अंतरराष्ट्रीय कॉल सेंटर के मालिक भी है। वह अपने पिता के साथ निर्मित हो रही इमारतों को ढांचागत सुविधाएँ उपलब्ध करवाने का व्यवसाय करते हैं। पंजाब के जालंधर शहर में स्थित 'इन्सिग्निया शॉपिंग मॉल' इनकी हाल ही में निर्मित प्रकल्पों में से एक है।\n\nकरन ने अपनी अभिनय की शुरुआत २००८ में एनडीटीवी इमेजिन चैनल पर प्रसारित धारावाहिक 'कितनी मुहब्बत हैं' में अर्जुन पुंज की मुख्य भूमिका से की थी। २००९ में उन्होंने सोनी टीवी पर प्रसारित धारावाहिक 'बेताब दिल की तमन्ना है' में वीरु की मुख्य भूमिका निभाई। इसी चैनल पर प्रसारित 'आहट' धारावाहिक में एक युवराज के भूत का किरदार निभाने के बाद वह स्टार प्लस पर प्रसारित डांस रिएलिटी शो 'ज़रा नच के दिखा' में हिस्सा लिया।\n\nकरन को आखिरी बार अपनी पहली सीरियल 'कितनी मुहब्बत है' के सीक़्वल (इमेजिन टीवी पर प्रसारित) में अर्जुन सिंहानिया की मुख्य भूमिका में अभिनय करते हुए देखा गया था। जनता की मांग पर इस धारावाहिक को वापस लाया गया था।\n\n", "id": "504045", "title": "करन कुन्दरा"}
{"url": "https://hi.wikipedia.org/wiki?curid=504047", "text": "स्थिरवैद्युतिकी\n\nस्थिरवैद्युतिकी भौतिकी की एक शाखा है जो स्थिर या धीमी गति (अत्वरित) वाले वैद्युत आवेशों से जुड़े परिघटनाओ और गुणों से सम्बंधित है।\n", "id": "504047", "title": "स्थिरवैद्युतिकी"}
{"url": "https://hi.wikipedia.org/wiki?curid=504068", "text": "सॅफ़ॅई परिवर्ती तारा\n\nसॅफ़ॅई परिवर्ती तारा एक विशेष प्रकार के परिवर्ती तारे को कहा जाता है जिसकी (निरपेक्ष कान्तिमान) चमक बहुत अधिक हो। इन तारो की चमक के तीखेपन और उसमें आने वाले बदलावों के काल में सीधा सम्बन्ध होता है, जिस वजह से इन्हें हमारी गैलेक्सी के लम्बे फ़ासले और गैलेक्सियों के बीच की दूरियों को मापने के लिए मानक समझा जाता है।\n\nइस श्रेणी का नाम वृषपर्वा तारामंडल में स्थित डॅल्टा सॅफ़ॅ​ई तारे पर पड़ा है जिसकी पृथ्वी से देखी जाने वाली चमक (सापेक्ष कान्तिमान) ५.३६६३४१ दिनों के काल +३.४८ से +४.३७ मैग्निट्यूड के बीच बदलती रहती है। इस तारे के अध्ययन से सन् १७८४ में यह परिवर्ती ज्ञात हुआ था और अपनी श्रेणी का यह पहला ज्ञात तारा था।\n\nअंग्रेज़ी में \"सॅफ़ॅ​ई परिवर्ती तारे\" को \"सॅफ़ॅ​ई वेरिएबल स्टार\" (Cepheid variable star) कहते हैं।\n\n", "id": "504068", "title": "सॅफ़ॅई परिवर्ती तारा"}
{"url": "https://hi.wikipedia.org/wiki?curid=504088", "text": "गजानन दिगंबर माडगूलकर\n\nगजानन दिगंबर माडगूळकर (1 अक्टूबर 1919 – 14 दिसम्बर 1977) मराठी के प्रमुख कवि, गीतकार, लेखक तथा अभिनेता थे। महाराष्ट्र में वे अपने नाम के आद्यक्षरों 'गदिमा' से ही अधिक जाने जाते हैं। मराठी संस्कृति के लिए उनका योगदान मात्रा और गुणवत्ता दोनो दृष्टियों से बहुत अधिक है।\n\n\n", "id": "504088", "title": "गजानन दिगंबर माडगूलकर"}
{"url": "https://hi.wikipedia.org/wiki?curid=504097", "text": "बूर्जुआ\n\nबूर्जुआ () समाजशास्त्र, राजनीति और अर्थशास्त्र में मध्य वर्ग से अधिक धनवान श्रेणी को कहा जाता है और इस शब्द का प्रयोग बाएँ की राजनीति के सन्दर्भ में अधिक होता है। यह मूल रूप से फ़्रांसीसी भाषा का शब्द है। यूरोप में १८वीं सदी में इस वर्ग को पूँजीपति और पूँजी से सम्बंधित संस्कृति पर नियंत्रण रखने वाला समझा जाता था। \n\nसाम्यवादी (मार्क्सवादी) विचारधारा में बूर्जुआ वर्ग के लोग हमेशा धन बटोरने व अपनी संपत्ति सुरक्षित करने में लगे रहते हैं और उनका मुख्य ध्येय समाज में अपने ऊँचे स्थान और आर्थिक नियंत्रण को बनाए रखना होता है। मार्क्सवादी दृष्टिकोण में समाज में दो मुख्य वर्ग होते है - बूर्ज़वाज़ी (पूंजीपति) और प्रोलितारियत​ (, मज़दूर वर्ग)। बूर्ज़वाज़ी कारख़ानों और आर्थिक कार्य के अन्य साधनों पर क़ब्ज़ा जमाए होते हैं। प्रोलितारियत​ को जीवनी चलाने के लिए मजबूरन इनके कारख़ानों में काम करना होता है क्योंकि आमदनी करने का कोई अन्य ज़रिया नहीं होता। इस तरह से बूर्ज़वाज़ी प्रोलितारियत​ के श्रम से लाभ उठाते हैं और प्रोलितारियत​ को कठिनाई और ग़रीबी में जीवन बसर करना पड़ता है। अन्य विचारधाराओं में इस मार्क्सवादी दृष्टिकोण में खोट निकाले गए हैं।\n\nअंग्रेज़ी, फ़्रांसीसी, रूसी व अन्य भाषाओं में 'बूर्झ़वाज़ी' सही उच्चारण है, जिसके बिंदु-वाले 'झ़' का उच्चारण पर ध्यान दें क्योंकि यह बिना बिन्दु वाले 'झ' से काफ़ी भिन्न है। इसका उच्चारण अंग्रेज़ी के 'टेलिविझ़न' शब्द के 'झ़' से मिलता है।\n\n\n", "id": "504097", "title": "बूर्जुआ"}
{"url": "https://hi.wikipedia.org/wiki?curid=504099", "text": "सर्वहारा\n\nसर्वहारा (प्रोलितारियत / प्रोलिटेरियट​ / Proletariat) समाजशास्त्र, राजनीति और अर्थशास्त्र में समाज की नीचे वाली श्रेणियों को कहा जाता है, जो अक्सर शारीरिक श्रम से जीवनी चलाते हैं। औद्योगिक समाजों में अक्सर कारख़ानों में काम करने वाले मज़दूरों को 'प्रोलिटेरियट​' कहा जाता था लेकिन कभी-कभी कृषकों और अन्य ग़रीब मेहनत करने वाले लोगों को भी इसमें शामिल किया जाता है।\n\n'प्रोलितारियत' मूल रूप से लातिनी भाषा का शब्द है और इसका प्रयोग प्राचीन रोमन में शुरू हुआ था। पारम्परिक रूप से यह शब्द उनके लिए प्रयोग होता था जिनके पास अपने बच्चों को छोड़कर और कोई पूँजी न हो। लातिनी भाषा में 'प्रोलेस' () का मतलब 'संतान' होता है।\n\nसाम्यवादी (मार्क्सवादी) विचारधारा में समाज में दो मुख्य वर्ग होते है - बूर्ज़वाज़ी (, पूंजीपति) और प्रोलितारियत, मज़दूर वर्ग)। मार्क्सवादी दृष्टिकोण में बूर्ज़वाज़ी वर्ग के लोग हमेशा धन बटोरने व अपनी संपत्ति सुरक्षित करने में लगे रहते हैं और उनका मुख्य ध्येय समाज में अपने ऊँचे स्थान और आर्थिक नियंत्रण को बनाए रखना होता है। बूर्ज़वाज़ी कारख़ानों और आर्थिक कार्य के अन्य साधनों पर क़ब्ज़ा जमाए होते हैं। प्रोलितारियत​ को जीवनी चलाने के लिए मजबूरन इनके कारख़ानों में काम करना होता है क्योंकि आमदनी करने का कोई अन्य ज़रिया नहीं होता। इस तरह से बूर्ज़वाज़ी प्रोलितारियत​ के श्रम से लाभ उठाते हैं और प्रोलितारियत​ को कठिनाई और ग़रीबी में जीवन बसर करना पड़ता है। अन्य विचारधाराओं में इस मार्क्सवादी दृष्टिकोण में खोट निकाले गए हैं।\n\n", "id": "504099", "title": "सर्वहारा"}
{"url": "https://hi.wikipedia.org/wiki?curid=504104", "text": "चित्तू पाण्डे\n\nचित्तू पाण्डे (10 मई 1865 - 1946) भारत के स्वतंत्रता संग्राम के सेनानी थे। उन्हें 'बलिया का शेर' के नाम से जाना जाता है। उन्होने १९४२ में बलिया में भारत छोड़ो आन्दोलन में महत्वपूर्ण भूमिका निभाई थी। १९ अगस्त १९४२ को एक 'राष्ट्रीय सरकार' की घोषणा करके वे उसके अध्यक्ष बने जो कुछ दिन चलने के बाद अंग्रेजों द्वारा दबा दी गई। यह सरकार बलिया के कलेक्टर को सत्ता त्यागने एवं सभी गिरफ्तार कांग्रेसियों को रिहा कराने में सफल हुई थी। वे अपने आप को गांधीवादी मानते थे।\n\nचित्तू पाण्डे का जन्म उत्तर प्रदेश के बलिया जिले के रत्तूचक गाँव में हुआ था।\n\n", "id": "504104", "title": "चित्तू पाण्डे"}
{"url": "https://hi.wikipedia.org/wiki?curid=504128", "text": "मुखपृष्ठ/प्रमुख चित्र पूर्व\n", "id": "504128", "title": "मुखपृष्ठ/प्रमुख चित्र पूर्व"}
{"url": "https://hi.wikipedia.org/wiki?curid=504135", "text": "यथार्थवाद (अंतरराष्ट्रीय संबंध)\n\nयथार्थवाद या राजनीतिक यथार्थवाद, अंतरराष्ट्रीय संबंधों के शिक्षण की शुरुआत के बाद से ही अंतरराष्ट्रीय संबंधों का प्रमुख सिद्धांत रहा है। यह सिद्धांत उन प्राचीन परम्परागत दृष्टिकोणों पर भरोसा करने का दावा करता है, जिसमें थूसीडाइड, मैकियावेली और होब्स जैसे लेखक शामिल हैं। प्रारंभिक यथार्थवाद को आदर्शवादी सोच के खिलाफ एक प्रतिक्रिया के रूप में व्यक्त किया जा सकता है। यथार्थवादियों ने द्वितीय विश्व युद्ध के प्रकोप को आदर्शवादी सोच की कमी के एक सबूत के रूप में देखा था। आधुनिक यथार्थवादी विचारों में विभिन्न किस्में हैं, हालांकि, इस सिद्धांत के मुख्य सिद्धांतों के रूप में राज्य नियंत्रण वाद, अस्तित्व और स्वयं सहायता को माना जाता है।\n\nयथार्थवाद में कई महत्वपूर्ण मान्यताएं हैं। यथार्थवादी मानते हैं कि राष्ट्र - राज्य इस अराजक अंतरराष्ट्रीय प्रणाली में ऐकिक (Unitary) व भौगोलिक आधारित अभिनेता (Actors) हैं, जहाँ कोई भी वास्तविक आधिकारिक विश्व सरकार के रूप में मौजूद नहीं है जो इन राष्ट्र- राज्यों के बीच अन्तः क्रिया या सहभागिताओं को विनियमित (Regulate) करने में सक्षम हो। दूसरे, यह अंतरसरकारी संगठनों (IGOs), अंतरराष्ट्रीय संगठनों (IOs), गैर सरकारी संगठनों (NGOs), या बहुराष्ट्रीय कंपनियों (MNCs) के बजाय संप्रभु राज्यों (Sovereign states) को ही अंतरराष्ट्रीय मामलों में प्राथमिक अभिनेता मानते हैं। इस प्रकार, राज्य ही, सर्वोच्च व्यवस्था के रूप में, एक दूसरे के साथ प्रतिस्पर्धा में रहते हैं। ऐसे में, एक राज्य अपने अस्तित्व को बनाए रखने, अपनी खुद की सुरक्षा सुनिश्चित करने के लिए और इन प्राथमिक उद्देश्यों के साथ अपने स्वयं के स्वार्थ की खोज में एक तर्कसंगत स्वायत्त अभिनेता के रूप में कार्य करता है और इस तरह अपनी संप्रभुता और अस्तित्व की रक्षा करने का प्रयास करता है। यथार्थवादी मानते हैं कि राष्ट्र राज्य अपने हितों की खोज में, अपने लिए संसाधनों को एकत्र करना करने का प्रयास है और ये राज्यों के बीच के संबंधों को सत्ता के अपने संबंधित स्तरों द्वारा निर्धारित करते हैं। शक्ति का यह स्तर राज्य के सैन्य, आर्थिक और राजनीतिक क्षमताओं से निर्धारित होता है।\nमानव स्वभाव यथार्थवादीयों (\"Human nature realists\") का मानना ​​है, कि राज्य स्वाभाविक रूप से ही आक्रामक होते हैं अतः क्षेत्रीय विस्तार को शक्तियों का विरोध करके ही असीमाबद्ध किया गया है। जबकि दुसरे आक्रामक/ रक्षात्मक यथार्थवादीयों (\"Offensive/defensive realists\") का मानना ​​है कि राज्य हमेंशा अपने अस्तित्व की सुरक्षा और निरंतरता की चिंता से ग्रस्त रहते हैं। रक्षात्मक दृष्टिकोण एक सुरक्षा दुविधा (Security dilemma) की तरफ ले जाता है, क्योंकि जहां एक राष्ट्र खुद की सुरक्षा को बढ़ाने के लिए हथियार बनता है, तो वहीं प्रतिद्वंद्वी भी साथ ही साथ समानांतर लाभ प्राप्त करने की कोशिश करता है। इसलिए यह प्रक्रिया और अधिक अस्थिरता की ओर ले जा सकती है यहाँ सुरक्षा को केवल शून्य राशि खेल/शून्य-संचय खेल (ज़ीरो सम गेम्स) के रूप में देखा जा सकता है, जहाँ केवल सापेक्ष लाभ मिल सकता है।\n", "id": "504135", "title": "यथार्थवाद (अंतरराष्ट्रीय संबंध)"}
{"url": "https://hi.wikipedia.org/wiki?curid=504156", "text": "टेलिविज़न और रेडियो धारावाहिक\n\nटेलिविज़न धारावाहिक या रेडियो धारावाहिक ऐसी नाटकीय कथा को कहते हैं जिसे किश्तों में विभाजित कर के उन किश्तों को टेलिविज़न या रेडियो पर एक-एक करके दैनिक, साप्ताहिक, मासिक या किसी अन्य क्रम के अनुसार प्रस्तुत करा जाता है। इन्हें अंग्रेज़ी व कई अन्य भाषाओं में साबुन नाटक या सोप ऑपेरा () कहा जाता है क्योंकि ऐसे रेडियो धारावाहिकों को शुरू में प्रॉक्टर एंड गैम्बल, कोलगेट-पामोलिव और लीवर ब्रदर्स जैसी साबुन बनाने वाली कम्पनियों के सौजन्य से पेश किया जाता था। इन धारावाहिकों को टी वी सीरियल () या टी वी श्रृंखला भी कहते हैं।\n\nटेलिविज़न व रेडियो धारावाहिकों का एक अहम तत्व उनकी कहानियों का अनंत चलता हुआ विस्तार होता है, जिसमें मुख्य कथाक्रम के अन्दर नई कहानियाँ आरम्भ होती है और फिर कई कड़ियों के दौर में विकसित होती हैं और फिर अंजाम पर पहुँचती हैं। कई ऐसी कहानियाँ एक-साथ चल सकती हैं और धारावाहिक लिखने-बनाने वाले अक्सर इनका रुख़ दर्शकों की बदलती रुचियों और भावनाओं के अनुसार बनाते जाते हैं। इसी तरह कहानी में मोड़ देकर उन पात्रों की भूमिका बढ़ा दी जाती है जो दर्शकों की रूचि रखें और उन्हें अक्सर निकाल दिया जाता है जिनमें दर्शकों को दिलचस्पी कम हो। भारत में 'हम लोग', 'क्योंकि सास भी कभी बहू थी', 'ससुराल गेंदा फूल' और 'यह रिश्ता क्या कहलाता है' जैसे धारावाहिक बहुत सफल रहे हैं। १९८० के दशक में पाकिस्तान के 'धूप किनारे' और 'तन्हाईयाँ' जैसे धारावाहिक भी सफल रहे और भारत में भी देखे गए। अमेरिका का 'गाइडिंग लाईट' () नामक धारावाहिक १९३७ में रेडियो पर शुरू हुआ, १९५२ में टेलिविज़न पर स्थानांतरित हुआ और फिर २००९ में जाकर बंद हुआ - कुछ स्रोत इसे विश्व का सबसे लम्बे चलने वाला धारावाहित बताते हैं।\n\n1970 के दशक के अंत में दूरदर्शन पर दो धारावाहिक शुरू हुए थे जिन्हें भारत के पहले धारावाहिकों का दर्जा दिया गया था। इनके नाम थे 'अशान्ति शान्ति के घर' जिसमें आगा और नादिरा ने मुख्य भूमिकायें निभाईं थीं एवं 'लड्डू सिंह टैक्सी ड्राइवर' जिसमें 'पेंटल ने मुख्य भूमिका निभाई थी। \n", "id": "504156", "title": "टेलिविज़न और रेडियो धारावाहिक"}
{"url": "https://hi.wikipedia.org/wiki?curid=504164", "text": "और भी ग़म हैं ज़माने में\n\nऔर भी ग़म हैं ज़माने में १९८० के दशक के आरम्भिक सालों में एक भारतीय टेलिविज़न धारावाहिक था जो दूरदर्शन पर प्रसारित किया जाता था। इसकी ३२ कड़ियाँ प्रसारित हुई जिनमें मनोरंजन और सामाजिक शिक्षा का मिश्रण हुआ करता था। हर दो सप्ताह में एक बार प्रसारित होने वाले इस धारावाहिक की हर किश्त में एक सामाजिक बुराई लेकर उसपर आधारित कहानी बनाई जाती थी। इस टी वी शृंखला का नाम कवि फ़ैज़ अहमद फ़ैज़ की प्रसिद्ध कृति 'और भी दुख हैं ज़माने में' के शीर्षक में एक शब्द बदलकर रखा गया था जिसमें शायर अपनी प्रेमिका को समझाता है कि वह उसपर पूरा ध्यान नहीं दे पा रहा क्योंकि आसपास के दुख और अन्याय को देखकर उसका मन विचलित हो उठता है।\n\n", "id": "504164", "title": "और भी ग़म हैं ज़माने में"}
{"url": "https://hi.wikipedia.org/wiki?curid=504181", "text": "नांगपा ला\n\nनांगपा ला हिमालय का एक दर्रा है जो सदियों से तिब्बत और नेपाल के बीच व्यापारिक केन्द्र की तरह रहा है। यह माउंट एवरेस्ट से तीस किलोमीटर पश्चिम में अवस्थित है। सन् २००६ में ७५ तिब्बती लोगों का एक जत्था जब भाग कर नेपाल आ रहा था तो चीनी \"चो ओयु\" पोस्ट से उनपर गोलियाँ चलाई गई जिसमें एक १७ वर्षीया बौद्ध भिक्खणी की मौत हो गई। आरंभ में चीनी अधिकारियों ने इस मामले को दबाने का प्रयत्न किया। लेकिन इसी घटना को एक यूरोपियन फोटोग्राफर ने फिल्माया और बाद में प्रकाशित कर दिया। फोटोग्राफर हिमालय में चढ़ाई कर रहा था।\n", "id": "504181", "title": "नांगपा ला"}
{"url": "https://hi.wikipedia.org/wiki?curid=504183", "text": "कृषि दर्शन\n\nकृषि दर्शन दूरदर्शन पर प्रसारित होने वाला एक भारतीय टेलिविज़न कार्यक्रम है। इस कार्यक्रम का ध्येय किसानों तक कृषि-सम्बन्धी जानकारी पहुँचाना है। दूरदर्शन पर इसका प्रसार २६ जनवरी १९६७ को शुरू हुआ और यह भारतीय टेलिविज़न पर सबसे लम्बी अवधि तक चलने वाले प्रोग्रामों में से एक है।\n\n", "id": "504183", "title": "कृषि दर्शन"}
{"url": "https://hi.wikipedia.org/wiki?curid=504199", "text": "जिओजेब्रा\n\nजिओजेब्रा (GeoGebra) ज्यामिति, बीजगणित तथा कैलकुलस सिखाने का सॉफ्टवेयर है। यह एक इंटरैक्टिव प्रोग्राम है जो विद्यार्थियों तथा शिक्षकों दोनो ही के लिए उपयुक्त है। जिओजेब्रा का अधिकांश भाग निःशुल्क उपलब्ध है। यह जावा में लिखा गया है अतः अनेकों प्लेटफार्मों पर चल जाता है। मार्कस होवेनवार्टर (Markus Hohenwarter) ने इस परियोजना को सन 2001 में साल्जबर्ग विश्वविद्यालय (University of Salzburg) में आरम्भ किया था।\n\n", "id": "504199", "title": "जिओजेब्रा"}
{"url": "https://hi.wikipedia.org/wiki?curid=504207", "text": "चाँदा\n\nचाँदा (protractor) एक औजार है जो कोण नापने या कोण बनाने के काम आता है। यह प्रायः वर्गाकार, वृत्ताकार या अर्धवृत्ताकार होता है और पारदर्शी प्लास्टिक का बना होता है। चाँदे अनेकों प्रकार के यांत्रिक एवं तकनीकी कार्यों में प्रयुक्त होते हैं किन्तु इनका सबसे आम उपयोग स्कूलों में ज्यामिति से सम्बन्धित निर्मांण में होता है।\n\n", "id": "504207", "title": "चाँदा"}
{"url": "https://hi.wikipedia.org/wiki?curid=504219", "text": "विकिहाउ\n\nविकिहाउ (wikiHow) तरह-तरह के काम करने की विधि बताने वाली मार्गदर्शिकाओं का एक भण्डार है। यह विकि-आधारित तथा अन्तरजाल-आधारित जनसमुदाय है। इसका लक्ष्य विश्व की सबसे बड़ी एवं सर्वोत्कृष्ट कार्य-मार्गदर्शिकाएँ निर्मित करना है। यह जालस्थल पहले से ही विद्यमान 'इ-हाउ' (eHow) नामक वेबसाइट का परिवर्धित रूप है। इस समय इसमें लगभग डेढ़ लाख मार्गदर्शी लेख हैं। \n\n", "id": "504219", "title": "विकिहाउ"}
{"url": "https://hi.wikipedia.org/wiki?curid=504220", "text": "उर्वीजा\n\nउर्वीजा सीता का एक और नाम है। मिथिला नरेश जनक के हल-कर्षण-यज्ञ के फलस्वरूप पृथ्वी से उत्पन्न होने के कारण सीता का यह नाम पड़ा। \"ऊर्वी\" का अभिप्राय \"पृथ्वी\" से है और \"जा\" प्रत्यय का अभिप्राय है जन्मना अर्थात जन्म लेना। यानि उर्बीजा का मतलब है पृथ्वी से जन्मना। यद्यपि सीता पृथवी से उत्पन्न हुयी थी, इसलिए उन्हें उर्वीजा भी कहा जाता है। वे जनकपुर के राजा जनक की पुत्री,राम की पत्नी तथा अयोध्या के राजा दशरथ की पुत्रवधू थीं।\n", "id": "504220", "title": "उर्वीजा"}
{"url": "https://hi.wikipedia.org/wiki?curid=504224", "text": "ट्रफ़ैलगर कब्रिस्तान\n\nट्रफ़ैलगर कब्रिस्तान () ब्रिटिश प्रवासी शासित प्रदेश जिब्राल्टर में स्थित एक कब्रिस्तान है। पहले इसका नाम साउथपोर्ट डिच कब्रिस्तान () था। यह शहर की रक्षक दीवार के एकदम दक्षिण में भूमि के छोटे से टुकड़े पर बना हुआ है, जहाँ स्पेनी शासन के दौरान रक्षात्मक खाई थी। हालांकि इस कब्रिस्तान का नाम 21 अक्टूबर 1805 के दिन हुए ट्रफ़ैलगर के युद्ध पर रखा गया था परन्तु यहाँ युद्ध के केवल दो पीड़ितो को ही दफनाया गया है। बाकि की कब्रे मुख्यतः अन्य समुंद्री युद्धों में मारे गए सैनिकों और 1804 से 1814 के बीच जिब्राल्टर में महामारी का रूप ले चुके पीतज्वर में मरने वाले नागरिकों की हैं। इसके आलावा कई समाधि पत्थर सेंट जेगोस कब्रिस्तान और अलामिडा गार्डन्स से ट्रफ़ैलगर कब्रिस्तान में स्थान्तरित किए गए थे।\n\nकब्रिस्तान को अब किसी शव को दफनाने के लिए प्रयोग में नहीं लाया जाता है तथा इसे कई वर्षों तक परित्यक्त रखा गया था परन्तु 1980 के दशक में इसकी बहाली की गई। वर्ष 1992 में ट्रफ़ैलगर के युद्ध से सम्बंधित एक विशेष स्मारक को कब्रिस्तान में लगाया गया। कब्रिस्तान ट्रफ़ैलगर दिवस के दिन आयोजित होने वाले वार्षिक संस्मारक समारोह आ आयोजन स्थल है। यह दिवस ट्रफ़ैलगर युद्ध की सालगिरह के सबसे नजदीक के रविवार को मनाया जाता है। ट्रफ़ैलगर कब्रिस्तान जिब्राल्टर हेरिटेज ट्रस्ट में सूचिबद्ध है।\n\nट्रफ़ैलगर कब्रिस्तान इबेरिया प्रायद्वीप के दक्षिणी सिरे पर स्थित ब्रिटिश प्रवासी शासित प्रदेश जिब्राल्टर में स्थित है। यह भूमि का त्रिकोणीय खंड है जिसकी सीमाएँ उत्तर में चार्ल्स पंचम दीवार, पूर्व में प्रिंस एडवर्ड्स सड़क और दक्षिण-पश्चिम में ट्रफ़ैलगर सड़क से बनी हुई हैं। प्रिंस एडवर्ड्स दरवाज़ा कब्रिस्तान के उत्तर-पूर्वी कोने पर स्थितहै तथा साउथपोर्ट दरवाज़े इसके उत्तर-पश्चिमी कोने पर हैं।\n\nकब्रिस्तान शहर की पुरानी रक्षात्मक दीवारों के एकदम बहार निकलते ही है, जहाँ यह साउथपोर्ट डिच (साउथपोर्ट खाई) के अनुभाग का हिस्सा है। साउथपोर्ट खाई शहर के दक्षिणी बचाव गढ़ का भाग है। साउथपोर्ट डिच एक विशाल खाई थी चार्ल्स पंचम दीवार के दक्षिणी हिस्से में दक्षिण बैस्टियन से फ़्लैट बैस्टियन फ़ैली हुई थी। यह स्पेनी अभियंता लुईस ब्रावो डे अक्युना द्वारा 1627 में बनाए गए मानचित्र में दर्शाई गई थी था। यह मानचित्र अब ब्रिटिश संग्रहालय के पास है जिसमें इसे स्पेनिश भाषा के \"फोसो\" शाब्द के साथ अंकित किया गया है।\n\nकब्रिस्तान का निर्माण साउथपोर्ट डिच कब्रिस्तान (साउथपोर्ट खाई कब्रिस्तान) के रूप में हुआ था। इसे ट्रफ़ैलगर के युद्ध से सात वर्ष पहले जून 1798 में प्रतिष्ठित किया गया था। एक दिवसीय ट्रफ़ैलगर का युद्ध 21 अक्टूबर 1805 के दिन लड़ा गया था। कभी-कभी कब्रिस्तान को इस से अपेक्षाकृत विशाल सेंट जेगोस कब्रिस्तान का हिस्सा माना जाता था, जो इसके नजदीक ही उत्तर में स्थित है तथा चार्ल्स पंचम दीवार की विपरीत दिशा में है। सेंट जेगोस कब्रिस्तान जिसे डैडमैंस कब्रिस्तान के नाम से भी जाना जाता है एक समय में जिब्राल्टर शहर की रक्षात्मक दीवारों के अंदर बना एकमात्र कब्रिस्तान था। 1932 में कई समाधि पत्थर सेंट जेगोस कब्रिस्तान और अलामिडा गार्डन्स से ट्रफ़ैलगर कब्रिस्तान में स्थान्तरित किए गए थे।\n\n", "id": "504224", "title": "ट्रफ़ैलगर कब्रिस्तान"}
{"url": "https://hi.wikipedia.org/wiki?curid=504234", "text": "रोज़िया वॉटर टैंक्स\n\nरोज़िया वॉटर टैंक्स () (हिन्दी: रोज़िया पानी की टंकियाँ) उन्नीसवी शताब्दी के शुरुआत में ब्रिटिश प्रवासी शासित प्रदेश जिब्राल्टर में रोज़िया खाड़ी के समीप निर्मित हुई पानी एकत्रित करने की विशाल टंकियाँ थीं। इनका निर्माण एडमिरल जॉन जर्विस, सेंट विन्सेन्ट के पहले अर्ल, की सिफारिश के आधार पर हुआ था। उनकी सलाह थी की विक्चुअलिंग यार्ड संरचना रोज़िया खाड़ी के पास स्थानांतरित कर दिया जाए। यह संरचना शाही नौसेना के जहाजों को एक ही स्थल पर पानी व खाने की आपूर्ति करने का काम करता थी। वर्ष 2004 तक रोज़िया वॉटर टैंक्स पर यूनाइटेड किंगडम के रक्षा मंत्रालय का अधिकार रहा। 2004 में मंत्रालय ने टंकियों का अधिकार जिब्राल्टर की सरकार को हस्तांतरित कर दिया। स्थानीय और अन्तराष्ट्रीय स्तर पर हुई आलोचना और जिब्राल्टर हेरिटेज ट्रस्ट द्वारा न्यायालय में दर्ज किए गए केस के बावजूद भी जिब्राल्टर सरकार ने 2006 में इन एतिहासिक टंकियों को ध्वस्त करवा दिया जिससे खाली हुए स्थान पर किफायती घरों का निर्माण किया जा सके। जब परियोजना को पूरा करने के लिए ऑईएम इंटरनेशनल निर्माण कंपनी का वित्त पोषण अपर्याप्त साबित हुआ तब सरकार ने स्थल को पुनः जब्त कर लिया।\n\n", "id": "504234", "title": "रोज़िया वॉटर टैंक्स"}
{"url": "https://hi.wikipedia.org/wiki?curid=504239", "text": "रेबेका मास्टर्टन\n\nडॉ॰ रेबेका मास्टर्टन (अंग्रेज़ी: Rebecca Masterton) एक ब्रिटिश इस्लामी विद्वान, शिक्षका, सार्वजनिक वक्ता, टीवी प्रस्तोता और इस्लाम के शिया संप्रदाय की दार्शनिक हैं।\n\nरेबेका मास्टर्टन ने इंग्लैंड में सागर के पास के एक छोटे से शहर के एक ईसाई परिवार में जन्म लिया। 1996 में उन्हें मिस्र जाने का अवसर मिला। वह वहाँ जाकर इस्लाम से बहुत प्रभावित हुईं और 1999 में उन्होंने इस्लाम स्वीकार कर लिया।\n", "id": "504239", "title": "रेबेका मास्टर्टन"}
{"url": "https://hi.wikipedia.org/wiki?curid=504274", "text": "मागादान ओब्लास्त\n\nमागादान ओब्लास्त () रूस के साइबेरिया क्षेत्र के सुदूर पूर्व में स्थित रूस का एक संघीय खंड है जो उस देश की शासन प्रणाली में ओब्लास्त का दर्जा रखता है। इसकी राजधानी मागादान शहर है। इसकी सीमाएँ उत्तर में चुकोतका स्वशासित ओक्रुग, पूर्वोत्तर में कमचातका क्राय, दक्षिण में ख़ाबारोव्स्क क्राय और पश्चिम में साख़ा गणतंत्र से लगती हैं। पूर्व में यह ओख़ोत्स्क सागर के साथ तटस्थ है।\n\nऐतिहासिक रूप से साइबेरिया के सुदूर पूर्वी इलाक़े को कोलिमा () कहा जाता था और इसी के एक भाग में सन् १९५३ में मागादान ओब्लास्त स्थापित किया गया। यहाँ पर धरती में सोना, चांदी, टिन और टंग्स्टेन मिला और १९३०-१९४० के दशकों में उन्हें निकालने के लिए खाने बनी और सोवियत संघ के तानाशाह जोसेफ़ स्टालिन की सरकार ने यहाँ क़ैदी-श्रमिकों के गुलाग खेमे और सड़कें बनवाई। स्टालिन के देहांत पर कैदियों की बजाए पगार पर काम करने वाले मज़दूरों को रखा गया जो यहाँ पर सोने-आदि की खानों में काम करने आये।\n\nयहाँ पर मूल रूप से बहुत से साइबेरियाई आदिवासी समुदाय बसे हुए थे, जैसे कि एवेन, कोर्यक, युपिक, चुकची, ओरोच, चुवाई और इतेलमेन, जो या तो ओख़ोत्स्क सागर में मछलियों के शिकार से या फिर कोलिमा नदी की घाटी में रेनडियर-पालन से गुज़ारा करते थे। औद्योगीकरण से इनकी मूल जीवन-प्रणाली छिन्न-बिन्न हो गई लेकिन सरकारी सहायता से यह अपने निर्वाह करते रहे। सोवियत संघ के टूट जाने के बाद यह सहारा बंद हो गया और अब इन समुदायों के बहुत से लोग बेरोज़गार और निर्धन हो गए हैं। १९९१ तक चुकोतका स्वशासित ओक्रुग इसी ओब्लास्त का हिस्सा हुआ करता था लेकिन उस वर्ष उस ओक्रुग ने मागादान ओब्लास्त से अलग हो जाने की घोषणा कर दी।\n\nजाति के अनुसार मागादान ओब्लास्त की आबादी इस प्रकार बंटी हुई है:\n\n", "id": "504274", "title": "मागादान ओब्लास्त"}
{"url": "https://hi.wikipedia.org/wiki?curid=504278", "text": "फूल खिले हैं गुलशन गुलशन (टीवी कार्यक्रम)\n\nफूल खिले हैं गुलशन गुलशन १९७२ से लेकर १९९३ तक दूरदर्शन पर प्रसारित होने वाला एक लोकप्रीय भारतीय टेलिविज़न कार्यक्रम था। इसमें तबस्सुम (जो पहले हिन्दी फ़िल्मों में बाल कलाकार रही थीं) बॉलीवुड की फ़िल्मी हस्तियों और टेलिविज़न अभिनेताओं-अभिनेत्रियों से बातचीत किया करती थीं। इस कार्यक्रम में तबस्सुम और मेहमान के बीच बातचीत और फ़िल्मों के अंशों को मिलाकर दिखाया जाता था। १९८० के दशक में यह विज्ञापकों के लिए एक बड़े टेलिविज़न दर्शक समुदाय तक अपने इश्तेहार पहुँचवाने के गिनती के कार्यक्रमों में से एक माना जाता था।\n", "id": "504278", "title": "फूल खिले हैं गुलशन गुलशन (टीवी कार्यक्रम)"}
{"url": "https://hi.wikipedia.org/wiki?curid=504281", "text": "नासा/आईपैक ग़ैर-गैलेक्सीय कोष\n\nनासा/आईपैक ग़ैर-गैलेक्सीय कोष () इंटरनेट पर उपलब्ध एक खगोलशास्त्रीय कोष है जिसमें हमारी गैलेक्सी आकाशगंगा से बाहर स्थित खगोलीय वस्तुओं की जानकारी संचय की गई है। इन वस्तुओं में गैलेक्सियाँ, क्वेज़ार, एक्स-किरणों और अवरक्त-किरणों (इन्फ़्रारेड) के स्रोत, इत्यादि शामिल हैं। इसे १९८० के दशक में कैलिफ़ोर्निया के दो खगोलशास्त्रियों - जॉर्ज हेलू और बैरी मैडोर - ने स्थापित किया था और इसे चलाने का ख़र्च अमेरिकी अंतरिक्ष अनुसन्धान प्राधिकरण नासा से आता है।\n\nजून २०१२ तक इस कोष में १७ करोड़ खगोलीय वस्तुओं पर जानकारी एकत्रित की गई जा चुकी थी, जिसमें भिन्न स्रोतों और प्रणालियों से मिली जानकारी और माप में तालमेल किया गया था। इसमें कई तरंगदैर्घ्य (वेवलेंथ) के प्रयोग से १८.२ करोड़ कड़ियाँ जोड़ी जा चुकी थीं।\n\n", "id": "504281", "title": "नासा/आईपैक ग़ैर-गैलेक्सीय कोष"}
{"url": "https://hi.wikipedia.org/wiki?curid=504284", "text": "ऐक्टिनोप्टरिजियाए\n\nऐक्टिनोप्टरिजियाए () या किरण-फ़िन मछलियाँ () वह हड्डीदार मछलियाँ होती हैं जिनके फ़िन (पर) का ढांचा उनके धड़ से किरणों की तरह निकलती कई हड्डियों से बना होता है जिसके ऊपर मांस और त्वचा लगी होती है। इनके विपरीत हड्डीदार मछलियों की दूसरी मुख्य श्रेणी है, जिसे सार्कोप्टरिजियाए () या लोब-फ़िन मछलियाँ () कहते हैं, जिनमें फ़िन केवल एक मुख्य हड्डी से उनके धड़ से जुड़े होते है और उस हड्डी के इर्द-गिर्द फ़िन एक लोब (पालि) की तरह बना होता है।\n\n", "id": "504284", "title": "ऐक्टिनोप्टरिजियाए"}
{"url": "https://hi.wikipedia.org/wiki?curid=504287", "text": "सार्कोप्टरिजियाए\n\nसार्कोप्टरिजियाए () या लोब-फ़िन मछलियाँ () वह हड्डीदार मछलियाँ होती हैं जिनके फ़िन (पर) केवल एक मुख्य हड्डी से उनके धड़ से जुड़े होते है और उस हड्डी के इर्द-गिर्द फ़िन एक लोब (पालि) की तरह बना होता है। इनके विपरीत हड्डीदार मछलियों की दूसरी मुख्य श्रेणी है, जिसे ऐक्टिनोप्टरिजियाए () या किरण-फ़िन मछलियाँ () कहते हैं, जिनमें फ़िन का ढांचा उनके धड़ से किरणों की तरह निकलती कई हड्डियों से बना होता है जिसके ऊपर मांस और त्वचा लगी होती है।\n\n", "id": "504287", "title": "सार्कोप्टरिजियाए"}
{"url": "https://hi.wikipedia.org/wiki?curid=504295", "text": "पर्च\n\nपर्च () मीठे पानी में रहने वाली एक हड्डीदार मछली है जो विश्व के बहुत स्थानों में मिलती है। इसकी तीन जातियाँ हैं। किरण-फ़िन वाली हड्डीदार मछलियों के एक कुल को इन्ही मछलियों के नाम पर 'पर्सिडाए' () कहा जाता है। बहुत सी ऐसी भी मछलियाँ हैं जो दिखने में पर्च जैसी लगती हैं इसलिए कभी-कभी उन्हें भी 'पर्च' कह दिया जाता हैं हालांकि उनका जीववैज्ञानिक कुल अलग होता है। ऐसी मछलियों को 'पर्सिफ़ोर्म' () कहा जाता है। इनमें भारतीय उपमहाद्वीप में मिलने वाली 'कवई' मछली भी शामिल है जो पर्सिफ़ोर्म तो है लेकिन जीववैज्ञानिक दृष्टि से पर्च नहीं है।\n\nजीववैज्ञानिक नज़रिए से पर्च की तीन जातियाँ मानी जाती हैं:\n\n", "id": "504295", "title": "पर्च"}
{"url": "https://hi.wikipedia.org/wiki?curid=504303", "text": "पर्सिफ़ोर्मेज़\n\nपर्सिफ़ोर्मेज़ () कशेरुकी जन्तुओं (रीढ़ की हड्डी वाले) का सबसे बड़ा जीववैज्ञानिक गण है जिसमें लगभग ४०% हड्डीदार मछलियाँ आती हैं। लातिनी भाषा में 'पर्सिफ़ोर्मेज़' का मतलब 'पर्च-जैसी' होता है। यह मछलियाँ किरण-फ़िन मछलियों के जीववैज्ञानिक वर्ग का भाग हैं और इसमें लगभग सभी जलीय वातावरणों में मिलने वाली लगभग १०,००० मछलियों की जातियाँ आती हैं। पर्सिफ़ोर्मेज़ मछलियों के आकार में भी किसी भी अन्य कशेरुकी गण से अधिक विवधता है: कुछ जातियाँ केवल ७ मिलीमीटर और कुछ १६ फ़ुट (५ मीटर​) तक लम्बी होती हैं।\n\n", "id": "504303", "title": "पर्सिफ़ोर्मेज़"}
{"url": "https://hi.wikipedia.org/wiki?curid=504308", "text": "पर्सिडाए\n\nपर्सिडाए () पृथ्वी के उत्तरी गोलार्ध में (विशेषकर उत्तरी अमेरिका में) मीठे और हलके खारे पानी में मिलने वाली पर्सिफ़ोर्म मछलियों का एक कुल है। इसमें पर्च (जिसकी तीन जातियाँ हैं) और बहुत सी अन्य मछलियाँ शामिल हैं और इस कुल का नाम पर्च पर ही पड़ा है। पर्सिडाए मछलियों के चेहरे पर हलकी या भारी कवच-जैसी त्वचा होती है। इनका शरीर छूने में कठोर होता है और अक्सर लाल, नारंगी और पीले जैसे आकर्षक रंग रखता है। इनके मूहों में अक्सर दांत होते हैं और इनकी बहुत सी जातियाँ अन्य मछलियों को खाती हैं।\n\n", "id": "504308", "title": "पर्सिडाए"}
{"url": "https://hi.wikipedia.org/wiki?curid=504313", "text": "कोरिफ़ेनिडाए\n\nकोरिफ़ेनिडाए () समुद्र में मिलने वाली पर्सिफ़ोर्मेज़​ गण की किरण-फ़िन मछलियाँ हैं। इस गण में केवल एक ही 'कोरिफ़ेना' () नामक वंश आता है जिसमें दो जीववैज्ञानिक जातियाँ हैं। इन मछिलयों की सबसे बड़ी पहचान एक बड़ा, चकोर लेकिन चपटा सिर, दो गहरे काँटों वाली दुम और पीठ पर शरीर के आगे से लेकर अंत तक चलने वाला एक फ़िन होतीं हैं। इसे आम भाषा में 'डॉलफ़िनफ़िश' () कहा जाता है हालांकि इस मछली का डॉलफ़िन (सूंस) से कोई सम्बन्ध नहीं है - डॉलफ़िन वायु से सांस लेने वाली एक स्तनधारी होती है जबकि डॉलफ़िनफ़िश पानी में सांस लेने वाली एक मछली है।\n\nडॉलफ़िनफ़िश समुद्र में सबसे तेज़ी से बढ़ने वाली मछिलियों में से एक है और इसका आकार ६ फ़ुट लम्बा और वज़न ४० किलो तक पहुँच सकता है। इसलिए अन्य मछलियाँ इसका बहुत शिकार करती हैं और मछुआरे भी इन्हें बहुत पकड़ते हैं। क्योंकि डॉलफ़िन एक बुद्धिमान स्तनधारी माना जाता है इसलिए बहुत से लोग उसे खाना नापसंद करते हैं इसलिए डॉलफ़िनफ़िश को अक्सर 'माही-माही' के नाम से बेचा जाता है ताकि लोग इसे ग़लती से डॉलफ़िन न समझ बैठें।\n\n\n", "id": "504313", "title": "कोरिफ़ेनिडाए"}
{"url": "https://hi.wikipedia.org/wiki?curid=504327", "text": "महाप्राणी\n\nमहाप्राणी, जिसे अंग्रेज़ी व कई अन्य भाषाओं में मेगाफ़ाउना () कहते हैं, वह जानवर होते हैं जो शारीरिक आकार में बड़े या भीमकाय हों। प्राणीविज्ञान में आमतौर पर ४५ किलोग्राम से अधिक वज़न रखने वाले जानवरों को महाप्राणी कहा जाता है और इस आधार पर मानव भी एक महाप्राणी कहा जा सकता है। इसके विपरीत आम प्रयोग में महाप्राणी केवल उन जंगली जानवरों के लिए प्रयोग होता है जो मानव-आकार के बराबर या उससे बड़े हों। इनमें हाथी, गैंडा, जिराफ़, दरियाई घोड़ा, सिंह और ऐसे अन्य जानवर आते हैं। कभी-कभी यह शब्द विशेष रूप से उन प्राणियों के लिए भी इस्तेमाल होता है जो पिछले हिमयुग में विलुप्त हो गए मैमथ जैसे महाकाय जानवरों से सम्बंधित हों।\n\nमहाप्राणी पशु-पक्षी आमतौर पर लम्बी आयु रखते हैं, अपनी आबादी धीरे बढ़ाते हैं, कम गति से मरते हैं और उनके शिकार करने वाले जानवर कम होते हैं या होते ही नहीं हैं। अपनी धीमी बढ़ने वाली संख्या के कारण जब से मानव पृथ्वी पर अग्रसर हुआ है यह महाप्राणी उसके द्वारा शिकार के कारण विलुप्ति के ख़तरे में रहे हैं। उदाहरण के लिए मानवी दबाव के कारण औरोक्स (एक बड़ी जंगली गाय), भारतीय चीता और मोआ (न्यू ज़ीलैंड का एक १२ फ़ुट ऊँचा पक्षी) विलुप्त हो गए।\n\n", "id": "504327", "title": "महाप्राणी"}
{"url": "https://hi.wikipedia.org/wiki?curid=504355", "text": "हम्बोल्ट बर्लिन विश्वविद्यालय\n\nहम्बोल्ट बर्लिन विश्वविद्यालय () बर्लिन के सबसे पुराने विश्वविद्यालयों में से एक है। इसकी स्थापना १८१० में प्रुशियाई शिक्षा-सुधारक और भाषावैज्ञानिक विल्हेल्म फ़ॉन​ हम्बोल्ट () ने 'बर्लिन विश्वविद्यालय' के नाम से की थी। इसके तौर-तरीक़े अन्य यूरोपीय और पश्चिमी विश्वविद्यालयों के लिए बहुत प्रभावशाली रहे।\n\n१८२८ में यह 'फ़्रेडेरिक विलियम विश्वविद्यालय' के नाम से जाना जाता था हालांकि बर्लिन के 'उन्टर डेन लिन्डेन​' (, अर्थ: लिंडन के पेड़ों की छाँव में) नामक इलाक़े में होने की वजह से इसे अनौपचारिक रूप से 'उन्टर डेन लिन्डेन​ विश्वविद्यालय' के नाम से भी बुलाया जाने लगा। १९४९ में अपने संस्थापक विल्हेल्म और उनके भाई आलेक्सान्डर फ़ॉन​ हम्बोल्ट के सम्मान में इसका नाम बदलकर 'हम्बोल्ट विश्वविद्यालय' कर दिया गया। २०१२ में इसे जर्मन राष्ट्रीय सरकार से जर्मनी के ग्यारह सर्वोत्तम विश्वविद्यालयों में से एक होने का सम्मान प्राप्त हुआ।\n\n", "id": "504355", "title": "हम्बोल्ट बर्लिन विश्वविद्यालय"}
{"url": "https://hi.wikipedia.org/wiki?curid=504363", "text": "बाहुबली\n\nबाहुबली प्रथम तीर्थंकर ऋषभदेव के पुत्र थे। अपने बड़े भाई भरत चक्रवर्ती से युद्ध के बाद वह मुनि बन गए। उन्होंने एक वर्ष तक कायोत्सर्ग मुद्रा में ध्यान किया। जिसके पश्चात् उन्हें केवल ज्ञान की प्राप्ति हुई और वह केवली कहलाए।\n\nबाहुबली को गोम्मटेश भी कहा जाता है, जो गोम्मतेश्वर मूर्ति के कारण पड़ा। यह मूर्ति 57 फीट की है। यह मूर्ति श्रवणबेलगोला, कर्नाटक, भारत में स्थित है।\n\nजैन ग्रंथों के अनुसार जब ऋषभदेव ने संन्यास लेने का निश्चय किया तब उन्होंने अपना राज्य अपने १०० पुत्रों में बाँट दिया। भरत चक्रवर्ती जब छ: खंड जीत कर अयोध्या लौटे तब उनका चक्र-रत्न नगरी के द्वार पर रुक गया। जिसका कारण उन्होंने पुरोहित से पूछा। पुरोहित ने बताया की अभी आपके भाइयों ने आपकी आधीनता नहीं स्वीकारी है। भरत चक्रवर्ती ने अपने सभी ९९ भाइयों के यहाँ दूत भेजे। ९८ भाइयों ने जिन दीक्षा ले ली और जैन मुनि बन गए। बाहुबली के यहाँ जब दूत ने भरत चक्रवर्ती का अधीनता स्वीकारने का सन्देश सुनाया तब बाहुबली को क्रोध आ गया। उन्होंने भरत चक्रवर्ती के दूत को कहा की भरत युद्ध के लिए तैयार हो जाएँ।\nसैनिक-युद्ध न हो इसके लिए मंत्रियों ने तीन युद्ध सुझाए जो भरत और बाहुबली के बीच हुए। यह थे, दृष्टि युद्ध, जल-युद्ध और मल-युद्ध। बाहुबली ने तीनों युद्धों में भरत को हरा दिया।\n\nआदिपुराण के अनुसार बाहुबली इस युग के प्रथम कामदेव थे।\n\n", "id": "504363", "title": "बाहुबली"}
{"url": "https://hi.wikipedia.org/wiki?curid=504373", "text": "ट्रफल\n\nकंदकवक या ट्रफल (अंग्रेजी:truffle) किसी भूमिगत खुम्बी का फलन-पिंड है, जिसका बीजाणु प्रसार कवकाहारी जीवों द्वारा किया जाता है। लगभग सभी ट्रफल वाह्यमूलकवकीय होते हैं और इसलिए आम तौर पर पेड़ों निकट पाये जाते हैं।\n\nकंदकवक की सैकड़ों प्रजातियां पाई जाती हैं। कुछ कंदकवकों के फलन पिंड (ज्यादातर कंद वंशीय) को एक बेशकीमती भोजन माना जाता है: मध्य पूर्वी, फ्रांसीसी, स्पानी, उत्तरी इतालवी और यूनानी भोजन में खाद्य कंदकवकों को बेहतरीन भोजन के रूप में स्वीकार किया जाता है।\n", "id": "504373", "title": "ट्रफल"}
{"url": "https://hi.wikipedia.org/wiki?curid=504382", "text": "नानालाल\n\nसुप्रसिद्ध कवीश्वर दलपतराय के पुत्र नानालाल (१८७७-१९४६ ई.) आधुनिक गुजराती साहित्य में सांस्कृतिक चेतना और भावसमृद्धि की दृष्टि से सर्वश्रेष्ठ कवि माने जाते हैं। जब तक उनका नाम रहेगा उनके द्वारा प्रवर्तित अपद्यागद्य या 'डोलनशैली' की सत्ता भी बनी रहेगी। गुजराती काव्य के क्षेत्र में उन्होंने अपने पिता से भी अधिक ख्याति प्राप्त की। पिता पुत्र का ऐसा यशस्वी कवियुग्म साहित्य के इतिहास में प्राय: दुर्लभ है। उन्होंने देश-विदेश के बहुसंख्यक नाटकों और महाकाव्यों का अनुशीलन करके अपने काव्य को गौरवान्वित किया। अपनी भाषा के अतिरिक्त वे संस्कृत, फारसी और अंगरेजी पर भी विशेष अधिकार रखते थे।\n\nनानालाल का जन्म एक स्वामी नारायणी परिवार में हुआ। जीविकोपार्जन के लिए उन्होंने अध्यापन की दिशा अपनाई। स्नातकोत्तर शिक्षा समाप्त करने के बाद वे सादरा के स्कॉट कालेज में प्रधानाध्यापक नियुक्त हो गए। तदनंतर १९०४ से राजकोट कालेज में प्राध्यापक पद पर काम करने लगे। १९१३ में राजकोट राज्य के प्रमुख न्यायाधीश पद पर नियुक्त हुए। १९१६ में राजकीय वृत्ति अपनाने पर सौराष्ट्र के मुख्य शिक्षणाधिकारी बनाए गए। १९२१ में गांधीजी के प्रभाव में आकर असहयोग आंदोलन में संमिलित हुए किंतु कुछ बातों में बापू से मतभेद हो जाने पर आंदोलन से विरत हो गए और अपना शेष जीवन सरस्वती की साधना में लगा दिया। उनकी यह साहित्यसाधना अंतिम समय तक चलती रही।\n\nयद्यपि उन्होंने साहित्य की प्राय: सभी विधाओं में रचना की है परंतु कवि और नाटककार के रूप में उनका विशेष योग रहा है। अधूरी रचनाओं को भी मिला लेने पर उनके द्वारा लगभग ९० पुस्तकें विनिर्मित हुई। प्रमुख कृतियाँ इस प्रकार है :\n\nकविता - 'कुरुक्षेत्र', 'वसंतोत्सव' और 'ओज अने अगर' (२ खंडकाव्य), 'गीतमंजरी' (२ भाग) 'दांपत्य स्तोत्रो' प्हानान्हाना रास (भाग ३), 'प्रेमभक्ति भजनावली'।\n\nनाटक - 'जयाजयत', 'संघमित्रा', 'शाहनशाह अकबर', 'विश्वगीता', 'श्री हर्षदेव', 'राजर्षि भरत'।\n\nकथा साहित्य - 'उषा'।\n\nविवेचन और चिंतन - 'माँ सरस्वतीचंद्रनु स्थान', कविश्वर दलपतराय (३ भाग), मणिमहोत्सवना साहित्य बोल, (२ भाग)। 'उद्बोधन' 'संबोधन, संसारमंथन'।\n\nअनुवाद - 'शाकुंतल', 'मेघदूत', 'गीता', 'शिक्षापत्री' तथा पाँच उपनिषदों का गुजराती भाषांतर।\n\nकविता में प्रेमभक्ति उनका उपनाम था। उन्होंने जीवन के अंतिम क्षणों में ईश्वरभक्ति काव्य की रचना की परंतु उनका शेष महाकाव्य उर्मिमय प्रेमभावना और यौवन गीतों की रचना में व्यतीत हुआ। श्री मनसुखलाल झवेरी के मत से 'प्रेमविवाह' या 'विवाहप्रेम' के आस पास नानालाल की समस्त साहित्यिक निधि घूमती जान पड़ती है। अपने 'जया जयंत' नामक काल्पनिक नाटक में उन्होंने गोबर्धनराम के 'सरस्वती चंद' में प्रदर्शित देशसेवा और त्याग की भावना से आदर्श प्रेम को और भी पराकाष्ठा तक पहुचाने का यत्न किया है। ऐतिहासिक तथा तत्वज्ञानप्रधान प्रेम की समस्या को उन्होंने प्रधान रूप से चिचित्र किया है।\n\nउन्होंने एक ओर रास, गरबी, आदि लोकरूपों का व्यवहार किया, दूसरी ओर वृत्तबद्ध उर्मिकाव्य लिखा और तीसरी ओर छंद के बंधनों से ऊपर उठकर उस 'डोलनशैली' का अविष्कार किया जिसमें 'लय' अथवा 'डोलन' की ही प्रधानता रहती है। यद्यपि उनके अनंतर इस शैली का प्रयोग व्यापक नहीं हो सका तथापि उनकी सर्ग शक्ति का इससे निश्चित परिचय प्राप्त होता है। छांदस-अछांदस, प्रचलित-अप्रचलित सभी काव्यरूपों में उन्होंने अपनी प्रतिभा का प्रदर्शन किया तथा अपने समय के ईश्वरप्रेम, राजभक्ति, वीरपूजा, राष्ट्रसेवा आदि सभी भावप्रवाहों को आत्मसात् करने को चेष्टा की है।\n", "id": "504382", "title": "नानालाल"}
{"url": "https://hi.wikipedia.org/wiki?curid=504398", "text": "जिब्राल्टर क्रॉस ऑफ़ सैक्रिफ़ाइस\n\nजिब्राल्टर क्रॉस ऑफ़ सैक्रिफ़ाइस () ब्रिटिश प्रवासी शासित प्रदेश जिब्राल्टर में स्थित एक युद्ध स्मारक है। यह नॉर्थ फ्रंट सिमेट्री के पश्चिम में विंस्टन चर्चिल एवेन्यू और डेविल्स टावर सड़क के जंक्सन पर मौजूद है। बलिदान के क्रॉस का डिज़ाइन सर रेजिनल्ड ब्लोम्फिल्ड ने वर्ष 1917 में तैयार किया था और इनके द्वारा तैयार इस डिज़ाइन के समार कॉमनवेल्थ वॉर ग्रेव्स कमीशन के कई कब्रिस्तानो में देखने के लिए मिलते हैं। जिब्राल्टर में यह युद्ध स्मारक रॉयल इंजीनियर्स ने कमीशन के लिए लगाया था तथा इसका अनावरण 1922 में आर्मिस्टिस डे (हिन्दी: युद्धविराम दिवस) के दिन हुआ था। इस समर्पण समारोह के दिन ब्रिटिश पाथे द्वारा रिकॉर्ड की गई फ़िल्म जिब्राल्टर के इतिहास में उसकी जमीन पर रिकॉर्ड होने वाली पहली फ़िल्म थी। वर्ष 2009 तक जिब्राल्टर में रिमैम्बरेन्स संडे (हिन्दी: स्मरण रविवार) के दिन होने वाले समारोह को जिब्राल्टर क्रॉस ऑफ़ सैक्रिफ़ाइस के पास ही आयोजित किया जाता था परन्तु 2009 के बाद से समारोह का आयोजन स्थल बदल कर जिब्राल्टर युद्ध स्मारक स्थान्तरित कर दिया गया है।\n\nजिब्राल्टर क्रॉस ऑफ़ सैक्रिफ़ाइस इबेरिया प्रायद्वीप के दक्षिणी सिरे पर स्थित ब्रिटिश प्रवासी स्जासित प्रदेश जिब्राल्टर में स्थित प्रथम विश्व युद्ध में शहीद हुए सैनिकों को समर्पित स्मारक है। यह जिब्राल्टर मेमोरियल के साथ उत्तरी जिब्राल्टर में एक बाड़ो वाले क्षेत्र में मौजूद है। यह नॉर्थ फ्रंट कब्रिस्तान के पश्चिम में है। स्मारक विंस्टन चर्चिल एवेन्यू और डेविल्स टावर सड़क के उत्तर-पूर्वी कोने \nपर सौर घड़ी राउंडअबाउट की बगल में हैं। दोनो युद्ध स्मारक एक रास्ते से जुड़े हुए हैं।\n\nइम्पीरियल वॉर ग्रेव कमीशन प्रथम विश्व युद्ध के दौरान स्थापित हुआ था। कमीशन के निर्माण के पीछे का उद्देश्य युद्ध में शहीद हुए ब्रिटिश सम्राज्य की मिलिट्री सैनिको के अवशेषों को खोजना, पहचान करना और उन्हें मिलिट्री सम्मान प्रदान करना था। इसका निर्माण 1915 में सर फैबियन वेयर (17 जून 1869 – 29 अप्रैल 1949) ने ग्रेव रजिस्ट्रेशन कमीशन के तौर पर किया था।अप्रैल 1917 में वेल्स के राजकुमार (अंग्रेज़ी: प्रिंस ऑफ़ वेल्स) के समर्थन के साथ वेयर ने इम्पीरियल वॉर कोंफ्रेंस के साथ सम्पर्क किया और ग्रेव्स रजिस्ट्रेशन कमीशन का नाम बदल कर इम्पीरियल वॉर ग्रेव कमीशन कर दिया गया तथा इसे रॉयल चार्टर के साथ स्थापित किया गया। इसके पश्चात, कमीशन के सबसे पहले अध्यक्ष का भार वेल्स के राजकुमार ने संभाला तथा वेयर इसके उपाध्यक्ष बने। वेयर ने यह पद 1948 में अपनी सेवानिवृत्ति तक संभाला। 1960 के दशक में कमीशन का नाम बदल कर कॉमनवेल्थ वॉर ग्रेव कमीशन कर दिया गया। \n\nप्रथम विश्व युद्ध के दौरान कमीशन ने प्रमुख वास्तुकारो से अनुरोध किया कि वे विभिन्न कब्रिस्तानो में लगाए जाने वाले स्मारको के अपने डिज़ाइन कमीशन के समक्ष प्रस्तुत करें। सर रेजिनल्ड ब्लोम्फिल्ड (1856–1942) द्वारा 1917 में डिज़ाइन किए गए क्रॉस ऑफ़ सैक्रिफ़ाइस को कमीशन ने चुना। ब्लोम्फिल्ड के डिज़ाइन को चुनने के पीछे का उदेश्य कब्रिस्तान के सैन्य चरित्र के महत्त्व पर ज़ोर देना था। यह स्मारक कॉमनवेल्थ वॉर ग्रेव कमीशन के उन कब्रिस्तानो में पाया जाता है जहाँ पचास या उससे अधिक संख्या में प्रथम विश्व युद्ध में शहीद हुए सैनिको की कब्र हैं। क्रॉस को समान्यतः ग्रेनाइट, बलुआ पत्थर या चूना पत्थर के साथ तराशा जाता है। ताम्बे की एक तलवार, जिसकी रुडयार्ड किपलिंग ने क्रॉस की छाती में डूबी कड़ी तलवार के रूप में व्याख्या करी थी, स्मारक के अग्र भाग में मढ़ी हुई होती है। तलवार उलटी होती है जो अपने क्रॉसपीस के साथ मिलकर एक ओर क्रॉस का रूप लेती है। क्रॉस ऑफ़ सैक्रिफ़ाइस एक लम्बा स्मारक होता है जिसकी ऊँचाई 4.5 से 9 मीटर (15 से 30 फीट) तक होती है तथा ज्यादातर यह अष्टकोणीय आधार के ऊपर ही लगा होता है।\n\nजिब्राल्टर क्रॉस ऑफ़ सैक्रिफ़ाइस का निर्माण कॉर्निश ग्रेनाइट औरकांसे से हुआ था तथा इसे प्रथम विश्व युद्ध के पश्चात इम्पीरियल वॉर ग्रेव कमीशन के लिए रॉयल इंजीनियर्स ने लगाया था। स्मारक का अनावरण 1922 में आर्मिस्टिस डे (हिन्दी: युद्धविराम दिवस) के दिन जिब्राल्टर के राज्यपाल जनरल सर हॉरेस लॉकवुड स्मिथ-डॉर्रिन (1858–1930) द्वारा हुआ था। क्रॉस ऑफ़ सैक्रिफ़ाइस को समर्पित समारोह को ब्रिटिश पाथे द्वारा रिकॉर्ड किया गया था। फ़िल्म का शीर्षक था \"इन द शैडो ऑफ़ 'द रॉक' – नेवी एण्ड आर्मी म्यूट एट इम्प्रेसिव सेरेमोनी एट डेडिकेशन ऑफ़ जिब्राल्टर्स वॉर मेमोरी\"। फ़िल्म में दिखाए गए इंटरटाइटल में यह बताया जाता है कि \"दीज़ पिक्चर्स आर यूनीक इन बींग द फर्स्ट सिनेमा पिक्चर्स एवर टेकन ऑन द 'रॉक ऑफ़ जिब्राल्टर'\"। इस प्रकार 1922 में जिब्राल्टर क्रॉस ऑफ़ सैक्रिफ़ाइस के समर्पण समारोह में प्राप्त किया गया यह संक्षिप्त चलचित्र जिब्राल्टर के इतिहास में पहली फ़िल्म थी जिसे जिब्राल्टर की भूमि पर बनाया गया हो।\n\n", "id": "504398", "title": "जिब्राल्टर क्रॉस ऑफ़ सैक्रिफ़ाइस"}
{"url": "https://hi.wikipedia.org/wiki?curid=504408", "text": "कात्ती\n\nकात्ती झारखण्ड के हो तथा संथाल जनजातियों के बीच प्रचलित एक प्रकार का खेल है। \n\nइस खेल में एक बार में एक पक्ष से एक या अधिकतम दो सदस्य भाग ले सकते हैं। इसमें अर्धचन्द्राकार लकड़ी के दो पट्ट होते हैं। समतल मैदान में लगभग 30 फुट की दूरी पर इन दोनों लकड़ी के अर्धचन्द्राकार पट्ट को जमीन पर एक-दूसरे के सामने रखा जाता है। पहले अर्धचन्द्राकार पट्ट के ठीक नीचे और बीचोंबीच जमीन से लट्ठ को लम्बवत टिकते हुए पैर से लट्ठ पर प्रहार किया जाता है। पहला अर्धचन्द्राकार पट्ट तेजी से और एक रेखा में गति करते हुए सामने स्थित दूसरे पट्ट को गिरा देता है और प्रहार करने वाला दल अंक अर्जित कर लेता है। ऐसा न कर पाने पर दूसरे दल के सदस्यों को मौका मिलता है। इस तरह तीन चरण के बाद अधिक अंक अर्जित करने वाला दल विजेता होता है। यह आधुनिक गोल्फ का ही ऐतिहासिक प्रारूप सा लगता है। यह खेल पशुचारण करने वाली जनजातियों के बीच से विकसित हुआ माना जाता है। उबड़ -खाबड़ घास के मैदानों के बीच समतल जमीन तलाशना और इस तरह का मनोरंजक खेल इजाद करना जनजातियों के बीच आम है।\n", "id": "504408", "title": "कात्ती"}
{"url": "https://hi.wikipedia.org/wiki?curid=504416", "text": "टेल\n\nटेल या तेल या तॅल​ () पुरातत्वशास्त्र में ऐसे टीले को कहते हैं जो किसी स्थान पर कई सदियों से मानवों के बसने और फिर छोड़ देने से बन गया हो। जब लोगों की कई पुश्तें एक ही जगह पर रहें और बार-बार वहाँ निर्माण और पुनर्निर्माण करती जाएँ तो सैंकड़ों सालों में उस जगह पर एक पहाड़ी जैसा टीला बन जाता है। इस टीले का अधिकाँश भाग मिटटी की बनी ईंटें होता है जो जल्दी ही टूटकर वापस मिटटी बन जाती हैं। अक्सर किसी टेल में ऊपर एक समतल भाग और उसके इर्द-गिर्द ढलानें होती हैं।\n\n'टेल' शब्द कई सामी भाषाओं में मिलता है, जैसे कि अरबी भाषा का 'तल्ल​' () और इब्रानी भाषा में 'तेल' ()। यह शब्द विशेष रूप से मध्य पूर्व और उत्तरी अफ़्रीका की संस्कृतियों से सम्बंधित पुरातत्व-अध्ययन में ज़्यादा प्रयोग होता है।\n\nटेलों को एहतियात से खोदने पर उसमें से बहुत सी महत्वपूर्ण वस्तुएँ और निर्माण निकल सकते हैं। अक्सर इनमें सरकारी कार्यालय, धार्मिक मंदिर, घर, सैनिक ठिकाने, वग़ैराह मिलते हैं। खुदाई की गहराई से पता चलता है कि उस सतह के निर्माणों और वस्तुओं का प्रयोग किस काल में हुआ था - जितना गहरा खोदा जाए उस गहराई में मिलने वाली चीज़ें उतनी ही पुरानी होती हैं। टेलों को खोदने में एक बुराई यह है कि जैसे-जैसे नीचे की परतों की ओर खोदा जाता है वैसे-वैसे ऊपर की परतों के निर्माण ध्वस्त होता जाता है जिस से ऐतिहासिक जानकारी हमेशा के लिए खोई जा सकती है। इसलिए भौतिकशास्त्री और भूवैज्ञानिक टेलों के अन्दर एक्स-किरणों, धरती-भेदी रेडार, चुम्बकीय मापयंत्रों और अन्य औज़ारों के साथ बिना खोदे देखने की तकनीकें विकसित करने का प्रयास कर रहे हैं।\n\n", "id": "504416", "title": "टेल"}
{"url": "https://hi.wikipedia.org/wiki?curid=504421", "text": "उपभाषा\n\nउपभाषा (अंग्रेज़ी: , डायालॅक्ट​) किसी भाषा के ऐसे विशेष रूप को बोलते हैं जिसे उस भाषा के बोलने वाले लोगों में एक भिन्न समुदाय प्रयोग करता हो। अक्सर 'उपभाषा' किसी भाषा के क्षेत्रीय प्रकारों को कहा जाता है, उदाहरण के लिए छत्तीसगढ़ी, हरयाणवी, मारवाड़ी, ब्रजभाषा और खड़ीबोली हिन्दी की कुछ क्षेत्रीय उपभाषाएँ हैं। लेकिन कभी-कभी किसी सामजिक वर्ग द्वारा प्रयोग होने वाली भाषा की क़िस्म को भी 'उपभाषा' कह दिया जाता है। कभी-कभी उपभाषा को बोली भी कहते हैं, हालाँकि यह शब्द मानक भाषाओं के लिए भी इस्तेमाल होता है।\n\nकोई उपभाषा अपने व्याकरण, शब्दावली, लहजे और उच्चारण से जानी जाती है। उदाहरण के लिए मानक हिन्दी और रूहेलखंड की खड़ीबोली में शब्दों और व्याकरण का अंतर दिखता है:\n\n\nइसी तरह साधारण पंजाबी भाषा और पंजाबी की हिन्दको उपभाषा में अंतर देखे जा सकते हैं:\n\nभाषाविज्ञान का एक कथन है कि 'फ़ौज और नौसेना वाली उपभाषा को भाषा कहते हैं' (), यानि अगर किसी उपभाषा को बोलने वाले अपना राज्य या साम्राज्य बनाने में सफल हो जाएँ तो उसे एक 'मानक भाषा' का दर्जा दे देते हैं और उस से सम्बंधित अन्य बोलियों को उस मानक भाषा की उपभाषा कहने लगते हैं। इसी प्रक्रिया से मानक हिन्दी एक भाषा मानी जाती है जबकि ब्रजभाषा एक उपभाषा कहलाती है। अक्सर किसी बोली को उपभाषा तब बुलाया जाता है जब:\n\n", "id": "504421", "title": "उपभाषा"}
{"url": "https://hi.wikipedia.org/wiki?curid=504430", "text": "पर्या भाषा\n\nपर्या (Parya ; रूसी: Парья язык) उज़्बेकिस्तान और तजिकिस्तान के कुछ भागों में बोली जाने वाली मध्य हिन्द-आर्य भाषा है। यह हिन्दी की एक उपभाषा है। इस भाषा की विशेषताओं के अध्ययन एवं उनके दस्तावेजीकरण पर सोवियत भाषावैज्ञानिक आई एम ओरांस्की ने बहुत महत्वपूर्ण कार्य किया है।\n\nयह भाषा ब्रजभाषा, हरियाणवी तथा राजस्थानी बोलियों पर आधारित है तथा उजबेक, ताजिक एवं रूसी भाषाओं से प्रभावित है। विश्व भर में इसके लगभग २५०० बोलने वाले हैं। \n\n", "id": "504430", "title": "पर्या भाषा"}
{"url": "https://hi.wikipedia.org/wiki?curid=504441", "text": "मोगाओ गुफ़ाएँ\n\nमोगाओ गुफ़ाएँ (), जिन्हें हज़ार बुद्धों की गुफ़ाएँ () भी कहते हैं, पश्चिमी चीन के गान्सू प्रांत के दूनहुआंग शहर से २५ किमी दक्षिणपूर्व में स्थित एक पुरातत्व स्थल है। रेशम मार्ग पर स्थित इस नख़्लिस्तान (ओएसिस) क्षेत्र में ४९२ मंदिरों का एक मंडल है। इनमें १००० वर्षों के काल में गुफ़ाएँ खोदी गई। सबसे पहली गुफ़ाएँ ३६६ ईसापूर्व में बौद्ध चिंतन और पूजा के लिए स्थान बनाने के लिए बनाई गई थी। सन् १९०० में एक गुफ़ा में बहुत से दस्तावेज़ों का एक भण्डार मिला जो ११वीं शताब्दी में चुनवा के बंद कर दिया गया था। इसे 'पुस्तकालय गुफ़ा' कहा जाने लगा और इसकी सामग्री दुनिया भर में बंट गई। मोगाओ की बहुत सी गुफ़ाएँ पर्यटकों के लिए खुली हैं और यहाँ हर वर्ष बहुत से सैलानी घूमने आते हैं।\n\n", "id": "504441", "title": "मोगाओ गुफ़ाएँ"}
{"url": "https://hi.wikipedia.org/wiki?curid=504448", "text": "अहिल्या स्थान\n\nदरभंगा जिले सदर अनुमंडल के अंतर्गत अहियारी गाँव है, जो अहिल्या स्थान के नाम से विख्यात है। कमतौल रेलवे स्टेशन से उतरकर यहाँ पहुंचा जाता है। यह स्थान सीता की जन्मस्थली सीतामढ़ी से 40 कि॰मी॰ पूर्व में स्थित है। कहा जाता है कि ऋषि विश्वामित्र की आज्ञा से इसी स्थान पर राम ने अहिल्या का उद्धार किया था।\n\nडॉ राम प्रकाश शर्मा के अनुसार \"इसमें कोई संदेह नहीं है कि अहिल्या-नगरी अथवा गौतम आश्रम मिथिला में ही था। भोजपुर में राम ने ताड़का -बध किया था। वहाँ सानुज राम ने ऋषि विश्वामित्र की यज्ञ की रक्षा उत्पाती राक्षसों का अपनी शक्ति से दमन कर की थी। मिथिला राज्य में प्रवेश कर पहले राम ने अहिल्या का उद्धार किया, और तत्पश्चात वहाँ से प्राग उत्तर दिशा (ईशान कोण) में चलकर वे ऋषि विश्वामित्र के साथ विदेह नागरी जनकपुर पहुंचे।\nरामायण में वर्णित कथा के अनुसार राम और लक्ष्मण ऋषि विश्वामित्र के साथ मिथिलापुरी के वन उपवन आदि देखने के लिये निकले तो उन्होंने एक उपवन में एक निर्जन स्थान देखा। राम बोले, \"भगवन्! यह स्थान देखने में तो आश्रम जैसा दिखाई देता है किन्तु क्या कारण है कि यहाँ कोई ऋषि या मुनि दिखाई नहीं देते?\" विश्वामित्र जी ने बताया, यह स्थान कभी महर्षि गौतम का आश्रम था। वे अपनी पत्नी के साथ यहाँ रह कर तपस्या करते थे। एक दिन जब गौतम ऋषि आश्रम के बाहर गये हुये थे तो उनकी अनुपस्थिति में इन्द्र ने गौतम ऋषि के वेश में आकर अहिल्या से प्रणय याचना की। यद्यपि अहिल्या ने इन्द्र को पहचान लिया था तो भी यह विचार करके कि मैं इतनी सुन्दर हूँ कि देवराज इन्द्र स्वयं मुझ से प्रणय याचना कर रहे हैं, अपनी स्वीकृति दे दी। जब इन्द्र अपने लोक लौट रहे थे तभी अपने आश्रम को वापस आते हुये गौतम ऋषि की दृष्टि इन्द्र पर पड़ी जो उन्हीं का वेश धारण किये हुये था। वे सब कुछ समझ गये और उन्होंने इन्द्र को शाप दे दिया। इसके बाद उन्होंने अपनी पत्नी को शाप दिया कि रे दुराचारिणी! तू हजारों वर्षों तक केवल हवा पीकर कष्ट उठाती हुई यहाँ राख में पड़ी रहे। जब राम इस वन में प्रवेश करेंगे तभी उनकी कृपा से तेरा उद्धार होगा। तभी तू अपना पूर्व शरीर धारण करके मेरे पास आ सकेगी। यह कह कर गौतम ऋषि इस आश्रम को छोड़कर हिमालय पर जाकर तपस्या करने लगे। इसलिये विश्वामित्र जी ने कहा \"हे राम! अब तुम आश्रम के अन्दर जाकर अहिल्या का उद्धार करो।\" विश्वामित्र जी की बात सुनकर वे दोनों भाई आश्रम के भीतर प्रविष्ट हुये। वहाँ तपस्या में निरत अहिल्या कहीं दिखाई नहीं दे रही थी, केवल उसका तेज सम्पूर्ण वातावरण में व्याप्त हो रहा था। जब अहिल्या की दृष्टि राम पर पड़ी तो उनके पवित्र दर्शन पाकर एक बार फिर सुन्दर नारी के रूप में दिखाई देने लगी। नारी रूप में अहिल्या को सम्मुख पाकर राम और लक्ष्मण ने श्रद्धापूर्वक उनके चरण स्पर्श किये।उससे उचित आदर सत्कार ग्रहण कर वे मुनिराज के साथ पुनः मिथिला पुरी को लौट आये।\n\n\n", "id": "504448", "title": "अहिल्या स्थान"}
{"url": "https://hi.wikipedia.org/wiki?curid=504464", "text": "जिब्राल्टर विद्युत प्राधिकरण\n\nजिब्राल्टर विद्युत प्राधिकरण () जिब्राल्टर की सरकार के अन्तर्गत आने वाला अभिकरण है जो जिब्राल्टर में बिजली आपूर्ति सम्बंधित क्रियाकलापों का विनियमन करता है। प्राधिकरण की स्थापना \n28 मार्च 2003 के दिन जिब्राल्टर सरकार द्वारा जिब्राल्टर विधानसभा में पारित किए गए जिब्राल्टर विद्युत प्राधिकरण अधिनियम 2003 के पश्चात हुई थी। इसका उद्देश्य जिब्राल्टर की असैनिक आबादी के लिए बिजली का निर्माण तथा उसका वितरण करना है।\n\nवर्ष 1890 में जिब्राल्टर की औपनिवेशिक सरकार ने वेल्स के विद्युत अभियंता विलियम हैनरी प्रीस (1834–1913) को जिब्राल्टर की भूमि पर बिजली उत्पन्न करने की उपयुक्तता को खोजने का कार्यभार सौपा। 15 सितम्बर 1896 के दिन किंग्स बैस्टियन पावर स्टेशन का निर्माण कार्य शुरू हुआ। इसे शुरू करने के लिए इलेक्ट्रिक लाईट ऑर्डिनेंस 1892 के तहत ऋण इकट्ठा किया गया था। जिब्राल्टर में बिजली का सबसे पहला प्रदर्शन अप्रैल 1897 में किया गया। 9 मार्च 1898 के दिन इलेक्ट्रिक लाईट डिपार्टमेंट की स्थापना हुई।\n\nजिब्राल्टर की सरकार ने 28 मार्च 2003 के दिन जिब्राल्टर विधानसभा में जिब्राल्टर विद्युत प्राधिकरण अधिनियम 2003 पारित किया जिसके परिणामस्वरूप जिब्राल्टर विद्युत प्राधिकरण की स्थापना हुई। प्राधिकरण का उद्देश्य जिब्राल्टर की असैनिक आबादी के लिए बिजली का निर्माण और उसका वितरण करना है। \n", "id": "504464", "title": "जिब्राल्टर विद्युत प्राधिकरण"}
{"url": "https://hi.wikipedia.org/wiki?curid=504476", "text": "लेखन सामग्री सेवा\n\nलेखन सेवा व्यवसायों, वेबसाइट के मालिकों और व्यक्तियों के लिए विभिन्न प्रकार के लेखन बनाते हैं। व्यवसाय दुनिया भर के ग्राहकों को अपने व्यापार के बारे में जानकारी देने के लिए इसे इस्तेमाल करते है। लोग इसे अपने ब्लॉग, जीवनवृत्तांत और व्यावसाय पत्र के लिए उपयोग करते है। यह सेवा ब्लॉग लेखन, लेख लिखने, एसईओ लेखन, ई -पुस्तक लेखन, व्यापार लेखन, तकनीकी लेखन आदि के लिए इस्तेमाल किया जाता है। गोडॉट मीडिया एक विश्वसनीय और प्रमुख लेखन सेवा हैं। यह कंपनी सभी किस्म के लेखन प्रदान करता है। इस के अलावा अन्य सामाजिक मीडिया सेवाएं प्रदान करता है, जैसे व्यवसायों के फ़ेसबुक और ट्विटर खातों की दैनिक देखबाल.\n", "id": "504476", "title": "लेखन सामग्री सेवा"}
{"url": "https://hi.wikipedia.org/wiki?curid=504484", "text": "अखिल भारतीय मजदूर संघ काँग्रेस\n\nअखिल भारतीय मजदूर संघ काँग्रेस यानि ऑल इंडिया ट्रेड यूनियन काँग्रेस (ए . आई . टी . यू. सी.) भारत में भारतीय राष्ट्रीय मजदूर संघ काँग्रेस (आई एन टी यू सी, इंटक) के बाद दूसरा सबसे बड़ा मजदूर संघ है।\n\nभारतीय राष्ट्रीय काँग्रेस द्वारा 1920 में लीग ऑफ नेशंस के इन्टरनेशनल और ऑर्गनाइजेशन (अंतर्राष्ट्रीय मजदूर संगठन) में भारत का प्रतिनिधित्व करने के लिए ए आई टी यू सी का गठन किया गया था। 1920 के दशक में ब्रिटिश साम्यवादियों ने मजदूर संघों के गठन के प्रयास में अधिकांश महासंघ पर नियंत्रण पा लिया था। कई विरोधी दल बाद में इससे अलग हो गए। द्वितीय विश्व युद्ध के दौरान साम्यवादियों का इसपर पूर्ण नियंत्रण हो गया, लेकिन सोवियत संघ के युद्ध में शामिल न होने के बाद ब्रिटेन के युद्ध प्रयासों को समर्थन देने के कारण इनकी लोकप्रियता कुछ कम हो गयी। तब से ए आई टी यू सी दो दलों, सुधारवादी और क्रांति समर्थक, में बंट गया। ए आई टी यू सी वर्ल्ड फेडरेशन ऑफ ट्रेड यूनियन्स (विश्व मजदूर महासंघ) से संबद्ध है।\n\n", "id": "504484", "title": "अखिल भारतीय मजदूर संघ काँग्रेस"}
{"url": "https://hi.wikipedia.org/wiki?curid=504485", "text": "प्रिंस एडवर्ड्स दरवाज़ा\n\nप्रिंस एडवर्ड्स दरवाज़ा () ब्रिटिश प्रवासी शासित प्रदेश जिब्राल्टर में प्रिंस एडवर्ड्स सड़क की प्रविष्टि पर स्थित नगर फाटक है। यह चार्ल्स पंचम दीवार का हिस्सा है जो 16वी शताब्दी की जिब्राल्टर की किलेबंदी का भाग है तथा शहर की पुरानी दक्षिणी सीमा पर मौजूद है। यह दरवाज़ा अन्य 16वी शताब्दी की किलेबंदी का हिस्सा फ़्लैट बैस्टियन की पश्चिमी दीवार के बगल में है। दरवाज़े का नाम राजकुमार एडवर्ड के नाम पर रखा गया था, जो आगे चल कर कैंट के ड्यूक बने थे। दरवाज़े को सबसे पहले वर्ष 1790 में खोला गया था जब राजकुमार सातवी फुट रेजिमेंट के कमांडर के तौर पर जिब्राल्टर के दौरे पर आए थे। हालांकि निवर्तमान समय में दरवाज़ा का जिब्राल्टर की सुरक्षा में सिमित ही योगदान है परन्तु अभी भी यह वाहनों और पैदल यात्रियो को चार्ल्स पंचम दीवार के दूसरी तरफ़ जाने के माध्यम का कार्य करता है। प्रिंस एडवर्ड्स दरवाज़ा जिब्राल्टर हेरिटेज ट्रस्ट में एक सूचीबद्ध इमारत है।\n\nप्रिंस एडवर्ड्स दरवाज़ा इबेरिया प्रायद्वीप के दक्षिणी सिरे पर स्थित ब्रिटिश प्रवासी शासित प्रदेश जिब्राल्टर में प्रिंस एडवर्ड्स सड़क पर स्थित एक दरवाज़ा है। यह दरवाज़ा चार्ल्स पंचम दीवार में बना हुआ है, जो सोलहवी शताब्दी की जिब्राल्टर की किलेबंदी के दक्षिणी भाग का हिस्सा थी। प्रिंस एडवर्ड्स दरवाज़ा वर्ष 1790 में बनाया गया था। दरवाज़ा अन्य 16वी शताब्दी की किलेबंदी का हिस्सा फ़्लैट बैस्टियन की पश्चिमी दीवार के बगल में है। दरवाज़ा पहले दक्षिण-पश्चिम में स्थित ट्रफ़ैलगर कब्रिस्तान और उत्तर-पश्चिम में मौजूद सेंट जेगोस कब्रिस्तान के एकदम सामने पड़ता था।\nप्रिंस एडवर्ड्स दरवाज़े के पास दो चौकियाँ हैं। संतरी की कोठरी के बगल में लगी एक पट्टिका बताती है कि पहले उसकी जगह एक शिलालेख लगा हुआ था जिसके ऊपर लिखा था: गोड एण्ड द सोल्जर ऑल मैन अडोर इन टाइम ऑफ़ ट्रबल एण्ड नो मोर, फॉर वैन वॉर इज़ ऑवर एण्ड ऑल थिंग्स राईटिड गोड इज़ नैगलेक्टिड एण्ड द ओल्ड सोल्जर स्लाईटिड।\n\nप्रिंस एडवर्ड्स दरवाज़ा 1971 और 1993 में जिब्राल्टर फिलेटेलिक ब्यूरो द्वारा जारी की गईं डाक टिकटों का विषय था। जिब्राल्टर फिलेटेलिक ब्यूरो लिमिटेड रॉयल जिब्राल्टर पोस्ट ऑफ़िस का उपक्रम है। इसका कार्यालय वॉटरपोर्ट में स्थित है। ब्यूरो का कार्य जिब्राल्टर सरकार की तरफ़ से विशेष व स्मरणीय डाक टिकटों का प्रकाशन करना है। \n\n1971 में दो प्रकार की टिकट जारी की गई थीं, जिनमें दरवाज़े के एक ही प्रकार के चित्र के दो संस्करणों का प्रयोग हुआ था। एक पर उन्नीसवी शताब्दी के प्रिंट वाली तस्वीर का तथा दूसरे पर बीसवी शताब्दी में ली गई तस्वीर का उपयोग हुआ था। वर्ष 1993 में जो डाक टिकट जारी हुई थी उस पर दरवाज़े के उत्तरी भाग के चित्र का प्रयोग था। \n\nप्रिंस एडवर्ड्स दरवाज़ा आज भी चार्ल्स पंचम दीवार के इधर-उधर जाने वाले वाहनो और पैदल यात्रियो को रास्ता मुहैया कराता है। दरवाज़ा और इसकी बगल में स्थित दोनों चौकी जिब्राल्टर हेरिटेज ट्रस्ट की सूचीबद्ध इमारतों में शामिल हैं। \n\n", "id": "504485", "title": "प्रिंस एडवर्ड्स दरवाज़ा"}
{"url": "https://hi.wikipedia.org/wiki?curid=504503", "text": "मल्लाह\n\nमल्लाह भारतवर्ष की यह एक आदिकालीन मछुआरा जाति है। मल्लाह जाति मूल रूप से हिन्दू धर्म से सम्बंधित है। यह आखेटक अर्थात शिकारी जाति है। इनका उल्लेख महाभारत एवं रामायण जैसे भारत के प्राचीन धार्मिक ग्रन्थों में मिलता है। यह जाति प्राचीनकाल से जल जंगल और ज़मीन पर आश्रित है। वर्णव्यवस्थानुसार यह जाति शूद्र श्रेणी के अंतर्गत आती है। चूँकि यह जाति मुख्यत: जल से सम्बंधित व्यवसाय कर अपना जीवनयापन करते चले आए हैं, इस लिए मल्लाह, \"मछुआरा\\मझवार\" की ही कई उप-जातियों में से एक हैं।\n", "id": "504503", "title": "मल्लाह"}
{"url": "https://hi.wikipedia.org/wiki?curid=504534", "text": "देव मन्दिर\n\nयह दर्शनीय स्थल औरंगाबाद जिले में स्थित है। यह कोणार्क मन्दिर कि तर्ज पर बना सूर्य मन्दिर है। यहाँ पर प्रयाग के राजा औलिया को भयानक कुष्ठ रोग से मुक्‍ति मिली थी।\n", "id": "504534", "title": "देव मन्दिर"}
{"url": "https://hi.wikipedia.org/wiki?curid=504535", "text": "रोहतास का किला\n\nरोहतास स्थित यह किला बिहार के अफगान शासक शेरशाह सूरी द्वारा बनवाया गया किला है। यह किला शाहजहाँ, मानसिंह तथा मीरकासिम और उसके परिवार को सुरक्षा प्रदान करता था। इस किले में ८४ गलियारे व १४ मुख्य द्वार हैं। यहाँ बीच तालाब में बना मकबरा है।\n", "id": "504535", "title": "रोहतास का किला"}
{"url": "https://hi.wikipedia.org/wiki?curid=504536", "text": "मुंगेर का किला\n\nमुंगेर प्राचीन काल में मीर कासिम की राजधानी रहा है। चन्द्रगुप्त ने मुंगेर की स्थापना की और इसकी राजधानी चम्पा नगर थी। मुंगेर में मुगलकालीन किला है।\n\n", "id": "504536", "title": "मुंगेर का किला"}
{"url": "https://hi.wikipedia.org/wiki?curid=504539", "text": "नुक़्ता\n\nनुक़्ता देवनागरी, गुरमुखी और अन्य ब्राह्मी परिवार की लिपियों में किसी व्यंजन अक्षर के नीचे लगाए जाने वाले बिंदु को कहते हैं। इस से उस अक्षर का उच्चारण परिवर्तित होकर किसी अन्य व्यंजन का हो जाता है। मसलन 'ज' के नीचे नुक्ता लगाने से 'ज़' बन जाता है और 'ड' के नीचे नुक्ता लगाने से 'ड़' बन जाता है। नुक़्ते ऐसे व्यंजनों को बनाने के लिए प्रयोग होते हैं जो पहले से मूल लिपि में न हों, जैसे कि 'ढ़' मूल देवनागरी वर्णमाला में नहीं था और न ही यह संस्कृत में पाया जाता है। अरबी-फ़ारसी लिपि में भी अक्षरों में नुक़्तों का प्रयोग होता है, उदाहरणार्थ \" का उच्चारण 'र' है जबकि इसी अक्षर में नुक़्ता लगाकर \" लिखने से इसका उच्चारण 'ज़' हो जाता है।\n\nमूल रूप से 'नुक़्ता' अरबी भाषा का शब्द है और इसका मतलब 'बिंदु' होता है। साधारण हिन्दी-उर्दू में इसका अर्थ 'बिंदु' ही होता है।\n\nहिन्दी में प्रयोग होने वाले नुक़्तेदार अक्षर और उनके बिना नुक्ते वाले रूप नीचे की तालिका दिए गए हैं। उनके हन्टेरियन लिप्यन्तरण और अन्तर्राष्ट्रीय ध्वन्यात्मक वर्णमाला चिह्न भी दिए गए हैं। जहाँ उपलब्ध है उनके लिए एक बजाई जा सकने वाले ध्वनि भी दी गई है।\n\nनुक्ता लम्बे समय से हिंदी विद्वानों के बीच विमर्श का विषय रहा है। किशोरीदास वाजपेयी (हिंदी शब्दानुशासन, नागरी प्रचारिणी सभा) जैसे व्याकरण के विद्वान हिन्दी लेखन में नुक्ता लगाने के पक्ष में नहीं हैं। उनका कहना है कि ये सब शब्द अब हिंदी के अपने हो गए हैं और हिंदी भाषी इन शब्दों का उच्चारण ऐसे ही करते हैं जैसे उनमें नुक्ता नहीं लगा हो। बहुत कम लोगों को उर्दू के नुक्ते वाले सही उच्चारण का ज्ञान है। \n\nकेंद्रीय हिंदी निदेशालय द्वारा जारी मानक हिन्दी वर्तनी के अनुसार उर्दू से आए अरबी-फ़ारसी मूलक वे शब्द जो हिंदी के अंग बन चुके हैं और जिनकी विदेशी ध्वनियों का हिंदी ध्वनियों में रूपांतर हो चुका है, हिंदी रूप में ही स्वीकार किए जा सकते हैं। जैसे :– कलम, किला, दाग आदि (क़लम, क़िला, दाग़ नहीं)। पर जहाँ उनका शुद्‍ध विदेशी रूप में प्रयोग अभीष्ट हो अथवा उच्चारणगत भेद बताना आवश्‍यक हो (जैसे उर्दू कविता को मूल रूप में उद्दृत करते समय) , वहाँ उनके हिंदी में प्रचलित रूपों में यथास्थान नुक्‍ते लगाए जाएँ। जैसे :– खाना : ख़ाना, राज : राज़, फन : हाइफ़न आदि।\n\n\n", "id": "504539", "title": "नुक़्ता"}
{"url": "https://hi.wikipedia.org/wiki?curid=504569", "text": "पिन घाटी राष्ट्रीय उद्यान\n\nपिन घाटी राष्ट्रीय उद्यान भारत के हिमाचल प्रदेश के स्पीति क्षेत्र में स्थित एक राष्ट्रीय उद्यान है। यह लाहौल और स्पीति जिले में, स्पीति घाटी के ठंडे रेगिस्तान में स्थित है। यह १९८७ में एक उद्यान घोषित किया गया था।\nयह क्षेत्र लाहौल और स्पीति जिले में, स्पीति घाटी की पिन नदी तथा उसकी प्रधान सहायक नदी पराहिओ के जलग्रहण क्षेत्र में पड़ता है। इस उद्यान की ऊँचाई ३५०० मी. से लेकर ६००० मी. तक है। निकटतम शहर या कस्बा लाहौल और स्पीति जिले का काज़ा है। \nपिन घाटी राष्ट्रीय उद्यान अपनी बर्फ से लदी ऊँचाई वाले इलाकों और ढीली ढलानों के कारण हिमालय के कई लुभ्तप्राय प्राणियों, जैसे हिमालय आइबैक्स, हिम तेंदुआ, भरल, ऊनी ख़रहा, तिब्बती भेड़िया और हिम मुर्ग सहित कई अन्य जानवरों का प्राकृतिक वास है। यहाँ कई प्रकार की विशिष्ट वनस्पति जैसे रतनजोत, सलमपंजा, सोमलता। जंगली ग़ुलाब भी यहाँ बहुतायत में पाया जाता है।\n", "id": "504569", "title": "पिन घाटी राष्ट्रीय उद्यान"}
{"url": "https://hi.wikipedia.org/wiki?curid=504572", "text": "मुक्त शिक्षा\n\nमुक्त शिक्षा (Open education) से मतलब उन शैक्षिक संस्थानों से है जो प्रवेश से सम्बन्धित अवरोधों को समाप्त करने के पक्ष में है। उदाहरण के लिए, हो सकता है कि ऐसे संस्थानों में प्रवेश के लिए कोई भी शैक्षिक योग्यता आवश्यक न हो।\n\n\n", "id": "504572", "title": "मुक्त शिक्षा"}
{"url": "https://hi.wikipedia.org/wiki?curid=504602", "text": "फुलवारीशरीफ\n\nफुलवारी शरीफ़ (, ) बिहार स्थित पटनाके आसपास का प्रमुख दर्शनीय स्थल है। यह १३वीं शताब्दी में इस्लाम धर्म के प्रमुख स्थापित केन्द्र हैं जो हजरत मखदूम शाह द्वारा स्थापित खानकाह है। यहाँ पैगम्बर मुहम्मद की स्मृति में शरीफ रवि उल औवेल में मनाया जाता है। यहाँ पर मुहम्मद (पैगम्बर) का पवित्र स्थल है।\n\nफुलवारी शरीफ 25 ° 34'39 \"उत्तर और 85 ° 04'46\" पूर्व में स्थित है\n\nभारत की जनगणना (2001) के अनुसार फुलवारी शरीफ में 53,166 की आबादी है। जिसमें से 53% आवादी पुरुषों की तथा 47% महिलाओं की है। यहाँ की औसत साक्षारता दर 63% है जो राष्ट्रीय साक्षारता प्रतिशत (5905%) से अधिक है। साथ हीं यहाँ पुरुषों की औसत साक्षारता दर 70% है और महिला साक्षरता दर 56% है। साथ ही 6 साल से कम उम्र के बच्चों की आबादी का औसत 15% है।\n\nफुलवारी शरीफ के छोटे से शहर के एक प्रमुख शहर और पटना के अधिसूचित क्षेत्र में बदल गया है। अब यह भी पटना नगर निगम के अंतर्गत और ग्रेटर पटना की योजना के तहत आता है। यह एक विधान सभा क्षेत्र है जो पाटलिपुत्र (लोकसभा निर्वाचन क्षेत्र) के अंतर्गत आता है। यह मुस्लिम वाहुल्य क्षेत्र है। \n\nखनखाह मुजीबिया, शीश महल, शाही साँगी मस्जिद, इमरात शरीयत कि तीव्रता और भारत में सूफी संस्कृति का जन्म और विकास के साथ जुड़ा हुआ है। इसका एक लंबा धार्मिक इतिहास है। प्राचीन समय के सूफी संतों के धार्मिक, सामाजिक और सांस्कृतिक विकास के महत्वपूर्ण केंद्रों में से एक फुलवारी शरीफ एक ऐसा क्षेत्र था जहां सूफी संतों ने प्रेम और सहनशीलता का संदेश फैलाया था।। संगी मस्जिद क्षेत्र की समृद्ध स्थापत्य अतीत के अवशेष भालू. मुगल सम्राट हुमायूं द्वारा लाल बलुआ पत्थर में निर्मित मस्जिद पर्यटकों के मुसलमानों के लिए मुख्य आकर्षण में से एक है। मस्जिद के पास एक [लाल शाह बाबा के मंदिर के मकबरे} है। यह लाल मियां की दरगाह के रूप में जाना जाता है। \n", "id": "504602", "title": "फुलवारीशरीफ"}
{"url": "https://hi.wikipedia.org/wiki?curid=504606", "text": "ख़ीवा ख़ानत\n\nख़ीवा ख़ानत​ () मध्य एशिया के ख़्वारेज़्म क्षेत्र में स्थित १५११ से १९२० तक चलने वाली एक उज़बेक ख़ानत​ थी। इसके ख़ान (शासक) मंगोल साम्राज्य के संस्थापक चंगेज़ ख़ान के ज्येष्ठ पुत्र जोची ख़ान के पाँचवे बेटे शेयबान के वंशज थे और उनके राज में केवल १७४०-१७४६ काल में खलल पड़ा जब ईरान के तुर्क-मूल के अफ़शारी राजवंश के नादिर शाह ने आकर यहाँ ६ वर्षों के अन्तराल के लिए क़ब्ज़ा कर लिया।\n\nख़ीवा ख़ानत आमू दरिया के निचले हिस्से में और अरल सागर के दक्षिण में केन्द्रित थी। इसकी राजधानी ख़ीवा शहर था। १९वीं सदी में रूसी साम्राज्य के यहाँ फैल जाने से पहले आधुनिक पश्चिमी उज़बेकिस्तान, दक्षिणपश्चिमी काज़ाख़स्तान और तुर्कमेनिस्तान का अधिकतर भाग इस ख़ानत में शामिल था। १८७३ में इसका अधिकतर हिस्सा रूस ने ले लिया और बचीकुची सिकुड़ी-हुई ख़ानत भी रूस के अधीनता मानने पर विवश हो गई। जब १९१७ में रूसे में अक्टूबर समाजवादी क्रांति हुई तो यहाँ भी क्रान्ति हो गई और १९२० में ख़ानत की जगह 'ख़ोरेज़्म जनवादी सोवियत गणतंत्र' घोषित कर दिया गया। १९२४ में इसे औपचारिक रूप से सोवियत संघ का भाग बना दिया गया। वर्तमान में इसका अधिकाँश क्षेत्र उज़बेकिस्तान के क़ाराक़ालपाक़स्तान और ख़ोरज़्म प्रान्त में सम्मिलित है।\n\n", "id": "504606", "title": "ख़ीवा ख़ानत"}
{"url": "https://hi.wikipedia.org/wiki?curid=504613", "text": "बुरख़ान ख़लदुन\n\nबुरख़ान ख़लदुन​ () मंगोलिया के ख़ेन्ती प्रांत में ख़ेन्ती पर्वत शृंखला में स्थित एक पर्वत है। मंगोलिया में लोकमान्यता है कि मंगोल साम्राज्य के संस्थापक चंगेज़ ख़ान का जन्म इसी पहाड़ पर या इसके इर्द-गिर्द कहीं हुआ था और उसका गुप्त मक़बरा भी यहीं-कहीं है। यह पर्वत १९९२ में मंगोलियाई सरकार द्वारा स्थापित १२,००० वर्ग किमी के 'ख़ान ख़ेन्ती अति-संरक्षित क्षेत्र' में आता है।\n\nबुरख़ान ख़लदुन मंगोलिया का सबसे पवित्र पर्वत माना जाता है। यह चंगेज़ ख़ान से पहले भी धार्मिक महत्व रखता था लेकिन उसके द्वारा पवित्र घोषित किये जाने के बाद इसकी अहमियत और मान्यता बहुत अधिक बढ़ गई। मंगोल भाषा में 'बुरख़ान ख़लदुन' का मतलब 'प्रभु पर्वत' है।\n\n'बुरख़ान ख़लदुन' में 'ख़' अक्षर के उच्चारण पर ध्यान दें क्योंकि यह बिना बिन्दु वाले 'ख' से ज़रा भिन्न है। इसका उच्चारण 'ख़राब' और 'ख़रीद' के 'ख़' से मिलता है।\n\n", "id": "504613", "title": "बुरख़ान ख़लदुन"}
{"url": "https://hi.wikipedia.org/wiki?curid=504615", "text": "जिब्राल्टर में क्रिकेट\n\nजिब्राल्टर औबेरियन प्रायद्वीप और यूरोप के दक्षिणी छोर पर भूमध्य सागर के प्रवेश द्वार पर स्थित एक स्वशासी ब्रिटिश विदेशी क्षेत्र है। 6.843 वर्ग किलोमीटर (2.642 वर्ग मील) में फैले इस देश की सीमा उत्तर में स्पेन से मिलती है। जिब्राल्टर ऐतिहासिक रूप से ब्रिटेन के सशस्त्र बलों के लिए एक महत्वपूर्ण आधार रहा है और शाही नौसेना का एक आधार है। जिब्राल्टर में विभिन्न प्रकार के खेल जिब्राल्टर की जनता के रोजमर्रा जीवन का अहम हिस्सा हैं। यहाँ विशेष रूप से फुटबॉल, क्रिकेट और बास्केटबॉल जैसे खेल ज्यादा लोकप्रिय हैं। क्रिकेट यहाँ ब्रिटिश सैनिकों द्वारा लाया गया था। जिब्राल्टर का वातावरण इस खेल के लिए काफ़ी अनुकूल है।\n\nक्रिकेट बल्ले और गेंद का एक दलीय खेल है जिसकी शुरुआत दक्षिणी इंग्लैंड में हुई थी। इसका सबसे प्राचीन निश्चित-संदर्भ 1598 का मिलता है और अब यह 100 से भी अधिक देशों में खेला जाता है। क्रिकेट के कई रूप हैं; इसका उच्चतम स्तर टॅस्ट क्रिकेट है, जिसमें वर्तमान प्रमुख राष्ट्रीय टीमें भारत, ऑस्ट्रेलिया, दक्षिण अफ्रीका, इंग्लैण्ड, श्रीलंका, वेस्टइंडीज, न्यूजीलैण्ड, पाकिस्तान व बांग्लादेश हैं।\n\nजिब्राल्टर राष्ट्रीय क्रिकेट टीम जिब्राल्टर का अन्तराष्ट्रीय क्रिकेट में प्रतिनिधित्व करने वाली टीम है। टीम अंतरराष्ट्रीय क्रिकेट परिषद की वर्ष 1969 से सहयोगी सदस्य है। टॅस्ट क्रिकेट नहीं खेलने वाली यूरोपीय टीमों में जिब्राल्टर की टीम इस समय छठे स्थान पर है।\n\nजिब्राल्टर इबेरियाई प्रायद्वीप के दक्षिणी सिरे पर स्थित एक ब्रिटिश प्रवासी शासित प्रदेश है। यहाँ अट्ठारहवी सदी के अंत में ब्रिटिश सैनिकों द्वारा क्रिकेट का खेल लाया गया। वर्ष 1800 से ही रॉक ऑफ़ जिब्राल्टर के उत्तर में एक क्रिकेट का मैदान है। 1822 तक सैनिकों के साथ-साथ जिब्राल्टर की समान्य जनता ने भी क्रिकेट खेलना शुरू कर दिया। जिब्राल्टर क्रिकेट क्लब की स्थापना 1883 में हुई। यह बीसवी सदी तक जिब्राल्टर में नागरिक क्रिकेट का आधार साबित हुआ।\n\nवर्ष 1890 में इंग्लैंड के दौरे पर जा रही ऑस्ट्रेलिया राष्ट्रीय क्रिकेट टीम जिब्राल्टर में रुकी थी। असल में जिस जहाज पर ऑस्ट्रेलियाई टीम अपनी इंग्लैंड की यात्रा के लिए सवार थी उसकी टक्कर दो अन्य जहाजों से हो गई थी जिसके परिणामस्वरूप टीम के जहाज को जिब्राल्टर बंदरगाह में रुकना पड़ा। ऑस्ट्रेलियाई टीम ने एक मैच जिब्राल्टर गैरीसन टीम के विरुद्ध खेला। स्थानीय टीम केवल पच्चीस रन के स्कॉर पर ही सिमट गई थी जबकि विरोधी ऑस्ट्रेलियाई टीम ने आठ विकेट के नुकसान पर एक सौ पचास रन बनाए थे। \n\n1930 के दशक में खेल में समृद्धि हुई जिसमें जिब्राल्टर से स्थानीय स्तर पर पैदा हुए कई क्रिकेट खिलाड़ी आए। हालांकि द्वितीय विश्व युद्ध के दौरान खेल की यह वृद्धि थम गई क्यों कि क्रिकेट के कई मैदान मिलिट्री द्वारा सैन्य प्रयोजनों के लिए उपयोग में लिए जाने लगे। इनमें से एक को तो हवाई पट्टी ही बना दिया गया।\n\n1950 के दशक में जिब्राल्टर में क्रिकेट क्लबों की संख्या में बढ़ोतरी हुई तथा 1960 जिब्राल्टर क्रिकेट संघ (जिब्राल्टर क्रिकेट एसोसिएशन) की स्थापना हुई। 1969 में टीम को अन्तराष्ट्रीय क्रिकेट परिषद की सहयोगी सदस्यता के लिए निर्वाचित किया गया। 1973 अंग्रेज़ी घरेलू सत्र की समाप्ति के पश्चात एसेक्स काउंटी क्रिकेट क्लब ने जिब्राल्टर का दौरा किया। 12 सितम्बर 1973 के दिन क्लब की टीम ने स्थानीय टीम रॉक XI के विरुद्ध एक दिवसीय मैच खेला। मैच जिब्राल्टर क्रिकेट मैदान में आयोजित हुआ था, जिसमें एसेक्स की 178 रन के विशाल अंतर से जीत हुई। इसके पश्चात भविष्य में इंग्लैंड से विभिन्न स्तर की टीमों का जिब्राल्टर दौरा जारी रहा।\n\n1982 में जिब्राल्टर ने दूसरी आई॰सी॰सी॰ ट्रोफ़ी (आईसीसी वर्ल्ड कप क्वालिफायर) प्रतियोगिता में भाग लिया। इस प्रतियोगिता के विजेता को 1983 विश्व कप के लिए पात्रता मिलनी थी। जिब्राल्टर एक भी मैच नहीं जीत पाया। हालांकि टीम ने इसी प्रतियोगिता के 1986 संस्करण में अपने प्रदर्शन में सुधार किया और अपनी पहली अन्तराष्ट्रीय विजय इजरायली टीम के विरुद्ध प्राप्त की। मैच में पहले खेलते हुए इजरायली टीम ने जिब्राल्टर के लिए जीत के लिए 263 रन का लक्ष्य रखा। जिब्राल्टर ने यह लक्ष्य 58.4 ओवर्स में सात विकेट के नुकसान के साथ प्राप्त कर लिया। अगले टूर्नामेंट में टीम ने और भी अच्छा प्रदर्शन किया, जिसमें इन्होंने पूर्व और मध्य अफ़्रीका, सिंगापुर व इजरायल की टीमों को पराजित किया तथा प्लेट प्रतियोगिता तक का सफ़र तय किया। 1992 में इजरायल ने जिब्राल्टर का दौरा किया। हालांकि जिब्राल्टर की टीम तीन विकेट से पराजित हो गई थी परन्तु यह मैच जिब्राल्टर में क्रिकेट के इतिहास के लिए इसलिए महत्वपूर्ण है क्योंकि यह टीम का अपनी जमीन पर पहला अन्तराष्ट्रीय मैच था।\n\nजिब्राल्टर की टीम 1994 आई॰सी॰सी॰ ट्रोफ़ी में बीसवे स्थान पर रही, जिसमें इसे एक भी मैच में सफ़लता प्राप्त नहीं हुई। 1996 में टीम ने पहली बार यूरोपियन क्रिकेट चैम्पियनशिप में हिस्सा लिया। चैम्पियनशिप डेनमार्क की राजधानी कोपनहेगन में हुई थी। जिब्राल्टर की टीम ग्रुप ए में आयरलैंड, मेजबान डेनमार्क और इटली की टीमों के साथ थी। ग्रुप के तीन मैचों में से केवल एक में ही जिब्राल्टर को जीत हाथ लगी, जिसमें टीम ने इटली को छह विकेट से पराजित किया। प्ले-ऑफ़ में स्कॉटलैंड की टीम से नौ विकेट से हारने के पश्चात जिब्राल्टर अंतिम रैंकिंग तालिका में छठे स्थान पर रहा। अगले वर्ष आयोजित हुई आई॰सी॰सी॰ ट्रोफ़ी में टीम उन्नीसवे स्थान पर रही और 1998 यूरोपियन चैम्पियनशिप में अपने बुरे प्रदर्शन के साथ दस टीमों में सबसे अंत में रही।\n\n1999 में 22 से 25 सितम्बर के बीच जिब्राल्टर ने चतुष्कोणीय टूर्नामेंट का आयोजन किया जिसमें अन्य तीन टीम थीं: फ़्रांस, इजरायल और इटली। अपने पहले मैच में टीम ने फ़्रांसीसी टीम को छह विकेट से पराजित किया। अगले मैच में टीम का मुकाबला इटली से हुआ। टॉस जितने के पश्चात इटली ने बल्लेबाजी करने का निर्णय लिया और सात विकेट के नुकसान के साथ 275 रन का स्कॉर जिब्राल्टर के समक्ष रखा। जिब्राल्टर की टीम लक्ष्य का पीछा करती हुई 44.4 ओवर्स में 164 रनों के साथ ऑल-आउट हो गई, परिणामस्वरूप इटली ने 120 के भारी अंतर से जिब्राल्टर को हरा दिया। जिब्राल्टर की टीम टूर्नामेंट के दूसरे सेमिफाइनल में इजरायल के साथ खेली। इजरायल ने टॉस जितने के साथ बल्लेबाजी का फैसला लिया और नौ विकेट खो कर 226 रन बनाएँ। पारी की तीन गेंद शेष रहते हुए जिब्राल्टर ने यह लक्ष्य छह विकेट के नुकसान के साथ प्राप्त कर लिया और फाइनल मैच में अपनी जगह सुनिश्चित कर ली। 25 सितम्बर के दिन यूरोपा स्टेडियम में आयोजित हुए टुर्नामेंट के फाइनल में इटली और जिब्राल्टर कप जितने के लिए एक-दूसरे के विरुद्ध खेले। टॉस जिब्राल्टर ने जीता और बल्लेबाजी चुनी। टीम ने इटली के लिए 114 रन का एक छोटा लक्ष्य रखा जिसे इटली ने 23.2 ओवर्स में ही सात विकेट के नुकसान के साथ प्राप्त कर लिया और इसी के साथ टुर्नामेंट में प्रथम स्थान अर्जित किया।\n\nयूरोपियन चैम्पियनशिप वर्ष 2000 में दो डिवीजनों में बट गई थी। जिब्राल्टर डिविजन दो का हिस्सा था जो इसने अंततः जीती भी। इसके अगले वर्ष टीम कनाडा के दौरे पर गई जहाँ इसने 2001 आई॰सी॰सी॰ ट्रोफ़ी में भाग लिया। जिब्राल्टर को डिविजन दो के ग्रुप ए में नामीबिया, नेपाल, जर्मनी, पश्चिम अफ़्रीका और इटली के साथ रखा गया था। इटली और पश्चिम अफ़्रीका के टुर्नामेंट से अपना नाम वापस लेने के कारण जिब्राल्टर को केवल तीन ही मैच खेलने थे। जिब्राल्टर तीनों ही मैचों में पराजित हुआ तथा जिसके परिणामस्वरूप अगले दौर में नहीं पहुँच पाया।\n\nजिब्राल्टर ने यूरोपियन चैम्पियनशिप डिविजन दो का अपना खिताब 2002 में बचाया परन्तु 2004 में ये इस सफ़लता को जारी नहीं रख पाए और छह देशों के टूर्नामेंट में पाँचवे स्थान पर रहे। टीम 2005 आई॰सी॰सी॰ ट्रोफ़ी के लिए क्वालीफाई करने में भी विफल रही और 2006 यूरोपियन चैम्पियनशिप की डिविजन दो में जर्मनी से प्ले-ऑफ़ हारने के पश्चात चौथे स्थान पर रही। आईसीसी यूरोपियन डिवीजन 2 चैम्पियनशिप 2008 का आयोजन किरीटाधीन क्षेत्र ग्वेर्नसे में 18 से 23 अगस्त के बीच हुआ। टुर्नामेंट में छह देशों की राष्ट्रीय टीमों ने हिस्सा लिया था: क्रोएशिया, जर्मनी, फ़्रांस, ग्वेर्नसे, जिब्राल्टर और जर्सी। इसमें जिब्राल्टर की टीम तीसरे स्थान पर रही। आईसीसी यूरोपियन 2 डिवीजन चैम्पियनशिप 2010 का आयोजन भी ग्वेर्नसे में ही हुआ जिसमें छह राष्ट्रीय टीमों ने हिस्सा लिया। जिब्राल्टर को अपने पाँचो मैचों में असफलता मिली और टीम अंक तालिका में सबसे नीचे रही।\n\n2011 आई॰सी॰सी॰ यूरोपियन ट्वेंटी 20 चैम्पियनशिप डिवीजन एक क्षेत्रीय अर्हता चरण था जिसकी दो सर्वश्रेष्ठ टीमों को 2012 आई॰सी॰सी॰ विश्व ट्वेंटी 20 क्वालीफायर में स्थान मिलना था। इस टूर्नामेंट में यूरोपीय क्रिकेट परिषद की बारह सदस्य टीमों ने हिस्सा लिया: ऑस्ट्रिया, बेल्जियम, क्रोएशिया, डेनमार्क, फ़्रांस, जर्मनी, जिब्राल्टर, ग्वेर्नसे, इजरायल, इटली, जर्सी और नॉर्वे। जिब्राल्टर ने जमर्नी को 23 रनों से हराया और नौवा स्थान प्राप्त किया। इस टूर्नामेंट के फाइनल में डेनमार्क ने इटली को हराकर प्रथम स्थान अर्जित किया था परन्तु दोनो ही टीमों को दुबई में आयोजित होनी वाले 2012 आई॰सी॰सी॰ विश्व ट्वेंटी 20 क्वालीफायर में जगह मिली।\n", "id": "504615", "title": "जिब्राल्टर में क्रिकेट"}
{"url": "https://hi.wikipedia.org/wiki?curid=504617", "text": "डीघ उपरवार\n\nडीघ उपरवार संत रविदास नगर जिले के डीघ ब्लाक का सबसे बडा गाव है | यह गाँव गंगा के किनारे पर बसा हुआ है।\nभारत की २००१ की जनगड़ना के अनुसार इस गाँव की आबादी ९०२९ थी जिसमे महिलाये ४३५७ और पुरुष ४६५२ थे।\n\nhttp://wikimapia.org/10951024/Deegh-Uparwar\n", "id": "504617", "title": "डीघ उपरवार"}
{"url": "https://hi.wikipedia.org/wiki?curid=504645", "text": "शेरपुर\n\nशेरपुर उत्तर प्रदेश के संत रविदास नगर जिले के डीघ मंडल का एक छोटा सा किन्तु महत्वपूर्ण गाँव है। \nभारत की २००१ की जनगडना के अनुसार इस गाव की आबादी २९६ थी, जिसमे महिलाओ की सन्ख्या १५१ और पुरुषो कि सन्ख्या १४५ थी |\n\nhttp://censusindia.gov.in/PopulationFinder/Sub_Districts_Master.aspx?state_code=09&district_code=68\n", "id": "504645", "title": "शेरपुर"}
