{"url": "https://hi.wikipedia.org/wiki?curid=436349", "text": "जंतुओं के रंग\n\nप्रकृति ने इद्रंधनुष के सारे रंगों को लेकर उनके भड़कीले मिश्रण से पशु-पक्षियों को इस प्रकार सुसज्जित कर दिया है कि उन्हें देख हम अवाक्‌ रह जाते हैं। मोर तथा 'स्वर्ग का पक्षी' (Bird of Paradise) रमणीक रंगों के परिधान हैं, परंतु गोरैया तथा कुछ अन्य चिड़ियाँ साल भर भूरे रंग की ही रहती हैं। यह वर्ण-विभिन्नता क्यों? वर्ण-रमणीयता आती क्यों कर है? प्रकृति ने जंतुओं को सुंदर भड़कीले रंग दिए ही क्यों? ये प्रश्न ऐसे हैं जिनको ज्यों-ज्यों सुलझाने का प्रयास किया जाता है त्यों-त्यों उलझते जाते हैं।\n\nग्रांट ऐलन ने अपनी पुस्तक \"कलर सेंस\" में लिखा है कि वे जंतु, जो सुंदर फल और फूल इत्यादि पर रहते हैं, प्राय: सुंदर हो जाते हैं और मांसाहारी जंतु, जो सदा मिट्टी में अथवा गंदी जगह रहते हैं, रंगीन नहीं होते। यह सत्य है कि प्राय: जंतु के रंगों पर वातावरण का प्रभाव पड़ता है, परंतु उसे एक सिद्धांत का रूप नहीं दिया जा सकता। कीचड़ में पाए जानेवाले घोघों के कवच का रंग प्राय: सुंदर होता है। गंदे वातावरण में ही रहनेवाली कुछ मकड़ियाँ बड़ी सुंदर होती हैं।\n\nरंग के प्रयोजन संबंधी खोज हमें यह बतलाती है कि यद्यपि प्राणियों में रंग का होना अनिवार्य नहीं है फिर भी हमारे चारों ओर रंगीन जंतुओं का भारी जमघट है। सर्वेक्षण करने पर हम इस निष्कर्ष पर पहुँचते हैं कि जंतुओं के अद्भुत वर्ण इनकी सुरक्षा से संबंधित हैं। परंतु यह निष्कर्ष सब प्राणियों पर लागू नहीं होता। कुछ जंतुओं में रंग आनुवंशिक रूप में अनिवार्य रहता है। उसका न किसी बाह्य वातावरण से संबंध है और न सुरक्षा से ही। उदाहरण के लिए, कोन-शेल (Cone-shell) को लीजिए। इसके कवच (shell) की बाहरी सतह पर रंग का एक निश्चित प्रतिरूप रहता है। जब तक प्राणी जीवित रहता है यह प्रतिरूप दिखलाई नहीं देता, क्योंकि यह बाह्य त्वचा को एक स्थूल परत से ढका रहता है। मृत्यु के पश्चात्‌ त्वचा सड़ जाने पर य रंगीन प्रतिरूप दिखाई देने लगता है। जीवित प्राणी का रंग इस छिपे हुए प्रतिरूप से कहीं भिन्न है। सो-आनिमोन (Sea-anemone) नामक प्राणी भी विभिन्न रंगों के होते हैं। परंतु कोई नहीं जानता कि इतने सुंदर रंग उन्होंने कहाँ से पाए।\n\nहर प्रकार के रंग प्रत्यक्ष या परोक्ष रूप से दो प्रकार के द्रव्यों से उत्पन्न होते हैं। एक है मेलैनिन (melanin) वर्णक और दूसरा है वसारंजी (lipochrome)। मेलैनिन रक्त से उत्पन्न होता है। यह वर्ज पदार्थ है, किंतु अन्य वर्ज पदार्थों की तरह बाहर न निकल कर त्वचा, बाल, पंख और शल्क (scale) में एकत्र हो जाता है। मेलैनिनि वर्णक कई प्रकार के होते हैं, परंतु इनमें गाढ़े भूरे और काले रंगवाले वर्णक अधिक प्रत्यक्ष होते हैं।\n\nपीले और लाल रंग के वर्णक वसारंजी कहलाते हैं। ये वसा के वर्णक हैं और शरीर से संचित द्रव्य से उत्पन्न होते हैं। कुछ ऐसे जंतु हैं जिनके रंग खाए गए पदार्थ के रंग पर आधारित होते हैं। इन रंगों को व्युत्पन्न वर्णक (derived pigments) कहते हैं। तितलियों की इल्ली (caterpillar) के रंग इसी तरह के होते हैं।\n\nकोई भी प्राणी अपने शरीर को रमणीक वर्णों से सजाकर शत्रुओं की आँखों से नहीं बच सकता, परंतु मंद वर्णवाले प्राणी शिकारी जानवरों से बच निकलते हैं। इस तथ्य का अभिज्ञान सबसे पहले डार्विन (Darwin) को हुआ, किंतु इस तथ्य को पूर्णत: प्रमाणित और सिद्ध करने का भार प्रोफेसर पूल्टन (Poulton) ने अपने कंधों पर संभाला। इसी के फलस्वरूप आज हम रंग की कई श्रेणियों से परिचित हैं। इनमें सबसे अधिक महत्वपूर्ण श्रेणियाँ हैं -\n\nसंरक्षी रंजन के सैंकड़ों उदाहरण दिए जा सकते हैं, परंतु जितना समाधानकारी रंग तीतर अथवा जंगली बतख का होता है उतना अन्य कोई नहीं। जब ये पूर्णतया गतिहीन बैठे होते हैं, दिखलाई नहीं पड़ते। इन पक्षियों में वैयक्तिक पंखों का परिशुद्ध प्रतिरूप किसी प्रकार से अनुवर्ती नहीं, क्योंकि हर जाति (species) का अपना पृथक्‌ नमूना होता है, परंतु व्यापक आभास एक ही प्रकार का प्रतीत होता है और वह है अदृश्यता का आवरण।\n\nकुछ पक्षियों में सरंक्षी रंजन शरीर के विशेष आसनों से संबंधित प्रतीत होते हैं। प्राय: भय की आशंका से ये पक्षी ऐसा आसन ग्रहण कर लेते हैं। प्राय: भय की आशंका से ये पक्षी ऐसा आसन ग्रहण कर लेते हैं जिससे ये शत्रु को दिखाई न दें। इससे यह भी सिद्ध होता है कि ये अपने शरीर के रंग के परिणाम से सचेत हैं। बिटर्न (bittern) नामक पक्षी भय का संकेत पाते ही अपनी चोंच को आकाश की ओर उठाए अपने शरीर को ऊर्ध्वाधर दिशा में इस तरह स्थिर करके खड़ा हो जाता है कि उसके नीचे का भाग शत्रु की ओर रहे। इसके शरीर के नीचे के भाग का रंग हल्का पला होता है और गर्दन तथा सीने पर काली, खड़ी रेखाएँ होती हैं। दूर से इसका रंग सरकंडे की शाखाओं के बीच से झाँकती हुई प्रकाश की किंरणों जैसा हो जाता है। फलस्वरूप यह शत्रु की दृष्टि से ओझल हो जाता है।\n\nवर्ण और बाह्य वातावरण की अनुरूपता केवल संपात ही नहीं है। यह अन्य अनेक उदाहरणों द्वारा सिद्ध होता है। उष्ण कटिबंधीय वनों में रहनेवाले मृग (azis deer) का वर्ण पूरे वर्ष धब्बेदार बना रहता है, परंतु साधारण जंगलों में रहनेवाले मृगों का रंग गर्मी में धब्बेदार और शीतकाल में साधारण एक रंग का होता है। प्राय: तितिलयों अथवा फतिंगों के पंखों का रंग एक ही समय संरक्षी तथा भड़कीला होता है। जैसे भारत की प्रसिद्ध तितली कैलीमा (kallima) को लीजिए। यह ऐसा महत्वपूर्ण प्राणी है जो आँख झपकते ही रंग बदल लेता है। उड़ते समय इसके विस्तृत पंख नीले रग के रहते हैं, जिसपर एक सुनहरी पट्टी सुशोभित रहती है। यदि इसका पीछा किया जाए, तो यह अचानक अदृश्य हो जाती है, मानो हवा हो गई। अचंभा होता है कि हुआ क्या और क्यों? जिस झाड़ी के निकट यह विलीन हुई प्रतीत होती है उसके पास ध्यान से देखने पर थोड़ी देर में कोई एक पत्ती किनारे पर फटती हुई लगेगी। देखते-देखते उसके दोनों किनारे अलग हो जाएँगे और बीच से गहरा नीला रंग दिखलाई देने लगेगा।\n\nइस तितली के पंख के नीचे का रंग सूखी पत्ती के रंग से बिल्कुल मिलता-जुलता है, यहाँ तक कि विशेषज्ञों को उलझन में डाल देता है। वैसी ही मध्य शिरा और वैसा ही शिराविन्यास भी होता है। यहाँ तक कि मध्य भाग में कुछ धब्बे भी दिखलाई पड़ते हैं, जो पत्तियों पर उपस्थित फफूँदीं के धब्बों से मिलते हैं। नीचे की ओर बढ़कर मध्यशिरा पत्ती के डंठल का रूप धारण कर लेती है और जब तितली पौधे पर बैठती है तो पता चलता है कि पत्ती टहनी से निकल रही है।\n\nमंतिस (mantis) नामक कुछ जंतु हैं, जिनके शरीर की बनावट सुंदर फूलों से मिलती जुलती है। भारतीय मंतिस इसका महत्वपूर्ण उदाहरण है। इसके शरीर का रंग गुलाबी होता है। टाँगें चपटी हो जाती हैं, इसलिए फूलों की पंखुड़ियों जैसी लगती हैं। यह अपना सिर झुकाकर इस तरह बैठता है कि उधर आनेवाले प्राणी को किसी जानवर की उपस्थिति का भान तक नहीं होता। परंतु कोई कोड़ा इसके निकट आया नहीं कि इसकी अगली टाँगों में फँस जाता है। इसकी अगली टाँगे भी विशेष रूप की होती हैं। वे लंबी होती हैं और उनका अगला भाग पीछे वाले पर मुड़कर खटकेदार चाकू की धार जैसा घातक फंदा बना लेता है। इस धार के किनारे दाँतेदार होते हैं, जिससे कोई प्राणी एक बार फँस जाने पर इस फंदे से निकल नहीं सकता। तितली तथा उसके अन्य संबंधी इसको फल समझ कर मधु के प्रलोभन से इसके निकट आते हैं और फंदे में फंस जाते हैं।\n\nकुछ जानवरों में रंग बदलने की शक्ति होती है। वे बड़ी शीघ्रता से रंग बदल सकते हैं। रंग या तो प्रकाशकिरणों से बदलते हैं या रंजक द्वारा। मोर के पंखों के बदलते रंगों का अनुभव सभी ने किया होगा। एक क्षण वह हरा रहता है, दूसरे क्षण नीला और उसके पश्चात्‌ ताम्र वर्ण का दिखाई पड़ता है। मोर में निश्चित रंग एक ही हे, केवल उसपर पड़नेवाली प्रकाशकिरणों का विश्लेषण भिन्न-भिन्न रंगों की झलक दिखलाता है।\n\nगिरगिट की रंग बदलनेवाली आदत से सभी परिचित हैं। देखते देखते इसके सिर का रंग लाल हो जाता है। कुछ स्क्विड (squids), अष्टपाद (octopus) और उष्ण प्रदेशीय मछलियाँ रंग बदलने में बड़ी प्रवीण होती हैं। बरमूडा (Bermuda) के सागर में नैसॉ (Nassau) समुदाय की मछलियों में एक मछली ऐसी होती है जिसका रंग हल्का काला (जस्ते के रंग जैसा) होता है। कुछ क्षणों में ही इसका शरीर काली बेड़ी धारियों से युक्त हो जाता है। इन धारियों के बीच संगमरमर जैसी चमकती हुई सफेद धारियाँ रहती हैं। अनेक उष्ण प्रदेशीय मछलियाँ भी यों ही रंग बदला करती हैं। प्रयोगशाला में भी इनके बदलते हुए रंग देखे जा सकते हैं।\n\nइन सब जानवरों में वर्णक कणियाँ (pigment granules) त्वचा की बाहरी सतह के एक दम नीचे रहती हैं। प्रत्येक वर्णक कणी झिल्ली की थैली में भरी रंग की नन्हीं नन्हीं बूँदों की बनी होती है। झिल्ली की इन थैलियों पर तंत्रिका तथा अनुसेवी मांसपेशियों का जाल फैला रहता है। आँखों पर पड़नेवाला प्रकाश इन थैलियों को उत्तेजित करता है। प्रकाश यदि तेज होता है, तो उसका प्रभाव गहरी लाल एवं नीली थैलियों पर पड़ता है और यदि कम तेज होता है, तो उसका प्रभाव हलके रंग की थैलियों पर पड़ता है। इसके प्रभाव से मांसपेशियाँ सिकुड़ती हैं और वर्णक कणी से रंग निकलकर एक परत बना लेता है। इस प्रकार पता चलता है कि रंग बदलने का कारण आँखों पर पड़नेवला प्रकाश है। अंधी मछलियों के शरीर का रंग परिवर्तित नहीं होता।\n\nकुछ रंग शत्रुओं को चेतावनी देने के लिये उत्पन्न होते हैं। ये शत्रु को बतलाते हैं कि अमुक रंगवाले प्राणी बेस्वाद हैं या कड़वे। शत्रुजंतु एक या दो बार अनुभव करके समझ लेते हैं कि कौन से विशेष रंगवाले कीड़े खाने योग्य नहीं हैं, फिर उस रंगवाले कीड़ों पर हमला नहीं करते। मुर्गियों के सामने संरक्षी रंगोंवाले और अपसूचक रंजनों वले बहुत से डिंभ (larvae) डाल दीजिए। वे काले पीले अपसूचक रंजनोंवाले डिंभों को छोड़कर सभी को खा डालेंगी। अपसूचक रंजन, संरक्षणीय रंजन के बिल्कुल विपरीत, इस बात की चेतावनी देते रहते हैं कि अमुक रंजनवाले जानवरों से दूर रहो। उत्तरी अमरीका का स्तनपायी जंतु स्कंक (Skunk), लाल पेटवाला टोड (Fire bellied toad) आदि पृष्ठवंशी (vertebrate) प्राणी हैं, जो अपनी रक्षा के लिए अपसूचक रंजन का प्रयोग करते हैं।\n\nअनुहरण का तात्पर्य एक जाति (species) की दूसरे से संरक्षीय एकरूपता है। साधारण खाई जानेवाली स्वादिष्ट जातियाँ अपनी रक्षा के लिये डँक मारनेवाली अथवा बेस्वाद जाति का अनुहरण करती हैं। उदाहण के लिये वयसराय तितली (Viceroy butterfly) कुस्वाद मॉनर्क तितली (Monarch butterfly) का अनुहरण करती है। कुछ फतिंगे (moths) भृगों (beetles) का और कुछ मक्खियाँ बरें की विभिन्न जातियों के रंजनों का अनुहरण करती हैं। कुछ केवल रंजनों की नकल ही नहीं करती, बल्कि उन्हीं की भाँति फूलों पर मँडराती हैं।\n\nनर और मादा के रंजनों में प्राय: अंतर पाया जाता है। पक्षियों में यह अंतर बहुत स्पष्ट होता है। इनमें नर मादा से अधिक भड़कीले रंग का होता है। मुर्ग के सिर पर सुंदर लाल कलंगी होती है, जो मादा के सिर पर नहीं होती। नर का रंग मादा से भड़कीला होता है। नर टर्की के गले में चमड़े की एक लाल थैली लटकने लगती है। नर मोर सुंदर रंगों की छटा प्रदर्शित करता हे, पर मादा का रंग सादा होता है। स्वर्ग के पक्षी का नर अद्वितीय सुंदरता के लिए प्रसिद्ध है। स्टिकिल बैक नामक मछली के नर का पेट प्रजनन काल में लाल हो जाता है। प्रकृतिक के नियम के अनुसार नरों के लिए प्रतिद्वंद्विता में सफल होने के लिए सुंदर होना आवश्यक है। सुंदरता के साधनों में सबसे महत्वपूर्ण हैं रंग।\n\n", "id": "436349", "title": "जंतुओं के रंग"}
{"url": "https://hi.wikipedia.org/wiki?curid=436353", "text": "नौसैनिक सुरंग\n\nनौसेना युद्ध का चरम उद्देश्य समुद्री संचार पर निर्विवाद नियंत्रण प्राप्त करना होता है। इसमें सुरंगें, सुरंग युद्ध और उसके प्रत्युपायों का मुख्य हाथ है। इस दिशा में उन्नत तकनीकी एवं वैज्ञानिक विधियों के कारण सुरंगें नौसेना संघर्ष का एक आकर्षक अंग बन गी हैं।\n\nसुरंग के मुख्य दो प्रकार हैं-\n\n(क) उत्प्लावी (तैरती) सुरंगें - ऐसी सुरंगें समुद्र तट के कुछ दूरी पर और जल की ऊपरी सतह से कुछ नीचे तैरती रहती हैं। ये समुद्र तल में स्थित एक निमज्जक से संलग्न रहती हैं।\n\n(ख) समुद्र तलीय सुरंगें - ऐसी सुरंगें समुद्र तल में स्थित रहती हैं।\n\nउत्प्लावी तथा समुद्रतलीय सुरंगों का विशेष विवरण इस प्रकार है-\n\n(क) उत्प्लावी सुरंग की सन्निकट भापें: विस्फोटक का भार 227 किग्रा, केस सहित विस्फोटक भरी हुई सुरंग का भार 570 किग्रा, उत्प्लावकता 190 किग्रा, सुरंग की पूरी ऊँचाई 1.5 मी तथा पट्टी का व्यास 1 मी।\n\n(ख) समुद्र तलीय सुरंग की सन्निकट भापें: बेलनाकार सुरंग का विवरण-लंबाई 2.2 मी, व्यास 0.4 मी तथा विस्फोटक 274.4 किग्रा।\n\nपैराशूट युक्त सुरंग का विवरण-पूरे सुरंग का भार 556 किग्रा, तथा पैराशूट का भार 10 किग्रा।\n\nउत्प्लावी सुरंगें अधिकांशत: संस्पर्श द्वारा फायर की जाती है, अर्थात्‌ विस्फोट के लिए किसी जहाज या पनडुब्बी से इन पर प्रहार करना अत्यावश्यकश् होता है। कुछ उत्प्लावी सुरंगें, असंस्पर्श सुरंगें होती हैं।\n\nसभी समुद्रतलीय सुरंगें असंस्पर्श या प्रभावी सुरंगें होती हैं। इनका फायर, बिना प्रहार किए सुरंगों पर जहाज या पनडुब्बी के प्रभाव से, होता है। प्रभाव चुंबकीय, ध्वनिक या दबाव वाला हो सकता है। चुंबकीय सुरंगों का फायर जहाज के चुंबकीय क्षेत्र के प्रभाव के कारण होता है। ध्वनिक सुरंगों का फायर जहाज के नोदकों द्वारा उत्पन्न शोरगुल से होता है। दबाव वाले सुरंगों का फायर पानी में चलते हुए जहाज से उत्पन्न दबाव की तरंगों से होता है। कुछ सुरंगों का फायर दो प्रभावों, जैसे 'चुंबकीय एवं ध्वनिक' या 'दबाव एवं चुंबकीय', से होता है। इन्हें 'संयुक्त संयोजन' (Combination Assemblies) कहते हैं और सुरंग के फायर करने के लिए दोनों प्रभावों की एक साथ उपस्थिति आवश्यक होती है। ऐसी सुरंगों का हटाना कठिन होता है।\n\nसुरंगों का उपयोग आक्रमण एवं रक्षा दोनों के लिए किया जा सकता है। रक्षा के लिए उपयोग किए जाने पर ये बंदरगाह और तट की रक्षा करती हैं। ये तटीय जहाजों को शत्रु के आक्रमण से बचाती हैं। यदि सुरंग को आक्रमण के लिए प्रयुक्त करना है तो शत्रुतट से दूर बंदरगाह के प्रवेश मार्ग या अभ्यास क्षेत्र में सुरंगें बिछाई जाती हैं। इस प्रकार नाकेबंदी से सुरक्षा कर सकते हैं या शत्रु के जहाजों को डुबा सकते हैं। समुद्र तलीय सुरंगें साधारतया आक्रमण क्षेत्र के लिए ही होती हैं। सुरंग तोड़ने वालों के कार्य को अधिक दुष्कर बनाने के लिए विभिन्न प्रकार की सुरंगें एक ही क्षेत्र में रखी जाती हैं ताकि सुरंग हटाने के लिए एस के अधिक विधियों का प्रयोग करना पड़े। सुरंगों के फायर में अवरोध उत्पन्न करके शत्रु के सुरंग तोड़ने की समस्या को जटिल बनाया जाता है।\n\nशत्रु के समुद्र तट से दूर समुद्रतलीय सुरंगें साधारणत: वायुयान द्वारा बिछाई जाती हैं। पनडुब्बी तथा तीव्रगामी गश्ती नौकाओं का भी प्रयोग किया जाता है। नौसेना में सुरंग बिछाने वाले विशेष पोत होते हैं जिनका एकमात्र कार्य ही सुरंगें बिछाना होता है। ये बहुत बड़े और तीव्रगामी होते हैं। रक्षात्मक क्षेत्र में सुरंगें बिछाने के लिए किसी भी तैरने वाली वस्तु का उपयोग किया जा सकता है या उसको सुरंगें बिछाने वाले उपकरण में परिणत किया जा सकता है।\n\nअपने क्षेत्र के पत्तनों, बंदरगाहों तथा तटों से दूर बिछाई गई सुरंगों से बचाव की अने विधियाँ प्रयुक्त होती हैं। उथले जल जैसे बंदरगाह, गोदी तथा आंतरिक जलमार्ग में बिछाई गई सुरंगों को हटाने के लिए हटाने वाले गोताखोरों को प्रशिक्षित किया जाता है। वायुयान और हेलिकॉप्टर भी कुछ मदद करते हैं, लेकिन हटाने और सफाई का कार्य मुख्यत: सुरंग तोड़ने वाले पोतों द्वारा, जिन्हें 'सुरंग तोड़क' (Mine sweeper) कहते हैं, ही होता है।\n\nसुरंगों का पता लगाना सरल कार्य भी है। यह कार्य पहले सैनिक करते थे, लेकिन आजकल कुछ ऐसी युक्तियाँ बनी हैं जिनसे सुरंग की उपस्थिति का ज्ञान हो जाता है। इनमें से एक विधि को 'चुंबकीय संसूचक' कहते हैं। ऐसे एक उपकरण में 'ईयर फोन' (Ear phone) लगा रहता है, जिससे सुरंग के ऊपर चलते हुए सिपाही के कानों में गुंजन सुनाई देता है। इन्हें 'विद्युत चुंबकीय संसूचक' कहते हैं। अब अधातुओं की भी सुरंगें बनने लगी हैं। सुरंगों के तोड़ने का एक तरीका यह भी था कि सुरंगों वाले क्षेत्र में विस्फोट उत्पन्न किया जाए, जिससे सुरंगें विस्फोटित होकर नष्ट हो जाएँ। इसे 'प्रत्युपायी सुरंग लगाना' (Counter mining) कहते हैं।\n\nएक विशिष्ट प्रकार के पोत होते हैं। इन पोतों में लगभग 900 फुट लंबे तार के रस्से (Cable) लगे रहते हैं। ये रस्से पोत के एक किनारे से जुड़े रहते हैं। इन्हें 'तोड़न गियर' (Sweeping gear) कहते हैं। जल उत्प्लावक की, जिसे 'पैरावेन' (Paravane) कहते हैं, सहायता से ये रस्से जहाज से दूर रखे जाते हैं। पैरावेन डूबकर पेंदे में न चला जाए इसके लिए उनमें धातु का उत्प्लावक लगा रहता है।\n\nतोड़न गियर सुरंगों को उनके निमज्जक से जोड़ने वाले तारों को पकड़ लेते हैं तथा उनमें लगे दाँतों की सहायता से काट देते हैं। इन तारों के कट जाने से सुरंग पानी पर तैरने लगती है और इसे राइफल फायर द्वारा नष्ट कर देते हैं।\n\nये जहाज चुंबकीय या ध्वनिक सुरंगों को हटाने के लिए विशेष रूप से बनाए जाते हैं। चुंबकीय सुरंगतोड़क पोत के पिछले हिस्से से एक तार का रस्सा जुड़ा रहता है। पूरा पोत चुंबकीय गुण रहित होता है। इन रस्सों में विद्युतधारा प्रवाहित कर चुंबकीय गुण उत्पन्न किया जाता है। इस कारण चुंबकीय सुरंगें जहाज के आगे निकल जाने के बाद विस्फोटित होकर नष्ट हो जाती हैं।\n\nध्वनिक सुरंग तोड़क पोत में डेरिक (Derrick) से एक ध्वनिक चप्पू (Acoustic sweep) लगा रहता है, जो उच्च तीव्रता वाली ध्वनि उत्पन्न करता है। इस कारण जहाज के उस स्थान पर पहुँचने से पूर्व ही सुरंग विस्फोटित होकर नष्ट हो जाती है।\n\n\"Italic text\"\n", "id": "436353", "title": "नौसैनिक सुरंग"}
{"url": "https://hi.wikipedia.org/wiki?curid=436354", "text": "सुरंग\n\nभूमि के अंदर क्षैतिज मार्ग, जो ऊपरी चट्टान या मिट्टी हटाए बिना ही बनाया जाए, सुरंग (Tunnel) कहलाता है। कोई चट्टान या भूखंड तोड़ने के उद्देश्य से विस्फोटक पदार्थ भरने के लिए कोई छेद बनाना भी 'सुरंग लगाना' कहलाता है। प्राचीन काल में सुरंग मुख्यतया तात्पर्य किसी भी ऐसे छेद या मार्ग से होता था जो जमीन के नीचे हो, चाहे वह किसी भी प्रकार बनाया गया हो, जैसे कोई नाली खोदकर उसमें किसी प्रकार की डाट या छत लगाकर ऊपरी मिट्टी से भर देने से सुरंग बन जाया करती थी। किंतु बाद में इसके लिए जलसेतु (यदि वह पानी ले जाने के लिए है), तलमार्ग या छादित पथ नाम अधिक उपयुक्त समझे जाने लगे। इनके निर्माण की क्रिया को सुरंग लगाना नहीं, बल्कि सामान्य खुदाई और भराई ही कहते हैं।\n\nबाद में चौड़ी करके सुरंग बड़ी करने के उद्देश्य से प्रारंभ में छोटी सुरंग लगाना अग्रचालन कहलाता है। खानों में छोटी सुरंगें गैलरियाँ, दीर्घाएँ या प्रवेशिकाएँ कहलाती हैं। ऊपर से नीचे सुरंगों तक जाने का मार्ग, यदि यह ऊर्ध्वाधर है तो कूपक और यदि तिरछा हो तो ढाल या ढालू कूपक कहलाता है।\n\nप्राकृतिक बनी हुई सुरंगें भी बहुत देखी जाती हैं। बहुधा दरारों से पानी नीचे जाता है, जिसमें चट्टान का अंश भी घुलता है। इस प्रकार प्राकृतिक कूपक और सुरंगें बन जाती हैं। अनेक नदियाँ इसी प्रकार अंतभौम बहती हैं। अनेक जीव भूमि में बिल बनाकर रहते हैं, जो छोटे-छोटे पैमाने पर सुरंगें ही हैं।\n\nप्रकृति में इस प्रकार सुरंगों के प्रचुर उदाहरण देखकर निस्संदेह यह कल्पना की जा सकती है कि मनुष्य भी सुरंगें खोदने की दिशा में अति प्राचीन काल से ही अग्रसर हुआ होगा-सर्वप्रथम शायद निवासों और मकबरों के लिए, फिर खनिज पदार्थ निकालने के उद्देश्य से और अंतत: जल प्रणालियों, नालियों आदि सभ्यता की अन्य आवश्यकताओं के लिए। भारत में अति प्राचीन गुफा मंदिरों के रूप में मानव द्वारा विशाल पैमाने पर सुरंगें लगाने के उदाहरण प्रचुर परिमाण में मिलते हैं। इनमें से कुछ गुफाओं के मुख्य द्वारों की उत्कृष्ट वास्तुकला आधुनिक सुरंगों के मुख्यद्वारों के आकल्पन में शिल्पियों का मार्गदर्शन करने की क्षमता रखती है। अजंता, इलोरा और एलीफैंटा की गुफाएँ सारे संसार के वास्तुकला विशारदों का ध्यान आकर्षित कर चुकी हैं।\n\nमध्य पूर्व में निमरोद के दक्षिणी पूर्वी महल की डाटदार नाली साधारण भूमि के भीतर सुरंग लगाने का प्राचीन उदाहरण है। ईटं की डाट लगी 4.5 मी और 3.6 मी एक सुरंग फरात नदी के नीचे मिली है। अल्जीरिया में, स्विट्जरलैंड में और जहाँ कहीं भी रोमन लोग गए थे, सड़कों, नालियों और जल प्राणियों के लिए बनी हुई सुरंगों के अवशेष मिलते हैं।\n\nबारूद का आविष्कार होने से पहले सुरंगें बनाने की प्राचीन विधियों में कोई महत्वपूर्ण प्रगति नहीं हुई थी। 17वीं शती के उत्कीर्ण चित्रों में सुरंग बनाने की जो विधियाँ-प्रदर्शित हैं, उनमें केवल कुदाली, छेनी, हथौड़ी का प्रयोग और अग्रचालन के लिए नरम चट्टान तोड़ने के उद्देश्य से लकड़ियों की आग जलाना ही दिखाया गया है। संवातन के लिए आगे की ओर कपड़े हिलाकर हवा करने और कूपकों के मुख पर तिरछे तख्ते रखने का उल्लेख भी मिलता है। रेलों के आगमन से पहले सुरंगें प्राय: नहरों के लिए ही बनाई जाती थीं और इनमें से कुछ तो बहुत प्राचीन हैं। रेलों के आने पर सुरंगों की आवश्यकता आम हो गई। संसार भर में शायद 5,000 से भी अधिक सुरंगें रेलों के लिए ही खोदी गई हैं। अधिकांश पर्वतीय रेलमार्ग सुरंगों में ही होकर जाता है। मेक्सिको रेलवे में 105 किमी लंबे रेलपथ में 21 सुरंगें और दक्षिणी प्रशांत रेलवे में 32 किमी की लंबाई में ही 11 सुरंगें हैं, जिनमें एक सर्पिल सुरंग भी हैं। संसार की सबसे लंबी लगातार सुरंग न्यूयार्क में 1917.24 ई. में कैट्सकिल जलसेतु के विस्तार के लिए बनाई गई थी। यह शंडकेन सुरंग 288 किमी लंबी है। कालका शिमला रेलपथ पर साठ मील लंबाई में कई छोटी सुरंगें हैं, जिनमें सबसे बड़ी की लंबाई 1137 मी है।\n\nविश्व की अन्य महत्वपूर्ण सुरंगें माउंट सेनिस 14 किमी (1857-71 ई.), सेंट गोथार्ड 15 किमी (1872-81 ई.), ल्यूट्शबर्ग (1906-11 ई.), यूरोप के आल्प्स पर्वत में कनाट (1913-16 ई.) कनाडा के रोगर्स दर्रे में मोफट 10 किमी (1923-28 ई.) एवं न्यूकैस्केड (1925-28 ई.) संयुक्त राष्ट्र अमरीका के पर्वतों में हैं। सुरंग निर्माण का बहुत महत्वपूर्ण काम जापान में हुआ है। वहाँ सन्‌ 1918-30 में अटायो और पिशीमा के बीच टाना सुरंग खोदी हुई, जो दो पर्वतों और एक घाटी के नीचे से होकर जाती है। इसकी अधिकतम गहराई 395 मी और घाटी के नीचे 182 मी है। भारत में सड़क के लिए बनाई गई सुरंग जम्मू-श्रीनगर सड़क पर बनिहाल दर्रे पर है, जिसकी लंबाई 2790 मी है। यह समुद्रतल से 2184 मी. ऊपर है तथा दुहरी है, जिससे ऊपर और नीचे जाने वाली गाड़ियाँ अलग-अलग सुरंग से जा सकें।\n\nसुरंग निर्माण की आधुनिक विधियों में ढले लोहे की रोकों का और संपीडित वायु का प्रयोग बहुप्रचलित है। लंदन में रेलों के लिए लगभग 144 किमी सुरंगें बनी हैं, जिनमें सन्‌ 1890 से ही ढोल जैसी रोकें ढले लोहे की ही दीवारें लगती रही है। पैरिस में भी लगभग 96 किमी लंबी सुरंगें हैं, किंतु वहाँ केवल ऊपरी आधे भाग में ढले लोहे की रोकें लगी हैं, जिनके नीचे चिनाई की दीवारें हैं। प्राय: ऊपरी भाग पहले काट लिया जाता है और वहाँ रोकें लगाकर बाद में नीचे की ओर दीवारें बना दी जाती हैं।\n\nजहाँ पानी के नीचे से होकर सुरंगें ले जानी होती हैं, वहाँ पहले, से तैयार किए हुए बड़े-बड़े नल रखकर उन्हें गला दिया जाता है। अपेक्षित गहराई पर पहुँच जाने पर वे परस्पर जोड़ दिए जाते हैं। सुरंग केसन भी जलतल में नीचे ही बनाए जाते हैं। संपीडित वायु के प्रयोग द्वारा पानी दूर रखा जाता है और वायुमंडल से तीन चार गुने अधिक दबाव में आदमी काम करते हैं। वे बाहर खुली जगह से भीतर दबाव में जाते हुए और वहाँ से बाहर आते हुए पाश कक्षों में से गुजरते हैं। एक और विधि है, जिसमें जलसिक्त भूमि में ठंढक पहुँचाकर पानी जमा दिया जाता है और फिर उसे चट्टान की भाँति काट-काटकर निकाल दिया जाता है। यह विधि कूपक गलाने के लिए अच्छी है और अनेक स्थानों में सफलतापूर्वक प्रयुक्त हुई है, किंतु सुरंगों के लिए नहीं आजमाई गई।\n\nजहाँ सुरंग के ऊपर चट्टान का परिमाण बहुत अधिक हो, जैसे किसी पहाड़ के आर-पार काटने में, तो शायद यही उचित अथवा अनिवार्य हो कि केवल दोनों सिरों में ही काम आरंभ किया जाए और बीच में कहीं भी कूपक गलाकर वहाँ से काम न चलाया जा सके। वास्तव में समस्या के समाधान के लिए मुख्य रूप से यह देखना अपेक्षित है कि चट्टान काटने और उसे निकाल बाहर करने के लिए क्या उचित होगा। विस्तृत अनुभव और आधुनिक यांत्रिक युक्तियाँ, जैसे संपीडित वायु द्वारा चालित बर्मा और मलबा हटाने और लादने की मशीनें आदि, काम जल्दी और किफायत से करने में सहायक होती हैं।\n\nसुरंगों में संवातन की समस्या अत्यंत महत्वपूर्ण होती है। इसे दृष्टि से ओझल नहीं किया जा सकता। निर्माण के समय काम करने वाले व्यक्तियों के लिए तो अस्थायी प्रबंध किया जा सकता है, किंतु यदि सुरंग रेल या सड़क आदि के लिए है, तो उसके अंदर उपयुक्त संवातन के लिए स्थायी व्यवस्था होनी आवश्यक है। इसका सरलतम उपाय तो यह है कि पूरी सुरंग की चौड़ाई के बराबर चौड़े और 6-6 मी लंबे खंड लगभग 150-150 मी अंतर से खुले छोड़ दिए जाएँ, जहाँ से सूर्य का प्रकाश और खुली हवा भीतर पहुँच सके। किंतु बहुत लंबी और गहरी सुरंगों में यह संभव नहीं होता, उनमें यांत्रिक साधनों का सहारा लेना आवश्यक होता है। कभी-कभी अपेक्षाकृत छोटी सुरंगों में भी कृत्रिम संवातन व्यवस्था आवश्यक होती है। यदि सुरंग ढालू है, तो धुआँ और गैसें ढाल के ऊपर की ओर चलेंगी। सुरंग में कोई इंजन तेजी से चल रहा हो तो उसकी गति के साथ भी धुआँ भीतर ही खिंचता चला जाएगा। इसलिए जगह-जगह पर संवाती कूपक बनाने पड़ते हैं। बिजली के मोटरों की अपेक्षा भाप के इंजन चलते हों, तो संवातन की अधिक आवश्यकता होती है।\n\nप्राकृतिक संवातन का आधार संवाती कूपक के भीतर की हवा के और धरातल पर बाहर की हवा के तापमान का अंतर है। शीत ऋतु में कूपक में हवा ऊपर की ओर पड़ती है और गर्मी में नीचे की ओर उतरती है। वसंत और शरद ऋतुओं में कूपक के भीतर और बाहर तापमान का अंतर नहीं के बराबर होता है, इसलिए संवातन नहीं हो पाता।\n\nयांत्रिक संवातन का सिद्धांत यह है कि यथासंभव सुरंग के बीचोबीच से किसी कूपक द्वारा जिसके मुँह पर पंखा लगा होता है, गंदी हवा निकलती रहे। मरसी नदी के नीचे से जाने वाली सुरंग में यह संभव न था, क्योंकि ऊपर पानी भरा था। इसलिए एक संवाती सुरंग ऊपर से बनाई गई, जो नदी के किनारों पर खुलती है और बीच में मुख्य सुरंग से उसके निम्नतम भाग में मिलती है।\n\nसंवातन की गति क्या हो, अर्थात्‌ कितनी हवा सुरंग से भीतर जानी चाहिए, इसका अनुमान लगाने के लिए यह पता लगाया जाता है कि सुरंग में से गुजरने में इंजन को कितना समय लगेगा और उतने समय में कितना कोयला जलेगा। प्रति पौंड कोयले में से 29 घन फुट विषैली गैसें निकलती हैं और हवा 0.2 प्रतिशत कार्बनडाइआक्साइड रह सकती है, इस आधार पर प्रति मिनट कितनी हवा सुरंग में पहुँचाई जानी चाहिए, इसका परिकलन किया जाता है।\n\n", "id": "436354", "title": "सुरंग"}
{"url": "https://hi.wikipedia.org/wiki?curid=436369", "text": "बेटा ऐन्ड्रौमिडे तारा\n\nबेटा ऐन्ड्रौमिडे, जिसका बायर नाम भी यही (β Andromedae या β And) है, देवयानी तारामंडल का दूसरा सब से रोशन तारा है और पृथ्वी से दिखने वाले तारों में से ५५वाँ सब से रोशन तारा है। यह हमसे २०० प्रकाश-वर्ष की दूरी पर स्थित है। वैज्ञानिकों को बेटा ऐन्ड्रौमिडे का एक परिवर्ती तारा होने का शक़ है क्योंकि पृथ्वी से इसका औसत सापेक्ष कांतिमान (यानि चमक का मैग्निट्यूड) +२.०१ से २.१० के बीच बदलता रहता है।\n\nअंग्रेज़ी में बेटा ऐन्ड्रौमिडे को \"मीराक\" (Mirach) भी कहा जाता हैं। यह नाम अरबी भाषा के \"मीज़र\" () से लिया गया है, जिसका अर्थ \"कमरबंद\" है। देवयानी तारामंडल में जो तारों को काल्पनिक लकीरों से जोड़कर एक स्त्री की आकृति बनती है, बेटा ऐन्ड्रौमिडे उसकी कमर पर स्थित है।\n\nबेटा ऐन्ड्रौमिडे एक M0 III श्रेणी का एक लाल दानव तारा है। यह हमारे सूरज के द्रव्यमान (मास) का ३ से ४ गुना द्रव्यमान रखता है लेकिन इसका व्यास (डायामीटर) सूरज के व्यास का लगभग ९० गुना है। अन्य लाल दानवों की तरह इसका सतही तापमान अन्य तारों से थोड़ा ठंडा है और ३,८०० कैल्विन अनुमानित किया गया है। बेटा ऐन्ड्रौमिडे की निहित चमक (निरपेक्ष कान्तिमान) हमारे सूरज की चमक की १,९०० गुना है।\n\nआकाश में दूरबीन से बेटा ऐन्ड्रौमिडे देखने पर इस से बहुत समीप ऍन॰जी॰सी॰ ४०४ नामक आकाशगंगा नज़र आती है, जिसे कभी-कभी \"मीराक का भूत\" (अंग्रेज़ी में मिराक्स गोस्ट, Mirach's ghost) भी बुलाया जाता है।\n\n", "id": "436369", "title": "बेटा ऐन्ड्रौमिडे तारा"}
{"url": "https://hi.wikipedia.org/wiki?curid=436390", "text": "बेटा ध्रुवमत्स्य तारा\n\nबेटा ध्रुवमत्स्य, जिसका बायर नाम \"बेटा उर्साए माइनोरिस\" (β Ursae Minoris या β UMi) है, ध्रुवमत्स्य तारामंडल का दूसरा सब से रोशन तारा है। यह पृथ्वी से दिखने वाले तारों में से ५६वाँ सब से रोशन तारा भी है। यह पृथ्वी से लगभग १२६ प्रकाश वर्ष की दूरी पर है और पृथ्वी से देखी गई इसकी चमक (सापेक्ष कान्तिमान) +२.०७ मैग्नीट्यूड पर मापी गई है।\n\nबेटा ध्रुवमत्स्य तारे को अंग्रेज़ी में \"कोकाब\" (Kochab) भी कहते है। इस नाम का मूल स्रोत ठीक से ज्ञात नहीं है, लेकिन यह या तो इब्रानी के \"कोचाव\" (כוכב) शब्द से लिया गया है या अरबी के \"अल-कओकब\" () शब्द से। इन दोनों का अर्थ केवल \"तारा\" है। इस से यह प्रश्न उठता है कि आकाश के अनगिनत तारों में से इसी एक तारे को यह नाम क्यों दिया गया। हज़ारों साल पहले वर्तमान युग के ध्रुव तारे कि बजाए बेटा ध्रुवमत्स्य पृथ्वी के उत्तरी ध्रुव के ऊपर स्थित तारा था। संभव है कि उस समय इसे इन संस्कृतियों में सब से महत्वपूर्ण तारा समझा गया हो और उसका तब यह सरल नाम रख दिया गया हो। अयन चलन से अब यह ध्रुव तारा नहीं रहा है।\n\nबेटा ध्रुवमत्स्य एक K4 III श्रेणी का नारंगी दानव तारा है। इसकी निहित चमक (निरपेक्ष कान्तिमान) सूरज की ५०० गुना है। इसका द्रव्यमान हमारे सूरज के द्रव्यमान का लगभग ४.४ गुना और व्यास हमारे सूरज के व्यास का ४१ गुना है। इसकी सतह का अनुमानित तापमान लगभग ७,००० कैल्विन है।\n\n", "id": "436390", "title": "बेटा ध्रुवमत्स्य तारा"}
{"url": "https://hi.wikipedia.org/wiki?curid=436392", "text": "चीन में आत्महत्या\n\nनौ सितंबर को विश्व आत्महत्या निरोध दिवस के अवसर पर चीनी व्याधि नियंत्रण और निरोध केंद्र के २०११ में जारी आंकड़ों के अनुसार दुनिया में अपनी तेजी से बढ़ती अर्थव्यवस्था के लिए पहचाने जाने वाले चीन में हर साल करीब 20 लाख लोग आत्महत्या करते हैं। \nएक शोध के अनुसार चीन में आत्महत्या के मामलों में पिछले पांच दशकों में करीब 60 प्रतिशत तक की वृद्धि हुई है। इसमें लगभग 75 प्रतिशत आत्महत्याएं ग्रामीण\nक्षेत्रों में होती है। इन क्षेत्रों में महिलाओं में मौत की संख्या करीब 25 प्रतिशत ज्यादा है। \nविकसित देशों में स्थिति ठीक इसके विपरीत है। वहां पुरुषों में आत्महत्या का औसत करीब तीन गुना तक ज्यादा है। \nविश्व भर में 15 से 34 वर्ष की आयु वाले लोगों में होने\nवाली मौत के कारणों में आत्महत्या का स्थान पाचवाँ है।\n", "id": "436392", "title": "चीन में आत्महत्या"}
{"url": "https://hi.wikipedia.org/wiki?curid=436394", "text": "विश्व आत्महत्या निरोध दिवस\n\nप्रति वर्ष नौ सितंबर]] को मनाया जाने वाला यह दिवस विश्व में आत्महत्या की बढ़ती प्रवृत्ति पर रोकथाम लगाने एवं इस समस्या के प्रति लोगों में जागरुकरता लाने के उद्देस्य से शुरु किया गया था। विश्व आत्महत्या निरोध दिवस के अवसर पर चीनी व्याधि नियंत्रण और निरोध केंद्र के २०११ में जारी आंकड़ों के अनुसार दुनिया में अपनी तेजी से बढ़ती अर्थव्यवस्था के लिए पहचाने जाने वाले चीन में हर साल करीब 20 लाख लोग आत्महत्या करते हैं। \nएक शोध के अनुसार चीन में आत्महत्या के मामलों में पिछले पांच दशकों में करीब 60 प्रतिशत तक की वृद्धि हुई है। इसमें लगभग 75 प्रतिशत आत्महत्याएं ग्रामीण\nक्षेत्रों में होती है। इन क्षेत्रों में महिलाओं में मौत की संख्या करीब 25 प्रतिशत ज्यादा है। \nविक\n", "id": "436394", "title": "विश्व आत्महत्या निरोध दिवस"}
{"url": "https://hi.wikipedia.org/wiki?curid=436398", "text": "अल्फ़ा ऑफ़ीयूकी तारा\n\nअल्फ़ा ऑफ़ीयूकी, जिसका बायर नाम भी यही (α Ophiuchi या α Oph) है, सर्पधारी तारामंडल का सब से रोशन तारा है। यह पृथ्वी से दिखने वाले तारों में से ५८वाँ सब से रोशन तारा भी है। यह पृथ्वी से लगभग ४७ प्रकाश वर्ष की दूरी पर है और पृथ्वी से देखी गई इसकी चमक (सापेक्ष कान्तिमान) +२.१० मैग्नीट्यूड पर मापी गई है।\n\nअल्फ़ा ऑफ़ीयूकी तारे को अंग्रेज़ी में \"रैसलहेग\" (Rasalhague) भी कहते है। यह अरबी के \"रास अल-हय्याह\" () से लिया गया है, जिसका अर्थ \"सर्पधारी का सिर\" है।\n\nअल्फ़ा ऑफ़ीयूकी एक A5 V श्रेणी का दानव तारा है। इसकी निहित चमक (निरपेक्ष कान्तिमान) सूरज की लगभग २९ गुना है। इसका द्रव्यमान हमारे सूरज के द्रव्यमान का २ से ४ गुना और व्यास हमारे सूरज के व्यास का २.५ गुना है। इसकी सतह का अनुमानित तापमान लगभग ८,५०० कैल्विन है। इसका एक बहुत ही धुंधला साथी तारा भी है जो सूरज से लगभग आधा द्रव्यमान रखता है और मुख्य तारे के इर्द-गिर्द हर ८.७ वर्षों में एक परिक्रमा पूरी करता है।\n\n", "id": "436398", "title": "अल्फ़ा ऑफ़ीयूकी तारा"}
{"url": "https://hi.wikipedia.org/wiki?curid=436405", "text": "मायावती तारा\n\nमायावती या अलग़ोल, जिसका बायर नाम बेटा परसई (β Persei या β Per) है, ययाति तारामंडल का दूसरा सब से रोशन तारा है। यह पृथ्वी से दिखने वाले तारों में से ५९वाँ सब से रोशन तारा भी है। यह एक ऐसा द्वितारा है जिसके मुख्य तारे के इर्द-गिर्द घूमता साथी तारा कभी तो उसके और पृथ्वी के बीच आ जाता है और कभी नहीं। इस से यह पृथ्वी से एक परिवर्ती तारा लगता है जिसकी चमक बदलती रहती है। वैदिक काल में इसकी मायावी बदलती प्रकृति के कारण ही इसका नाम \"मायावती\" पड़ा। इसे पश्चिम और अरब संस्कृतियों में एक दुर्भाग्य का तारा माना जाता था। यह पृथ्वी से लगभग ९३ प्रकाश वर्ष की दूरी पर है। पृथ्वी से देखी गई इसकी चमक (सापेक्ष कान्तिमान) वैसे तो +२.१० मैग्नीट्यूड पर रहती है लेकिन हर २ दिन २० घंटे और ४९ मिनटों के बाद इसकी चमक गिरकर +३.४ हो जाती है (याद रखें कि मैग्नीट्यूड एक ऐसा उल्टा माप है कि यह जितना कम हो रोशनी उतनी अधिक होती है)।\n\nमायावती तारे को अंग्रेज़ी में \"ऐलगॉल\" (Algol) कहते है। यह अरबी के \"रास अल-ग़ूल\" () से लिया गया है, जिसका अर्थ \"राक्षस का सिर\" है ('ग़' के उच्चारण पर ध्यान दें)। इसे अंग्रेज़ी में \"डीमन स्टार\" (demon star, असुरी तारा) भी कहा जाता है। इब्रानी भाषा में इसे \"रोश हा सातान\" (शैतान का सिर) भी बुलाया गया है। पश्चिमी और अरबी सभ्यता में इस तारे का सम्बन्ध दुष्टता और दुर्भाग्य से जोड़ा गया है।\n\nमायावती एक द्वितारा मंडल है जिसके दो तारों (मायावती ए और मायावती बी) के इर्द-गिर्द एक तीसरा तारा परिक्रमा करता है, यानि कुल मिलकर इस मंडल में तीन तारे ज्ञात हैं:\n\nजब मायावती मंडल का शुरू में अध्ययन किया गया तो खगोलशास्त्रियों को एक बात देख कर हैरानी हुई। आम तौर पर किसी द्वितारे के दोनों तारे एक ही समय पर जन्म लेते हैं और उनमें जो भी अधिक द्रव्यमान वाला तारा होता है उसमें नाभिकीय संलयन (न्यूक्लियर फ्यूज़न) अधिक तेज़ी से चलता है। इस से अधिक द्रव्यमान वाला तारा ज़्यादा जल्दी बूढ़ा जो जाता है। लेकिन मायावती ए और मायावती बी में तो यह हिसाब ही उल्टा है: बड़े द्रव्यमान का तारा (ए) अभी मुख्य अनुक्रम में ही है और गरम है, जबकि कम द्रव्यमान वाला उपदानव (बी) अधिक बूढ़ा है और ठंडा पड़ गया है। इसे \"ऐलगोल प्रशन\" (Algol paradox) बुलाया जाने लगा। बाद में ज्ञात हुआ कि वास्तव में मायावती बी आज से बड़ा हुआ करता था लेकिन जब यह बूढ़ा होकर फूलने लगा तो उसकी बाहरी परत को मायावती ए ने खींचकर उसका बहुत सा द्रव्यमान अपने में मिला लिया और अब उसमें द्रव्यमान बी से कहीं अधिक है।\n\nआज से ७३ लाख वर्ष पहले मायावती हमारे सौर मंडल के ९.८ प्रकाश-वर्ष दूर से गुज़ारा था। उस समय यह पृथ्वी के आकाश में व्याध तारे से भी अधिक रोशन रहा होगा, हालांकि इसे देखने के लिए मनुष्य पृथ्वी पर मौजूद नहीं थे। इसका हमारे सौर मंडल पर गुरुत्वाकर्षक प्रभाव भी पड़ा होगा और वैज्ञानिक मानते हैं कि उस काल में इसने हमारे सौर मंडल के और्ट बादल से कुछ धूमकेतुओं को भी अन्दर के ग्रहों की ओर फेंका होगा। फिर समय के साथ-साथ यह हम से दूर होता चला गया और आज ९२.८ प्रकाश वर्ष दूर है।\n\n", "id": "436405", "title": "मायावती तारा"}
{"url": "https://hi.wikipedia.org/wiki?curid=436411", "text": "बेटा ग्रुईस तारा\n\nबेटा ग्रुईस, जिसके बायर नामांकन में भी यही नाम (β Gru या β Gruis) दर्ज है, आकाश में सारस तारामंडल का दूसरा सब से रोशन तारा है और पृथ्वी से दिखने वाले तारों में से ६०वाँ सब से रोशन तारा है। बेटा ग्रुईस हमसे १७० प्रकाश-वर्ष की दूरी पर स्थित है और पृथ्वी से इसका औसत सापेक्ष कांतिमान (यानि चमक का मैग्निट्यूड) २.१३ है। यह एक परिवर्ती तारा है और इसकी चमक २.० और २.३ मैग्निट्यूड की सीमाओं के बीच बदलती रहती है।\n\nअल्फ़ा ग्रुईस एक M5 III श्रेणी का दानव तारा है। इसकी निहित चमक (निरपेक्ष कान्तिमान) सूरज की ३,८०० गुना है। इसका सतही तापमान ३,४०० कैल्विन अनुमानित किया गया है जो एक तारे के लिए काफ़ी कम है और जिस वजह से इसका रंग इतना लाल है। इस तारे के अध्ययन से यह संभव लगता है कि इसके केंद्र में नाभिकीय संलयन (न्यूक्लीयर फ्यूज़न) इंधन ख़त्म होने से ठप्प हो चुका है और यह केंद्र कार्बन और ऑक्सीजन का बना है।\n\n", "id": "436411", "title": "बेटा ग्रुईस तारा"}
{"url": "https://hi.wikipedia.org/wiki?curid=436421", "text": "नागरिक घोषणापत्र\n\nसामान्यत: नागरिक घोषणा पत्र (Citizen's Charter) जनसेवाओं से संबंधित विभागों के लिए जारी किये जाते है और इनका उद्देश्य जनसेवाओं को दक्ष, त्वरित एवं जनोन्मुखी बनाना है। \n\nसन १९९१ में ब्रिटेन के तत्कालीन प्रधानमंत्री जान मेजर ने ब्रिटेन की लोकसेवाओं में दक्षता लाने के लिए 'सीटें चार्टर' का शुभारंभ किया था। \n\n/* नागरिक घोषणापत्र का महत्व एवं उपयोगिता */\n\nभारत में अधिकाश विभाग अब अपनी वेबसाइटों पर नागरिक चार्टर रखने लगे हैं। जन लोकपाल विधेयक में भी इसका प्रावधान किया गया है। मध्यप्रदेश आदि कुछ राज्यों ने एक विशेष विधेयक लाकर कुछ सेवाओं की समयसीमा तय कर दी है जिसे पूरा न करने पर संबंधिक अधिकारियों को दंड देना पड़ सकता है।\n\nबिहार के साथ-साथ हरियाना ने भि इसे लागगो किया है\n", "id": "436421", "title": "नागरिक घोषणापत्र"}
{"url": "https://hi.wikipedia.org/wiki?curid=436433", "text": "संविधान संशोधन\n\nविधायिनी सभा में किसी विधेयक में परिवर्तन, सुधार अथवा उसे निर्दोष बनाने की प्रक्रिया को संशोधन (amendment) कहते हैं। सभा या समिति के प्रस्ताव के शोधन की क्रिया के लिए भी इस शब्द का प्रयोग होता है। किसी भी देश का संविधान कितनी ही सावधानी से बना हुआ हो किंतु मनुष्य की कल्पना शक्ति की सीमा बँधी हुई है। भविष्य में आनेवाली और बदलनेवाली सभी परिस्थितियों की कल्पना वह संविधान के निर्माणकाल में नहीं कर सकता; अंतरराष्ट्रीय परिस्थितियों की गुत्थियों के कारण भी संविधान में संशोधन, परिवर्तन करना वांछनीय एवं आवश्यक हो जाता है।\n\nसंवैधानिक संशोधन की प्रक्रिया का उल्लेख लिखित संविधान का आवश्यक अंग माना गया है। गार्नर के शब्दों में 'कोई भी लिखित संविधान इस प्रकार के उपबंधों के बिना अपूर्ण है'। संविधान के गुणावगुण परखने की कसौटी भी संशोधन की प्रक्रिया है - प्रक्रिया सरल है अथवा कठोर है। कुछ देशों के संविधान का संशोधन विधिनिर्माण की साधारण प्रक्रिया के अनुसार ही होता है। ऐसे संविधानों को नमनीय या सरल संविधान कहते हैं। इस प्रकार के संविधान का सर्वोत्तम उदाहरण इंग्लैंड का संविधान है। कुछ संविधानों के संशोधन की प्रक्रिया के लिए एक विशिष्ट प्रक्रिया का आलंबन किया जाता है। यह प्रक्रिया जटिल एवं दुरूह होती है। ऐसे संविधान जटिल या अनममीय संविधान कहलाते हैं। संयुक्त राज्य अमरीका का संविधान ऐसे संविधानों का सर्वोत्तम उदाहरण है। भारतीय गणतंत्र संविधान के संशोधन का कुछ अंश नमनीय है और कुछ अंश की अनमनीय प्रक्रिया है। इन दोनों विधियों को ग्रहण करने से देश के मौलिक सिद्धांतों का पोषण होगा और संविधान में परिस्थितियों के अनुकूल विकसित होने की प्रेरणाशक्ति भी होगी।\n\nसाधारणतया किसी सभा या समिति में किसी भी सदस्य को अपना मत प्रकट करने या कोई प्रस्ताव प्रेषित करने का अधिकार होता है। या जब किसी सभा के सदस्यों को सभा के विभिन्न पदों के लिए अलग-अलग व्यक्तियों को मनोनीत करने का अधिकार होता है, तब मनोनीत करनेवाले सदस्य के कार्य की पुष्टि दूसरे सदस्य के द्वारा होना अनिवार्य होता है। अत: एक सदस्य जब किसी प्रस्ताव को प्रेषित करता है या किसी सदस्य को किसी कार्य के लिए मनोनीत करता है, तब इस कार्य को संवैधानिक बनाने के लिए दूसरे सदस्य को इस कार्य का समर्थन या अनुमोदन करना पड़ता है। यदि ऐसा नहीं किया जाता तो उपयुक्त कार्य वैधानिक नहीं माने जाएँगे और वे कार्य शून्य घोषित किए जाएँगे।\n\n", "id": "436433", "title": "संविधान संशोधन"}
{"url": "https://hi.wikipedia.org/wiki?curid=436435", "text": "संसदीय विधि\n\nसंसदीय विधि (पार्लमेंटरी ला) संसदीय प्रक्रिया के उन समस्त नियमों का समूह है जो विधायन प्रणाली को सुचारु रूप से संचालित करने के लिए सामान्य रूप से आवश्यक माने जाते हैं। यद्यपि देशकाल के अनुरूप ऐसे नियम कुछ विषयों में अलग अलग हो सकते हैं किंतु संसदीय विधि का मूल स्रोत इंग्लैड की संसद् के वे नियम है जिनके अनुसार विधिनिर्माण, कार्यपालिका पर नियंत्रण तथा आर्थिक विषयों के नियमन हेतु ऐसी प्रक्रियाएँ बनाई जाती है जिनसे इन विषयों पर सदन का मत ज्ञात होता है। अत: सर्वप्रथम संसद् के सत्र को राष्ट्रपति अथवा राज्यपाल आहूत करता है। सत्र आरंभण के पश्चात्‌ सदन का कार्यसंचालन सदन का अध्यक्ष करता है। अध्यक्ष विभिन्न विषयों पर सदन का मत विभिन्न प्रकार के प्रश्नों, प्रस्तावों तथा उनपर मतगणना के परिणामों से ज्ञात करता है। अत: प्रस्तावों तथा संबंधित प्रश्नों और समुचित रूप से विचार करने के लिए एक कार्यसूची बनाई जाती है जिसके अनुसार प्रस्तावक अथवा प्रश्नकर्ता के लिए समय नियत किया जाता है।\n\nप्रश्नों का मुख्य उद्देश्य कार्यपालिका सरकार पर नियंत्रण रखना होता है। कार्यपालिका के अनुचित कृत्यों अथवा अन्य त्रुटियों पर प्रश्नोत्तर के समय अध्यक्ष अपनी व्यवस्थाएँ देता है। ऐसे समय केवल संसदीय भाषा का प्रयोग अपेक्षित होता है। कोई ऐसा प्रश्न नहीं उठाया जा सकता जो न्यायालय के विचाराधीन हो अथवा किसी कारण से अध्यक्ष उसको आवश्यक नहीं समझता। सामान्य रूप से प्रश्न तीन प्रकार के होते हैं। प्रथम, अल्पसूचित प्रश्न जिनके सार्वजनिक महत्व के होने के कारण उनका उत्तर अध्यक्ष की व्यवस्थानुसार तुरंत ही संबंधित मंत्री को देना चाहिए। यदि ऐसा संभव न हो तो अध्यक्ष मंत्री को कुछ और समय देने की व्यवस्था दे सकता है। द्वितीय, तारांकित प्रश्न जिनका उत्तर शासन की ओर से मौखिक दिया जाता है। तृतीय, अतारांकित प्रश्नों का लिखित उत्तर दिया जाता है। उत्तर अपर्याप्त होने की दशा में अध्यक्ष अनुपूरक प्रश्नों की अनुमति भी दे सकता है।\n\nसदन का मत प्रस्ताव तथा उसपर मतगणना से भी ज्ञात किया जाता है। मुख्य रूप से प्रस्ताव दो प्रकार के होते हैं। प्रथम मुख्य प्रस्ताव, द्वितीय गौण प्रस्ताव। गौण प्रस्ताव उचित रूप से सूचित एवं अध्यक्ष की अनुज्ञा से उपस्थित किए गए मुख्य प्रस्ताव पर विवाद के समय रखे जाते हैं, जैसे कार्य स्थगित करने के लिए प्रस्ताव। यह प्रस्ताव मुख्य प्रस्ताव को छोड़कर किसी अन्य महत्वपूर्ण विषय पर विचार करने के लिए प्रेरित करता है। विवादांत प्रस्ताव का उद्देश्य किसी प्रश्न पर अनावश्यक विवाद को समाप्त करना होता है। इस प्रस्ताव के पारित हो जाने पर प्रश्न तुरंत सदन के समक्ष मतगणना के लिए रख दिया जाता है। मुख्य प्रस्ताव के संशोधन अथवा उसपर विचार करने हेतु निर्धारित समय को बढ़ाने हेतु भी गौण प्रस्ताव प्रस्तुत किए जा सकते हैं। एक महत्वपूर्ण प्रकार का प्रस्ताव सदन के अध्यक्ष या उपाध्यक्ष अथवा किसी मंत्री या मंत्रिमंडल के विरुद्ध अविश्वास प्रस्ताव भी होता है। इस प्रस्ताव के उचित रूप से सूचित करने के पश्चात्‌ उसपर विचार किकया जाता है। प्रस्तावों पर नियमानुसार विचार के उपरांत मतगणना की जाती है। मतदान का कोई रूप प्रयुक्त किया जा सकता है, जैसे हाथ उठवाकर, प्रस्ताव के पक्ष एवं विपक्ष के सदस्यों को अलग अलग खड़ा करके, एक एक से बात करके अथवा गुप्त मतदान पेटी में मतदान करवा कर। यदि आवश्यक समझा जाए तो प्रथम तथा द्वितीय वाचन के बाद किंतु तृतीय वाचन के पूर्व विधेयक पर पूर्ण विचार करने के लिए प्रवर अथवा अन्य समितियों को विषय सौंप दिया जा सकता है।\n\nसदन का कार्य सुचारु रूप से चलाने के लिए सदन को संयुक्त रूप से तथा प्रत्येक सदस्य को व्यक्तिगत रूप से परंपरातर्गत कुछ विशेषाधिकार प्राप्त है। उदाहरणार्थ सदन में भाषण का अप्रतिबंधित अधिकार, सदन की कार्यवाही का विवरण प्रकाशित अथवा न प्रकाशित करने, अजनवियों को हटाने, सदन को अपनी संरचना करने एवं प्रक्रिया स्थापित करने का पूर्ण अधिकार होता है। इसके अतिरिक्त कोई भी सदस्य सत्र आरंभण के चालीस दिन पहले एवं सत्रांत के चालीस दिन पश्चात्‌ तक बंदी नहीं बनाया जा सकता, यदि उसके ऊपर कोई अपराध करने, निवारक नजरबंदी या न्यायालय अथवा सदन के अवमान का आरोप न हो। यदि किसी सदस्य ने अथवा अन्य किसी ने उपर्युक्त विशेषाधिकारों की अवहेलना की है तो यह सदन के अवमान की (कंटेप्ट) का प्रश्न बन जाता है और इसके बदले सदन को स्वयं अथवा विशेषाधिकार समिति के निर्णय पर दोषित व्यक्ति को दंड देने का पूर्ण अधिकार प्राप्त रहता है। \n\n", "id": "436435", "title": "संसदीय विधि"}
{"url": "https://hi.wikipedia.org/wiki?curid=436437", "text": "तमिल लेखकों की सूची\n\nनिर्माणाधीन...\nतमिल भाषा के कुछ लेखक निम्नानुसार हैं-\n", "id": "436437", "title": "तमिल लेखकों की सूची"}
{"url": "https://hi.wikipedia.org/wiki?curid=436443", "text": "ए. मुत्तुलिंगम्\n\nअप्पादुरै मुत्तुलिंगम् (तमिल அ. முத்துலிங்கம்) (जन्म- 19 जनवरी 1937) एक श्रीलंकाई तमिल लेखक व निबन्धकार हैं। तमिल में उनकी लघुकथाओं को बहुत ख्याति मिली है, तथा भारत व श्रीलंका दोनों में पुरस्कार मिले हैं।\n\n", "id": "436443", "title": "ए. मुत्तुलिंगम्"}
{"url": "https://hi.wikipedia.org/wiki?curid=436445", "text": "लालगुडि सप्तऋषि रामामृतम्\n\nलालगुडि सप्तऋषि रामामृतम् (1916 – 29 अक्टूबर 2007) एक वरिष्ठ तमिल उपन्यासकार थे। उन्होंने 300 लघुकथाएँ, 6 उपन्यास और 10 निबन्ध संग्रह लिखे हैं। 29 अक्टूबर 2007 को अपने इक्यानवेवें जन्मदिन पर उनका निधन हो गया। \n\nवे 1916 में जन्मे, तथा लालगुडि के मूलनिवासी थे। वे मणिकोडि युग के लेखकों में से एक थे। उन्होंने तब लिखना शुरू किया जब वे बीस वर्ष के थे। पहले उन्होंने अंग्रेज़ी में लिखा बाद में तमिल की ओर मुड़ गये। उन्होंने पंजाब नेशनल बैंक में तीस वर्षों तक कार्य किया तथा सेवानिवृत्ति के बाद चेन्नई में बस गये\nल.स.र. ने तीन साल तक वौहिनी पिक्चर्स में टंकणज्ञ के तौर पर कार्य किया, जिसने तब कुछ प्रमुख तेलुगु फ़िल्मों जैसे वन्दे मातरम्, सुमंगली और देवता का निर्माण किया। तब दक्षिण भारतीय फ़िल्म निर्देशक के.रामनोथ ने उनसे अनुरोध किया कि वे अपनी प्रतिभा को बर्बाद न होने दें, यानी यह इशारा किया कि फ़िल्मों में कैरियर बनाने की उनकी उम्मीद उतनी लाभप्रद नहीं होगी। अन्ततः वे एक बैंककर्मी बन गये परन्तु लेखन जारी रखा।\n\n1989 में उन्हें चिन्ता नाति नामक आत्मकथात्मक निबन्धों के संग्रह के लिए साहित्य अकादमी पुरस्कार से सम्मानित किया गया।\n", "id": "436445", "title": "लालगुडि सप्तऋषि रामामृतम्"}
{"url": "https://hi.wikipedia.org/wiki?curid=436454", "text": "गुलाम नबी फाई\n\nगुलाम नबी फाई कश्मीरी मूल का एक अमरीकी नागरिक हे, जिसे हाल ही में अमेरिकी एजेंसी एफ बी आई ने पाकिस्तानी खुफिया एजेंसी आई एस आई के संबंधो के चलते गिरफ्तार किया हे, जिसके अनुसार गुलाम नबी फाई अमरीकी सरकार को कश्मीर मुद्दे पर अपनी नीतियों को प्रभावित करने के लिए गुटबाजी करता था |इस व्यक्ति को आई एस आई से भारी मात्रा में रकम मिलती थी |इस व्यक्ति को Foreign Agents Registration Act कि तहत गिफ्तार किया गया था |\n\nगुलाम नबी फाई के कुछ भारतीय बुद्धि जीवी वर्ग से भी सम्बन्ध उजागर हुए है जिन्होंने नबी द्वारा आयाजित सम्मेलनों में आतिथ्य स्वीकारा, इनमे मुख्यत: निन्म हे|\n\n\nपाडगावकर के अनुसार उन्होंने भारतीय पक्ष को उस सम्मलेन में रखने के लिए भाग लिया, चाहे सम्मलेन पाकिस्तान परस्त क्यों न हो\n", "id": "436454", "title": "गुलाम नबी फाई"}
{"url": "https://hi.wikipedia.org/wiki?curid=436466", "text": "तुलसी सम्मान\n\nमध्यप्रदेश शासन ने आदिवासी लोक और पारम्परिक कलाओं में उत्कृष्टता और श्रेष्ठ उपलब्धि को सम्मानित करने और इन कलाओं में राष्ट्रीय मानदण्ड विकसित करने की दृष्टि से तुलसी सम्मान के नाम से एक लाख रुपये का एक वार्षिक पुरस्कार स्थापित किया है। यह सम्मान तीन वर्ष में दो बार प्रदर्शनकारी कलाओं और एक बार रूपंकर कलाओं के क्षेत्र में दिया जाता है।\n\nतुलसी सम्मान का निकष असाधारण सृजनात्मकता, उत्कृष्टता और दीर्घ साधना के निरपवाद सर्वोच्च मानदण्ड रखे गये हैं। चयन की निश्चित प्रक्रिया से यह स्पष्ट है कि कला के विवादित राष्ट्रीय मानदण्ड विकसित करने के इस विनढा प्रयत्न में सभी स्तरों पर विशेषज्ञों की हिस्सेदारी है और इस बात का पूरा ख्याल रखा गया है कि जहाँ एक ओर कलात्मक उपलब्धियों के बारे में एक तरह का व्यापक मत संग्रह संदर्भ के लिए उपलब्ध रहे, वहीं सम्मान से विभूषित किये जाने वाले कलाकार या मण्डली का चयन असंदिग्धा निष्ठा और विवेक वाले विशेषज्ञ पूरी निष्पक्षता, वस्तुपरकता और निर्भयता के साथ ऐसे मानदण्डों के आधार पर करें जो उत्तरदायी जीवन दृष्टि, गंभीर कलानुशासन और सौन्दर्यबोध पर आश्रित हैं।\n\nतुलसी सम्मान की चयन प्रक्रिया के अनुसार संस्कृति विभाग, वर्ष-विशेष के लिए निर्धारित कलानुशासन के कलाकारों, विशेषज्ञों, रसिकों और संगठनों आदि से अपने रचनात्मक वैशिष्ट्य, ज्ञान और संसक्ति का लाभ लेते हुए इस सम्मान के लिए उपयुक्त कलाकारों अथवा मण्डलियों के नामों की अनुशंसा करने का अनुरोध करता है। ये अनुशंसाएँ संकलित करके विशेषज्ञों की चयन समिति के सामने अंतिम निर्णय के लिए रखी जाती हैं। इस समिति में राष्ट्रीय ख्याति के कलाकार और विशेषज्ञ शामिल होते हैं। चयन समिति को यह भी स्वतंत्रता है कि यदि कोई नाम छूट गया हो तो उसे अपनी तरफ से जोड़ लें। राज्य शासन ने चयन समिति को अनुशंसा को अपने लिए बंधानकारी माना है।\n\n\n1. पं॰ गिरिजा प्रसाद -- 1983-84\n\n2. श्री हीरजी केशव जी -- 1983-84\n\n3. श्री भगवान साहू -- 1984-85\n\n4. सुश्री नीलमणि देवी -- 1985-86\n\n5. सुश्री गंगा देवी -- 1985-86\n\n6. सुश्री सोना बाई -- 1986-87\n\n7. श्री मणि माधव चाक्यार -- 1987-88\n\n8. श्री मदनलाल निषाद -- 1987-88\n\n9. श्री भुलवाराम यादव -- 1987-88\n\n10. श्री गोविन्द निर्मलकर -- 1987-88\n\n11. सुश्री फिदाबाई मरकाम -- 1987-88\n\n12. श्री देवीलाल नाग -- 1987-88\n\n13. श्री व्ही.गणपति स्थपति -- 1988-89\n\n14. श्री एन. वीरप्पन -- 1988-89\n\n15. श्री जिव्या सोमा म्हसे -- 1988-89\n\n16. श्री यक्षगान दल उडुपी -- 1988-89\n\n17. श्री सागर खाँ -- 1989-90\n\n18. श्री सादिक खाँ -- 1989-90\n\n19. श्री बड़ा गाजी खाँ -- 1989-90\n\n20. श्री बालप्पा बी. हुक्केरी -- 1990-91\n\n21. श्री बालकृष्ण दास -- 1990-91\n\n22. श्री झाड़ूराम देवांगन -- 1990-91\n\n23. श्री चमरूराम बघेल -- 1991-92\n\n24. श्री कोग्गा देवन्ना कामथ -- 1993-94\n\n25. श्री अर्जुनसिंह धुर्वे -- 1993-94\n\n26. श्री बेलायुधन नायर -- 1994-95\n\n27. श्री उमगराज खिलाड़ी -- 1994-95\n\n28. श्री मांगुणी दास -- 1995-96\n\n29. श्रीमती महासुन्दरी देवी -- 1996-97\n\n30. स्वामी हरिगोविन्द -- 1997-98\n\n31. श्री ओमप्रकाश टाक -- 1998-99\n\n32. श्री पूरनचंद-प्यारेलाल वडाली -- 1999-00\n\n33. श्री पूर्णचन्द्रदास बाउल -- 2000-01\n\n34. श्री गुरुप्पा चेट्टी -- 2001-02\n\n35. श्री रामकैलाश यादव -- 2002-03\n\n36. उस्ताद गुलाम मुहम्मद साज नवाज़ -- 2003-04\n\n37. श्री प्रकाश चन्द -- 2004-05\n\n38. स्वामी रामस्वरूप शर्मा -- 2005-06\n\n39. श्री लल्लु वाजपेयी -- 2006-07\n", "id": "436466", "title": "तुलसी सम्मान"}
{"url": "https://hi.wikipedia.org/wiki?curid=436467", "text": "भारतीय पशु और पक्षी\n\nभारत विशाल देश है। इसमें पशु-पक्षी भी नाना प्रकार, रंग रूप तथा गुणों के पाए जाते हैं। कुछ बृहदाकार हैं तो कुछ सूक्ष्माकार। भारत के प्राचीन ग्रथों में पशुपक्षियों का विस्तृत वर्णन मिलता है। उस समय उनका अधिक महत्व उनके मांस के कारण था। अत: आयुर्वेदिक ग्रंथों में उनका विशेष उल्लेख मिलता है। \n\nप्राचीन ग्रंथों में पशुपक्षियों को दो प्रमुख वर्गों में बांटा गया था-\n\nजांगल पशुपक्षियों के आठ भेद थे: \n\nआनूप पशुपक्षियों के पाँच भेद थे: \n\nनिम्नलिखित पशुपक्षियों का वर्णन इस विश्वकोश में यथास्थान किया जाएगा। \n\nकुछ अन्य पशुपक्षियों का संक्षिप्त वर्णन यहाँ दिया जा रहा है। ये हैं विभिन्न प्रकार के पक्षी और कुछ स्तनधारी जीव। इनमें अधिक महत्व के हैं: \n\nशखाशायी पक्षियों के कार्विडी (Corvidae) कुल का कॉर्वस जाति का प्रसिद्ध पक्षी है। वैसे तो इसकी कई जातियाँ हैं, किंतु उनकी आदतों में परस्पर अधिक भेद नहीं होता। कौए संसार के प्राय: सभी भागों में पाए जाते हैं।\n\nकौआ लगभग 20 इंच लंबा, गहरे काले रंग का पक्षी है, जिसके नर और मादा एक ही जैसे होते हैं। ये सर्वभक्षी पक्षी हैं, जिनसे खाने की कोई भी चीज नहीं बचने पाती। चलाकी और मक्कारी में कौआ सब पक्षियों के कान काटता है और चोरी में तो कोई भी चिड़िया इससे होड़ नहीं कर सकती। इसकी बोली बहुत कर्कश हेती है, किंतु सिखाए जाने पर आदमी की बोली की नकल भी कर लेता है।\n\nहमारे देश में छोटा घरेलू कौआ (house crow), जंगली (jungle crow) और काला कौआ (raven), ये तीन कौए अधिकतर दिखाई पड़ते हैं, किंतु विदेशों में इनकी और अनेक जातियाँ पाई जाती हैं। यूरोप में कैरियन क्रो (Carrion crow), तथा हुडेड क्रो (Corvus cornix) और अमरीका में अमरीकन क्रो (Corvus branchyrhynchos), तथा फिश क्रो (Corvus ossifragus), उसी तरह प्रसिद्ध हैं, हमारे यहाँ के काले और जंगली कौए।\n\nकाक कुल में कौओं के अतिरिक्त सब तरह की मुटरियाँ (tree pies) और बनसरे (jays), भी आते हैं, जो रंगरूप में कौओं से भिन्न होकर भी उसी परिवार के पक्षी हैं।\n\nये सब बड़े ढीठ और चोर पक्षी हैं, जो सूखी और पतली टहनियों का भद्दा सा घोंसला किसी ऊँची डाल पर बनाते हैं। समय आने पर मादा उसमें चार छह अंडे देती है, जिन्हें नर और मादा पारी पारी से सेते रहते है।\n\nयह मटमैली भूरे रंग की चिड़िया हैं, जो 6-12 की झुंड में रहती है। इसी से इसका नााम सात भाई पड़ा है। यह पहाड़ी में 5,000 फुट की ऊँचाई तक पाई जाती है। यह फुदक फुदक कर चलती है और गिरे सूखे पत्तों को हटा हटा कर कीड़े खोज कर खाती है। चर्खी गिरोह में बराबर चीं चीं की अवाज करती रहती है तथा गाँव और घरों के ईद गिर्द रहती है।\n\nयह गाने वाली चिड़िया है। इसकी आवाज बड़ी मधुर और सुरीली होती है। इसका मुख्य भोजन कीड़े मकोड़े हैं। अप्रैल से जून तक यह घोंसले बनाती है।\n\nयह पतली, फुर्त्लीी और चमकीली काली चिड़िया है। इसकी दुम लंबी और अंतिम सिरे पर दो भागों में बँटी होती है। यह नगर के समीप खुले मैदानों में रहती है। यर सारे भारत में पाई जाती है। इसकी चार उपजातियाँ हैं। यह कीड़े मकोड़े पर जीवन निर्वाह करती है। प्राय: टेलीग्राफ के तारों पर बैठी दिखाई भी पड़ती है या मवेशियों की पीठ पर बैठकर कीड़े आदि का शिकार करती है।\n\nयह निरंतर फुदकती रहनेवाली छोटी चिड़िया है, जो झाड़ियों में निवास करती है। यह छोटे छोटे कीड़े मकोड़े उनके अंडो या लार्वो पर जीवनयापन करती है। फुदकी अप्रैल से सितंबर के बीच तीन फुट से कम की उँचाई पर छोटा प्यालानुमा घोंसला बनाती है। यह तीन या चार अंडे देती है, जो ललछौंह या नीले-सफेद और भूरे-लाल धब्बेदार होते हैं।\n\nबया या वाय गौरैया के आकार की होती है। बया के नर और मादा, संगम ऋतु के अतिरिक्त अन्य समय में, मादा घरेलू गौरैया के रंग रूप के होते है, किंतु बया की चोंच अधिक स्थूल होती है तथा दुम कुछ छोटी होती है।\n\nदो दर्जन, या दो सौ तक भी, बया एक स्थान पर उपनिवेश के रूप में अपने सुंदर लटकते घोंसलों का निर्माण करती है। घोंसले बाँस के किसी कुंज, या ताड़ के झुंड, या अन्य उपयुक्त वृक्षों से लटके रहते हैं।\n\nबया का भोजन धान, ज्वार या अन्य अन्नों के दाने हैं। ये गौरैया की भाँति चिट चिट कर कलरव करते रहते हैं। संगम ऋतु में इनकी ध्वनि ची-ई-ई की तरह लंबी तथा आनंदायक होती है।\n\nमुनिया का आकार गौरैया से कुछ छोटा होता है। यह छोटे छोटे झुंडों में घास के बीच खाने निकलती है। खेतों में भूमि पर गिरे बीजों को खाती है। मंद मंद कलरव करती है। यह छोटी झाड़ियों या वृक्षों में 5-10 फुट की उँचाई पर घोसला बनाती है।\n\nइसकी चार पाँच उपजातियाँ हैं: श्वेतपृष्ठ मुनिया, श्वेतकंठ मुनिया, कृष्णसिर मुनिया, बिंदुकित (spotted), मुनिया तथा लाल मुनिया।\n\nलाल तूती का आकार साधारण गौरैया से कुछ छोटा होता है। हिमालय में 10.000 फुट की ऊँचाई तक, कुमायूँ, गढ़वाल और नेपाल से लेकर पूर्वी तिब्बत तक तथा उससे आगे युनान, शान राज्यों और पश्चिम तथा मध्य चीन की पर्वतमालाओं तक यह पाई जाती हैं। यह शरत्‌ ऋतु में सारे भारत में फैल जाती है।\n\nइसका आकार घरेलू गौरैया के बराबर होता है। यह जल के निकटवाले स्थानों में झुंडों में रहती है। यूरोप तथा भारत में समान रूप से ही यह मिट्टी के लोंदों से अपना घोंसला बनाती है तथा उसमें परों का नरम स्तर भली भाँति देती है। यह किसी सुविघाजनक, आगे निकले हुए चट्टानी खंड, बरामदों के बाहर निकले भाग, या मकानों के अंदर ही अपने घोंसले बना लेती है। इसका घोंसला छिछले प्याले की तरह ऊपर से खुले मुख का होता है। यह शीत ऋतु में मैदानी भागों में श्रीलंका तक फैल जाती है। इसका रंग काला तथा गरदन के नीचे सफेद रहता है। यह प्राय: गोलाई में, तेजी से मँडराया करती है। सामान्य मांडीक (अबाबील), भारतीय रज्जुपुच्छ मांडीक, चीनी रेखित मांडीक तथा भारतीय रेखित मांडीक, इसकी उपजातियाँ हैं।\n\nप्राय: जाड़े के दिनों में झुंड बाँधकर आती हैं। तथा संपूर्ण भारत में मिलती हैं। ये जमीन पर गिरे दाने और कीड़ों का चारा चुगती हैं। जमीन से भरत आकाश की ओर बिल्कुल सीधी उड़ती है और उड़ती जाती है और अंत में एक धब्बे जैसा दिखाई पड़ने लगती है वहाँ अपने पंखों को बड़ी तेजी से फड़फड़ाती एक बिंदु पर स्थित मालूम होती है और प्प्राय: 10 मिनट से भी अधिक मधुर गीत गाती है तत्पश्चात्‌ यह नीचे उतरती है और पुन: ऊपर उड़ती है। फरवरी से जुलाई के मध्य नीड़निर्माण करती हैं और दो से चार अंडे देती हैं।\n\nयह नगर के बाहरी मैदानों में पाई जाती है। इसकी आवाज मधुर और प्रिय होती है।\n\nथोड़ी हरियालीवाले मैदान में इस पक्षी के जोड़े पाए जाते हैं इस वंश के पक्षियों के दोनो चंचुओं के अगले आधे या तिहाई भाग के किनारे बारीक दाँतेदार होते हैं। ऐसी चोंचवाले अन्य पक्षी बिरले ही होते हैं। शकखोरा वंश की 17 जातियाँ भारत में पाई जाती हैं। यह बहुत ऊँचाई पर रहनेवाला पक्षी है। प्राय: 2,000 फुट ऊँचाई पर प्रजनन करता है। यह जंगल का पक्षी है, किंतु शीत ऋतु में वाटिकाओं में भी आ जाता है।\n\nयह छोटी दुमवाली चिड़िया है। इसकी चोंच भारी और नुकीली होती है। यह अकेले या जोड़े में पेड़ के तनों पर, या बाग बगीचों में रहती है।\n\nस्वर्णपृष्ट, काष्ठकूट या कठफोड़वा भारत का बारहमासी पक्षी है। यह बाग बगीचों का पक्षी है। पेड़ के नीचे तक उतरकर फिर धीरे धीरे तने के ऊपर सीधे, या परिक्रमा सा करते, चढ़ता है और बीच बीच में कीड़ो का लार्वा, या वृक्ष की छाल में छेद कर रहने वाले कीड़ों को ढूँढ़कर खाता है। यह पेड़ के किसी सूखे भाग में कोटर बनाकर अंडे देता है।\n\nइसका आकार मैना के बराबर होता है। इसकी चोंच भारी होती है, वक्षस्थल लाल भूरा, उदर, तथा पुच्छ क अधोतल नीला होता है। पंख पर गहरे और धूमिल नीले रंग के भाग उडान के समय चमकीली पट्टियों के रूप मे दिखाई पड़ते हैं। त्रावणकोर के दक्षिण भाग को छोड़कर शेष भारत में यह पक्षी पाया जाता है। इसकी दूसरी जाति कश्मीरी चाष है। श् यह पवित्र पक्षी माना जाता है। दशहरा पर लोग इसका दर्शन करने के लिये बहुत ललायित रहते हैं। इसलिये यह अन्योक्ति कही गई है:\n\nइसका आकार, गौरैया से थोड़ा बड़ा होता है। इसका रंग घास सा हरा होता है। यह सारे भारत के मैदानी भागों तथा हिमालय में 2,500 फुट की ऊँचाई तक पाया जाता है। यह पक्षी ठठेरे की तरह ठुक ठुक का शब्द दिन भर करता रहता है।\n\nइसका आकार काले कौए (वनकाक) के बराबर होता है और रंग चमकीला काला होता है। यह पक्षी सारे भारत में पाया जाता है। हिमालय में भी यह 6,000 फुट की ऊँचाई पर पाया जाता है। यह खुले भाग के मैदान तथा पहाड़ी भागों का पक्षी है और ‘ऊक’ शब्द थोड़े-थोड़े समय पर उच्चारित करता है। यह एक दूसरा शब्द कूप-कूप-कूप आदि जल्दी जल्दी उच्चारित करता है, जो प्रति सेकंड दो या तीन कूप के हिसाब से 6 से 20 बार तक सुनाई पड़ता है। इसका आहार टिड्डे, भुजंगे, लार्वा, जंगली चूहे, बिच्छू, गिरगिट, साँप आदि हैं।\n\nइसका आकार गौरैया के बराबर होता है। यह चटक हरे रंग का दुर्बलकाय पक्षी है। इसका मुख्य आहार कीट है। यह आकाश में मँडराते रहकर, या किसी वृक्ष की छाल से तीव्र गति से सीधे उड़कर, कीटों को पकड़ता है। इसकी बोली मीठी होती है, जो उड़ान के समय सतत उच्चारित होती है। यह वनों, बागों, बस्तियों तथा ऊजड़ मैदानों में भी पाया जाता है।\n\nइसका आकार मैना के बराबर होता है। यह अकेले या जोड़े में, घिरे वृक्षों के मैदान में प्राय: भूमि पर दिखाई पड़ता है। हुदहुद की पाँच उपजातियाँ होती हैं।\n\n1. पश्चात्य या यूरोपीय, 2. मोर, 3. भारत, 4. सिंह तथा 5. ब्राह्म। हुदहुद मैदानों तथा 5,000 फुट ऊँचाई तक के पहाड़ों का पक्षी है। चोंच से मिट्टी, सड़ी गली पत्ती अदि हटाकर चारा प्राप्त करता है। हू-पौ-पौ, हू-पौ-पौ के समान ध्वनि उत्पन्न करता है।\n\nइसका आकार कबूतर के बराबर होता है। इसका शरीर पुष्ट, पीले, हलके भूरे, भस्मीय धूसर रंग का होता है तथा स्कंध पर दूधिया धब्बा होता है। इसके कलछौंह पंख पर पीले रंग की खड़े रूप की प्रमुख पट्टियाँ होती हैं। यह बाग बगीचों में झुंड में रहता है। और विशेषतया पीपल तथा बरगद के गोदे (फल) खाता है।\n\nयह पीलापन युक्त बालू के रंग का कबूतर समान पक्षी है। इसके छोटे पैर पत्र (पर) युक्त होते हैं। अर्द्ध मरुभूमि तथा पूर्ण मरुभूमि में रहता है। यह प्राय: सूर्योदय के दो घंटे पश्चात्‌ तथा संध्या को सूर्यास्त के पहले जल पीता है। इसका आहार दाने, बीज, अंकुर आदि हैं।\n\nयह पंडुक के बराबर होता है और स्थूलकाय, धूमिल भूरे रंग का पक्षी है। तीतर के समान इसका रूप होता है। खेतों या घास के मैदान में जोड़े या झुंड के रूप में तथा भारत में पश्चिमी सीमा से मनीपुर तक उत्तरी तथा मध्यवर्ती प्रदेश में मिलता है।\n\nचित्र तितिर का आकार गौर तितिर सदृश अर्द्धविकसित मुर्गी के बराबर, लगभग 13 इंच का होता है। तितिर की दो उपजातियाँ हैं: दक्षिणी चित्र तितिर तथा उत्तरी चित्र तितिर।\n\nश्वेत उलूक अपने क्षेत्र में स्थायी निवास करने वाला पक्षी है। यह केवल क्षेत्र में ही घूमता है। इसकी निवास भूमि सारी पृथ्वी है। दीवार या वृक्षों के कोटर में अंडे देता है, किंतु निर्जन भवनों को यह अधिक पसंद करता है। यह निशाजीवी पक्षी है। और रात को उड़कर शिकार ढूँढता है। चूहे, चुहियों, मछलियों, मेंढकों तथा कीड़े मकोड़ों या कुछ स्तनधारी जुतुओं का भी शिकार कर लेता है। उलूक की अन्य किस्में भी हैं, जैसे शशलूक, लघूकर्ण उलूक, हिम उलूक।\n\nबिल्ली के आधे आकार का एक छोटा जानवर है। इसके कान और दुम छोटे होते हैं तथा आँखों के चारों ओर एक भूरा वलय (ring) जैसा होता है। यह निशाचर तथा सर्वभक्षी है और घने जंगलों में निवास करता है। इसकी चाल मंद होती है, किंतु पेड़ों पर बड़ी तेजी से चढ़ जाता है। यह बंगाल से बोर्नियो तक पाया जाता है। लोरिस की दूसरी जाति छोटी होती है। वह दक्षिणी भारत और लंका के जंगलों में पाई जाती है। इसकी आँखे बड़ी सुंदर होती है।\n\nयह एक प्रकार का दुम विहीन बहुत बड़ा चमगादड़ है, जिसका सिर लोमड़ी जैसा प्रतीत होता है। डैनों का फैलाव लगभग एक या सवा मीटर होता है और शरीर की लंबाई 20-25 सेंमी0 है तथा बाल काले होते हैं। यह लगभग सारे भारत में पाया जाता है।\n\nयह कीट भक्षी वर्ग का प्राणी है। देखने में चूहे की तरह और दुर्गंध देनेवाला जंतु है। इसकीश् आँखें और कान बहुत ही छोटे होते है। सिर और धड़ की लंबाई लगभग 15 सेंमी0 और दुम लगभग 10 सेंमी होती है। इसका थूथन लंबा होता है। इसकी दष्टि कमजोर होती है, अतएव ्घ्रााण से ही भोजन की तलाश करता है। यह दिन में अपने बिल में छिपा रहता है और रात में भोजन की खोज में निकलता है। रात में छूछंदर नालियों से होकर घरों में घुसता है। यह तनिक भी भय होने पर चों चों, चिट चिट की आवाज कर भाग निकलता है।\n\nयह एक प्रकार का छछूंदर है, जो पूर्वी हिमालय और असम में मिलता है।\n\nयह भी कीटभक्षी वर्ग का प्राणी है जो निशिचर होता है। यह मैदानों में रहता है। इसके आँख और कान छोटे होते हैं। पूँछ बहुत ही छोटी होती है, जो अस्पष्ट होती है। शरीर पर छोटे छोटे घने काँटे होते हैं। यह दिन में बिलों में छिपा रहता है और रात में आहार की खोज में निकलता है। यह जंतु साँप को खूब खाता है। किसी दुश्मन का भय होने पर अपने को लपेटकर गेंद की भाँति हो जाता है। भारत में इसकी पाँच जातियाँ मिलती हैं।\nकहीं कहीं इसे लोग झामूषा भी कहतें है\n\nयह मांसाहारी वर्ग का प्राणी है। बड़ा पंडा काले भालू के आकार का और भालू सदृश होता है, किंतु मुँह चौड़ा होता है। सिर का रंग सिर धूसर और शेष काला होता है। दाँत बिलकुल सूअर की तरह और पैर बिल्ली जैसे होते हैं। शरीर के रंग के कारण इसे चितकबरा भालू कहा जा सकता है। बृहद पंडा (Giant Panda) का वजन 67 किलो से अधिक लंबाई 4 फुट और ऊँचाई 28 इंच होती है। समूर लंबे और घने होते हैं, जिनसे इसका रंग सुंदर और आकर्षक होता है। पैर, कंधे तथा कान काले होते हैं और आँखों के पास काले छल्ले होते हैं। शेष शरीर सित धूसर और पूँछ छोटी होती है। इसके स्वभाव के विषय में पूर्ण जानकारी प्राप्त नहीं है, किंतु इतना पता है कि यह शाकाहारी है और बाँस की जड़ और पत्तियों पर अपना निर्वाह करता है।\n\nभारत में बिज्जू सर्वत्र मिलता है। उत्तरी भारत के तालाबों और नदियों के कगारों में 25-30 फुट लंबी माँद बनाकर रहता है। इसके शरीर का ऊपरी भाग भूरा, बगल और पेट काला तथा माथे पर चौड़ी सफेद धारी होती है। पैर में पाँच पाँच मजबूत नख होते हैं जो माँद खोदने के काम आते हैं। यह अगले पैर से माँद खोदता जाता है और पिछले पैरों से मिट्टी दूर फेंकता जाता है। यह अपने पुष्ट नखों से कब्र खोदकर मुर्दा खा लेता है। बिज्जू आलसी होता है और मंद गति से चलता है। यह सर्वभक्षी है। फल मूल से लेकर कीट पतंग तक इसके भक्ष्य है।\n\nयह बाघ से छोटा होता है और भारत और अफ्रीका में पाया जाता है। भिकनाठोरी (चंपारन) तथा हजारी बाग के जंगलों में बघेरों की संख्या अधिक है। वहाँ के लोग इन्हें भी बाघ कहते हैं।\n\nलिंक्स ढाई फुट लंबा और डेढ़ फुट ऊँचा तथा क्रूर स्वभाव का, बहुधा अकेले रहने वाला प्राणी है। यह खरगोश तथा अन्य छोटे छोटे पशुओं के शिकार पर जीवननिर्वाह करता है। पेड़ पर भी बड़ी सरलता से चढ़कर, उसपर के जीवों को चुपके से पकड़ लेता है। हमारे देश में लिंक्स गुजरात, कच्छ और खानदेश में निवास करते हैं।\n\nयह कुत्ते की तरह ही दीखता है। मृत जानवर और सड़ा हुआ मांस यह बड़े प्रेम से खाता है। लकड़बग्घों का जबड़ा बड़ा मजबूत होता है। जिस हड्डी को सिंह, बाघ, जैसे जंतु छोड़ देते हैं, उसे वे बड़े प्रेम से चबा जाते हैं। ये बड़े भीरु होते हैं। लकड़बग्घे की बोली आदमी के हँसने जैसी होती है।\n\nयह कुत्ता वंश का सबसे बड़ा जंतु है। यह बड़े बड़े घास के मैदानों में माँद खोदकर या झाड़ियों में, रहता है। यह स्वभाव का बड़ा नीच, भीरु और कायर, किंतु चालाक, होता है। बहुधा रात में ही निकलता है। निर्बल जंतु के सामने यह भयानक बन जाता है, पर बलवान के सामने दुम दबाकर भागता है। मनुष्यभक्षी हो जाने पर, यह रात में सोते हुए बच्चों को उठाकर ले जाता है।\n\nइस जानवर को प्राय: अनेक लोगों ने देखा होगा, पर इसकी बोली से परिचित होनेवालों से परिचित होनेवालों की संख्या देखनेवालों से अधिक होगी। शीत ऋतु में प्रतिदिन अँधेरा होते ही इसकी बोली सुनाई देती है। आरंभ में एक गीदड़ हुआ हुआ बोलते है, फिर अन्य सब उसे दुहराते हैं और अंत में चिल्लाना चीखने में बदल जाता है।\n\nगीदड़ की लंबाई दो ढ़ाई फुट और ऊँचाई सवा फुट के लगभग, पूँछ झबरी, थूथन लंबा और रंग भूरा होता। यह सर्वभक्षी है तथा सड़े गले मांस के अतिरिक्त छोटे मोटे जीवों का शिकार करता है। यह गन्ना, ईख, कंदमूल, भुट्टा आदि खाकर कृषकों को क्षति पहुँचाता है।\n\nगीदड़ झुंडो में रहते हैं। ये दिन में झाड़ियों और काँटों में छिपे रहते हैं और संध्या होते ही आहार की खोज में निकल पड़ते हैं। कभी कभी दिन में भी दिखाई पड़ते हैं।\n\nकभी कभी गीदड़ अकेला रहने लगता है। इस समय वह गाँव के पास छिपकर रहता है और अवसर पाते ही गाँव के पालतू कुत्ते, बकरी, भेड़ के बच्चे, मुर्गियों और कभी कभी आदमी के बच्चे को भी उठा ले जाता है। यह कायर और मक्कार, किंतु चालाक जानवर है। मादा एक बार में तीन से पाँच बच्चे जनती है।\n\nश्वान वंश में लोमड़ी सबसे छोटी होती है। लोमड़ी माँद में रहती है, पर यह माँद खोदने का कष्ट कभी नहीं उठाती। यह प्राय: बिज्जू या खरगोश की माँद छीनकर रहने लगती है।\n\nछल, कपट, चतुराई, धूर्तता, जितने भी दूसरों को उल्लू बनाने के गुण हैं, सब लोमड़ी में यथेष्ट मात्रा में पाए जाते हैं। फरवरी मार्च में लोमड़ी प्रसव करती है। बच्चों की संख्या पाँच से आठ तक होती है।\n\nविभिन्न देशों की लोमड़ियों में वहाँ की जलवायु के अनुसार रंग, आकृति और स्वभाव में अंतर होता है। संसार में लोमड़ी की चौबीस उपजतियाँ पाई जाती हैं। ऑस्ट्रेलिया को छोडकर पृथ्वी पर यह सर्वत्र पाई जाती है।\n\nमांसभक्षी श्रेणी के अन्य जीवों की तरह लोमड़ी के बच्चे भी अंधे उत्पन्न होते हैं। बाद में आँखें खुलती हैं। लोमड़ी छोटे मोटे पक्षियों पर निर्वाह करती है। कीड़े मकोड़े और गिरगिट भी चट कर जाती है। बस्तियों में घुसकर मुर्गा, मुर्गी पकड़ने की चेष्टा करती है। हमारे देश में कई जगह लोमड़ी को खिखिर भी कहते हैं।\n\nयह भारत में सर्वत्र पाया जाता है। प्राचीन काल से ही यह पाला भी जाता है। पालतू नेवला पालक से प्रेम करता है। नेवला जंगली भी होता है। यह साहसी जंतु है। इसकी प्रकृति भीषण और खूँखार होती है। यदि संयोग से यह मुर्गी और कबूतर के घर में घुस जाता है, तो एक दो को मारकर ही संतुष्ट नहीं होता, वरन्‌ सबको मार डालता है। शिकार का मांस नहीं खाता। नेवला साँप का कट्टर शत्रु है। साँप और नेवले की लड़ाई देखने लायक होती है। नेवले के बच्चे अप्रैल, मई के महीनों में पैदा होते हैं। श् नेवले का रंग भूरा होता है। इसकी दुम लंबी होती है। इसके शरीर में एक ग्रंथि होती है, जिससे एक प्रकार का सुगंधित पदार्थ निकलता है। इसकी गंध कस्तूरी से मिलती है।\n\nयह नियततापी (warm blooded) जंतु है। जल के अंदर शरीर के रक्त की उष्णता बनाए रखने के लिये, इसकी त्वचा के नीचे वसा (चर्बी) की एक मोटी तह होती है। इसकी लंबाई कभी कभी 100 फुट से भी अधिक पहुँच जाती है तथा इसका भार डेढ़ सौ टन (चार हजार मन) तक ज्ञात हो सका है। इसे आज का सबसे विशाल शरीरधारी जीव ही नहीं कह सकते बल्कि इसे विश्व भर में उत्पन्न हुए आज तक समस्त जीवों से अधिकतम दीर्घाकार जंतु माना जा सकता है। इतना बड़ा आकार होने पर भी यह क्षुद्र मत्स्यों तथा झींगा के समान जलजंतुओं का ही आहार कर सकता है। इसके उपगण ह्वेलबीन ह्वेल में दाँत का पूर्ण अभाव होता है और मुख के भीतर गले का छिद्र केवल कुछ इंचों के व्यास का होता है। नीलवर्णी महातिमि अपना मुख खुला रखकर ही पानी के अंदर चलता है। पानी वेग से भीतर पहुँच कर क्षूद्र जंतुओं को उदरस्थ करने का अवसर देता है।\n\nदंतधारी ह्वेल में स्पर्मह्वेल सबसे अधिक बृहदाकार है। यह जापान, चिली तथा नेपाल के तटवर्ती जलखंडों में उपलब्ध होता है। दंतधारी नर ह्वेल 60 फुट तक लंबा होता है, परंतु मादा कुछ छोटे ही आकार की होती है। स्पर्मह्वेल चर्बी के असीम भंडार के लिये बड़ा वांछनीय जीव रहा है। आठ या नौ वर्षों तक जीवित रहता है। मादा ह्वेल शिशु को दूध पिलाने के लिये जलतल पर करवट तैरने लगती है।\n\nगंगा या उत्तर भारत की अन्य नदियों में एक जंतु को उलटते हुए लोग देखते हैं। इसे सूँस कहते हैं। ये जंतु जल में लुढ़कते फिरते हैं। जहाँ छोटी-छोटी मछलियाँ पाई जाती हैं, वहाँ सूँस भी देखने में आते हैं। सूँस की लंबाई सात फुट होती है। इसका रंग काला अथवा स्लेट जैसा होता है। वृद्ध सूँस की लंबाई सात फुट होती है इसके शरीर पर चित्तियाँ पैदा हो जाती हैं। इसकी आँखें प्रकाश में बिलकुल काम नहीं करतीं, इसे कीचड़ में लोटना विशेष प्रिय है। सूँस का जबड़ा भी डेढ़ फुट लंबा होता है और उसमें नुकीले दाँत होते हैं। सूँस की मादा आकार में नर से बड़ी होती है।\n\nये सभी समुद्रों में मिलते हैं। इनकी लंबाई 8 फुट होती है, दोनो जबड़े चोंच की तरह निकले होते हैं और उनमें नुकीले दाँत होते हैं। छोटी मछलियाँ और घोंघे खाकर ये अपना पेट पालते हैं।\n\nयह साइरनिया (Sirenia) वर्ग के मैनेटिडी (Manatidae) परिवार का जानवर है। हिंद महासागर के उष्ण भाग मेें तथा लाल सागर से लेकर ऑस्ट्रेलिया तक पाया जाता है।\n\nयह भारी, भद्दा, आलसी और मंदगामी जानवर है तथा दो तीन मीटर लंबा और स्लेटी रंग का होता है। इसका शरीर मछली के समान आगे से पीछे की ओर पतला होता गया है। थूथन गोलाकार और ठूँठ की तरह होता है। नासाछिद्र आँख और थूथन के बीच स्थित होते हैं। इसकी पिछली टाँगे नहीं होती। मादा अगले पैरों से अपनी संतान को गोद में दाबकर स्तनपान कराती है। यह शाकाहारी जंतु है। नर मादा के एक दूसरे को खूब चाहते हैं और माँ बाप बच्चों को बहुत प्यार करते हैं। कुछ लोग ड्यूगांग को समुद्री गाय कहते हैं। इसकी तीन उपजातियाँ हैं : लाल सागर के ड्यूगांग, ऑस्ट्रेलिया के ड्यूगांग और हिंद महासागर के ड्यूगांग।\n\nसाहियों के शरीर केश् पिछले भाग में बड़े बड़े काँटे होते हैं। दूसरों के आक्रमण के समय यह अपने कॉँटों को खड़ा कर लेता है। फिर किसी जंतु को इस पर आक्रमण करने का साहस नहीं होता।\n\nसाही नदियों या तालाबों के किनारे माँद खोदकर रहता है। यह दिनभर माँद में छिपा रहता है और रात को बाहर आता है। यह खरहे की तरह पूर्णत: शाकाहारी होता है। इसका मांस स्वदिष्ठ होता है और मांस के लिये इसका शिकार होता है। इसके काँटे से कलम बनाकर बच्चे लिखते हैं।\n\nइसका मुँह ठीक खरगोश जैसा होता है, लेकिन उससे कुद पतला। इसका आकार खरगोश से थोड़ा ही छोटा होता है। गिनीपिग विभिन्न आकार के होते हैं। कुछ बहुत ही छोटे होते हैं। इतने छोटे जितनी घर की चुहिया, लेकिन देखने में सब से सुंदर होते हैं। समूचा शरीर सुंदर रोओं से ढँका होता है। रंग सफेद, काला, भूरा और नारंगी होता है, पर चितकबरे गिनीपिग देखने में ज्यादा अच्छे लगते है। इनकी पूँछ नहीं होती। यह पूर्णतया शाकाहारी है। और हरी हरी दूब आँखे मूदकर, बड़े प्रेम से खाता है। भीगा चना, मोकना, गोभी और पालक के पत्ते भी इसे प्रिय हैं। मादा को एक बार में दो बच्चे होते हैं और वह एक वर्ष में चार बार प्रसव करती है।\n\nघोड़े का ही वंश गधा है, पर ऐसे बुद्धिमान, सुंदर और स्वामिभक्त पशु के वंश में जन्म लेकर भी गधा पूरा गधा है। मूर्खता और नीचता का प्रतीक हमारे देश मे गधे को ही माना जाता है। गधा उपयोगी पशु है। हमारे देश में तो इसका काम मुख्यत: धोबियों को ही पड़ता है। गधे की एक नस्ल गोरखर नाम से प्रसिद्ध है। यह गुजरात, कच्छ, जैसलमेर और बीकानेर में पाई जाती है। गधे की दूसरी नस्ल क्यांग तिब्बत के पहाड़ों में पाई जाती है। नर गधा और घोड़ी के संयोग से खच्चर नाम की नस्ल पैदा हुई है। खच्चर निर्भीक, साहसी और सहनशील होता है। उसमें माँ बाप दोनों के गुण आ जाते हैं।\n\nअर्ना या वन्य महिष का शरीर कंधे के निकट 5।। फुट ऊँचा होता है, किंतु 6।। फुट ऊँचा भी हो सकता है। शरीर का भार 25 मन या उससे भी अधिक होता है। सींग की लंबाई लगभग 78 इंच तक भी देखी गई है। यह पालतू भैंसे के रूप रंग से भिन्न होता है। रंग स्लेटी काला होता है। गुल्फ या घुटने तक का रंग मलीन श्वेत होता है। इसका प्रसारक्षेत्र नेपाल की तराई के घास मैदान तथा असम में ब्रह्मपुत्र के मैदान हैं। यह जलपंक का प्रेमी तथा यूथचारी है।\n\nपैंगोलिन को वज्रदेही या शल्कीय कीट भक्षक कहा जाता है। इस जंतु का शरीर छिछड़े या शल्क समान छोटे छोटे श्रृंगीय खंडों द्वारा आच्छादित रहता है। ये शल्क चपटे और कठोर होते हैं। खपरैल की भाँति ये एक दूसरे के ऊपर छोर की ओर पड़े होते हैं। चीटियों, दीमकों आदि को खाने के कारण कीटभक्षक कहलाते है। पूँछ लंबी और मजबूत होती है। शरीर का रंग भूरा या पीलापन युक्त भूरा होता है। मुख दंतहीन होता है। जीभ धागे के समान तथा कोई वस्तु अपनी लपेट से पकड़ सकने योग्य (ग्रहणशील) होती है। ये जंगलों या मैदानों में रहते हैं।\n\nलंबपुच्छ पैंगोलिन, चीनी पैंगोलिन, मलाया पैंगोलिन, दीर्घ पैंगोलिन और भारतीय पैंगोलिन आदि इनकी कई जातियाँ होती हैं।\n\nभारतीय श्ल्कीय कीटभक्षक, या पैंगोलिन, को मानी प्रजति का कहा जाता है। ये विचित्र स्तनधारी जंतु अन्य स्तनधारी जंतुओं से भिन्न रूप रखते हैं। इनकी बाहरी आकृति सरीसृप सी मालूम होती है। ये प्राय: कर्णहीन होते हैं। पूँछ लंबी होती है, जो आधारस्थान पर बहुत मोटी होती है। सभी पैरों में पाँच अँगुलियाँ होती हैं। किसी शत्रु के आक्रमण करने पर पैंगोलिन अपने शरीर को मोड़कर गेंद का रूप दे देता है। ये निशिचर जंतु है। इसके शरीर तथा धड़ की लंबाई दो फुट तथा पूँछ की लंबाई डेढ़ फुट होती है। श् इसके शरीर के चारों ओर शल्कों की प्राय: एक दर्जन पंक्तियाँ होती है।\n\nभारतीय पैंगोलिन भूमि में 12 फुट तक बिल बनाता है। एक बार में एक या दो शिशु उत्पन्न होते है। यह पालतू भी बनाया जाता है।\n\n\n\n", "id": "436467", "title": "भारतीय पशु और पक्षी"}
{"url": "https://hi.wikipedia.org/wiki?curid=436469", "text": "भारत के पशुपक्षियों की बहुभाषीय सूची\n\nभारत के पशुपक्षियों के नाम अलग-अलग भारतीय भाषाओं में भिन्न-भिन्न हैं।\n\n", "id": "436469", "title": "भारत के पशुपक्षियों की बहुभाषीय सूची"}
{"url": "https://hi.wikipedia.org/wiki?curid=436470", "text": "भारत की बोलियाँ\n\nभारत में ‘भारतीय जनगणना 1961’ (संकेत चिह्न = जन0) के अनुसार 1652 मातृभाषाएँ (बोलियाँ) चार भाषा परिवारों में वर्गीकृत की गई हैं। नीचे बोलियों के विवरण में आधार डॉ॰ ग्रियर्सन का ‘भारत भाषा सर्वेक्षण’ (संकेत चिह्न = ग्रि0) है, किंतु नीवनतम शोध अध्ययन सर्वोपरि माने गए हैं। तुलना के लिये जन0 का उल्लेख किया गया है। बोलियों के मिलनस्थलों पर मतभेद असंभव नहीं है। कोष्ठकों में बोलियों के स्थान वर्णित है।\n\nसंसार के भाषापरिवारों में कई दृष्टियों से महत्वपूर्ण भारोपीय भाषापरिवार की दरद शाखा के दरद वर्ग की शिना भाषा की बोली गिलगिती (गिलगित) और कश्मीरी भाषा की किश्टवारी (किश्टवार क्षेत्र), पोंगुली (जम्मू), भुजवाली (दोड़ा जिला), सिराजी (जम्मू कश्मीर) विशेषत: उल्लेख्य हैं।\n\nयद्यपि मूल लहँगा तथा सिंधी क्षेत्र पाकिस्तान में चला गया है, फिर भी विस्थापितों के रूप में लहँदा की 14 बोलियों में मुल्तानी तथा पुच्छी (जम्मू) एवं सिंधी की सात बोलियों में कच्छी (कच्छ) प्रमुखत: पाई गई। \n\nजन0 में मराठी की 65 बोलियाँ हैं। दक्षिण महाराष्ट्र, कर्नाटक, केरल, में (उत्तर) बोली जानेवाली कोंकणी वस्तुत: स्वतंत्र भाषा है, मराठी की बोली, जैसा गियर्सन ने कहा था, नहीं है। कोंकणी की 16 बोलियों में चेट्टि भाषा कोंकणी (केरल) गोअनीज (गोआ) एवं कुदबी प्रमुख है। मराठी के अंतर्गत हलबी (बस्तर), कमारी (रायपुर), कटिया (छिंदवाड़ा, बेतुल) कटकारी (कोलाबा) कोष्ठी मराठी (कोष्ठी जाति द्वारा आंध्र, म0 प्र0 प्रमुखत: नागपुर एवं भंडारा में प्रयुक्त), क्षत्रिय मराठी (केवल मैसूर राज्य), छिंदवाड़ा शिओनी ठाकरी (कोलाबा) बोलियाँ जन0 में उल्लिखित हैं। शेष करहंडी, मिरगानी, भंडारी प्रभृति उल्लेख्य हैं।\n\nउड़ीसा की 24 बोलियों में भमी (प्रमुखत: बस्तर), भुइया (सुंदरगढ़, धेनकनाल, केओंझर), रेल्ली (आंध्र) पइड़ी (आंध्र) प्रमुख हैं। कटक की कटकी, आंध्र सीमा पर गंजामी, संभलपुर में संभलपुरी भी उल्लेख हैं।\n\nबंगाली के अंतर्गत जन0 में उल्लिखित 15 बोलियों में चकमा (मीजो पहाड़ियाँ, त्रिपुरा, असम,) किसनगॅँजिया (बिहार), राजवंशी (जलपाईगुड़ी) प्रमुख है। ग्रियर्सन ने सरकी, खड़ियाठार, कोच आदि भी गिनाई हैैं। जन0 में असम की कोई बोली नहीं वर्णित है, किंतु ग्रियर्सन ने कछार के हिंदुओं की बिशुनपुरिया का उल्लेख किया था।\n\nहिंदी क्षेत्र में बिहारी वर्ग में 35 मातृ बोलिया हैं जिनमें \n\n\n\n\nमैथिली की उपबोली सिराजपुरी पूर्णिया में बोली जाती है। पूर्वी हिंदी की अवधी एवं छत्तीसगढ़ी प्रमुख बोलियाँ हैं। अवधी लखीमपुर, सीतापुर, लखनऊ, उन्नाव, फतेहपुर बहराइच, बाराबंकी, रायबरेली, गोंडा, फैजाबाद, सुलतानपुर, प्रतापगढ़ जौनपुर, मिर्जापुर जिलों की बोली है। इसमें बाँदा भी गिना जा सकता है। बधेली रीवा सतना शहडोल के अतिरिक्त ग्रि0 के अनुसार दमोह, जबलपुर, मांडला, बालाघाट तक फैली है अवधी की मरारी पोआली तथा परदेशी महाराष्ट्र भी बोलियाँ हैं। छत्तीसगढ़ी छत्तीसगढ़, रायपुर, रायगढ़ दुर्ग बिलासपुर, सरगुजा, बस्तर में (डॉ॰ उदयनारायण के अनुसार) काकेर, कबर्धा चाँदा उत्तर पूर्व में भी बोली जाती है। सरगुजिया सरगुजा में ग्रियर्सन के अनुसार कोरिया उदयपुर में भी, ग्वारो उपबोली असम में, तथा लरिया उड़िसा में बोली जाती है।\n\nपश्चिमी हिंदी\n\n\n\n\n\n\nपूरे राजस्थान में राजस्थानी बोली 71 मातृ बोलियों सहित फैली है। जन0 के अनुसार इनमें बागरी राजस्थानी (गंगानगर, सीकर,) बंजारी (महाराष्ट्र मैसूर), धुघारी (जयपुर, सीकर, सवाई माधोपुर, टोंक), लमनी (लंबडी) (आंध्र), गोजरी (जम्मू कश्मीर), हाड़ौती (बूँदी, कोटा, झालावार) खैसरी (बूंदी भीलवारा), मालवा (मालवा में - मंदसौर, उज्जैन, इंदौर, देवास, शाजपुर, रतलाम, चित्तोड़गढ़), माराड़ी (मारवाड़ में गंगानगर, बीकानेर, चूरू, झुंझुनू, सीकर, अजमेर, जैसलमेर, जोधपुर, नागौर, पाली, बाड़मेर, जालोर, सिरोही), मेवाड़ी (मेवाड़ भीलवड़ा, उदयपुर, चितौरगढ़) शेखावटी (झुंझुनू), प्रमुख बोलियाँ हैं। निमाड़ी धार तथा निमाड़ की बोली हैं। ग्रि0 में भीली तथा खानदेशी मिश्रित बोलियाँ भाषा के रूप में पृथक वर्णित हैं। जन0 के अनुसार भीलो की 36 उपबोलियों में बारेल (छोटा उदयपुर स्टेट) (भिलाली भीलो, भीलोड़ो) (बरार, खानदेश, म0 प्र0 एवं महाराष्ट्र का कुछ भाग), गमती गवित (गुजरात), कोकना (कुन्ना) (बड़ौदा, सूरत, नासिक), बागड़ी (मेवाड़ के आसपास), पावरी (ग्रि0 खानदेश) प्रमुख है खान देश की अहीरनी खानदेश में प्रयुक्त है। \n\n86 बोलियों के समूह वाले पहाड़ी वर्ग की पश्चिमी पहाड़ी के अंतर्गत भद्रवाही (जम्मू कश्मीर) सिरमौरी, भरमौर, मंडेआली, चमेआलो, चुरही (पाँचों हिमांचल प्रदेश) जौनसारी (जानसार बाबर), कुलुई (कुल्लु) उपबोलियाँ हैं। पूर्वी पहाड़ी मे नैपाली तथा मध्य पहाड़ी में कुमाउनी (अल्मोड़ा, नैनीताल), गढ़वाली (गढ़वाल, मसूरी) प्रमुख है। वस्तुत: इनमें प्राकृतिक दूरी है। जन0 में गुजराती का 27 बोलियों में धिसादी (आंध्र महाराष्ट्र में लाहारों द्वारा प्रयुक्त) कोल्ची (सूरतक में कोल्वा जाति द्वारा प्रयुक्त), पारसी (महाराष्ट्र सौराष्ट्र (मद्रास), सौराष्ट्री (गुजरात) प्रमुख वर्णित हैं। इसके अतिरिक्त गामड़िया, चरोतरी, काठियावाड़ी भी उल्लेख है।\n\nपंजाबी की 29 बोलियों में जन0 के अनुसार बिलासपुरी (कल्हरी) (विलासपुर, मंगल, होशीयारपुर), डोगरी (जम्मू एवं पंजाब के कुछ भाग), कांगरी (कांगड़ा) राठी जालंधरी, फिरोजपुरी, पट्टियानी (बीकानेर, फिरोजपुर) माँझी (अमृतसर के आसपास) प्रमुख बोलियाँ हैं।\n\nभारत में संख्या की दृष्टि से दूसरे भाषापरिवार द्रविड़ में जन0 में 161 मातृभाषाएँ गिनाई गई है जिनमें 104 को संविधानगत तमिल, तेलुगु, कन्नड़ मलयालम चार भाषाओं के संदर्भ में विवेचित किया जा सकता है। तमिल की 22 बोलियों में येरुकुल आंध्र में, कैकादी महाराष्ट्र में (ग्रि0 के अनुसार दक्षिण में) कोरवा पहले मद्रास में, पट्टापु भाषा आंध्र में प्रमुख बोलियों के रूप में बोली जाती है। ग्रि0 के अनुसार सालेवारी (चाँदा), बेराडी (बेलग्राम) भी प्रधान बोलियाँ हैं। कन्नड़ की 32 मातृ बोलियों में प्रमुखतम बडगा (नीलगिरि, मैसूर) है। होलिया प्रमुखत- महाराष्ट्र में, गतार कन्नड़ म0 प्र0 में, मोंटाडेंत्यी मद्रास में पाई गई हैं। कोरचा बोली कोरवा की पर्याय नहीं है, जैसा ग्रि0 में वर्णित है, अपित यह मैसूर में बोली जानेवाली, कन्नड़ की प्रमुख बोली है। मलयालम की 14 बोलियों में येरव जाति की येरव बोली मैसूर में, पनिया मद्रास तथा केरल में बोली जाती है। नागरी मलयालम त्रिचूर जिले के संस्कृतज्ञ ब्राह्मणों की मलयालम है। शेष बोलियाँ गौण हैं। तुलू कोर्गी (कोडगू) (कुर्ग), टोडा, कोटा, (मद्रास) चार भाषाओं की भी कई बोलियाँ हैं। कोर्गा तुलू की प्रधान बोली है। ये मद्रास, मैसूर, महाराष्ट्र में बिखरी हैं।\n\nइसके अतिरिक्त उत्तर द्रविड़ समूह की कुरुख (ओराँव) भाषा में वाँगरी नागेसियाँ (अंतिम दोनो बंगाल में) तथा माल्टी भाषा की सौरिया (म0 प्र0) प्रमुख है। नई शोधों के आधार पर कहा जा सकता है कि गोडी, कुई (उड़िसा में कोरापत), खोंड़ (कोंध) (उड़िसा), कोया (आंध्र), पार्जी (म0 प्र0), कोलामी (आंध्र0) कोंडा भाषाएँ सिद्ध हुई है। ग्रि0 में ये बोलियों के रूप में वर्णित हैं। गोंडी की डोटली, भरिया (म0 प्र0 बिहार, उड़िसा की सीमाएँ) कुई की पेंगु (उड़िसा), कोलामी की माने (आध्र में अदीलाबाद) एवं नइकी (ददरा हवेली) बोलियाँ उल्लेख हैं।\n\nतिब्बत-चीनी परिवार की भाषाएँ लद्दाख से लेकर असम से पूर्व तक उत्तुंग हिमानी शिखरों, बीहड़ जंगलो, घाटियों में दूर तक फैली हुई है। जन0 में 226 मातृभाषाएँ (बोलियाँ) गिनाई गई हैं। (1) तिब्बत भोटिया वर्ग में 33 मातृ बोलियाँ हैं जिनमें भोटिया, बाल्ती, भूटानी, लाहुली, स्पीती, कागेती प्रमुख हैं। कई एक का नामकरण स्थानविशेष के आधार पर हुआ है। (2) हिमालय वर्ग की 24 मातृ बोलियों में मलानी प्रमुख बोलीयुत कंसी, कनौरी (5 बोलियाँ) राई टामंग, लोचा प्रमुख भाषा (बोलियाँ) हिमाचल प्रदेश में बोली जाती है। असम शाखा के नेफा वर्ग में 24 मातृभाषाएँ (बोलियाँ) हैं जिनमें आका, हासो, दफ्का (दो बोलियाँ) अबोर (मियोंग प्रमुख बोली सहित कुल 14), मीरी, (प्रमुख बोली मीशियांग) तथा मिश्मी प्रमुख मातृभाषाएँ (बोलियाँ) हैं। असम-बर्मी शाखा के (1) बोदो वर्ग में 40 मातृभाषाएँ (बोलियाँ) हैं, जिनमें बोड़ो सहित चार बोलियाँ कचारी, दिमासा, गारो (अचिक दालू, प्रमुख), त्रिपुरी (जयंतिया प्रमुख बोली) मिकीर, राब्भा (रँगदनियाँ प्रमुख बोली), उल्लेखनीय हैं और जो असम में बिखरी हुई हैं। (2) नाना वर्ग की कुल 47 मातृभाषाओं (बोलियाँ) में कीन्याक (तीन बोलियाँ), आओ (मोक्सेन प्रमुख), अंगामी (चकू प्रमुख), सेमा, टाँगखुल आदि नागालैंड तथा नेफा में बोली जाती हैं। (3) कूकी-चिनवर्ग की 61 मातृभाषाओं (बोलियों) में प्रमुख भाषा मनीपुरी (मेथेई) की विशुनपरिया बोली त्रिपुरा तथा कछार में बोली जाती है। इसके अतिरिक्त वैसें, खोंगजई, हालम कूकी अनिश्चित भाषाएँ (बोलियाँ) असम तथा नागा पहाड़ियों में है। (4) बर्मा वर्ग की अर्कनीज भाषा क मोध प्रमुख बोली त्रिपुरा में बोली जाती है।\n\nआस्ट्रिक भाषा परिवार की मॉन ख्मेर शाखा में सात तथा मुंडा शाखा में 58, कुल मिलाकर 65 मातृभाषाएँ जन0 में वर्णित हैं। खासी भाषा की जयंतिया तथा प्नार बोलियाँ खासी तथा जयंतिया पहाड़ियों में बोली जाती है। खेरवारी भाषा के अंतर्गत संथाली (बंगाल, बिहार उड़िसा की सीमाएँ), मुंडारी, हो, कुरुख, कोर्कू (कूर्कू) (सतपुड़ा पहाड़, महादेव पहाड़ियाँ), भूमिज (सिंहभूमि, मानभूमि), गदबा (मद्रास की उत्तरी पूर्वी पहाड़ियाँ) बोलियाँ गिनाई गई हैं। वस्तुत: इन्हें भाषाएँ कहना, जैसा जन0 में है, अधिक उपयुक्त होगा, क्योंकि बोधगम्यता के सिद्धांत के आधार पर उनमें अत्यधिक दूरी आ गई है। मुंडा शाखा की शेष बोलियाँ हैं - मकारी (महाराष्ट्र म0 प्र0), कोडा (कोरा) संबंधित मिरधा (पं0 बंगाल), बइरी, लोढ़ाजो खरिया से संबंधित हैं, (प0 बंगाल), निकोबारी (अंडमान निकोबार), तथा कोल भाषाएँ।\n\n", "id": "436470", "title": "भारत की बोलियाँ"}
{"url": "https://hi.wikipedia.org/wiki?curid=436475", "text": "जीन अगस्टे इन्ग्रेस\n\nजीन अगस्टे इन्ग्रेस (फ्रेंच[ʒɑnoɡyst dominik ɛ̃ɡʁ]; 29 अगस्त 1780 – 14 जनवरी 1867) फ्रांस के महान चित्रकार हैं। हालाँकि वे अपने आप को 'इतिहास का चित्रकार' कहते थे; इंग्रेस स्वयं के चित्र के लिए विख्यात हैं। \n", "id": "436475", "title": "जीन अगस्टे इन्ग्रेस"}
{"url": "https://hi.wikipedia.org/wiki?curid=436481", "text": "ग्रासपुर\n", "id": "436481", "title": "ग्रासपुर"}
{"url": "https://hi.wikipedia.org/wiki?curid=436482", "text": "इजौर\n\nफर्रुखाबाद जिले का एक गाँव है। यह गाँव कायमगंज के पास है।\n", "id": "436482", "title": "इजौर"}
{"url": "https://hi.wikipedia.org/wiki?curid=436483", "text": "हजरतगंज\n\nफर्रुखाबाद जिले का एक गाँव है। यह गाँव कायमगंज के पास है।", "id": "436483", "title": "हजरतगंज"}
{"url": "https://hi.wikipedia.org/wiki?curid=436484", "text": "चँदुइया\n\nफर्रुखाबाद जिले का एक गाँव है। यह गाँव कायमगंज के पास है।\n", "id": "436484", "title": "चँदुइया"}
{"url": "https://hi.wikipedia.org/wiki?curid=436485", "text": "झब्बूपुर\n\nफर्रुखाबाद जिले का एक गाँव है। यह गाँव कायमगंज के पास है।\n", "id": "436485", "title": "झब्बूपुर"}
{"url": "https://hi.wikipedia.org/wiki?curid=436486", "text": "कमालगंज\n\nफर्रुखाबाद जिले का एक गाँव है। यह गाँव फ़र्रूख़ाबाद के पास है।\n", "id": "436486", "title": "कमालगंज"}
{"url": "https://hi.wikipedia.org/wiki?curid=436493", "text": "डॉ भावना कुँअर\n\nडॉ भावना कुँअर एक हिन्दी हाइकुकार हैं।\n", "id": "436493", "title": "डॉ भावना कुँअर"}
{"url": "https://hi.wikipedia.org/wiki?curid=436494", "text": "उत्तर फाल्गुनी तारा\n\nउत्तर फाल्गुनी या डॅनॅबोला, जिसका बायर नाम बेटा लियोनिस (β Leonis या β Leo) है, सिंह तारामंडल का दूसरा सब से रोशन तारा है। यह पृथ्वी से दिखने वाले तारों में से ६१वाँ सब से रोशन तारा भी है। पृथ्वी से देखी गई इसकी चमक (सापेक्ष कान्तिमान) +२.१४ मैग्नीट्यूड है और यह पृथ्वी से लगभग ३६ प्रकाश वर्ष की दूरी पर है। प्राचीन भारतीय खगोलशास्त्र में यह तारा एक नक्षत्र मना जाता था। यह एक परिवर्ती तारा है जिसकी चमक चंद घंटों के काल में हलकी-सी ऊपर-नीचे होती रहती है।\n\nउत्तर फाल्गुनी तारे को अंग्रेज़ी में \"डॅनॅबोला\" (Denebola) कहते है। यह अरबी के \"दनब अल-असद\" () से लिया गया है, जिसका अर्थ \"सिंह की दुम\" है।\n\nउत्तर फाल्गुनी एक सफ़ेद रंग का A3 V श्रेणी का मुख्य अनुक्रम तारा है। इसका द्रव्यमान हमारे सूरज के द्रव्यमान का १.७५ गुना और व्यास हमारे सूरज के व्यास का १.७२८ गुना है। इसकी निहित चमक (निरपेक्ष कान्तिमान) सूरज की लगभग १५ गुना है। इसका सतही तापमान ८,५०० कैल्विन है। उत्तर फाल्गुनी बहुत तेज़ी से अपने अक्ष (ऐक्सिस) पर घूर्णन कर रहा है जिस से उसका आकार पिचक-सा गया है।\n\nउत्तर फाल्गुनी और उसके आसपास के क्षेत्र का वर्णक्रम (स्पॅक्ट्रम) का अध्ययन करने पर उस से बहुत अधोरक्त (इन्फ़्रारॅड) प्रकाश उत्पन्न होता मिला है। वैज्ञानिकों का सोचना है कि यह तारे के इर्द-गिर्द बने एक कम तापमान वाले धूल और मलबे के चक्र से आ रहा है। मानना है कि हमारा सौर मंडल भी सूरज के इर्द-गिर्द ऐसे ही मलबे चक्र से बना था, इसलिए उत्तर फाल्गुनी के मंडल में ग़ैर-सौरीय ग्रह मिलने की संभावना है।\n\nइस तारे की स्थिति और गति से ज्ञात होता है की इसके साथ कुछ अन्य तारे भी सम्बंधित हैं। इस लगभग ६० तारों के गुट को आई॰सी॰ २३९१ महागुच्छ (IC 2391 supercluster) का नाम दिया गया है। संभव है कि यह सभी एक ही स्थान पर जन्में थे और कभी एक खुले तारागुच्छ में आयोजित थे।\n\n", "id": "436494", "title": "उत्तर फाल्गुनी तारा"}
{"url": "https://hi.wikipedia.org/wiki?curid=436506", "text": "राष्ट्रीय चलचित्र पुरस्कार २०१०\n\nवर्ष २०१० के लिए भारत के चलचित्र क्षेत्र के सर्वाधिक प्रतिष्ठित सम्मान राष्ट्रीय फिल्म पुरस्कार ९ सितंबर २०११ को प्रदान किए गए। भारत की तत्कालीन राष्ट्रपति प्रतिभा पाटिल ने विज्ञान भवन में आयोजित एक समारोह में राष्ट्रीय फिल्म पुरस्कार के इस ५८वें संस्करण के पुरस्कारों को प्रदान किया। \nको 2.50 लाख रुपये प्रदान किए गए।\n", "id": "436506", "title": "राष्ट्रीय चलचित्र पुरस्कार २०१०"}
{"url": "https://hi.wikipedia.org/wiki?curid=436511", "text": "के. बालाचंद्र\n\nतमिल भाषा के प्रसिद्ध चलचित्र निर्माता-निर्देशक के. बालाचंदर अपनी बेहतरीन चलचित्रों के साथ ही दक्षिण भारतीय चलचित्रों को रजनीकांत और कमल हासन जैसे अत्यंत लोकप्रिय कलाकार देने के लिए भी जाने जाते हैं। उन्हें ९ सितंबर २०११ को दिल्ली के विज्ञान भवन में आयोजित हुए हुए 58वें राष्ट्रीय फिल्म पुरस्कार वितरण समारोह में दादा साहेब फाल्के सम्मान प्रदान किया \nउनके चलचित्रों में ‘इरू कोडुगल’, ‘अपूर्वा रागांगल’ और ‘एक दूजे के लिए’ आदि प्रमुख हैं। 81 वर्षीय की अवस्था तक लेखक, निर्देशक और निर्माता बालाचंदर ने लगभग 80 फिल्मों में काम किया है।\n", "id": "436511", "title": "के. बालाचंद्र"}
{"url": "https://hi.wikipedia.org/wiki?curid=436514", "text": "ज़ेटा पपिस तारा\n\nज़ेटा पपिस, जिसका बायर नाम भी यही (ζ Puppis या ζ Pup) है, पपिस तारामंडल का सब से रोशन तारा और पृथ्वी से दिखने वाले तारों में से ६२वाँ सब से रोशन तारा है। पृथ्वी से देखी गई इसकी चमक (सापेक्ष कान्तिमान) +२.२१ मैग्नीट्यूड है और यह पृथ्वी से लगभग १,०९० प्रकाश वर्ष की दूरी पर है। यह एक O श्रेणी का अत्यंत गरम नीला महादानव तारा है।\n\nज़ेटा पपिस तारे को कभी-कभी नेऑस (Naos) भी कहते है। यह यूनानी भाषा के \"नाउस\" (ναύς) शब्द से लिया गया है, जिसका अर्थ \"नाव\" है। क्योंकि हिंदी, संस्कृत और यूनानी सभी हिंद-यूरोपीय भाषाएँ हैं \"नाव\" और \"नाउस\" वास्तव में सजातीय शब्द हैं। अरबी में इस \"सुहेल हदार\" () है, जिसका मतलब \"गरजता चमकता वाला\" है।\n\nज़ेटा पपिस एक O5 Iaf श्रेणी का नीला महादानव तारा है। इसका द्रव्यमान हमारे सूरज के द्रव्यमान का ६० गुना और व्यास हमारे सूरज के व्यास का १७ गुना है। इसकी निहित चमक (निरपेक्ष कान्तिमान) सूरज की लगभग ३,६०,००० गुना है, यानि सूरज से तीन लाख गुना से भी ज़्यादा। यह आकाशगंगा (हमारी गैलेक्सी) के सब से रोशन तारों में गिना जाता है। इसका सतही तापमान ३४,३२६ कैल्विन है, जो बहुत ही गरम है और जिस वजह से यह गहरे नीले रंग से चमकता है। इस तारे की आयु केवल ४० लाख साल है। तुलना के लिए हमारे सूरज की उम्र ४.५७ अरब साल है।\n\nज़ेटा पपिस की चमक इतनी भयंकर है की अगर सूरज की जगह यह होता तो पृथ्वी पिघलकर उबलने लगती और घरों-दीवारों से भी इसकी प्रतिबिंबित चमक किसी काले चश्मे पहने मनुष्य को क्षणों में अँधा कर देती। अगर यह पृथ्वी से इतना दूर होता जितना व्याध तारा है तो आकाश में इसकी चमक एक-चौथाई चाँद के बराबर होती और उस से वस्तुओं की ज़मीन पर परछाइयाँ पड़ती।\n\n", "id": "436514", "title": "ज़ेटा पपिस तारा"}
{"url": "https://hi.wikipedia.org/wiki?curid=436516", "text": "लाम्डा वलोरम तारा\n\nलाम्डा वलोरम, जिसका बायर नाम भी यही (λ Velorum या λ Vel) है, पाल तारामंडल का एक तारा है। यह पृथ्वी से दिखने वाले तारों में से ६३वाँ सब से रोशन तारा है। पृथ्वी से देखी गई इसकी चमक (सापेक्ष कान्तिमान) +२.२३ मैग्नीट्यूड है और यह पृथ्वी से लगभग ५७० प्रकाश वर्ष की दूरी पर है। यह एक K श्रेणी का चमकीला दानव या महादानव तारा है। लाम्डा वलोरम एक परिवर्ती तारा भी है जिसकी चमक समय के साथ-साथ +२.१४ से +२.३० मैग्नीट्यूड के बीच चढ़ती-उतरती रहती है।\n\nलाम्डा वलोरम तारे को कभी-कभी सुहैल (Suhail) भी कहते है, लेकिन यही नाम गामा वलोरम तारे के लिए भी प्रयोग होता है जिस से असमंजस बन सकता है। यह अरबी भाषा के \"अल-सुहैल अल-वज़न\" () से लिया गया है, जिसका मतलब \"वज़न वाला तेजस्वी (तारा)\" है।\n\nलाम्डा वलोरम एक K4.5 Ib-II श्रेणी का तारा है। इसका द्रव्यमान हमारे सूरज के द्रव्यमान का ९ गुना और व्यास हमारे सूरज के व्यास का २०० गुना है। इसकी निहित चमक (निरपेक्ष कान्तिमान) सूरज की लगभग १०,००० गुना है। इसका सतही तापमान ४,००० कैल्विन है। इस तारे की आयु केवल २.७ करोड़ साल अनुमानित की गई है (तुलना के लिए हमारे सूरज की उम्र ४.५७ अरब साल है)। महादानव तारे अपना नाभिकीय संलयन (न्यूक्लियर फ्यूज़न) बहुत तेज़ी से चलते हैं जिस से यह कम उम्र के ही मिलते हैं।\n\n", "id": "436516", "title": "लाम्डा वलोरम तारा"}
{"url": "https://hi.wikipedia.org/wiki?curid=436521", "text": "परिध्रुवी तारा\n\nपृथ्वी पर किसी अक्षांश रेखा के लिए परिध्रुवी तारा ऐसे तारे को बोलते हैं जो उस रेखा पर स्थित देखने वाले के लिए कभी भी क्षितिज से नीचे अस्त न हो। यह केवल ऐसे तारों के साथ होता है को खगोलीय गोले के किसी ध्रुव के पास होते हैं। अगर किसी स्थान के लिए कोई तारा परिध्रुवी हो तो वह उस स्थान से हर रात को पूरे रात्रिकाल के लिए नज़र आता है। वास्तव में अगर किसी तरह सुबह के समय सूरज की रोशनी को रोका जा सके तो वह तारा सुबह भी नज़र आए (यानि चौबीसों घंटे दृष्टिगत हो)।\n\n\"परिध्रुवी तारे\" को अंग्रेज़ी में \"सरकमपोलर स्टार\" (circumpolar star) कहा जाता है। फ़ारसी में इसे \"सितारा-ए-पीरा-क़ुत्बी\" () और यूनानी में इसे \"एइफ़ानेईस आस्तेरी\" (Αειφανείς αστέρι) कहा जाता है।\n\nजब पृथ्वी अपने अक्ष पर घूर्णन (रोटेशन) करती है तो आकाश में तारे भी गोल पथों पर चक्कर काटते प्रतीत होते हैं। यह समझना महत्वपूर्ण है कि तारे एक ही रात में हिलते इसलिए प्रतीत होते हैं क्योंकि हम एक घूमती हुई पृथ्वी पर खड़े हैं। तारों की स्वयं की गति वास्तव में इस से बहुत कम होती है। कोई तारा खगोलीय गोले के ध्रुव के जितना पास हो वह उतने ही छोटे अकार के गोले में चक्कर काटता लगता है। कुछ ऐसे गोले पूरे क्षितिज से ऊपर होते हैं और कुछ बड़े होने के कारण कुछ भाग में क्षितिज से ऊपर और कुछ भाग में नीचे (यानि दृष्टि से भी बाहर) होते हैं। मिसाल के लिए ध्रुव तारा खगोलीय ध्रुव के बहुत पास है। उसका मार्गचक्र बहुत छोटा है और वह पृथ्वी के उत्तरी गोलार्ध (हॅमिस्फ़्येअर) से हमेशा ही दृष्टिगत होता है। इसी तरह सप्तर्षि तारामंडल, ध्रुवमत्स्य तारामंडल, वृषपर्वा तारामंडल और शर्मिष्ठा तारामंडल के तारे दिल्ली और पृथ्वी के कर्क रेखा (ट्रॉपिक ऑफ़ कैंसर) से उत्तर के सभी स्थानों में परिध्रुवी तारे होते हैं और वर्ष की प्रत्येक रात को पूरी-पूरी रात के लिए नज़र आते हैं।\n\nपृथ्वी पर हर अक्षांश रेखा पर ज्ञात है कि उस स्थान पर कौन से तारे परिध्रुवी हैं और कौनसे नहीं। इस वजह से अगर कोई ऐसे जानकारी का ज्ञाता हो और तारों की पहचान करना जानता हो तो वह रातभर आकाश को देखकर अनुमान लगा सकता है कि वह पृथ्वी पर कितना उत्तर और कितना दक्षिण की ओर है (हालांकि पूर्व-पश्चिम का अनुमान नहीं लगा सकता)। अगर कोई व्यक्ति ठीक उत्तरी ध्रुव पर खड़ा हो तो दिखने वाले सारे तारे परिध्रुवी होते हैं, यानि कोई तारे वहाँ से कभी दिखते ही नहीं और जो दिखते हैं वे कभी क्षितिज के नीचे डूबते नहीं। सुदूर उत्तर में रहने वाली जातियाँ, जैसे कि एस्किमो ऐसे कभी न डूबने वाले तारामंडलों को देवताओं का दर्जा देते थे और उन्हें \"वे जो कभी विश्राम नहीं करते\" कि उपाधि दी जाती थी।\n\n", "id": "436521", "title": "परिध्रुवी तारा"}
{"url": "https://hi.wikipedia.org/wiki?curid=436522", "text": "शिशुमार तारामंडल\n\nशिशुमार या ड्रेको तारामंडल खगोलीय गोले के उत्तरी भाग में दिखने वाला एक तारामंडल है, जिसके तारे पृथ्वी के उत्तरी गोलार्ध (हॅमिस्फ़्येअर) में रहने वाले बहुत से स्थानों पर परिध्रुवीय हैं (यानि हर रात को पूरी रात के लिए नज़र आते हैं)। यह अंतर्राष्ट्रीय खगोलीय संघ द्वारा जारी की गई ८८ तारामंडलों की सूची में शामिल है और दूसरी शताब्दी ईसवी में टॉलमी ने जिन ४८ तारामंडलों की सूची बनाई थी उनमें भी शामिल था।\n\nशिशुमार भारतीय उपमहाद्वीप की प्राचीन सभ्यता में एक मगरमच्छ जैसे जलवासी जानवर का नाम था और इस तारामंडल को प्राचीन खगोलशास्त्री ऐसी ही आकृति में देखा करते थे। पश्चिम में इसे एक अझ़दहे (ड्रैगन) के रूप में देखा जाता था और इसका अंग्रेज़ी नाम \"ड्रेको\" (Draco) भी यूनानी भाषा के \"द्राकोन\" (Δράκων) से लिया गया है।\n\nशिशुमार तारामंडल में १४ मुख्य तारे हैं, हालांकि वैसे इसमें ७६ तारों को बायर नाम दिए जा चुके हैं। इनमें से ९ के इर्द-गिर्द ग़ैर-सौरीय ग्रह परिक्रमा करते हुए पाए गए हैं। इस तारामंडल के मुख्य तारे और अन्य वास्तुएँ इस प्रकार हैं -\n\n", "id": "436522", "title": "शिशुमार तारामंडल"}
{"url": "https://hi.wikipedia.org/wiki?curid=436536", "text": "दण्डी\n\nदण्डी संस्कृत भाषा के प्रसिद्ध साहित्यकार हैं। इनके जीवन के संबंध में प्रामाणिक सूचनाओं का अभाव है। कुछ विद्वान इन्हें सातवीं शती के उत्तरार्ध या आठवीं शती के प्रारम्भ का मानते हैं तो कुछ विद्वान इनका जन्म 550 और 650 ई० के मध्य मानते हैं।\n\nदंडी कब हुए और इनकी रचनाएँ कौन कौन सी हैं, यह प्रश्न अब भी विवादास्पद है। उनका जीवनवृत्त भी विशेष ज्ञात नहीं है। दक्षिण भारत में उपलब्ध 'अवंतिसुंदरी कथा' और 'अवंतिसुंदरी कथासार' -- इन दोनों के आधार पर उनके जीवन के विषय में इतना ही (नए और प्रामाणिक पाठ के अनुसार) ज्ञात हो सका है कि दंडी के प्रपितामह दामोदर पंडित थे। वे कदाचित्‌ भारवि के मित्र थे। उन्हीं की सहायता से चालुक्यवंशी राजा विष्णुवर्धन के निकट पहुँच सके। भारवि की चौथी पीढ़ी में दंडी का जन्म हुआथा। कांचीनरेश के आश्रय में इनका जीवन व्यतीत हुआ। कन्नड भाषा के अलंकारग्रंथ 'कवराजमार्ग' (815 ईo के आस पास) पर दंडी के 'काव्यादर्श' का यथेष्ट प्रभाव देखकर तथा सिंहली के अलंकारग्रंथ 'सीय-बस-लकर' (846-866 ईo) को काव्यादर्श के आधारपर निर्मित पाकर इतना निश्चित है कि नवीं शताब्दी से पूर्व दंडी वर्तमान थे। इस प्रकार 'लक्ष्म लक्ष्मीं तनोतीति' इस उद्धरण के कालिदास के एक प्रसिद्ध पद्यांश पर आश्रित होने से दंडी का काल असंदिग्ध रूप से कालिदास के पश्चात्‌ ठहरता है। प्रोo पाठक के मत से काव्यादर्श का हेतुविषयक विभाग -- भर्तृहरि (650 ईo) के आधार पर होने से काव्यादर्श की रचना 650 ईo के बाद हुई होगी। काव्यादर्शोक्त राजवर्मा (रंतिवर्मा) को नरसिंहवर्मा द्वितीय का विरुद या उपनाम माननेवालों के अनुसर दंडी का समय सातवीं शती का उत्तरार्ध और आठवीं का आरंभ माना जा सकता है। यदि 'काव्यादर्श' के एक श्लोक पर कादंबरी के शुकनाशोपदेश का प्रभाव स्वीकार किया जाय तो उनका काल -- बाणभट्ट के भी अनंतर होता है। अवंतिसुंदरी कथासार को दंडी की कृति माननेवालों के मत से भी उपर्युक्त कथन की पुष्टि होती है। परंतु कुछ विद्वान दंडी को सुबंधु से पूर्व और कुछ लोग उन्हें बाणभट्ट का भी पूर्ववर्ती मानते हैं। द्वितीय मत वालों के अनुसार सुबंधु, दंडी और बाण -- तीनों ही 550 ईo और 650 ईo के बीच उत्पनन हुए थे। इन लोगों के मत से 'अवंतिसुंदरी कथा' या 'कथासार' को (दृढ़ प्रमाणाभाव के कारण) दंडीकृत मानने में आपत्ति है।\n\nकिंवदंती और सुभाषित के अनुसार दंडी की तीन रचनाएँ विश्रुत बताई गई हैं। प्रथम रचना 'काव्यादर्श' और दूसरी है 'दशकुमारचरित'। अधिकतर विद्वानों ने यह मान लिया है, परंतु कुछ अन्य विद्वान्‌ -- इन दोनों को एक साहित्यकार की न मानकर दंडी नाम के दो भिन्न व्यक्तियों की रचना होने का अनुमान करते हैं। इसका एक प्रमुख कारण यह है कि काव्यशास्त्र के जिन मान्य सिद्धांतों का 'काव्यादर्श' में प्रतिपादन और निर्देश मिलता है, 'दशकुमारचरित' में उसकी असंगति और विरोध दिखाई देता है। अत: आचार्य और काव्यकार के सिद्धांत और व्यवहार की असंगति एक नहीं दो भिन्न कृतिकारों का संकेत करती है। परंतु अधिकतर विद्वानों के अनुसार उक्त असंगति का कारण यह मान लिया गया है कि अपने साहित्यिक जीवन के आरंभकाल में महाकवि ने 'दशकुमारचरित' की रचना की थी। 'काव्यादर्श' उस प्रौढ़ावस्था की रचना है जब दंडी का शास्त्रीय वैदुष्य परिपक्व हो गया था। अत: इन दोनों कृतियों को दंडी रचित मानने में अधिकतर विद्वानों को कोई विप्रतिपत्ति नहीं है। परंतु तीसरी कृति का निर्धारण अब तक विवादास्पद है। 'पिरोल' के मत से शूद्रकरचित कहा जानेवाला 'मृच्छकटिक' ही दंडी की तृतीय रचना है। इसका एक आधार 'काव्यादर्श' में बिना किसी नाम के 'मृच्छकटिक' की एक पंक्ति का उद्धरण है। दूसरा कारण है -- 'मृचछकटिक' और 'दशकुमारचरित' दोनों में चित्रित समाज एवं उनके पात्रों के चरित्रचित्रण में अत्यधिक साम्य। प्रथम कारण कोई महत्वपूर्ण कारण नहीं है। दूसरा केवल इतना ही सूचित करता है कि दोनों ही कृतियाँ प्राय: समकालीन समाज के युगबोध का यथार्थोंन्मुख और जीवंत चित्रण करने में प्रयत्नशील हैं। 'मल्लिकामारुत' भी कभी कभी दंडीकृत कहा जाता है। पर वह 15वीं सदी के 'उदंड रंगनाथ' की कृति है। 'अवंतिसुंदरीकथा' को (जो अपूर्ण गद्यकाव्य है) अब अनेक विद्वान्‌ 'दशकुमारचरित' की कथाओं के साम्य पर दंडी की तृतीय रचना मानने लगे हैं।\n\nदोनों गद्यकाव्यों की शैलीगत भिन्नता को देखकर कुछ पंडितों ने उसके दंडीकृत होने में आपत्ति की है। पर अन्य विद्वान्‌ युवावस्था की शैली में 'दशकुमारचरित' को विरचित और प्रौढ़ावस्था की परिपक्व शैली में 'अवंतिसुंदरीकथा' का निर्माण मानकर इसे भी (अवंतिसुंदरीकथासार के प्रमाण पर) असंदिग्ध रूप में दंडी की तृतीय रचना स्वीकार करते हैं। कुछ लोग -- 'अवंतिसुंदरीकथा' को 'दशकुमार चरित्‌' की खोई हुई पूर्व पीठिका मानने लगे हैं। 'दशकुमारचरित' संस्कृत के तीन प्रसिद्ध (वासवदत्ता, कादंबरी और दशकुमार चरित) गद्यकाव्यों में एक महत्वपूर्ण और प्रसिद्ध कृति है। वह काव्य की कथाशैली में लिखित है। 'महाभाष्य' और प्राचीन उपनिषदों की सहज गद्यशैली, (पंचतंत्र) 'हितोपदेश' आदि की नीतिसाहित्यवाली सुबोध और व्यावहारिक गद्यशैली की तुलना में दशकुमारचरित की भाषाशैली अधिक साहित्यिक और काव्यात्मक है। परंतु सुबंधु और बाण की अलंकृत एवं कलात्मक गद्यशैली से यह भिन्न है। कथामूलक अलंकृत शैली के चमत्कार की परिपक्वता यद्यपि सुबंधु में प्रौढ़ और बाण में प्रौढ़तर है, तथापि उन दोनों में वर्ण्य वस्तु और पात्रों का चरित्रांकन 'दशकुमारचरित' की अपेक्षा धूमिल है। कलामूलक आदर्शवादिता ने 'वासवदत्ता' और 'कादंबरी' की शैली को यथार्थोन्मुख परिवेश से दूर हटाकर कुछ कृत्रिम बना दिया है। पर दंडी की गद्यकाव्यशैली में उस 'अति' और सायासता का प्रभाव सीमातिक्रामी नहीं है।\n\n'दशकुमारचरित' पर संभवत: पैशाची भाषावाली गुणाढ्य की बृहत्कथा (बड्ढकहा) का प्रभाव पड़ा है। संभवत: इसी कारण 'दशकुमारचरित' पर लोककथाओं की कथारूढ़ियों का भी प्रभाव पड़ा है। कहानी में दूसरी, तीसरी आदि की शृंखला को जोड़ने का रचनाविधान भी यहाँ लक्षित होता है। इसमें सातवीं आठवीं शताब्दी के समाज की दुर्बलताओं और सबलताओं, उस काल के संकुचित और स्वार्थपरक राजनीतिक संघर्षों, नाना वर्ग के व्यक्तियों की कामार्थमूलक कमजोरियों एवं तद्युगीन समाज की अंधरूढ़ियों, अंधविश्वासों तथा सैद्धांतिक और व्यावहारिक वैषम्यों का अत्यंत जीवंत चित्रण मिलता है।\n\nविभिन्न श्रेणियों और वर्गों के व्यक्तिमाध्यम से किए गए वर्गपरक चरित्रचित्रण में तत्कालीन समाज की सजीव झाँकी दिखाई पड़ती है। कुल मिलाकर युगविशेष के यथार्थ जीवन का कवि ने पर्याप्त अंकन किया है। इस ग्रंथ की पूर्वपीठिका के पाँच उच्छ्‌वास और उत्तर पीठिका के अंश को प्राय: सभी विद्वान दंडी रचित नहीं मानते। उनहें अन्य लेखकों द्वारा लिखित स्वीकार करते हैं। पूर्वपीठिका और उत्तरपीठिका की अभिव्यक्तिशैली मध्य के आठ उच्छ्‌वासों से भिन्न (अधिक अलंकृत और कलात्मक चमत्कार से अधिक गुंफित) है। दोनों में मान्यताविष्यक वर्ण्यमान्यता भी भिन्न भिन्न दृष्टियों का संकेत करती है। हो सकता है, इसके आरंभिक और अंतिम अंश नष्ट भ्रष्ट हो गए हों, परंतु निश्चय ही दंडीलिखित दोनों पीठिकाओं के मध्य का अंश उपक्रम और उपसंहार से रहित है। यह भी कहा जाता है कि इस ग्रंथरचना की योजना, जो दंडी के मन में थी, पैशाची की 'बृहत्कथा' की अनुगामिनी थी। उसमें लोककथाओं का विशाल संग्रह करने का विचार भले ही रहा हो, पर वह (संभवत:) अपूर्ण रह गई। कुछ लोग इस ग्रंथ को नीतिविषयक या उपदेशार्थ रचित मानते हैं। परंतु इसकी रचना मुख्यत: काव्यात्मक है और सौंदर्यबोध के आस्वादनार्थ ही हुई है। इसमें कहीं-कहीं जो अश्लीलता दोष बताया जाता है वह थोड़ा बहुत वैसा ही है जैसा 'कुमारसंभव', नैषधचरित', 'शिशुपाल वध' या 'किरातार्जुनीयम्' में। दंडी द्वारा 'दशकुमारचरित' में प्रयुक्त शब्द संख्या 'कादंबरी' या 'वासवदत्ता' में प्रयुक्त शब्दों की अपेक्षा अधिक बताई जाती है। इन तथा अन्य कारणों से संस्कृत के गद्यकाव्यकारों में दंडी का स्थान विशिष्ट है।\n\nकाव्यादर्श दंडी की ऐसी रचना है जो काव्यशास्त्र के विचार से विशेष महत्व की है। दृश्यकाव्य संबंधी 'नाट्यशास्त्र' के अनंतर केवल 'भामह' ही दंडी से प्राचीनतर ऐसे आलंकारिक हैं जिनका ग्रंथ अद्यावधि उपलब्ध है। परंतु उनकी कृति 'काव्यालंकार' की अपेक्षा दंडी का 'काव्यादर्श' अधिक प्रौढ़, अधिक व्यापक और अधिक व्यवस्थित है। उसने परवर्ती अनेक आलंकारिकों के ग्रंथों और उनकी रचनाशैली को प्रभावित किया है।\n\n'अवंतिसुंदरीकथा' भी एक प्रौढ़ गद्यकाव्य है। परंतु उसके कृतित्व के विवादास्पद और ग्रंथ के अपूर्ण होने में यहाँ विशेष कुछ न कहकर इतना ही कहना पर्यापत है कि वह एक प्रौढ़ गद्यकाव्य है। यह भी हो सकता है कि 'दशकुमारचरित' की वह पूर्वपीठिका रही हो। सब मिलाकर दंडी को हम उत्कृष्ट काव्यकार और तद्युगीन शास्त्रबोध की दृष्टि से उच्च कोटि का आलंकारिक कह सकते हैं।\n\n\n", "id": "436536", "title": "दण्डी"}
{"url": "https://hi.wikipedia.org/wiki?curid=436546", "text": "सूंस तारामंडल\n\nसूंस या डॅल्फ़ाइनस तारामंडल खगोलीय गोले के उत्तरी भाग में दिखने वाला एक तारामंडल है जो खगोलीय मध्यरेखा के काफ़ी समीप पड़ता है। यह अंतर्राष्ट्रीय खगोलीय संघ द्वारा जारी की गई ८८ तारामंडलों की सूची में शामिल है और दूसरी शताब्दी ईसवी में टॉलमी ने जिन ४८ तारामंडलों की सूची बनाई थी उनमें भी शामिल था।\n\nसूंस तारामंडल को अंग्रेज़ी में \"डॅल्फ़ाइनस कॉन्स्टॅलेशन\" (Delphinus constellation, 'ऍ' स्वर के उच्चारण पर ध्यान दें) कहा जाता है। सूंस उसी जलीय स्तनधारी प्राणी का हिंदी नाम है जिसे अंग्रेज़ी में \"डॉल्फ़िन\" कहते हैं।\n\nसूंस तारामंडल में ५ मुख्य तारे हैं, हालांकि वैसे इसमें १९ तारों को बायर नाम दिए जा चुके हैं। इनमें से ५ के इर्द-गिर्द ग़ैर-सौरीय ग्रह परिक्रमा करते हुए पाए गए हैं। इस तारामंडल के मुख्य तारे और अन्य वास्तुएँ इस प्रकार हैं -\n\n", "id": "436546", "title": "सूंस तारामंडल"}
{"url": "https://hi.wikipedia.org/wiki?curid=436549", "text": "अमरपक्षी तारामंडल\n\nअमरपक्षी या फ़ीनिक्स तारामंडल एक छोटा-सा तारामंडल है। इसके अधिकतर तारे बहुत धुंधले हैं और इसमें +५ मैग्नीट्यूड की चमक (सापेक्ष कान्तिमान) से अधिक रोशनी रखने वाले केवल दो तारे हैं। इसकी परिभाषा सन् १५९७-९८ में पॅट्रस प्लैंकियस (Petrus Plancius) नामक डच खगोलशास्त्री ने की थी। अंतर्राष्ट्रीय खगोलीय संघ द्वारा जारी की गई ८८ तारामंडलों की सूची में भी यह शामिल है।\n\nअमरपक्षी तारामंडल को अंग्रेज़ी में \"फ़ीनिक्स कॉन्स्टॅलेशन\" (Phoenix constellation) कहा जाता है।\n\nअमरपक्षी तारामंडल में ४ मुख्य तारे हैं, हालांकि वैसे इसमें २५ तारों को बायर नाम दिए जा चुके हैं। इनमें से ५ के इर्द-गिर्द ग़ैर-सौरीय ग्रह परिक्रमा करते हुए पाए गए हैं। इस तारामंडल के मुख्य तारे और अन्य वास्तुएँ इस प्रकार हैं -\n\n", "id": "436549", "title": "अमरपक्षी तारामंडल"}
{"url": "https://hi.wikipedia.org/wiki?curid=436578", "text": "भारतीय वन अधिनियम, 1927\n\nभारतीय वन अधिनियम, 1927 मोटे तौर पर पिछले भारतीय वन अधिनियम के आधार पर तैयार किया गया था जो कि ब्रिटिश काल के दोरान कार्यान्वित था। यह उन प्रक्रियाओं को परिभाषित करता है जो किसी क्षेत्र को सुरक्षित वन, संरक्षित वन या ग्राम वन घोषित करती हो। यह जंगल अपराध को परिभाषित करता है, तथा एक आरक्षित वन के अंदर कोनसे कार्य निषिद्ध कृत्यों के अंतर्गत आते है।\n\nअभी इस कानून मै बहुत से सशोधन प्रस्तावित है। कई आदिवासी संगठन लंबे अरसे से इस कानून को रद्द करने की मांग करते रहे है। इसलिए इसमें आदिवासी मामलों के मंत्रालय का सहयोग भी लिया जा रहा है।\n\nhttp://www.envfor.nic.in/legis/legis.html#S\n", "id": "436578", "title": "भारतीय वन अधिनियम, 1927"}
{"url": "https://hi.wikipedia.org/wiki?curid=436582", "text": "सन्नी लियोन\n\nसन्नी लियोन (जन्म केरेनजीत कौर वोहरा​​, 13 मई 1981) एक भारतीय-कैनेडियन अश्लील फिल्म अभिनेत्री, व्यापार-जगत से जुड़ी महिला और मॉडल है। उनके पास कनाडा व अमरीका की दोहरी राष्ट्रीयता है। वह 2003 में \"पॅण्टहाउस पॅट ऑफ़ द ईयर\" (Penthouse Pet of the Year) के लिए नामित हुई और विविड एंटरटेनमेंट के लिए अनुबंध स्टार थीं। इन्हें \"मैक्सिम\" (Maxim) द्वारा 2010 में 12 शीर्ष व्यस्क अभिनेताओं में नामांकित किया गया था। यह स्वतंत्र मुख्यधारा की फिल्मों और टीवी शो में भी भूमिका निभा चुकी हैं। 2011-12 में भारत आने के बाद रियलिटी शो बिग बॉस और महेश भट्ट की फिल्‍म जिस्म २ में काम करने के कारण चर्चा में रही हैं।\n\nलियोन का जन्म केरेन मल्होत्रा नाम से सार्निया, ओंटारियो में एक सिक्‍ख पंजाबी परिवार में हुआ था। उनके पिता तिब्बत में जन्मे और दिल्ली में पले बढ़े थे। और उनकी माँ (जिनकी २००८ में मृत्यु हो गई थी) नहान नाम के सिरमौर, हिमाचल प्रदेश के एक छोटे-से गाँव से थी। बचपन से ही वह काफ़ी चुस्त थी और लड़कों के साथ हॉकी खेलती थी। व आइस स्केटिंग करना पसंद करती थी।\n\nहालांकि वह सिक्‍ख थी, उनके माता-पिता ने उन्हें एक क्रिस्टी विद्यालय में दाखिल करवा दिया क्योंकि उनके लिए आम स्कूल में जाना खतरे से भरा समझा गया। जब वह १२ वर्ष की थी तब उनका परिवार फोर्ट ग्रेटियट, मिशिगन चला गया और उसके एक साल बाद लेक फ़ॉरेस्ट, कैलिफोर्निया गया। उन्होंने १९९९ में हाई स्कुल से डिग्री प्राप्त की और कॉलेज में दाखिला लिया। सनी लियोन और उनके पति डेनियल वेबर ने एक लड़की को अडॉप्‍ट किया है।\n\nअश्लील फ़िल्मों की दुनिया में आने से पहले वह जर्मन बेकरी, जिफ़्फ़ी लुब में कार्य करती थी। उसके बाद में एक कर और निवृत्ति मामलों से जुड़ी कंपनी में भी कार्य कर चुकी है। ऑरेंज काउंटी में नर्स की पढ़ाई करते वक्त उनकी एक सहेली, जों कामुक नर्तकी थी, ने लियोन को जॉन स्टीवंस से मिलवाया, जों एक दल्ला था। उन्होंने सन्नी की जे एलेन से मुलाकात करवाई जों \"पेंटहाउस\" (Penthouse) मैगज़ीन के चित्रकार थे। जब अपने अश्लील करियर के लिए उन्हें नाम चुनना था तब उन्होंने अपना असली नाम सन्नी बताया। लियोन नाम बाद में बोब ग्सियोनी ने उन्हें दिया जों \"पेंटहाउस\" के पूर्व मालिक थे। लियोन ने \"पेंटहाउस\" के लिए चित्र निकलवाए और उन्हें \"पेंटहाउस\" की मार्च २००१ की पेट ऑफ द मंथ रखा गया। इसके बाद २००१ के \"हस्लर\" (Hustler) मैगज़ीन के संस्करण में \"हस्लर हनी\" का सम्मान दिया गया।\n\nबिग बॉस के घर में सन्नी की मुलाकात महेश भट्ट से हुई थी। इसके पश्चात उन्हें जिस्म-२ में मुख्य भूमिका का काम दिया गया था। उसके बाद सन्नी ने एकता कपूर की रागिनी एमएमएस २ में काम किया। इस फिल्म ने ६५ करोड़ रूपिए कमाए। सन्नी ने वर्ष २०१४ में बनी फिल्म हेट लव स्टोरी में गुलाबी होंठ आइटम गीत में भी काम किया और ये गीत काफ़ी प्रसिद्ध भी हुआ। २०१४ में सन्नी कन्नड फिल्म डीके के लिए भी आइटम गाना कर चुकी हैं।\n\nलियोन का पहला प्रदर्शन २००५ में हुआ था, जब वह लाल क़ालीन रिपोर्टर बनी थी। यह एम टी वी अवार्ड और एम टी वी इंडिया का कार्यक्रम था। लियोन को फिल्मों में अभिनय करने का भी अनुभव है। द गर्ल नेक्स्ट डोर नामक फ़िल्म में अभिनय करने के बाद वह हिंदी फिल्मों में अभिनय करने का शौक़ रखती हैं। बिग बॉस के घर में रहने के दौरान, सन्नी ने एक प्रसिद्ध बॉलीवुड निर्देशक महेश भट्ट को संपर्क किया। महेश भट्ट ने जिस्म-२ में प्रमुख भूमिका की पेशकश की। लियोन ने इसे स्वीकार कर लिया है, जो पूजा भट्ट प्रोडक्शन हाउस और लियोन एजेंट के फिल्म आगे चर्चा में परिणाम देगा.\n\n", "id": "436582", "title": "सन्नी लियोन"}
{"url": "https://hi.wikipedia.org/wiki?curid=436583", "text": "सूचना प्रौद्योगिकी अधिनियम, 2000\n\nसंयुक्त राष्ट्र संकल्प के बाद भारत ने मई 2000 में सूचना प्रौद्योगिकी अधिनियम, 2000 पारित कर दिया और 17 अक्टूबर 2000 को अधिसूचना जारी कर इसे लागू कर दिया। सूचना प्रौद्योगिकी अधिनियम, 2000 को सूचना प्रौद्योगिकी संशोधन अधिनियम, 2008 के माध्यम से काफी संशोधित किया गया है, जिसे 23 दिसम्बर को भारतीय संसद के दोनों सदनों द्वारा पारित किया गया था।\n\nसूचना प्रौद्योगिकी अधिनियम 2000 निम्नलिखित मुद्दों को को संबोधित करता है:-\n\n\nhttp://www.mit.gov.in/sites/upload_files/dit/files/RNUS_CyberLaw_15411.pdf\n", "id": "436583", "title": "सूचना प्रौद्योगिकी अधिनियम, 2000"}
{"url": "https://hi.wikipedia.org/wiki?curid=436595", "text": "फॉक्सवैगन पोलो\n\nपोलो, जर्मन कार कंपनी फॉक्सवैगन कि हैचबैक श्रेणी की कार हैं। यह कार डीजल और पेट्रोल दोनो वजर्न में उपलब्ध हैं।\n\n", "id": "436595", "title": "फॉक्सवैगन पोलो"}
{"url": "https://hi.wikipedia.org/wiki?curid=436600", "text": "एओकीज़ पिज़्ज़ा\n\nएओकीज़ पिज़्ज़ा (जापानी: アオキーズ・ピザ एओकीज़ू पिज़ा) जापान की एक पिज़्ज़ा रेस्त्रां चेन है। इसका मुख्यालय नाकामूरा-कू, नगोया, आइची प्रीफ़ेक्चर में स्थित है।\n\n२००८ की स्थिति तक एओकीज़ के अध्यक्ष और सीईओ और एओकीज़ पिज़्ज़ा के स्वामी योशिमोरी एओकी हैं।\n\n", "id": "436600", "title": "एओकीज़ पिज़्ज़ा"}
{"url": "https://hi.wikipedia.org/wiki?curid=436624", "text": "भट्टी तारामंडल\n\nभट्टी या फ़ॉरनैक्स खगोलीय गोले के दक्षिणी भाग में स्थित एक छोटा-सा तारामंडल है। इसकी परिभाषा १८वीं सदी में की गई थी और अब यह अंतर्राष्ट्रीय खगोलीय संघ द्वारा जारी की गई ८८ तारामंडलों की सूची में शामिल है।\n\nभट्टी तारामंडल को अंग्रेज़ी में \"फ़ॉरनैक्स कॉन्स्टॅलेशन\" (Fornax constellation) कहा जाता है। इसमें 'फ़' में लगी 'ऑ' की मात्रा के उच्चारण पर ध्यान दें।\n\nभट्टी तारामंडल में २ मुख्य तारे हैं, हालांकि वैसे इसमें २७ तारों को बायर नाम दिए जा चुके हैं। इनमें से ४ के इर्द-गिर्द ग़ैर-सौरीय ग्रह परिक्रमा करते हुए पाए गए हैं। इस तारामंडल के मुख्य तारे और अन्य वास्तुएँ इस प्रकार हैं -\n\n", "id": "436624", "title": "भट्टी तारामंडल"}
{"url": "https://hi.wikipedia.org/wiki?curid=436634", "text": "अश्वशाव तारामंडल\n\nअश्वशाव या इक्वूलियस एक छोटा-सा तारामंडल है जो अंतर्राष्ट्रीय खगोलीय संघ द्वारा जारी की गई ८८ तारामंडलों की सूची में शामिल है। त्रिशंकु तारामंडल के बाद यह इस सूची का दूसरा सब से छोटा तारामंडल है। दूसरी शताब्दी ईसवी में टॉलमी ने जिन ४८ तारामंडलों की सूची बनाई थी यह उनमें भी शामिल था। इसके सभी तारे काफ़ी धुंधले हैं और उनमें से कोई भी +३.९ मैग्नीट्यूड (चमक या सापेक्ष कान्तिमान) से अधिक रोशन नहीं है। ध्यान रहे कि मैग्नीट्यूड एक विपरीत माप होता है: यह जितना अधिक हो तारे की चमक उतनी ही कम होती है।\n\nअश्वशाव तारामंडल को अंग्रेज़ी में \"इक्वूलियस कॉन्स्टॅलेशन\" (Equuleus constellation) कहा जाता है। यूनानी भाषा में \"इक्वूलियस\" एक छोटे घोड़े को या घोड़े के बच्चे को कहते हैं। अश्वशाव का संस्कृत में अर्थ भी \"घोड़े का बच्चा\" है। वास्तव में यूनानी और संस्कृत दोनों हिंद-यूरोपीय भाषाएँ हैं और \"एक्वस\" और \"अश्व\" सजातीय शब्द हैं, जिस से यह थोड़े मिलते-जुलते भी हैं।\n\nअश्वशाव तारामंडल में ३ मुख्य तारे हैं, हालांकि वैसे इसमें १० तारों को बायर नाम दिए जा चुके हैं। इनमें से एक के इर्द-गिर्द ग़ैर-सौरीय ग्रह परिक्रमा करता हुआ पाया गया है। इस तारामंडल के मुख्य तारे और अन्य वास्तुएँ इस प्रकार हैं -\n\nइस तारामंडल के क्षेत्र में कुछ आकाशगंगाएँ भी दिखाई देती हैं लेकिन वे सब काफ़ी धुंधली हैं।\n\n", "id": "436634", "title": "अश्वशाव तारामंडल"}
