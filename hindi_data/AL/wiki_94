{"url": "https://hi.wikipedia.org/wiki?curid=505333", "text": "नेपाल का साहित्य\n\nनेपाल का साहित्य नेपाल का विभिन्न भाषाऔं में लिखा हुआ साहित्य है। इन साहित्यौं में संस्कृत, पाळि, नेपालभाषा, मैथिली, नेपाली, भोजपुरी, तिब्बती आदि भाषायें प्रमुख है। नेपालभाषा ही एक ऐसी भाषा है जिसका प्रयोजन् नेपाल के साहित्य के सभी युगों में हुआ है।\n\nप्राचीन काल से नेपाल में विभिन्न प्रकार के साहित्य का निर्माण हुआ है। नेपाल के इतिहास में प्राचीन काल, मल्लकाल से पूर्व का काल था। प्राचीन नेपाल के साहित्य की प्रमुख भाषा संस्कृत थी। इस समय के शिलापत्र, ताडपत्र आदि उपलब्ध है। लुम्बिनी में स्थित भगवान बुद्ध के जन्म स्थल में सम्राट अशोक द्वारा स्थापित शिलालेख इस समय के एक प्रख्यात अभिलेख है। प्राचीन काल में पौराणिक साहित्य का बहुत प्रभाव मिलता है। स्कन्धपुराण के हिमवत खंड में नेपाल के नामांकरण के बारे में उल्लेख किया गया है। पौराणिक परंपरा में नेपाल के काठमांडू उपत्यका में स्वयम्भू पुराण और पशुपति पुराण लिखा गया था। इन दो पुराणौं में काठमांडू की उत्त्पत्ति, बागमती व विष्णुमति नदी सभ्यता की स्थापना आदि विभिन्न विषय पर पद्य रूप में संस्कृत साहित्य उपलब्ध है। प्राचीन साहित्य में उल्लेख हुए बहुत से स्थानौं का नाम संस्कृत वा प्राकृत शब्दौं से ना होकर चीनी-तिब्बती मूल के शब्दों से है, जिनका प्रयोजन नेपालभाषा में अभी तक भी होता है। बौद्ध लेखन परंपरा के अन्तर्गत सर्वास्तिवाद और प्राचीन महायान और बज्रयान के बौद्ध ग्रन्थ नेपाल में बहुत प्रभावशाली थे। इस समय के संस्कृत में लिखित बहुत सारे ग्रन्थौं का तिब्बती, चीनी, जापानी, कोरियाई आदि भाषाओँ में भाषानुवाद किया गया है। यह सभी ग्रन्थ नेपाल में तो नहीं लिखे गए थे, परन्तु भारत में बुद्ध धर्म के पतन के बाद यह ग्रन्थ भारत में अनुपलब्ध हो गए थे और इन का संरक्षण नेपाल के काठमांडू के विभिन्न विहारौं में होने लगा। वर्तमान में, संस्कृतकृत जीवित बौद्ध परम्परा विश्व में सिर्फ नेपाल के काठमांडू में ही उपलब्ध है। संस्कृत त्रिपिटक और प्रज्ञापारमिता इस समय के कुछ ग्रंथ है जो अभी भी विश्वप्रख्यात है। प्राचीनकाल में शनै: शनै:, संस्कृत में नेपालभाषा के शब्द भी दिखने लगे और प्राचीन काल के अन्त में नेपालभाषा साहित्य के प्रमुख भाषा के रूप में स्थापित हो गयी। गोपालराजवंशावली, जो नेपाल के सम्राटौं की वंशावली है, का लेखन इसी काल में शुरु हुआ था। इस ग्रन्थ की शुरुआत में संस्कृत का प्रयोग हुआ था और अन्त के अध्यायौं में नेपालभाषा का प्रयोग मिलता है।\n\nमध्यकालीन नेपाल मल्लकालीन नेपाल था। इस युग को नेपाल का स्वर्ण युग भी कहा जाता है। इस युग में साहित्य, कला, संस्कृति, अर्थ आदि का बहुत विकास हुआ था। इस युग में बिहार, बंगाल आदि स्थानों से मुसलमानौं के आक्रमण के कारण से बहुत सारी नस्लों के लोग नेपाल में विस्थापित हो गए। अतः, इस काल की प्रमुख साहित्यिक भाषायें नेपालभाषा, मैथिली, बंगाली, तिब्बती आदि थी। इस काल में नेपालभाषा और मैथिली में हिन्दू धर्म पर आधारित विभिन्न नाटक, नृत्य आदि का मंचन हुआ करता था। राजा एवं शाही परिवार के सदस्य खुद ही साहित्य निर्माण करते थे और नाटकौं में हिस्सा भी लेते थे। इस काल में नीति पर आधारित बहुत पद्यौं का निर्माण हुआ था। काठमांडू इस समय का मैथिल भाषा साहित्य का एक प्रमुख केन्द्र था। पूर्वी नेपाल के तत्कालीन लिम्बुवान में भी सिक्किम के अन्तरक्रिया से साहित्य का सृजन धीरे धीरे प्रारम्भ हो गया।\n\nपश्चिमी नेपाल के गोरखा द्वारा नेपाल के राजसता अपने अधीन करने के बाद आधुनिक नेपाल की स्थापना हुई थी। इस समय में गोरखाली भाषा नें धीरे-धीरे नेपालभाषा को विस्थापित कर दिया। मैथिली का प्रयोजन तो राजकार्य में शून्यप्रायः हो गया। राणाकाल में आधिकारिक कार्यौं के लिए नेपालभाषा में प्रतिबन्ध लगाया गया था। जंगबहादुर राणा के समय में बहुत सारे प्राचीन संस्कृत बौद्ध साहित्य को नष्ट किया गया था। सिर्फ नेपाली भाषा को आधिकारिक भाषा का रूप दिया गया। नेपाली भाषा के भानुभक्त आचार्य, मोतिराम भट्ट इस युग के प्रमुख कवि थे। हालांकि भानुभक्त आचार्य और सिद्धिदास अमात्य दोनों ने रामायण का क्रमशः नेपाली और नेपालभाषा में अनुवाद किया था, लेकिन भानुभक्त को आदिकवि की पदवी दी गयी और सिद्धिदास की कृति प्रकाशित भी नहीं हो सकी। इस काल में साहित्य प्रमुख रूप से मात्र नेपाली भाषा में ही प्रकाशित होने लगा। नेपालभाषा में लगी हुइ पाबन्दी और थेरवाद बुद्ध धर्म के प्रतिबन्ध के बाद नेपालभाषा का साहित्य तत्कालीन सिक्किम राजशाही, भारत के कोलकाता आदि में मुख्यतः प्रकाशित होने लगा। काठमांडू की मैथिल परंपरा का लोप हो गया। पूर्वी नेपाल के लिम्बुवान की लिपि का लोप हो गया। नेपालभाषा के प्रसिद्ध साहित्यकार पण्डित निष्ठानन्द बज्राचार्य नें नेपाल में प्रकाशन के लिए \"थ्यासाआखः\" प्रेस आयात किया था लेकिन पाबंदियौं के कारण ज्यादा प्रकाशन नहीं कर पाए। नेपालभाषा के कवि योगवीरसिंह कंसाकार नें भारत में प्रकाशन के लिए विभिन्न लेखकौं की नेपालभाषा की रचनाओं को संग्रहित किया था जिसको तत्कालीन शासकौं ने जला दिया। राणाकाल के अन्तिम खण्ड को नेपालभाषा के इतिहास में जेलकाल कहते हैं जिस काल में नेपालभाषा के सभी साहित्यकारौं को पुस्तकालय खोलने, धार्मिक प्रवचन आदि देने के विभिन्न आरोपों में जेल में कैद कर दिया गया था। जेल में साहित्य साधना कर इन साहित्यकारौं ने उस समय तक के नेपाल के इतिहास में सर्वाधिक साहित्य सृजन करके दिखाया। सुगतसौरभ इस काल खण्ड का एक प्रसिद्ध काव्य है। राणाकाल के अन्त के पश्चात १० वर्ष के लोकतान्त्रिक काल में रेडियो नेपाल में विभिन्न भाषाऔं का प्रयोग और विभिन्न साहित्यौं का निर्माण फिर से शुरु हुआ था। परन्तु, राजा महेन्द्र के एक भाषा नीति स्वरूप सिर्फ गोरखाली (नेपाली) भाषा में पठन पाठन होने लगा और रेडियो नेपाल के सभी भाषाऔं (नेपाली को छोडकर) को वर्जित कर दिया गया। राजतन्त्र की समाप्ति के पश्चात अभी नेपाल में विभिन्न भाषाऔं में साहित्य सृजना बढने लगी है। सरकारी पत्रिका \"गोरखापत्र\" में भी अब सभी भाषाऔं के साहित्य को स्थान दिया जाने लगा है।\n", "id": "505333", "title": "नेपाल का साहित्य"}
{"url": "https://hi.wikipedia.org/wiki?curid=505336", "text": "2012 दिल्ली सामूहिक बलात्कार मामला\n\n2012 दिल्ली सामूहिक बलात्कार मामला भारत की राजधानी दिल्ली में 16 दिसम्बर 2012 को हुई एक बलात्कार तथा हत्या की घटना थी, जो संचार माध्यम के त्वरित हस्तक्षेप के कारण प्रकाश में आयी। इसकी संक्षेप में कहानी इस प्रकार है। \"भारत की राजधानी नई दिल्ली में भौतिक चिकित्सा की प्रशिक्षण कर रही एक युवती पर दक्षिण दिल्ली में अपने पुरुष मित्र के साथ बस में सफर के दौरान 16 दिसम्बर 2012 की रात में बस के निर्वाहक, मार्जक व उसके अन्य साथियों द्वारा पहले फब्तियाँ कसी गयीं और जब उन दोनों ने इसका विरोध किया तो उन्हें बुरी तरह पीटा गया। जब उसका पुरुष दोस्त बेहोश हो गया तो उस युवती के साथ उन ने बलात्कार करने की कोशिश की। उस युवती ने उनका डटकर विरोध किया परन्तु जब वह संघर्ष करते-करते थक गयी तो उन्होंने पहले तो उससे बेहोशी की हालत में बलात्कार करने की कोशिश की परन्तु सफल न होने पर उसके यौनांग में व्हील जैक की रॉड घुसाकर उसके अन्तरंगों को बुरी तरह क्षतिग्रस्त कर दिया। बाद में वे सभी उन दोनों को एक निर्जन स्थान पर बस से नीचे फेंककर भाग गये। किसी तरह उन्हें दिल्ली के सफदरजंग अस्पताल ले जाया गया। वहाँ बलात्कृत युवती की शल्य चिकित्सा की गयी। परन्तु हालत में कोई सुधार न होता देख उसे 26 दिसम्बर 2012 को सिंगापुर के माउन्ट एलिजाबेथ अस्पताल ले जाया गया जहाँ उस युवती ने 29 दिसम्बर 2012 को यह शरीर सदा-सदा के लिये त्याग दिया।\" \n\n30 दिसम्बर 2012 को उसका शव दिल्ली लाकर पुलिस की सुरक्षा में जला दिया गया। भारत सरकार के इस कृत्य की निन्दा करते हुए सोशल मीडिया में ट्वीटर फेसबुक आदि पर काफी कुछ लिखा गया।\nइस घटना के विरोध में पूरे देश में उग्र व शान्तिपूर्ण प्रदर्शन हुए उन्हीं में से नई दिल्ली, कलकत्ता और बंगलौर में हुए प्रदर्शनों के कुछ दृश्य भी बानगी के तौर पर यहाँ दिये जा रहे हैं। उल्लेखनीय बात यह है कि नई दिल्ली में यौन अपराधों की दर अन्य मैट्रोपॉलिटन शहरों के मुकाबले सर्वाधिक (प्रति 18 घण्टे पर लगभग एक बलात्कार) है। इससे पूर्व भारत की एक मात्र महिला राष्ट्र्पति प्रतिभा पाटिल सुप्रीम कोर्ट द्वारा बलात्कार के पाँच मामलों में दी गयी फाँसी की सजा को माफ करके उम्रकैद में बदल चुकी हैं। अन्तर्राष्ट्रीय स्तर पर भी इसकी निन्दा हुई है। सम्प्रति जनता के आक्रोश और समय की माँग को देखते हुए भारत की केन्द्र सरकार बलात्कारियों को जीवन भर के लिये नपुंसक बना देने पर विचार कर रही है।\n\n1- दिल्ली में 16 दिसम्बर रविवार की रात चलती बस में एक लड़की के साथ सामूहिक बलात्कार किया गया। यह घटना उस वक्त हुई जब लड़की फिल्म देखने के बाद अपने पुरुष मित्र के साथ बस में सवार होकर मुनीरका से द्वारका जा रही थी।\n2- लड़की के बस में बैठते ही लगभग पांच से सात यात्रियों ने उसके साथ छेड़छाड़ शुरू कर दी। उस बस में और यात्री नहीं थे। लड़की के मित्र ने उसे बचाने की कोशिश की, लेकिन उन लोगों ने उसके साथ भी मारपीट की और लड़की के साथ सामूहिक दुष्कर्म किया। बाद में इन लोगों ने लड़की और उसके मित्र को दक्षिण दिल्ली के महिपालपुर के नजदीक वसंत विहार इलाके में बस से फेंक दिया।\n3- पीड़ित लड़की को नाजुक हालत में दिल्ली के सफदरजंग अस्पताल में भर्ती कराया गया। घटना के विरोध में अगले ही दिन कई लोगों ने सोशल नेटवर्किंग साइट्स फेसबुक और ट्विटर के जरिए अपना गुस्सा ज़ाहिर करना शुरु किया। दिल्ली पुलिस ने कहा कि बस के ड्राइवर को सोमवार देर रात गिरफ्तार कर लिया और उसका नाम राम सिंह बताया गया।\n4- सामूहिक बलात्कार की घटना के क़रीब दो दिन बाद दिल्ली पुलिस आयुक्त नीरज कुमार ने मीडिया को संबोधित किया और जानकारी दी कि इस मामले में चार अभियुक्तों को गिरफ़्तार कर लिया गया है। उन्होंने बताया कि जिस बस में सामूहिक दुष्कर्म किया गया था, उस पर 'यादव' लिखा हुआ था और ये बस दक्षिण दिल्ली में आरके पुरम सेक्टर-3 से बस बरामद की गई। सुबूत मिटाने के लिए बस को धो दिया गया था।\n5- ड्राइवर राम सिंह ने अपना अपराध स्वीकार कर लिया और उसकी निशानदेही पर उसके भाई मुकेश, एक जिम इंस्ट्रक्टर विनय गुप्ता और फल बेचने वाले पवन गुप्ता को गिरफ़्तार किया गया।\n6- मंगलवार 18 दिसम्बर को इस मामले की गूंज संसद में सुनाई पड़ी जहां आक्रोशित सांसदों ने बलात्कारियों के लिए मृत्युदंड की मांग की। गृह मंत्री सुशील कुमार शिंदे ने संसद को आश्वासन दिलाया कि राजधानी में महिलाओं की सुरक्षा के लिए सभी ज़रूरी कदम उठाए जाएंगे।\n7- इस बीच पीड़ित लड़की की हालत नाज़ुक बनी रही और उसे वेंटिलेटर पर रखा गया। सड़कों और सोशल मीडिया से उठी आवाज़ संसद के रास्ते सड़कों पर पहले से कहीं अधिक बुलंद आवाज के साथ सड़कों पर उतरी और दिल्ली में जगह-जगह प्रदर्शन होने लगे।\n8- दिल्ली की मुख्यमंत्री शीला दीक्षित ने कहा कि उनमें इतनी हिम्मत नहीं कि वो अस्पताल जाकर बस में बर्बर सामूहिक बलात्कार की शिकार हुई उस पीड़ित लड़की को देखने जा सकें। हालांकि कांग्रेस अध्यक्ष सोनिया गांधी ने सफदरजंग अस्पताल जाकर पीड़ित लड़की का हालचाल जाना। शीला दीक्षित ने ये भी कहा कि ज़रूरत पड़ने पर पीड़ित लड़की को इलाज के लिए विदेश ले जाया जाएगा।\n9- दिल्ली पुलिस ने दावा किया कि उसने इस मामले में सभी अभियुक्तों को गिरफ्तार कर लिया है। लेकिन इससे आम लोगों का आक्रोश कम नहीं हुआ और शनिवार को रायसीना हिल्स पर हज़ारों लोग एकजुट हुए जिन्हें पुलिस ने तितर-बितर करने के लिए बल-प्रयोग किया।\n10- शनिवार की घटना से सबक लेते हुए दिल्ली पुलिस ने रविवार के लिए पहले से ही तैयारी कर रखी थी और निषेधाज्ञा लगाकर रोकने की कोशिश की। कड़कड़ाती सर्दी और कुछ मेट्रो स्टेशनों के बंद होने के बाद भी लोग रविवार को बड़ी संख्या में एक बार फिर इंडिया गेट पर जुटे। पुलिस ने एक बार फिर बल प्रयोग करके प्रदर्शनकारियों के हटाने का प्रयास किया लेकिन विरोध का सिलसिला जारी रहा। \n11- 11 मार्च 2013 राम सिंह नामक मुख्य आरोपी ने सुबह तिहाड़ जेल में आत्म-हत्या कर लिया।हालाँकि राम सिंह के परिवार वालों तथा उसके वकील का मानना है की उसकी जेल में हत्या की गयी है।\n12- 14 सितम्बर 2013 को इस मामले के लिये विशेष तौर पर गठित त्वरित अदालत ने चारो वयस्क दोषियों को फाँसी की सज़ा सुनायी। <br >\n\n", "id": "505336", "title": "2012 दिल्ली सामूहिक बलात्कार मामला"}
{"url": "https://hi.wikipedia.org/wiki?curid=505365", "text": "छाल\n\nकाष्ठीय वृक्षों के तना, शाखा, जड़ आदि के सबसे ऊपरी आवरण को छाल या वल्क (Bark) कहते हैं। 'छाल' तकनीकी शब्द नहीं है। छाल को दो भागों में बंटा हुआ मान सकते हैं - आन्तरिक वल्क और वाह्य वल्क। आन्तरिक वल्क में जीवित ऊतक होते हैं जबकि वाह्य वल्क में मृत ऊतक।\n", "id": "505365", "title": "छाल"}
{"url": "https://hi.wikipedia.org/wiki?curid=505367", "text": "दक्षिण एशिया की पाक-प्रणाली में प्रयुक्त पादपों की सूची\n\nनीचे की दक्षिण एशिया के व्यंजनों में प्रयोग किए जाने वाले पादप या उनके अंगों के नाम हिन्दी तथा अन्य भारतीय भाषाओं में दिए गए हैं-\n", "id": "505367", "title": "दक्षिण एशिया की पाक-प्रणाली में प्रयुक्त पादपों की सूची"}
{"url": "https://hi.wikipedia.org/wiki?curid=505375", "text": "कुलोत्तुंग चोल द्वितीय\n\nकुलोत्तुंग चोल द्वितीय (११३३-११५० इ.) कुलोत्तुंग (प्रथम) का पौत्र और विक्रम चोल का पुत्र। इसका शासनकाल राजनीतिक दृष्टि से पूर्णत: शांति का था। इसकी ऐतिहासिक ख्याति अन्य कारण से है। इसके पिता विक्रम चोल ने चिदंबरम् के सुविख्यात मंदिर के नवीनीकरण और विस्तार का कार्य आरंभ किया था। उसे इसने पूरा किया। इस क्रम में नटराज के मंदिर के आँगन में गोविंदराज की जो मूर्ति प्रतिष्ठित थी, उसे निकलवा कर समुद्र में फेंकवा दिया। कहा जाता है कि रामानुज ने इस मूर्ति को समुद्र में से निकलवाकर तिरुपति में प्रतिष्ठित किया था। बहुत दिनों बाद विजयनगर के रामराय ने उस मूर्ति को अपने मूल स्थान पर पुन: प्रतिष्ठित किया।\n", "id": "505375", "title": "कुलोत्तुंग चोल द्वितीय"}
{"url": "https://hi.wikipedia.org/wiki?curid=505377", "text": "कुलोत्तुंग चोल तृतीय\n\nकुलोत्तुंग चोल तृतीय (१२०५-१२१८ ई.) चोल राज्य के वैभव के अपकर्षकाल का शासक था। इसने पहले तो पांड्यनरेश जटावर्मन कुलेश्वर को बुरी तरह पराजित किया था। बाद में उसने होयसल नरेश वल्लाल (द्वितीय) की सहायता से ही अपने राज्य पर अधिकार प्राप्त किया; किंतु उसे पांड्य नरेश की अधीनता स्वीकार करनी पड़ी। इसकी ख्याति कुभकोणम् के निकट त्रिभुवनम् में कंपहरेश्वर का मंदिर बनवाने के लिए हैं। इसके ही शासनकाल में कंबन ने रामावतारम् (तमिल रामायण) की रचना की थी।\n", "id": "505377", "title": "कुलोत्तुंग चोल तृतीय"}
{"url": "https://hi.wikipedia.org/wiki?curid=505378", "text": "पुरस्कार/सम्मान-2012\n\nवर्ष-2012 मे अनेक शख़्सियतों को सम्मानित किया गया, जिसका क्रमवार विवरण निम्न है : \n\nसाहित्य अकादमी मूल पुरस्कार : चंद्रकांत देवताले, \n\nश्रीलाल शुक्ल स्मृति इफ्को साहित्य सम्मान : शेखर जोशी, \n\nआनंद सागर स्मृति सम्मान : तेजिन्दर, \n\nजगदीश चंद्र स्मृति पुरस्कार : एस. आर. हरनोट,\n\nलमही सम्मान : शिवमूर्ति, \n\nगोयनका हिन्दी साहित्य सारस्वत सम्मान : गोपाल दास नीरज, \n\nमहादेवी वर्मा हिन्दी साहित्य पुरस्कार : डॉ॰नामवर सिंह, \n\nस्नेहलता गोयनका व्यंग्य भूषण पुरस्कार : गोपाल चतुर्वेदी, \n\nरत्नी देवी गोयनका वाग्देवी पुरस्कार : नताशा अरोड़ा, \n\nकु सुमांजलि साहित्य सम्मान : उषा किरण खान,\n\nडॉ॰ रामविलास शर्मा आलोचना सम्मान : डॉ॰ दुर्गा प्रसाद गुप्त, \n\nराष्ट्रकवि मैथिलीशरण गुप्त शिरोमणि पुरस्कार : नंद किशोर नवल, \n\nयशोधरा पुरस्कार : पूजा खिल्लन देवी, \n\nशंकर अवस्थी सम्मान : जितेंद्र श्रीवास्तव, \n\nइंदु शर्मा कथा सम्मान : प्रदीप सौरभ,\n\nसीता पुरस्कार : ममता कालिया,\n\nवाग्मणि सम्मान : डॉ॰ कमल कुमार, \n\nप्रेमचंद स्मृति कथा सम्मान : सत्यनारायण पटेल, \n\nपं. बृजलाल द्विवेदी स्मृति अखिल भारतीय साहित्यिक पत्रकारिता सम्मान : हे तु भारद्वाज,\n\nडॉ॰ पूरन सिंह स्मृति सम्मान : विमलेश त्रिपाठी, \n\nविजय शर्मा कथा सम्मान : नीला प्रसाद,\n\nहेमंत स्मृति कविता सम्मान : रविकांत, \n\nभवभूति अलंकरण : स्वयंप्रकाश, \n\nश्रीमती शांति वाजपेयी सृजनात्मक गद्य सम्मान : डॉ॰विश्वनाथ त्रिपाठी, \n\nशमशेर आलो चना सम्मान: विश्वनाथ त्रिपाठी, \n\nछत्रपति सम्मान : कुलदीप नैयर,\n\nकविता समय सम्मान : इब्बार रवि, \n\nवातायन कविता सम्मान : निदा फाजली/शोभित देसाई कविता समय युवा सम्मान : प्रभात कवि, \n\nमथुरा प्रसाद गुंजन सम्मान : अरविन्द श्रीवास्तव, \n\nसमन्वय भाषाई सम्मान : कंवल भारती, \n\nअखिल भारतीय मुंशी प्रेमचंद सम्मान: उदय प्रकाश, \n\nदलित साहित्य अकादमी पुरस्कार: एस.आर. कमल, \n\nरेणु साहित्य सम्मान: विभूति नारायण राय, \n\nदिनकर साहित्य रत्न सम्मान: फजल इमाम मल्लिक, \n\nआचार्य निरंजन नाथ सम्मान: असगर वजाहत, \n\nशमशेर कविता सम्मान: बद्री नारायण, \n\nज्ञानपीठ पुरस्कार: प्रतिभा राय,\n\nबाबा नागार्जुन जन्मशती कथा सम्मान : रवीन्द्र प्रभात, \n\nहिन्दी साहित्यश्री सम्मान : रवीन्द्र प्रभात,\n\nप्रगतिशील ब्लॉग लेखक संघ चिट्ठाकारिता शिखर सम्मान : रवीन्द्र प्रभात/अविनाश वाचस्‍पति,\n\nशमशेर जन्मशती काव्य सम्मान : रश्मि प्रभा,\n\nजानकी बल्लभ शास्त्री साहित्य सम्मान : शिखा वार्ष्नेय,\n\nकेदारनाथ जन्मशती साहित्य सम्मान :अरविन्द श्रीवास्तव,\n\nफैज अहमद फैज जन्मशती सम्मान : ज़ाक़िर अली रजनीश,\n\nगोपाल सिंह नेपाली जन्मशती काव्य सम्मान : शहंशाह आलम,\n\nअज्ञेय जन्मशती पत्रकारिता सम्मान : डॉ॰ सुभाष राय,\n\nश्रीलाल शुक्ल व्यंग्य सम्मान : गिरीश पंकज।\n\nपद्मभूषण डॉ मोटुरी सत्यनारायन पुरस्कार: पूर्णिमा वर्मन \n\nमुक्तिबोध साहित्य सम्मान : सुशीला पूरी\n\nराजस्थानी साहित्य सम्मान : स्व. दयालचन्द्र सोनी (मरणोपरांत)\n\nठा. पूरन सिंह स्मृति ‘सूत्र सम्मान’ : रेखा\n\n‘रमाकान्‍त स्‍मृति’ सम्‍मान : ओमा शर्मा\n\nहिन्दी सेवी सम्मान : स्वाति तिवारी\n\nक्योटो पुरस्कार : गायत्री चक्रवर्ती\n\nपाकिस्तान के तीसरे सबसे बड़े नागरिक सम्मान सितारा-ए-इम्तियाज़ : गोपीचंद नारंग\n\nरेमन मैग्सेसे पुरस्कार : कुलांदेई फ्रांकिस\n\nब्रिटेन का प्रतिष्ठित रॉयल सम्मान : बैंगलौर के जीव-वैज्ञानिक कृष्णास्वामी, विजय राघवन और लंदन के इंपीरियल कॉलेज के प्रोफेसर तेजिंदर सिंह विर्दी को संयुक्त रूप से\n\nप्रेसिडेंशियल अर्ली करियर अवॉर्ड फॉर साइंटिस्ट्स एंड इंजीनियर्स : पवन सिन्हा (आईआईटी, दिल्ली), श्रीदेवी वेदुला शर्मा, पराग पाठक और बीजू पारेक्कदन\n\nफंडामेंटल फिज़िक्स प्राइज़ : अशोक सेन\n\nलोकहित कृषक सम्मान : किसान दीपक उपाध्याय\n\nबोरलॉग पुरस्कार : कृषि वैज्ञानिक केवी प्रभु और अशोक कुमार सिंह\n\nअमरीका का विज्ञापन की दुनिया का प्रतिष्ठित क्लियो अवार्ड: पीयूष पांडे\n\nब्रैंड लौरिएट लीजेंडरी पुरस्कार : शाहरुख खान\n\nभारत मुनि सम्मान : हेमा मालिनी\n\nइंदिरा गांधी राष्ट्रीय एकता पुरस्कार : गुलज़ार (गीतकार)\n\nकर्मवीर पुरस्कार : स्वरूप संपत और हंसल मेहता\n\nएडिनबर्ग नेपियर यूनिवर्सिटी द्वारा डॉक्टरेट ऑफ आर्ट्स की मानद उपाधि : शर्मिला टैगोर\n\nराष्ट्रीय किशोर कुमार सम्मान : सलीम ख़ान(पटकथा लेखक)\n\nमुंबई एकेडमी ऑफ मूविंग इमेजेज (मामी) के लाइफटाइम अचीवमेंट अवॉर्ड : वहीदा रहमान\n\nस्मिता पाटिल स्मृति पुरस्कार: दीपिका पादुकोण\n\nएक्सीलेंस इन सिनेमा अवॉर्ड : श्याम बेनेगल\n\nफाल्के रत्न पुरस्कार: अमिताभ बच्चन\n\nसरस्वतीबाई फाल्के पुरस्कार: दिलीप कुमार और सायरा बानो\n\nदादा साहब फाल्के पुरस्कार : सौमित्र चटर्जी\n\n59वें राष्ट्रीय फिल्म पुरस्कारों में सर्वश्रेष्ठ अभिनेत्री के पुरस्कार : विद्या बालन\n\nविशेष सिख पुरस्कार : लक्ष्मी मित्तल\n\nहूवर मेडल पुरस्कार: एनआर नारायण मूर्ति\n\nप्राइड ऑफ इंडिया पुरस्कार : त्रिलोचन सिंह साहनी\n\nबिजनेसमैन ऑफ इ इयर पुरस्कार :फारुक डांगर (भारतीय मूल के दक्षिण अफ्रीकी नागरिक)\n\nद ग्रैंड कॉर्डन ऑफ द ऑर्डर ऑफ द राइजिंग सन सम्मान : रतन नवल टाटा\n\nबांग्लादेश के वॉर हीरो पुरस्कार : जगजीवन राम (मृतयोपरांत)\n\nबांग्लादेश का मुक्तियुद्ध मैत्री सम्मान : अशोक तारा (सेवानिवृत्त भारतीय कर्नल)\n\nराजीव गांधी राष्ट्रीय सद्भावना पुरस्कार : डीआर मेहता\n\nओंडाट्जे पुरस्कार 2012 : राहुल भट्टाचार्य को उनकी पुस्तक द स्लाइ कंपनी ऑफ पीपुल हू केयर के लिए\n\nटैगोर पुरस्कार : पंडित रविशंकरविश्व बंधुत्व के संवर्धन हेतु\n\nवी शांताराम लाइफ टाइम अचीवमेंट अवॉर्ड : माईक पांडेय (वन्य जीवन संरक्षक हेतु)\n\nलाइफटाइम अचीवमेंट ग्रैमी पुरस्कार :रवि शंकर\n\nअमेरिका के मियामी विश्वविद्यालय द्वारा डॉक्टरेट की उपाधि : अल्लाह रक्खा रहमान\n\nकरुणाकरण फाउन्डेशन पुरस्कार : पी चिदंबरम\n\nएशियन गिल्ड का विशेष अंतरराष्ट्रीय पुरस्कार: चरणजीत अटवाल (पंजाब विधान सभा के अध्यक्ष)\n\nइंटरनेशनल ज्यूरिस्ट्स पुरस्कार : मुलायम सिंह यादव(समाजवादी पार्टी के प्रमुख)\n\nखड़गे प्राइड ऑफ इंडिया पुरस्कार: मल्लिकार्जुन (केंद्रीय श्रम एवं रोजगार मंत्री)\n\nराजभाषा रत्न सम्मान : अजीत पाठक (इंडियन ऑयल कॉरपोरेशन के उप महा प्रबंधक)\n\n\nपरिकल्पना ब्लॉगर दशक सम्मान \nदशक के ब्लॉगर : पूर्णिमा वर्मन, समीर लाल समीर(ब्लॉग : उड़न तश्तरी), रवि रतलामी (ब्लॉग : छींटे और बौछारें), रश्मि प्रभा (ब्लॉग : मेरी भावनाएं)और अविनाश वाचस्‍पति।\n\nदशक के ब्लॉग :\n(उड़न तश्तरी) : ब्लॉगर समीर लाल 'समीर॔, (ब्लॉग्स इन मीडिया) : ब्लॉगर बी.एस. पावला, ब्लॉगर रचना, (साई ब्लॉग) ब्लॉगर डॉ॰ अरविंद मिश्र, (साइंस ब्लॉगर असोसिएशन) : ब्लॉगर डॉ अरविंद मिश्र, डॉ॰ जाकिर अली रजनीश।\n\nदशक के ब्लागर दंपत्ति : \n\nपद्म विभूषण\n\nदिवंगत संगीतकार एवं गायक भूपेन हज़ारिका, दिवंगत कार्टूनिस्ट एवं चित्रकार मारियो मिरांडा, पूर्व नौकरशाह और राज्यपाल टीवी राजेश्वर, डॉ॰ कांतिलाल हस्तीमल संचेती और चित्रकार केजी सुब्रमण्यम\n\nपद्म भूषण\n\nफ़िल्म अभिनेता धर्मेंद्र, अभिनेत्री शबाना आज़मी, फ़िल्म निर्देशक मीरा नायर, चित्रकार जतिन दास, शिल्पकार अनीश कपूर, कार्णिक संगीतकार टीवी गोपालकृष्णन, पूर्व केंद्रीय सतर्कता आयुक्त एन विट्ठल, अमरीका के पूर्व राजदूत रोनेन सेन, उद्योगपति बी मुथुरामन, सुब्बिया वेलायन, प्रख्यात हृदयरोग विशेषज्ञ देवी प्रसाद शेट्टी, कैंसर विशेषज्ञ सुरेश एच आडवाणी और एमएस गोपालकृष्ण सहित 27 लोगों को। \n\nपद्मश्री\n\nफ़िल्म संगीतकार वनराज भाटिया, नाटककार मोतीलाल खेमू, भजन गायक अनूप जलोटा, फ़िल्म निर्देशक प्रियदर्शन, उद्योगपति प्रिया पॉल और स्वाति पीरामल, मराठी नाटककार सतीश अलेकर सहित 77 लोग शामिल हैं। प्रमुख खिलाड़ियों जिन्हें पद्मश्री सम्मान के लिए चयनित किया गया उनमें महिला क्रिकेट खिलाड़ी झूलन गोस्वामी, पूर्व हॉकी खिलाड़ी जफ़र इक़बाल, धनुर्धर लिंबा राम और पूर्व क्रिकेट कमेंटेटर रवि चतुर्वेदी शामिल हैं।\n\n", "id": "505378", "title": "पुरस्कार/सम्मान-2012"}
{"url": "https://hi.wikipedia.org/wiki?curid=505399", "text": "पाण\n\nराजस्थान में फसलो मे पानी देने की प्रक्रिया को पाण कहा जाता है|", "id": "505399", "title": "पाण"}
{"url": "https://hi.wikipedia.org/wiki?curid=505401", "text": "सानो बनैल\n\nसानो बनैल (Porcula salvania) छोटे जंगली सुअरों की एक लुप्तप्राय प्रजाति है जो पहले भारत, नेपाल और भूटान भर में पाये जाते थे पर अब केवल असम में पाये जाते है। विश्व में वर्तमान में इनकी संख्या 150 से भी कम है। हाल ही में किये गये कुछ संरक्षण उपायों के इस गंभीर रूप से लुप्तप्राय प्रजाति के जंगल में जीवित रहने की संभावनाओं में सुधार हुआ है।\n", "id": "505401", "title": "सानो बनैल"}
{"url": "https://hi.wikipedia.org/wiki?curid=505411", "text": "मानवाधिकार संरक्षण अधिनियम\n\nमानवाधिकार संरक्षण अधिनियम में संशोधन\n\nसरकार ने 8 दिसम्बर 2005 को राज्य सभा में मानवाधिकार संरक्षण (संशोधन) विधेयक, 2005 प्रस्तुत किया है जिसमें अन्य बातों के साथ-साथ निम्नलिखित व्यवस्था की गई है-\n\n1. यह स्पष्ट करना कि राष्ट्रीय मानवाधिकार आयोग (एनएचआरसी) और राज्य मानवाधिकार आयोग (एसएचआरसी) के अध्यक्ष, संबंधित आयोगों के सदस्यों से भिन्न होते हैं।\n\n2. उच्चतम न्यायालय के कम से कम तीन वर्ष की सेवा वाले न्यायाधीशों को एनएचआरसी के अध्यक्ष के रूप में नियुक्ति का पात्र बनाना।\n\n3. उच्च न्यायालयों के कम से कम पांच वर्ष की सेवा वाले न्यायाधीशों को एसएचआरसी के अध्यक्ष के रूप में नियुक्ति का पात्र बनाना; और जिला न्यायाधीश की हैसियत से कम से कम सात वर्ष के अनुभव वाले जिला न्यायाधीश को एसएचआरसी का सदस्य बनाना।\n\n4. एनएचआरसी को प्राप्त शिकायतों को संबंधित एसएचआरसी को भेजने के लिए उसे सक्षम बनाना।\n\n5. राज्य सरकार को पूर्व-सूचना दिए बगैर एनएचआरसी को किसी भी जेल या अन्य संस्थानों का दौरान करने के लिए सक्षम बनाना।\n\n6. एनएचआरसी के अध्यक्ष और सदस्यों को अपने त्याग पत्र लिखित रूप में भारत के राष्ट्रपति को संबोधित करने और एसएचआरसी के अध्यक्ष और सदस्यों को संबंधित राज्य के राज्यपाल को संबोधित करने के लिए सक्षम बनाना।\n\n7. जांच के दौरान एनएचआरसी और एसएचआरसी को अंतरिम सिफारिशें करने के लिए सक्षम बनाना।\n\n8. न्यायिक कार्यों और प्रस्तावित विधेयक के खंड 18 के तहत नियम बनाने की शक्तियों को छोड़कर एनएचआरसी और इसके अध्यक्ष को आयोग की कतिपय शक्तियां और कार्य, एनएचआरसी के महासचिव को प्रात्यायोजित करने की शक्तियां प्रदान करना।\n\n9. यह प्रावधान करना कि राष्ट्रीय अनुसूचित जाति आयोग के अध्यक्ष और राष्ट्रीय अनुसूचित जनजाति आयोग के अध्यक्ष एनएचआरसी के सदस्यों के रूप में माना जाएगा।\n\n10. भविष्य के अंतर्राष्ट्रीय करारों और अभिसमयों, जिन पर अधिनियम लागू होगा, को अधिसूचित करने के लिए केन्द्र सरकार को सक्षम बनाना।\n", "id": "505411", "title": "मानवाधिकार संरक्षण अधिनियम"}
{"url": "https://hi.wikipedia.org/wiki?curid=505413", "text": "कम्पनी बाग\n\nकम्पनी बाग अंग्रेजों द्वारा शहर के बीचों बीच बसाया गया यह एक अनोखा बाग है। शायद ही किसी शहर के बीचों बीच इतना बड़ा पार्क मिले। इसकी विशालता का अनुमान लगाया जा सकता हैं कि इस बाग के अन्दर एक स्टेडियम, एक म्यूजियम, एक पुस्तकालय, तीन नसरियाँ, एक विश्वविघालय और प्रयाग संगीत समिति भी स्थित हैं\n", "id": "505413", "title": "कम्पनी बाग"}
{"url": "https://hi.wikipedia.org/wiki?curid=505414", "text": "हिमाचल प्रदेश विधानसभा चुनाव 2012\n\nनवम्बर २०१२ मे हिमाचल प्रदेश की हिमाचल प्रदेश विधानसभा के लिए हुआ चुनाव था।\nकांग्रेस ने इस चुनाव में जीत हासिल की। ६८ सीटो में से ३६ सीट जीत कर कांग्रेस पार्टी ने सरकार बनाई।\n\nचुनाव के परिणामों की घोषणा 20 दिसम्बर 2012 को की गई। हिमाचल प्रदेश विधानसभा चुनाव में 68 सीटों हेतु मतदान हुआ। कांग्रेस ने 36 सीटों पर जीत दर्ज की, भारतीय जनता पार्टी (भाजपा) को 26 सीटों पर जीत मिली, जबकि निर्दलीय 5 सीटों पर और हिमाचल लोकहित कांग्रेस 1 सीट पर विजयी रही। मार्क्सवादी कम्युनिस्ट पार्टी (माकपा), भारतीय कम्युनिस्ट पार्टी (भाकपा), बहुजन समाज पार्टी (बसपा) और समाजवादी पार्टी (सपा) को एक भी सीट पर जीत नहीं मिली।\nपांच बार हिमाचल प्रदेश के मुख्यमंत्री रहे और प्रदेश कांग्रेस अध्यक्ष 78 वर्षीय वीरभद्र सिंह ने शिमला ग्रामीण सीट पर जीत दर्ज की। वीरभद्र सिंह ने इस सीट पर अपने निकटतम प्रतिद्वन्द्वी भाजपा के ईश्वर रोहल को 20 हजार मतों से पराजित किया।\nहमीरपुर विधानसभा क्षेत्र से भारतीय जनता पार्टी के प्रेम कुमार धूमल ने कांग्रेस के नरिन्दर ठाकुर को 9500 मतों से पराजित किया। \nप्रेम कुमार धूमल के मंत्रिमंडल के चार सहयोगी नरिन्दर बरागटा, खिमी राम, कृष्ण कुमार और रोमेश धवला चुनाव हार गए, जबकि प्रेम कुमार धूमल के मंत्रिमंडल सहयोगी गुलाब सिंह, मोहिन्दर सिंह, जयराम ठाकुर, रविन्दर सिंह रवि, सरवीन चौधरी और ईश्वर दास धीमान चुनाव जीते।\n", "id": "505414", "title": "हिमाचल प्रदेश विधानसभा चुनाव 2012"}
{"url": "https://hi.wikipedia.org/wiki?curid=505415", "text": "ठाकुर राम लाल\n\nठाकुर राम लाल (7 जुलाई 1929 - 6 जुलाई 2002) गांव बरथाटा, तहसील जुब्बल, जिला शिमला में पैदा हुए। 1951 में एसडी कालेज शिमला से स्नातक हुए। लॉ कालेज जालंधर से 1955 में इन्होंने एलएलबी पास की। 1957 से 1962 तक यह क्षेत्रीय परिषद के लिए चुने गए। वे 1957, 1962, 1967, 1977, 1980 और 1982 में जुब्बल-कोटखाई निर्वाचन क्षेत्र से हिमाचल प्रदेश विधान सभा के लिए चुने गए। वह हिमाचल प्रदेश के मुख्यमंत्री बनने पर 28 जनवरी 1977 से 30 अप्रैल 1977 तक कार्यालय में बने रहे। वह 29 जून 1977 से 13 फ़रवरी 1980 तक हिमाचल प्रदेश विधान सभा में विपक्ष के नेता थे। वह फिर से 14 फ़रवरी 1980 को राज्य के मुख्यमंत्री बने और 7 अप्रैल 1983 तक पद पर बने रहे। बाद में वह आंध्र प्रदेश के राज्यपाल के रूप में 15 अगस्त 1983 से 29 अगस्त 1984 तक पद पर बने रहे। उनका 6 जुलाई 2002 को शिमला में निधन हो गया।\n", "id": "505415", "title": "ठाकुर राम लाल"}
{"url": "https://hi.wikipedia.org/wiki?curid=505445", "text": "अच्छा राई रसिक\n\nअछा राय रसिक (1928-1952) नेपाली में हास्य-व्यंग्य से भरपूर कहानियों के लिए लोकप्रिय कथाकार। इनका उपन्यास लग्न और दो भान तथा कहानी संग्रह सप्तकोशी प्रकाशित है।\n", "id": "505445", "title": "अच्छा राई रसिक"}
{"url": "https://hi.wikipedia.org/wiki?curid=505447", "text": "अविनाश श्रेष्ठ\n\nजन्म: 14 मई 1955 गुवाहाटी,असम मे। नेपाली साहित्य के प्रतिष्ठित भारतीय कवि-कथाकार। 1982 में कविता के लिए रत्न श्री स्वर्ण पदक से सम्मानित। तीन कविता संग्रह और एक नाटक संग्रह 'अस्वस्थामा हतोहत:' प्रकाशित। फिलहाल राष्ट्रीय प्रज्ञा प्रतिष्ठान की पत्रिका 'समकालीन साहित्य' के कार्यकारी संपादक।\n", "id": "505447", "title": "अविनाश श्रेष्ठ"}
{"url": "https://hi.wikipedia.org/wiki?curid=505448", "text": "इंदिरा शाह\n\nनेपाल की चर्चित युवा कवियित्रि।\n", "id": "505448", "title": "इंदिरा शाह"}
{"url": "https://hi.wikipedia.org/wiki?curid=505449", "text": "एम एम गुरुङ\n\nनेपाली साहित्य के मूर्धन्य भारतीय कथाकार और निबंधकर। 'बिर्सिए को संस्कृति' के लिए साहित्य अकादमी पुरस्कार। कहानी संग्रह 'तीस्ता ब्ग्छ संघे जस्तो' से चर्चित। फिलहाल साहित्य अकादमी की कार्यकारिणी समिति के सदस्य और नेपाली सलहकर परिषद के सायोंजक।\n", "id": "505449", "title": "एम एम गुरुङ"}
{"url": "https://hi.wikipedia.org/wiki?curid=505450", "text": "किताब सिंह राई\n\nनेपाली साहित्य के भारतीय कवि-कथाकार और व्यंग्यकार। एक कविता संग्रह 'जीवन फूल' एवं कथा संग्रह 'पहली गुलाब को फूल' प्रकाशित।\n", "id": "505450", "title": "किताब सिंह राई"}
{"url": "https://hi.wikipedia.org/wiki?curid=505452", "text": "केदार मान व्यथित\n\nनेपाली भाषा के प्रतिष्ठित नेपाली कवि। नेपाली जन-जीवन की सामाजिक-सांस्कृतिक और साहित्यिक गतिविधियों के प्राणनायक छायावादी काव्य-धारा के प्रखर स्तंभ। नेपाल की राजनीति में भी सक्रिय।\n", "id": "505452", "title": "केदार मान व्यथित"}
{"url": "https://hi.wikipedia.org/wiki?curid=505456", "text": "राजर्षि\n\nभारतीय संस्कृति में राजर्षि (= राजा + ऋषि) ऐसे राजा को कहते हैं जो ऋषि (विद्वान) भी हो। दूसरे शब्दों में, वह ऋषि जो राजवंश या क्षत्रिय कुल का हो। जैसे,— राजर्षि विश्वामित्र।\n\nऋषि सात प्रकार के माने गए हैं-\n\nएक पद ऐसे सात ऋषियों का माना गया है जो कल्पांत प्रलयों में वेदों को रक्षित रखते हैं। भिन्न भिन्न मनवतरों में सप्तर्षि के अंतर्गत भिन्न भिन्न ऋषि माने गये हैं। जैसे, इस वैवस्वत मन्वंतर के सप्तर्षि ये हैं—कश्यप, अत्रि, वशिष्ठ, विश्वामित्र, गौतम, जमदग्नि और भरद्वाज। स्वायंभुव मन्वंतर के— मरीचि, अत्रि, अंगिरा, पुलस्त्य, पुलह, क्रतु और वशिष्ठ।\n", "id": "505456", "title": "राजर्षि"}
{"url": "https://hi.wikipedia.org/wiki?curid=505464", "text": "पीयूष मिश्रा\n\nपीयूष मिश्रा (जन्म १३ जनवरी १९६३) एक भारतीय नाटक अभिनेता, संगीत निर्देशक, गायक, गीतकार, पटकथा लेखक हैं। मिश्रा का पालन-पोषण ग्वालियर में हुआ और १९८६ में उन्होंने दिल्ली स्थिति नेशनल स्कूल ऑफ़ ड्रामा से स्नातक की शिक्षा प्राप्त की। उन्होंने मकबूल, गुलाल, गैंग्स ऑफ वासेपुर जैसी फ़िल्मों में गाने गाये हैं।\n\n", "id": "505464", "title": "पीयूष मिश्रा"}
{"url": "https://hi.wikipedia.org/wiki?curid=505490", "text": "क्रिया विशेषण और उसके भेद\n\n\n\n\n\n", "id": "505490", "title": "क्रिया विशेषण और उसके भेद"}
{"url": "https://hi.wikipedia.org/wiki?curid=505492", "text": "कृष्ण धिमिरे\n\n7 सितंबर 1963 को जन्में कृष्ण धिमिरे विज्ञान से स्नातक हैं। ये नेपाली भाषा के भारतीय अनुवादक हैं।\n", "id": "505492", "title": "कृष्ण धिमिरे"}
{"url": "https://hi.wikipedia.org/wiki?curid=505493", "text": "देव कुमारी थापा\n\nनेपाली साहित्य की वहुचर्चित भारतीय कथा लेखिका।\n", "id": "505493", "title": "देव कुमारी थापा"}
{"url": "https://hi.wikipedia.org/wiki?curid=505496", "text": "नोरजंग स्याङ्ग्देन\n\n27 जनवरी 1952 को दर्जलिंग में जन्में नोरजंग स्याङ्ग्देन नेपाली भाषा के प्रतिष्ठित युवा कवि हैं। इनका एक कविता संग्रह 'मूर्छना और कविता जस्ते कविता हरू' प्रकाशित है। ये सृजना पुरस्कार से सम्मानित हैं।\n", "id": "505496", "title": "नोरजंग स्याङ्ग्देन"}
{"url": "https://hi.wikipedia.org/wiki?curid=505497", "text": "पद्म क्षेत्री\n\nपद्म क्षेत्री का जन्म 15 मई 1959 को डरा (मेघालय) में हुआ था। ये नेपाली भाषा के प्रतिष्ठित भारतीय कवि-कथाकार और संपादक हैं। एक कविता संग्रह 'आदिम सड़क' एवं शोध पुस्तक 'डरा का नेपाली हरू' प्रकाशित। फिलहाल नेपाली दैनिक 'सुनचरी' के कार्यकारी संपादक हैं।\n", "id": "505497", "title": "पद्म क्षेत्री"}
{"url": "https://hi.wikipedia.org/wiki?curid=505498", "text": "बिर्ख खड़का डुबर्सेली\n\n\"'बिर्ख खड़का डुबर्सेली\" का जन्म 1 अक्तूवर 1954 को कटलगुड़ी, जलपाईगुड़ी (डुवर्स) पश्चिम बंगाल में हुआ था। ये हिन्दी और नेपाली के समानान्तर लेखक व अनुवादक हैं।\n", "id": "505498", "title": "बिर्ख खड़का डुबर्सेली"}
{"url": "https://hi.wikipedia.org/wiki?curid=505499", "text": "मोद नाथ प्रश्रित\n\nमोद नाथ प्रश्रित नेपाल के प्रगतिशील चिंतनधारा के वरिष्ठ कवि एवं नाटककार हैं। ये नेपाल में साम्यवादी-लेनिनवादी दल के प्रमुख सदस्य हैं।\n", "id": "505499", "title": "मोद नाथ प्रश्रित"}
{"url": "https://hi.wikipedia.org/wiki?curid=505500", "text": "मन प्रसाद सुब्बा\n\nमन प्रसाद सुब्बा का जन्म 3 सितंबर 1952 को दार्जिलिंग में। ये नेपाली भाषा के भारतीय कवि और उपन्यासकार हैं। 'बिब्लियंटों युगमित्र कार्टून मांछे हरू', 'बुख्यंचा हरू को देश माँ', 'ऊष्मा' (कविता संग्रह) एवं 'त्यो मोरसम्म पुगे को माछे' (उपन्यास) प्रकाशित।\n", "id": "505500", "title": "मन प्रसाद सुब्बा"}
{"url": "https://hi.wikipedia.org/wiki?curid=505507", "text": "मोहन ठकुरी\n\nमोहन ठकुरी का जन्म 20 अप्रैल 1948 को मंग्पू दार्जिलिंग में हुआ। ये नेपाली भाषा के चर्चित भारतीय कवि, कथाकार और संपादक हैं। 'मेरो अंगाठों को रात', 'हेंग ओभर' (कहानी संग्रह), एवं 'नि:शब्द' (कविता संग्रह) प्रकाशित। साहित्य अकादमी द्वारा प्रकाशित 'नेपाली कविता संग्रह' तथा' आगम सिंह गिरि रचना संचयन' का संपादन।\n", "id": "505507", "title": "मोहन ठकुरी"}
{"url": "https://hi.wikipedia.org/wiki?curid=505532", "text": "रिक्की-टिक्की-टावी\n\n\"रिक्की-टिक्की-टावी\" (अंग्रेजी: Rikki-Tikki-Tavi), रुडयार्ड किपलिंग की पुस्तक द जंगल बुक (1894) में संकलित एक लघुकथा है जिसमें एक बहादुर छोटे नेवले के कारनामों का वर्णन किया गया है।\n\nकहानी का भयावह और गंभीर लहजा इसे उल्लेखनीय बनाता है। इस कहानी को कई बार जंगल बुक से अलग एक लघु पुस्तक के रूप में भी प्रकाशित किया गया है। 1975 में अमेरिकन एनिमेटर चक जोन्स द्वारा इस कहानी पर आधारित एक विशेष एनिमेटेड टीवी कार्यक्रम बनाया गया था, इसके अलावा उसी वर्ष इस कहानी पर एक रूसी एनिमेटेड लघु फिल्म का निर्माण भी किया गया था। 1979 में भारत की बाल चित्र समिति ने भारत और रूस के सहयोग से इसी नाम से हिंदी में एक बाल फिल्म का निर्माण किया था जिसका निर्देशन ये झागुर्डी और सुरेंदर सूरी ने किया था। \n\nपुस्तक एक अंग्रेज परिवार के बारे में है, जो भारत के राज्य बिहार, की सुगौली छावनी के जंगलों में स्थित एक बंगले में रहने आया है। परिवार का मुखिया लॉसिन जॉन एक छोटे नेवले को बाढ़ से बचाता है और यह परिवार उसे एक पालतू जानवर के रूप में रखने का फैसला करता है। नेवले का नाम रिक्की टिक्की टावी रखा जाता है और उसका सामना दो खतरनाक भारतीय कोबरा साँपों नाग और उसकी, उससे भी अधिक खतरनाक पत्नी नगीना से होता है जो जब बंगला खाली था तब उसके बगीचे में आराम से घूमा करते थे। कोबराओं से मुठभेड़ के बाद, रिक्की की पहली असल लड़ाई करैत नामक एक भूरे साँप से होती है, जो जॉन के बेटे टेडी को डसना चाहता है। यह साँप अपने घातक विष और छोटे आकार की वजह से, कोबरा की तुलना में कहीं अधिक खतरनाक दुश्मन होता है, पर नेवला उसे मारता है और परिवार अपने इस पालतू का आभार मानते हुये उसे “हमारा नेवला” कहता है।\n\nरात में जब सब सो जाते हैं तब रिक्की अपने घर के आसपास टहलने के लिए बाहर चला जाता है और उसकी मुलाकात \"छुछुन्द्रा\" नामक छछूँदर से होती है, जो उसे बताता है कि बगीचे में रहने वाले उसके चचेरे भाई \"चुआ\" जो एक चूहा है, ने उसे बताया है कि नाग और नगीना कुछ खतरनाक करने की योजना बना रहे हैं। रिक्की टिक्की स्नानघर की नाली से हल्की हल्की खरोंचने की आवाजें सुनता है और जान जाता है कि यह नाग या नगीना कहीं आसपास ही हैं। वह स्नानघर से आता है और बाहर कोबराओं की फुसफुसाट सुनता है। नगीना के आग्रह पर नाग, पूरे मानव परिवार को मारने की योजना बनाता है ताकि वो एक बार फिर से खाली घर के बगीचे पर राज कर सकें। नगीना, नाग को यह भी याद दिलाती है कि जल्द ही उनके अंडे जो उसने बगीचे में दिए और छुपाये थे से बच्चे निकलने वाले हैं, (संभवतः अगले दिन ही) और उन्हें स्थान और शांति की आवश्यकता पड़ेगी। नाग परिवार के मुखिया को मारने के इरादे से स्नानघर में जाता है और वहाँ उसके आने की प्रतीक्षा करता है, लेकिन रिक्की उसका पीछा करता है और उसके फन के ऊपर काटता है, नाग गुस्से से अपने फन को जोर जोर से झटकता है जिससे रिक्की लगभग मरने को हो जाता है। यह आवाजें जॉन को नींद से उठा देती हैं और वो अपनी बंदूक से नाग पर निशाना लगाता है। गोलियों से रिक्की बाल बाल बचता है पर नाग के दो टुकड़े हो जाते हैं और उसे ऊठा कर कूड़ेदान में फैँक दिया जाता है जहां नगीना उसका मातम मनाती है और उसकी मौत का प्रतिशोध लेने का प्रण लेती है। \n\nरिक्की, खतरे को अच्छी तरह भाँप पर, एक कम दिमाग \"दर्जी\" नामक दर्जिन चिड़िया, से मदद मांगता है और उससे कहता है कि वो नगीना का ध्यान बटाये ताकि वो बगीचे में उसके अंडों को ढूँढ सके, हालांकि उसकी मदद दर्जी की समझदार पत्नी करती है। रिक्की अंडों को ढूँढ कर अधिकतर अंडे नष्ट कर देता है (अंडे की परत को ऊपर से काटकर नन्हें कोबराओं को कुचल देता है), नगीना बगीचे के बरामदे में नाश्ते की मेज पर परिवार को घेरती है (\"वे पत्थरों की तरह बिना हिले डुले बैठे थे और, उनके चेहरे सफेद थे\") और टेडी को डसने के लिए लपकती है। दर्जी की पत्नी, रिक्की को खतरे को लेकर सतर्क करती है और रिक्की अपने मुँह में आखिरी अंडा दबाये भाग कर बरामदे में जाता है। रिक्की को देख कर नगीना विचलित होती है और इस बीच जॉन टेडी को बचा लेता है।\n\nरिक्की टिक्की नगीना को अंतिम लड़ाई के लिए उकसाता है, नगीना और रिक्की की लड़ाई में दोनों का पलड़ा बराबर रहता है, फिर नगीना रिक्की से अंडा छीन कर अपने बिल में घुस जाती है रिक्की उसके पीछे जाता है। भूमिगत लड़ाई का वर्णन नहीं है, लेकिन एक पीड़ादायक लंबे समय के बाद, रिक्की नगीना को मार कर बिल से बाहर आता है। इस जीत के बाद कोई सांप बगीचे में घुसने की हिम्मत नहीं करता और रिक्की अपने बाकी दिन परिवार की रक्षा करते हुये बिताता है।\n", "id": "505532", "title": "रिक्की-टिक्की-टावी"}
{"url": "https://hi.wikipedia.org/wiki?curid=505545", "text": "भिंडाकुआ\n\nगाव भिंडाकुआ की स्थापना\n\nसिया गोत्र के राजपुरोहित कनोज से राजस्थान में आए और जोधपुर के पास सियोदा नामक गाव बसाया |वहा पर चारण जाती से विवाद हो गया |\nवहा पर सिया राजपुरोहितो ने गोदारा (श्राप) डाल कर बारमेर जिले की सिवाना तहसील के कुशिप गाव में आकर डेरा डाला |वहा पर सोढा राजपूतो से झगडा हो गया |कुशिप गाव छोड़कर किटनोद के पास बाहमनी भाकरी के पास अपना गाव बछाया कई सालो बाद तक वहा निवास करते रहे वहा पर किटनोद ठाकुर करनोत जाती के राजपूतो से गायो के लिए विवाद हो गया |तो सिया जाती के पुरोहितो ने वहा के ठाकुर को श्राप देकर वहा से रवाना हो गये | किटनोद के पास वैशाख शुक्ल सातम विक्रम सवत १४८५ में भिंडाजी S/o थारजी सिया राजपुरोहित ने गाव की स्थापना की |वहा पर भिंडाजी ने एक कुआ खोदा जिससे गाव का नाम भिंडाकुआ पड़ा|सवत १४८५ में कुआ के पास में माँ चामुंडा का मंदिर बनाया गया उस समय गाव में मात्र ८-१० घर थे |जबकि सन २०१२ में वंशज बढ़कर १२५-१३० हो गये है उसके पश्यात माँ चामुंडा का भव्य मंदिर की नीव श्री श्री 1008 खेताराम जी महाराज के हाथो लगाई गई |ततपश्यात मंदिर का निर्माण का कार्य तुलसाराम जी महाराज के देख रेख में संपन हुआ | माँ चामुंडा की संगमरमर के पत्थर की सिंह पर सवार प्रतिमा बनाई गई बाद में गाव गोलिया में खेताराम जी महाराज, शिवजी, लक्ष्मीनारायण, राधाकिशन और हनुमान जी और गोगाजी एवं कुल देवता जुंझार जेहराम सिंह जी का स्थान भी है दाता खेताराम जी की सगाई भी गाव भिंडाकुआ में की गई थी |\n", "id": "505545", "title": "भिंडाकुआ"}
{"url": "https://hi.wikipedia.org/wiki?curid=505552", "text": "रेमिका थापा\n\nरेमिका थापा नेपाली भाषा की भारतीय कवियित्रि है। इनका जन्म 28 अक्तूवर 1971 को मांग्पू दार्जिलिंग मे हुआ।\n", "id": "505552", "title": "रेमिका थापा"}
{"url": "https://hi.wikipedia.org/wiki?curid=505553", "text": "राजेन्द्र भण्डारी\n\nराजेन्द्र भण्डारी नेपाली भाषा के प्रतिष्ठित भारतीय कवि हैं। ये गैंगटोक, सिक्किम में प्राध्यापक हैं। इनका जन्म 1955 में कलिमपोंग दार्जिलिंग में हुआ। 'हिउन्देछैसा रात का पर्दा हरू मा' और 'यी शब्द हरू: यी हरफ हरू' आदि कविता संग्रह प्रकाशित।\n", "id": "505553", "title": "राजेन्द्र भण्डारी"}
{"url": "https://hi.wikipedia.org/wiki?curid=505554", "text": "डॉ राम दयाल राकेश\n\nडॉ राम दयाल राकेश नेपाली भाषा के नेपाली निवन्धकार और अनुवादक हैं। ये एक गंभीर और मूर्धन्य समालोचक के रूप में जाने जाते हैं। ये फिलहाल काठमाण्डु में राष्ट्रीय खेल-कूद परिषद में कार्यरत हैं।\n", "id": "505554", "title": "डॉ राम दयाल राकेश"}
{"url": "https://hi.wikipedia.org/wiki?curid=505555", "text": "लील बहादुर क्षेत्री\n\nलील बहादुर क्षेत्री नेपाली भाषा के भारतीय कथा लेखक हैं।\n", "id": "505555", "title": "लील बहादुर क्षेत्री"}
{"url": "https://hi.wikipedia.org/wiki?curid=505556", "text": "वीर विक्रम गुरुङ\n\nवीर विक्रम गुरुङ का जन्म 27 अगस्त 1927 को दार्जिलिंग में हुआ। कहानियों में 'बुद्ध भरिया', 'टाइफाइड', 'ठेठ नेपाली कथा', आदि चर्चित। समाज के विभिन्न पक्षों को लेकर कहानी लिखने के लिए ये विख्यात हैं। 'अमर क्षण' कहानी संग्रह प्रकाशित।\n", "id": "505556", "title": "वीर विक्रम गुरुङ"}
{"url": "https://hi.wikipedia.org/wiki?curid=505558", "text": "वुद्ध सायमी\n\nवुद्ध सायमी नेपाली भाषा के नेपाली कवि हैं। इनका जन्म विक्रम संवत 2001 में झोंछे काठमाण्डू में हुआ। इनका एक कविता संग्रह 'मेरो वर्तमान' प्रकाशित है। ये द्विमासिक पत्रिका 'सिड' के सह संपादक हैं।\n", "id": "505558", "title": "वुद्ध सायमी"}
{"url": "https://hi.wikipedia.org/wiki?curid=505559", "text": "शरद रावत\n\nशरद रावत नेपाली भाषा के भारतीय कवि हैं। इनका जन्म 17 सितंवर 1962 को मंग्पू दार्जिलिंग में हुआ।\n", "id": "505559", "title": "शरद रावत"}
{"url": "https://hi.wikipedia.org/wiki?curid=505560", "text": "शिव कुमार राई\n\nशिव कुमार राई नेपाली साहित्य के मूर्धन्य भारतीय कथाकार-उपन्यासकर हैं। ये 1978 में साहित्य अकादमी पुरस्कार से सम्मानित हैं।\n", "id": "505560", "title": "शिव कुमार राई"}
{"url": "https://hi.wikipedia.org/wiki?curid=505562", "text": "प्रेम कुमार क्षेत्री\n\nप्रेम कुमार क्षेत्री नेपाली भाषा के भारतीत कवि, लेखक और अनुवादक हैं।\n", "id": "505562", "title": "प्रेम कुमार क्षेत्री"}
{"url": "https://hi.wikipedia.org/wiki?curid=505565", "text": "सुरेश किरण\n\nसुरेश किरण नेपाली भाषा के नेपाली साहित्यकार हैं। इनका जन्म नेपाली संवत 2023 को काठमाण्डू नेपाल में हुआ। ये नेपाल के पुरस्कृत कवि और लेखक हैं। कविता प्रधान त्रैमासिकी 'क्वास्लवाह' के संपादक हैं और विश्वभूमि (दैनिक) में कार्यरत हैं।\n", "id": "505565", "title": "सुरेश किरण"}
{"url": "https://hi.wikipedia.org/wiki?curid=505566", "text": "हृदयेश्वर\n\nहृदयेश्वर हिन्दी नवगीत के स्थापित हस्ताक्षर हैं। इनका जन्म : 10 जनवरी 1946 को पूर्वी चम्पारन के ग्राम ऊँचीभटिया में हुआ। इनकी अनेकों प्रतिष्ठित पत्र-पत्रिकाओं में रचनाएँ प्रकाशित हुयी हैं। अनेक साहित्यिक पत्रों के सम्पादन में इन्होने सहयोग किया है। ‘आँगन के ईच-बीच’, ‘बस्ते में भूगोल’ व ‘धाह देती धूप’ (गीत संग्रह) तथा ‘मुंडेर पर सूरज’ (काव्य संग्रह) इनकी प्रकाशित कृतियाँ है। इन्हें \nबिहार सरकार के प्रतिष्ठित राजभाषा सम्मान (2002) व रामइकबाल सिंह ‘राकेश’ स्मृति समिति, मुजफ्फरपुर (बिहार) के ‘गंध ज्वार सम्मान’ सहित के साथ-साथ कई स्तरों पर सम्मानित किया गया है।\n\n", "id": "505566", "title": "हृदयेश्वर"}
{"url": "https://hi.wikipedia.org/wiki?curid=505612", "text": "निंबार्क संप्रदाय\n\n'निम्बार्क' का अर्थ है- नीम पर सूर्य। मथुरा में स्थित ध्रुव टीले पर निम्बार्क संप्रदाय का प्राचीन मन्दिर बताया जाता है। इस संप्रदाय के संस्थापक भास्कराचार्य एक संन्यासी थे। इस संप्रदाय का सिद्धान्त 'द्वैताद्वैतवाद' कहलाता है। इसी को 'भेदाभेदवाद' भी कहा जाता है। भेदाभेद सिद्धान्त के आचार्यों में औधुलोमि, आश्मरथ्य, भतृ प्रपंच, भास्कर और यादव के नाम आते हैं। इस प्राचीन सिद्धान्त को 'द्वैताद्वैत' के नाम से पुन: स्थापित करने का श्रेय निम्बार्काचार्य को जाता है। उन्होंने 'वेदान्त पारिजात-सौरभ', वेदान्त-कामधेनु, रहस्य षोडसी, प्रपन्न कल्पवल्ली और कृष्ण स्तोत्र नामक ग्रंथों की रचना भी की थी। वेदान्त पारिजात सौरभ ब्रह्मसूत्र पर निम्बार्काचार्य द्वारा लिखी गई टीका है। इसमें वेदान्त सूत्रों की सक्षिप्त व्याख्या द्वारा द्वैताद्वैतव सिद्धान्त का प्रतिपादन किया गया है।\n\n", "id": "505612", "title": "निंबार्क संप्रदाय"}
{"url": "https://hi.wikipedia.org/wiki?curid=505698", "text": "ई. एच. कार\n\n", "id": "505698", "title": "ई. एच. कार"}
{"url": "https://hi.wikipedia.org/wiki?curid=505707", "text": "हंस मोर्गेंथाऊ\n\n\" 'हंस मोर्गेंथाऊ\"' (17 फ़रवरी 1904 - 19 जुलाई 1980) बीसवीं सदी के अंतरराष्ट्रीय राजनीति के अध्ययन में अग्रणी विद्वानों में से एक थे। उन्होंने अंतरराष्ट्रीय संबंधों के सिद्धांत और अंतरराष्ट्रीय कानून के अध्ययन में ऐतिहासिक योगदान दिया और उनकी पुस्तक \" राष्ट्रों के बीच राजनीति\" (Politics Among Nations), 1948 में पहली बार प्रकाशित हुई एवं इसके कई संस्करण छपे, कई दशकों से यह अमेरिकी विश्वविद्यालयों में अपने क्षेत्र में सबसे अधिक इस्तेमाल की जाने वाली पाठ्यपुस्तक थी। \n\n", "id": "505707", "title": "हंस मोर्गेंथाऊ"}
{"url": "https://hi.wikipedia.org/wiki?curid=505737", "text": "सावित्रीबाई फुले\n\nसावित्रीबाई ज्योतिराव फुले (3 जनवरी 1831 – 10 मार्च 1897) भारत की प्रथम महिला शिक्षिका, समाज सुधारिका एवं मराठी कवयित्री थीं। उन्होंने अपने पति ज्योतिराव गोविंदराव फुले के साथ मिलकर स्त्रियों के अधिकारों एवं शिसे कार्य किए। सावित्रीबाई भारत के प्रथम कन्या विद्यालय में प्रथम महिला शिक्षिका थीं। उन्हें आधुनिक मराठी काव्य की अग्रदूत माना जाता है। 1852 में उन्होंने अछूत बालिकाओं के लिए एक विद्यालय की स्थापना की।\n\nसावित्रीबाई फुले का जन्म 3 जनवरी 1831 को हुआ था। इनके पिता का नाम खन्दोजी नेवसे और माता का नाम लक्ष्मी था। सावित्रीबाई फुले का विवाह 1840 में ज्योतिबा फुले से हुआ था।\n\nसावित्रीबाई फुले भारत के पहले बालिका विद्यालय की पहली प्रिंसिपल और पहले किसान स्कूल की संस्थापक थीं। महात्मा ज्योतिबा को महाराष्ट्र और भारत में सामाजिक सुधार आंदोलन में एक सबसे महत्त्वपूर्ण व्यक्ति के रूप में माना जाता है। उनको महिलाओं और दलित जातियों को शिक्षित करने के प्रयासों के लिए जाना जाता है। ज्योतिराव, जो बाद में ज्योतिबा के नाम से जाने गए सावित्रीबाई के संरक्षक, गुरु और समर्थक थे। सावित्रीबाई ने अपने जीवन को एक मिशन की तरह से जीया जिसका उद्देश्य था विधवा विवाह करवाना, छुआछूत मिटाना, महिलाओं की मुक्ति और दलित महिलाओं को शिक्षित बनाना। वे एक कवियत्री भी थीं उन्हें मराठी की आदिकवियत्री के रूप में भी जाना जाता था।\n\n\"'सामाजिक मुश्किलें\"\n\nवे स्कूल जाती थीं, तो विरोधी लोग पत्थर मारते थे। उन पर गंदगी फेंक देते थे। आज से 160 साल पहले बालिकाओं के लिये जब स्कूल खोलना पाप का काम माना जाता था कितनी सामाजिक मुश्किलों से खोला गया होगा देश में एक अकेला बालिका विद्यालय।\n\nमहानायिका\n\nसावित्रीबाई पूरे देश की महानायिका हैं। हर बिरादरी और धर्म के लिये उन्होंने काम किया। जब सावित्रीबाई कन्याओं को पढ़ाने के लिए जाती थीं तो रास्ते में लोग उन पर गंदगी, कीचड़, गोबर, विष्ठा तक फैंका करते थे। सावित्रीबाई एक साड़ी अपने थैले में लेकर चलती थीं और स्कूल पहुँच कर गंदी कर दी गई साड़ी बदल लेती थीं। अपने पथ पर चलते रहने की प्रेरणा बहुत अच्छे से देती हैं।\n\n1848 में पुणे में अपने पति के साथ मिलकर विभिन्न जातियों की नौ छात्राओं के साथ उन्होंने एक विद्यालय की स्थापना की। एक वर्ष में सावित्रीबाई और महात्मा फुले पाँच नये विद्यालय खोलने में सफल हुए। तत्कालीन सरकार ने इन्हे सम्मानित भी किया। एक महिला प्रिंसिपल के लिये सन् 1848 में बालिका विद्यालय चलाना कितना मुश्किल रहा होगा, इसकी कल्पना शायद आज भी नहीं की जा सकती। लड़कियों की शिक्षा पर उस समय सामाजिक पाबंदी थी। सावित्रीबाई फुले उस दौर में न सिर्फ खुद पढ़ीं, बल्कि दूसरी लड़कियों के पढ़ने का भी बंदोबस्त किया, वह भी पुणे जैसे शहर में।\n\n10 मार्च 1897 को प्लेग के कारण सावित्रीबाई फुले का निधन हो गया। प्लेग महामारी में सावित्रीबाई प्लेग के मरीज़ों की सेवा करती थीं। एक प्लेग के छूत से प्रभावित बच्चे की सेवा करने के कारण इनको भी छूत लग गया। और इसी कारण से उनकी मृत्यु हुई।\n", "id": "505737", "title": "सावित्रीबाई फुले"}
{"url": "https://hi.wikipedia.org/wiki?curid=505743", "text": "क्रिश्चियन बॅल\n\nक्रिश्चियन चार्ल्स फिलिप बॅल (जन्म: 30 जनवरी 1974) एक अंग्रेज अभिनेता हैं। ये मुख्यतः अमेरिकी फ़िल्मों में उनकी भूमिकाओं के लिए जाने जाते हैं, बॅल ब्लॉकबस्टर फ़िल्मों और स्वतंत्र निर्माताओ तथा कला घरों द्वारा निर्मित छोटी परियोजनाओं में अभिनय कर चुके हैं।\n\nबॅल सबसे पहले चौदह वर्ष की आयु में लोगों की नजरों में आए जब उन्होंने स्टीवन स्पिलबर्ग की \"एम्पायर ऑफ़ द सन\" (1987) में काम किया। जे.जी. बैलार्ड की मूल कहानी पर आधारित इस फ़िल्म में बॅल ने एक अंग्रेजी लड़के का अभिनय किया जो द्वितीय विश्व युद्ध के दौरान अपने माता-पिता से अलग होने के पश्चात अपने को जापानी नजरबंदी शिविर में पाता है। वर्ष 2000 में \"अमेरिकन साएको\" में एक सिलसिलेवार हत्यारे पैट्रिक बेटमैन की भूमिका में नज़र आए बॅल ने अपने इस किरदार के लिए आलोचकों की प्रशंसा इकट्ठा करी। इन्होंने 2004 की स्पेनी फ़िल्म \"द म्कैनिस्ट\" में अपने ट्रैवर रैज्निक के किरदार के लिए कुल 63 पाउंड वजन घटाया था तथा पद्धति अभिनेता के रूप में प्रतिष्ठा अर्जित की।\n\nबॅल ने क्रिस्टोफ़र नोलन द्वारा रचित \"बैटमैन बिगेन्स\" (2005), \"द डार्क नाईट\" (2008) और \"द डार्क नाईट राइसेस\" (2012) फ़िल्मों में निभाए गए अपने ब्रूस वेन/बैटमैन किरदार द्वारा व्यावसायिक पहचान और प्रशंसा हासिल की। इन्होंने आत्मकथा फ़िल्म \"द फाइटर\" (2010) में डिकी ईकलण्ड का किरदार भी निभाया, जिसके लिए इन्हें आलोचकों की प्रशंसा मिली है और कई पुरस्कार जीते, जिनमें सर्वश्रेष्ठ सहायक अभिनेता के लिए अकेडेमी पुरस्कार, सर्वश्रेष्ठ सहायक अभिनेता के लिए गोल्डन ग्लोब पुरस्कार तथा पुरुष अभिनेता द्वारा सहायक भूमिका में उत्कृष्ट प्रदर्शन के लिए स्क्रीन एक्टर्स गिल्ड पुरस्कार भी शामिल हैं।\n\n", "id": "505743", "title": "क्रिश्चियन बॅल"}
{"url": "https://hi.wikipedia.org/wiki?curid=505766", "text": "टेसरैक्ट\n\nटेसरैक्ट (Tesseract) एक मुफ्त ओसीआर सॉफ्टवेयर है जो विभिन्न आपरेटिंग प्रणालियों तथा हिन्दी सहित पचासों लिपियों के लिए काम करता है। यह अपाचे लाइसेंस 2.0 के अन्तर्गत जारी किया गया है। यह सर्वाधिक शुद्ध मुफ्त ओसीआर माना जाता है। इसका अधिकांश कोड सी / सी++ में बनाया गया है। \n\nटेसरैक्ट के 3.01 संस्करण में हिन्दी के अक्षरों को पहचानने की सुविधा प्रदान की गई। १८ अक्टूबर २०१२ को इसका 3.02 संस्करण निकाला गया था।\n\n\nटेसरिक्ट का अभी तक अपना जीयूआई नहीं है और मूल रूप में यह कमाण्ड-लाइन इण्टरफेस से चलाया जाता है। किन्तु इसके लिए अनेकों बाहरी (दूसरी पार्टियों के) जीयूआई उपलब्ध हैं जो टेसरैक्ट के लिए जीयूआई का काम करते हैं।\n\n\n\n\n\n\n\n\n\n\n\n\n\n[[श्रेणी:मुफ्त सॉफ्टवेयर]]\n[[श्रेणी:ओसीआर]]", "id": "505766", "title": "टेसरैक्ट"}
{"url": "https://hi.wikipedia.org/wiki?curid=505777", "text": "स्पाइडर लड़कियाँ\n\nस्पाइडर लड़कियाँ, या स्पाइडर गर्ल्स (हिन्दी: मकड़ी लड़कियाँ) भारत के पश्चिम बंगाल राज्य की जन्म से जुड़ी हुईं दो जुड़वाँ बहनों का पेशेवर नाम है। इनका नाम असल में गंगा और जमुना मोंद्ल है (जन्म का नाम: अयारा और जयारा रतुन, जन्म: 1969 या 1970) तथा ये बसीरहाट शहर की निवासी हैं।\n\nबहनें एक सर्कस में काम करती हैं और 2009 की रिपोर्ट के अनुसार अच्छी कमाई भी कर लेती हैं। सर्कस के ही एक कर्मचारी गदाधर से ये विवाहित हैं। 1993 में इन्होंने एक बच्ची को जन्म दिया था परन्तु उसकी जन्म के कुछ ही घंटो पश्चात मृत्यु हो गई थी। विभिन्न कारणों से इन्होंने अलग न होने का निर्णय लिया है।\n\nबहनें भारत के ड्रीमलैंड सर्कस में काम करती हैं, जो जगह-जगह जा कर सर्कस लगाने वाली कम्पनी है। अपने कार्य के अंतर्गत इन्हें तम्बू के अंदर एक चारपाई के ऊपर बैठना होता है, जहाँ पैसे चुका कर दर्शक इनसे बात करते हैं तथा इनकी \"विचित्र\" संरचना को देखते हैं। वर्ष 2009 में एक रिपोर्ट के अनुसार ये पाँच घंटे में £26 (ब्रिटिश पाउण्ड) तक कमा लेती हैं। दोनो बहनें सर्कस में ही काम करने वाले एक आदमी गदाधर से विवाहित हैं। \n\nये जुड़वाँ बहनें पेट और श्रोणि से जुड़ी हुईं हैं, इनके चार हाथ और तीन पैर हैं, जिनमें से दो आपस में मिले हुए हैं, नौ-पंजो का अंग है जो इनके शरीर के पीछे हमेशा छिपा रहता है। इनका पेट एक ही है परन्तु दो दिल हैं, दो गुर्दे, एक जिगर और एक प्रजनन तंत्र है। \n\nबहनों को डॉक्टरो द्वारा जांचा जा चुका है, यह पता करने के लिए कि क्या इन्हें अलग करना सम्भव है या नहीं। परन्तु इनका अलग होने का कोई इरादा नहीं है चूँकि इनके अनुसार ऐसा करना भगवान की इच्छा के विरुद्ध होगा, इस प्रक्रिया में चिकित्सा जोखिम काफ़ी है और ऐसा करने से इनका रोजगार भी इनके हाथ से चला जाएगा। इन्होंने कहा है कि \"हम जैसी हैं हम वैसे ही खुश हैं। परिवार भूखा हो रहेगा अगर हम अलग होती हैं\"। \n\nबहनों के जन्म का नाम अयारा और जयारा रतुन था परन्तु इनके माता-पिता ने इनका पाँच वर्ष की आयु में गंगा और जमुना नदियों के सम्मान में नाम बदल कर गंगा और जमुना कर दिया था।\n\nहालांकि इनके पास अपने अलग-अलग राशन कार्ड है, परन्तु खाना ये एक ही थाली में खाती हैं। ये चुनाव के दौरान अलग-अलग वोट देती हैं, परन्तु जब इन्होंने बैंक में सयुंक्त खाता खुलवाना चाहा तब इन्हें मना कर दिया गया। \n\n1993 में इन्होंने शल्य प्रसव द्वारा एक बच्ची को जन्म दिया था, परन्तु जन्म के कुछ ही घंटो पश्चात उसकी मृत्यु हो गई थी।\n", "id": "505777", "title": "स्पाइडर लड़कियाँ"}
{"url": "https://hi.wikipedia.org/wiki?curid=505804", "text": "पाशुपत दर्शन\n\nपाशुपत दर्शन का उल्लेख सर्वदर्शनसंग्रह में है। इसे 'नकुलीश पाशुपति दर्शन' भी कहते हैं।\n\nइस दर्शन में जीव मात्र को 'पशु' की संज्ञा दी गई है। सब जीवों के अधीश्वर 'पशुपति शिव' हैं। भगवान पशुपति ने बिना किसी कारण, साधन या सहायता के इस जगत् का निर्माण किया, इससे वे स्वतंत्र कर्त्ता हैं। हम लोगों से भी जो कार्य होते हैं उनके भी भूल कर्ता परमेश्वर ही हैं, इससे पशुपति सब कार्यों के करण स्वरुप हैं।\n\nइस दर्शन में मुक्ति दो प्रकार की कही गई है : एक तो सब दुःखों की अत्यंत निवृत्ति, दूसरी पारमैश्वर्य प्राप्ति। अन्य दार्शनिकों ने दुःख की अत्यंत निवृत्ति को ही 'मोक्ष' कहा है किंतु पाशुपत दर्शन कहता है कि केवल दुःख की निवृत्ति ही मुक्ति नहीं हैं, जब तक साथ ही पारमैश्वर्यप्राप्ति भी न हो तब तक केवल दुःखनिवृत्ति से क्या ? पारमैश्वर्य मुक्ति दो प्रकार की शक्तियों की प्राप्ति है— दृक् शक्ति और क्रिया शक्ति। दृक् शक्ति द्वारा सब वस्तुओं और विषयों का ज्ञान हो जाता है, चाहे वे सूक्ष्म से सूक्ष्म, दूर से दूर, व्यवहित से व्यवहित हों। इस प्रकार सर्वज्ञता प्राप्त हो जाने पर क्रिया शक्ति सिद्ध होती है जिसके द्वारा चाहे जिस बात की इच्छा हो वह तुरंत हो जाती है। उसकी इच्छा की देर रहती है। इन दोनों शक्तियों का सिद्ध हो जाना ही पारमैश्वर्य मुक्ति है। पूर्णप्रज्ञ आदि दार्शनिकों तथा भक्तों का यह कहना कि भगवद्-दासत्व की प्राप्ति ही मुक्ति है, विडंबना मात्र है। दासत्व किसी प्रकार का हो, बंधन ही है, उसे मुक्त (छुटकारा) नहीं कह सकते।\n\nइस दर्शन में प्रत्यक्ष, अनुमान और आगम ये तीन प्रमाण माने गए हैं। धर्मार्थसाधक व्यापार को 'विधि' कहते हैं। विधि दो प्रकार की होती है - 'व्रत' और 'द्वार'। भस्मस्नान, भस्मशयन, जप, प्रदक्षिणा, उपहार आदि को व्रत कहते हैं। शिव का नाम लेकर ठहाकर हँसना, गाल बजाना, गाना, नाचना, जप करना आदि 'उपहार' हैं। व्रत सबके सामने न करना चाहिए। 'द्वार' के अंतर्गत क्राथन, स्पंदन, मंदन, शृंगारण, अतित्करण और अवितदभाषण है। सुप्त न होकर भी सुप्त के से लक्षण प्रदर्शन को क्राथन; जैसे हवा के धक्के से शरीर झोंके खाता है उसी प्रकार झोंके खिलाने को स्पंदन; उन्नत्त के समान लड़खडा़ते हुए पैर रखने को मंदन, सुंदरी स्त्री देख वास्तव में कामार्त न होकर कामुकों की सी चेष्टा करने को शृंगारण; अनिवेकियों के समान लोकनिंदित कर्मों की चेष्टा को अवितत्करण तथा अर्थहीन और व्याहत शब्दों के उच्चारण को अवितदभाषण कहते हैं। चित्त द्वारा आत्मा और ईश्वर के संबंध का नाम 'योग' है।\n", "id": "505804", "title": "पाशुपत दर्शन"}
{"url": "https://hi.wikipedia.org/wiki?curid=505808", "text": "यो यो हनी सिंह\n\nहनी सिंह (जिन्हें यो! यो! हनी सिंह के नाम से भी जाना जाता है) एक भारतीय पंजाबी रैप गायक, संगीतकार, गायक और फिल्म अभिनेता हैं। हनी सिंह ने अपने कार्यकाल की शुरुआत एक सत्र और रिकॉर्डिंग कलाकार के तौर पर २००६ में की थी और जल्द ही वह एक भांगड़ा संगीतकार बन गए। हनी सिंह ने अपना हाथ बॉलीवुड में भी आज़माया है और वर्तमान में वो किसी एक गाने के लिए सबसे ज्यादा पारिश्रमिक लेने वाले कलाकार बन गए है। आजकल लगभग हर फिल्म में उनका एक गाना होता ही है। रैप गायन इन्होने इंगलैंड के ट्रिनिटी विश्वविद्दालय (स्कूल ऑफ ट्रिनिटी) में सीखा था।\n\n2012 दिल्ली सामूहिक बलात्कार मामला के ततपश्चात इन्होंने एक अश्लील गीत गाया था स्त्रियों का अपमान हुआ इस कारण हनी सिंह के खिलाफ रिपोर्ट दर्ज कराई गई और मामला उच्च न्यायालय तक पहुंचा था।\n\nइसी प्रकार अक्षय कुमार की बॉस फ़िल्म में इन्होंने एक \"पार्टी ऑल नाइट\" नामक गीत गाया था जिसमें कुछ अश्लील शब्द बोले गए थे जो बाद में हटाए गए। इस कारण सिंह को दिल्ली उच्च न्यायालय तक चक्कर काटना पड़ा था।\n", "id": "505808", "title": "यो यो हनी सिंह"}
{"url": "https://hi.wikipedia.org/wiki?curid=505821", "text": "हिन्दू दर्शन\n\nहिन्दू धर्म में दर्शन अत्यन्त प्राचीन परम्परा रही है। वैदिक दर्शनों में षड्दर्शन अधिक प्रसिद्ध और प्राचीन हैं। \n\nवैदिक दर्शनों में षड्दर्शन अधिक प्रसिद्ध हैं। ये सांख्य, योग, न्याय, वैशेषिक, मीमांसा और वेदांत के नाम से विदित है। इनके प्रणेता कपिल, पतंजलि, गौतम, कणाद, जैमिनि के बादरायण थे। ईसा के जन्म के आसपास इन दर्शनों का उदय माना जाता है। इनके आरंभिक संकेत उपनिषदों में भी मिलते हैं। प्रत्येक दर्शन का आधारग्रंथ एक दर्शनसूत्र है। \"सूत्र\" भारतीय दर्शन की एक अद्भुत शैली है। गिने-चुने शब्दों में सिद्धांत के सार का संकेत सूत्रों में रहता है। संक्षिप्त होने के कारण सूत्रों पर विस्तृत भाष्य और अनेक टीकाओं की रचना हुई। भारतीय दर्शन की यह शैली स्वतंत्र दर्शनग्रंथों की पश्चिमी शैली से भिन्न है। गुरु-शिष्य-परंपरा के अनुकूल दर्शन की शिक्षा और रचना इसका आधार है। यह परंपरा षड्दर्शनों के बाद नवीन दर्शनों के उदय में बाधक रही। व्याख्याओं के प्रसंग में कुछ नवीनता और मतभेद के कारण मुख्य दर्शनों में उपभेद अवश्य पैदा हो गए।\n\nप्रमाणविचार, सृष्टिमीमांसा और मोक्षसाधना षड्दर्शनों के सामान्य विषय हैं। ये छ: दर्शन किसी न किसी रूप में आत्मा को मानते हैं। आत्मा की प्राप्ति ही मोक्ष है। पुनर्जन्म, आचार, योग आदि को भी ये मानते हैं। न्याय, योग आदि कुछ दर्शन ईश्वर में विश्वास करते हैं। सांख्य और मीमांसा दर्शन निरीश्वरवादी हैं। प्रत्यक्ष, अनुमान, उपमान और शब्द ये चार प्रमाण सामान्यत: सभी दर्शनों को मान्य हैं। मीमांसा मत में अर्थापत्ति और अनुपलब्धि ये दो प्रमाण और माने जाते हैं।\n\nउपनिषन्मूलक होने के कारण इनमें वेदांतदर्शन सबसे अधिक प्राचीन है। किंतु ब्रह्मसूत्र में अन्य दर्शनों का खंडन है तथा उसका प्राचीनतम भाष्य आदि शंकराचार्य का है (8 वीं शताब्दी)। अन्य दर्शन सूत्रों के भाष्य ईसा की आरंभिक शताब्दियों में रचे गए। सांख्यसूत्र संभवत: लुप्त हो गया। ईश्वरकृष्ण (5वीं शताब्दी) की \"सांख्यकारिका\" सांख्य दर्शन का प्रामाणिक ग्रंथ है। सांख्य दर्शन निरीश्वरवादी द्वैतवाद है। इसके अनुसार प्रकृति और पुरुष दो स्वतंत्र और सनातन सत्ताएँ हैं। \"प्रकृति\" जड़ है और जगत् का सूक्ष्म कारण् है। वह सत्व, रजस् और तमस् इन तीन गुणों की साम्यावस्था का नाम प्रकृति है। प्रकृति के साथ पुरुष का संपर्क होने से सर्ग का आरंभ होता है। सर्ग पुरुष का बंधन है। तत्वज्ञान से मोक्ष होता है। अपने शुद्ध चेतन कर्तृत्व भोक्तृत्व रहित स्वरूप के ज्ञान से पुरुष मुक्त होता है।\n\nयोग दर्शन के सिद्धांत सांख्य के समान हैं। योगसूत्र पर रचित भाष्य और टीकाएँ योगदर्शन की विस्तृत परंपरा का आधार हैं। योगदर्शन का मुख्य लक्ष्य समाधि के मार्ग को प्रशस्त करना है। समाधि में चित्त की समस्त वृत्तियों का निरोध हो जाता है। अभ्यास, वैराग्य और ध्यान योग के मुख्य साधन हैं। ईश्वर को भी ध्यान का लक्ष्य बनाया जा सकता है इतना ही योगदर्शन में ईश्वर का महत्व है। यम, नियम, आसन, प्राणायाम, प्रत्याहार, धारणा, ध्यान और समाधि के आठ अंगों से युक्त अष्टांगयोग योग का सर्वजन सुलभ मार्ग है।\n\nन्याय और वैशेषिक प्रमाणप्रधान दर्शन हैं। न्याय एक प्रकार का भारतीय तर्कशास्त्र है। न्यायसूत्र पर अनेक प्रसिद्ध टीकाएँ हैं। गंगेश उपाध्याय (12वीं शताब्दी) की \"तत्वचिंतामणि\" से नवद्वीप में नव्य न्याय की परंपरा का आरंभ हुआ। न्यायदर्शन के पहले ही सूत्र में 16 पदार्थों का उल्लेख है। इनके द्वारा तत्वज्ञान होता है जो नि:श्रेयस अथवा मोक्ष का साधन है। प्रमाणों को विशेष विस्तार न्यायदर्शन में मिलता है। ईश्वरभक्ति को न्याय में मोक्ष का साधन माना गया है। \n\nवैशेषिक दर्शन एक प्रकार से न्याय का समान तंत्र है। विशेष अथवा 'परमाणु' उसका मुख्य विषय है। परमाणु सृष्टि का मूल उपादान कारण है। ईश्वर को न्याय-वैशेषिक-दशर्न सृष्टि का निमित्त कारण मानते हैं। वैशेषिक दर्शन में संपूर्ण सत्ता को सात पदार्थों में विभाजित किया गया है - द्रव्य, गुण, कर्म, सामान्य, विशेष, समवाय और अभाव। न्याय के 16 पदार्थों की अपेक्षा अधिक संगत होने के कारण यही विभाजन आगे चलकर अधिक मान्य हुआ तथा न्याय-वैशेषिक-दर्शन की उस संयुक्त परंपरा का आधार बना जिसका प्रतिनिधित्व \"न्यायमुक्तावली\" आदि अर्वाचीन ग्रंथ करते हैं।\n\nषड्दर्शनों में अंतिम दो दर्शनों को \"मीमांसा\" कहा जाता है। ये पूर्वमींमांसा और उत्तरमीमांसा कहलाती हैं। अन्य दर्शनों की अपेक्षा इनका वेदों से अधिक घनिष्ठ संबंध है। एक प्रकार से ये वैदिक दर्शन की व्याख्याएँ हैं। पूर्वमीमांसा, मंत्रसंहिता और ब्राह्मणों के कर्मकांड की व्याख्या है। उत्तरमीमांसा उपनिषदों के अध्यात्मदर्शन का तार्किक विवेचन है। वेदों का अंतिम भाग होने के कारण उपनिषदों को \"वेदांत\" कहते हैं। उत्तर मीमांसा का नाम भी \"वेदांत\" है। इन दोनों मीमांसाओं के सिद्धांतों का आधार वेदों में है, किंतु व्यवस्थित दर्शनों के रूप में इनका आरंभ अन्य दर्शनों के साथ साथ ही (प्रथम शताब्दी में) हुआ। इसीलिए इनकी गणना षड्दर्शनों में की जाती है। दोनों मीमांसाओं के इतिहास के तीन चरण हैं। तीनों ही चरणों में इनका विकास एक ही पूर्वोत्तर क्रम में हुआ। वैदिक युग में वेदों के पूर्वभाग (संहिता, ब्राह्मण) में कर्मकांड का विधान हुआ। वेदों के उत्तर भाग (उपनिषदों) में अध्यात्म की प्रतिष्ठा हुई। ईसा की आरंभिक शताब्दी में जैमिनि और बादरायण के \"मीमांसासूत्र\" तथा \"ब्रह्मसूत्र\" भी संभवत: इसी क्रम में रचे गए। ईसा की सातवीं शताब्दी में कुमारिल भट्ट और शंकराचार्य ने इसी पूर्वापर क्रम में पूर्व और उत्तरमीमांसाओं का उद्धार एवं प्रचार किया।\n\nअनात्मवादी होने के कारण बौद्धदर्शन का आत्मवादी वैदिक दर्शन से विरोध है। वैदिक धर्म के विरुद्ध क्रांति के रूप में ही ईसवी पूर्व छठी शताब्दी में बौद्ध धर्म का उदय हुआ था। अनेक कारणों से ईसा की छठी शताब्दी में बौद्ध धर्म का ह्रास होने लगा। उसी समय कुमारिल और शंकराचार्य ने वैदिक धर्म के दोनों पक्षों की प्रतिष्ठा की। इनके बाद पार्थसारथि मिश्र (14वीं शताब्दी) तथा माधवचार्य (14वीं शताब्दी) ने पूर्वमीमांसा दर्शन का विस्तार किया। माधवाचार्य विजयनगर के राजा वुक्का के मंत्री थे। बाद में सन्यास लेकर विद्यारण्य के नाम से शृंगेरी पीठ के शंकराचार्य पद पर आसीन हुए और \"पंचदशी\" नामक प्रद्धि वेदांत ग्रंथ की रचना की। वेदांतमत की प्रतिष्ठा के लिए शंकराचार्य ने देश के चारों कोनों पर जिन चार पीठों की स्थापना की उनमें शृंगेरी पीठ दक्षिण में नीलगिरि पर्वत पर स्थित है। अन्य तीन पीठ पुरी, बदरिकाश्रम और द्वारका में हैं। शंकराचार्य ने उपनिषदों, ब्रह्मसूत्र और गीता पर भाष्यों की रचना की। शंकराचार्य के बाद वाचस्पति मिश्र (9वीं शताब्दी), श्री हर्ष (12वं शताब्दी) आदि आचार्यों ने वेदांत परंपरा का विस्तार किया।\n\nपूर्वमीमांसा का मुख्य लक्ष्य वैदिक कर्मकांड की व्यवस्था करना है। इसके अनुसार वेदमंत्रों का मुख्य अर्थ विधि अथवा कर्म के आदेश में है। जिन मंत्रों में विधिवाचक क्रिया नहं है वे \"अर्थवाद\" हैं तथा देवताओं आदि की प्ररोचना करते हैं। यदि यज्ञादि कर्म से एक दिव्य शक्ति उत्पन्न होती है जिसे \"अपूर्व\" कहते हैं। यही अपूर्व कर्मफल का नियामक है। पूर्वमीमांसा में ईश्वर मान्य नहीं है। वेद नित्य और अपौरुषेय हैं। नित्य शब्द का कल्प कल्प में यथापूर्व स्फोट होता है और अपूर्व की शक्ति से यथापूर्व सृष्टि की उत्पत्ति होती है। पूर्वमीमांसा की आत्मा वैशेषिक के समान चेतनातीत है। न्याय दर्शन के चर प्रमाणों के अतिरिक्त अर्थापत्ति और अनुपलब्धि दो प्रमाण और मीमांसा दर्शन में माने जाते हैं।\n\nउत्तर मीमांसा वेदों के उत्तर भाग (उपनिषदों) पर आश्रित है। उपनिषद् वेदों के अंतिम भाग हैं, अत: वे 'वेदांत' कहलाते हैं। उत्तर मीमांसा का अधिक प्रसिद्ध नाम \"वेदांत\" ही है। ब्रह्मसूत्र और उपनिषदों की व्याख्याओं के द्वारा वेदांत का विस्तार हुआ है। अनेक आचार्यों ने भिन्न भिन्न दृष्टिकोण से ब्रह्मसूत्रों और उपनिषदों की व्याख्या की है। आचार्यों के विभिन्न मतों के आधार पर वेदांत के अनेक संप्रदाय बन गए। ये अद्वैत, विशिष्टाद्वैत, द्वैत आदि के नाम से प्रसिद्ध हैं। वेदांत के ये संप्रदाय सांख्य आदि की भाँति दार्शनिक नहीं हैं; इन सभी संप्रदायों के धार्मिक पीठ देश के विभिन्न स्थानों में प्रतिष्ठित हैं। इन पीठों की आचार्य-परंपरा आज तक अक्षुण्ण चली आ रही है।\n\nगीतादर्शन भी वैदिक षडदर्शनों के समकालीन है। गीता का कर्मयोग उपनिषदों के ब्रह्मवाद के बाद एक महत्वपूर्ण मौलिक दर्शन है। सभी वैदिक दर्शनों ने कर्मयोग का महत्व स्वीकार किया है। व्यावहारिक होने के कारण उसे प्रतिनिधि भारतीय जीवनदर्शन कहा जा सकता है। गीता के कर्मयोग में अध्यात्म और जीवन का अद्भुद समन्वय हुआ है। ऐतिहासिक दृष्टि से यह वैदिक कर्मकांड और उपनिषदों के ब्रह्मवाद का समन्वय है। अध्यात्म और कर्म का यह समन्वय अत्यंत महत्वपूर्ण है। उपनिषदों के वेदांत तथा बौद्ध और जैन धर्म के सन्यासवाद के प्रभाव स भारतीय जनता में विरक्ति और निवृत्ति का प्रभाव इतना बढ़ रहा था कि समाज के लिए घातक बन जाता। ऐसी स्थिति में गीता ने कर्मयोग का संदेश देकर देश को एक संजीवन मंत्र प्रदान किया। अध्यात्म को स्वीकार कर गीता ने सन्यास को एक नई परिभाषा दी। \"सन्यास\" का सामान्य अर्थ \"त्याग\" है। किंतु इस त्याग में प्राय: भ्रांति हो जाती है। भोजन, शयन आदि प्राकृतिक कर्मों का त्याग किया जा सकता है। काम्य कर्मों का भी त्याग संभव है। यही गीता का सन्यास है। फल की कामना त्याग कर लोक संभव है। यही गीता का सन्यास है। फल की कामना त्याग कर लोक संग्रह के लिए निष्काम कर्म करना जीवन का आदर्श है। यही मोक्ष का साधन है। गीता का यह निष्काम कर्मयोग अधिकांश भारतीय दर्शनों ने अपनाया है। ज्ञानयोग उसका आध्यात्मिक आधार है और भक्तियोग उसका भावात्मक दर्शन है।\n\nवेदांत के इन अनेक संप्रदायों में शंकराचार्य का अद्वैतमत सबसे प्राचीन है। यह संभवत: सबसे अधिक प्रतिष्ठित भी है। शंकराचार्य का अद्वैतवाद उपनिषदों पर आश्रित है। उनके अनुसार ब्रह्म ही एक मात्र सत्य है। जगत् का विक्षेप और जीव के ब्रह्मभाव का आवरण करती है। अज्ञान का निवारण होने पर जीव को अपने ब्रह्मभाव का साक्षात्कार होता है। यही मोक्ष है। ब्रह्म सच्चिदानंद है। ब्रह्म की सत्ता और चेतना तथा उसका आनंद अनंत है। जागृत, स्वप्न और सुषुप्त की अवस्थाओं से परे तथा बाह्य और आंतरिक विषयों से अतीत अनुभव में ब्रह्म का प्रकाश होता है। विषयातीत होने के कारण ब्रह्म अनिर्वचनीय है। संख्यातीत होने के कारण उसे \"अद्वैत\" कहा जाता है। त्याग और प्रेम के व्यवहारों में यह अद्वैत भाव विभासित होता है। समाधि में इसका आंतरिक साक्षात्कार होता है। अद्वैत भाव को सिद्ध करने के लिए ब्रह्म को जगत् का कारण माना गया है। ब्रह्म को जगत् का उपादान कारण मानकर दोनों का अद्वैत सिद्ध हो जाता है। उपादान के परिणाम की आशंका को विवर्तवाद के द्वारा दूर किया गया है। विवर्तकारण अविकार्य होता है। उसका कार्य मिथ्या होता है जैसे रज्जु में सर्प का भ्रम। रज्जु सर्प और स्वप्न प्रातिभासिक सत्य हैं। जगत् व्यावहारिक सत्य है। मोक्ष पर्यंत वह मान्य है। ब्रह्म ही पारमार्थिक सत्य है जो मोक्ष में शेष रह जाता है। माया से युक्त ब्रह्म \"ईश्वर\" कहलाता है। वह सृष्टि का कर्ता है किंतु वह पारमार्थिक सत्य नहीं है। ब्रह्मानुभव का साधन ज्ञान है। कर्म के साध्य शाश्वत नहीं होते। \"ब्रह्म\" कर्म के द्वारा साध्य नहीं है। कर्म और भक्ति मोक्ष के सहकारी कारण हैं। श्रवण, मनन और निदिध्यासन मोक्षसाधना के तीन चरण हैं। मोक्ष में आत्मा समस्त बंधनों से मुक्त हो जाती है और अनंत आनंद से आप्लावित रहती है। यह मोक्ष जीवनकाल में प्राप्य है तथा जीवन के व्यवहार से इसकी पूर्ण संगति है।\n\nशंकराचार्य के लगभग 300 वर्ष बाद 11वीं शताब्दी में रामानुजाचार्य ने ब्रह्मसूत्रों की नवीन व्याख्या के आधार पर विशिष्टाद्वैत मत की स्थापना की। रामानुजकृत \"श्रीभाष्य\" के आधार पर यह 'श्रीसंप्रदाय' कहलाता है। रामानुज शंकर के मायावाद को नहीं मानते। उनके अनुसार जीव, जगत् और ब्रह्म तीनों पारमार्थिक सत्य हैं। जगत् ब्रह्म का विवर्त नहीं वरन् ब्रह्म की वास्तविक रचना है। ब्रह्म और ईश्वर एक दूसरे के पर्याय हैं। जीव ब्रह्म का अंश है। मोक्ष में जगत् का विलय नहीं होता और जीव का स्वतंत्र अस्तित्व बना रहता है। ब्रह्म निर्विशेष और निर्गुण नहीं वरन् सविशेष्य और सगुण है। ब्रह्म ही स्वतंत्र सत्ता है। जीव और जगत् उसके अपृथक्सिद्ध विशेषण हैं। ब्रह्म से पृथक् उनका अस्तित्व संभव नहीं है। अत: रामानुज का मत भी अद्वैत ही है। जीव और जगत् के विशेषणों से युक्त ब्रह्म का इनके सथ विशिष्ट अद्वैतभाव है। ब्रह्म इनका अंतर्यामी स्वामी है। रामानुज के मत में भक्ति मोक्ष का मुख्य साधन है। भगवान के गुणों का ज्ञान भक्ति का प्रेरक है। साधारण जन और शूद्रों के लिए प्रपत्ति अर्थात् शरणागति सर्वोत्तम मार्ग हैं।\n\nरामानुज के कुछ वर्ष बाद 11वीं शताब्दी में ही निंबार्काचार्य ने द्वैताद्वैत मत की प्रतिष्ठा की। ब्रह्मसूत्रों पर \"वेदांत-पारिजात-सौरभ\" नाम से उनका भाष्य इस मत का आधार है। रामानुज के समान निंबार्क भी जीव और जगत् को सत्य तथा ब्रह्म का आश्रित मानते हैं। रामानुज के मत में अद्वैत प्रधान है। निंबार्क मत में द्वैत का अनुरोध अधिक है। रामानुज के अनुसार जीव और ब्रह्म में स्वरूपगत साम्य है, उनकी शक्ति में भेद हैं। निंबार्क के मत में उनमें स्वरूपगत भेद है। निंबार्क के अद्वैत का आधार जीव की ब्रह्म पर निर्भरता है। निंबार्क का ब्रह्म सगुण ईश्वर है। कृष्ण के रूप में उसकी भक्ति ही मोक्ष का परम मार्ग है। यह भक्ति भगवान के अनुग्रह से प्राप्त होती है। भक्ति से भगवान का साक्षात्कार होता है। यही मोक्ष है। रामानुज और निंबार्क दोनो के मत में विदेह मुक्ति ही मान्य है।\n\nनिंबार्क के बाद 13वीं शताब्दी में मध्वाचार्य ने द्वैत मत का प्रतिपादन किया। वे पूर्णप्रज्ञ तथा आनंदतीर्थ के नाम से भी प्रसिद्ध हैं। उन्होंने शंकराचार्य के अद्वैत और निंबार्क के द्वैताद्वैत का खंडन करके द्वैतवाद की स्थापना की है। उनके अनुसार भेद और अभेद दोनों की एकत्र स्थति संभव नहीं है। शंकराचार्य का मायावाद भी उन्हें मान्य नहीं है। जगत् मिथ्या नहीं यथार्थ है। सत् और असत् से भिन्न माया की तीसरी अनिर्वचनीय कोटि संभव नहीं है। ईश्वर, जीव और जगत् तीनों एक दूसरे से भिन्न हैं। भेद के पाँच प्रकार हैं। ईश्वरजीव, ईश्वर-जगत्, जीव-जगत्, जीव-जीव और जड़ पदार्थों में परस्पर भेद है। ईश्वर जगत् का उपादान कारण नहीं, निमित्त कारण है। उपादान करण प्रकृति है। ईश्वर उसका नियामक है। ईश्वर की भक्ति के द्वारा मोक्ष प्राप्त होता है। मुक्त जीवों में परस्पर भेद रहता है। वे ईश्वर से भिन्न रहकर अपनी सामथ्र्य के अनुसार ईश्वर की विभूति में भाग लेते हैं।\n\n15वीं शताब्दी में वल्लभाचार्य ने शुद्धाद्वैत मत का प्रचार किया। इस मत का आधार \"ब्रह्मसूत्रों\" पर लिखित वल्लभाचार्य का \"अणुभाष्य\" है। वे माया से अलिप्त शुद्ध ब्रह्म का अद्वैत भाव मानते हैं। यह ब्रह्म निर्गुण नहीं, सगुण है तथा माया के संबंध से रहित है। ब्रह्म अपनी अनंत शक्ति से जगतृ के रूप में व्यक्त होता है। चित् और आनंद का तिरोधान होने के कारण जगत् में केवल सत् रूप से ब्रह्म की अभिव्यक्ति होती है। जीव और ब्रह्म स्वरूप से एक हैं। अग्नि के स्फुर्लिगों की भांति जीव ब्रह्म का अंश है, विशेषण नहीं। इस प्रकार सर्वत्र अद्वैत है, कहीं भी द्वैत नहीं। मर्यादा और पुष्टि दो प्रकार की भक्ति मोक्ष का साधन हैं।\n\n16वीं शताब्दी में चैतन्य महाप्रभु ने अचिंत्य भेदाभेद का प्रवर्तन किया। उनके शिष्य रूप गोस्वामी ने गौडीय वैष्णव संप्रदाय का प्रतिष्ठापन किया। इनके अनुसार भगवान की शक्ति अचिंत्य है। वह विरोधी गुणों का समन्वय कर सकती है। भेदाभेद का चिंतन न करके मोक्ष की साधना करना ही जीवन का धर्म है। मोक्ष का अर्थ भगवान की प्रीति का निरंतर अनुभव है।\n\nइस प्रकार वैदिक युग के उत्तरकाल में उपनिषदों में जिस वेदांत का उदय हुआ उसका नवीन उत्थान सातवीं शताब्दी से लेकर 16वीं शताब्दी तक अद्वैत, विशिष्टाद्वैत, द्वैत, शुद्धाद्वैत आदि संप्रदायों के रूप में हुआ। उपनिषदों का वेदांत पश्चिमी और उत्तरी भारत की देन है। अद्वैत आदि संप्रदायों का उदय दक्षिण से हुआ। इनके प्रवर्तक दक्षिण देशों के निवासी थे। चैतन्य का मत बंगाल से उदित हुआ। किंतु इन सभी संप्रदायों ने वृदांवन आदि उत्तरी स्थानों में अपने पीठ बनाए। शंकराचार्य ने देश के चारों कोनों पर पीठ स्थापित किए। उत्तर, दक्षिण, पूर्व, पश्चिम सभी प्रदेशों के लोग इन संप्रदायों में सम्मिलित हुए। सिद्धांत में भिन्न होते हुए भी वेदांत के ये विभिन्न संप्रदाय भारतवर्ष की आंतरिक एकता के सूत्र बने।\n\n\"पाशुपत\" देखें\n\nवैदिक और अवैदिक दर्शनों के अतिरिक्त भारतीय दर्शन परंपरा में एक तीसरी धारा शैव तथा शाक्त संप्रदायों की प्रवाहित होती रही है। कुछ रहस्यमय साधना के रूप में होने के कारण यह वैदिक और अवैदिक धाराओं के संगम में कुछ सरस्वती के समान गुप्त रही है। किंतु प्रत्यक्ष उपासना के रूप में भी शिव की मान्यता बहुत है। प्राचीन ऐतिहासिक खोजों से शिव की प्राचीनता प्रमाणित होती है। गाँव गाँव में शिव के मंदिर हैं। प्रति सप्ताह और प्रति पक्ष में शिव का व्रत होता है। महादेव पार्वती का दिव्य दांपत्य भारतीय परिवारों में आदर्श के रूप से पूजित होता है। ऋग्वेद और यजुर्वेद के रुद्र के रूप में शिव का वर्णन है। किंतु प्राय: शिव को अवैदिक लोकदेवता माना जाता है। दक्ष के यज्ञघ्वंस के प्रसंग के द्वारा शिव की अवैदिकता का समर्थन किया जाता है पौराणिक युग में भी त्रिदेवों की तुलना के प्रसंग में विरोध के आभास मिलते हैं। किंतु आगे चलकर शिव एक अत्यंत लोकप्रिय देवता बन गए। \n\nशैव संप्रदाय प्राय: गुप्त तंत्रों के रूप में रहे हैं। उनका बहुत कम साहित्य प्रकाशित है। प्रकाशित साहित्य भी प्रतीकात्मक होने के कारण दुरूह है। शैव परंपरा के अनेक संप्रदाय हैं। इनमें शैव, पाशुपत, वीरशैव, कालामुख, कापालिक, काश्मीर शैव मत तथा दक्षिणी मत अधिक प्रसिद्ध हैं। इन्हें शैव परंपरा के षड्दर्शन कह सकते हैं। शैव सिद्धात का प्रचार दक्षिण में तमिल देश में है। इसका आधार आगम ग्रंथों में है। 14वीं शताब्दी में नीलकंठ ने \"ब्रह्मसूत्रों\" पर शैवभाष्य की रचना कर वेदांत परंपरा के साथ शैवमत का समन्वय किया। पाशुपत मत, 'नकुलीश पाशुपत' के नाम से प्रसिद्ध है। पाशुपत सूत्र इस संप्रदाय का मूल ग्रंथ है। कालामुख और कापालिक संप्रदाय कुछ भयंकर और रहस्यमय रहे हैं। काश्मीर शैव मत अद्वैत वेदांत के समान है। तांत्रिक होते हुए भी इनका दार्शनिक साहित्य विपुल है। इसकी स्पंद और प्रत्यभिज्ञा दो शाखाएँ हैं। एक का आधार वसुगुप्त की स्पंदकारिका और दूसरी का आधार उनके शिष्य सोमानंद (9वीं शती) का \"प्रत्यभिज्ञाशास्त्र\" है। जीव और परमेश्वर का अद्वैत दोनों शाखाओं में मान्य है। परमेश्वर \"शिव\" वेदांत के ब्रह्म के ही समान हैं। वीरशैव मत दक्षिण देशों से प्रचलित है। इनके अनुयायी शिवलिंग धारण करते हैं। अत: इन्हें \"लिंगायत\" भी कहते हैं। 12वीं शताब्दी में वसव ने इस मत का प्रचार किया। वीरशैव मत एक प्रकार का विशिष्टाद्वैत है। शक्ति विशिष्ट विश्व को परम तत्व मानने के कारण इसे शक्ति विशिष्टाद्वैत कह सकते हैं। उत्तर और दक्षिण में प्रचलित शैव संप्रदाय भी उत्तर वेदांत संप्रदायों की भाँति भारत की धार्मिक एकता के सूत्र हैं। कैलास से रामेश्वरम् तक पूजित शिव भारतीय एकता के मंगल देवता है। दोनों की यात्राओं के द्वारा भारतीय एकता का व्यावहारिक अनुष्ठान होता है।\n\nशक्तिपूजा का स्रोत संभवत: प्राचीन भारत के मातृतंत्र में है। भारतीय परिवारों में देवी की महिमा बहुत है। स्त्रियों के नाम में प्राय: उत्तरपद के रूप में \"देवी\" शब्द का प्रयोग होता है। शक्ति के अनेक रूप हैं। लक्ष्मी, सरस्वती, पार्वती काली, आदि के रूप में देवी की उपासना होती है। \"शक्ति\" इच्छारूप है। शिवसूत्र में इच्छाशक्ति को उमा कुमारी का रूप दिया है (इच्छा शक्ति: उमा कुमारी)। पर तत्व के चिन्मय रूप में इच्छाशक्ति का समन्वय शक्ति दर्शन का एक महत्वपूर्ण पक्ष है।\n", "id": "505821", "title": "हिन्दू दर्शन"}
{"url": "https://hi.wikipedia.org/wiki?curid=505824", "text": "पाणिनीय दर्शन\n\nसर्वदर्शनसंग्रह में पाणिनीय व्याकरण दर्शन को भी भारत के प्राचीन दर्शनों में स्थान दिया है। 'सर्वदर्शनसंग्रह' के रचयिता के मत से व्याकरण शास्त्र अर्थात 'पाणिनीयदर्शन' सब विद्याओं से पवित्र, मुक्ति का द्वारस्वरुप और मोक्ष मार्गों में राजमार्ग है। सिद्धि के अभिलाषी को सबसे पहले इसी की उपासना करनी चाहिए।\n\nइस दर्शन के मत से स्फोटात्मक निरवयव नित्य शब्द ही जगत् का आदि कारण रूप 'परब्रह्म' है। अनादि अनंत अक्षर रूप शब्द ब्रह्म से जगत् की बाकी प्राक्रियाएँ अर्थ रूप में पर्वर्तित होती हैं।\n\nइस दर्शन ने शब्द के दो भेद माने हैं। नित्य और अनित्य। नित्य शब्द स्फोट मात्र ही है, संपूर्ण वर्णांत्मक उच्चरित शब्द अनित्य हैं। अर्थबोधन सामर्थ्य केवल स्फोट में है। वर्ण उस (स्फोट) की अभिव्यक्ति मात्र के साधन हैं। अग्नि शब्द में अकार, गकार, नकार और इकार ये चारों वर्ण मिलकर अग्नि नामक पदार्थ का बोध कराते हैं। अब यदि चारों ही में अग्निवाचकता मानी जाय तो एक ही वर्ण के उच्चारण से सुननेवाले को अग्नि का ज्ञान हो जाना चाहिए था, दूसरे वर्ण तक के उच्चारण की आवश्यकता न होनी चाहिए थी। पर ऐसा नहीं होता। चारों वर्णों के एकत्र होने से ही उनमें अग्निवाचकता आती हो तो यह भी ठीक नहीं। क्योंकि पर वर्ण के उत्पत्तिकाल में पूर्व वर्ण का नाश हो जाता है। उनका एकत्र अवस्थान संभव ही नहीं। अतः मानना पडे़गा कि उनके उच्चारण से जिस स्फोट की अभिव्यक्ति होती है वस्तुतः वही अग्नि का बोधक है। एक वर्ण के उच्चारण से भी यह अभिव्यक्ति होती है, पर यथेष्ट पुष्टि नहीं होती। इसी लिये चारों का उच्चारण करना पड़ता है। जिस प्रकार नीले, पीले, लाल आदि रंगों का प्रतिबिंब पड़ने से एक ही स्फटिक मणि में समय समय पर अनेक रंग उत्पन्न होते रहते हैं उसी प्रकार एक ही स्फोट भिन्न भिन्न वर्णों द्वारा अभिव्यक्त होकर भिन्न भिन्न अर्थों का बोध कराता है। इस स्फोट को ही शब्दशास्त्रज्ञों ने सच्चिदानंद ब्रह्म माना है। अतः शब्द शास्त्र की आलोचना करते करते क्रमशः अविद्या का नाश होकर मुक्ति प्राप्त होती है।\n\n", "id": "505824", "title": "पाणिनीय दर्शन"}
{"url": "https://hi.wikipedia.org/wiki?curid=505838", "text": "मीन सॉस\n\nमीन सॉस, एक पीले रंग का तरल है जिसे, मछली और समुद्री नमक के किण्वन से प्राप्त किया जाता है। इसका प्रयोग विभिन्न व्यंजनों में एक मसाले के रूप में प्रयोग किया जाता है। मीन सॉस, दक्षिण पूर्व एशिया और पूर्व एशिया के तटीय क्षेत्रों की कई संस्कृतियों के भोजन का एक मुख्य घटक है और मुख्यत: थाई, कंबोडियाई, वियतनामी और फिलिपीनी भोजन में प्रयोग किया जाता है।\n", "id": "505838", "title": "मीन सॉस"}
{"url": "https://hi.wikipedia.org/wiki?curid=505862", "text": "मारिया डी लियोन\n\nमारिया डी लियोन (जन्म: 23 मार्च 1643 - मृत्यु: 15 फ़रवरी 1731) एक कैथोलिक नन और रहस्यमय ढँग से पैदा हुई स्पेनिश तेनरीफ़ थी। एक गरीब परिवार में जन्मी मारिया को बचपन से ही रहस्यमय अनुभव प्राप्त हो गया था। 1668 में वह एक नन बन गयी। बाद में किसी सन्त (अंग्रेजी: सांता) की प्रतिष्ठा के लिए उसकी रहस्यपूर्ण मौत हो गई। सैकड़ों लोगों ने चमत्कार को ही उसकी मौत के लिए जिम्मेदार ठहराया है। वर्तमान समय में आज भी उसका यश शरीर बरकरार है। उनकी मौत का दिन एक दावत के रूप में प्रतिवर्ष 15 फ़रवरी को मनाया जाता है।\n\n", "id": "505862", "title": "मारिया डी लियोन"}
{"url": "https://hi.wikipedia.org/wiki?curid=505872", "text": "2009 मैडिटेरियन खेल\n\n2009 मैडिटेरियन खेल एक बहु-खेल प्रतियोगिता थी जिसका आयोजन इटली के पैस्कारा शहर में 26 जून 5 जुलाई 2009 हुआ था। मैडिटेरियन खेलों में भूमध्य सागर के चारो ओर भोगोलिक रूप से स्थापित देश हिस्सा लेते है। 2009 पैस्कारा खेलों में 23 राष्ट्रो के 3,368 प्रतियोगीयो (2,183 पुरुष और 1,185 महिला) ने भाग लिया था। इस देशों में से 21 ने कम से कम एक पदक तथा 18 ने कम से कम एक स्वर्ण पदक जीता था। मेजबान राष्ट्र इटली 64 स्वर्ण पदकों के साथ प्रथम स्थान पर रहा।\n", "id": "505872", "title": "2009 मैडिटेरियन खेल"}
{"url": "https://hi.wikipedia.org/wiki?curid=505945", "text": "रमेश चन्द्र महरोत्रा\n\n[चित्र:|350px| डॉ॰ रमेश चंद्र महरोत्रा (17 अगस्त 1934 -) भारत के भाषावैज्ञानिक एवं हिन्दी साहित्यकार हैं।\n\nरमेश चंद्र महरोत्रा का जन्म मुरादाबाद (उ.प्र.) में हुआ था। उन्होने एम.ए. (हिंदी, भाषाविज्ञान) तथा पी-एच.डी. व डी.लिट् (भाषाविज्ञान) में करने के उपरान्त हिन्दी शिक्षण के क्षेत्र में प्रवेश किया। १९५९ में वे सागर विश्वविद्यालय में [[भाषाविज्ञान}} के सहायक प्राध्यापक नियुक्त हुए। उसके बाद १९६६ में [[रायपुर]] में भाषाविज्ञान में रीडर बने। १९७८ में रायपुर में ही प्राध्यापक नियुक्त हुए। सेवानिवृत्ति के बाद रायपुर में ही अवैतनिक मानसेवी प्रोफेसर के रूप में कार्यरत हैं।\n[[चित्र:Https://commons.wikimedia.org/wiki/File:Ramesh chandra Malhotra.jpg|अंगूठाकार|रमेश चन्द्र महरोत्रा]]\nडॉ रमेश चन्द्र महरोत्रा की लगभग 50 पुस्तकें प्रकाशित हुईं है, जो निम्नलिखित हैं-\n[[चित्र:Https://commons.wikimedia.org/wiki/File:Book ramesh chandra malhotra.jpg|अंगूठाकार|पुस्तक ]]\nहिंदी भाषा और भाषाविज्ञान विषयक 1065, अन्य विषयों पर 512, आकाशवाणी से 144 वार्ताओं आदि का प्रसारण, शोधपत्रिकाओं, अन्य पत्र-पत्रिकाओं, संकलनों, विषेषांकों और अन्य ग्रंथों में छपे लेखों की संख्या 154\n[[चित्र:Https://commons.wikimedia.org/wiki/File:Pustak ramesh malotra.jpg|अंगूठाकार|सफलता के रहस्य]]\n\nविश्‍ववि‍द्यालय अनुदान आयोग, संघ लोकसेवा आयोग, केन्द्रीय हिंदी निदेशालय, वैज्ञानिक तकनीकी शब्दावली का स्थायी आयोग -परामर्शदात्री समिति, राष्ट्रीय शैक्षणिक अनुसंधान एवं प्रशि‍क्षण केन्द्र परिषद्, केन्द्रीय हिंदी शि‍क्षण मंडल, पर्यावरण एवं वन मंत्रालय, मानव संसाधन विकास मंत्रालय, भारतीय सामाजिक विज्ञान अनुसंधान परिषद्, लिंग्विस्टिक सोसायटी ऑफ इंडिया, हिंदी साहित्य सम्मेलन, उत्तर प्रदेश हिंदी संस्थान, भारत सरकार कर्मचारी चयन आयोग (मध्य क्षेत्र), भारतीय भाषा परिषद, हरियाणा साहित्य अकादमी, बिहार राज्य सहायक सेवा चयन मंडल, राजस्थान लोक सेवा आयोग, मध्य प्रदेश उच्च शि‍क्षा अनुदान आयोग, मध्य प्रदेश लोक सेवा आयोग, मध्य प्रदेश हिंदी ग्रंथ अकादमी-प्रबंधक मंडल एवं कार्यसमिति, मध्य प्रदेश साहित्य परिषद्, मध्य प्रदेश पाठ्य पुस्तक निगम, मध्य प्रदेश भाषाविज्ञान परिषद्, आकाशवाणी परामर्शदात्री समिति, 22 विश्‍ववि‍द्यालयों के शोध-अनुभाग!\n\n[[श्रेणी:हिन्दी भाषावैज्ञानिक]]\n[[श्रेणी:हिन्दीसेवी]]", "id": "505945", "title": "रमेश चन्द्र महरोत्रा"}
{"url": "https://hi.wikipedia.org/wiki?curid=505969", "text": "लेखन सेवा सहयोग\n\nलेखन सेवा व्यवसायों, वेबसाइट के मालिकों और व्यक्तियों के लिए विभिन्न प्रकार के लेखन बनाते हैं। व्यवसाय दुनिया भर के ग्राहकों को अपने व्यापार के बारे में जानकारी देने के लिए इसे इस्तेमाल करते है। लोग इसे अपने ब्लॉग, जीवनवृत्तांत और व्यावसाय पत्र के लिए उपयोग करते है। यह सेवा ब्लॉग लेखन , लेख लिखने, एसईओ लेखन, ई -पुस्तक लेखन, व्यापार लेखन, तकनीकी लेखन आदि के लिए इस्तेमाल किया जाता है। गोडॉट मीडिया एक विश्वसनीय और प्रमुख लेखन सेवा हैं। यह कंपनी सभी किस्म के लेखन प्रदान करता है। इस के अलावा अन्य सामाजिक मीडिया सेवाएं प्रदान करता है, जैसे व्यवसायों के फ़ेसबुक और ट्विटर खातों की दैनिक देखबाल. \n", "id": "505969", "title": "लेखन सेवा सहयोग"}
{"url": "https://hi.wikipedia.org/wiki?curid=505971", "text": "टैफिट\n\nटैफिट एक खनिज है, रिचर्ड टैफ़ि (1898-1967) के नाम पर इसका नाम रखा गया जो इस खनिज के आविष्कारक थे, उन्होंने प्रथम कट और पॉलिश मणि नवम्बर 1945 में खोजा। \n", "id": "505971", "title": "टैफिट"}
{"url": "https://hi.wikipedia.org/wiki?curid=505978", "text": "जी-20\n\nबीस वित्त मंत्रियों और सेंट्रल बैंक के गवर्नर्स का समूह (जी20,जी -20 और बीस का समूह के रूप में भी जाना जाता है), जो कि विश्व की 20 प्रमुख अर्थव्यवस्थाओं के वित्त मंत्रीयों और केंद्रीय बैंक के गवर्नर्स का एक संगठन है, जिसमें 19 देश और यूरोपीय संघ शामिल हैं। जिसका प्रतिनिधित्व यूरोपीय परिषद के अध्यक्ष और यूरोपीय केंद्रीय बैंक द्वारा किया है। 12 वें जी -20 शिखर सम्मेलन का आयोजन 7और 8 जुलाई 2017 को हैैैम्बर्ग { जर्मनी } में चान्सलर \n\nएन्जेला मर्केल की अध्यक्षता में संपन्न हुआ।\n\n", "id": "505978", "title": "जी-20"}
{"url": "https://hi.wikipedia.org/wiki?curid=505980", "text": "अरब लीग\n\nअरब राज्यों का लीग (), आमतौर पर अरब लीग () कहा जाता है, यह उत्तरी अफ्रीका, पूर्वोत्तर अफ्रीका और दक्षिण पश्चिम एशिया (मध्य पूर्व) के अरब राज्यों का क्षेत्रीय संगठन है। इसका 22 मार्च 1945 को छह सदस्यों के साथ गठन किया गया था, जिसमें काहिरा में जॉर्डन) मिस्र, इराक, ट्रांसजॉर्डन (1949 में जॉर्डन), लेबनान, सऊदी अरब और सीरिया शामिल थे। \n\nघनिष्ठ बनाना तथा उनकी\nराजनीतिक गतिविधियों में\nसमन्वय स्थापित करना; \nविवादों में मध्यस्थता करना;\nसीमा शुल्क, मुद्रा, कृषि, उद्योग, संचार (रेलवे, सड़क,\nविमानन, जहाजरानी, डाक\nएवं टार सहित), संस्कृति,\nराष्ट्रीयता, पासपोर्ट, वीजा,\nन्यायिक निर्णय एवं प्रत्यर्पण,\nसामाजिक कल्याण तथा स्वास्थ्य से जुड़े विषयों में सहयोग स्थापित करना।\n\n", "id": "505980", "title": "अरब लीग"}
{"url": "https://hi.wikipedia.org/wiki?curid=506010", "text": "बिशप कॉटन स्कूल, शिमला\n\nबिशप कॉटन स्कूल, शिमला (हिमाचल प्रदेश) भारत में सबसे पुराने बोर्डिग स्कूलों में से एक है। इस स्कूल की स्थापना 28 जुलाई 1859 को हुई थी। इस स्कूल ने 2009 में अपने 150 साल पूरे कर लिए थे। बिशप जॉर्ज एडवार्ड लिंच कॉटन इसके संस्थापक है। इस स्कूल का कैंपस 56 एकड़ में फैला हुआ है। इस स्कूल में लगभग 500 विद्यार्थी शिक्षा ग्रहण करते हैं। भारत में पहली बार बिशप कॉटन स्कूल नोयकोचित ढंग से शुरू किया गया। स्कूल के अधिकारियों ने मिलकर चार कप्तान नियुक्त किए। कक्षा तीसरी से कक्षा आठवीं तक स्कूल का स्वयं का पाठ्यक्रम है और कक्षा नौंवी से 12वीं तक का पाठ्यक्रम आईसीएसई पर आधारित है। इस स्कूल का ध्येय वाक्य ओवरकम एविल विद गुड है। स्कूल का मुख्य हाल इरविन हाल है। पीछे बाईं ओर पार्क है और दाईं ओर सिट्र हाल व प्रयोगशाला स्थित है। खेलकूद की सुविधाएं बाबा स्क्वैश कोर्ट और इनडोर बैडमिंटन के लिए शंकर हाल शामिल हैं। छात्रों के लिए छात्रावास की विशेष रूप से व्यवस्था की गई है और उनकी देखभाल एवं पर्यवेक्षण के लिए अलग से स्टाफ की नियुक्ति की गई है। अपनी इन्हीं विशेष उपलब्धियों के कारण बिशप कॉटन स्कूल भारत में ही अपितु पूरे विश्व में प्रसिद्ध है। इस स्कूल के प्रदेश एवं देश के कई प्रमुख हस्तियों ने शिक्षा ग्रहण की है।\n", "id": "506010", "title": "बिशप कॉटन स्कूल, शिमला"}
{"url": "https://hi.wikipedia.org/wiki?curid=506011", "text": "बालिश्त\n\nबालिश्त () लंबन का एक माप है जो खुले व फैलाए हुए मानव हाथ के अंगूठे की चोटी से लेकर कनिष्ठा (सबसे छोटी उंगली) की चोटी की दूरी होती है। पारंपरिक रूप से भारतीय उपमहाद्वीप में बड़ी चीज़ों का आकार बालिश्तों में बताया जाता था। साधारण पुरुष के लिए यह लगभग नौ इंच के बराबर होता है।\n\n", "id": "506011", "title": "बालिश्त"}
{"url": "https://hi.wikipedia.org/wiki?curid=506018", "text": "शिमला नगर निगम\n\nहिमाचल प्रदेश में केवल एक ही नगर निगम ‘शिमला नगर निगम’ बना। यह नगर निगम कई सालों से लगातार कार्य कर रहा है। सर्वप्रथम पंजाब सरकार द्वारा 1876 में नगर बोर्ड शिमला का गठन किया गया था, उस समय बोर्ड में 19 सदस्य थे। इनमें से सात अधिकारी तथा 12 गैर अधिकार होते थे। बारह गैर अधिकारी सदस्यों में से नौ सदस्य चुनकर आते थे, जबकि तीन सदस्यों को सरकार द्वारा नामांकित किया जाता था। इसके बाद चार सदस्य पदेन सदस्य माने गए। यह चार सदस्य थे आयुक्त शिमला, कार्यकारी अभियंता शिमला, प्रांतीय मंडल कार्यकारी अभियंता शिमला, केंद्रीय मंडल तथा सिविल सर्जन शिमला 1950 के अधिनियम के अंतर्गत दिसंबर 1951 में शिमला में नगर सरकार की शुरुआत हुई। 1962 में सदस्यों की संख्या बढ़ा दी गई। उस समय तक नगर सरकार का स्वरूप पंजाब में संचालित होता था, लेकिन हिमाचल प्रदेश के पुनर्गठन के बाद 1968 में हिमाचल प्रदेश नगर पालिका अधिनियम लागू चालू किया गया।\n", "id": "506018", "title": "शिमला नगर निगम"}
{"url": "https://hi.wikipedia.org/wiki?curid=506024", "text": "चन्द्रशेखर धर मिश्र\n\nपण्डित चन्द्रशेखर धर मिश्र (१८५९-१९४९) आधुनिक हिंदी साहित्य में भारतेन्दु युग के अल्पज्ञात कवियों में से एक हैं। खड़ी बोली हिन्दी-कविता के बिकास में अपने एटिहासिक योगदान के लिए ये आचार्य रामचन्द्र शुक्ल द्वारा प्रशंसित हैं। आचार्य रामचन्द्र शुक्ल के अनुसार चंपारण के प्रसिद्ध विद्वान पण्डित चन्द्रशेखर धर मिश्र' जो भारतेन्दु जी के मित्रों में से थे, संस्कृत के अतिरिक्त हिन्दी में भी बड़ी सुंदर आशु कविता करते थे। मैं समझता हूँ कि हिन्दी साहित्य के आधुनिक काल में संस्कृत वृत्तों में खड़ी बोली के कुछ पद्य पहले-पहल मिश्र जी ने ही लिखे थे।\n\nपं. चन्द्रशेखर धर मिश्र का जन्म 22 दिसम्बर 1858 ई को बगहा के रतनमाला गांव में हुआ था। इनके पिता पं कमलाधर मिश्र की कवि और विद्वान थे।। इनकी आरंभिक शिक्षा घर पर ही संस्कृत माध्यम से हुयी। तत्पश्चात इन्हें शिक्षा प्राप्ति के लिए अयोध्या के श्री गुरुचरण लाल जी के पास भेजा गया, जहां सर्वश्री बदरीनारायण चौधरी उपाध्याय 'प्रेमघन',मदनमोहन मालवीय,प्रतापनारायण मिश्र जैसे लेखकों के संपर्क में इनकी रचनात्मक प्रतिभा का विकास हुआ।\n\nउनको काव्य-प्रतिभा अपने पिता से विरासत के रूप में मिली थी। मिश्र जी की विलक्षण प्रतिभा को हिन्दी के पुराने विद्वानों ने मुक्त कंठ से सराहा है। मिश्र बंधुओं ने इन्हें सुलेखक की संज्ञा दी है, जबकि श्यामसुन्दर दास ने इनकी साहित्यिक जीवनी प्रकाशित की हैं। आचार्य शिवपूजन सहाय ने भी इन्हें प्राचीन साहित्य सेवी और पीयूषपानी वैद्य माना है।\n\nमिश्र जी बस्तुत: आशु कवि थे और एक घंटे में सौ अनुष्टुप छंदों की रचना कर लेते थे। मिश्र जी की कृतियाँ आज अप्राप्य है। इनकी एक मात्र प्रकाशित पद्यमय रचना \"गूलर गुण बिकास\" \nउपलब्ध है। वैद्यक पर केन्द्रित यह पुस्तक इनकी काव्य प्रतिभा का साक्ष्य प्रस्तुत करती है। एक उदाहरण देखें :\n\"लेप कराते हो तुरत गायब दराड़ औ धाह है \nइसलिए इस सार पर सबकी अमृत सी चाह है। \nएक पल में धाह बेचैनी बिकलता बंद कर। \nनींद ल देता है सुख की तुरत ही आनंदकर।।\n\nमिश्र जी की ज़्यादातर कृतियाँ आज अप्राप्य है। इनके द्वारा प्रणीत ग्रन्थों की संख्या पचास के आसपास बतलाई जाती है, किन्तु इनकी वैद्यक साहित्य की दो पुस्तकें क्रमश: \"गुल्लर गुण विकास\" (पद्य) और \"आरोग्य प्रकाश\" (गद्य) ही उपलब्ध है। साहित्य की महत्वपूर्ण विधाओं को अपना समर्थ रचनात्मक संस्पर्श देने वाले मिश्र जी ने अपनी आत्म कथा भी लिखी थी। अपने समय को समग्रता में रेखांकित करने वाली इनकी आत्म कथा प्रकाशित नहीं हो सकी।\n\nमिश्र जी एक समर्थ कवि ही नहीं, एक सिद्धहस्त गद्य लेखक भी थे। उनकी गद्य भाषा में चारुता थी, प्रवाह था और अभिव्यक्ति की सहजता भी थी।\n\nआधुनिक हिंदी साहित्य में मिश्र जी का अत्यंत महत्वपूर्ण स्थान है। मिश्र जी बहूमुखी प्रतिभा के स्वामी थे। कविताऔर निबंध आदि में उनकी देन अपूर्व है। उन्होंने हिंदी के सर्वांगीण विकास में महत्वपूर्ण कार्य किया। भाव, भाषा और शैली में नवीनता तथा मौलिकता का समावेश करके उन्हें आधुनिक काल के अनुरूप बनाया। मिश्र जी का जीवन निरंतर संघर्ष करने वाले एक साहित्यिक योद्धा का जीवन था। १८८३ में पिता के देहावसान के बाद इन्हें अनेक बिपत्तियों का सामना करना पड़ा था। आजीविका के रूप में वैद्यक को अपना लेने के बाद भी ये साहित्य से विमुख नहीं हुये। इन्होने हिन्दी और खड़ी बोली के प्रचार-प्रसार के लिए अपना सारा जीवन लगा दिया। हिन्दी और संस्कृत के अतिरिक्त उर्दू और बंगाली में भी इनकी अच्छी गति थी और ज्योतिष,व्याकरण,साहित्य और आयुर्वेद के ये धुरंधर विद्वान थे।\n\nसमाज सेवा के लिए अपना जीवन समर्पित करने वाले पण्डित जी ने चंपारण के अतिरिक्त गोरखपुर,बस्ती,अयोध्या,काशी,प्रयाग जैसे नगरों में भाषा,साहित्य और धर्म के प्रचार और संबर्द्धन के लिए \"विद्या धर्म वर्धनी सभा\" की स्थापना की। कहा जाता है कि इन नगरों में स्थापित सभाओं के सुचारु संचालन के लिए इन्हें भारतेन्दु जी के अतिरिक्त मझौले के राजा खड्ग बहादुर मल्ल और पण्डित उमापति शर्मा से आर्थिक सहयोग प्राप्त होता था।\n\nउल्लेखनीय है कि 1923 ई में पटना में बिहार हिन्दी साहित्य सम्मेलन के पंचम अधिवेशण की अध्यक्षता में मिश्र ने की थी। 1889 में विद्या धर्मव‌िर्द्धनी सभा द्वारा विद्या धर्मदीपिका नामक मासिक पत्रिका का प्रकाशन मझगांवा बरही, जिला गोरखपुर से आरंभ हुआ तो इस पत्रिका के संपादक पं॰ चन्द्रशेखर धर मिश्र हुए और मझगांवा निवासी पंडित यमुनाप्रसाद शुक्ल इसके कार्यकारी सम्पादक बने। एक वर्ष बाद विद्याधर्म दीपिका का प्रकाशन रामनगर पश्चिमी चम्पारण से होने लगा। रामनगर से बिद्याधर्म दीपिका के प्रकाशन में रामनगर के राजा प्रिंस मोहन विक्रम साह और राज के मैनेजर एवं साहित्यकार पं॰ देवी प्रसाद उपाध्याय का महत्वपूर्ण योगदान था। साहित्य समीक्षकों का मानना है कि विद्या धर्म दीपिका भारतेन्दु युग की प्रतिनिधि पत्रिका थी। पं॰ चन्द्रशेखर मिश्र ने चम्पारण चन्द्रिका नामक पत्रिका का भी संपादन किया।\n\n\n", "id": "506024", "title": "चन्द्रशेखर धर मिश्र"}
{"url": "https://hi.wikipedia.org/wiki?curid=506026", "text": "निकलाय रेरिख़\n\nनिकोलाय रेरिख (रूसी : Николай Константинович Рерих / Nikolai Konstantinowitsch Rerich ; 9 अक्टूबर, 1874 – 13 दिसम्बर, 1947) रूसी चित्रकार, लेखक, पुरातत्त्वविद, थियोसोफिस्ट, दार्शनिक थे। वे हिप्नोसिस एवं अन्य आध्यात्मिक क्रियाओं से प्रभावित थे तथा उनकी कलाकृतियों में उसकी छाप भी दिखती है।\n\nवे नौ अक्टूबर, 1874 को सेंट पीटर्सबर्ग (रूस) में पैदा हुए, किंतु वह लंबे समय तक भारत में रहे। इन्होंने रूस, यूरोप, मध्य एशिया, मंगोलिया, तिब्बत, चीन, जापान और भारत की यात्राएं कीं। 1928 से वह हिमालय के सम्मुख आए। इसके अनुपम सौंदर्य से वह इतने प्रभावित हुए कि इन्होंने अपने जीवन के बीस वर्ष कुल्लू घाटी में व्यतीत किए। 73 वर्ष के अपने जीवन काल में इन्होंने विज्ञान और दर्शन के क्षेत्र में अपार ज्ञान प्राप्त किया, लेकिन प्रमुख रूप से यह अमर चित्रकार के रूप में प्रसिद्ध हुए। इनके सम्मान में अमरीका में 1929 में 29 मंजिला विशाल भवन बनवाया गया। यहां इनकी चित्रकारियां संग्रहित हैं। कुल्लू घाटी के एक गांव नग्गर में रोरिक संग्रहालय बनाया गया है। 13 दिसम्बर 1947 को इनका निधन हुआ। यह महर्षि के नाम से प्रसिद्ध थे।\n\nबहुमुखी प्रतिभा के धनी रोरिक न केवल एक महान चित्रकार ही थे बल्कि पुरातत्ववेत्ता, कवि, लेखक, दार्शनिक और शिक्षाविद् थे। वे हिमालय में एक इंस्टीट्यूट स्थापित करना चाहते थे। इस उद्देश्य से उन्होंने राजा मण्डी से १९२८ में ’’हॉल एस्टेंट नग्गर‘‘ खरीदा।\n\n", "id": "506026", "title": "निकलाय रेरिख़"}
{"url": "https://hi.wikipedia.org/wiki?curid=506031", "text": "लाप्लास रूपान्तर\n\nलाप्लास रूपान्तर (Laplace transform) एक प्रकार का समाकल रूपान्तर (integral transform) है। यह भौतिकी एवं इंजीनियरी के अनेकानेक क्षेत्रों में प्रयोग किया जाता है। उदाहरण के लिए परिपथ विश्लेषण में। इसको formula_1 से निरूपित करते हैं। यह एक रैखिक संक्रिया है जो वास्तविक अर्गुमेन्ट t (t ≥ 0) वाले फलन f(t) को समिश्र अर्गुमेन्ट वाले फलन F(s) में बदल देता है। \n\nलाप्लास रूपान्तर, प्रसिद्ध गणितज्ञ खगोलविद पिएर सिमों लाप्लास के नाम पर रखा गया है। लाप्लास रूपान्तर का उपयोग अवकल समीकरण तथा समाकल समीकरण (इंटीग्रल इक्वेशन) हल करने में किया जाता है। \n\nअनुबन्ध यह है कि उपरोक्त समाकलन का अस्तित्व हो। \nउपरोक्त प्रकार से परिभाषित लाप्लास रूपान्तर 'एकपक्षीय लाप्लास रूपान्तर' कहलाता है। लाप्लास रूपान्तर का द्विपक्षीय रूपान्तर निम्नलिखित प्रकार से पारिभाषित किया जाता है-\n\nटिप्पणी: formula_14 का अर्थ है यूनिट स्टेप फलन\n\nformula_18\n\nformula_19\n\n \\ </math> \n\n\n|}\nप्रतिलोम लाप्लास रूपान्तर (inverse Laplace transform) नीचे दिए गए समिश्र समाकल द्वारा निकाला जा सकता है। इस समाकल के कई नाम हैं, जैसे ब्रोमविच समाकल (Bromwich integra), फुर्ये-मेलिन समाकल (Fourier–Mellin integral) या मेलिन का प्रतिलोम सुत्र (Mellin's inverse formula):\n\nजहाँ एक वास्तविक संख्या है ताकि समाकल का कन्टूर-पथ कन्वर्जेन्स के क्षेत्र के अन्दर हो। प्रतिलोम लाप्लास रूपान्तर निकालने का एक दूसरा सूत्र पोस्ट का प्रतिलोम सूत्र (Post's inversion formula) है।\n\nनाभिकीय भौतिकी में जरेडियोसक्रिय क्षय को अभिव्यक्त करने वाला अवकल समीकरण नीचे दिया गया है। किसी नमूने में रेडियोसक्रिय परमाणुओं की संख्या है तथा इसके क्षय की दर के समानुपाती होती है। इसी को निम्नलिखित अवकल समीकरण द्वारा अभिव्यक्त किया जा सकता है-\n\nजहाँ , क्षय नियतांक (decay constant) है। इस समीकरण का हल लाप्लास रूपान्तर की सहायता से निकाला जा सकता है।\n\nइस समीकरण को एक ही पक्ष (side) में ले जाकर लिखने पर,\n\nअब हम इस समीकरण के दोनों पक्षों का लाप्लास रूपान्तर लेते हैं।\n\nजहाँ\n\nतथा\n\nइसका हल करने पर,\n\nअन्त में हम प्रतिलोम लाप्लास रूपान्तर लेते हें जिससे सामान्य हल प्राप्त होता है।\n\nक्षणिक परिपथों के विश्लेषण में प्रायः लाप्लास रूपान्तर का उपयोग किया जाता है। इसके लिए परिपथ के अवयवों को -डोमेन में बदलकर काम को आगे बढ़ाते हैं। नीचे तुल्य परिपथ दिए गये हैं-\n\nपार्श्व चित्र को देखें जिसमें दो लूप हैं। इनमें बहने वाली धारा formula_50 तथा formula_51 चित्र में दर्शायी गयी हैं। माना formula_50 तथा formula_51 के आरम्भिक मान शून्य हैं, अर्थात् formula_54 और formula_55 । किरखॉफ के नियम के अनुसार,\n\nformula_56 (1)\n\nformula_57 (2)\n\nचित्र से स्पष्ट है कि formula_58, \n\nformula_59\n\nformula_60 (समीकरण (2) को 2 से भाग देने पर)\n\nइन पर लाप्लास रूपान्तर लगाने पर,\n\nformula_61\n\nformula_62\n\nया,\n\nformula_63\n\nformula_64\n\nया,\n\nformula_65\n\nइसका हल निम्नलिखित है:\n\nformula_66\n\nअतः,\n\nformula_67\n\nformula_68\n\nध्यान दें कि formula_69 अतः हम केवल formula_70 की गणना ही करेंगे।\n\nformula_71\n\nइससे,\n\nformula_72\n\nचूंकि formula_73, अतः\n\nformula_74\n\n", "id": "506031", "title": "लाप्लास रूपान्तर"}
{"url": "https://hi.wikipedia.org/wiki?curid=506039", "text": "जेड रूपान्तर\n\nगणित एवं संकेत प्रसंस्करण में जेड रूपान्तर (Z-transform) किसी डिस्क्रीट टाइम-डोमेन संकेत को समिश्र (कम्प्लेक्स) आवृत्ति-डोमेन में बदलता है। डिस्क्रीट टाइम-डोमेन संकेत से तात्पर्य ऐसे संकेत से है जो केवल कुछ निश्चित समयों पर अशून्य मान रखता है, शेष समय वह शून्य रहता है। \n\nजेड-रूपान्तर को लाप्लास रूपान्तर का विविक्त-समय अनुरूप (discrete-time equivalent) के रूप में समझा जा सकता है। इसका उपयोग आंकिक संकेत प्रसंस्करण (डीएसपी) एवं आंकिक नियंत्रण (डिजिटल कन्ट्रोल) में किया जाता है।\n\n\n\nयहाँ:\n\n\n", "id": "506039", "title": "जेड रूपान्तर"}
{"url": "https://hi.wikipedia.org/wiki?curid=506055", "text": "पटना महाविद्यालय\n\nपटना महाविद्यालय (पटना कॉलेज) बिहार राज्य के पटना में स्थित एक पुराना एवं प्रतिष्ठित महाविद्यालय है। इसकी स्थापना सन् १८६३ में हुई थी। यह पटना विश्वविद्यालय से सम्बद्ध है। \n", "id": "506055", "title": "पटना महाविद्यालय"}
{"url": "https://hi.wikipedia.org/wiki?curid=506082", "text": "स्फोट\n\nस्फोट भारतीय व्याकरण की परम्परा एवं पाणिनि दर्शन का महत्वपूर्ण विषय है। कुछ लोग इसी स्फोट (नित्य शब्द) को संसार का कारण मानते हैं। जो स्फोट या नित्य शब्द को ही संसार का मूल हेतु या कारण मानते हैं उन्हें स्फोटवादी कहा जाता है। \n\nपाणिनि दर्शन में वर्णो का वाचकत्व न मानकर स्फोट ही के बल से अर्थ की प्रतिपत्ति मानी गई है। वर्णों द्बारा जो स्फुटित या प्रकट हो उसको स्फोट कहते है, वह वर्णातिरिक्त है। जैसे ' कमल' कहने से अर्थ की जो प्रतीति होती है वह 'क', 'म' और 'ल' इन वर्णों के द्बारा नहीं, इनके उच्चारण से उप्तन्न स्फोट द्बारा होती है। वह स्फोट नित्य है। \n\nपाणिनीय दर्शन के मत से स्फोटात्मक निरवयव नित्य शब्द ही जगत् का आदि कारण रूप परब्रह्म है। अनादि अनंत अक्षर रूप शब्द ब्रह्म से जगत् की साकी प्राक्रियाएँ अर्थ रूप में पर्वर्तित होती हैं। इस दर्शन ने शब्द के दो भेद माने हैं। नित्य और अनित्य। नित्य शब्द स्फोट मात्र ही है, संपूर्ण वर्णांत्मक उच्चरित शब्द अनित्य हैं। अर्थबोधन सामर्थ्य केवल स्फोट में है। वर्ण उस (स्फोट) की अभिव्यक्ति मात्र के साधन हैं।\n\nइस स्फोट को ही शब्दशास्त्रज्ञों ने सच्चिदानंद ब्रह्म माना है। अतः शब्द शास्त्र की आलोचना करते करते क्रमशः अविद्या का नाश होकर मुक्ति प्राप्त होती है। 'सर्वदर्शनसंग्रह' के रचयिता के मत से व्याकरण शास्त्र अर्थात 'पाणिनीयदर्शन' सब विद्याओं से पवित्र, मुक्ति का द्वारस्वरुप और मोक्ष मार्गों में राजमार्ग है। सिद्धि के अभिलाषी को सबसे पहले इसी की उपासना करनी चाहिए।\n\nस्फोट का सिद्धान्त भर्तृहरि ने प्रतिपादित किया है। भर्तृहरि द्वारा विरचित वाक्यपदीय नामक व्याकरण ग्रंथ में तीन कांड हैं। वाक्यपद संबंधी व्याकरण दर्शन के सिद्धांतों का कारिकाओं में गूढ़ विबेचन है। व्याकरण दर्शन के प्राचीनतम और प्रामाणिक ग्रंथों में इसकी गणना है। शब्दब्रह्म, स्फोटब्रह्म और स्फोटवाद का इसमें प्रतिपादन है। इसे 'हरिकारिका' भी कहते हैं। इसकी दो प्राचीन टीकाएँ प्राप्त होती हैं।\n\nभर्तृहरि के वाक्यपदीय के अनुसार वाक तीन चरणों में निर्मित होती है-\n\n\nतीन काण्डों - ब्रह्मकाण्ड, वाक्यकाण्ड और पदकाण्ड में विभक्त वाक्यपदीय भाषाविज्ञान का एक उत्कृष्ट ग्रन्थ है। अत्यन्त संक्षेप में इस ग्रंथ की विशेषताओ पर निम्नांकित रूपों में प्रकाश डाला जा सकता है : \n\n\n\n\n\n\n", "id": "506082", "title": "स्फोट"}
{"url": "https://hi.wikipedia.org/wiki?curid=506098", "text": "फूर्ये रूपान्तर\n\nफूर्ये रूपान्तर (Fourier transform) एक गणितीय रूपान्तर है जो भौतिकी एवं इंजीनियरी में अत्यन्त उपयोगी है। इसका नाम जोसेफ फूर्ये के नाम पर पड़ा है।\n\nफूर्ये रूपान्तर समय formula_1 के किसी फलन को एक नए फलन formula_2 में रूपन्तरित करता है जिसका अर्गुमेन्ट आवृत्ति (रेडियन प्रति सेकेण्ड) है। इस नए फलन F को फलन f का फूर्ये रूपान्तर या 'फ्रेक्वेंसी स्पेक्ट्रम' कहते हैं। \n\n\n", "id": "506098", "title": "फूर्ये रूपान्तर"}
{"url": "https://hi.wikipedia.org/wiki?curid=506146", "text": "चान्चोडी\n\nचान्चोडी पाली जिले का एक गाँव है। यह एक ग्राम पन्चायत है, यह दिल्ही मुम्बई रेलमार्ग पर स्तिथ रानी स्टेशन से लगभग 12 किलोमीटर की दूरी पर है, जहा से प्रसिद्ध जैन तिर्थ वरकाना 16 किमी और राणकपुर लगभग एक घण्टे की यात्रा जितना ही दूर है। तथा राष्ट्रीय राजमार्ग से 7 किमी की दूरी पर है। इसके पडोस मे मान्डल, खरोकडा, कीरवा, नादाना, इटन्द्रा चारणान, भगवानपुरा आदि गाव है। यहा पर एक उच्च माध्यमिक विध्यालय है तथा प्रथम नीजी विध्यालय श्री प्रेरणा विध्या मन्दिर उच्च प्राथमिक विध्यालय था जिसकी स्थापना श्री राजेन्द्रजी राठोर ने की थी, इस विध्यालय से पढे हुए विध्यार्थी आज विभिन्न क्षैत्रो मे अपनी प्रतिभा का प्रदर्शन कर रहे है। यहा पर एक बडा तालाब भी है जिसकी भरण क्षमता बहुत ही विस्तृत है। यह पाली शहर से लगभग 36 किमी दूर है।\n", "id": "506146", "title": "चान्चोडी"}
{"url": "https://hi.wikipedia.org/wiki?curid=506196", "text": "हबीबुल्लाह मीर\n\nहबीबुल्लाह मीर (, देहांत: ११ जनवरी २०१३) एक कश्मीरी भारतीय राजनीतिज्ञ थे जिनकी जनवरी २०१३ में हत्या कर दी गई। वे जम्मू व कश्मीर राज्य के बारामुल्ला ज़िले के गोरीपोरा गाँव के सरपंच थे। कई समीक्षकों के अनुसार उनकी हत्या चरमपंथी उग्रवादियों द्वारा स्थानीय चुने हुए नेताओं को मार डालने के मुहीम का भाग थी। हबीबुल्लाह मीर भारतीय राष्ट्रीय कांग्रेस पार्टी के साथ जुड़े हुए थे। वे अखिल जम्मू-कश्मीर पंचायत कॉन्फ़्रेंस की ३२-सदस्यीय प्रबंधक समिति के सदस्य थे और उनकी हत्या के बाद राज्य सरकार से जम्मू और कश्मीर राज्य के लगभग ३३,००० चुने हुए राजनीतिज्ञों के लिए सुरक्षा व्यवस्था में सुधार के लिए मांगे उठाई गई।\n\n", "id": "506196", "title": "हबीबुल्लाह मीर"}
{"url": "https://hi.wikipedia.org/wiki?curid=506203", "text": "वी॰ एस॰ संपत\n\nवीरावल्ली सुंदरम् संपत भारत के मुख्य चुनाव आयुक्त थे। उन्होंने ११ जून २०१२ को एस. वाई. कुरैशी के सेवानिवृत्त होने पर मुख्य चुनाव आयुक्त का पदभार सँभाला।\n\nसंपत भारतीय प्रशासनिक सेवा के १९७३ बैच के अधिकारी है।\n", "id": "506203", "title": "वी॰ एस॰ संपत"}
{"url": "https://hi.wikipedia.org/wiki?curid=506206", "text": "लाल गलियारा\n\nलाल गलियारा () भारत के पूर्वी भाग का एक क्षेत्र है जहाँ नक्सलवादी (साम्यवादी) उग्रवादी संगठन सक्रीय हैं। आंध्र प्रदेश, छत्तीसगढ़, उड़ीसा, झारखंड, मध्य प्रदेश, पश्चिम बंगाल और उत्तर प्रदेश के कुछ भागों पर विस्तृत इस क्षेत्र में आधुनिक भारत के सबसे ऊँचे निरक्षरता, निर्धनता और अतिजनसंख्या के दर मिलते हैं। भारतीय सरकारी स्रोतों के अनुसार जुलाई २०११ में ८३ ज़िले इस लाल गलियारे में आते थे।\n\nलाल गलियारे के क्षेत्रों की अर्थव्यवस्था अक्सर कृषि जैसे प्राथमिक व्यवसायों पर ही टिकी होती है और उसमें विविधता नहीं होती। किसी-किसी इलाक़े में खनिकर्म और वन-सम्पदा से सम्बंधित व्यवसाय भी चलते हैं, लेकिन उद्योग और अन्य विकसित कार्य नहीं हैं। यह अविकसित अर्थव्यवस्था इस क्षेत्र की तेज़ी से बढ़ती आबादी का पोषण करने में अक्षम है। इसके बावजूद इस क्षेत्र में भारत की प्राकृतिक सम्पदा का एक बड़ा भाग स्थित है, मसलन उड़ीसा में 'भारत का ६०% बॉ​क्साइट, २५% कोयला, २८% लौह खनिज​, ९२% निकल और २८% मैन्गनीज़​ स्थित है'।\n", "id": "506206", "title": "लाल गलियारा"}
{"url": "https://hi.wikipedia.org/wiki?curid=506211", "text": "नैश्नल जिओग्रैफ़िक​ मैगज़ीन\n\nनैश्नल जिओग्रैफ़िक​ मैगज़ीन​ (), जिसका अर्थ राष्ट्रीय भौगोलिक पत्रिका है, संयुक्त राज्य अमेरिका में छपने वाली एक मासिक पत्रिका है। इसका सर्वप्रथम अंक सन् १८८८ में प्रकशित हुआ और यह तब से इसमें भूगोल, लोक-दिलचस्पी के विज्ञान, इतिहास और संस्कृति के विषयों पर लेख छपे जा रहे हैं। इसका प्रकाशन-गृह 'नैश्नल जिओग्रैफ़िक सोसाइटी' (, राष्ट्रीय भौगोलिक मंडली) नामक एक संसथान है जो ख़ुद भी विश्व के विभिन्न भागों में अध्ययन करने वाले विशेषज्ञों के दस्ते भेजती है। यह पत्रिका अपने रंगीन और आकर्षक फ़ोटो के लिए जानी जाती है।\n\n", "id": "506211", "title": "नैश्नल जिओग्रैफ़िक​ मैगज़ीन"}
{"url": "https://hi.wikipedia.org/wiki?curid=506244", "text": "कृष्ण किशोर\n\nकृष्ण किशोर (जन्म : १९४१) न्यू ब्राइटन, मिनेसोटा, अमेरिका में बसे भारतीय मूल के हिंदी लेखक हैं। उनका जन्म अम्बाला छावनी हरियाणा में हुआ था। कविता तथा निबंध उनके लेखन की प्रमुख विधाएँ हैं। वे वर्ष २००४ से वेब तथा कागज पर प्रकाशित होने वाली अन्यथा नामक साहित्यिक पत्रिका के संपादक भी है। अन्यथा नाम से उनका एक कविता संग्रह भी प्रकाशित हुआ है तथा उन्हें वर्ष २००५ के पद्मभूषण डॉ॰ मोटूरि सत्यनारायण पुरस्कार से सम्मानित किया गया है।\n", "id": "506244", "title": "कृष्ण किशोर"}
{"url": "https://hi.wikipedia.org/wiki?curid=506271", "text": "राष्ट्रीय डिजाइन संस्थान\n\nराष्ट्रीय डिजाइन संस्थान (National Institute of Design / NID) भारत का प्रमुख डिजाइन संस्थान है। यह गुजरात के अहमदाबाद नगर में स्थित है। यह एक स्वायत्त संस्थान है। 'बिजनेस वीक' ने इसे विश्व के सर्वोत्कृष्ठ डिजाइन स्कूलों में शामिल किया है और इसका स्थान वर्नक्रमानुसार ३२वाँ दिया है।\n\nराष्ट्रीय डिजाइन संस्थान (एनआईडी) की स्थापना १९६१ में वाणिज्य एवं उद्योग मंत्रालय के तहत एक स्वायत्रशासी संस्थान के रूप में की गई जो डिजाइन शिक्षा, व्यावहारिक शोध, प्रशिक्षण, डिजाइन परामर्शी सेवाएं और बाहय कार्यक्रमों के क्षेत्र में बहुविषयक अग्रणी संस्थान के रूप में अंर्तराष्ट्रीय स्तर पर पहचान प्राप्त की है। एनआईडी १२वीं स्तर के विद्यार्थियों के लिए चार वर्षीय डिजाइन में स्नातक डिप्लोमा कार्यक्रम (जीडीपीडी) तथा उन्नत कला/आर्किटेक्चर/प्रौद्योगिकी/इंजीनियरिंग इत्यादि में स्नातकों के लिए दो ढाई-वर्षीय डिजाइन में परा स्नातक कार्यक्रम (पीजीडीपीडी) अपने तीन कैंपसों (अहमदाबाद/गांधीनगर/बैंगलुरू) में कुल १६ डिजाइन डोमेनों में विशिष्टता के साथ चलाता है। एनआईडी का डिजाइन परामर्श सेवाएं तथा बाह्य कार्यक्रम छात्रों को उनके अध्ययन के दौरान डिजाइनों के अभ्यास के अवसर को प्रदान करता है। एनआईडी उद्योग के विभिन्न क्षेत्रों में कार्य कर रहे लोगों के लिए डिजाइन तथा डिजाइन प्रबंधन कार्यक्रम में अल्प समय में टेलरमेड अनाज्ञयता कार्यक्रम भी प्रदान करता है। \n\nहाल में घोषित भारत की 'राष्ट्रीय डिजाइन नीति' में एनआईडी को डिजाइन के क्षेत्र में एक प्रमुख संस्थान के रूप में मान्यता दी गई है तथा भारत में डिजाइन शिक्षा के फैलाव की उसे जिम्मेदारी दी गई है। एनआईडी को भारत में डिजाइन शिक्षा और उत्कृष्ट अनुसंधान को प्रोत्साहित करने का दायित्व सौंपा गया है। इनमें विश्वस्तरीय डिजाइनरों की पहचान, प्रोत्साहन तथा विकास के लिए उपयुक्त प्रणालियों के डिजाइन के लिए कदम उठाने का दायित्व शामिल है। इसका अर्थ हुआ कि संस्थान को क्षमतावान डिजाइनर्स चुनने, शिक्षण और भविष्य के लिए डिजाइनर्स तैयार करने हेतु वातावरण बनाने के लिए डिजाइनिंग प्रणाली में नेतृत्व करने की आवश्यकता है।\n\nराष्ट्रीय डिजाइन संस्थान (एनआईडी) अंतर्राष्ट्रीय स्तर पर औद्योगिक संप्रेषण, वस्त्र और आईटी समन्वित (प्रायौगिक) डिजाइन के लिए महत्वपूर्ण शिक्षण और अनुसंधान संस्थानों में से एक है। एनआईडी एक राष्ट्रीय उत्कृष्टता प्राप्त स्वायत्त संस्थान है और वह वाणिज्य एवं उद्योग मंत्रालय, भारत सरकार के अधीन है जिसमें डिजाइन से जुड़े व्यापक क्षेत्र में शिक्षा, अनुप्रयुक्त अनुसंधान, सेवा और उन्नत प्रशिक्षण की व्यवस्था है। एक प्रमुख राष्ट्रीय डिजाइन संस्थान के रूप में एनआईडी की जिम्मेदारियों का विस्तार इसके सांगठनिक दायरे से अधिक है। इसके दायित्वों में प्रतिभा विकास और देश में डिजाइन के संगत क्षमताओं का विकास करना शामिल है।\n\nएनआईडी को व्यावहारिक रूप में लगातार राष्ट्र की क्षमताओं को बढ़ाने तथा डिजाइनर्स के विकास की आवश्यकता है जिनसे भारतीय उत्पादों की प्रतिस्पर्धात्मकता बढ़ेगी और जीवन के स्तर में सुधार होगा। उत्कृष्ट चयन प्रक्रिया के विकास का दायित्व निभाने और अन्य डिजाइन संस्थानों तक इसका विस्तार करने के वास्ते भारत में लघु दृष्टिकोण के साथ यह तय किया गया कि एनआईडी अपनी चयन प्रक्रिया को संशोधित करेगा और अन्य समान डिजाइन संस्थानों में लागू प्रभावी चयन प्रणाली तैयार करने के लिए इसमें जरूरी सुधार करेगा। चयन प्रक्रिया से ऐसे प्रतिभावान व्यक्तियों की पहचान में मदद मिलेगी जिनमें एक डिजाइनर की क्षमता है और इस प्रक्रिया को एक पैमाने के रूप में डिजाइनर संस्थानों द्वारा प्रयोग किया जा सकेगा।\n\n", "id": "506271", "title": "राष्ट्रीय डिजाइन संस्थान"}
{"url": "https://hi.wikipedia.org/wiki?curid=506276", "text": "प्रभात शास्त्री\n\nडॉ प्रभात शास्त्री (२७ मई १९१७ -) हिन्दी के महान उन्नायक तथा संस्कृत और हिन्दी के विद्वान थे। \n\nप्रयाग में जन्में डॉ॰ प्रभात शास्त्री राष्ट्रभाषा के प्रति समर्पित संस्कृतज्ञ थे I वे सन १९७५ से सन १९९९ तक सम्मेलन के प्रधानमंत्री थे I इस कालावधि में उनहोंने सम्मेलन का चतुर्दिक विकास किया I और इसी लिए उन्हें 'सम्मेलन के उन्नायक ' नाम से अभिहित किया जाता है |\n\nसंस्कृत साहित्य के साथ-साथ पं॰ प्रभात शास्त्री की अभिरुचि हिंदी के प्रति अतीव विकासोन्मुखी रही थी। 1910 ई0 में 'हिन्दी साहित्य सम्मेलन' की स्थापना के बाद हिंदी के महाप्राण राजर्षि पुरुषोत्तमदास टंडन के सान्निध्य में आकर पं.प्रभात शास्त्री सक्रिय रूप में सम्मेलन-कार्यो से सम्पृक्त हो चुके थे। वे 1948 में सम्मेलन के प्रचारमन्त्री बने थे। तब उन्होंने देश के कई प्रान्तों में सम्मेलन की शाखा-प्रशाखाओं के विकास करने तथा प्रान्तीय सम्मेलनों के आयोजन में अपना श्लाघ्य योगदान किया था। निष्ठा और सांघटनिक कौशल के बल पर वे सम्मेलन के प्रधानमंत्री पद पर आजीवन अधिष्ठित रहे।\n\n", "id": "506276", "title": "प्रभात शास्त्री"}
{"url": "https://hi.wikipedia.org/wiki?curid=506279", "text": "साउण्डेक्स\n\nसाउण्डेक्स (Soundex) एक ध्वन्यात्मक कलन विधि है जिसका उपयोग नामों को उनकी अंग्रेजी ध्वनि के अनुसार व्यवस्थित किए जाने में किया जाता है। इसका उद्देश्य यह है कि समान रूप से उच्चारित (homophones) नामों को समान प्रकार से कोडित किया जाय यद्यपि उनके वर्तनियों में मामूली अन्तर क्यों न हो। \n\nयह अल्गोरिद्म मुख्यतः व्यंजनों की कोडिंग करता है ; स्वर की कोडिंग नहीं की जाती यदि वह शब्द के आरम्भ में न आया हो। सभी फोनेटिक अल्गोरिद्मों में साउण्डेक्स सबसे अधिक प्रसिद्ध है। इसकी प्रसिद्धि का एक कारण यह भी है कि यह PostgreSQL,[2] MySQL,[3] MS SQL Server[4] and Oracle[5]) आदि लोकप्रिय डेटाबेस सॉफ्टवेयरों में शामिल कर लिया गया है।\n\n\n\n", "id": "506279", "title": "साउण्डेक्स"}
{"url": "https://hi.wikipedia.org/wiki?curid=506284", "text": "दुव्वुरी सुब्बाराव\n\nदुव्वरी सुब्बाराव (तेलुगु: దువ్వూరి సుబ్బారావు) का जन्म ११ अगस्त १९४९ को हुआ। वे एक भारतीय अर्थशास्त्री, केन्द्रीय बैंकर हैं। वे ५ सितंबर २००८ से ४ सितंबर २०१३ भारतीय रिज़र्व बैंक के २२वें गवर्नर रहे।\n\nश्री सुब्बाराव १९७२ बैच के भारतीय प्रशासनिक सेवा के आंध्र प्रदेश कैडर के अधिकारी हैं।\n\nश्री सुब्बाराव आंध्र प्रदेश के पश्चिम गोदावरी जिले के एलुरु स्थान से हैं। उनकी शिक्षा सैनिक विद्यालय से हुई। १९६९ में उन्होने भारतीय प्रोद्योगिकी संस्थान, खड़गपुर से भौतिकी में B. Sc. Hons पूरा किया। बाद में उन्होने भारतीय प्रोद्योगिकी संस्थान, कानपुर से भौतिकी में M.Sc. की उपाधी प्राप्त की। १९७२ में उन्होने भारतीय प्रशासनिक सेवा में सफलता अर्जित की।\n\n१९७८ में, उन्होने ओहायो स्टेट युनीवर्सिटी से अर्थशास्त्र में मास्टर की डिग्री हासिल की। बाद में उन्होने आंध्र विश्वविद्यालय से अर्थशास्त्र में PhD की उपाधी ली।\n\nश्री सुब्बाराव ने जब भारतीय रिज़र्व बैंक के गवर्नर का पदभार संभाला, वह समय १९३० की मंदी के बाद, वैश्विक अर्थव्यवस्था का सबसे भयावह समय था।\n", "id": "506284", "title": "दुव्वुरी सुब्बाराव"}
{"url": "https://hi.wikipedia.org/wiki?curid=506314", "text": "दि इकॉनॉमिस्ट\n\nदि इकॉनॉमिस्ट​ () ब्रिटेन में लंदन से छपने वाली एक साप्ताहिक पत्रिका है। इसमें आर्थिक, राजनैतिक और अंतरराष्ट्रीय मामलों पर लेख सम्मिलित होते हैं। सितम्बर १८४३ में इसका प्रकाशन शुरू हुआ और तब से यह लगातार छपती आ रही है। २००६ में इसकी औसत साप्ताहिक बिक्री 15 लाख प्रतियों की थी जिसमें से लगभग आधी संयुक्त राज्य अमेरिका में बिक रहीं थी।\n\nदि इकानामिस्ट स्पष्टतया मुक्त बाजार आधारित पूंजीवाद और काफी हद तक दक्षिण पंथी राजनीति का समर्थक है किंतु वह कभी तथ्यों और आंकड़ों के साथ छेड़छाड़ नहीं करता। वह इस मान्यता को लेकर चलता है कि तथ्य परमपावन होते हैं। मगर उनकी व्याख्या में अंतर दृष्टिकोण की भिन्नता के कारण हो सकता है।\n\nदि इकानामिस्ट की स्थापना आज से 169 वर्ष पूर्व सितम्बर 1843 में जेम्स विल्सन के संपादकत्व में हुई थी। विल्सन ने कोलकाता में व्यापारी के रूप में काफी धन कमाया था। इस पत्र के तीसरे संपादक विल्सन के दामाद वाल्ट बेजहॉट बने और 1861 से 1877 तक रहे। वे एक प्रतिष्ठित विद्वान थे। आज भी मुद्रा बाजार के ऊपर उनकी पुस्तक 'लोम्बार्ड स्ट्रीट: ए डिस्क्रिप्शन ऑफ द मनी मार्केट' (जो पहली बार 1872 में छपी थी) बड़े चाव से पढ़ी जाती है। वर्तमान संपादक जॉन मिक्लेथ वेट की भू मंडलीकरण संबंधी पुस्तक 'ए फ्यूचर परफेक्ट' काफी बिकी है। इस पत्र के साथ अनेक महत्वपूर्ण लोग जुड़े रहे हैं। उदाहरण के लिए हम हर्बर्ट स्पेंशर का नाम ले सकते हैं जो 1848 से 1853 तक उपसंपादक के तौर पर कार्यरत रहे। कहा जाता है कि हर हफ्ते पत्र की 15 लाख से अधिक प्रतियां बिकती हैं जिसका आधा अमेरिकी लोग खरीदते हैं। 'दि इकानामिस्ट' के ऊपर मुख्य रूप से पियर्सन नामक कंपनी और रोथस्चाइल्ड नामक प्रसिध्द वित्तीय कारोबारी परिवार का दबदबा है। पियर्सन कंपनी ही 'फाइनेंशियल टाइम्स' नामक वित्तीय दैनिक निकालती है। जहां तक रोथस्चाइल्ड का सवाल है फ्रांसीसी क्रांति से लेकर अब तक उसकी विश्वव्यापी भूमिका बनी हुई है।\n", "id": "506314", "title": "दि इकॉनॉमिस्ट"}
{"url": "https://hi.wikipedia.org/wiki?curid=506322", "text": "दोशीज़ा डाइजेस्ट\n\nदोशीज़ा डाइजेस्ट​ () उर्दू में कराची, पाकिस्तान से छपने वाली महिलाओं के लिए एक मासिक पत्रिका है। इसमें कहानियाँ और महिलाओं की दिलचस्पी के विषयों पर लेख होते हैं। 'दोशीज़ा' का अर्थ 'कन्या' होता है।\n", "id": "506322", "title": "दोशीज़ा डाइजेस्ट"}
{"url": "https://hi.wikipedia.org/wiki?curid=506326", "text": "दूझे​\n\nदूझे​ () चीनी भाषा में जनवादी गणतंत्र चीन से छपने वाली सामान्य दिलचस्पी की एक पत्रिका है। यह चीन में सबसे ज़्यादा बिकने वाली पत्रिका है और इसमें नए लेख, अन्य पत्रिकाओं से लिए गए लेख, लघु कहानियाँ, पुस्तकों के अंश, लतीफ़े, इत्यादि छापे जाते हैं। इसका प्रकाशन १९८१ में लान्झू शहर में शुरू हुआ था और इसे 'गांसू जन प्रेस' छापती है।\n", "id": "506326", "title": "दूझे​"}
{"url": "https://hi.wikipedia.org/wiki?curid=506337", "text": "देअ श्पीगल\n\nदेअ श्पीगल​ () जर्मन भाषा में जर्मनी से छपने वाली सामान्य दिलचस्पी की एक साप्ताहिक पत्रिका है। यह यूरोप की सबसे अधिक बिकने वाली पत्रिकाओं में से एक है और हर हफ़्ते इसकी १० लाख से अधिक प्रतियां बिकती हैं। इसके औसत अंक में २०० या उस से भी ज़्यादा पृष्ठ होते हैं और यह अपनी औपचारिक भाषा के लिए जानी जाती है। जर्मन भाषा में 'श्पीगल​' का मतलब 'दर्पण' होता है।\n", "id": "506337", "title": "देअ श्पीगल"}
{"url": "https://hi.wikipedia.org/wiki?curid=506377", "text": "चित्र चिंता\n\nचित्र चिंता () असमिया भाषा में गौहाटी चलचित्र क्लब द्वारा प्रकाशित होने वाली एक वार्षिक पत्रिका है। इसमें असमिया साहित्यकारों और फ़िल्म समीक्षकों के लेखों का संकलन होता है।\n", "id": "506377", "title": "चित्र चिंता"}
