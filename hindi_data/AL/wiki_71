{"url": "https://hi.wikipedia.org/wiki?curid=487898", "text": "अभिज्ञानशाकुन्तल में प्रतीक - योजना\n\n।। अभिज्ञानशाकुन्तल में प्रतीक – योजना।।\nवसन्तकुमार म. भट्ट\nनिदेशक, भाषासाहित्यभवन, गुजरात युनिवर्सिटी, अहमदावाद – 380 009\n\n0 – 1 भूमिकाः- कविओं ने ब्रह्माण्ड के कईं पदार्थों में मानवीय संवेदनाओं और स्वभाव का प्रतिबिम्ब देखा है, अतः वे उसका प्रतीक के रूप में विनियोग करके भी नव-नवीन काव्य-सर्जन करते है। काव्यों में निसर्ग-व्याप्त पदार्थों की विशिष्टतया बूनावट करने से मानवीय संवेदनाओं को अच्छी तरह से वाचा दी जाती है, यह सभी कविओं ने जाना है। लेकिन ऐसा लगता है कि इस विषय में कालिदास का दर्शन कुछ गहेरा है। कालिदास की दृष्टि में, इस ब्रह्माण्ड में मनुष्य और प्रकृति जैसे दो पृथक् पृथक् अस्तित्व नहीं है। कालिदास के लिये तो मनुष्य भी प्रकृति का ही अपृथक् अंग है। इस लिये अभिज्ञानशाकुन्तल में मानवीय प्रेम के आलेखन में प्रकृति न केवल मानवीय संवेदनाओं को उद्दीपित करती है, या न केवल मानवीय संवेदनाओं का प्रतिबिम्ब ग्रहण करती है, किन्तु वह मानवीय प्रेम-प्रसंगो में अपरोक्ष सहभागिता भी दिखाती है। प्रस्तुत नाट्यकृति में आदि से अन्त तक प्रकृति के जो भी विविध पशु, पक्षी एवं पुष्पादि का विनियोग हुआ है, वे सब नाटक की पात्रसृष्टि के अभिन्न अंग है। लेकिन अभिज्ञानशाकुन्तल में हरिण, हंस और कमलादि का प्रतीकों के रूप में भी विनियोग हुआ है। अतः प्रस्तुत आलेख में अभिज्ञानशाकुन्तल (कालिदास, 2006) की प्रतीक-योजना एवं इन से व्यक्त होनेवाले नाट्यकार्य का सर्वांगीण रूप से अवलोकन करना अभीष्ट है।। \n0 – 3 महाकवि कालिदास के अभिज्ञानशाकुन्तल नाटक में प्रयुक्त विभिन्न प्रतीकों की चर्चा शूरु करने से पहले इस नाटक की पूर्वनिर्धारित गति क्या है ? यह भी ज्ञातव्य है। सामान्यतः सभी सहृदय पाठक जानते ही है कि दुष्यन्त को चक्रवर्ती पुत्र की प्राप्ति होना ही इस नाटक का चरम लक्ष्य है। लेकिन, कालिदास ने प्रथम अंक में ही अन्य दो सन्दर्भों में भी नाटक की अन्य गति-विधियों का निर्देश किया है। अतः कवि-निर्दिष्ट कुल त्रिविध गति-निर्देशों के साथ शकुन्तला के लिये प्रयुक्त 1. हरिणी, 2. हंस तथा 3. कमल जैसे त्रिविध प्रतीकों का संयोजन ध्यान में लेना नितान्त आवश्यक है। इस दृष्टि से समीक्षा करने पर अभिज्ञानशाकुन्तल के प्रतीकों से अभिव्यक्त होनेवाला नाट्यकार्य यथार्थ रूप में प्रकट होगा।। \n1 – 1 इस नाटक के आरम्भ में, सूत्रधार के सुझाव पर नटी ने ग्रीष्म-ऋतु का गीत गाया हैः--- \n\"क्षणचुम्बितानि भ्रमरैः सुकुमारकेसरशिखानि।\nअवतंसयन्ति दयमानाः प्रमदाः शिरीषकुसुमानि।।\" \nयहाँ कहा गया है कि भ्रमरों के द्वारा एक क्षण के लिये (ही) चुम्बित (और बाद में त्यक्त) शिरीषपुष्पों को उसके प्रति दया दिखानेवाली प्रमदायें (अपने कानों में) धारण करके अपने आपको सुशोभित करती है। अथवा कहो कि, उन पुष्पों को आभूषणों का गौरव प्रदान करती है। टीकाकार राघवभट्ट कहते है कि यहाँ शिरीषपुष्पों को धारण करनेवाली प्रमदाओं से शकुन्तला का ही निर्देश करना अभीष्ट है। परन्तु यहाँ पर कुछ गम्भीर अर्थ भी छीपा हुआ दिखता है। कालिदास शकुन्तला के लिये आगे चल कर कहनेवाले है कि उसको सुशोभन प्रिय था, तथापि वह वृक्षों के एक पर्ण को भी कदापि नहीं तोडती थी। यहाँ प्रश्न होता है कि तो फिर वह अपने कानों में क्यूँ शिरीषपुष्पों को धारण करती थी ? इस प्रश्न का मार्मिक उत्तर नटी-गीत में दिया गया है। भ्रमर पुष्पों पर एक क्षण के लिये बैठते है और रसपान करके उसको तुरन्त छोड देते है। संसार में जो भी स्त्री के जीवन में ऐसी घटना घटित होती है, उसका विचार शकुन्तला करती है और उसके चित्त में बेसुमार वेदना होती है। इसी लिये वह ऐसे शिरीष-पुष्पों को अपने कानों में धारण करके उसको सम्मानित करती है। राजर्षि विश्वामित्र ने मेनका को क्षण भर के लिये अपनाया और तुरन्त ही उसका परित्याग भी कर दिया। लेकिन क्षणिक संयोग से जो संतति पैदा हुई वह थी शकुन्तला। इस तरह, नायिका जो शिरीषपुष्प धारण करती है उसके पीछे छीपी हुई उक्त भावना उसके जन्म की कहानी से जुडी हुई है। कोई भी स्त्री किसी भी पुरुष का क्षणिक प्रेम प्राप्त के, यदि उसके द्वारा परित्यक्त हो जाती है, तो उस स्त्री का जीवन तो निश्चित रूप से करुणाजनक हो ही जाता है। किन्तु उस क्षणिक संयोग से जो संतति पैदा होती है, उसके अभिज्ञान की भी समस्या खडी हो जाती है, जो दुःसाध्य होती है। स्त्रीजीवन में कदाचित् पैदा होनेवाली ऐसी पीडाजनक नियति, जिसको इस नटी-गीत में व्यक्त की गई है उसको दुष्यन्त कब समझता है ? वह हमें देखना है। और, शकुन्तला के पुत्र भरत का \"दौष्यन्ति\" के रूप में अभिज्ञान कब सिद्ध होता है ? वह भी आनुषंगिक रूप से देखना है। नाटक की गति का यह प्रथम निर्देश नटीगीत में रखा गया है और शीर्षक में आये हुए \"अभिज्ञान\" शब्द के साथ उसका सम्बन्ध है। महाभारत में वर्णित शकुन्तलोपाख्यान में भी शकुन्तला के पुत्र के अभिज्ञान की ही समस्या केन्द्र में थी। अतः प्रकृत में नटी-गीत का गहेरा मर्म समझना अत्यावश्यक है। इसी सन्दर्भ में, इस नाटक में दुष्यन्त के लिये प्रयुक्त भ्रमर का प्रतीक, एवं नायिका (ओं) के लिये प्रयुक्त शिरीष, आम्रमंजरी और कमल जैसे विविध पुष्पों के प्रतीकात्मक निर्देश विचारणीय बन जाते है।। \n1 – 2 प्रथम अंक के आरम्भ में मृगयाविहारी राजा दुष्यन्त का प्रवेश होता है। तब नेपथ्य से आवाज आती है कि 'न हन्तव्यो, न हन्तव्यः, आश्रममृगोSयम्' इति। दुष्यन्त को कहा जाता है कि- तत् साधुकृतसन्धानं प्रतिसंहर सायकम्। आर्तत्राणाय वः शस्त्रम्, न प्रहर्तुमनागसि। (अ.शा. 1 – 10) कण्वमुनि के शिष्यों की यह ध्वनि सूनकर मृगया के लिये निकला राजा दुष्यन्त तुरन्त ही अपने बाण का संहरण कर लेता है। तब उसके प्रतिभाव में मुनिजन राजा को आशीर्वचन देते है कि- \nजन्म यस्य पुरोर्वंशे युक्तरूपमिदं तव।\nपुत्रमेवंगुणोपेतं चक्रवर्तिनं अवाप्नुहि।। (अ.शा. 1 – 11)\nपुरुवंश में उत्पन्न हुए आपके लिये यही समुचित है। क्योंकि आप के बाण तो आर्त (दुःखी) व्यक्ति की रक्षा के लिये ही हो सकते है, इनसे कोई निष्पाप व्यक्ति पर आघात नहीं होना चाहिये। और, चूँकि आपने बाण का संहरण कर लिया है, आपको आपके जैसे ही गुणोंवाले चक्रवर्ती पुत्र की प्राप्ति हो। इस आशीर्वचन में अभिज्ञान-शाकुन्तल नाटक का चरम लक्ष्य कहा गया है। इस लिये अब हमें देखना है कि समग्र नाटक की गति कैसे पुत्रप्राप्ति पर्यन्त चलती रहती है ?। यहाँ पर, ऋषिकुमारों के कहने पर दुष्यन्त ने बाण का तो संहरण कर लिया था। परन्तु हरिण के पीछे दौडता आ रहा दुष्यन्त प्रथमांक के अन्त तक शकुन्तला का प्रेम जित ही लेता है। उससे मालुम होता है कि महाकवि ने यहाँ हरिण को शकुन्तला के प्रतीक के रूप में रखा है। जैसे जैसे नाटक आगे बढता है वैसे वैसे प्रेक्षकों को स्पष्ट होता जाता है कि नायिका शकुन्तला की जीवनकथा भी इस हरिण के प्रतीक से ही कही जा रही है। एवं आगे जाकर उसी के निमित्त से वह कथा परिणत भी होती है। शिकारी एवं हरिणी के व्यक्तित्व में सहज रूप से ही विसंवाद अन्तर्निहित है। अथवा कहिए कि इन दोनो में भोक्ता-भोग्य भाव दिखाई देता है। किन्तु आदर्श दाम्पत्य जीवन में तो वही स्पृहणीय है कि पति-पत्नी दोनों परस्पर के लिये भोक्ता-भोग्य हो। अतः नाटक में ऐसी आदर्श स्थिति का निर्माण कब होता है वह द्रष्टव्य है। अब प्रेक्षकों का ध्यान उस ओर ही आकृष्ट होगा कि नायक-नायिका के बीच ऐसी समान भूमिका का निर्माण होने के बाद ही दुष्यन्त को पुत्र भरत की प्राप्ति हो। क्योंकि कण्व मुनि के शिष्यों ने जो आशीर्वाद दिये थे वह तो शब्दान्तर से, हरिणी को नहीं मारने की शर्त पर दिये थे। इस तरह नटीगीत से निर्दिष्ट अभिज्ञान की समस्या के साथ जब पुत्रप्राप्ति रूप दुसरा लक्ष्य जुडता है तब अकथित रूप से नायक-नायिका के दाम्पत्य-जीवन की समाधि पहले सिद्ध होना इदं प्रथमतया आवश्यक बन जाता है। प्रेक्षकों के कौतुक का सीलसिला तार्किक दृष्टि से इस क्रम में अभिव्यक्त होना अपेक्षित है।\n1 – 4 प्रथमांक में ही कवि ने पूरे नाटक का चरमोत्कृष्ट शिखर भी प्रतीकात्मक रूप से कह रखा हैः-- अनसूया की एक उक्ति के द्वारा शकुन्तला के लिये ‘स्वयंवरवधू वनज्योत्स्ना’ और नायक दुष्यन्त के लिये ‘सहकार-वृक्ष’ का प्रतीकात्मक निर्देश किया है। यद्यपि यहाँ स्वयंवरवधू शब्द से इन दोनों के आसन्न (गान्धर्व) विवाह का ही सूचन किया गया है। किन्तु अन्ततोगत्वा तो, सहकारवृक्ष पर आश्रित वनज्योत्स्ना नामक लता के चित्र से एक स्पृहणीय दाम्पत्य जीवन का चिर अभिलषित आदर्श भी अभिव्यक्त हो रहा है, यह भी ध्यानार्ह है।।\n2 – 0 नाटक के शीर्षक में जो \"अभिज्ञान\" शब्द रखा गया है उसके साथ सम्बन्ध रखनेवाली गति का जहाँ निर्देश है उस नटी-गीत का पहले विचार करेंगे। नटी-गीत के शब्दों से जो ध्वनि निकलती है उसको यथार्थ रूप में समझने के लिये पूरे नाटक में स्थान स्थान पर जो शिरीषपुष्प, आम्रमंजरी एवं कमल जैसे पुष्पों के प्रतीकात्मक निर्देश आते है उसको भी ध्यान में लेना आवश्यक है। और पुष्पों से जुडे भ्रमर के प्रतीक का भी साथ में ही विचार करना होगा। \n2 – 3 इस नाट्यकृति में प्रयुक्त विविध पुष्पों के प्रतीकों को समझने के बाद, अब नटीगीत से आरम्भ करके अनेक स्थान पर जो भ्रमर का उल्लेख हुआ है उसकी पर्यालोचना करनी चाहिये। विद्वन्मतानुसार दुष्यन्त को भ्रमर ही कहा गया है। लेकिन समग्र कृति में बार बार उल्लिखित भ्रमर का प्रतीक सार्वत्रिक रूप से क्या सचमुच में नायक के किसी एक ही स्वभाव का द्योतन करता है ? यह प्रष्टव्य है। क्योंकि महाकवि ने सर्वत्र भ्रमर का दुष्यन्त के साथ सर्वथा अभेद करके निरूपण नहीं किया है। इस नाट्यकृति में कुल मिलाके पाँच बार भ्रमर का उल्लेख हुआ है। अतः इन सभी उल्लेखों के उपलक्ष्य में भ्रमर के प्रतीक से व्यक्त होनेवाले व्यंग्यार्थ का पुनर्विचार करना जरूरी है। \nएषा कुसुमनिषण्णा तृषितापि सती भवन्तमनुरक्ता। \nप्रतिपालयति मधुकरी न खलु मधु विना त्वया पिबति।। अ.शा. 6 / 19\n\n3 – 0 नाटक के तीन गति-निर्देशों में से नटी-गीत का विचार करने के बाद, अब प्रथमांक में नाटक का जो चरम लक्ष्य प्रकट रूप में कहा गया है उसीकी ओर ध्यान देंगे। मृगयाविहारी राजा दुष्यन्त के प्रवेश से प्रथम दृश्य का आरम्भ होता है। दुष्यन्त मालिनी नदी के तट पर घुमते फिरते मृग पर शर-सन्धान करता है। किन्तु कण्व मुनि के शिष्यों ने राजा को सावधान किया कि यह आश्रम का मृग है, उसका वध नहीं करना चाहिये। धर्मभीरु दुष्यन्त ने इनकी बात का स्वीकार किया और अपने बाण का संहरण कर लिया। इस सत्कृत्य के लिये राजा को चक्रवर्ती पुत्र की प्राप्ति हो ऐसे आशीर्वचन दिये जाते है। यहाँ दुष्यन्त आश्रम के मृग का शिकार तो नहीं करता है, लेकिन कण्व की पोषिता कन्या शकुन्तला को देख कर उसकी ओर आकृष्ट तो जरूर होता है। और तीसरे अंक तक जाते जाते इन दोनों का प्रणय गान्धर्व-विवाह में परिणत भी होता है। इस तरह सभी काव्यरसिकों को शूरुआत से ही मालुम हो जाता है कि महाकवि ने शकुन्तला के लिये हरिणी का प्रतीक उपयोग में लिया है। यहाँ इस हरिण के प्रतीक के द्वारा महाकवि ने 1. दुष्यन्त के सामने उपस्थित होनेवाली शकुन्तला के स्वभाव की अभिव्यंजना की है, और 2. आगे चल कर शकुन्तला और हरिण के जीवन की पूर्ण रूप से समरसता खडी करके, चतुर्थांक में करुण रस की वेदना को तीव्रतर बनाई है।।\n3 – 2 नाटक के आरम्भ में दुष्यन्त ने आश्रम के मृग को नहीं मारके चक्रवर्ती पुत्र की प्राप्ति के आशीर्वाद प्राप्त किये थे। लेकिन यहाँ तात्त्विक दृष्टि से सोचे तो स्थूल मृग के शिकार को छोड देना पर्याप्त नहीं होगा। क्योंकि मृग यदि शकुन्तला का प्रतीक है तो दुष्यन्त ने जो शकुन्तला का प्रत्याख्यान किया है, वह आश्रम-मृग को मारने के समान ही कर्म था। अतः अब देखना यह होगा कि दुष्यन्त को कब शकुन्तला की, एवं चक्रवर्ती पुत्र की प्राप्ति होती है। इस तरह के विकसित हुए नाट्यकार्य की झाँखी षष्ठांक में होनेवाली है। अंगुलीयक की प्राप्ति हो जाने से दुर्वासा का शाप निवृत्त हो जाता है। और दुष्यन्त को शकुन्तला का पुनःस्मरण होता है। तब उस प्रत्याख्यान समय के शकुन्तला के शब्द, तिरस्कार दिखाती हुई शकुन्तला की आँखे – यह सब कुछ दुष्यन्त की दृष्टि के सामने आ जाते है। अब दुष्यन्त को भारी संताप हो रहा है, दुन्यवी कोई चीज उसको आनन्द नहीं देती है। शकुन्तला के बिना संसार असार लगता है, इस लिये उसने सभी उत्सव बंध करवा दिये है। इस तरह के विरहालेखन को देख कर ऐसा सोचना पर्याप्त नहीं होगा कि कवि ने तृतीयांक में संभोग शृंगार का आलेखन करने के बाद, यहाँ षष्ठांक में विप्रलम्भ शृंगार को वर्णित करने के लिये ही दुष्यन्त को शकुन्तला का स्मरण करवाया है। वस्तुतः षष्ठांक को बारिकी से देखने से मालुम होता है कि कालिदास ने पहले तीनों अंकों में नायक-नायिका का बाह्यमिलन दिखाया है, लेकिन अब वे इन दोनों के आभ्यन्तर मिलन को सिद्ध करने के लिये सन्नद्ध हुए है। इस सन्दर्भ में षष्ठांक के 1. कार्या सैकतलीनहंसमिथुना... (6 / 17), 2. कृतं न कर्णार्पितबन्धनं सखे... (6 / 18) एवं, एषा कुसुमनिषण्णा तृषितापि सती...(6 / 19) – ये तीन श्लोकों को पुनःपुनः देखने की परम आवश्यकता है। क्योंकि महाकवि ने यहाँ हंस-मिथुन, हरिण-हरिणी, शकुन्तला के कर्णाभूषण बने शिरीषपुष्प तथा कमल एवं भ्रमर जैसे केन्द्रवर्ती सभी प्रतीकों का एक ही स्थान पर संनिवेश किया है। और एक ही स्थान पर सभी महत्त्वपूर्ण प्रतीकों का क्रमशः विनियोग करके, महाकवि ने विकसित हुए नाट्यकार्य का यहाँ पर हृदयस्पर्शी उद्घाटन किया है।।\nकार्या सैकतलीनहंसमिथुना स्रोतोवहा मालिनी,\nपादास्तां अभितो निषण्णहरिणा गौरीगुरोः पावनाः।\nशाखालम्बितवल्कलस्य च तरोर्निमातुमिच्छाम्यधः,\nशृंगे कृष्णमृगस्य वामनयनं कण्डूयमानां मृगीम्।। अ.शा. 6 / 17\n\nउपसंहारः \n1. अभिज्ञानशाकुन्तल का उपर्युक्त विवरण देखकर प्रतीत होगा कि प्रेम जैसी नैसर्गिक संवेदना का आलेखन करने के लिये निसर्ग के ही प्रतीक हृदयस्पर्शी हो सकते है - यह परम रहस्य सब से पहले महाकवि कालिदास को ही प्राप्त हुआ है। शायद इसी बात को लेकर कविओं की गणना के प्रसंग में कनिष्ठिकाधिष्ठित कालिदास ने अनामिका को सार्थवती बनाई है।।\n2. परम्परागत समाज ने पुरुष और स्त्री में जो भोक्तृ-भोग्यभाव सम्बन्ध माना है, उसके प्रति कालिदास की निसर्गसिद्ध दृष्टि सर्वथा भिन्न है। क्योंकि जहाँ भोक्तृ-भोग्यभाव होता है वहाँ उच्चावचता भी अन्तर्निहित होती है। लेकिन महाकवि ने तो नायक-नायिका को हरिण और हरिणी के रूप में चित्रित करके, मधुकर – मधुकरी में साहचर्य का अभिलाष जगाके तथा दोनों को हंसमिथुन के रूप में रममाण दिखाके दोनों के बीच में समान रूप से भोग्यत्व एवं भोक्तृत्व आविष्कृत किया है।\n3. नटी-गीत में जो ध्यानास्पद है वह तो क्षण भर के लिये चुम्बित और बाद में परित्यक्त शिरीषपुष्पों की दयनीय दशा है, उसमें उल्लिखित भ्रमर ध्यानाकर्षक नहीं है। महाभारत-प्रोक्त शकुन्तलोपाख्यान में केवल अभिज्ञान की समस्या थी और वह बेढंगी रूप से वर्णित थी। उसमें परिष्कार करते हुए महाकवि ने स्त्रीजीवन की करुणासभर नियति को भी शामिल किया है, तथा उसको समस्त प्रकृति मे फैले शिरीषादि पुष्पों के द्वारा वाचा दी है। \n4. अतः \"दुष्यन्त में भ्रमरवृत्ति थी और उसके उन्मूलन के लिये दुर्वासा के शाप का कवि ने विधान किया है\" ऐसा मन्तव्य आकर्षक होते हुए भी पुनरीक्षणीय लगता है। क्योंकि उपर्युक्त प्रतीक-चर्चा के अनुसार तो दुष्यन्त के लिये भ्रमर का प्रतीक सर्वांश में घटित नहीं होता है। प्रत्युत भ्रमर के विनियोग से कवि ने नाट्यकार्य का जो विकास प्रदर्शित किया है, वही ध्यानास्पद है।\n5. तथा \"शकुन्तला में अतिथि-सत्कार की भावना नहीं थी, इस लिये उसको भी शाप का फल मिला है\" ऐसा कहना भी उचित नहीं है। क्योंकि कवि ने कहीं पर भी शकुन्तला को पश्चात्ताप हो रहा है ऐसा कहा नहीं है। बल्कि शकुन्तला को तो अन्त तक यह मालुम भी नहीं है कि उसको कोई शाप मिला था। अतः पश्चात्ताप की बात प्रकृत में संगत नहीं होती है।\n6. नाटक के आरम्भ में ही कहा गया है कि पिता कण्व शकुन्तला के प्रतिकुल दैव का शमन करने के लिये सोमतीर्थ की यात्रा पर गये है। इस के अनुसन्धान में दुर्वासा के शाप को दुर्दैव का प्रतीक ही कहना होगा। और शकुन्तला ने भी यही कहा है कि मेरे कोई पुराकृत के कारण ही आर्यपुत्र कुछ काल के लिये मुझ से विरस हो गये थे। इस तरह नाटक के उपक्रमोपसंहार को देखते हुए दुर्वासा के शाप को शकुन्तला के दुर्दैव का ही प्रतीक मानना तर्कयुक्त सिद्ध होता है। \n7. और शकुन्तला के लिये प्रयुक्त परभृतिका या चक्रवाक पक्षी के प्रतीक भी शकुन्तला के दुर्दैव का ही प्रकट रूप कहा जा सकता है।।\nBibliography\nBelvalkar, S. (1925). The Original S'akuntala. Sir Asutosh Mookherjee Silver Jubilee Vol. 3, Orientalia, Part - 2, Calcutta, 349 - 359.\nPischel, R. (1922, (Second edition). Kalidas's S'akuntala. USA: Harvard Uni. Press.\nSukathankar, S. V. (1933). Adi-parvan of the Mahabharata. Pune: Bhandarkar Oriental Institute.\nTagore, R. (1953). S'akuntala (English stage version) - Introduction. Bombay: Macmillan & C. Lid.\nअभिनवगुप्तपाद. (1957). अभिनवभारती टीका, नाट्यशास्त्रं (अ. 19 - 22). वडोदरा: ओरि. इन्स्टी, म.स. युनि.\nकालिदास. (2006). अभिज्ञानशाकुन्तलं (राघवभट्टस्य टीकया सहितम्), सं नारायण राम आचार्य. नव देहली: राष्ट्रिय संस्कृत संस्थान.\nघनश्याम. (1997). अभिज्ञानशाकुन्तलम्. अहमदावाद: सरस्वती पुस्तक भण्डार.\nठाकुर, र. (1988). कालिदास परिशीलन. सागर: संस्कृत विभाग, हरिसिंह गौर विश्वविद्यालय.\nत्रिपाठी, राधावल्लभ. (1988). कालिदास परिशीलन. सागर (मध्यप्रदेश): संस्कृत विभाग, हरिसिंह गौर विश्वविद्यालय.\nद्विवेदी, रेवाप्रसाद. (2004). कालिदास - अपनी बात. वाराणसी: कालिदास संस्थान, 28, महामना पुरी, वाराणसी.\nनरहरि, श. ए. (1957). अभिज्ञानशकुन्तलं (मैथिलपाठानुगम्). दरभंगा: सं. रमानाथ झा, मिथिला विद्यापीठ।.\nबेलवालकर. (1963). कालिदास-ग्रन्थावली, अनुवाद- सीताराम चतुर्वेदी. अलीगढ.\nमुनिः, भरत. (1986). नाट्यसास्त्रं (भाग-3, अध्यायः 19 / 22). दिल्ली: परिमल पब्लीकेशसन्स.\nराय, शरद रंजन. (1908, 1928). अभिज्ञानशाकुन्तलम्. कोलकाता.\n", "id": "487898", "title": "अभिज्ञानशाकुन्तल में प्रतीक - योजना"}
{"url": "https://hi.wikipedia.org/wiki?curid=487899", "text": "क्रीमीलेअर\n\nभारतीय संविधान में इस शब्द को एक विशेष प्रकार के वर्ग को सम्बोधित करने के लिए किया गया है। पिछड़े वर्ग के आरक्षण प्रक्रिया में इसका अर्थ उस वर्ग से लगाया गया हे जो पिछड़े वर्ग में आरक्षण पाने के स्तर से उपर जीवन निर्वाह कर रहा है।", "id": "487899", "title": "क्रीमीलेअर"}
{"url": "https://hi.wikipedia.org/wiki?curid=487917", "text": "मिज़ोरम विश्वविद्यालय\n\nमिज़ोरम विश्वविद्यालय भारत का एक केन्द्रीय विश्‍वविद्यालय है। विश्वविद्यालय की स्थापना २ जुलाई २००१ को संसदीय अधिनियम के तहत की गई जिसे २५ अप्रैल २००० को अधिसूचित किया गया। विश्वविद्यालय के अंतर्गत ७ संकाय एवं ३० विभाग हैं। २७ महाविद्यालय भी इसके अंतर्गत अंगीभूत किये गये हैं। \n", "id": "487917", "title": "मिज़ोरम विश्वविद्यालय"}
{"url": "https://hi.wikipedia.org/wiki?curid=487976", "text": "भूड\n\nभूड सांगली जिले में एक गांव है।\nयह भगवान भूडसिद्धनाथ मंदिर के लिए प्रसिद्ध है। भूड की जनसंख्या 2011 की जनगणना के अनुसार 1889 है। मूल रूप से एक कृषि गांव है, लेकिन ज्यादातर लोगों गोल्ड रिफाइनरी और जौहरी व्यापार में हैं। गांव 'भूड' का नाम देवता भगवान भूडसिद्धनाथ नाम से आया है। भूड संत गाडगे बाबा ग्राम स्वच्छता अभियान में निर्मल ग्राम पुरस्कार का प्राप्तकर्ता है।\n", "id": "487976", "title": "भूड"}
{"url": "https://hi.wikipedia.org/wiki?curid=487978", "text": "नौ सौ चूहे खा के बिल्ली हज को चली\n\n\"नौ सौ चूहे खा के बिल्ली हज को चली\" हिन्दी भाषा की एक कहावत है जिसका अभिप्राय होता है जीवन-भर पाप करके अब पूजा-पाठ का ढोंग। मतलब कि किस प्रकार कोई व्यक्ति कई पाप करने के पश्चात निर्दोष होने का नाटक करता है। इसे अन्य कई तरीकों से भी लिखा जाता है, जैसे \"बिल्ली हज को चली, नौ सौ चूहे खा के\"। हज इस्लाम धर्म के अनुयायियों के लिए सर्वोच्च तीर्थ है जिसमें मुस्लमान सउदी अरब के मक्का शहर जाते हैं, परन्तु इस कहावत का किसी विशेष धर्म से संबंध नहीं है। यह भारत में हिन्दी व उर्दू भाषियों द्वारा इस्तेमाल की जाती है।\n", "id": "487978", "title": "नौ सौ चूहे खा के बिल्ली हज को चली"}
{"url": "https://hi.wikipedia.org/wiki?curid=487998", "text": "चूडी पूजा\n\nहिंदू संप्रदाये प्रकार श्रावण म्हळ्ळलो महिनो/मास म्हत्वाचो. हे मासांत मस्त परब, पूजा आस्ताती. नागाक दूद घालचे (नागर पंचमि), पडियेक मंगळारा मंगळगौरि व्रत, वरमहालक्ष्मी पूजा, सुत्तापुन्नव (नूलहुण्णिमॆ), दरया दूद घालचे, कृष्णाष्टमी, (कृष्णान जल्मललो दिवसु). तस्सि जावून आषाडमासांतूले कान्नाधारेचे पावसा निमित बॆळसाणी आयिले जन कॆदना श्रावण यॆत्ता म्हण राखून आस्ताती. सूर्यान तागॆलॆ स्वक्षेत्र जावून आसूचे सिंह राशीरी यॆत्तना श्रावण महिनो/मास सुरवात जात्ता. श्रावण मास सुरवात जात्तरि सुरुवेक यॆवचे शुक्रारु या आयितारा दाकून चूडि पूजा प्रारंभ जात्ता. आमका प्रत्यक्ष जावून दोळ्या दिसूचो सूर्यूची जगत्याचे सक्कड जीवजंतूंक साक्षात् देवू म्हळ्ळल्यांत खांय अनमान ना. सूर्यान ना जाल्यारी जगत्यची ना म्हण सक्कडांक कळ्ळलो विशय. तस्सि जावून देवु म्हण घॆत्तिले हे भास्कराक (सूर्य्याक) नमन करून तागॆलॆ अनुग्रह जावूका म्हळ्ळले उद्देशान हे मासांत (श्रावणांत) गौड सारस्वत ब्राह्मण, (जि.ऎस्.बि.), सारस्वत, विश्वकर्म ब्राह्मण आदिले समाजाचे अयपणा बायिलमनीस (सुमंगलियो) करची पूजा - चूडि पूजा\n\nचूडी पूजा तुळसि काट्ट्याक करचे निमित ही पूजा तुळसि पूजा म्हण चिंतूचे जन आस्सची. जाल्यार ही पूजा करचे तुळसीक जाल्यारी सूर्याक आराधना. तुळसि काट्टो आसूचे आंगणांत सूर्यु, जल (उद्दाक) आनी प्रकृति हांका आराधना करचेची चूडी पूजा. चूडी म्हळ्यारी गांटी, जमो, काटु म्हण अर्थ यॆवचो कन्नड शब्ध गंटु, गुंपु या कट्टु जावून आसूक सक्य आस्स.\n\nतांगतांगॆलॆ बामुणाले उदरगत, आयुष्य, संपत्त, आरोग्याचे खतीर ही पूजा करचो संप्रदाय चलून आयिला.\n\nरत्नगंधी, कणगील, करवीर, चिर्डो, रथा फूल आनी घराचे मायिदरांत आसूचे हितलांतूले फूल, माजरा नांकूट, कायिळ्या दोळो, लाये माड्डो, दिब्रांकूर या दूर्वांकूर या दूर्वा म्हणचे एक तण (हाक्का कन्नडांत गरिकॆ या करिकॆ म्हणताती) आवळ्या माड्डो हे सक्कड जोडसून वायान गांटी घालून विषम/बॆस आंकड्यांत तांगतांगा जावूका जालेले तितूले बांदिताती- हाक्का चूडी म्हणचे। पंचवीस वरसा पुडे हे सक्कड फूल आनीक सस्य वट्ट करका जाल्यारी सकांणी गांवांत भोंवून फूल वट्ट करचे, गाद्दो, दरो सक्कड सॊद्दून माजरा नांकूट, लाये माड्डो, दिब्रांकूर, कायिळ्या दोळो आदिले जम करचे आश्शिले. आत्त बजारांत तयार करून दवरलेली चूडी म्हॆळ्ता.\n\nही चूडी पूजा सुर जावचे म्हळ्यारी गौड सारस्वत ब्राह्मण बायिलमनीसांक संभ्रम. सूर्यान उदयाक येवचे पूडेची अयपणा बायिलमनीस उटावून मात्यारी न्हावून आट्रा हात्तिचे (१८ मोळ) कापड कास घालून नॆसून संतुष्ट मनान बायंचे दंड्याक हळदि कुंकुम लावून फूल दवरून बायंतूयी घालून गंगा न्हईंचे स्मरण करून बायंतूल्यान उदाक तांडून घरा पुयिदरांतूले आंगणांत आसूची तुळसि ऎद्राक रंगोली घालून घरा बागलाचे उंबराक शेडिन बरवून चूडी पूजा सुर करताती. तुळसी बदीन दिव्वो जळवून, जगांट (जागटॆ) मारून तुळसीक उदाक घालून पंचकदायी, नार्‍लु केळापोणो नैवेद्य करून आरत करताती. तॆदना (ते वेळार) एक पद म्हणची सोवय कारवार, कुमटा दिकडे आसा. आमका मंगळूर कडेन शुक्रारा म्हत्वाचो जाल्यारी कारवार, कुमटा कडेन आयितारा पूजाक म्हत्व. तान्नी पकत आयितारा मात पूजन करचे। आयितारा पुरैत सूर्याले बिंब कलशांत प्रतिस्टापना करताती. ताक्का अयपणा बायीलमनीस पूजा करून आरत करताती. हो कलशु सूर्यास्त जावचे वेळाक सम जावून विसर्जना करची सोवयी आतायी आसा.\n\nहे शोभानॆ पद भक्तीन म्हण आरत करताती. हातांत अक्षत धरून तुळसी काट्ट्याक पांच प्रदक्षिणा घालून पडियेक पंता प्रदक्षिणा घालतना सूर्यदेवाक आनी तुळसीक अक्षत अर्पण करताती. बांदिली चूडी आनी पडपाना वीडो तुळसीर दवरून भक्तीन वरल धरून हांत चूकी कसले जाल्ला जाल्यारी ते तुगॆलॆ वंटींत घालून, आम्मि कॆल्लॆली ही पूजा स्वीकार करून आमका आशीर्वाद करका म्हण भक्तीन प्रार्थना करताती. ताज्जे नंतर पूजन कॆल्लॆली दोन चूडी आनी पडपाना वीडो घराचे मुकावयले दाराचे उंबरारी दवरून आरत करताती. देवा कूडांत आमगॆलॆ इश्ट देवाक स्मरण करून एक चूडी आनी वीडो, नारला माड्ड्याक एक, सूर्याक एक आनी माल्गड्यांक एक म्हण दोन चूडी माडा वयर उडयताती. मांयि (बामुणाली आवूस) अयपणार मरण जाल्यार तांगॆल खतीर आनेक चूडी उडयताती.\n\nहे चूडी पूजेचो मुख्य उद्देश बामुणाक आयुष्य, आरोग्य, संपत्त, सुख समृद्धि जावका म्हण. पूजन कॆलॆली चूडी बामुणाकयी एक दिवून ती चूडी बायल माळून घेता. गांवांत आसूचे मालगड्यांक तांगॆलॆ घरकडॆ वचून चूडी दिवुचो संप्रदाय आसा. परगांवांत आसूचे मालगड्यांक टपालांत दाडताती. गौड सारस्वत समाजाचे जन कमी आस्सिले गांवांत सामूहिक जावून पूजन करताती. हे सामूहिक चूडी पूजनेचो मुख्य उद्देश आमगॆलॆ मुखावयले पीळींक हाज्जे म्हत्व, उद्देश कळिताक हाण, तान्नी हो संप्रदाय मुकारसून वरका म्हण.\n\nव्हार्डिक जालेले चॆल्यांक सुरवात यॆवचो श्रावण मास एक म्हत्वाचो जावून आसा. आवूस घराचे आनी बामुणाले घराचे तरपे जावून पांचपांच अयपणा बायल मनीस यॆवून व्हार्डिक जालेली चॆल्लिक चूडी पूजा कश्शि करची म्हण शिकवण दिवून तिगॆलॆ करॆन चूडी पूजॊवून तिक्का आशीर्वाद करताती. हे सुरवात पूजन कॆलॆली चूडी तिगॆलॆ बामुणाक दिवचाक सुर करचो संप्रदाय प्रारंभ जात्ता. बामुणा लागी उड्गीरॆ घॆत्ता.\n\nधर्मशास्त्र आनीक विज्ञानाक ताज्जे जालेले संबंध आसा. हे चूडीक वापरचे सस्यांत आरोग्याक संबंध पाविले वकदाचे गूण आसून ताज्जे प्रयजन म्हॆळता आनी धार्मीक जावून देवाली सृष्टी जावून आसूचे हे प्रकृतीक आम्मि दिवची गौरव हे चूडी पूजा निमित पावत जात्ता म्हळ्ळलो एक नंबगण.\nहे लेखन उदयवाणिर आयिले शिर्लालाचे राधिका जि. प्रभु हांगॆलॆ लेखना दाकून विंचून काडून कॊंकणि भासेन कॆल्ला.\n", "id": "487998", "title": "चूडी पूजा"}
{"url": "https://hi.wikipedia.org/wiki?curid=488021", "text": "आवा\n\nआवा या इन्वा या रतनपुर म्यांमार (बर्मा) राज्य की प्राचीन राजधानी है जो ईरावदी नदी पर सागैंग नगर के सम्मुख विपरीत किनारे पर स्थित है। इसका प्राचीन नाम यदनपुर (रतनपुर), अर्थात्‌ 'बहुमूल्य पत्थरों का नगर' है।\n\nइस नगर की स्थापना ध्वस्त पगान नगर के उत्तराधिकारी नगर के रूप में 1364 ई. में थाडोमिन पाया द्वारा हुई थी। यहाँ निर्मित अनेक धार्मिक भवन पगान स्थित धार्मिक भवनों के ही समान हैं। आवा नगर लगभग चार शताब्दियों तक राजकीय केंद्र था। इस काल में 30 शासकों द्वारा राजसिंहासन सुशोभित हुआ। 1839 ई. के भूकंप में नगर खंडहर हो गया। परिषद् भवन और राजकीय भवन के कुछ भागों के अवशेष अब भी विद्यमान हैं। अधिकांश धार्मिक भवन (बौद्ध) ध्वस्त अवस्था में हैं।\n\n", "id": "488021", "title": "आवा"}
{"url": "https://hi.wikipedia.org/wiki?curid=488023", "text": "निशानेबाजी\n\nनिशानेबाजी प्रतिस्पर्धात्मक खेल है जिसमें विभिन्न प्रकार की बंदूकों जैसे आग्नेयास्त्र और एयरगन के प्रयोग से प्रवीणता (सटीकता और गति) का परीक्षण किया जाता है। शिकार भी एक निशानेबाजी का खेल है और यह भी एक समय ओलम्पिक खेलों (केवल 1900 ग्रीष्मकालीन ओलम्पिक में) का हिस्सा था। निशानेबाजी के खेलों को बंदूकों व निशाने के प्रकारों द्वारा श्रेणीबद्ध किया जाता है।\n\n", "id": "488023", "title": "निशानेबाजी"}
{"url": "https://hi.wikipedia.org/wiki?curid=488025", "text": "आस्रव\n\nजैन दर्शन के अनुसार, आस्रव संसार का एक तत्त्व अथवा एक मूल यथार्थ हैं। यह आत्मा के कर्म करने के पीछे मन और शरीर के प्रभाव को संदर्भित करता हैं। जैन धर्म में, कर्म की प्रक्रिया सात सत्य या मौलिक सिद्धांतों (तत्त्व) पर आधारित हैं, जो मानव दुर्दशा समझाते हैं।उन सात में से, चार - आश्रव, बंध, संवर और निर्जरा - कर्म की प्रक्रिया से जुड़े हुएँ हैं। भारतीय दर्शन की दूसरी परंपराओं में भी आत्मा को मलिन करनेवाले तत्व आश्रव (पालि:\"आशव\") के नाम से अभिहित किए गए हैं। उनके स्वरूप के विस्तार में भेद होते हुए भी यह समानता है कि आश्रव चित्त के मल है जिनका निराकरण आवश्यक हैं।\n\nजैन ग्रन्थ तत्त्वार्थसूत्र के अनुसार \"योग (मन, वचन, और काय की क्रिया) से आश्रम होता है।\"\n\nमन, वचन और काया की सहायता से आत्मप्रदेशों में गति होना जैन धर्म में 'योग' कहलाता है और इसी योग के माध्यम से आत्मा में कर्म की पुद्गलवर्गणाओं का जो संबंध होता है उसे आस्रव कहते हैं। आस्रव के दो भेद हैं : \n\nसभी शरीरधारी आत्माओं को ज्ञानावरणादि कर्मों का (आयुकर्म के अतिरिक्त) हर समय बंध होता रहता है। मोह, माया, मद, क्रोध, लोभ आदि से ग्रस्त आत्माओं को सांपरायिक आस्रव (शुभाशुभ फल देनेवाले कर्मों का होना) होता है और जो आत्माएँ क्रोधादि रहित हैं उन्हें ईयापथ आस्रव (फल न देनेवाले कर्मों का होना) होता है।\n\n\n", "id": "488025", "title": "आस्रव"}
{"url": "https://hi.wikipedia.org/wiki?curid=488048", "text": "हरिकृष्ण 'जौहर'\n\nहरिकृष्ण 'जौहर' (संवत्‌ 1937 वि - 11 फ़रवरी 1945) हिन्दी साहित्यकार तथा पत्रकार थे।\n\nश्री हरिकृष्ण जौहर का जन्म काशी में संवत्‌ 1937 वि. को वर्तमान हिंदू स्कूल के सामने श्री सीताराम कृषिशाला में भाद्रपद ऋषिपंचमी को हुआ था। जौहर जी के पिता मुंशी रामकृष्ण कोहली काशी के महाराज ईश्वरीप्रसाद नारायण सिंह के प्रधान मंत्री थे। शैशव में ही जौहर के मातापिता का स्वर्गवास हो गया। आपकी प्रारंभिक शिक्षा फारसी के माध्यम से हुई। आरंभ में उर्दू में लिखने के कारण आपने उपनाम 'जौहर' रख लिया।\n\nबाबू हरिकृष्ण के साहित्यिक जीवन का प्रारंभ भारतजीवन प्रेस की छत्र-छाया में प्रारंभ हुआ। प्रेस के स्वामी बाबू रामकृष्ण वर्मा के अतिरिक्त उस समय के प्रमुख एवं श्रेष्ठ साहित्यकार पं. अंबिकादत्त व्यास, पं. नकछेदी तिवारी, लच्छीराम, रत्नाकर, कार्तिकाप्रसाद जी, पं. सुधाकर द्विवेदी तथा पं. किशोरीलाल गोस्वामी के संपर्क में आप आए। काशी से प्रकाशित होनेवाली मासिक पत्र 'मित्र', 'उपन्यास तरंग' तथा साप्ताहिक 'द्विजराज' पत्र का इन्होंने बहुत दिनों तक संपादन किया।\n\nभारतजीवन प्रेस में काम करते समय आपने 'कुसुमलता' नामक उपन्यास लिखा। काशी के समाज से विरक्ति होने पर आप बंबई वेंकटेश्वर सामाचारपत्र में सहायक संपादक के रूप में कार्य करने लगे। सन्‌ 1902 में आप कलकत्ते चले आए और वहाँ 'बंगवासी' के सहकारी संपादक के रूप में काम करने लगे। कालांतर में आप बंगवासी के प्रधान संपादक नियुक्त हो गए। कलकत्ते में जौहर जी ने बाबू दामोदरदास खत्री तथा बाबू निहाल सिंह की सहायता से हिंदी के प्रचार व प्रसार के लिए नागरीप्रचारिणी सभा की स्थापना की।\n\nबंगवासी में 17 वर्ष कार्य करने के पश्चात्‌ जौहर सन्‌ 1918 ई. में नाटकों की दुनिया में चले आए। 1919 ई. में आपने 'मदन थियेटर्स' में नाटककार के रूप में प्रवेश किया। सन्‌ 1931 में मदनथियेटर्र के स्वामी रुस्तम जी की मृत्यु होने पर आपने यह नौकरी छोड़ दी और फिर काशी चले गए। आपने खुदादास, माँ, कर्मवरी आदि फिल्मों की कथाएँ लिखी हैं। काशी में मामूरगंज से आपने हिंदी प्रेस से 'आधार' नामक एक साप्ताहिक पत्र निकाला।\n\nपत्रकार के रूप में जौहर जी को काफी ख्याति मिली। युद्धसंबंधी समाचार आप बहुत ही सजीव देते थे। इस दिशा में ये कहा करते थे, हम केवल युद्ध लिखने के लिए ही पत्र का संपादन कर रहे हैं। पत्रकार के अतिरिक्त ये सफल उपन्यासकार भी थे। इनका 'कुसुमलता' नामक तिलस्मी उपन्यास देवकीनंदन खत्री की परंपरा में है। 'काला बाघ', 'गवाह गायब' लिखकर अपने जासूसी साहित्य में एक नए चरण की स्थापना की। जौहर जी का जीवन बड़ा सात्विक था। चाय सिगरेट से आपकी भारी नफरत थी। अपने जीवन के संबंध में आप प्राय: कहा करते थे - कागज ओढ़ना और बिछाना, कागज से ही खाना, कागज लिखते पढ़ते साधु कागज में मिल जाना।'\n\nबंबई में जब आप वेंकटेश्वर समाचारपत्र के संपादक के रूप में कार्य कर रहे थे तभी आपकी ठोड़ी में साधारण सी चोट लग गई और इसी चोट के भयानक टिटनस रोग का रूप धारण कर लिया। अधिक अस्वस्थ होने पर 19 सितंबर 1944 को काशी चले आए और यहीं 11 फ़रवरी 1945 में आपका स्वर्गवास हो गया।\n", "id": "488048", "title": "हरिकृष्ण 'जौहर'"}
{"url": "https://hi.wikipedia.org/wiki?curid=488061", "text": "सुविधाधिकार (आंग्ल विधि)\n\nआंग्ल विधि के सन्दर्भ में सुविधाधिकार (Easements) का अर्थ है - 'एक व्यक्ति का दूसरे की भूमि पर अधिकार'। \n\n'सुविधाधिकार' शब्द फ्रेंच अथवा नॉर्मन उद्भव का प्रतीत होता है। सुविधाधिकार संभवत: उतना ही प्राचीन है जितना संपत्ति का अधिकार है। इसकी पहली परिभाषा 'Termes de Laley' नामक पुस्तक में दी गई है।\n\nहिंदू और मुस्लिम दोनों कानूनों की पुस्तकों में सुविधाधिकारों की चर्चा मिलती है परंतु ब्रिटिश भारत के न्यायालय इनको लागू नहीं करते थे हालाँकि ऐसे व्यक्तिगत कानूनों को वे लागू कर सकते थे जो न्याय, साम्य और स्वच्छ अंत:करण के विरुद्ध नहीं थे या जो रूढ़ि अथवा प्रथा का रूप धारण कर चुके थे। भारत की भिन्न स्थिति को देखते हुए अंग्रेजी कानून के नियमों को भी यहाँ लागू नहीं किया जा सकता था। इसलिए भारत में, शुरू-शुरू में ही, इस विषय पर संहिताकृत कानून की आवश्यकता अनुभव की गई। सन्‌ 1882 में भारतीय सुविधाधिकार कानून पास किया गया। यह कानून मुख्यत: ह्विटले स्टोक्स के मसौदे पर आधारित था। आरंभ में यह कानून केवल मद्रास, कुर्ग और मध्य प्रांत (अब मध्य प्रदेश) ही में लागू किया गया परंतु समय-समय पर इसे अन्य क्षेत्रों में लागू किया जाता रहा। सुविधाधिकार विधेयक पास होने से पूर्व सुविधाधिकार संबंधी कानून इंडियन लिमिटेशन ऐक्ट 1877, में शामिल था।\n\nभारतीय सुविधाधिकार विधेयक में सुविधाधिकार की यह परिभाषा दी गई है: \n\nजिस भूमि के लाभकारी उपयोग के लिए यह अधिकार दिया जाता है उसे सुविधाधिकारी भूमि कहते हैं -उस भूमि के स्वामी अथवा अधिभोक्ता को सुविधाधिकारी स्वामी कहते हैं। जिस भूमि पर यह दायित्व लागू होता है उसे सुविधाभारित भूमि और उसके स्वामी अथवा अधिभोक्ता को सुविधाभारित स्वामी कहते हैं। 'क' नामक एक मकान-मालिक को 'ख' की भूमि पर जाकर वहाँ से अपने इस्तेमाल के लिए एक सोते से पानी लेने का अधिकार है- यह सुविधाधिकार कहलाएगा।\n\nसुविधाधिकार सकारात्मक हो सकता है अथवा नकारात्मक- यह निरंतर हो सकता है अथवा सविराम। सुविधाभारित भूमि पर कुछ करने का अधिकार करते रहने का अधिकार सकारात्मक सुविधाधिकार है-इस पर कुछ करने से रोकने का अधिकार अथवा रोके रहने का अधिकार नकारात्मक सुविधाधिकार है। निरंतर सुविधाधिकार वह है जिसका उपभोग अथवा निरंतर उपभोग मनुष्य द्वारा कुछ किए बिना ही होता रहता है जैसे रोशनी पाने का अधिकार। सविराम सुविधाधिकार वह है जिसके उपयोग के लिए मनुष्य का सक्रिय सहयोग अनिवार्य है, जैसे गुजरने के लिए रास्ते का उपयोग।\n\nसुविधाधिकार प्रत्यक्ष हो सकता है अथवा अप्रत्यक्ष। प्रत्यक्ष सुविधाधिकार वह है जिसमें इसके अस्तित्व का कोई दिखाई देने वाला स्थायी चिन्ह हो। अगर ऐसा कोई दिखाई देने वाला चिन्ह नहीं है, तो सुविधाधिकार अप्रत्यक्ष होगा।\n\nसुविधाधिकार स्थायी हो सकता है अथवा नियतकालिक अथवा नियतकालिक बाधायुक्त। सुविधाधिकार केवल विशेष स्थान अथवा विशेष समय के लिए या किसी विशेष उद्देश्य के लिए भी हो सकता है।\n\nसुविधाधिकार की प्राप्ति अभिव्यक्त अथवा ध्वनित अनुदान से हो सकती है या लंबे अर्से तक इसके उपयोग से हो सकती है; चिरभोग से हो सकती है अथवा इसके रूढ़ि बन जाने से हो सकती है। जहाँ सुविधाधिकार आवश्यक हो, वहाँ कानून ध्वनित सुविधाधिकार स्वीकार करता है, जैसे एक इमारत की अदला बदली या विभाजन के फलस्वरूप अगर इसे दो या दो से अधिक अलग हिस्सों में विभाजित किया जाए और इन हिस्सों में से कोई एक इस स्थिति में हो कि उसे जब तक अन्य हिस्सों पर कोई विशेषाधिकार नहीं दे दिया जाता, तब तक उसका सदुपयोग नहीं हो सकता, तो इस विशेषाधिकार चिरभोग को कानून स्वीकार करेगा और इसे ध्वनित विशेषाधिकार कहेंगे। चिरभोग द्वारा विशेषाधिकार की स्वीकृति के लिए यह अनिवार्य है कि पिछले बीस वर्ष से बगैर किसी बाधा के इस अधिकार का उपयोग किया गया हो। सुविधाधिकारी और सुविधाभारित के बीच हुए समझौते के फलस्वरूप अगर किसी अधिकार का उपभोग किया गया है तो उससे चिरभोग सुविधाधिकार की प्राप्ति नहीं होती। ऐसी बाधा से जिसे सुविधाधिकारी ने एक वर्ष तक मौन स्वीकृति न दी हो या ऐसी बाधा से जिसे सुविधाधिकारी और सुविधाभारित के बीच हुए समझौते में स्वीकार किया गया हो, उपभोग की निरंतरता पर कोई प्रभाव नहीं पड़ता और इस तरह चिरभोग द्वारा सुविधाधिकार की प्राप्ति में कोई रुकावट नहीं पड़ती।\n\nरूढ़ि द्वारा सुविधाधिकार की प्राप्ति के लिए यह आवश्यक है कि रूढ़ि प्राचीन, एकरूप और युक्तिसंगत हो। उसका निरंतर शांतिपूर्वक और खुलेआम उपभोग होता रहा हो।\n\nरूढ़ि संबंधी सुविधाधिकारों अथवा अभिव्यक्त अनुदान से उत्पन्न सुविधाधिकारों को छोड़कर बाकी सुविधाधिकारों और सुविधाभारित स्वामियों के लिए भारतीय सुविधाधिकार विधेयक में कुछ सामान्य कर्तव्य और अधिकार निर्धारित किए गए हैं, जैसे सुविधाधिकारी को अपने अधिकार का उपभोग उस ढंग से करना चाहिए जो सुविधाभारित स्वामियों के लिए कम से कम दुर्भर हो; सुविधाधिकार के उपभोग के कर्म के फलस्वरूप अगर सुविधाभारित संपत्ति इत्यादि को कोई क्षति पहुँचती है, तो जहाँ तक संभव हो सुविधाधिकारों को उसकी पूर्ति करनी चाहिए।\n\nविधेयक के अंतर्गत सुविधाधिकारी स्वामी से यह अधिकार छीन लिया गया है कि वह सुविधाधिकारी के रास्ते में डाली गई अनुचित बाधाओं का स्वयं शमन कर दे।\n\nसुविधाधिकार की समाप्ति, निर्मुक्ति अथवा अन्यर्पण अथवा नियत अवधि की समाप्ति पर हो सकती है। इसके अतिरिक्त इससे संलग्न समाप्ति अवस्था के उत्पन्न हो जाने पर भी इसकी समाप्ति हो सकती है। आवश्यकता संबंधी सुविधाधिकार की समाप्ति उस आवश्यकता की समाप्ति पर हो सकती है जिसके लिए यह सुविधाधिकार दिया गया था।\n\nसुविधाधिकारी संपत्ति के लाभकारी उपयोग के लिए ही सुविधाधिकार दिया जाता है, इसलिए सुविधाभारित स्वामी को इसे चालू रखने की माँग करने का अधिकार नहीं है।\n\nअंग्रेजी कानून में परस्वभोग वर्ग में अधिकारों को स्वीकार किया गया है। भारतीय कानून में ऐसा नहीं है।\n\nपरस्वभोग अधिकार वे हैं जो पड़ोसी भूमि के लाभों में भाग लेने से संबद्ध हैं, जैसे चरागाह के अधिकार या शिकार अथवा मछली पकड़ने का अधिकार।\n", "id": "488061", "title": "सुविधाधिकार (आंग्ल विधि)"}
{"url": "https://hi.wikipedia.org/wiki?curid=488063", "text": "हिन्दी साहित्य निकेतन\n\nहिंदी साहित्य निकेतन एक प्रकाशन प्रतिष्ठान है, जिसकी स्थापना डा. गिरिराज शरण अग्रवाल ने 1961 में की। 1973 में यह संस्थान बिजनौर में आ गया। \"तीर और तरंग\" के नाम से एक संग्रह प्रकाशित हुआ जिसका विमोचन 24 अक्टूबर 1964 को हुआ। यह पहली पुस्तक थी जो हिन्दी साहित्य निकेतन ने प्रकाशित की। संस्था ने अभी तक लगभग तीन सौ पुस्तकें प्रकाशित की हैं। संस्था की ओर से एक त्रैमासिक पत्रिका 'शोध-दिशा' नाम से प्रकाशित होती है।\n", "id": "488063", "title": "हिन्दी साहित्य निकेतन"}
{"url": "https://hi.wikipedia.org/wiki?curid=488110", "text": "लाइपत्सिग\n\nलाइपत्सिग () जर्मनी के सैक्सनी राज्य के दो सबसे बड़े नगरों में से एक (अन्य ड्रॅस्डन) है। लिपजिग देश की राजधानी बर्लिन से २०० किमी दक्षिण में है।\n\nसन् २०१० में कन्सल्टिंग फ़र्म मर्सर द्वारा लिपजिग को विश्वभर के रहने योग्य नगरों की सूची में ६८वें स्थान पर रखा गया था। २०१० में ही न्यूयॉर्क टाइम्स द्वारा लिपजिग को घूमने योग्य नगरों की सूची में शीर्ष दस में रखा गया था।\n", "id": "488110", "title": "लाइपत्सिग"}
{"url": "https://hi.wikipedia.org/wiki?curid=488123", "text": "अमीलिया एरहार्ट\n\nअमीलिया मैरी एरहार्ट () (जुलाई 24, 1897 – लापता 1937) प्रसिद्ध अमेरिकी विमानचालक व लेखिका थीं। वह पहली महिला थीं जिन्हें सयुंक्त राज्य सशस्त्र सेना के डिस्टिंग्विश्ड फ्लाइंग क्रॉस से सम्मानित किया गया था, यह पदक अमीलिया को अटलांटिक महासागर अकेले पार करने के लिए दिया गया था। इन्होंने अन्य कई रिकॉर्ड भी बनाएँ थे, अपने उड़ान अनुभवों का वर्णन करने वाली सर्वश्रेष्ठ बिक्री वाली किताबें लिखीं और महिला पायलटों के संगठन नाइंटी-नाइन की स्थापना में अहम भूमिका निभाई। 1935 में अमीलिया ने इंडियाना राज्य के पर्ड्यू विश्वविद्यालय के उड्डयन विभाग में अस्थायी शिक्षक बन कर महिला विद्यार्थियों को कैरियर के प्रति आधिवक्ता देने व विमानन के अपने प्रेम के द्वारा प्रेरणा देने का कार्य किया। वे नेशनल वुमेंस पार्टी की सदस्य थीं।\n\n1937 में अपने पृथवी के परिनौसंचालन उड़ान के प्रयास के दौरान अमीलिया मध्य-प्रशान्त महासागर के ऊपर हॉवलैंड द्वीप के समीप विमान समेत गायब हो गईं। इनके बारे में अबतक कोई ख़बर नहीं है। इनका जीवन, कैरियर और इनका ग़ायब हो जाना अबतक आकर्षण का केंद्र बना हुआ है।\n\n", "id": "488123", "title": "अमीलिया एरहार्ट"}
{"url": "https://hi.wikipedia.org/wiki?curid=488134", "text": "झुनझुनी\n\nकिसी व्यक्ति की त्वचा में जलन, चुभन या सुई चुभोने जैसी अनुभूति झुनझुनी या चुमचुमायन (Paresthesia) कहलाती है। प्रायः इसका कोई दीर्घकालिक प्रभाव प्रभाव नहीं होता। \n\nझुनझुनी का कारण क्षणिक भी हो सकता है और दीर्घकालिक भी।\n\nहाथ और पैर में सामान्यतः झुनझुनी होती रहती है। जब किसी तंत्रिका पर कुछ समय तक लगातार दबाव बना रह जाए तो कुछ समय बाद झुनझुनी होने लगती है। जब शरीर उस दबाव की स्थिति से अलग स्थिति में आ जाता है तो क्रमशः कुछ मिनटों में झुनझुनी समाप्त हो जाती है।\n\nदीर्घकालिक झुनझुनी इस बात का संकेत है कि स्नायु (neurons) के कार्य में कुछ असामान्यता है।\n\nजब हमें झुनझुनी लगे तब तुरंत राहत के लिए साधारण सा तरीका है कि जहाँ हमें झुनझुनी का अहसास हो रहा रहा है वहाँ पर छोटी सी लकड़ी या किसी अन्य माध्यमों से उस जगह को हल्के से रगड़ेंं जिससे वहाँ रक्त संचार व तंत्रिका तंत्र सुचारू रूप से सक्रिय हो जाए और वहाँ की झुनझुनी समाप्त हो जाए। किन्तु ये भूल न करें कि वह हमेशा के लिए ठीक हो गया है। यदि ऐसी समस्या हमेशा ही होते रहती है तो डॉक्टर की सलाह लें और दवाई लें। ये समस्या विटामिन की कमी, तंत्रिका की नसों में दबाव या रक्त संचार में बाधा के कारण हो सकती है ।\n\n", "id": "488134", "title": "झुनझुनी"}
{"url": "https://hi.wikipedia.org/wiki?curid=488166", "text": "जलवाही सेतु\n\nकिसी नदी, नाले अथवा घाटी पर पुल बनाकर उसपर से यदि कोई कृत्रिम जलधारा ले जाई जाती है, तो उस पुल को जलवाही सेतु या 'जलसेतु' (Aqueducts) कहते हैं (इसके विपरीत यदि कृत्रिम जलधारा नदी नाले आदि के नीचे से गुजरती है, तो पुल ऊर्ध्वलंघिका कहलाता है)।\n\nइंजीनियरी, विज्ञान और उद्योग का विकास हो जाने से आजकल बड़े बड़े व्यास के नल कंक्रीट या लोहे के बनाए जाते हैं। अत: जल बहुधा बड़े बड़े नलों में ले जाया जाता है, जो भूमि के तल के अनुसार ऊँचे नीचे हो सकते हैं और वर्चस्‌ का दबाव सह सकते हैं। किंतु प्राचीन काल में बहुधा खुली नालियाँ ही होती थीं, या नालियों चिनाई आदि करके बनाई जाती थीं, जो भीतर की ओर से जल का दबाव सहन नहीं कर पाती थीं। अत: उन्हें उद्गम से लेकर अंतिम सिरे तक एक नियमित ढाल में ले जाना अनिवार्य था। इसलिये नदी, नाले या घाटियाँ पार करते समय जलसेतु बनाने पड़ते थे। बहुत बड़ी नहरों के लिये, जिनका निस्सरण बड़े बड़े नलों की समाई से भी कहीं अधिक होता है, जलसेतु आज भी अनिवार्य हैं।\n\nसंसारे के सबसे पुराने जलसेतु इटली, फ्रांस और स्पेन में मिलते हैं। इटली में दूसरी सदी ई.पू. से ही जलवाहिनी एवं जलसेतु बनने लगे थे। रोमन लोगों द्वारा बनाया हुआ 'पॉट ड्यू गार्ड' नामक जलसेतु नीम (Nimes) (फ्रांस) में आज भी खड़ी है, जिसकी रूपाकृति की भव्यता अतुलनीय है। इसमें डाटों के तीन स्तर हैं: पहिले स्तर में 60-70 फुट पाटवाली छ:, दूसरे से 35 फुट पाटवाली 11 और तीसरे स्तर में छोटी छोटी 35 डाटें हैं, जिनके ऊपर नहर बनाई गई थी। एक जलसेतु सेगोइरा (स्पेन) में, 2,780 फुट लंबा और 102 फुट ऊँचा है, जिसमें दो मंजिलों में चिनाई की 109 डाटें हैं। यह अभी तक प्रयोग में आता है।\n\nजिशालेम में बहुत पहले से, सद्दा नरेश के जमाने से ही, नलों द्वारा पानी आता था। इस प्रकार की एक 20 मील लंबी जलवाहिनी हिनम की घाटी को डाटों के ऊपर से पार करती है। कुस्तुंतुनिया में मध्ययुगीन जलसेतुओं के कई उत्कृष्ट नमूने मिलते हैं। इनमें से जुस्लीनियन का जलसेतु विशेष उल्लेखनीय है। 720 फुट लंबे और 108 फुट ऊँचे इस जलसेतु में दो स्तर हैं। एक 55 फुटी डाटों का और दूसरा 40 फुटी डाटों का।\n\nकृषिप्रधान देश भारत में सिंचाई के लिये नहरें प्राचीन काल से ही थीं। हिमालय की तलहटी के इलाकों में जंगलों में ऐसी अनेक नहरों के छिपे अवशेष मिले हैं, जो कहीं कहीं, जैसे रुहेलखंड में, नई सिंचाई व्यवस्था के आधार बन गए हैं। मुस्लिम काल में भी अनेक नहरें बनी थीं। इन सबमें जलसेतु भी रहे होंगे; किंतु आज किसी का पता नहीं है। आजकल की भारतीय नहरों में, जिनमें से अनेक विश्व में बेजोड़ हैं अनेक जलसेतु हैं, जो इंजीनियरी कौशल के उत्कृष्टतम उदाहरण हैं।\n\nऊपरी गंगा नहर में रुड़की के पास सोलानी जलसेतु 19वीं शती के मध्य में बना। इसमें 50 फुट पाट की 15 डाटें हैं, जिनके ऊपर से होकर 164 फुट चौड़ी और 10 फुट गहरी नहर सोलानी नदी को पार करती है। सोलानी की घाटी में लगभग मील लंबे और 36 फुट ऊँचे बाँध पर यह नहर बहती है, जिसका तीन मील से अधिक भाग पक्की चिनाई का है।\n\nनिचली गंगा नहर के 34वें मील पर काली नदी पर नदरई जलसेतु की अपनी ऐतिहासिक विशेषता है। 1878 ई. में प्रारंभिक जानकारी के अनुसार, जिसका कोई पक्का आधार नहीं था, निकटस्थ रेलवे पुल और एक सदी पुराने सड़क पुल को देखते हुए 18,000 घन फुट प्रति सेकंड निस्सरण के लिये 35 फुट पाटवाली 5 डाटों का एक जलसेतु बनाया गया। यहाँ काली नदी की बाढ़कालीन गहराई 13 फुट अनुमान की गई थी। किंतु छह वर्ष बाद ही 1884 ई. में ऐसी भीषण बाढ़ आई कि पानी 22 फुट तक चढ़ गया और निस्सरण 40,000 घन फुट प्रति सेकंड हो गया। फलत: जलसेतु टूट गया। उसके स्थान पर बड़ा जलसेतु बनाने की योजना अभी बन ही रही थी और टूटे हुए भाग की अस्थायी मरम्मत हुई ही थी कि अगले वर्ष और भी भीषण बाढ़ आई जिसका 1,40,000 घन फुट प्रति सेकंड निस्सरण अपने मार्ग के सभी पुल बहा ले गया। इस जलसेतु के भी दो पक्षों के कुल अवशेषमात्र स्मारक स्वरूप रह गए। तदनंतर वर्तमान जलसेतु, जो भारत में सर्वश्रेष्ठ और शायद विश्व में अपने जैसा विशालतम है, 1889 ई. में बना। इसमें 60 फुट पाटवाली 15 डाटें हैं और पुल की चौड़ाई 149 फुट है। अंत्याधार और पायों की नींव के लिये 268 कुँए गलाए गए थे, जिनका कुल गलान 15,019 फुट अर्थात्‌ तीन मील से कुछ कम था। इसी नहर में आगे चलकर फतेहपुर जिले में दो और जलसेतु, एक बरेंडा और दूसरा सिलमी के पास है।\n\nउत्तर प्रदेश के हमीरपुर जिले में धसान नहर पर कोहनिया जलसेतु है। इसमें 30 फुट पाटवाले 11 दर हैं और नहर का तल नाले के तल से 33 फुट ऊपर है। इस जलसेतु की कुल लंबाई 1,300 फुट है।\n\nदक्षिण भारत में तुंगभद्रा नदी से निकलनेवाली कुर्मूल-कड़ापा नहर पर हिंदरी जलसेतु (तमिलनाडु) और निचली मसवाद नहर पर का जलसेतु (महाराष्ट्र) उल्लेखनीय हैं। मध्य प्रदेश के मझगवाँ जलसेतु और मावापुरा जलसेतु भी उल्लेखनीय हैं। पहले में 30 फुट पाटवाले 15 दर्रे हैं, जलसेतु की लंबाई 1,000 फुट और नाले के तल से ऊँचाई 64 फुट है। दूसरा भी इसी आकृति का है, जिसमें 30 फुट पाटवाले 12 दर्रे हैं।\n\nगोदावरी नदी के दाएँ बाएँ दोनों तटों पर से निकलनेवाली दोनों नहरों पर, जिसकी लंबाई क्रमश: 69 और 48 मील है, शताधिक पुलियों के अतिरिक्त लगभग 20 जलसेतु हैं। बिहार में गंडक नदी के उत्तरी आवाह क्षेत्र को सींचनेवाली केवल 61 मील लंबी त्रिवेणी नहर में भी 18 जलसेतु हैं। इन नहरों में इतने अधिक जलसेतु होने का कारण यह है कि ये ढालू प्रदेश में नदी के समांतर बहती हैं, जहाँ इन्हें नदी की सभी सहायक नदियों और नालों को लाँघना पड़ता है। इसके विपरीत समतल पंजाब की 134 मील लंबी निचली बारी द्वाबा नहर में केवल एक जलसेतु (हुधियारा नाला पर, 12वें मील पर) हैं।\n\nपाकिस्तान की ऊपरी स्वात नहर (पश्चिमोत्तर सीमांत प्रदेश) भी इस दृष्टि से उल्लेखनीय है, कि यह पहाड़ों में बड़ी कठिन परिस्थितियों में बनाई गई हैं। इसमें छोटी बड़ी आठ सुरंगें और कई जलसेतु हैं।\n\nबर्मा में माँडले नहर का थापनगैंग जलसेतु डिजाइन को दृष्टि से महत्वपूर्ण है। ओमिनक्यांग पहाड़ी नदी है, जो बाढ़ के समय इतनी तेजी से बढ़ती है कि पाँच घंटे में ही 20 फुट ऊँचा पानी चढ़ जाना मामूली बात है। नहर के तल के नीचे इतनी गुंजाइश न होने से डाटों के ऊपर मुंडेर न बनाकर दोनों ओर लकड़ी के सात फुट ऊँचे तख्ते लगाए गए हैं, जिनके बीच में नहर बहती है। नदी का बाढ़कालीन निस्सरण अधिकतम 60,000 घन फुट प्रति सेकंड कूता जाता है, जब कि 22 फुट पाटवाली 12 दरों से केवल 24,000 घन फुट पानी प्रति सेकंड निकल सकता है। बाढ़ के समय तख्ते एक एक करके गिराए जा सकते हैं जिससे नदी का अतिरिक्त पानी डाटों के ऊपर से होकर निकल जाय।\n\nजलसेतु के अभिकल्प (डिजाइन) के सिद्धांत वे ही हैं, जो पुलों के हैं। नहर के दोनों ओर की दीवारें पुश्ते की दीवारों की तरह बनाई जाती हैं। \n\n", "id": "488166", "title": "जलवाही सेतु"}
{"url": "https://hi.wikipedia.org/wiki?curid=488171", "text": "हैंडबॉल\n\nहैंडबॉल एक टीम खेल है जिसमें सात खिलाड़ियों की दो टीमें आपस में खेलती हैं। खिलाड़ियों का उद्देश्य विरोधी टीम के गोल में बॉल फ़ेकना होता है। सात खिलाड़ियों में से छह आपस में बॉल करते हुए विरोधी टीम के गोल की तरफ़ बढ़ते हैं जबकि बचा हुआ खिलाड़ी गोलकीपर या गोलरक्षक की भूमिका अदा करता है। एक मानक मैच 30 मिनट की दो अवधियों में बटा होता है।\n\nआधुनिक हैंडबॉल आमतौर पर इंडोर स्टेडियम में खेली जाती है, परन्तु बाह्य प्रकार भी उपलब्ध हैं जैसे फ़ील्ड हैंडबॉल, चेक हैंडबॉल (जो भूतकाल में अधिक प्रसिद्ध थी) और बीच हैंडबॉल (जिसे सैंडबॉल भी कहा जाता है)। \n\nयह खेल काफ़ी तेजी से खेला जाता है जिसमें शरीर संपर्क भी शामिल है क्योंकि रक्षक खिलाड़ी हमला करने वाले खिलाड़ीयों को अपने गोल की तरफ़ जाने से रोकते हैं। इस प्रकार के संपर्क की केवल उसी स्थिति में अनुमति दी जाती है जब रक्षक खिलाड़ी आक्रामक खिलाड़ी के सामने पूरी तरह से आ जाए, मतलब गोल और आक्रामक खिलाड़ी के बीच में। इसे खिलाड़ी सैंडविच कहा जाता है। सामने के आलावा किसी और दिशा से किया गया सम्पर्क (विशेष रूप से पीछे से) खतरनाक माना जाता है और इसके लिए आमतौर पर दंड मिलता है। \nरोमन महिलाओं के हैंडबाल खेलने के सबूत मिले है जो इसे ``expulsim ludere`` कहती थी। फ्रांस, ग्रीनलैंड, डेनमार्क, जर्मनी, चेक गणराज्य, स्लोवाकिया और यूक्रेन मे 19वीं सदी मे भी इसी तरह के खेलों का अस्तित्व था। आज के हैंडबाल खेल को उत्तरी यूरोप-मुख्य रूप से डेनमार्क, जर्मनी, नार्वे और स्वीडन में 19 वीं सदी के अंत में संहिताबद्ध किया गया था। हैंडबॉल के नियमों का प्रथम लिखित स्वरूप डेनिश जिम शिक्षक, लेफ्टिनेंट और ओलंपिक पदक विजेता होल्गर नीलसन द्वारा 1906 में प्रकाशित हुआ था। नियमों का आधुनिक स्वरूप 29 अक्टूबर 1917 को जर्मनी के मैक्स हेसर, कार्ल सलेनज और एरिक कोनाइ द्वारा प्रकाशित किया गया था। 1919 के बाद नियमों मे कार्ल सलेनज द्वारा सुधार किया गया। इन नियमों के तहत पुरुषों का पहला अन्तर्राष्ट्रीय मैच जर्मनी और बेल्जियम के बीच 1925 मे खेला गया। महिलाओं का पहला अन्तर्राष्ट्रीय मैच 1930 मे जर्मनी और ऑस्ट्रिया के बीच खेला गया था।\nसन् 1926 में, अन्तर्राष्ट्रीय एमेच्योर एथलेटिक्स फेडरेशन की कांग्रेस मे हैंडबाल के अन्तर्राष्ट्रीय नियमों को गठित करने के लिए एक समिति बनाई गई। अन्तर्राष्ट्रीय एमेच्योर हैंडबाल फेडरेशन का गठन 1928 मे किया गया था और अंतर्राष्ट्रीय हैंडबाल महासंघ का गठन 1946 किया गया था। \nपुरुषों की हैंडबाल प्रतियोगिता पहली बार 1936 के ग्रीष्मकालीन ओलंपिक में बर्लिन में खेली गई। 1972 के ग्रीष्मकालीन ओलंपिक से हैडंबाल ओलंपिक का स्थायी खेल है। \nअंतर्राष्ट्रीय हैंडबाल महासंघ द्वारा 1938 में पुरुषों की विश्व चैम्पियनशिप का आयोजन किया गया और तब से हर चार साल (कभी कभी तीन) मे द्वितीय विश्व युद्ध से लेकर 1995 तक होता रहा। आइसलैंड में सन् 1995 की विश्व चैम्पियनशिप के बाद से, यह हर दो साल मे होती है। महिला विश्व चैम्पियनशिप 1957 के बाद से खेली गयी है।\n\n", "id": "488171", "title": "हैंडबॉल"}
{"url": "https://hi.wikipedia.org/wiki?curid=488177", "text": "इलेक्ट्रॉन गन\n\nइलेक्ट्रॉन बंदूक (electron gun या एलेक्ट्रॉन गन) एक वैद्युत अवयव है जो निर्धारित गतिज ऊर्जा वाले इलेक्ट्रॉन पुंज पैदा करता है। यह प्रायः दूरदर्शन अभिग्राहीयों (टेलीविजन सेटों) में तथा संगणक पटलों (कम्प्यूटर मॉनिटरों) में प्रयोग की जाती है। इसके अलावा एलेक्ट्रॉन सूक्ष्मदर्शी, इलेक्ट्रॉन बीम वेल्डिंग मशीन, तथा त्वरकों में भी प्रयुक्त होती है।\n\nइलेक्ट्रॉन गन के दो मुख्य चरण हैं, इलेक्ट्रॉन उत्सर्जन का साधन तथा इलेक्ट्रॉन निष्कर्षण (extraction) का साधन। इलेक्ट्रॉन का उत्सर्जन तीन प्रकार से किया जा सकता है- तापायनिक उत्सर्जन, क्षेत्र उत्सर्जन और प्रकाश उत्सर्जन। निष्कर्षण दो प्रकार से किया जा सकता है- डी सी वोल्टेज द्वारा तथा रेडियो आवृति (RF) के वोल्टेज द्वारा।\n\n\n", "id": "488177", "title": "इलेक्ट्रॉन गन"}
{"url": "https://hi.wikipedia.org/wiki?curid=488224", "text": "वृक्ष सूर्यानुवर्त\n\nवृक्ष सूर्यानुवर्त (), जिसे ऑक्टोपस झाड़ () भी कहते हैं, बोराजिनासीए () जीववैज्ञानिक कुल का एक फूलदार पौधा है। यह मूलतः एशिया के गरम क्षेत्रों (जैसे कि दक्षिणी चीन), हिंद महासागर में माडागास्कर​ और उसके इर्द-गिर्द के द्वीपों, उत्तरी ऑस्ट्रेलिया तथा प्रशांत महासागर में माइक्रोनीशिया और पोलिनिशिया के एटोलों (मूँगे द्वारा बनाए गए नन्हे द्वीप) और बड़े द्वीपों पर उगता है। यह झाड़ी या छोटे पेड़ का रूप रखता है जो लगभग ६ मीटर (२० फ़ुट) ऊँचा उग जाता है और लगभग उतने ही क्षेत्र में इसकी टहनियाँ भी फैल जाती हैं।\n\nइसका सबसे पहला वैज्ञानिक नाम 'टूर्नेफ़ोर्टिया आर्जेन्टिया' () हुआ करता था, जो बाद में बदलकर 'आर्गूसिया आर्जेन्टिया' () कर दिया गया। जब जीववैज्ञानिकों में इसके जीववैज्ञानिक वर्गीकरण का मत और विकसित हुआ तो इसे पहले तो वापस 'टूर्नेफ़ोर्टिया आर्जेन्टिया' में और फिर सन् २००३ में 'हीलियोट्रोपियम फ़ोर्थेरियेनम​' () में परिवर्तित कर दिया गया।\n\nवृक्ष सूर्यानुवर्त की काठ का इस्तेमाल औज़ार और हस्तशिल्प वस्तुएँ बनाने में होता है। कुछ जगहों पर इसे जलाने के लिए भी प्रयोग किया जाता है। पोलिनिशिया में इसकी लकड़ी से तैराकी के चश्मों के सांचे बनाए जाते हैं (जिनमें शीशा लगाया जाता है)।\n\nप्रशांत महासागर के कुछ रीफ़ों में मछलियों में एक गैम्बियरडिस्कस​ () नामक विशेष प्रकार की शैवाल (ऐल्गी) खाने से कभी-कभी सिगुआतेरा () नाम एक ज़हरीला पदार्थ इकठ्ठा हो जाता है। इस से प्रभावित मछली खाने से मनुष्यों को भी यह ज़हर चढ़ सकता है। बहुत से द्वीपों की पारम्परिक चिकित्सा में वृक्ष सूर्यानुवर्त का उपयोग इस विष के उपचार के लिए सदियों से होता आया है। नया कैलेडोनिया पर स्थित पैस्त्यर संसथान () और फ़्रांसिसी पोलिनिशिया के लूई मालार्द संस्थान () के विज्ञानिकों ने ऑक्टोपस झाड़ पर अनुसन्धान करते हुए इसमें रोज़मैरिनिक​ अम्ल () से मिलता हुआ एक अणु होने की सम्भावना पाई है, जिसमें इस विष को शरीर के भिन्न भागों से हटाने की क्षमता हो सकती है और साथ-साथ प्रदाह (इन्फ़्लामेशन) कम करने के भी गुण हैं।\n\n", "id": "488224", "title": "वृक्ष सूर्यानुवर्त"}
{"url": "https://hi.wikipedia.org/wiki?curid=488236", "text": "हिन्द महासागर में बिखरे द्वीप\n\nहिन्द महासागर में बिखरे द्वीप () हिन्द महासागर में स्थित चार छोटे कोरल (प्रवाल) द्वीपों, एक एटोल और एक रीफ़ का सामूहिक नाम है जिनपर फ़्रांस का नियंत्रण है और जो 'फ़्रांसिसी दक्षिणी व अंटार्कटिकी भूमि' () नामक प्रशासनिक क्षेत्र के ५वें ज़िले में आते हैं। इन द्वीपों पर कोई भी स्थाई आबादी नहीं है। इनमें से तीन द्वीप (ग्लोरियोसो द्वीप, झ़ुआन द नोवा द्वीप और युरोपा द्वीप) और बासास दा इण्डिया एटोल माडागास्कर से पश्चिम में मोज़ामबीक जलसन्धि में स्थित हैं, जबकि चौथा द्वीप (त्रोम्लिन द्वीप) माडागास्कर से ४५० किमी पूर्व में हिन्द महासागर के खुले पानी में स्थित है। इस प्रशासनिक क्षेत्र में आने वाला बांक द्यु गेज़िर () नामक रीफ़ भी मोज़ामबीक जलसन्धि में स्थित है।\n\nइन सभी द्वीपों को लेकर फ़्रांस अंतर्राष्ट्रीय विवादों में फंसा हुआ है:\n\nबासास दा इण्डिया एटोल को छोड़कर फ़्रांस ने इन सभी पर मौसम-निरिक्षण केंद्र बना रखते हैं जो हिन्द महासागर में उठने वाले तूफ़ानों की सूचना इस क्षेत्र के सभी आबादी वाले द्वीपों को प्रदान करते हैं। बासास दा इण्डिया एटोल और बांक द्यु गेज़िर रीफ़ के अलावा अन्य सभी द्वीपों पर १,००० मीटर से बड़ी हवाई पट्टियाँ बनाई गई हैं। इनमें से कुछ पर कर्मचारी तैनात किये गए हैं जो अपने दौरों के बाद बदल दिए जाते हैं। अन्य विवरण इस प्रकार है:\nटिप्पणियाँ: (१) 'झ़ुआन द नोवा' में बिंदु-वाले 'झ़' का उच्चारण बिना बिन्दु वाले 'झ' से काफ़ी भिन्न है। इसका उच्चारण अंग्रेज़ी के 'टेलिविझ़न' शब्द के 'झ़' से मिलता है।(२) इस द्वीप में रीफ़ें ४० किमी की झील बनाती हैं लेकिन यह एटोलों की तरह एक असली अनूप झील नहीं है।\n\n", "id": "488236", "title": "हिन्द महासागर में बिखरे द्वीप"}
{"url": "https://hi.wikipedia.org/wiki?curid=488240", "text": "टी॰ गणपति शास्त्री\n\nमहामहोपाध्याय टी॰ गणपति शास्त्री (१८६० - १९२६) संस्कृत के विद्वान तथा 'त्रिवेन्द्रम संस्कृत सेरीज' के सम्पादक थे। वे भास के नाटकों \nको खोज निकालने के कारण विशेष रूप से प्रसिद्ध हैं। सन् १९०३ के आसपास वे संस्कृत कॉलेज के प्रधानाचार्य भी रहे।\n", "id": "488240", "title": "टी॰ गणपति शास्त्री"}
{"url": "https://hi.wikipedia.org/wiki?curid=488246", "text": "संरक्षित क्षेत्र\n\nसंरक्षित क्षेत्र या रक्षित क्षेत्र किसी ऐसे क्षेत्र को कहते हैं जिसकी उसके प्राकृतिक, पर्यावरणीय या सांस्कृतिक महत्व के कारण परिवर्तन या हानि से रक्षा की जा रही हो। रक्षित क्षेत्र भिन्न प्रकारों के होते हैं और उन्हें अलग-अलग स्तरों का संरक्षण दिया जाता है। कुछ समुद्री क्षेत्र भी अक्सर संरक्षित हुआ करते हैं। अक्टूबर २०१० में विश्व भर में १,६१,००० से अधिक रक्षित क्षेत्र थे जिनमें दुनिया की पूरी भूमि का १०-१५% था। इसके विपरीत समुद्र का केवल १.१७% रक्षित क्षेत्रों में सम्मिलित था जिसपर लगभग ६,८०० समुद्री रक्षित क्षेत्र विस्तृत थे।\n\nअंतर्राष्ट्रीय प्रकृति संरक्षण संघ () के अनुसार रक्षित क्षेत्र 'एक स्पष्ट रूप से परिभाषित भौगोलिक क्षेत्र होता है, जो प्रकृति और उस से सम्बंधित पर्यावरणीय सेवाओं और सांस्कृतिक मान्यताओं के दीर्घकालीन संरक्षण के लिए मान्य, समर्पित और व्यवस्थित हो'। आमतौर पर इन क्षेत्रों में मानव-व्यवसायों और प्राकृतिक साधनों के उपयोग पर सीमाएँ लगी होती हैं या पूर्ण पाबंदी होती है।\n\n'संरक्षित क्षेत्रों' को अंग्रेज़ी में 'प्रोटॅक्टिड एरियाज़​' (), रूसी में 'प्रिरोदाख़रान्नाया ज़ोना' () और फ़ारसी में 'मन्तक़ा हिफ़ाज़तशुदा' () कहा जाता है।\n\n", "id": "488246", "title": "संरक्षित क्षेत्र"}
{"url": "https://hi.wikipedia.org/wiki?curid=488271", "text": "गैसत्राण\n\nगैसत्राण या 'गैस प्रच्छादक' (gas mask) उस आवरण को कहते हैं जिसे चेहरे पर धारण करने से वायु में मिश्रित विषैली गैसों एवं अन्य प्रदूषकों से रक्षा होती है। गैसत्राण नाक और मुख को ढक लेता है और वाह्य वायु को नाक/मुह में घुसने नहीं देता। इसमें आँख व चेहरे के अन्य कोमल ऊतकों को ढकने की व्यवस्था भी हो सकती है। \n\nप्रथम विश्वयुद्ध (सन्‌ 1914-1919) में शत्रुओं पर विजय प्राप्त करने के लिये पहले पहल युद्ध गैसों का उपयोग हुआ था और युद्ध गैस के संघातिक प्रभाव से बचने के लिये पहले पहल युद्ध में गैसत्राण का उपयोग हुआ। उस समय का गैसत्राण बड़ा भद्दा होता था। यह त्राण मुख पर रखा जाता था। उसमें एक नली होती थी जो एक कनस्टर से जोड़ी रहती थी। यह कनस्टर गले में सामने लटका रहता था। कनस्टर में लकड़ी का कोयला रखा रहता था, जिसमें पारित होकर शुद्ध वायु नाक में जाती थी। विषैली गैस कोयले में अवशोषित हो जाती थी। इस गैसत्राण से सैनिकों को लड़ने में बहुत असुविधाएँ होती थीं। द्वितीय विश्वयुद्ध में गैसत्राण बहुत उन्नत किस्म का बना। यह पर्याप्त हल्का था और कनस्टर शरीर के पार्श्व में लटका रहता था, जिससे युद्ध करने में अड़चन कम होती थी। पीछे इसमें और भी सुधार हुआ। अब ऐसे त्राण बने जिनकी तौल तीन पौंड से भी कम थी। कनस्टर अब सीधे त्राण से जुड़ा रहता। इससे भद्दी लंबी नली की आवश्यकता नहीं रही। छनी हुई शुद्ध वायु ऊपर से आती है और आँख पर लगे चश्मों को बिना धुँधला किए नाक के छिद्रों में प्रविष्ट होती है। कनस्टर में भरने के लिये अब कोयले के साथ सोडा चूना भी प्रयुक्त होता है। यदि युद्धक्षेत्र की वायु में सूक्ष्म ठोस कण बिखरे हों तो उनको दूर करने के लिये त्राण के वायुमार्ग में फेल्ट के गद्दे रखे रहते हैं, जिनमें ठोस कण छन जाते हैं।\n\nगैसत्राण का उपयोग अब केवल युद्ध में ही नहीं होता, वरन्‌ खान और रासायनिक संयंत्रों में, जहाँ हानिकारक गैसें और धुएँ बनते हैं, इनका उपयोग काम करनेवालों और आग बुझानेवाले व्यक्तियों के लिये भी किया जाता है।\n\n\n", "id": "488271", "title": "गैसत्राण"}
{"url": "https://hi.wikipedia.org/wiki?curid=488283", "text": "आम पापड़\n\nआम पापड़ एक प्रकार का पारंपरिक नाश्ता है। यह स्वाद में चटपटा और स्वादिष्ट होता है। कुछ जगह पर आम पापड़ी भी बोलते हैं।\n", "id": "488283", "title": "आम पापड़"}
{"url": "https://hi.wikipedia.org/wiki?curid=488291", "text": "रासायनिक युद्ध\n\nरासायनिक युद्ध (Chemical warfare) का अर्थ है - किसी युद्ध में रासायनिक पदार्थों के विषैले गुणों का उपयोग करके जन-धन की हानि पहुँचाना। रासायनिक युद्ध, परमाणु युद्ध (या, नाभिकीय युद्ध) से अलग है। सैनिक भाषा में नाभिकीय युद्ध, जैविक युद्ध तथा रासायनिक युद्ध को सम्मिलित रूप से महासंहारक हथियार (weapons of mass destruction (WMD)) कहलाते हैं। \n\nरासायनिक युद्ध अपने उद्देश्य की प्राप्ति के लिये विस्फोटक बल पर निर्भर नहीं करता है बल्कि रसायनों के विषकारी घातक प्रभावों पर निर्भर है। \n\n", "id": "488291", "title": "रासायनिक युद्ध"}
{"url": "https://hi.wikipedia.org/wiki?curid=488292", "text": "भगोष्ठ संधान\n\nभगोष्ठ संधान (Labiaplasty या labioplasty या labia minora reduction या labial reduction) एक प्लास्टिक सर्जरी की प्रक्रिया है जिसके द्वारा लघु भगोष्ठ (labia minora (inner labia)) तथा बृहद भगोष्ठ (labia majora (outer labia)) का स्वरूप बदल दिया जाता है। \n\n", "id": "488292", "title": "भगोष्ठ संधान"}
{"url": "https://hi.wikipedia.org/wiki?curid=488294", "text": "खट\n\nखट भारतीय संगीत के एक राग का नाम है। इस राग में ऋषभ, धैवत, निषाद और शुद्ध और कोमल दोनों ही लगते हैं। गंधार केवल कोमल लगता है। षड्ज व पंचम ये दोनों स्वर अचल हैं। तीसरा स्वर मध्यम और शुद्ध लगता है। इसका वादी स्वर पंचम और संवादी षड्ज है। इसमें आसावरी, सुहा, कानड़ा, सारंग, देशी, गांधारी व सुघराई राग रागिनियों का मिश्रण भी है। इस कारण इसका गान सहज नहीं कहा जाता। इसे भैरव राग का पुत्र कहा गया है और प्रात: काल गेय है।\n\n", "id": "488294", "title": "खट"}
{"url": "https://hi.wikipedia.org/wiki?curid=488298", "text": "कुकरौंधा\n\nकुकरौंधा (वानस्पतिक नाम : BLUMEA LACERA) एक वनस्पति है। यह भारत में बहुतायत में पायी जाती है। भारत में कपूर इसी से बनाया जाता है।\n\n\n\n\n\n", "id": "488298", "title": "कुकरौंधा"}
{"url": "https://hi.wikipedia.org/wiki?curid=488328", "text": "बाँसी\n\nबाँसी उत्तर प्रदेश के सिध्दार्थ नगर जिले का एक कस्बा है! यह राप्ती नदी के तट पर बसा सुन्दर तथा एतिहासिक स्थल है! यहाँ स्थित राजा रतन सेन विद्यालय अपनी प्राचीनता तथा शिक्षण व्यवस्था के कारण प्रसिध्द है।\n", "id": "488328", "title": "बाँसी"}
{"url": "https://hi.wikipedia.org/wiki?curid=488341", "text": "त्रिपक्षीय गठबंधन (द्वितीय विश्वयुद्ध)\n\nत्रिपक्षीय गठबंधन, त्रि-शक्तीय गठबंधन, धुरीय गठबंधन या त्रिपक्षीय संधि २७ सितंबर १९४० को बर्लिन जर्मनी में किया हुआ वह समझौता है जिसने द्वितीय विश्वयुद्ध में धुरी राष्ट्रों को एक अलग संघ में स्थापित कर दिया। इस संधि में हस्ताक्षर करने वाले प्रतिनिधि थे: नाट्सी जर्मनी के अडोल्फ़ हिटलर, के विदेश मंत्री तथा के जर्मनी में राजदूत ।\n", "id": "488341", "title": "त्रिपक्षीय गठबंधन (द्वितीय विश्वयुद्ध)"}
{"url": "https://hi.wikipedia.org/wiki?curid=488347", "text": "लॅट मी इन\n\nलॅट मी इन 2010 की अंग्रेज़ी भाषा की अमेरिकी हॉरर फ़िल्म है। फ़िल्म में कोडी स्मिथ-मॅकफ़ी और क्लो ग्रेस मोरेट्स मुख्य भूमिका में हैं। फ़िल्म को निर्देशित मैट रीव्स ने किया है।\n\nफ़िल्म की कहानी एक 12 वर्ष के लड़के ओवन के चारों ओर घूमती है जो अपनी माँ के साथ अपार्टमेंट में रहता है। उसका कोई मित्र नहीं है व उसकी उम्र के बच्चे उसके साथ गलत व्यवहार करते हैं। उसके पड़ोस में एक लड़की एबी अपने पिता के साथ रहने आती है और दोनों धीरे-धीरे दोस्त बन जाते हैं। परन्तु ओवन को बाद में पता चलता है कि एबी एक वैम्पायर है और उसकी उम्र रुकी हुई है, मतलब वह कई वर्षों से 12 वर्ष की ही है। एबी किसी दूसरे के घर में केवल निमंत्रण देने पर ही प्रवेश कर सकती है और अगर वह बिना निमंत्रण के किसी के घर में आती है तो उसके शरीर में जगह-जगह से रक्त का रिसाव होने लगता है। एबी जिन्दा रहने के लिए इंसानों का खून पीती है और जो आदमी उसके साथ रहता है वह उसका पिता नहीं अपितु ओवन की तरह ही कई वर्ष पहले उसका बना एक मित्र है। वह आदमी ही एबी के लिए इंसानों को मारता है। जब ऐसे ही एक प्रकरण में पुलिस उसे पकड़ लेती है तो वह एबी को बचाने के लिए अपने चहरे पर तेज़ाब फ़ेक लेता है जिससे उसकी वास्तविकता किसी को पता न चल सके और बाद में अस्पताल के अंदर एबी से अन्तिम विदा लेने के बाद कमरे की खिड़की से कूद के आत्महत्या कर लेता है। ओवन एबी से डर ने लगता है और उससे दूर रहने के लिए कहता है। स्कूल में स्विमिंग पूल के पास कुछ बच्चे उसे बहुत परेशान कर रहें होते हैं तभी अचानक से एबी वहाँ आ जाती है और सभी बच्चों को निर्ममता से मार देती है। इसके बाद ओवन अपने घर से एबी के साथ भाग जाता। फ़िल्म से अंत में उसे ट्रेन के अंदर एक बड़े बक्से के साथ सफ़र करते हुए दिखाया जाता है। जब कन्डक्टर ओवन का टिकट चॅक करने के पश्चात चला जाता है तो बक्से में से मोर्स कोड के रूप में दस्तक की आवाज आती है और ओवन जवाब में दस्तक देता है। \n\n", "id": "488347", "title": "लॅट मी इन"}
{"url": "https://hi.wikipedia.org/wiki?curid=488362", "text": "बिल्ली लोचन नीहारिका\n\nबिल्ली लोचन नीहारिका या बिल्ली की आँख नीहारिका (अंग्रेज़ी: ), जिसे ऍन॰जी॰सी॰ ६५४३ और कैल्डवॅल ६ भी कहा जाता है, एक ग्रहीय नीहारिका है जो आकाश में शिशुमार तारामंडल के क्षेत्र में नज़र आती है। यह ज्ञात नीहारिकाओं में बहुत ही पेचदार मानी जाती है और हबल अंतरिक्ष दूरबीन द्वारा जांच में इसके अंदर बहुत से गाँठ, फव्वारे, बुलबुले और चाप (आर्क) जैसे ढाँचे दिखें हैं। नीहारिका के केंद्र में एक रोशन और गरम तारा स्थित है। लगभग १००० वर्ष पूर्व इस तारे ने अपनी बाहरी परते खो दीं जो अब नीहारिका बनकर इसके इर्द-गिर्द स्थित हैं। बिल्ली लोचन नीहारिका के जटिल उलझेपन को देखकर कुछ वैज्ञानिकों की सोच है कि शायद केन्द्रीय तारा एक तारा नहीं बल्कि द्वितारा हो, हालांकि इसके लिए अभी कोई प्रमाण नहीं मिला है।\n\nबिल्ली लोचन नीहारिका पृथ्वी से क़रीब ३,३०० प्रकाश वर्षों की दूरी पर है। पृथ्वी से देखी गई इसकी चमक (सापेक्ष कान्तिमान) लगभग +८.१ मैगनिट्यूड पर मापी गई है, जो एक नीहारिका के लिए काफ़ी अधिक है।\n\nवैज्ञानिक जाँच ने पाया है कि इसकी गैस, प्लाज़्मा और धूल तब बिखरी जब यहाँ स्थित एक लाल दानव तारे ने इन्हें अपने बाहर उछाल दिया। नीहारिका के बादल का बाहरी हिस्सा कम घना है और लगभग १५,००० कैल्विन के तापमान पर है जबकि इसका अंदरूनी भाग ५,००० कण प्रति सेमी का अधिक घनत्व रखता है और ७,०००-९,००० कैल्विन के तापमान पर है। नीहारिका के बीच में एक O7 श्रेणी का वुल्फ़-रायेट तारा है जो ८०,००० कैल्विन का सतही तापमान रखता है। चमक के हिसाब से इस केन्द्रीय तारे की निहित चमक (निरपेक्ष कान्तिमान) सूरज से १०,००० गुना है जबकि इसका व्यास (डायामीटर) सूरज का केवल ०.६५ गुना है। वर्णक्रम जाँच के अनुसार इस से १,९०० किमी प्रति सैकिंड की एक भयंकर तारकीय आंधी चल रही है जिसमें १० खरब टन (यानि एक लाख करोड़ टन) सामग्री प्रति सैकिंड तारे से उखड़कर नीहारिका के बादल में जा रही है। इस समय तारे का द्रव्यमान (मास) लगभग सूरज के द्रव्यमान के बराबर माना जाता है, लेकिन वैज्ञानिकों का अनुमान है कि शुरू में इस तारे का द्रव्यमान सूरज का ५ गुना था। इस से यह भी अंदाज़ा लगाया गया है कि यह नीहारिका संभवतः १००० ± २६० साल से बन रही है।\n\nबिल्ली लोचन नीहारिका की खोज १५ फ़रवरी १७८६ को ब्रिटिश खगोलशास्त्री विलियम हरशॅल ने की थी। तब से इसका अध्ययन ऍक्स किरणों (ऍक्स रे) से लेकर सुदूर अधोरक्त (इन्फ़्रारॅड) में पूरे वर्णक्रम (स्पॅक्ट्रम) में किया गया है। इसके रूप की तुलना वैज्ञानिकों ने बिल्ली की आँख से की है, जिस से इसका नाम पड़ा।\n\n", "id": "488362", "title": "बिल्ली लोचन नीहारिका"}
{"url": "https://hi.wikipedia.org/wiki?curid=488364", "text": "अश्रु गैस\n\nअश्रु गैस या आंसू गैस (Tear gas) अमृत्युकर हथियार के रूप में प्रयुक्त होने वाली गैसें है। जब यह गैस आंखों के सम्पर्क में आती है तो कार्निया के स्नायु उत्तेजित हो जाते हैं जिससे आंख से आंसू निकलने लगता है, दर्द होता है और अंधापन भी हो सकता है। प्रमुख अश्रुकर गैसें हैं - OC, CS, CR, CN (फेन्यासील क्लोराइड), ब्रोमोएसीटोन, जाइलिल ब्रोमाइड तथा सिन्-प्रोपेनेथिअल-एस-आक्साइड (syn-propanethial-S-oxide (प्याज से प्राप्त))\n\n", "id": "488364", "title": "अश्रु गैस"}
{"url": "https://hi.wikipedia.org/wiki?curid=488388", "text": "शून्य-संचय खेल\n\nखेल सिद्धांत और अर्थशास्त्र में शून्य-संचय खेल () या शून्य-जोड़ खेल ऐसी व्यवहारिक परिस्थिति को कहा जाता है जिसमें एक व्यक्ति को जितना लाभ होता है ठीक उतनी ही हानि किसी अन्य व्यक्ति (या व्यक्तियों) को होती है। मसलन दो लोगों के पास सौ-सौ रुपये हों और वे आपस में पैसों की लेन-देन कर रहे हों तो यह एक 'शून्य-संचय खेल' है क्योंकि जितना अधिक एक को मिलेगा उतना ही कम दूसरे को मिलेगा। अगर दोनों की लाभ और हानि का कुल संचय करके देखा जाए तो शुन्य होगा। इसके विपरीत अशून्य-संचय खेल में अगर नफ़े-नुकसान को मिलाकर देखा जाए तो शून्य से ज़्यादा या कम हो सकता है। शुन्य-संचय खेल हमेशा प्रतियोगी () ही होता है जबकि अशून्य-संचय खेल प्रतियोगी या ग़ैर-प्रतियोगी हो सकता है।\n\nएक खेल का उदाहरण लीजिये जिसमें 'क' और 'ख' नामक दो खिलाड़ी हैं। खिलाड़ी 'क' को दो में से एक अंक का चुनाव करना है - १ या २। खिलाड़ी 'ख' को तीन रंगों में से एक चुनना है - लाल, पीला या हरा। इन दोनों के चुनावों को देखकर इनमें से एक को एक राशि ईनाम में दी जाती है और दूसरे से उतनी ही राशि जुर्माने में ली जाती है। साथ की तालिका में दर्शाया गया है की चुनावों के हिसाब यह राशियाँ क्या हैं (लाल राशि खिलाड़ी 'क' की और नीली राशि खिलाड़ी 'ख' की है)। देखा जा सकता है कि यह एक शून्य-संचय खेल है क्योंकि इसमें जितना लाभ एक को होगा उतना ही नुकसान दूसरे को होगा। खेल सिद्धांत में ऐसी ही परिस्थितियों का अध्ययन किया जाता है। इस खेल में यह हो सकता है -\nदेखा जा सकता है कि इसमें दोनों खिलाड़ी एक दूसरे के विचारों को समझने की अत्याधिक कोशिश करते हैं क्योंकि उनके लिए अच्छा चुनाव क्या है यह दूसरे के चुनाव पर निर्भर है। इस प्रकार के 'शुन्य-संचय खेल' का हल इमेल बोरेल () और जॉन फ़ॉन न्यूमन () नामक गणितज्ञों ने प्रायिकता (प्रॉबाबिलिटी) के प्रयोग से दिया था।\n\nअक्सर दो प्रतिद्वंदियों में ऐसी स्थिति बन जाती है जिसमें द्वेष की आदत पड़ने से वह यह समझने लगते हैं की अगर एक का कुछ लाभ होता है तो इसका मतलब है कि दूसरे का उतना ही नुकसान हो रहा है। अर्थात वह यह समझने लगते हैं कि उनकी आपसी समबन्ध एक शुन्य-संचय खेल है। शुन्य-संचय खेलों में अगर एक पक्ष दूसरे को कोई भी हानि पहुँचा सके तो अवश्य पहुँचाने की कोशिश करता है। लेकिन ऐसा भी होता है कि कुछ स्थितियों में वास्तव में आपसी सम्बन्धों का सिलसिला एक अशून्य-संचय खेल होता है जिसमें किसी घटना से दोनों का लाभ या दोनों की हानि भी हो सकती है। मसलन व्यापार को लेकर देशों में अक्सर आपसी झड़पें हो जाती हैं लेकिन यह ऐसी चीज़ है जिस से दोनों पक्षों का लाभ हो सकता है।\n\n", "id": "488388", "title": "शून्य-संचय खेल"}
{"url": "https://hi.wikipedia.org/wiki?curid=488396", "text": "बंदी की दुविधा\n\nबंदी की दुविधा () खेल सिद्धांत में एक प्रकार की परिस्थिति का एक प्रसिद्ध उदाहरण है जो यह दर्शाता है कि लोग एक-दूसरे पर भरोसा न करने के कारण कभी-कभी आपस में तब भी सहयोग नहीं कर पाते जब सहयोग करने से दोनों का ही स्पष्ट लाभ हो रहा हो और असहयोग से दोनों की स्पष्ट हानि हो रही हो।\n\nकिसी चोरी करने के इलज़ाम पर पुलिस दो व्यक्तियों को गिरफ़्तार कर लेती है लेकिन उसके पास इनके खिलाफ़ कोई सबूत नहीं है। उन्हें एक दूसरे से अलग करके उन दोनों से पुलिस अलग-अलग कहती है कि -\nइसका सार एक तालिका में ऐसे लिखा जा सकता है:\nइस खेल में, अगर यह लगे की दूसरा बंदी स्वार्थी है तो स्वयं भी ख़ुदगर्ज़ जो जाना चाहिए और धोखा दे देना चाहिए, वरना ख़ुद को ही १ वर्ष की जेल हो सकती है। लेकिन अगर दोनों बंदी ही यह करने लगे तो दोनों को ही ३ महीने की जेल होगी। इस से भले तो वह दोनों ही चुप रहकर थे, क्योंकि तब उन्हें केवल १ महीने की जेल होती। यह उदाहरण दर्शाता है कि हालांकि दोनों को आपसी सहयोग करने में अपने स्वार्थ के अनुसार भी निजी लाभ है फिर भी वह एक-दूसरे पर भरोसा न होने के कारण असहयोग करने पर मजबूर हो जाते हैं।\n\n", "id": "488396", "title": "बंदी की दुविधा"}
{"url": "https://hi.wikipedia.org/wiki?curid=488411", "text": "इंदिरा गांधी परमाणु अनुसंधान केन्द्र\n\nइंदिरा गांधी परमाणु अनुसंधान केंद्र (Indira Gandhi Centre for Atomic Research या 'आईजीकार' / IGCAR) भारत के प्रमुख परमाणु अनुसंधान केन्द्रों में एक है। \n\n", "id": "488411", "title": "इंदिरा गांधी परमाणु अनुसंधान केन्द्र"}
{"url": "https://hi.wikipedia.org/wiki?curid=488435", "text": "मुर्ग़ी का खेल\n\nमुर्ग़ी का खेल (), जिसे बाज़-बटेर खेल () या बर्फ़ के टीले का खेल () भी कहा जाता है, खेल सिद्धांत में दो प्रतिद्वंदियों के बीच होने वाला एक प्रकार का संघर्ष है। इसमें दोनों के बीच में एक ऐसी प्रतियोगिता शुरू हो जाती है जिसमें दोनों में से कोई भी पीछे नहीं हटना चाहता लेकिन किसी के भी न हटने पर दोनों को भारी हानि होती है।\n\nइसमें 'मुर्ग़ी' का नाम उस खेल से आया है जिसमें दो वाहन-चालक तेज़ी से अपने-अपने वाहन एक-दूसरे की तरफ़ दौड़ते हैं। दोनों में से एक को हार मानकर अलग मुड़ना होगा, वरना टकराव में दोनों की मौत भी हो सकती है। लेकिन जो भी पहले हट गया वह 'मुर्ग़ी', यानि बुज़दिल या डरपोक, माना जाएगा। यह 'मुर्ग़ी का खेल' वाला नाम राजनीति और अर्थशास्त्र में अधिक प्रयोग होता है। मसलन अक्टूबर १९६२ में हुए क्यूबाई मिसाइल संकट में सोवियत संघ और संयुक्त राज्य अमेरिका के बीच तनाव लगातार बढ़ता गया और अगर कोई पीछे न हटता हो परमाणु प्रलय हो सकता था, लेकिन उसमें सोवियत संघ ने पीछे पाँव खींच लिए। जीवविज्ञान में इसे 'बाज़-बटेर का खेल' बुलाया जाता है और उन परिस्थितियों में देखा जाता है जब किसी एक सांझे साधन (जैसे कि जल या अन्न) के प्रयोग के लिए या तो प्रतिद्वंदी सहयोग कर सकते हैं या फिर मुक़ाबला।\n\nइस खेल में अक्सर दोनों खिलाड़ियों के मन में दुविधा बनी होती है। अगर लगे कि दूसरा डरकर हट जाएगा तो डटे रहना चाहिए। जो हट जाता है उसे हुई हानि में दूसरे का अपमान भी शामिल होता है, क्योंकि दूसरा बहादुर लगता है जबकि हटने वाला डरपोक लगता है। लेकिन अगर दोनों यही सोचकर अंत तक डटे रहें तो दोनों का ही भारी नुकसान हो सकता है।\n\n", "id": "488435", "title": "मुर्ग़ी का खेल"}
{"url": "https://hi.wikipedia.org/wiki?curid=488451", "text": "सुल्तान अहमद मस्जिद\n\nसुल्तान अहमद मस्जिद या नीली मस्जिद () इस्तांबुल, तुर्की में स्थित एक मस्जिद है। उसे बाहरी दीवारों के नीले रंग के कारण नीली मस्जिद के रूप में जाना जाता है। \nयह तुर्की की एकमात्र मस्जिद है जिसके छह मीनार हैं। जब निर्माण पूरा होने पर सुल्तान को इसका पता चला तो उसने सख्त नाराजगी जताई क्योंकि इस समय केवल मस्जिद हराम के मेनारों की छह लेकिन क्योंकि मस्जिद का निर्माण पूरा हो चुका था इसलिए समस्या का हल यह निकाला गया कि मस्जिद हराम में मीनार की वृद्धि कर इसे मेनारों की सात कर दी गई। मस्जिद के मुख्य कमरे पर कई गुंबद हैं जिनके बीच में केंद्रीय गुंबद स्थित है जिसका व्यास ३३ मीटर और ऊंचाई ४३ मीटर है। मस्जिद के आंतरिक हिस्से में आभरें दीवारों को हाथों से तैयार की गई २० हजार टाइलों से सुरुचिपूर्ण है जो आज़नक (प्राचीन नीतिया) में तैयार की गई। दीवार के ऊपरी भाग पर रंग है। मस्जिद में शीशे की २०० से अधिक खिड़कियां हैं ताकि प्राकृतिक प्रकाश और हवा का गुजर रहे। मस्जिद में अपने समय के सबसे ख्आ सैयद कासिम गुब्बारे ने कुरआन की आयतें की ख्आतिया की। मस्जिद वास्तुकला की एक और ख़ास बात यह है कि नमाज़ शुक्रवार के अवसर पर जब इमाम भाषण देने के लिए खड़ा होता है तो मस्जिद के हर कोने और हर जगह से इमाम को सक्षम आसानी देखा और सुना जा सकता है। मस्जिद के हर मीनार तीन छजे हैं और कुछ समय पहले तक मउज़न इस मीनार पर चढ़कर पांचों वक्त की नमाज के लिए सक्षम विश्वास पुकारते थे। आजकल इस स्थान ध्वनि प्रणाली इस्तेमाल किया जाता है की आवाज़ें पुराने शहर के हर गली कूचे में सुनी जाती है। नमाज़ पश्चिम पर यहां स्थानीय लोगों और पर्यटकों की बड़ी संख्या बारगाह इलाही में सरबसजूद है। रात के समय रंगीन विद्युत कमकमे इस महान मस्जिद जाह और महिमा में वृद्धि करते हैं।\n\n", "id": "488451", "title": "सुल्तान अहमद मस्जिद"}
{"url": "https://hi.wikipedia.org/wiki?curid=488469", "text": "ओलम्पिक पार्क\n\nओलम्पिक पार्क एक खेल परिसर है जो लंदन, यूनाइटेड किंगडम में स्थित है। इसका निर्माण 2012 ग्रीष्मकालीन ओलम्पिक और 2012 ग्रीष्मकालीन पैरालम्पिक खेलों के लिए किया गया था। यह शहर के पूर्व में उपनगर स्ट्रैटफ़ोर्ड के समीप है। यहाँ खिलाड़ीयों के लिए खेल गाँव होने के साथ-साथ विभिन्नखेलों के लिए आयोजन स्थल भी हैं, जैसे ओलम्पिक स्टेडियम व लंदन एक्वेटिक्स सैंटर। खेलों के पश्चात यह एलिजाबेथ द्वितीय की हीरक जयंती के पुण्यस्मरण में क्वीन एलिजाबेथ ओलम्पिक पार्क के नाम से जाना जाएगा।\n", "id": "488469", "title": "ओलम्पिक पार्क"}
{"url": "https://hi.wikipedia.org/wiki?curid=488476", "text": "महाभोज\n\nDinnermeal.jpgमहाभोज मन्नू भंडारी द्वारा लिखा गया एक हिंदी उपन्यास है। उन्यास में अपराध और राजनीति के गठजोड़ का यथार्थवादी चित्रण किया गया है।\nमहाभोज उपन्यास का ताना-बाना सरोहा नामक गाँव के इर्द-गिर्द बुना गया है। सरोहा गाँव उत्तर प्रदेश के पश्चिमी भाग में स्थित है, जहाँ विधान सभा की एक सीट के लिए चुनाव होने वाला है। कहानी बिसेसर उर्फ़ बिसू की मौत की घटना से प्रारंभ होती है। सरोहा गाँव की हरिजन बस्ती में आगजनी की घटना में दर्जनों व्यक्तियों की निर्मम हत्या हो चुकी थी। बिसू के पास इस हत्याकाण्ड के प्रमाण थे, जिन्हें वह दिल्ली जाकर सक्षम प्राधिकारियों को सौंपना और बस्ती के लोगों को न्याय दिलाना चाहता था। किंतु राजनीतिक षडयंत्र द्वारा बिसू को ही जेल में डाल कर इस प्रतिरोध को कुचल देने का प्रयास किया जाता है। बिसू की मौत के पश्चात उसका साथी बिंदेश्वरी उर्फ़ बिंदा इस प्रतिरोध को ज़िंदा रखता है। बिंदा को भी राजनीति और अपराध के चक्र में फँसाकर सलाखों के पीछे डाल दिया जाता है। अंततः नौकरशाही वर्ग का ही एक चरित्र, पुलिस अधीक्षक सक्सेना, वंचितों के प्रतिरोध को जारी रखता है। \nजातिगत समीकरण किस प्रकार भारतीय स्थानीय राजनीति का अनिवार्य अंग बन गये हैं, उपन्यास की केंद्रीय चिंता है। पिछड़ी और वंचित जाति के लोगों के साथ अत्याचार और प्रतिनिधि चरित्रों द्वारा उसका प्रतिरोध कथा को गति प्रदान करता है। भंडारी ने उपन्यास में नैतिकता, अंतर्द्वंद्व, अंतर्विरोध से जूझते सत्ताधारी वर्ग, सत्ता प्रतिपक्ष, मीडिया और नौकरशाही वर्ग के अवसरवादी चरित्र पर व्यंग्यात्मक टिप्पणी की है।\n\n", "id": "488476", "title": "महाभोज"}
{"url": "https://hi.wikipedia.org/wiki?curid=488491", "text": "गैसधानी\n\nगैसधानी या 'गैस होल्डर' उस विशाल पात्र (container) को कहते हैं जिसमें प्राकृतिक गैस या टाउन गैस को वायुमण्डलीय दाब और सामान्य ताप पर पर संग्रहित रखा जाता है।\n\nउपभोक्ताओं के बीच गैस वितरण के पहले गैस का संग्रह करने की आवश्यकता पड़ती है। गैससंग्रह की साधारणतया तीन रीतियाँ प्रचलित हैं : \n\nजलसंमुद्रित टंकियों का उपयोग बहुत दिनों से होता आ रहा है। आज भी इनका उपयोग व्यापक रूप से होता है। इसमें एक बड़ी टंकी रहती है जिसमें जल भरा रहता है। जल पर इस्पात का एक ढाँचा तैरता रहता है। जल के ऊपर गैस इकट्ठी होती है। टंकी में एक नल रहता है जो पेंदे से शिखर तक, अर्थात्‌ नीचे से ऊपर तक, जाता है। इसी नल द्वारा गैस प्रविष्ट करती अथवा बाहर निकलती है। जब गैस प्रविष्ट करती है तब ढाँचा धीरे धीरे ऊपर उठता है। जब गैस बाहर निकलती है तब ढाँचा धीरे धीरे नीचे गिरता है। ढाँचा दीवार पर स्थित झझंरी द्वारा ऊपर नीचे खिसकता है।\n\nछोटी छोटी टंकियों के ढाँचे इस्पात के एक टुकड़े से बने होते हैं। बड़ी बड़ी टंकियों के ढाँचे दो से चार भागों में बनाकर जोड़े जाते हैं। जब टंकी में गैस नहीं रहती तब ढाँचा टंकी के पेंदे में स्थित रहता है। जैसे जैसे गैस प्रवेश करती है, ढाँचा ऊपर उठता जाता है। जब गैस से टंकी भर जाती है तब वह जलसंमुद्रित हो जाती है। संमुद्रण के जल के ठंढे देशों में बर्फ बनने से बचाने के लिये भाप से गरम रखते हैं। भारत ऐसे उष्ण देश में यह स्थिति साधारणतया नहीं आती। भारत की प्रयोगशालाओं में प्रयुक्त होनेवाली गैस ऐसी ही टंकियों में संगृहीत रहती है।\n\nजलरहित टंकी जलवाली टंकी सी ही देख पड़ती है। इसमें एक पिस्टन होता है, जो गैस के आयतन के अनुसार ऊपर नीचे जाता आता रहता है। टंकी पर छप्पर होता है, जो पिस्टन को पानी से सुरक्षित रखता है। टंकी का आधार वृत्तकार या बहुभुजाकार हो सकती है। भुजाएँ 10 से 28 तक रह सकती हैं।\n\nगैस सिलिंडर इस्पात के बने होते हैं। इनमें प्रति वर्ग इंच पर कई सौ पाउंड दबाव में गैस रखी जाती है। ऐसे मजबूत बने सिलिंडर का मूल्य अधिक होता है, पर इसका बार बार उपयोग किया जा सकता है। दबाव में गैस रखने के लिये ये सिलिंडर बड़े आवश्यक होते हैं। वस्तुत: गैस सिलिंडर उसी प्रकार के होते हैं जैसे सिलिंडरों में, क्लोरीन, आक्सीजन, कार्बन डाइ-आक्साइड, ऐसीटिलीन आदि औद्योगिक महत्व की गैसें रखी जाती हैं।\n", "id": "488491", "title": "गैसधानी"}
{"url": "https://hi.wikipedia.org/wiki?curid=488498", "text": "नाट्सी-सोवियत सीमा तथा व्यापारिक समझौता\n\nनाट्सी-सोवियत सीमा तथा व्यापारिक समझौता १० जनवरी १९४१ को हस्ताक्षरित एक वृहत् समझौता था जिसके तहत नाट्सी जर्मनी तथा सोवियत संघ ने अपने सीमा के झगड़े सुलझाने तथा कच्चे माल और युद्ध सामग्री में व्यापार का निर्णय लिया।", "id": "488498", "title": "नाट्सी-सोवियत सीमा तथा व्यापारिक समझौता"}
{"url": "https://hi.wikipedia.org/wiki?curid=488508", "text": "वाइमर गणराज्य\n\nवाइमर गणराज्य ) इतिहासकारों द्वारा जर्मनी की उस प्रतिनिधिक लोकतांत्रिक संसदीय सरकार को दिया हुआ नाम है जिसने जर्मनी में प्रथम विश्वयुद्ध के बाद १९१९ से १९३३ तक शाही सरकार के बदले में कार्यभार संभाला था। इसका नाम उस जगह से पड़ा जहाँ संवैधानिक सदन का गठन किया गया और वहीं यह पहली बार एकत्रित हुआ। वैसे जर्मनी का उस समय औपचारिक नाम जर्मन राइख ही था।\n\nनवंबर १९१८ में प्रथम विश्वयुद्ध के पश्चात् यह गणराज्य जर्मन क्रांति की देन था। सन् १९१९ ई. में वाइमर में एक राष्ट्रीय सम्मेलन आयोजित किया गया जहाँ जर्मन राइख (शासन) के लिए नया संविधान लिखा गया और उसी वर्ष के ११ अगस्त को अपना लिया गया। उदार लोकतंत्र का वह काल १९३० के दशक आने तक समाप्त हो चुका था, जिसके फलस्वरूप सन् १९३३ ई. अडोल्फ़ हिटलर तथा उसकी नाट्सी पार्टी का उत्थान हुआ। नाट्सी पार्टी द्वारा फ़रवरी से मार्च १९३३ को जो क़ानूनी हथकण्डे अपनाये गए उन्हें साधारणतः ग्लाइक्शालतुङ (समन्वय) कहा जाता है जिसका अर्थ था कि सरकार संविधान के विपरीत भी क़ानून बना सकती है। यह गणराज्य कागज पर सन् १९४५ ई. तक चलता रहा क्योंकि इसके द्वारा बनाये गए संविधान को औपचारिक रूप से कभी निरस्त किया ही नहीं गया हालांकि नाट्सियों द्वारा अपने शासनकाल के शुरुआत में जो कदम उठाये गये थे उनके अंतर्गत यह संविधान अप्रासंगिक हो चुका था। यही कारण है कि सन् १९३३ को वाइमर का अंत तथा हिटलर की तीसरी राइख का आरम्भ माना जाता है।\n\nप्रथम विश्वयुद्ध के दौरान ही युद्धजनित आर्थिक कठिनाईयों एवं युद्ध में कई स्थानों पर जर्मनी की पराजयों से जर्मन राजसत्ता और विलियम कैसर द्वितीय के विरूद्ध विद्रोह होने लगे। कैसर इन स्थितियों को नियंत्रित करने में असमर्थ था। अतः 10 नवम्बर, 1918 को सिंहासन का त्याग कर हॉलैण्ड चला गया। इस राजनीतिक अव्यवस्था की स्थिति में SDP के अध्यक्ष फ्रेडरिक एबर्ट ने सत्ता प्राप्त की और गणतंत्र की स्थापना कर 11 नवम्बर, 1918 को युद्ध विराम संधि पर हस्ताक्षर कर प्रथम विश्वयुद्ध का अंत किया। इसी समय जर्मन साम्यवादी लोग देश में रूसी साम्यवादी व्यवस्था के अनुरूप शासन व्यवस्था स्थापित करना चाह रहे थे किन्तु वे सफल नहीं हो सके। अब फ्रेडरिक एबर्ट की सरकार ने एक संविधान निर्माण की दिशा में कार्य करना आरंभ किया और 19 जनवरी 1919 को राष्ट्रीय संविधान सभा के निर्वाचन की घोषणा की जिसमें कई राजनीतिक दलों ने भाग लिया किन्तु किसी भी दल को स्पष्ट बहुमत प्राप्त नहीं हुआ। इस तरह 421 सदस्यीय संविधान सभा की प्रथम बैठक 5 फरवरी 1919 को '[वाइमर' नामक स्थान पर हुई। संविधान सभा ने फ्रेडरिक एबर्ट को गणतंत्र का प्रथम राष्ट्रपति और फिलिप शीडमैन को प्रधानमंत्री बनाया। तमाम वाद-विवाद के पश्चात् एक नवीन संविधान का निर्माण हुआ जिसे 'वाइमर संविधान' के नाम से जाना जाता है। 14 अगस्त 1919 को इस संविधान को लागू किया गया।\n\n1. नवीन संविधान के अनुसार जर्मनी में 18 संघीय राज्यों के गणतंत्रीय संघ की स्थापना की गई। इस शासन व्यवस्था में अध्यक्षात्मक और संसदीय शासन प्रणाली की व्यवस्था की गई।\n\n2. जर्मन जनता को राज्य की प्रभुसत्ता का स्रोत माना गया और 20 वर्ष से अधिक आयु के सभी स्त्री-पुरूषों को मताधिकार प्रदान किया गया।\n\n3. संविधान के अनुसार कार्यपालिका का अध्यक्षा राष्ट्रपति को बनाया गया, जिसकी कार्यावधि 7 वर्ष निर्धारित की गई। यद्यपि संसद सदस्यों द्वारा विशेष बहुमत से अविश्वास प्रस्ताव पारित कर उसे समय से पूर्व भी हटाया जा सकता था।\n\n4. राष्ट्रपति जल, थल, वायुसेना का प्रधान सेनापति भी होता था। उसे आपात काल की घोषणा करने और उस स्थिति में सभी अधिकार प्राप्त करने का अधिकार था।\n\n5. वाइमर संविधान ने राष्ट्रपति की सहायता और सलाह देने के लिए एक मंत्रिपरिषद् का निर्माण किया। मंत्रिपरिषद् का प्रधान, प्रधानमंत्री होगा जिसकी नियुक्ति राष्ट्रपति करेगा।\n\n6. संविधान के अनुसार संसद के दो सदन रखे गए-प्रथम, निम्न सदन या लोक सभा राइख्यटैग, दूसरा राज्य परिषद् या राइखसराट कहा जाता था। लोकसभा का निर्वाचन 4 वर्ष के लिए आनुपातिक प्रतिनिधित्व प्रणाली के आधार पर किया जाता था। राज्य परिषद, जिसमें संघ के 18 राज्यों के प्रतिनिधियों को स्थान दिया गया था, कम से कम 1 प्रतिनिधि भेजने का अधिकार था किन्तु बड़े राज्यों को जनसंख्या के आधार पर अतिरिक्त प्रतिनिधि भी भेजने की व्यवस्था थी। इस सभा के अधिकार सीमित थे।\n\n7. संविधान सभा द्वारा नागरिकों को व्यक्तिगत स्वतंत्रता भाषण एवं लेखन की स्वतंत्रता तथा धार्मिक स्वतंत्रता प्रदान की गई।\n\n1. जर्मन संविधान की 48वीं धारा संकटकालीन स्थिति से संबंद्ध थी जिसके तहत् राष्ट्रपति को आपातकालीन घोषणा और समस्त शासन के अधिकार हाथों में ले लेने की व्यवस्था थी इस धारा का दुरूपयोग कर जर्मन राष्ट्रपति हिडेनबर्ग ने जनतंत्र की कब्र खोद दी व हिटलर को चांसलर बनने को आमंत्रित किया। इन्हीं संकटकालीन अधिकारों का उपयोग करते हुए हिटलर ने अपने विरोधियों को समाप्त कर दिया।\n\n2. जर्मन राष्ट्रपति का चुनाव प्रत्यक्ष रूप से होता था। अतः वह भी अपने को जनता का सच्च प्रतिनिधि मानता था और प्रधानमंत्री से अधिक शक्तिशाली मानता था।\n\n3. जर्मन संविधान की एक कमी चुनाव की आनुपातिक प्रणाली भी जिसके कारण देश में राजनीतिक दलों की संख्या में वृद्धि हुई और हमेशा मिले-जुले मंत्रिमण्डल बने। हिटलर ने भी जब सत्ता प्राप्त की तो उसे जनता का बहुमत प्राप्त नहीं हुआ। अन्य दलों की सहायता से उसने अपना मंत्रिमंडल बनाया।\n\n4. जर्मनी का संविधान संघीय पद्धति का था। अतः राज्य अधिक अधिकारों की मांग करते थे, इससे भी दो की राजनीतिक स्थिति पर बुरा असर पड़ा।\n\n1919 ई. में जर्मनी में जिस गणतंत्र की स्थापना हुई थी उसके स्थान पर जर्मनी की जनता ने केवल 13 वर्षों के बाद हिटलर के अधिनायकवादी सत्ता को स्वीकार किया। इसी बिन्दु पर यह सवाल उठता है कि आखिर वे कौन से कारण थे, जिससे नवस्थापित गणतंत्र अल्पकालिक सिद्ध हुआ। गणतंत्र के पतन के कारकों को गणतंत्र के समक्ष समस्याओं के आलोक में समझा जाना चाहिए-\n\n1. वर्साय की अपमानजनक संधि पर हस्ताक्षर : गणतंत्र की स्थापना ऐसे समय में हुई थी जब जर्मनी सैनिक पराजय से टूट चुका था और उसे बाध्य होकर कठोर और अपमानजनक शर्तों पर हस्ताक्षर करना पड़ा था। इस संविधान के तहत् अलसास-लॉरेन का क्षेत्र फ्रांस को देना पड़ा था, सेना में कमी कर दी गई थी, एक बड़ी राशि युद्ध हर्जाने के रूप में तय की गई। इस दृष्टि से गणतंत्र आरंभ से ही लोगों की नजर में जर्मनी के अपमान का प्रतीक था।\n\n2. बहुदलीय व्यवस्था : जर्मनी में बहुदलीय व्यवस्था थी और किसी भी एक दल को बहुमत कभी नहीं मिला। इस कारण वहां मिलाजुला मंत्रिमंडल बना जो अधिक समय तक सत्तारूढ़ नहीं रह पाया। 1919-1932 के बीच 18 सरकारें अस्तित्व में आई जो बहुदलीय व्यवस्था में निहित अव्यवस्था की सूचक थीं। ऐसी स्थिति में कोई गणतंत्रीय सरकार जर्मन समस्याओं के निराकरण हेतु दीर्घकालिक कार्यक्रम नहीं अपना सकी। बहुमत का समर्थन न होने के कारण प्रायः वहां संकटकालीन धारा 48 के अध्यादेशों द्वारा शासन चलाना पड़ा था। अतः जर्मन जनता इस गणतंत्र से उब चुकी थी और गणतंत्र विरोधियों ने इसका लाभ उठाया।\n\n3. आर्थिक संकट : नवस्थापित गणतंत्र को विश्वयुद्धजनित आर्थिक कठिनाईयों का सामना करना पड़ा। वस्तुतः विश्वयुद्ध के दौरान जर्मनी पर आर्थिक बोझ बढ़ गया था। युद्ध के बाद उसके कल-कारखाने बंद हो गए, निर्यात् व्यापार चौपट हो गया तथा बेरोजगारों की संख्या में जबरदस्त वृद्धि हुई। इसके साथ-साथ जर्मनी के ऊपर युद्ध क्षतिपूर्ति की भारी धनराशि लाद दी गई थी। गणतंत्र की सरकार ने इन समस्याओं से निपटने के के क्रम में करों में वृद्धि की, विदेशों ऋण लिए, कागजी मुद्रा की अत्यधिक प्रचलन किया। इससे जर्मन मुद्रा 'मार्क' का अवमूल्यन हो गया, जर्मनी की आर्थिक दशा प्रतिकूल रूप से प्रभावित हुई। 1929 के विश्वव्यापी मंदी के आर्थिक असंतोष को और ज्यादा गहरा दिया। इन आर्थिक कठिनाईयों को जर्मन जनता ने वाइमर गणतंत्र से जोड़कर देखा। फलतः वे इसके विरूद्ध हो गए और हिटलर ने इस स्थिति की लाभ उठा गणतंत्र का पतन कर दिया।\n\n4. गणतंत्र की वैदेशिक नीति : वर्साय की संधि के पश्चात् जर्मनी के प्रति अंतर्राष्ट्रीय राजनीति का दृष्टिकोण अलगावकारी था। जर्मनी को विभिन्न देश शक और अविश्वास की दृष्टि से देखते थे। इतना ही नहीं, फ्रांस और बेल्जियम की सेनाओं ने युद्ध क्षतिपूर्ति वसूली की आड़ में जर्मनी के औद्योगिक क्षेत्र 'रूर' पर अधिकार कर लिया। इस तरह अकुशल विदेश नीति के कारण जर्मनी का अपमासन होता रहा और इसके लिए गणतंत्र को उत्तरदायी माना गया इसलिए जब हिटलर ने जर्मनी के विस्तार और अंतर्राष्ट्रीय राजनीति में प्रतिष्ठा बढ़ाने की बात की तो जर्मन जनता ने इसे आंखों पर बिठाया।\n", "id": "488508", "title": "वाइमर गणराज्य"}
{"url": "https://hi.wikipedia.org/wiki?curid=488515", "text": "नादिर की सीमीन से जुदाई\n\nनादिर की सीमीन से जुदाई () ईरान में २०११ में तैयार हुई फ़ारसी-भाषा एक फ़िल्म है, जो अंग्रेज़ी में एक जुदाई () के नाम से भी जानी जाती है। इसके कथाकार और निर्देशक अस्ग़र फ़रहादी हैं और मुख्य कलाकार लेला हातमी, पेमान मोआदी, शहाब होसैनी, सारेह बयात और सरीना फ़रहादी हैं। यह कहानी तेहरान में रहने वाले एक मध्य-वर्गीय दम्पति पर आधारित हैं जो एक दूसरे से अलग हो जाते हैं और पति के अपने अल्ज़ाईमर रोग​ से पीढ़ित पिता की देख-रेख के लिए एक नौकरानी रखने के बाद मुश्किलों में फँस जाते हैं।\n\n२०१२ में इस फ़िल्म ने संयुक्त राज्य अमेरिका का सर्वोत्तम विदेशी-भाषा फ़िल्म की श्रेणी में अकेडेमी पुरस्कार जीता और यह इसे जीतने वाली पहली ईरानी फ़िल्म थी। ६१वें बर्लिन अंतर्राष्ट्रीय फ़िल्मोत्सव में इसने सर्वोत्तम फ़िल्म के लिए 'सुनहरा भालू' पुरस्कार और सर्वोत्तम अभिनेत्री और सर्वोत्तम अभिनेता के लिए दो 'रुपहले भालू' पुरस्कार जीते। 'सुनहरा भालू' जीतने वाली भी या पहली ईरानी फ़िल्म थी। इसने सर्वोत्तम विदेशी-भाषा फ़िल्म के लिए 'सुनहरा ग्लोब' ईनाम भी जीता। इन सब पुरस्कारों के अलावा इसका नामांकन सर्वोत्तम नवीन पटकथा (स्क्रीनप्ले) की श्रेणी के अकेडेमी पुरस्कार के लिए भी किया गया जो आमतौर पर ग़ैर-अंग्रेज़ी भाषाओं की फिल्मों के लिए नहीं किया जाता।\n\n", "id": "488515", "title": "नादिर की सीमीन से जुदाई"}
{"url": "https://hi.wikipedia.org/wiki?curid=488524", "text": "बेल एपोक\n\nबेल एपोक () सन् १९९२ में बनी एक स्पेनी फ़िल्म है जिसका निर्देशन फ़ेरनान्दो त्रुएबा () ने किया था। इस फ़िल्म ने संयुक्त राज्य अमेरिका के ६६वें अकेडेमी पुरस्कार की सर्वोत्तम विदेशी-भाषा फ़िल्म की श्रेणी का ईनाम जीता था और सर्वश्रेष्ठ फ़िल्म का गोया पुरस्कार भी जीता था।\n\nफ़िल्म १९३१ के वर्ष में आधारित है जब स्पेन में गणतंत्रीय (रिपब्लिकन) और परम्परावादी शक्तियों के बीच लड़ाई चल रही थी। फ़ेरनान्दो एक सिपाही है जो अपने सैनिक-दस्ते से भागकर एक छोटी सी बस्ती में शरण लेता है, जहाँ वह एक बड़े से घर में रह रहे मानोलो नामक वृद्ध से दोस्ती कर लेता है। बूढ़े मानोलो की चार बेटियाँ हैं और एक-एक करके फ़ेरनान्दो के उन सभी के साथ प्रेम-सम्बन्ध और फिर शारीरिक सम्बन्ध, हो जाते हैं। हर एक से प्यार करके वह सोचता है कि उस वाली से विवाह कर लेगा लेकिन हर बार कोई-न-कोई कठिनाई आ जाती है। पहली, क्लारा, एक विधवा है जो फ़ेरनान्दो का साथ अपने दुख से लड़ने के लिए चाहती है। दूसरी, वायोलेता, वास्तव में एक समलैंगिक स्त्री (लेस्बियन) है जो फ़ेरनान्दो की तरफ़ तभी आकर्षित होती है अगर वह स्त्रियों वाले कपड़े पहने। तीसरी, रोकियो, शाही घराने में ब्याहकर अमीर बनना चाहती है और फ़ेरनान्दो के साथ केवल दिल बहलाने के लिए समय गुज़ार रही है। बूढ़ा मानोलो चाहता है कि फ़ेरनान्दो किसी एक से तो शादी कर ले और हर नाकाम प्रयास के बाद वह फ़ेरनान्दो को सांत्वना देता है कि वह हिम्मत न हारे और अगली बेटी के साथ कोशिश कर देखे। सबसे छोटी बेटी, लुज़, नादान दर्शाई गई है। फ़ेरनान्दो के हर बहन के साथ प्रेम होने पर उसकी जलन बढ़ती रहती है। अंत में फ़ेरनान्दो समझ जाता है कि चारों बहनों में वही उसके लिए ठीक पत्नी रहेगी।\n\n", "id": "488524", "title": "बेल एपोक"}
{"url": "https://hi.wikipedia.org/wiki?curid=488527", "text": "किशोर भट्ट\n\nकिशोर भट्ट (जन्मतिथि: २ मार्च, १९५१) एक भारतीय आवाज अभिनेता है जो हिन्दी में विदेशी मीडिया को बताती है। उन्होंने यह भी रूप में जाना जाता है किशोर भट.\n", "id": "488527", "title": "किशोर भट्ट"}
{"url": "https://hi.wikipedia.org/wiki?curid=488567", "text": "2012 ग्रीष्मकालीन ओलम्पिक पदक तालिका\n\n2012 ग्रीष्मकालीन ओलम्पिक पदक तालिका में लन्दन में आयोजित हुए तीसवें ग्रीष्मकालीन ओलम्पिक या 2012 ग्रीष्मकालीन ओलम्पिक में पदक जीतने वाले देशों की सूची है। इस सूची में वह सभी देश हैं जिन्होंने इस ओलम्पिक में कम से कम एक पदक अवश्य जीता है। कृपया ध्यान दें कि इस सूची में देशों को स्वर्ण पदक जीतने पर उच्च स्थान दिया गया है उसके बाद रजत पदक और फिर कांस्य पदक जीतने को स्थान दिया गया है। उदाहरण के लिए यदि किसी देश ने केवल एक स्वर्ण पदक जीता है तो इस देश को उस देश से ऊपर स्थान मिलेगा जिसने अन्य पदक अधिक संख्या में जीते हैं लेकिन एक भी स्वर्ण पदक नहीं जीता है।\n\nइस तालिका में देश/राओस और कोष्टक में उस देश/राओस का आईओसी कोड दिया गया है। कृपया ध्यान दें कि क्रमांक और स्थान में अन्तर है। क्रमांक केवल एक संख्या है जो क्रमिक रूप से आरम्भ होकर अन्त तक एक-एक कर बढ़ रही है जबकि स्थान इस तालिका में विभिन्न देशों को पदक संख्या के आधार पर दिया गया है। एक से अधिक देश तीनों प्रकार के पदकों का एक सा मेलजोल प्राप्त कर सकते हैं इसलिए ऐसे देशों को एक ही स्थान दिया जाएगा और यह आईओसी कोड के अनुसार क्रमित किए गए हैं।\n\nइस तालिका में रैंकिंग अन्तर्राष्ट्रीय ओलम्पिक समिति द्वारा प्रकाशित पदक तालिकाओं की परम्परा के साथ संगत है। प्राथमिक रूप से तालिका किसी राष्ट्र के एथलीटों द्वारा जीते गए स्वर्ण पदकों की संख्या के अनुसार क्रमित है (इस सन्दर्भ में \"राष्ट्र\" वो है जिसका प्रतिनिधित्व किसी राष्ट्रीय ओलम्पिक समिति द्वारा किया गया है)। इसके पश्चात जीते गए रजत पदकों को तथा फिर कांस्य पदकों की संख्या को महत्व दिया गया है। यदि फ़िर भी राष्ट्रों ने एक ही स्थान अर्जित किया है, तो उन्हें एक ही रैंकिंग दी गई है और उन्हें उनके आई॰ओ॰सी॰ कोड के वर्णानुक्रम अनुसार सूचीबद्ध किया गया है। \n\n<onlyinclude>\n</onlyinclude>\n\n", "id": "488567", "title": "2012 ग्रीष्मकालीन ओलम्पिक पदक तालिका"}
{"url": "https://hi.wikipedia.org/wiki?curid=488591", "text": "सेठ ज्ञानीराम बंसीधर पोदार महाविद्यालय, नवलगढ़\n\nसेठ ज्ञानीराम बंसीधर पोदार महाविद्यालय, () संक्षेप में पोदार कॉलेज, नवलगढ़, झुँझुनू में स्थित निजी महाविद्यालय है। यह मानविकी, समाज विज्ञान, विज्ञान, वाणिज्य आदि विषयों में उच्च स्तर की शिक्षा कार्य में संलग्न राजस्थान के अग्रणी संस्थानों में से है।\n\nसेठ ज्ञानीराम बंसीधर पोदार महाविद्यालय की स्थापना 1921 में की गई थी।\n\n\n\n", "id": "488591", "title": "सेठ ज्ञानीराम बंसीधर पोदार महाविद्यालय, नवलगढ़"}
{"url": "https://hi.wikipedia.org/wiki?curid=488608", "text": "श्रीरामकृष्ण लीलाप्रसंग\n\nश्रीरामकृष्ण लीलाप्रसंग रामकृष्ण परमहंस की प्रामाणिक जीवनी ग्रंथ हैँ। यह पुस्तक की रचना श्रीरामकृष्ण के शिष्य स्वामी सारदानन्द द्वारा बांग्ला भाषा में किया गया था। इसका अंग्रेजी अनुवाद का नाम हैँ Ramakrishna The great master। हाल ही में इसका और एक अनुवाद Ramakrishna and his divine play के नाम से स्वामी चेतनानन्द द्वारा किया गया।\n", "id": "488608", "title": "श्रीरामकृष्ण लीलाप्रसंग"}
{"url": "https://hi.wikipedia.org/wiki?curid=488624", "text": "तौहीद\n\nएक ख़ुदा को मानना​​ इस्लाम का सबसे महत्वपूर्ण सिद्धांत है। इसी का नाम तौहीद है, हजरत मुहम्मद [सल्ल०] दीन-ए-इस्लाम के आखरी पैग़म्बर हैं, दरअसल जब से दुनिया वजूद में आयी है यानी आदम [अलै०] से लेकर हजरत मुहम्मद [सल्ल०] तक धर्म या दीन तो एक ही रहा है यानि दीन-ए-इस्लाम। अल्लाह तआला ने हर कौम और हर जगह अपने सन्देश वाहक यानि पैगम्बर भेजे हैं, हजरत मुहम्मद [सल्ल०] इस सिलसिले की आखरी कड़ी हैं, आदम [अलै०] ने तौहीद यानि एक ख़ुदा को मानना​​ और अल्लाह की ज़ात व उसकी सिफात में किसी को शरीक न करने की शिक्षा दी। \n\nजैसे जैसे ज़माना तरक्की करता चला गया वैसे वैसे अल्लाह के पैगम्बर नयी नयी शिक्षाएँ लाते गए मगर बुनियादी शिक्षाएँ यानि [एक ख़ुदा को मानना​​ और अल्लाह की ज़ात व उसकी सिफात में किसी को शरीक न करना] हर पैगम्बर ने बतायीं और उस पर अमल करने की शिक्षा दीं और खुद भी उन पर अमल करके दिखाया। दुनियावी चीजें मनुष्य, पशु, दृश्य प्रकृति, सब उसकी पैदा की हुई हैं। ईश्वर एकमात्र और उसका कोई साझी नहीं।\n\nशहादत रखने का मतलब है कि बंदा मन भाषा से यह स्वीकार करे कि इस ब्रह्मांड का निर्माता और मालिक सिर्फ अल्लाह है, वह सब पर फ़ाइक है, वह किसी की औलाद है न उसकी कोई औलाद है। केवल वही पूजा के योग्य है। किसी और के लिए इससे बढ़कर महिमा और रिफअत और शान-ए-किबरियाई की कल्पना भी कठिन है। वही सर्वशक्तिमान है और किसी को कोई शक्ति नहीं। उसका इरादा इतना शक्तिशाली और ग़ालिब है कि उसे संसार में सब मिलकर भी मगलूब नहीं कर सकते। उसकी शक्तियां और तसरफ़ात सीमा गिनती से बाहर हैं। क़ुरआन-ए-हकीम में है: \n\nإِنَّمَا اللّهُ إِلَـهٌ وَاحِدٌ سُبْحَانَهُ أَن يَكُونَ لَهُ وَلَدٌ لَّهُ مَا فِي السَّمَاوَات وَمَا فِي الأَرْضِ وَكَفَى بِاللّهِ وَكِيلاًO (النساء، 4 : 171) \nअनुवाद: \"बेशक अल्लाह ही ईकता ईश्वर है, वह मुक्त है कि इसके लिए कोई औलाद हो, (सब कुछ) उसी का है जो स्वर्ग में है और जो कुछ ज़मीन में है और अल्लाह का कार निर्माता होना काफी है।\"\n", "id": "488624", "title": "तौहीद"}
{"url": "https://hi.wikipedia.org/wiki?curid=488625", "text": "महान शुद्धिकरण\n\nमहान शुद्धिकरण (), जिसे येझ़ोव​ राज () भी कहा जाता है, सोवियत संघ में सन् १९३७-३८ में सोवियत तानाशाह जोसेफ़ स्टालिन द्वारा आयोजित राजनैतिक दमन और हत्याओं का एक दौर था। इसमें स्तालिन ने पूरे सोवियत समाज में बहुत से साम्यवादी (कोम्युनिस्ट) पार्टी कार्यकर्ताओं, सरकारी नौकरों, किसानों, लाल सेना के सेनाध्यक्षों और अन्य कई असम्बंधित लोगों को पकड़कर मरवा डाला। अक्सर इनपर विश्वासघाती होने या गड़बड़ी करने का आरोप लगाया जाता था। साथ ही साथ पूरे सोवियत संघ में साधारण नागरिकों पर ज़बरदस्त पुलिस की निगरानी, हलके से शक़ पर भी लोगों को जेल, आम नागरिकों को एक-दूसरे पर नज़र रखने के लिए उकसाने और मनमानी ढंग से लोगों को मार डालने जैसी कार्यवाईयाँ भी चलती रहीं। उस ज़माने में सोवियत ख़ुफ़िया पुलिस का अध्यक्ष निकोलाई येझ़ोव​ (, बिंदु-वाले 'झ़' के उच्चारण पर ध्यान दें) था, इसलिए इस काल को बाद के सोवियत और रूसी इतिहासकार 'येझ़ोव​ राज' के नाम से भी जानते हैं।\n\nसोवियत दस्तावेज़ों के अनुसार १९३७-३८ के काल में ना॰को॰व॰दे॰ (, सोवियत ख़ुफ़िया पुलिस) ने १५,४८,३६६ लोगों को गिरफ़्तार किया, जिनमें से ६,८१,६९२ को गोली मार के मौत के घाट उतारा गया। अर्थात प्रतिदिन १,००० लोगों की हत्या की गई। बहुत से लोगों को गुलाग नामक सख़्त​ जेलों में भी रखा गया था और अक्सर यह लोग छूटने के बाद दम तोड़ दिया करते थे। एक अनुमान के अनुसार इन दो सालों में ९.५ लाख से १२ लाख लोगों की मृत्यु हुई।\n\n", "id": "488625", "title": "महान शुद्धिकरण"}
{"url": "https://hi.wikipedia.org/wiki?curid=488630", "text": "इन्तर्नास्योनाल\n\nइन्तर्नास्योनाल या इन्टरनैश्नाले () १९वीं सदी के अंतिम भाग से विश्वभर में वामपंथी विचारधारा से जुड़े हुए लोगों का एक प्रेरक गीत रहा है। 'इन्तर्नास्योनाल' शब्द का अर्थ 'अंतर्राष्ट्रीय' है और इस गीत का केन्द्रीय सन्देश है कि दुनिया भर के लोग एक ही जैसे हैं और उन्हें मिलकर ज़ुल्म से लड़कर उसे हराना चाहिए। यह गीत मूल रूप से १८७१ में फ़्रांसिसी भाषा में युझ़ैन पोतिये (, बिंदु-वाले 'झ़' के उच्चारण पर ध्यान दें) द्वारा लिखा गया था, लेकिन तब से इसका कई भाषाओं में अनुवाद किया जा चुका है। इसे अक्सर एक हाथ को मुट्ठी बनाकर हवा में सलाम के रूप में उठाए हुए गाया जाता है।\n\nमूल गाने की हर कड़ी के बाद आने वाली टेक इस प्रकार है:\nइसका अर्थ है कि अंतिम संघर्ष में सभी मानवों को राष्ट्रीय सीमाएँ तोड़कर बिना भेद-भाव के एक मानव जाति बन जाना चाहिए।\n\nइस गीत का हिंदी में भी अनुवाद किया गया है और उसका पहला हिस्सा इस प्रकार है:\n\nटिप्पणी: इसमें 'बेनवा' का अर्थ 'स्वरहीन' या 'गूंगा' है। 'जफ़ा' का अर्थ 'अत्याचार' है।\n\n\n", "id": "488630", "title": "इन्तर्नास्योनाल"}
{"url": "https://hi.wikipedia.org/wiki?curid=488635", "text": "ओखली और मूसल\n\nओखली, ओखल या खरल एक ऐसे मज़बूत कटोरे को कहते हैं जिसमें एक भारी मूसल नामक गदानुमा डंडे से चीज़ें तोड़ी और पीसी जाती हैं। ओखली और मूसल अक्सर सख़्त​ लकड़ी या पत्थर के बने होते हैं। पीसे जाने वाली चीज़ें ओखली में डाली जाती हैं और फिर उन्हें मूसल के प्रहार से तोड़ा या मूसल के साथ रौंदकर पीसा जाता है। इसका प्रयोग मसाले बनाने, चटनियाँ बनाने और औषधि पीसने में बहुत किया जाता है। कुछ ओखलियाँ बहुत बड़ी होती हैं और पारम्परिक समाजों में उसमें खाने के पदार्थ बनाने के लिए कई गृहणियाँ मिलकर भारी मूसल चलाती हैं। बहुत सी संस्कृतियों में इसका प्रयोग दवाईयाँ बनाने के लिए होने से इसे चिकित्सा या स्वास्थ्य का चिह्न भी माना जाता है। सुश्रुत और चरक जैसे प्राचीन चिकित्सकों के द्वारा प्रयोग किये जाने की वजह से इस आयुर्वेद का भी चिह्न माना जाता है।\n\nअंग्रेज़ी में ओखली को 'मोर्टार' () और मूसल को 'पॅसल' () कहते हैं। पॅसल शब्द वास्तव में लातिनी भाषा के 'पिस्तिलम' () जो लातिनी के ही 'पिनसेरे' () शब्द से सम्बंधित है। लातिनी में इसका अर्थ 'कुचलकर तोड़ना' है। क्योंकि लातिनी और संस्कृत दोनों हिन्द-यूरोपीय भाषाएँ हैं, इसलिए यही शब्द सजातीय रूप में संस्कृत के 'पिनस्ती' शब्द में देखा जा सकता है जिसका हिन्दी रूप 'पीसना' है। \n\nमारवाड़ी भाषा में 'ओखली' को 'उकला' तथा 'मूसल' को 'सोबीला' कहते है, एवं पीसने की क्रिया को 'खोडना' कहा जाता है।\n\n", "id": "488635", "title": "ओखली और मूसल"}
{"url": "https://hi.wikipedia.org/wiki?curid=488650", "text": "राष्ट्रीय प्रत्यक्ष कर अकादमी\n\nराष्ट्रीय प्रत्यक्ष कर अकादमी (National Academy of Direct Taxes) भारत सरकार के भारतीय राजस्व सेवा तथा आयकर विभाग की सर्वोच्च प्रशिक्षण संस्था है। \n\nराष्ट्रीय प्रत्यक्ष कर अकादमी, नागपुर का जालघर\n", "id": "488650", "title": "राष्ट्रीय प्रत्यक्ष कर अकादमी"}
{"url": "https://hi.wikipedia.org/wiki?curid=488659", "text": "चार्टर आन्दोलन\n\nब्रिटेन में सन् १८३८ और १८४८ के बीच राजनीतिक सुधारों के लिये श्रमिक वर्ग द्वारा किये गये आन्दोलन चार्टर आन्दोलन (Chartism) कहलाते हैं। यह नाम सन् १८३८ में निर्मित 'पीपल्स चार्टर' से आया है। यह आन्दोलन विश्व के श्रमिक वर्ग का पहला विशाल आन्दोलन था। 'चार्टिज्म' नाम बहुत से स्थानीय समूहों का सामूहिक नाम था जिन्होने १८३७ से विभिन्न शहरों में अपने विरोध की आवाज बुलन्द की।\n\nसन् 1814 में फ्रांस में नेपोलियन की पराजय के बाद इंग्लैंड की कठोर और उग्र नीति के कारण देश के निर्धन और उपेक्षित कारीगरों, मजदूरों और किसानों को अनेक वर्षों तक कठिनाइयों का सामना करना पड़ा। रोजगार की कमी, अल्प वेतन और आज के उँचे भावों ने दिन दिन उनके कष्टों में वृद्धि की। निर्धन सहायता कोश से भी उन्हें पर्याप्त सहायता नहीं मिलती थी। 1830 में लंकाशायर और यार्कशायर की मिलों में 12 घंटों तक निरंतर काम करने के बाद एक मजदूर को केवल चार शिलिंग प्रति दिन मिलता था। कहीं कहीं निर्धनता-सहयता-कोश से प्राप्त धन सहित उसकी साप्ताहिक आय 3 शिलिंग 1 पेंस थी। 4 पौंड की एक रोटी 1 शिलिंग में मिलती थी। लगभग ऐसी ही स्थिति अन्य स्थानों में भी थी भोजन की समस्या ही कठिन थी, अन्य सुविधाओं की बात यह वर्ग सोच ही नहीं सकता था। अपनी स्थिति से यह इतना असंतुष्ट था। कि उस वर्ष उसे कई स्थानों पर श्रीमंतों के घास के गट्ठरों में आग लगाकर और कहीं मिलों से मशीनों की तोड़ फोड़ कर अपना रोष व्यक्त किया था। राजनीतिक अधिकारों में इस वर्ग का कोई स्थान न था और न उसकी कहीं सुनवाई थी1 यद्यपि 1793 में 'फ्रेंडस ऑव दि पीपुल', 1816 में 'बर्मिघम पोलिटिकल यूनियन' और 1819 में 'मैचेस्टर ब्लैंकेटिअस' संस्थाएँ इस वर्ग की स्थिति को सुधारने के लिये संगठित हुई और उन्होंने इस दिशा में कार्य भी किया, किंतु उन्हें अपने प्रयत्नों में सफलता नहीं मिली। 1832 में पार्लमेंट के सुधार कानून से उन्हें कुछ आशा हुई थी, किंतु पार्लमेंट ने जो सुधार कानून बनाए, उनमें इस वर्ग के उद्धार की कोई व्यवस्था न थी। व्यापार यूनियनों के संगठन द्वारा उनकी स्थिति को सुधारने का राबर्ट ओवेन का प्रयास भी असफल रहा था। ऐसी स्थिति में उनके हितचिंतकों का यह विचार प्रबल होता गया कि पार्लमेंट की सदस्यता और सदस्यों के निर्वाचन का अधिकार पाए बिना उनकी मुक्ति संभव नहीं है। अधिक कार्य करने के उद्देश्य से 1836 में 'लंदन वकिंग मेंस ऐसोसिएशन' की स्थापना हुई। दो वर्षों में ही इसके समर्थकां की संख्या बढ़ गई।\n\nइस संस्था को दो उत्साही कार्यकर्ताओं- लोवेट और फ्रांसिस प्लेस- ने 1838 में संस्था की ओर से प्रजाधिकारपत्र (पीपुल्स चार्टर) प्रकाशित किया। इस अधिकारपत्र में वयस्क मताधिकार, गुप्त मतदान, पार्लमेंट का वार्षिक निर्वाचन, सदस्यों के वेतन, संपत्ति पर आधारित मतदान योग्यता की समाप्ति और समान निर्वाचनमंडल, इन छ: बातों की माँग थी। सरकार से इन माँगों को मनवाने के लिये इंग्लैंड में जबर्दस्त आंदोलन हुआ। यह आंदोलन चार्टरवाद आंदोलन (चार्टिज्म) के नाम से प्रसिद्ध है। सार्वजनिक सभाओं, व्याख्यानों प्रचार समितियों, प्रकाशनों, समाचारपत्रों, जलूसों आदि सभी का इस कार्य में उपयोग किया गया। समग्र देश से माँगों के समर्थन में हस्ताक्षरों का संग्रह किया गया। 1839 के आरंभ में पार्लमेंट भवन के समीप वेस्टमिंस्टर प्रासाद के भूमि में अधिकारपत्र के समर्थकों का राष्ट्रीय सम्मेलन हुआ और 14 जून का 12,25,000 व्यक्तियों के हस्ताक्षरों सहित अधिकारपत्र पार्लमेंट की स्वीकृति के लिये भेज दिया गया। पार्लमेंट के अभिजातवर्गीय और श्रीसंपन्न सदस्य अपनी जड़ काटनेवाली अधिकारपत्र की इन उग्र माँगों को स्वीकार नहीं कर सकते थे। पार्लमेंट ने प्रजा का आवेदन अस्वीकृत कर दिया। सरकार के निर्णय के विरोध में सभाओं, हड़तालों, तोड़ फोड़ और दंगों के रूप में बकिंघम, शेफील्ड और न्यूकासिल आदि कई स्थानों पर उपद्रव हुए। सरकार ने उपद्रवों के दमन में कठोरता बरती। आजीवन कारावास, निर्वासन और प्राणहरण के दंड दिए गए।\n\nमाँगों की पूर्ति के साधनों के उपयोग के संबंध में आंदोलनकारियों में दो दल हो गए। लोवेट और दक्षिणी प्रांतों के उसके समर्थक सांवैधानिक और शांतिमय उपायों के पक्ष में थे। किंतु आयलैंड के ओकोनर और उत्तरी प्रांतों के उनके अनुनायी उग्र और हिंसात्मक उपायों को भी काम में लाना चाहते थे। तोड़ फोड़ के कार्यों में इनका पूरा सहयोग था। सरकार की सतर्कता और तैयारी के कारण इनके प्रयत्न असफल रहे। आंदोलन पूर्ण रूप से समाप्त नहीं हुआ। 1842 में एक दूसरा आवेदन पार्लमेंट में भेजा गया पर उसकी भी पहले आवेदन जैसी गति हुई। इस वर्ष के बाद यह आंदोलन शिथिल हो गया। अधिकांश व्यक्तियों का ध्यान 1815 के प्रजापीड़क अनाज कानून को रद्द कराने और सस्ते अनाज की प्राप्ति के प्रयत्नों में लग गया। इस उद्देश्य की पूर्ति के लिये 1838 में ही 'ऐंटी कार्न ला लीग' की स्थापना हो चुकी थी। चार पाँच वर्षों से लीग ने अपने कार्य में काफी प्रगति कर ली थी। मध्यम वर्ग इस आंदोलन का समर्थक था। सरकार की उग्र नीति और हिंसात्मक कार्यों के विषम परिणाम के कारण बहुत से मजदूर भी इसके समर्थक हो गए। पार्लमेंट में आज कानून को रद्द कराने के प्रस्ताव लाए गए। 1845 में आयरलैंड में आलू के अकाल और मजदूर वर्ग की दयनीय स्थिति ने अनाज के संबंध में संरक्षणनीति के कुछ समर्थकों को भी मतपरिवर्तन करने के लिय बाध्य किया। 1846 में पार्लमेंट ने अनाज कानून रद्द कर दिया। बाहर से अनाज के आने की सुविघा से मजदूरों और किसानों की भी स्थिति में कुछ सुधार हुआ। पर मताधिकार से वे अभी भी वंचित थे। ओकोनर और उसके समर्थक समय समय पर अधिकारपत्र की माँगों की चर्चा करते रहते थे। इस बीच ओकोनर पार्लमेंट का सदस्य भी निर्वाचित हो चुका था। जब 1848 में यूरोप के कुछ देशों में क्रांतियाँ हुई, उन्होंने नया आवेदन भेजने के लिये फिर हस्ताक्षर संग्रह कराए। सरकार की सतर्कता के कारण कैनिंगटन कामन में आयोजित विशाल सभा न हो सकी और लंदन में पार्लमेंट के समक्ष प्रदर्शन करने का विशाल समूह का अभियान भी कार्यान्वित न हो सका। पर 20 लाख से अधिक हस्ताक्षरों का आवेदन इस बार भी पार्लमेंट को भेजा गया। आवेदन को छीनबीन से मालूम हुआ कि उसमें बहुत से जाली हस्ताक्षर थे। राज्य को अधिपति रानी विक्टोरिया और उसके पति तथा आंदोलन के प्रबल विरोधी वेलिंग्टन के ड्यूक के आवेदन में हस्ताक्षर थे। पार्लमेंट ने आवेदन को कोई महत्व न दिया और इस बार की असफलता के बाद यह आंदोलन समाप्त हो गया। पर चार्टरवादियों की माँगों के सिद्धांत सारहीन न थे। पार्लमेंट के वार्षिक निर्वाचन के अतिरिक्त सभी माँगे भविष्य में मान ली गई। उस समय की परिस्थिति में इन माँगों की स्वीकृति संभव न थी।\n\n\n\nलेख\n", "id": "488659", "title": "चार्टर आन्दोलन"}
{"url": "https://hi.wikipedia.org/wiki?curid=488660", "text": "अल्बोर्ज़ प्रांत\n\nअल्बोर्ज़ प्रान्त () ईरान के ३१ प्रान्तों में से एक है। इसकी राजधानी करज () नामक शहर है। यह ईरान की राजधानी तेहरान से २० किमी पश्चिम में अल्बोर्ज़ पर्वतों की निचली पहाड़ियों में स्थित है। इसे प्रांत का गठन २३ जून २०१० को तेहरान प्रान्त को बांटकर किया गया था।\n\nअल्बोर्ज़ प्रान्त में ४ शहरिस्तान (यानि ज़िले) हैं - करज, सावोजबोलाग़​, तालेक़ान (तालेग़ान​) और नज़राबाद। यह प्रांत पूरे ईरान का सबसे कम क्षेत्रफल वाला सूबा है।\n\n", "id": "488660", "title": "अल्बोर्ज़ प्रांत"}
{"url": "https://hi.wikipedia.org/wiki?curid=488663", "text": "फाम्की जेन्सेन\n\nफाम्की ब्युमेर जेन्सेन (, जन्म ५ नवम्बर १९६५) एक डच अभिनेत्री व पूर्व फैशन मॉडल है। वह \"गोल्डनआय\" (१९९५) में ज़िनिया ओनाटोप और \"एक्स-मेन\" फ़िल्म शृंखला में जिन ग्रे/फ़िनिक्स की भूमिका अदा करने के लिए जानी जाती है।\n\nजेन्सेन का जन्म आम्स्टेलवीन, नेदरलैंड्स में हुआ था। उनके पहले नाम, फाम्की का अर्थ \"छोटी लड़की है। उनकी दो छोटी बहाने है, एंटोनिएट ब्युमेर, जो एक निर्देशक है, व मर्जोलेन ब्युमेर जो एक अभिनेत्री है। जेन्सेन डच के आलावा अंग्रेज़ी और फ्रांसीसी भी बोल लेती है। उन्होंने जर्मन भाषा भी सीखी थी परन्तु उसका प्रयोग लम्बे अरसे से नहीं किया है। उच्च विद्यालय से स्नातक की डिग्री हासिल करने के पश्च्यात उन्होंने एम्स्टर्डम विश्वविद्यालय से अर्थशास्त्र की पढ़ाई की. १९९० में उन्होंने कोलंबिया विश्वविद्यालय में लेखन व संस्कृती ए क्षेत्र में पढ़ने के लिए दाखिला लिया।\n\n१९८४ में जेन्सेन अमेरिका में अपने फैशन मॉडल के करियर इ शुरुआत के लिए आई. उन्होंने इलाईट मॉडल मैनेजमेंट के साथ समझौता किया व इव्स सेंट लॉरेंट, चैनल और विक्तोरियाज़ सीक्रेट के विज्ञापनों में कार्य किया। १९८८ में वे कोटि, इंक के विज्ञापन में भी नज़र आई.\n\nमॉडलिंग से निवृत्ती के पश्च्यात उन्होंने कई टेलिविज़न शृंखलाओं में अतिथि किरदार की भूमिका अदा की जिनमे १९९३ में बनी \"स्टार ट्रेक: द नेक्स्ट जनरेशन\" का एपिसोड \"द परफ़ेक्ट मेल\" में पैट्रिक स्टीवर्ट के साथ मुख्य भूमिका शामिल है। उसी वर्ष उन्हें \"स्टार ट्रेक: डीप स्पेस नाइन\" में एक भूमिका का प्रस्ताव मिला परन्तु उन्होंने इसे फ़िल्मों में भूमिका निभाने के लिए खारिज कर दिया. उनका पहला फ़िल्मी अभिनय जेफ़ गोल्डब्लूम के साथ १९९२ में बनी फ़िल्म \"फादर्स एंड संस\" में था।\n\n१९९५ में जेन्सेन पियर्स ब्रोसनन के साथ जेम्स बोंड फ़िल्म \"गोल्डनआय\" में नज़र आई. २००० में जेन्सेन ने सुपरहोरोइन डॉ॰ जिन ग्रे का किरदार \"एक्स-मेन\" फ़िल्म में निभाया. आगे चलकर उन्होंने यह पात्र \"एक्स2 (२००३) और \"\" में पुनः दुहराया.\n\nजेन्सेन का विवाह लेखक निर्देशक कीप विलियम्स के साथ हुआ था जो १९९५ से २००० तक चला.\n", "id": "488663", "title": "फाम्की जेन्सेन"}
{"url": "https://hi.wikipedia.org/wiki?curid=488671", "text": "लोकतंत्र का इतिहास\n\nलोकतंत्र के उपयोग का इतिहास लंबा और ऊंचनीच से भरा हुआ है। भारत के प्राचीन गणतंत्रों अथवा यूरोप के एथेन्सी लोकतंत्र का इतिहास ही दो हजार वर्ष से भी अधिक पुराना है और हम देखते हैं कि उस काल के मानव समाज में भी लोकतंत्रीय संस्थाएं किसी-न-किसी रूप में विद्यमान थीं।\n\nमानवीय गतिविधि जैसे-जैसे व्यापक रूप लेती गई, मानव दृष्टि में भी व्यापकता आती गई। नागरिक समाज निर्माण करने की आकांक्षा ने मनुष्य को लोकतंत्र की ओर अग्रसर होने के लिए प्रेरित किया क्योंकि यही ऐसी व्यवस्था है जिसमें सर्वसाधारण को अधिकतम भागीदारी का अवसर मिलता है। इससे केवल निर्णय करने की प्रक्रिया ही में नहीं अपितु कार्यकारी क्षेत्र में भी भागीदारी उपलब्ध होती है। अपने विकास क्रम के विभिन्न चरणों में लोकतंत्र ने भिन्न-भिन्न परिस्थितियों को अन्यान्य मात्रा में सुनिश्चित करने का प्रयास किया है।\n\n\n", "id": "488671", "title": "लोकतंत्र का इतिहास"}
{"url": "https://hi.wikipedia.org/wiki?curid=488685", "text": "बृहत्कथा\n\nबृहत्कथा गुणाढ्य द्वारा पैशाची भाषा में रचित काव्य है। 'वृहत्कथा' का शाब्दिक अर्थ है - 'लम्बी कथा'। इसमें एक लाख श्लोक हैं। इसमें पाण्डववंश के वत्सराज के पुत्र नरवाहनदत्त का चरित (कथा) वर्णित है। इसका मूल रूप प्राप्त नहीं होता किन्तु यह कथासरित्सागर, बृहत्कथामंजरी तथा बृहत्कथाश्लोकसंग्रहः आदि संस्कृत ग्रंथों में रूपान्तरित रूप में विद्यमान है। पंचतंत्र, हितोपदेश, वेतालपंचविंशति आदि कथाएँ सम्भवतः इसी से ली गयी हैं।\n\nमूल बृहत्कथा वररुचि ने काणभूति से कही और काणभूति ने गुणाढ्य से। इससे व्यक्ति होता है कि यह कथा वररुचि के मस्तिष्क का आविष्कार है, जो संभवतः उसने संक्षिप्त रूप से संस्कृति में कही थी; क्योंकि उदयन की कथा उसकी जन्मभूमि में किवदन्तियों के रूप में प्रचलित रही होगी। उसी मूल उपाख्यान को क्रमशः काणभूति और गुणाढय ने प्राकृत पैशाची भाषाओं में विस्तावूर्वक लिखा। महाकवि क्षेमेन्द्र ने उसे बृहत्कथा-मंजरी नाम से, संक्षिप्त रूप से, संस्कृत में लिखा। फिर काश्मीरराज अनंतदेव के राज्य-काल में कथा-सरित्सागर की रचना हुई। इस उपाख्यान को भारतीयों ने बहुत आदर दिया और वत्सराज उदयन कई नाटकों और उपाख्यानों में नायक बनाए गए। स्वप्न-वासवदत्ता, प्रतिज्ञायौगंधरायण और रत्नावली में इन्हीं का वर्णन है। हर्षचरित में लिखा है—\"नागवनविहारशीलं च माया मतंगांगान्निर्गता महासेनसैनिका वत्सपतिं न्ययशिंषु:।\" मेघदूत ने भी– \"प्राप्यावंतीनुदयनकथाकोविदग्रामवृद्धान्\" और \"प्रद्योतस्य प्रियदुहितरं वत्स-राजोत्र जहे\" इत्यादि है। इससे इस कथा की सर्वलोकप्रियता समझी जा सकती है।\n\nवररुचि ने इस उपाख्यान—माला को सम्भवतः 350 ई. पूर्व लिखा होगा। फिर भी सातवाहन नामक आंध्र-नरपति के राजपंडित गुणाढय ने इसे बृहत्कथा नाम से ईसा की पहली शताब्दी में लिखा। इस कथा का नायक नरवाहनदत्त इसी उदयन का पुत्र था।\n\nthumb|BBPS|350px|बृहत्कथा में प्रमुख पात्रों में से संबंध।\n", "id": "488685", "title": "बृहत्कथा"}
{"url": "https://hi.wikipedia.org/wiki?curid=488690", "text": "भारत और यूरोप के सांस्कृतिक सम्पर्क\n\nवैज्ञानिक समाज अब भारतीय तथा यूरोपीय संस्कृतियों के बहुत से समान या समरूप अवयवों को स्वीकार करने लगा है। इसकी शुरुआत वैयाकरणों ने की जब उन्हें भारतीय एवं यूरोपीय भाषाओं में बहुत कुछ साम्य के दर्शन हुए। इसके उपरान्त भारतविद्या के अध्येताओं (इण्डोलोजिस्ट) ने पाया कि यह साम्य दर्शन, मिथक और विज्ञान सहित अनेकानेक क्षेत्रों में है। इसके पूर्व यह माना जाता था कि भारत और यूरोप के बीच सम्पर्क बहुत नया (भारत के उपनिवेशीकरण से शुरू होकर) है। किन्तु पुरातत्व और मानविकी में नये अनुसंधानों ने यह साबित कर दिया है कि भारत और यूरोप के सम्पर्क अनादिकाल से आरम्भ होकर मध्ययुग होते हुए आधुनिक युग में भी रहा है। \n", "id": "488690", "title": "भारत और यूरोप के सांस्कृतिक सम्पर्क"}
{"url": "https://hi.wikipedia.org/wiki?curid=488693", "text": "रब से सोणा इश्‍क\n\nरब से सोणा इश्क एक भारतीय हिन्दी धारावाहिक है, जिसका प्रसारण ज़ी टीवी पर १६ जुलाई २०१२ से शुरू हुआ। जय प्रोडक्शन जय मेहता द्वारा निर्मित किया जा रहा है शो लोकप्रिय और लंबे समय से चल रहे धारावाहिक यहाँ मैं घर घर खेली की जगह।\n\nयह साहिबा, रणवीर और दलजीत और प्यार की ओर अपनी यात्रा की कहानी है। \n\nसाहिबा एक युवा पंजाबी लड़की जो उसे बचपन स्वीटहार्ट रणवीर, एक चमकीला चरित्र जिसका सपना जीवन में लंदन में बसने के साथ प्यार में पागल है। हमारे ३ नायक दलजीत, साहिबा के साथ प्यार में चुपके से है। वह एक और एक ही शहर है जो लंदन में अपनी उच्च शिक्षा का पीछा करने के लिए वापस आते हैं और अपने पैतृक शहर का विकास चाहता है से एक मेहनती लड़का अनाड़ी है। \n\nसुंदर साहिबा शादी करने के बारे में रणवीर है, लेकिन भाग्य रणवीर की एक अजीब पटकथा में उसकी शादी के दिन पर गायब हो जाता है के रूप में वह लंदन में एक अचानक नौकरी की पेशकश हो जाता है। साहिबा लगता है कि रणवीर छोड़ने के लिए और बाद में चलाता दूर उसके जीवन के प्यार की तलाश में घर से लंदन के लिए उचित कारण था।\nइस शो साहिबा की यात्रा है जो उसे सजा पर टिकी है कि उनके प्यार असली है और हमेशा के लिए पिछले जाएगा निशान...साहिबा पंजाब के गलियों से देहाती में प्रेम खिलता है, राष्ट्रीय सीमाओं के बंधन में नहीं बंधा है और सपनों का शहर तक पहुँच जाता है -- उसके प्रेमी की खोज में लंदन!\n\n", "id": "488693", "title": "रब से सोणा इश्‍क"}
