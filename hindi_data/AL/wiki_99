{"url": "https://hi.wikipedia.org/wiki?curid=509815", "text": "नोशातेल कैन्टन\n\nनोशातेल कैन्टन () स्विट्ज़रलैंड के पश्चिमी भाग में स्थित एक कैन्टन (प्रान्त से मिलता-जुलता प्रशासनिक विभाग) है। यह कैन्टन सन् १८१५ में स्विस परिसंघ का हिस्सा बना था, लेकिन प्रूशिया का राजा १८५६-१८५७ तक इसे अपने राज्य का अंग बताता रहा। इस कैन्टन में फ़्रान्सीसी भाषा प्रचलित हैं।\n\n", "id": "509815", "title": "नोशातेल कैन्टन"}
{"url": "https://hi.wikipedia.org/wiki?curid=509825", "text": "आदमजी पीरभाई\n\nआदमजी पीरभाई या सर आदमजी पीरभॉय (1846-19 13) ब्रिटिश भारत में बंबई में स्थित एक भारतीय व्यापारिक धर्माधिकारी, परोपकारी और दाऊदी बोहरा समुदाय के व्यक्ति थे। उनको बम्बई राज्य के एक महत्वपूर्ण व्यापारी, उद्योगपति और परोपकारी के रूप में जाना जाता है। \nआदमजी पीरभाय का जन्म 1846 में धोराजी में ब्रिटिश भारत के राजस्थानीय गोंडल में गुजरात में हुआ था, बहुत गरीब दाऊदी बोहरा परिवार में कादिर भाई और साकिना बानो पीरभॉय ने पैदा हुआ था।\n\nआदमजी पीरभॉय ने 13 वर्ष की आयु में बॉम्बे में एक सड़क विक्रेता के रूप में अपने करियर की शुरुआत की, मैच बक्से बेचने के साथ-साथ \"शुरुआती जिंदगी में दो व्यक्तियों की मदद के लिए,\" एक सेठ लुकमनजी और अन्य एक अंग्रेज, लेफ्टिनेंट लेफ्टिनेंट स्मिथ बाद में 1 9वीं शताब्दी के मोड़ के द्वारा उनके अथक प्रयासों और क्षमता के कारण भारत के सबसे बड़े सूती निर्माताओं और धनवान पुरुष बन गए। एक बिंदु पर उन्होंने अपने कपास मिल्स में 15,000 से अधिक श्रमिकों को काम पर रखा [3] और दूसरे बोअर युद्ध के दौरान ब्रिटिश सैनिकों के टेंट और खाकी यूनिफॉर्म के लिए उपयोग किए जाने वाले कैनवास की आपूर्ति की। उन्होंने ब्रिटिश सैनिकों के लिए कई टेंट और जूतों के निर्माण के कई कारखानों की स्थापना की और एशिया में सबसे बड़ी चमड़े का कारख़ाना में से एक पश्चिमी भारतीय टेनेरीज का मालिक भी था। ऐसा माना जाता है कि उसने जहाज निर्माण से पहले अपना पैसा बनाया और फिर व्यापार और व्यावसायिक हितों में विविधता प्राप्त की।\n\nआदमजी पीरभाय को 1897 में मुंबई के पहले भारतीय शेरिफ के रूप में नियुक्त किया गया था और शांति का न्याय भी नियुक्त किया गया था। बाद में, पीरभॉय एक समय के लिए मुस्लिम लीग के पहले राष्ट्रपति बने, कराची में दिसंबर 1 9 07 में अपने पहले सत्र की अध्यक्षता में था।\n\n1900 में उन्हें 'कश्यरे-हिंद' के शीर्षक से सम्मानित किया गया 1 9 07 में उन्हें एक नाइट बनाया गया था और ब्रिटिश सरकार ने 'सर' का शीर्षक दिया था। हालांकि, एक अनपढ़, सर आदमजी को मोहम्मद एन एजुकेशनल कॉन्फ्रेंस द्वारा अपने पहले अध्यक्ष होने का सम्मान दिया गया था। वह बोहरा समुदाय में 'रफीउद्दीन' के नाम से भी जाना जाता था, 49 वें दाई, सईदना मोहम्मद बुरहानुद्दीन ने उन्हें 'रफीउद्दीन' का खिताब दिया था।\n\n1884 में, आदमजी पीरभॉय ने रेलवे स्टेशन के सामने चर्नी रोड पर कई संपत्तियां, मस्जिद, अस्पताल, कब्रिस्तान और अमनबाई चैरिटेबल अस्पताल बनाया था। संपत्ति गरीब और जरूरतमंदों के लाभ के लिए बनाई गई थी। वह यात्रियों, गरीबों, या आराम करने के लिए जरूरतमंदों के लिए सुरक्षित आवास प्रदान करना चाहते थे, प्रार्थना के लिए मस्जिद का इस्तेमाल करते हैं, या अस्पताल की जरूरत होती है तो उन्हें।\n\nवर्ष 1892 में, प्लेग बॉम्बे स्टेट के कई हिस्सों में मारा गया था। पीरभॉय ने डॉक्टरों को नियुक्त किया, विदेशों से टीके और दवाओं की व्यवस्था की और देश की खातिर अमनबाई चैरिटेबल अस्पताल में लोगों को मुफ्त में इलाज किया। 1877 और 18 9 7 में गुजरात के सूखे के दौरान अन्य परोपकारी कार्यों में अनाज का वितरण 1866 में बुरहानपुर में राहत कार्यों, यमन में राहत कार्यों, मक्का, मदिना, करबला में आराम घरों का निर्माण, काठियावाड़ में अनाथालय शुरू करने, कम से कम 27 विद्यालय और अलीगढ़ मुस्लिम विश्वविद्यालय में प्रिंस ऑफ वेल्स साइंस इंस्टीट्यूट की स्थापना, कुछ नाम करने के लिए\n\nसैफी हॉस्पिटल, चेरनी रोड स्टेशन के विपरीत, सर आदमजी पीरभॉय द्वारा अमनबाई चैरिटेबल अस्पताल के रूप में स्थापित किया गया।\nपीरभॉय ने अपने बेटे अब्दुल हुसैन पीरभॉय के माथेरान हिल रेलवे के निर्माण का वित्त पोषण किया, जो माथेरान और नेरल से जुड़ा था।\n", "id": "509825", "title": "आदमजी पीरभाई"}
{"url": "https://hi.wikipedia.org/wiki?curid=509828", "text": "जनीवा कैन्टन\n\nजनीवा कैन्टन () स्विट्ज़रलैंड के दक्षिण-पश्चिमी कोने में स्थित एक कैन्टन (प्रान्त से मिलता-जुलता प्रशासनिक विभाग) है। यह कैन्टन सन् १८१५ में स्विस परिसंघ का हिस्सा बना था, लेकिन प्रूशिया का राजा १८५६-१८५७ तक इसे अपने राज्य का अंग बताता रहा। इस कैन्टन में फ़्रान्सीसी भाषा प्रचलित हैं। एक कोने में बाक़ी स्विट्ज़रलैंड से जुड़ा हुआ यह कैन्टन लगभग पूरी तरह फ़्रान्स से घिरा हुआ है।\n\nफ़्रान्सीसी भाषा में इसे झ़नैव () कहते हैं। इसमें बिंदु-वाले 'झ़' के उच्चारण पर ध्यान दें क्योंकि यह बिना बिन्दु वाले 'झ' से काफ़ी भिन्न है। इसका उच्चारण अंग्रेज़ी के 'टेलिविझ़न' शब्द के 'झ़' से मिलता है।\n\n", "id": "509828", "title": "जनीवा कैन्टन"}
{"url": "https://hi.wikipedia.org/wiki?curid=509832", "text": "कटहरी चम्पा\n\nकटहरी चम्पा एनोनेसिई (Annonaceae) कुल का पौधा है। इसे हरा, अथवा कटहरी, चंपा कहते हैं। इसका वानस्पतिक नाम चंपा \"आर्टाबोट्रिस ओडोराटिसियम\" (Artabotrys odoratissimus) है। यह अरटाबोट्रिस वर्ग के पौधे अफ्रीका तथा पूर्वी एशिया के देशों में पाए जाते हैं। भारत में इस वर्ग की १० जातियाँ पाई जाती हैं।\n\nइसका पेड़ झाड़ी जैसा, तीन से लेकर पाँच मीटर तक ऊँचा होता है। पत्तियाँ सरल तथा चमकीली हरी होती हैं। फूल अर्धवृत्ताकार डंठल पर लगते हैं। ये डंठल अन्य वृक्षों की डालियों के ऊपर चढ़ने में उपयोगी होते हैं। शुरू में फूल हरे होते हैं, परंतु बाद में इनका रंग हलका पीला हो जाता है। इन फूलों से पर्याप्त सुगंध निकलती है, जो पके कटहल के गंध जैसी होती है। इससे इनका पता पेड़ पर आसानी से लग जाता है।\n\nचंपा के पेड़ सजावट एवं सुगंध के लिये बगीचों में प्राय: लगाए जाते हैं।\n\n", "id": "509832", "title": "कटहरी चम्पा"}
{"url": "https://hi.wikipedia.org/wiki?curid=509833", "text": "जूरा कैन्टन\n\nजूरा कैन्टन () स्विट्ज़रलैंड के पश्चिमोत्तर में स्थित एक कैन्टन (प्रान्त से मिलता-जुलता प्रशासनिक विभाग) है। इस कैन्टन का इलाक़ा १९७९ तक बर्न कैन्टन का हिस्सा हुआ करता था, लेकिन उस साल में इसे एक नए कैन्टन के रूप में गठित किया गया। यह स्विट्ज़रलैंड का सबसे नया कैन्टन है। जूरा कैन्टन में फ़्रान्सीसी भाषा प्रचलित हैं।\n\nसन् १८१५ के वियेना सम्मेलन में जूरा कैन्टन का क्षेत्र बर्न कैन्टन को दे दिया गया हालांकि जूरा का इलाक़ा अधिकतर कैथोलिक-धर्मी और फ़्रान्सीसी-भाषी जबकी बर्न कैन्टन का ज़्यादातर भाग प्रोटेस्टेन्ट-धर्मी और जर्मन-भाषी है। द्वितीय विश्वयुद्ध के ख़त्म होने के बाद जूरा में एक अलगाववादी अभियान शुरु हो गया जिसका ध्येय जूरा को एक अलग कैन्टन बनाना था। इसमें कुछ झड़पें और आगज़नी की वारदातें भी हुई। १९७८ में यह प्रस्ताव स्विस नागरिकों के सामने एक मतदान के रूप में रखा गया और इसे स्वीकृति मिल गई। १९७९ में नया कैन्टन तो बन गया लेकिन दक्षिण जूरा के लोगों ने, जो फ़्रान्सीसी-भाषी तो हैं लेकिन प्रोटेस्टेन्ट-धर्मी हैं, इस नए कैन्टन का हिस्सा बनने से इन्कार कर दिया और उनका इलाक़ा बर्न कैन्टन में ही रहा। इसलिए ऐतिहासिक जूरा क्षेत्र अब जूरा कैन्टन और बर्नी जूरा में बंट गया है। इस बात पर स्विट्ज़रलैंड में विवाद और बहस जारी रहती है।\n\n", "id": "509833", "title": "जूरा कैन्टन"}
{"url": "https://hi.wikipedia.org/wiki?curid=509837", "text": "चम्पा (बहुविकल्पी)\n\nचम्पा का प्रयोग निम्नलिखित अर्थों में किया जाता है-\n\n\n\n", "id": "509837", "title": "चम्पा (बहुविकल्पी)"}
{"url": "https://hi.wikipedia.org/wiki?curid=509838", "text": "चम्पापुरी\n\nचंपा प्राचीन अंग की राजधानी, जो गंगा और चंपा के संगम पर बसी थी। प्रचीन काल में इस नगर के कई नाम थे- चंपानगर, चंपावती, चंपापुरी, चंपा और चंपामालिनी। पहले यह नगर 'मालिनी' के नाम से प्रसिद्ध था किंतु बाद में लेमपाद के प्राचीन राजा चंप के नाम पर इसका नाम चंपा अथवा चंपावती पड़ गया। यहाँ पर चंपक वृक्षों की बहुलता का भी संबंध इसके नामकरण के साथ जोड़ा जाता है। चंपा नगर का समीकरण भागलपुर के समीप आधुनिक चंपानगर और चंपापुर नाम के गाँवों से किया जाता है किंतु संभवत: प्राचीन नगर मुंगेर की पश्चिमी सीमा पर स्थित था। \n\nकहा जाता है, इस नगर को महागोविन्द ने बसाया था। उस युग के सांस्कृतिक जीवन में चंपा का महत्वपूर्ण स्थान था। बुद्ध, महावीर और गोशाल कई बार चंपा आए थे। १२वें तीर्थकर वासुपूज्य का जन्म और मोक्ष दोनों ही चंपा में हुआ था। यह जैन धर्म का उल्लेखनीय केंद्र और तीर्थ था। दशवैकालिक सूत्र की रचना यहीं हुई थी। नगर के समीप रानी गग्गरा द्वारा बनवाई गई एक पोक्खरणी थी जो यात्री और साधु संन्यासियों के विश्रामस्थल के रूप में प्रसिद्ध थी और जहाँ का वातावरण दार्शनिक बाद विवादों से मुखरित रहता था। अजातशत्रु के लिय कहा गया है कि उसने चंपा को अपनी राजधानी बनाया। दिव्यावदान के अनुसार विंदुसार ने चंपा की एक ब्राह्मण कन्या से विवाह किया था जिसकी संतान सम्राट् अशोक थे।\n\nचंपा समृद्ध नगर और व्यापार का केंद्र भी था। चंपा के व्यापारी समुद्रमार्ग से व्यापार के लिये भी प्रसिद्ध थे।\n\n\n", "id": "509838", "title": "चम्पापुरी"}
{"url": "https://hi.wikipedia.org/wiki?curid=509856", "text": "चपड़ा\n\nचपड़ा (Shellac) कच्ची लाख से बनता है। समस्त संसार के उत्पादन का लगभग ९५ प्रति शत चपड़ा भारत में ही तैयार होता है। चपड़ा तैयार करने की वास्तविक विधि कच्ची लाख की प्रकृति, कुसुम (एक प्रकार की लाख) की किस्म अथवा बैसाखी और कतकी किस्म पर निर्भर करती है।\n\nचपड़े का सबसे अधिक (३० से ३५%) उपयोग ग्रामोफोन रेकार्ड बनाने में होता था। ग्रामोफोन रेकार्ड में २५ से ३० प्रतिशत तक चपड़ा रहता है। ऐसा अनुमान है कि प्रति वर्ष ११ से लेकर १३ हजार टन तक चपड़ा ग्रामोफोन रेकार्ड बनाने में खपता था। विद्युद्यंत्र, वार्निश और पालिश, हैट उद्योग, शानचक्रों के निर्माण, ठप्पा देने के चपड़े, काच और रबर जोड़ने के सीमेंट, बरसाती कपड़े, जलाभेद्य स्याही, पारदर्शक ऐनिलीन स्याही आदि का निर्माण तथा लकड़ी पर नक्काशी करने आदि में चपड़े का उल्लेखनीय उपयोग होता है।\n\nकिसी भी संश्लिष्ट पदार्थ में वे सब गुण नहीं मिलते जो चपड़े में होते हैं। इससे चपड़े का स्थान कोई भी संश्लिष्ट पदार्थ अभी तक नहीं ले सका है, यद्यपि कुछ कामों के लिये संश्लिष्ट रेजिन समान रूप से उपयोगी सिद्ध हुए हैं। आजकल अनेक प्रकार के रेजिन और प्लास्टिक कृत्रिम रीति से बनने लगे हैं, जो देखने में चपड़े जैसे ही लगते हैं।\n\nकच्ची लाख को पहले दलित्र के दला जाता है। इसमें से लकड़ी के टुकड़े आदि चुनकर निकाल लिए जाते हैं और तब नाँद में धोया जाता है। नांद २.५ फुट ऊँची और इतने ही व्यास की होती है। ऐसी नाँद में ४० पाउंड तक दली लाख रखी जा सकती है। फिर उस लाख को पानी से ढँककर तीन चार बार धोते हैं, जिससे लाख का अधिक से अधिक रंग (crimson) निकल जाय और तब उसे सीमेंट की फर्श पर सुखाते हैं। ऐसी सूखी लाख को अब पिघलाते हैं। रंग को उन्नत करने के लिये लाख में कभी कभी रेजिन और हरताल मिला देते हैं। पर उत्कृष्ट कोटि के चमड़े में ये नहीं मिलाए जाते। ऐसी परिष्कृत लाख को ड्रिल, या सामान्य सूत के वस्त्र, की थैली में रखकर, जो प्राय: ३०फुट लंबी और २ इंच व्यास की होती है, डच भट्ठे में गरम करते हैं। भट्ठा २ फुट लंबा, १.५फुट ऊँचा और १ फुट गहरा होता है और उसमें लकड़ी का कोयला जलाया जाता है। भट्ठे के एक किनारे कारीगर (melter) बैठता है और दूसरे किनारे एक लड़का रहता है, जिसे 'फिरवाहा' कहते हैं। थैली का एक छोर कारीगर के हाथ में रहता है और दूसरा छोर फिरवाहा के हाथ में। भट्ठे के ऊपर थैली को रखकर फिरवाहा थैली को धीरे धीरे ऐंठता है। थैली भट्ठे पर गरम होने से लाख और मोम थैली के बाहर निकलते हैं। लोहे के स्पैचुला (करछुल) से पिघली लाख थैली से अलग कर पोर्सिलेन के उष्ण जल के क्षैतिज सिलिंडर (२.५फुट लंबे और १० इंच व्यासवाले) पर रखी जाती है। तीसरा व्यक्ति 'मिलवाया' उसे सिलिंडर पर एक सा फैला देता है। अब चपड़े की चादर बन जाती है। उसको हटाकर और गरम कर हाथ पैरों की सहायता से चादर का फैलाते हैं। उसपर यदि कोई कंकड़ आदि के दाग पड़े होते हैं तो उन्हें ठंढा कोने पर दूर कर लेते हैं। कभी कभी चपड़े को चादर के रूप में न तैयार कर टिकियों के रूप में तैयार करते हैं। टिकियाँ लगभग ३ इंच व्यास की ओर ०.२५ इंच मोटी होती हैं। इसे 'बटन चपड़ा' कहते हैं। ठंढा हेने के पहले निर्माता उसपर इच्छानुसार अपने नाम या व्यावसायिक चिनह का ठप्पा दे देता है। कलकत्ते आदि बड़े बड़े नगरों में चपड़ा बनाया जाता है। विलायकों की सहायता से भी अब चपड़ा बनने लगा है। ऐसे चपड़े का रंग देशी रीति से बने चपड़े के रंग से उत्कृष्ट होती है और उसमें मोम भी नहीं रहता। चपड़े की कीमत बहुत कुछ उसके रंग पर निर्भर करती है। चपड़े में जितना ही कम रंग होता है उसकी कीमत उतनी ही अधिक होती है।\n\nदेशी रीति से चपड़े के निर्माण में उपजात के रूप में मोलम्मा, किरी और पसेवा प्राप्त होते हैं। इनमें ५ से ७५ प्रतिशत तक चपड़ा रह सकता है।\n\n", "id": "509856", "title": "चपड़ा"}
{"url": "https://hi.wikipedia.org/wiki?curid=509866", "text": "वाग्बाधा\n\nवाक बाधा () किसी मनुष्य की ऐसी स्थिति को कहते हैं जिसमें उसे आसानी से साधारण तरह से बातचीत करने में कठिनाई पेश आए। इसमें हकलाना, तुतलाना और अन्य प्रकार की वाकबाधाएँ शामिल हैं। ध्यान दें कि महज़ किसी के बोलने के अलग लहजे (ऐक्सेन्ट) को वाकबाधा नहीं कहा जा सकता। यदि कोई वाकबाधा पूर्ण रूप से या काफ़ी हद तक किसी को बोलने में असमर्थ करे तो उसे 'गूंगापन' () कहा जाता है। वाकबाधाएँ मानवों में आम पाई जाती हैं - उनके होने पर भी लोग सफल व सुखी जीवन जी सकते हैं और बहुत से उपचार भी उपलब्ध हैं। मसलन अध्ययन से पाया गया है कि अमेरिका के १% लोग, यानि ३० लाख अमेरिकी, हकलाते हैं।\n\n", "id": "509866", "title": "वाग्बाधा"}
{"url": "https://hi.wikipedia.org/wiki?curid=509879", "text": "हकलाना\n\nहकलाना () मानव वाक-शक्ति में एक प्रकार की वाक बाधा होती है जिसमें बोलने वाले न चाह कर भी शब्दों की ध्वनियाँ दोहराता है, उन्हें खींचता है और कभी-कभी अटककर आवाज़ निकालने में असमर्थ हो जाता है। अक्सर देखा गया है कि हकलाने वाले बहुत बुद्धिमान होते हैं और हकलाने का बुद्धिमानी से कोई सम्बंध नहीं है। यह एक आम वाक बाधा है और अध्ययन से पाया गया है कि अमेरिका के १% लोग, यानि ३० लाख अमेरिकी, हकलाते हैं। अनुमान लगाया गया है कि अपने जीवनकाल में लगभग ५% लोग किसी-न-किसी आयु में हकलाते हैं। लड़कों में यह स्थिति लड़कियों से दो से पाँच गुना ज़्यादा पाई जाती है।\n\n", "id": "509879", "title": "हकलाना"}
{"url": "https://hi.wikipedia.org/wiki?curid=509887", "text": "मैजलन (अंतरिक्ष यान)\n\nमैगलन अंतरिक्ष यान (Magellan spacecraft), एक 1035 किग्रा (2280 पौंड) वजन का रोबोटिक अंतरिक्ष यान था जिसे सिंथेटिक एपर्चर रडार का उपयोग करते हुए शुक्र की सतह के मानचित्रण और ग्रहीय गुरुत्वाकर्षण को मापने के लिए 4 मई 1989 को नासा द्वारा शुरू किया गया था। इसे वीनस राडार मैपर के रूप में भी जाना जाता है। \n", "id": "509887", "title": "मैजलन (अंतरिक्ष यान)"}
{"url": "https://hi.wikipedia.org/wiki?curid=509899", "text": "त्रिवेणी पुष्प\n\nत्रिवेणी पुष्प इलाहाबाद के समीप अरैल नमक स्थान पर यमुना के तट पर स्थित एक भव्य स्थापत्य है। यह एक मीनार के रूप में है जो संगम से दक्षिण-पूर्व दिशा में स्पष्ट दिखता है। अन्य चीजों में, यहाँ पर कई पौराणिक मंदिरों के नमूने और अन्य धार्मिक प्रतिकृतियों को रखा गया है जैसे, रामजन्मभूमि, बद्रीनाथ, केदारनाथ, गौतम बुद्ध इत्यादि।\n\nअरैल का पुराना नाम अलर्कवती था और वर्तमान में यहाँ महर्षि महेश योगी द्वारा स्थापित बड़ा सा आश्रम और विद्यालय है। त्रिवेणी पुष्प इसी संस्था द्वारा स्थापित मीनार है।\n", "id": "509899", "title": "त्रिवेणी पुष्प"}
{"url": "https://hi.wikipedia.org/wiki?curid=509903", "text": "क्रेयौन शिनचैन\n\nक्रेयौन शिनचैन (अंग्रेजी: Crayon Shin-chan, जापानी: クレヨンしんちゃん) एक जापानी ऐनिमे व मान्गा (कार्टून) है। यह पहले १९९० में जापान में बनाया गया था। इसका एनिमे १९९२ में जापान के \"टीवी आसाहि\" पर आना शुरू हुआ। १९९३ में इसका पहला चलचित्र जापान के सिनेमा थिएटर में दिखाया गया। \n\n२०१५ जुन् के अंत तक इसके ८६६ एपिसोड शृंखला जापान मैं प्रसारित हो चुके हैं। इसके कुल ५४ कॉमिक प्रकाशित हुए हैं। इसके २३ फिल्म दिखाए गए हैं।\n\nशिनचैन का पूरा नाम शिनोसूके नोहारा है।\n\nशिनचैन, तुम्हें अपनी छोटी बहन के स्नैक्स नहीं खाने चाहिए थे। आखिर तुम उसके बड़े भाई हो।’छह साल के इस शरारती लड़के का ऊटपटांग गाना तो आपने सुना (या झेला) ही होगा। उसके मम्मी-पापा उसे हमेशा डांटते रहते हैं। उसकी बहन हीमावारी बहुत छोटी है और घुटनों के बल चलती है। वह अगर शरारत करती भी है तो उसे नजरअंदाज कर दिया जाता है, क्योंकि उसे अभी कोई समझ नहीं है। पर शिन चैन उससे बड़ा और समझदार होने के बावजूद कहीं ज्यादा शरारती है।\nशिन चैन लगभग हर एपिसोड में बहन हीमावारी को तंग करता है और फिर मॉम-डैड से डांट खाता है।\n\nओरिजनल नोहारा फैमिली में पांच साल के इस चुलबुले बच्चे के अलावा और कौन-कौन हैं, आइए इस पर भी एक नजर डालते हैं:\n\nमिडसी नोहरा (मां)- शिनचैन की मां हाउस वाइफ हैं। जब कभी शिनचैन अपनी मां की हूबहू नकल उतारता है या उनके बारे में फनी कमेंट करता है तो वह बहुत गुस्सा होती हैं और सजा के तौर पर अपनी मुट्ठी कस कर उसके माथे पर मारती हैं। कभी-कभी शिनचैन का गुस्सा वे अपने पति पर भी उतार देती हैं।\n\nहिरोशी नोहरा (पिता)- शिनचैन के पिता 35 वर्षीय बिजनेस मैन दिखाए जाते हैं। कहीं-कहीं उन्हें नौकरी करते हुए भी दिखाया जाता है। अलग-अलग देशों में उनके नाम बदल कर भी बोले जाते हैं। उनकी कमाई से ही घर का सारा खर्च चलता है। वे एक ऐसे जापानी हैं, जो रात में नींद से उठ कर चलना शुरू कर देते हैं। अपने बेटे की तरह वे भी सुंदर महिलाओं की ओर तुरंत आकर्षित हो जाते हैं और अक्सर अपनी पत्नी से मार भी खाते हैं।\n\nहिमावरी नोहरा (बहन)- शिनचैन की छोटी बहन 27 सितंबर, 1996 को पैदा हुई। इसके नाम का अर्थ होता है ‘सूरजमुखी’। हालांकि भारत में हिमावरी अभी छोटी बच्ची ही दिखाई जाती है।\n\nइसके अलावा शिनचैन के कई दोस्त हैं, जिन्हें वह तंग करता रहता है। वह अपनी मैडम को बेहद पसंद करता है और भारत में आने वाले सीरियल में उसे किंडरगार्डन में पढ़ने वाला बच्चा दिखाया जाता है।\n\nभारत मैं शिनचैन की कोई मान्गा प्रकाशित नहीं हुई है। लेकिन इसका एनिमे काफी प्रसिद्ध हुआ है। १९ जून २००६ में पहली बार यह हंगामा टीवी पर प्रसारित हुआ था। यह हिंदी, तमिल व तेलुगु भाषाओं में उपलब्ध है। इसके ग्यारह चलचित्र भी टीवी पर प्रसारित हुए हैं।\n\nभारत की ही तरह इंडोनेशिया में भी शिनचैन बहुत लोकप्रिय कार्टून कैरेक्टर है। एक इंडोनेशियन एक्टर (जो बीस साल का है, पर जेनेटिक डिफेक्ट की वजह से बारह साल का ही लगता है) ने शिनचैन को आवाज दी। उसने शिनचैन के बहुत सारे रिकॉर्ड रिलीज किए। यह भी कहा जाता है कि वह शिनचैन की तरह दिखता भी है। जब यह सीरियल बना तो इसे स्पेन में भी काफी पसंद किया गया और कार्टून नेटवर्क के साथ-साथ एंटीना-3 जैसे चैनल पर भी प्रसारित किया गया। यह इतना लोकप्रिय हो गया कि इसे वहां की पांच स्थानीय भाषाओं में अनुवाद करके दिखाया गया। मलेशिया में शिनचैन का कार्टून कैरेक्टर जितना पसंद किया गया, उतना ही उसकी कॉमिक्स बुक भी पसंद की गई। वहां कॉमिक्स का टाइटिल होता था ‘डिक केरडैस’, जिसका मतलब होता है ब्रिलिएंट किड। फिलीपीन्स में भी यह कार्टून प्रसारित किया गया और बहुत पसंद किया गया। इसे वहां की फिलिपिनो लैंग्वेज में डब किया गया और शिनचैन को आवाज देने का काम किया ‘एन्ड्रयू ई’ ने। लैटिन अमेरिका में सन् 2003 को शिनचैन फॉक्स किड्स/जेटिक्स पर प्रसारित किया गया। लेकिन, 2005 में यह दूसरे चैनल एनीमैक्स पर प्रसारित किया जाने लगा। यह कैरेक्टर वहां कितना लोकप्रिय हुआ है, इस बात का अंदाजा इसी बात से लगाया जा सकता है कि इसे एक दिन में एक ही चैनल पर 3-4 बार दिखाया जाता है। भारत में शिनचैन मुख्य तौर पर ‘हंगामा’ टीवी पर दिखाया जाता है। बहुत जल्द भारत में भी शिनचैन काफी पॉपुलर हो गया है। भारत में यह हिन्दी में डब किया जाता है और उसमें बीच-बीच में जापानी गानों की जगह बॉलीवुड के गाने बजाए जाते हैं।\n\nhttp://www.livehindustan.com/news/lifestyle/lifestylenews/article1-story-50-50-282414.html\nhttp://www.shiromaninews.com/%E0%A4%B6%E0%A4%BF%E0%A4%A8%E0%A4%9A%E0%A5%88%E0%A4%A8-%E0%A4%A1%E0%A5%8B%E0%A4%B0%E0%A5%87%E0%A4%AE%E0%A5%89%E0%A4%A8-%E0%A4%B0%E0%A4%95%E0%A5%8D%E0%A4%B7%E0%A4%BE%E0%A4%AC%E0%A4%82%E0%A4%A7/", "id": "509903", "title": "क्रेयौन शिनचैन"}
{"url": "https://hi.wikipedia.org/wiki?curid=509916", "text": "पाकिस्तानी मानक समय\n\nपाकिस्तानी मानक समय या पाकिस्तान का मयारी वक़्त () या पाकिस्तान स्टैन्डर्ड टाइम (पी॰ऍस॰टी॰, ) पाकिस्तान का समय मंडल है। यह ग्रीनविच मानक समय से पाँच घंटे आगे है, यानि यूटीसी +०५:०० में पड़ता है। यह भारतीय मानक समय से आधा घंटा पीछे है। पाकिस्तान में कभी-कभी गर्मियों के मौसम में दिवालोक बचत समय (डेलाईट सेविंग टाइम) की प्रथा चलाई गई है लेकिन सन् २०१० के बाद फ़िलहाल यह बंद है।\n\n", "id": "509916", "title": "पाकिस्तानी मानक समय"}
{"url": "https://hi.wikipedia.org/wiki?curid=509922", "text": "उत्तर प्रदेश के ज़िले\n\nउत्तर प्रदेश भारत का एक राज्य है और प्रशासनिक रूप से कई ज़िलों में बंटा हुआ है। इन ज़िलों को 'विभाग' नामक भौगोलिक व प्रशासनिक समूहों में एकत्रित किया गया है। वर्तमान काल में उत्तर प्रदेश १८ विभागों में बांटा गया है जो आगे स्वयं ७५ ज़िलों में बंटे हैं।\n\nउत्तर प्रदेश के ज़िलों के आधिकारिक जालघर :\n\n\n", "id": "509922", "title": "उत्तर प्रदेश के ज़िले"}
{"url": "https://hi.wikipedia.org/wiki?curid=509934", "text": "चन्द्रप्रसाद ढकाल\n\nचन्द्रप्रसाद ढकाल नेपाल के उद्योगपति एवं व्यवसायी हैं। वे आईएमई समूह की कंपनियों के मालिक हैं। \n\nचन्द्रप्रसाद ढकाल का जन्म नेपालके बागलुङ जिले के अमलाचौर गाँव में हुआ था। वो स्व. हिरण्य ढकाल और जानुकादेवी ढकालका पुत्र हैं। वो त्रिभुवन विश्वविद्यालय से वाणिज्य में स्नातक हैं।\n\nचन्द्रप्रसाद ढकाल द्वारा संचालित संस्थान:\n\n", "id": "509934", "title": "चन्द्रप्रसाद ढकाल"}
{"url": "https://hi.wikipedia.org/wiki?curid=510038", "text": "निरंकारी\n\nनिरंकारी सम्प्रदाय सिखों का एक सम्प्रदाय है। इस सम्प्रदाय का आरम्भ अविभाजित भारत के रावलपिण्डी में महाराजा रणजीत सिंह के समय में हुआ था।\n", "id": "510038", "title": "निरंकारी"}
{"url": "https://hi.wikipedia.org/wiki?curid=510051", "text": "पश्चिमी विक्षोभ\n\nपश्चिमी विक्षोभ या वेस्टर्न डिस्टर्बन्स () भारतीय उपमहाद्वीप के उत्तरी इलाक़ों में सर्दियों के मौसम में आने वाले ऐसे तूफ़ान को कहते हैं जो वायुमंडल की ऊँची तहों में भूमध्य सागर, अन्ध महासागर और कुछ हद तक कैस्पियन सागर से नमी लाकर उसे अचानक वर्षा और बर्फ़ के रूप में उत्तर भारत, पाकिस्तान व नेपाल पर गिरा देता है। उत्तर भारत में रबी की फ़सल के लिये, विशेषकर गेंहू के लिये, यह तूफ़ान अति-आवश्यक होते हैं।\n\nध्यान दें कि उत्तर भारत में गर्मियों के मौसम (सावन) में आने वाले मानसून से पश्चिमी विक्षोभ का बिलकुल कोई सम्बन्ध नहीं होता। मानसून की बारिशों में गिरने वाला जल दक्षिण से हिन्द महासागर से आता है और इसका प्रवाह वायुमंडल की निचली तहों में होता है। मानसून की बारिश ख़रीफ़ की फ़सल के लिये ज़रूरी होती है, जिसमें चावल जैसे अन्न शामिल हैं।\n\n", "id": "510051", "title": "पश्चिमी विक्षोभ"}
{"url": "https://hi.wikipedia.org/wiki?curid=510059", "text": "आँधी\n\nआँधी मौसम से संबंधित धटना है जिसमें तेज़ हवाओं के के साथ धूल और गुबार उड़ कर दृश्यता को कम कर देते हैं। कभी कभी आँधी झंझावाती और चक्रवाती तूफानों के पहले हिस्से को भी कहा जाता है जिसमें वर्षा नहीं होती।\n", "id": "510059", "title": "आँधी"}
{"url": "https://hi.wikipedia.org/wiki?curid=510069", "text": "खण्डेला\n\nखण्डेला भारतीय राज्य राजस्थान के सीकर जिले में स्थित एक नगरपालिका क्षेत्र है।\n\nखण्डेला पर स्थित है। इसकी मासत से ऊँचाई ३१८ मीटर (१०४३ फीट) है। यह सीकर से ४५ किमी दूरी पर स्थित है।\n", "id": "510069", "title": "खण्डेला"}
{"url": "https://hi.wikipedia.org/wiki?curid=510073", "text": "आगा खां तृतीय\n\nसुल्तान सर मुहम्मद शाह, आगा खां तृतीय, मूल नाम : सुल्तान सर मुहम्मद शाह,48वां इमाम (अरवी : سيدي سلطان محمد شاه، الآغاخان الثالث जन्म:2 नवम्बर 1877, जन्म स्थान : वर्तमान कराची, पाकिस्तान, मृत्यु : 11 जुलाई 1957, वरसोई, स्विट्जरलैंड), शियाओं के निजरी इसमाईली मत के आध्यात्मिक नेता। ये आगा खान द्वितीय के एकलौते बेटे थे। 1885 मे अपने पिता के उत्तराधिकारी के रूप में वह निजारी इस्माईली संप्रदाय के इमाम बने।\n\nइनकी माँ ईरान की शाही परिवार से थीं। उनकी देखरेख में आगा खाँ को इस्माईली और पूर्वी शिक्षा के साथ-साथ पश्चिमी शिक्षा भी दी गयी। अपने समुदाय के मामलों को कर्मठता से निपटाने के अलावा उन्होने भारत के मुसलमानों में तेज़ी से अग्रणी स्थान हासिल कर लिया। 1906 में भारत में मुस्लिम अल्पसंख्यकों के हितों को प्रोत्साहित करने के लिए वाइसराय से मिलने गए मुस्लिम शिष्टमंडल का उन्होने नेतृत्व किया। 1909 के मार्ले-मिंटो सुधारों से अंतत: अलग मुस्लिम निर्वाचक मण्डल बन गया। \n\nआगा खाँ तृतीय अखिल भारतीय मुस्लिम लीग के प्रारंभिक वर्षों में अध्यक्ष रहे तथा अलीगढ़ में मुस्लिम महाविद्यालय को विश्वविद्यालय का दर्जा दिलाने के लिए उन्होने एक कोश का गठन किया। यह दर्जा उसे 1920 में मिला। प्रथम विश्व युद्ध शुरू होने पर आगा खाँ ने मित्र राष्ट्रों के उद्देश्यों का समर्थन किया, लेकिन इसके बाद के शांति सम्मेलन में उन्होने आग्रह किया कि तुर्की के साथ उदारता से पेश आया जाय। प्रथम विश्व युद्ध में उनकी सहायता के लिए उन्हें नाइट की उपाधि दी गयी। उन्होने लंदन में भारतीय वैधानिक सुधारों पर हुये गोलमेज़ सम्मेलन (1930-32) में महत्वपूर्ण भूमिका निभाई। 1932 में जीनेवा में विश्व निरस्त्रीकरण सम्मेलन तथा 1932 में और 1934 से 1937 तक लीग ऑफ नेशंस की सभा में आगा खाँ तृतीय ने भारत का प्रतिनिधित्व किया। 1937 में उन्हे लीग का अध्यक्ष बनाया गया। द्वितीय विश्व युद्ध के दौरान वह स्वीटजरलैंड में रहे और राजनाइटिक गतिविधियां छोड़ दी। \n\nमहात्मा गांधी को 1942 से 1945 तक पूना (वर्तमान पुणे) में आगा खां महल में बंदी बनाकर रखा गया था। आगा खाँ को घुड़दौड़ों के लिए श्रेष्ठ नस्ल के घोड़ों के सफल मालिक और प्रवजनक के रूप में भी जाना जाता था। \n\n", "id": "510073", "title": "आगा खां तृतीय"}
{"url": "https://hi.wikipedia.org/wiki?curid=510089", "text": "जेफ्री चासर\n\nजेफ्री चासर (Geoffrey Chaucer ; लगभग १३४३-१४००) अंग्रेजी भाषा के कवि, लेखक, दार्शनिक एवं राजनयिक थे। उनके साथ ही अंग्रेजी साहित्य में आधुनिक युग का प्रारंभ माना जाता है। 'कैंटरबरी टेल्स' उनकी प्रसिद्ध रचना है। उनकी रचनाएँ साहित्य के अतिरिक्त जीवन के व्यापक क्षेत्र में नए मोड़ का संकेत करती हैं। जॉन ड्राइडेन ने उनको 'अंग्रेजी कविता का जनक' कहा है।\n\nचासर का जन्म लंदन में सन् १३४० ई. के लगभग हुआ था। पिता शराब के व्यापारी थे। १७ वर्ष की अवस्था में इन्होंने इंग्लैंड के राजा एडवर्ड तृतीय के पुत्र अल्स्टर के अर्ल के परिवार में नौकरी कर ली। इस प्रकार इन्हें राजदरबार के तौर तरीकों की अच्छी जानकारी प्राप्त करने का अवसर मिला जिसका उपयोग इन्होंने अपनी कविता में किया। राजपरिवार की नौकरी ने इनकी साहित्यिक प्रतिभा के विकास के कुछ और भी अवसर दिए। दो वर्ष बाद इन्हें शतवर्षीय युद्ध के संबंध में फ्रांस जाना पड़ा जहां इन्होंने कुछ दिन फ्रांसीसी शत्रुओं की कैद में बिताए। यह यात्रा इनके साहित्यिक जीवन में बड़ी ही महत्वपूर्ण सिद्ध हुई। इस समय की फ्रांसीसी कविता में कृत्रिमता का दोष होते हुए भी उसमें सौंदर्य और कलात्मकता के गुण भी थे। चासर ने अपना साहित्यिक जीवन तत्कालीन फ्रांसीसी कविता को व्यापक रूप से प्रभावित करने वाली रचना 'रोमां डे ला रोज' के अनुवाद से किया। फ्रांसीसी कविता का और विशेषतया इस काव्यग्रंथ का अमिट प्रभाव उनकी प्रारंभिक रचनाओं पर नहीं वरन् जीवन का यथार्थ चित्र प्रस्तुत करनेवाली अंतिम और सर्वोत्तम रचना 'कैंटरबरी टेल्स' पर भी देखने को मिलता है।\n\nराजदरबार में चासर को अपनी कार्यकुशलता के फलस्वरूप पर्याप्त ख्याति प्राप्त हो चुकी थी। सन् १३७२ ई. के करीब इन्हें कुछ महत्व पूर्ण व्यापारिक मंत्रणा के लिये इटली भेजा गया। छ: साल बाद इन्होंने इटली की दूसरी बार यात्रा की। इटली की यात्रा ने इनके साहित्यिक जीवन को नया मोड़ दिया। इसी के फलस्वरूप ये फ्रांसीसी प्रभाव से मुक्त हो सके। अब इनकी प्रेरणा के स्रोत इटली के प्रसिद्ध कवि और कथाकार दांते, पेत्रार्क तथा बोकेशियो हो गए थे। इनपर सबसे अधि प्रभाव बोकेशियो का पड़ा। 'ट्रायलस और क्रेसिड' क दु:खांत कहानी चासर ने बोकेशियो से ही ली।\n\nचासर की अंतिम और सर्वोत्तम रचना कैंटरबरी टेल्स में हम उनके स्वतंत्र व्यक्तित्व की अभिव्यक्ति पाते हैं। इस ग्रंथ की रचना के समय तक उन्होंने फ्रांसीसी तथा इटालियन साहित्यिक प्रभावों को पूर्णतया आत्मसात् कर लिया था। कैंटरबरी टेल्स में चासर किसी विदेशी साहित्यिक शैली का अनुसरण न कर जीवन के अपने अनुभव तथा व्यापक अध्ययन के आधार पर मौलिक रचना प्रस्तुत करते हैं।\n\nस्त्रियों तथा वैवाहिक जीवन के संबंध में इन्होंने सामान्यतया व्यंग्यात्मक ढंग से लिखा है। संभव है ऐसा इन्होंने केवल विनोद के लिये किया हो। इनकी पत्नी का नाम फिलिप्पा था। सन् १४०० ई. में चासर की मृत्यु हुई।\n\nचासुर के जीवनकाल में कुछ महत्वपूर्ण घटनाएँ हुई। सबसे महत्वपूर्ण इंग्लैंड और फ्रांस के बीच लगभग सौ वर्ष तक चलनेवाला युद्ध ही था जिसमें इन्होंने स्वयं भाग लिया था। लेकिन इनकी कविता में न इस युद्ध का उल्लेख है और न शत्रुओं के विरुद्ध दुर्भावना की अभिव्यक्ति। इसी समय किसानों का विद्रोह तथा विनाशकारी प्लेग जैसी ऐतिहासिक महत्व की घटनाएँ हुई। लेकिन इनका भी कोई जिक्र इनकी रचनाओं में नहीं मिलता। फिर भी कैंटरबरी टेल्स में न केवल इंग्लैंड के तत्कालीन सामाजिक जीवन की, यूरोपीय जीवन में हो रहे महत्वपूर्ण परिवर्तनों की स्पष्ट झलक देखने को मिलती है। इस समय तक रोम के चर्च में व्याप्त भ्रष्टाचारों की ओर लोगों का ध्यान जाने लगा था। यत्रतत्र पादरियों की चारित्रिक त्रुटियां की खरी आलोचना भी होने लगी थी। धर्म द्वारा व्यापक रूप से प्रभावित यूरोपीय विचारधारा में यह महान परिवर्तन का लक्षण था जिसे हम कैंटरबरी टेल्स में भी देखते हैं। साथ ही साथ लोगों का ध्यान अब पारलौकिक बातों से हटकर भौतिक जगत् की समस्याओं तथा दैनिक जीवन के सुख दु:ख की ओर जाने लगा। यूरोपीय जीवनदर्शन की यह महत्वपूर्ण प्रवृत्ति भी कैंटरबरी टेल्स तथा चासर की अन्य रचनाओं में परिलक्षित होती है। मध्ययुगीन साहित्य अधिकांशत: कल्पनाप्रधान था या अध्यात्म तथा नैतिकता की शिक्षा देने का माध्यम मात्र। चासर ने उसे वर्ग तथा नैतिकता के आग्रह से मुक्त कर स्वतंत्र अस्तित्व दिया। साहित्य रचना में उनका उद्देश्य प्रधानत: जीवन के प्रति अपनी व्यक्तिगत अनुभतियों की मनोरंजक अभिव्यक्ति था। चासर के साहित्य की ये सारी विशेषताएँ लगभग दो सौ वर्ष बाद एलिजाबेथ कालीन साहित्य में अपने पूरे निखार के साथ देखने को मिलती हैं। इस प्रकार हम उन्हें यूरोपीय पुनर्जागरण का आद्य अंग्रेजी कवि कह सकते हैं।\n\nजैसा कहा जा चुका है, चासर ने अपना साहित्यिक जीवन 'रोमाँ डे ला रोज़' के अनुवाद से प्रारंभ किया। रूपक शैलो में प्रेम की व्याख्या प्रस्तुत करनेवाला वह काव्य भिन्न ही नहीं अपितु परस्पर विरोधी प्रकृति के दो फ्रांसीसी कवियों की कृति है। स्वप्न में एक प्रेमी एक सुंदर उद्यान में प्रेम के पुष्प को तोड़ने का प्रयत्न करता है। प्रारंभिक भाग प्रेम का बड़ा ही शिष्ट, सुंदर एवं प्रभावोत्पादक चित्र प्रस्तुत करता है लेकिन बादवाले भाग में दूसरे कवियों ने स्त्रियों तथा प्रेम के वर्णन में ध्यंग्यात्मक शैली अपनाई है। चासर की कई रचनाओं में हम फ्रांसीसी काव्य का प्रभाव देखते हैं। 'बुक आँव डचेज़' 'हाउस ऑव फेम' तथा 'पार्लमेंट ऑव फाउल्स' रूपक शैली में हैं। तीनों में वर्णित घटनाएँ स्वप्न में देखी प्रतीत होती हैं। बुक ऑव डचेज तथा पार्लमेंट ऑव फाउल्स में कवि दरबारी परंपरा के अनुसार प्रेम की व्याख्या प्रस्तुत करता है। प्रेम का ऐसा ही आदर्श चित्रण हम रों डे ला रोज में भी पाते हैं।\n\n'ट्रायल्स ऐंड क्रेसिड' की कहानी बोकेशियो से ली हुई है। यह दु:खांत काव्य चासर के ऊपर पड़े इटालीय प्रभाव की पुष्टि करता है। ट्रायलस निराश प्रेमी है जिसकी प्रेमिका क्रेसिड उससे अलग हो जाने पर एक अन्य पुरुष का वरण कर लेती है।\n\nचासर ने 'लीजेंड ऑव गुड विमेन' की रचना जैसा उसने स्वयं इसकी प्रस्तावना में कहा है, रानी के यह शिकायत करने पर की कि उसने 'क्रेसिड के चरित्र द्वारा पूरी स्त्री जाति पर अविश्वसनीय होने पर आरोप लगाया था। इस अधूरी पुसतक में लगभग दस ऐतिहासिक तथा पौराणिक ख्यातिप्राप्त नारियों का प्रशंसात्मक जीवनवृत्तांत है।\n\nचासर की अंतिम और सर्वश्रेष्ठ रचना 'कैंटरबरी टेल्स' है। अंग्रेजी समाज के विभिन्न स्तरों तथा पेशों का प्रतिनिधित्व करनेवाले लगभग तीस तीर्थयात्री जो कैंटरबरी नगर में टामस बेकेट की समाधि पर अपनी श्रद्धांजलि अर्पित करने जानेवाले हैं एक सराय में इकट्ठा होते हैं। रास्ते की थकान न खले और सबका मनोरंजन हो, इस विचार से सराय के स्वामी के सुझाव पर यह तय होता है कि प्रत्येक यात्री चार कहानियाँ दो जाते समय और दो लौटती बार कहे। जिसकी कहानियाँ बहुमत द्वारा सर्वोत्तम समझी जाएँ, उसे सब लोग मिलकर उसी सराय में अच्छी दावत दें। 'कैंटरबरी' की कहानियाँ चासर की अपनी रचना न होकर पूरे यूरोपीय उपाख्यान साहित्य से ली हुई हैं। उसकी मैलिकता यात्रियों के चरित्र के सूक्ष्म अध्ययन में देखने को मिलती है। चरित्रचित्रण में उच्च कोटि की पटुता दिखाने के साथ अपने तीस यात्रियों के माध्यम से चासर ने तत्कालीन बृटिश समाज का व्यापक चित्र प्रस्तुत करने में भी प्रशंसनीय सफलता प्राप्त की है। कैंटरबरी टेल्स में हमें युग के सामाजिक जीवन की झाँकी मिलती है।\n\nचासर की एक अन्य विशेषता उसका उन्मुक्त हास्य है। यहाँ वह मानवचरित्र की छोटी बड़ी कमजोरियों पर हँसता है, वहीं उसे मनुष्य मात्र से, उसकी सारी त्रुटियों के बावजूद अपार सहानुभूति भी है। इन्हीं कारणों से उसका साहित्य स्वस्थ तथा आज भी अक्षय प्रेरणा का स्रोत बना हुआ है।\n", "id": "510089", "title": "जेफ्री चासर"}
{"url": "https://hi.wikipedia.org/wiki?curid=510102", "text": "कृशनसर\n\nकृशनसर () या कृष्णसर भारत के जम्मू व कश्मीर राज्य के गान्दरबल ज़िले के सोनमर्ग क़स्बे के पास स्थित एक स्वच्छ पर्वतीय झील है। ३,७१० मीटर पर स्थित यह झील प्रसिद्ध किशनगंगा नदी का सर्वप्रथम स्रोत है। इसकी लम्बाई ०.९५ किमी और चौड़ाई ०.६ किमी है।\n\n'कृशनसर' नाम 'कृष्णसर' का विकृत रूप है और इसका अर्थ 'कृष्ण का सरोवर' है।\n\nकृशनसर एक सुंदर पर्वतीय झील है जिसके पीछे विष्णु पर्वत खड़ा हुआ है। इसकी तुलना अक्सर पास की विशनसर (झील) से की जाती है क्योंकि जहाँ कृशनसर का रंग कुछ हरा नज़र आता है वहाँ विशनसर का बहुत नीला है। दोनों झीलों में ट्राउट मछली मिलती है। यह उत्तरी यूरोप की निवासी है लेकिन इसे कश्मीर की कई नदी-झीलों में लाकर छोड़ा गया था ताकि लोग इन्हें पकड़ने-खाने का आनंद ले सकें। कृशनसर के आसपास मर्ग (घास के खुले मैदान) फैले हुए हैं जहाँ चरवाहे अपनी भेड़-बकरियाँ लेकर आते हैं। सर्दियों में यहाँ भारी बर्फ़बारी होती है और झील भी जम जाती है। कृशनसर से एक धारा निकलकर विशनसर में जाती है और उस झील से आगे किशनगंगा नदी निकलती है।\n\n", "id": "510102", "title": "कृशनसर"}
{"url": "https://hi.wikipedia.org/wiki?curid=510128", "text": "विशनसर\n\nविशनसर () भारत के जम्मू व कश्मीर राज्य के गान्दरबल ज़िले के सोनमर्ग क़स्बे के पास स्थित एक स्वच्छ पर्वतीय झील है। ३,७१० मीटर पर स्थित यह झील प्रसिद्ध किशनगंगा नदी का स्रोत है। इसकी लम्बाई १.० किमी और चौड़ाई ०.६ किमी है।\n\nविशनसर श्रीनगर से २०० किमी पूर्वोत्तर में और सोनमर्ग से २० किमी दूर स्थित है। यह एक सुंदर पर्वतीय झील है जिसके पीछे विष्णु पर्वत खड़ा हुआ है। इसकी तुलना अक्सर पास की कृशनसर (झील) से की जाती है क्योंकि जहाँ कृशनसर का रंग कुछ हरा नज़र आता है वहाँ विशनसर का बहुत नीला है। दोनों झीलों में ट्राउट मछली मिलती है। यह उत्तरी यूरोप की निवासी है लेकिन इसे कश्मीर की कई नदी-झीलों में लाकर छोड़ा गया था ताकि लोग इन्हें पकड़ने-खाने का आनंद ले सकें। विशनसर के आसपास मर्ग (घास के खुले मैदान) फैले हुए हैं जहाँ चरवाहे अपनी भेड़-बकरियाँ लेकर आते हैं। सर्दियों में यहाँ भारी बर्फ़बारी होती है और झील भी जम जाती है।\n\nकृशनसर से एक धारा निकलकर विशनसर में जाती है। विशनसर में पिघलती हिमानियों (ग्लेशियरों) का पानी भी आता है। विशनसर से एक धारा बाहर बहती है। यह आगे चलकर दो धाराओं में बंट जाती है। एक दक्षिण की तरफ़ जाकर सिन्द नदी (सिन्धु नदी से भिन्न) की उपनदी बन जाती है जबकि दूसरी उत्तर को जाकर किशनगंगा नदी आरम्भ करती है। गाडसर झील विशनसर से ९ किमी पश्चिम में है।\n\n", "id": "510128", "title": "विशनसर"}
{"url": "https://hi.wikipedia.org/wiki?curid=510135", "text": "गुलिका पेषणी\n\nगुलिका पेषणी या 'बॉल मिल' (ball mill) एक प्रकार का पेषक (grinder) है जो पदार्थों को अत्यन्त सूक्ष्म चूर्ण के रूप में बनाने के लिए उपयोग किया जाता है। इसका उपयोग सिरामिक, पेंट तथा खनिज ड्रेसिंग आदि के लिए होता है।\n", "id": "510135", "title": "गुलिका पेषणी"}
{"url": "https://hi.wikipedia.org/wiki?curid=510140", "text": "सिन्टरण\n\nचूर्ण (पाउडर) से आरम्भ करके कोई ठोस पदार्थ बनाना सिन्टरण (Sintering) कहलाता है। यह परमाणवीय विसरण (diffusion) पर आधारित है। सभी पदार्थों में परम शून्य ताप से अधिक ताप पर विसरण होता है किन्तु अधिक ताप पर विसरण अधिक तेजी से होता है। इसी बात को ध्यान में रखते हुए सिन्टरण की अधिकांश प्रक्रियाओं में पाउडर को मोल्ड में रखकर उसे गलनांक से कुछ नीचे ताप तक गरम किया जाता है। उच्च ताप पर पाउडर कणों में स्थित परमाणु कणों की सीमा पार करके दूसरे कनों के साथ जा मिलते हैं और इस प्रकार एक ठोस वस्तु बन जाती है। चूंकि इस प्रक्रिया में गलनांक तक गरम करने की आवश्यकता नहीं होती, इसलिए सिन्टरिंग प्रक्रिया विशेष रूप से उन पदार्थों की स्वरूपण (shaping) के लिए बहुत उपयोगी है जिनका गलनांक अत्यन्त अधिक होता है (जैसे टंगस्टन, मॉलीब्लेडनम और फेराइट)।\n\n", "id": "510140", "title": "सिन्टरण"}
{"url": "https://hi.wikipedia.org/wiki?curid=510160", "text": "हैमिल्टन, न्यूज़ीलैण्ड\n\nहैमिल्टन न्यूज़ीलैण्ड के चौथे सबसे बड़े नगरीय क्षेत्र हैमिल्टन नगरीय क्षेत्र के केंद्र में स्थित है। हैमिल्टन शहर देश का चौथा सबसे बड़ा प्रादेशिक प्राधिकरण है। यह उत्तर द्वीप के वाइकाटो क्षेत्र में है, ऑक्लैण्ड से लगभग 130 किलोमीटर (80 मील) दक्षिण में। शुरुआत में यह कृषि सेवा केन्द्र था, परन्तु अब इसकी विविध और बढ़ती हुई अर्थव्यवस्था है और यह सम्पूर्ण न्यूज़ीलैण्ड में दूसरा सबसे तेजी से उन्नति करता नगरीय क्षेत्र है। शिक्षा और अनुसंधान एवं विकास हैमिल्टन की अर्थव्यवस्था का महत्वपूर्ण हिस्सा है।\n\n", "id": "510160", "title": "हैमिल्टन, न्यूज़ीलैण्ड"}
{"url": "https://hi.wikipedia.org/wiki?curid=510165", "text": "गाडसर\n\nगाडसर () या येमसर () भारत के जम्मू व कश्मीर राज्य के गान्दरबल ज़िले के सोनमर्ग क़स्बे के पास स्थित एक स्वच्छ पर्वतीय झील है। ३,६०० मीटर पर स्थित इस झील की लम्बाई ०.८५ किमी और चौड़ाई ०.७६ किमी है।\n\nकश्मीरी भाषा में 'गाड' का अर्थ 'मछली' और 'सर' का अर्थ 'सरोवर' होता है। 'गाडसर' का मतलब 'मछलियों वाला सरोवर' है। इस झील का दूसरा नाम 'येमसर' है, यानि 'मृत्यु की झील'। 'येम' मृत्यु के देवता 'यम' का ही दूसरा रूप है। स्थानीय चरवाहों का मानना है कि इस झील की गहराईयों में एक ओक्टोपस-जैसा ख़तरनाक जीव रहता है जो पास आने वाली भेड़-बकरियों व इंसानों को छोर से पकड़कर अन्दर घसीट लेता है और अपना ग्रास बना लेता है। इस वजह से बहुत से लोग इसके किनारे से दूरी रखते हैं और मछलियाँ भी अक्सर झील में पकड़ने की बजाय इस से निकलने वाली धारा में पकड़ते हैं।\n\nगाडसर में अधिकतर पानी पिघलती हुई बर्फ़ से आता है जो छोटे झरनों से इसमें बहता है। इस से पानी एक उत्तर की तरफ़ निकलने वाली धारा से निकलता है जो आगे चलकर किशनगंगा नदी की एक उपनदी बनती है।\n\n", "id": "510165", "title": "गाडसर"}
{"url": "https://hi.wikipedia.org/wiki?curid=510192", "text": "बांडीपूर ज़िला\n\nबांडीपूर ज़िला भारत के जम्मू व कश्मीर राज्य का एक ज़िला है। यह पहले बारामूला ज़िले का हिस्सा हुआ करता था लेकिन २००६ में इसे एक अलग ज़िले का दर्जा दे दिया गया। इस ज़िले का मुख्यालय बांडीपूर शहर है। इस ज़िले में अधिकतर लोग कश्मीरी भाषा बोलते हैं हालाँकि इस ज़िले के उत्तरी भाग के गुरेज़ क्षेत्र में शीना भाषा बोली जाती है।\n\nबांडीपूर ज़िले की तीन तहसीलें हैं - बांडीपूर, गुरेज़ और सुम्बल सोनावाड़ी।\n\n", "id": "510192", "title": "बांडीपूर ज़िला"}
{"url": "https://hi.wikipedia.org/wiki?curid=510195", "text": "बांडीपूर\n\nबांडीपूर, जिसे कभी-कभी बांडीपोरा और बंडपूर भी कहते हैं, भारत के जम्मू व कश्मीर राज्य के बांडीपूर ज़िले में स्थित एक शहर है जो उस ज़िले का मुख्यालय भी है। यह वुलर झील के उत्तरी छोर पर बसा हुआ है जहाँ हरमुख पर्वत से उतरने वाली मधुमति नदी आकर वुलर मे ख़ाली होती है।\n\n", "id": "510195", "title": "बांडीपूर"}
{"url": "https://hi.wikipedia.org/wiki?curid=510200", "text": "गुरेज़\n\nगुरेज़ या गुरेइस, जिसे स्थानीय शीना भाषा में गोराई कहते हैं, भारत के जम्मू व कश्मीर राज्य के बांडीपूर ज़िले में स्थित एक शहर है। लगभग ८,००० फ़ुट की ऊँचाई पर बसा यह शहर बर्फ़-ढकी पहाड़ियों से घिरा हुआ है। यह उत्तरी कश्मीर का भाग है और यहाँ बसने वाले लोग कश्मीरी भाषा बोलने की बजाय शीना भाषा बोलते हैं जो कश्मीरी की तरह एक अन्य दार्दी भाषा है। यहाँ बसने वाले नियंत्रण रेखा के पार गिलगित-बल्तिस्तान क्षेत्र के अस्तोर ज़िले में बसने वाले लोगों से मिलते-जुलते हैं। सर्दियों में यहाँ भारी बर्फ़बारी होने से यातायात काफ़ी हद तक ठप्प रहता है। श्रीनगर को गिलगित से जोड़ने वाला ऐतिहसिक मार्ग यहीं से निकलकर उत्तर में बुरज़िल दर्रे से होता हुआ जाता है। \n\nकुछ इतिहासकार मानते हैं कि शायद गुरेज़ वही बस्ती है जिसका ज़िक्र प्रसिद्ध कश्मीरी इतिहासकार कल्हण ने अपनी राजतरंगिणी में 'दरतपुर' यानि 'दर्द (जाति के) लोगों का शहर' के नाम से किया था। गुरेज़ पहाड़ों से घिरा हुआ है इसलिये सम्भव है कि इसी को 'गिरिगुप्त' कहा गया हो।\n\n", "id": "510200", "title": "गुरेज़"}
{"url": "https://hi.wikipedia.org/wiki?curid=510207", "text": "द्रास\n\nद्रास भारत के जम्मू व कश्मीर राज्य के करगिल ज़िले में स्थित एक बस्ती है। ३,२३० मीटर (१०,९९० फ़ुट) पर बसा हुआ यह क़स्बा १६,००० से २१,००० फ़ुट के पहाड़ों से घिरा हुआ है। द्रास वादी ज़ोजिला दर्रे के चरणों में है और कश्मीर से लद्दाख़ जाने के लिये यहाँ से गुज़रना पड़ता है, जिस कारणवश इसे 'लद्दाख़ का द्वार' भी कहा जाता है। \n\nयह भारत के सबसे ठंडे शहरों में से है और सर्दियों में यहाँ तापमान −४५ °सेन्टिग्रेड तक गिर जाता है और −६० °सेन्टिग्रेड तक मापा गया है। कई स्रोतों के अनुसार साइबेरिया के बाद यह दुनिया का दूसरा सबसे सर्द मानवी बसेरा है।\n\nलद्दाख़-करगिल क्षेत्र में होने के बावजूद द्रास के लोग अधिकतर हिन्द-आर्य जाति की दार्दी उपशाखा के हैं और शीना भाषा नाम की एक दार्दी भाषा बोलते हैं। मुस्लिम बहुसंख्यक हैं लेकिन कुछ बौद्ध धर्मी भी यहाँ रहते हैं।\n\n", "id": "510207", "title": "द्रास"}
{"url": "https://hi.wikipedia.org/wiki?curid=510211", "text": "काव्यमीमांसा\n\nकाव्यमीमांसा कविराज राजशेखर (८८०-९२० ई.) कृत काव्यशास्त्र संबंधी मानक ग्रंथ है। 'काव्यमीमांसा' का अभी तक केवल प्रथम अधिकरण 'कविरहस्य' ही प्राप्त है और इसके भी मात्र १८ अध्याय ही मिलते हैं। १९वाँ अध्याय 'भुवनकोश' अप्राप्त है। किंतु 'कविरहस्य' अधिकरण के प्रथम तीन अध्यायों से पता चलता है कि कृतिकार ने काव्यमीमांसा में १९ अधिकरणों का समायोजन किया था और प्रत्येक अधिकरण में विषयानुरूप कई-कई अध्याय थे।\n\nउपलब्ध 'कविरहस्य' शीर्षक अधिकरण में मुख्यत: कवि शिक्षा संबंधी सामग्री है, यद्यपि लेखक ने \"\"गुणवदलङकृतञ्च काव्यम\"\" (अध्याय ६, पंक्ति २६) सूत्र के माध्यम से काव्य की परिभाषा भी प्रस्तुत की है तथापि इसका सविस्तार विवेचन नहीं किया है। हो सकता है, अगले अधिकरणों में कहीं उक्त विवेचन किया गया हो जो अब अप्राप्त हैं। 'कविरहस्य' अधिकरण के प्रथम अध्याय में राजशेखर ने काव्यशास्त्र के मूल स्रोत पर प्रकाश डालने के अतिरिक्त इसके अंतर्गत परिगणित होनेवाले विषयों की लंबी सूची भी दी है। दूसरे अध्याय में वैदिक वाङ्मय और उत्तरवदिक साहित्य के सन्दर्भ में काव्यशास्त्र का स्थान निश्चित करने के उपरांत, इसको सातवाँ वेदांग (वेदांग छह हैं) तथा १५वीं विद्या (विद्याएँ १४ हैं) कहा गया है। तीसरे अध्याय में ब्रह्मा एवं सरस्वती से काव्यपुरुष की उत्पत्ति, वाल्मीकि एवं व्यास से उसका संबंध, काव्यपुरुष का साहित्यविद्या से विवाह, पति पत्नी का भारत भर में भ्रमण और उनसे विभिन्न स्थानों पर वृत्तियों, प्रवृत्तियों तथा रीतियों का जन्म तथा अंत में काव्यपुरुष एवं साहित्यविद्या द्वारा कविमानस में स्थायी निवास का संकल्प वर्णित है। चौथे से नवें अध्याय तक पदवाक्यविवेक, काव्यपाककल्प, पाठप्रतिष्ठा, काव्यार्थयोनियाँ तथा अर्थव्याप्ति इत्यादि विषयों पर विचार किया गया है। १०वें अध्याय में कविचर्या तथा राजचर्या का सम्यक् उल्लेख है। ११वें से १८वें अध्याय तक शब्दहरण, काव्यहरण, कविसमय, भारत तथा संसार के भूगोल, घटनाओं, स्थानों एवं व्यक्तियों के वर्णन की प्राचीन पद्धतियों, कालगणना तथा ऋतुपरिवर्तनों का परिचय है।\n\nकाव्यमीमांसा में प्रत्यक्षकवि (समसामयिक कवि) के बारे में कहा है-\n\nकिसी किसी प्रत्यक्ष कवि का काव्य, कुलवती स्त्री का रूप और घर के वैद्य की विद्या ही अच्छी लगती है। अर्थात् अधिकांश प्रत्यक्ष कवियों का काव्य, कुलवती स्त्रियों का रूप और घर के वैद्यों की विद्या रुचिकर नहीं लगती।\n\n\n", "id": "510211", "title": "काव्यमीमांसा"}
{"url": "https://hi.wikipedia.org/wiki?curid=510218", "text": "चंडीगढ़ मेट्रो\n\nचंडीगढ़ मेट्रो चंडीगढ़ शहर, चंडीगढ़ केन्द्र शासित प्रदेश के लिए योजनाबद्ध त्वरित यातायात परियोजना है। इस प्रणाली को 4 गलियारों में विभाजित किया गया है, जिसकी कुल लंबाई 37.573 किलोमीटर है।\n\n16 अगस्त 2012 को दिल्ली मेट्रो रेल निगम (डीएमआरसी), पंजाब के राज्यपाल और केन्द्र शासित प्रदेशों के प्रशासक शिवराज पाटिल को चंडीगढ़ मेट्रो परियोजना की विस्तृत परियोजना रिपोर्ट प्रस्तुत कर चुकी है।\n\nपहले चरण में, 37.573 किलोमीटर मेट्रो रेल नेटवर्क का निर्माण किया जाएगा, जिसमें से 23.468 किमी उत्थित रेल लाइन के रूप में निर्मित होगी, तथा 14.105 किमी रेल नेटवर्क को भूमिगत रखा जाएगा.\nप्रथम कॉरिडोर उत्तर से दक्षिण दिशा में कैपिटल परिसर के पास से शुरू हो कर मोहाली तक जायेगा। द्वितीय कॉरिडोर जो की ईस्ट वेस्ट कॉरिडोर के रूप में भी जाना जाता है, सेक्टर 21, पंचकूला से शुरू हो कर मुल्लांपुर तक जाएगा।\n\nमेट्रो नेटवर्क के विभिन्न गलियारों के लिए प्रस्तावित मार्गों इस प्रकार हैं:\n\nखुदा लाहोरा से आईटी पार्क - पंजाब यूनिवर्सिटी, पीजीआई, गवर्नमेंट कॉलेज, जनरल अस्पताल, सेक्टर 17 इंटरचेंज, सेक्टर 8, सेक्टर 7, सेक्टर 26, ग्रेन मार्किट, ट्रांसपोर्ट नगर, चंडीगढ़ रेलवे स्टेशन, मनीमाजरा, के रास्ते लगभग 16.00 किलोमीटर की दूरी तय करेगा।\n\nसिचवालय, चंडीगढ़ सेक्टर 1 से बस टर्मिनल सेक्टर 104 एसएएस नगर, मोहाली - रॉक गार्डन, सेक्टर 9, सेक्टर 17 इंटरचेंज, सेक्टर 17 आईएसबीटी, सेक्टर 22-अरोमा होटल सेक्टर 34, बस टर्मिनल सेक्टर 43, सेक्टर 52, मोहाली सेक्टर 62, सेक्टर 60, सेक्टर 72, सेक्टर 71, सेक्टर 75, सेक्टर 76, सेक्टर 77, सेक्टर 78, सेक्टर 87, सेक्टर 97, सेक्टर 106, सेक्टर 105 के रास्ते लगभग 22.00 किलोमीटर की दूरी तय करेगा।\n\nटिम्बर मार्किट चौक सेक्टर 26 से सेक्टर 38 - दादू माजरा, पूर्व मार्ग और विकास मार्ग के रास्ते लगभग 14.6 किलोमीटर की दूरी तय करेगा।\n\nहाउसिंग बोर्ड चौक से सेक्टर 21, पंचकूला - पंचकूला सेक्टर 17, सेक्टर 16, सेक्टर 15, सेक्टर 14 और सेक्टर 21 के रास्ते लगभग 5 किलोमीटर की दूरी तय करेगा।\n\nइस परियोजना पर लगभग कर्च होंगे, जिसमें से चंडीगढ़ प्रशासन द्वारा , पंजाब सरकार द्वारा , तथा हरियाणा सरकार द्वारा शेष साझे जाएगे।\nउत्थित रेल लाइन अंश की अनुमानित लागत 140 करोड़ रुपये प्रति किमी और भूमिगत अंश की प्रति किमी 350 करोड़ रुपए है। मेट्रो रेल को दो चरणों में पूरा किया जाएगा। पहले चरण की अनुमानित लागत है वहीँ द्वितीय चरण की अनुमानित लागत है।\n", "id": "510218", "title": "चंडीगढ़ मेट्रो"}
{"url": "https://hi.wikipedia.org/wiki?curid=510221", "text": "बाजीप्रभु देशपाण्डे\n\nबाजीप्रभु देशपांडे (1615-1660) एक नामी वीर थे। मराठों के इतिहास में उनका महत्वपूर्ण स्थान है।\n\nबाजी के पिताजी, हिरडस, मावल के देश कुलकर्णी थे। बाजी की वीरता की देखकर ही महाराज शिवाजी ने उनको अपनी युद्धसेना में उच्चपद पर रखा। ई.स. १६४८ से १६४९ तक उन्होंने शिवाजी के साथ रहकर पुरंदर, कोंडाणा और राजापुर के किले जीतने में भरसक मदद की। बाजी प्रभु ने रोहिडा किले को मजबूत किया और आसपास के किलों को भी सुदृढ़ किया। इससे वीर बाजी को मावलों का जबरदस्त कार्यकर्ता समझा जाने लगा। इस प्रांत में उसका प्रभुत्व हो गया और लोग उसका सम्मान करने लगे। ई. सन् १६५५ में जवाली के मोर्चे में और इसके बाद डेढ़ दो वर्षों में मावला के किले को जीतने में तथा किलों की मरम्मत करने में बाजी ने खूब परिश्रम किया। ई. सन् १६५९ के नवंबर की दस तारीख को अफ़जल खाँ की मृत्यु होने के बाद पार नामक वन में आदिलशाही छावनी का नाश भी बाजी ने बड़े कौशल से किया और स्वराज्य का विस्तार करने में शिवाजी की सहायता की। ई. सन् १६६० में मोगल, आदिलशाह और सिद्दीकी इत्यादि ने शिवाजी को चारों तरफ से घेरने का प्रयत्न किया। पन्हाला किला से निकल भागना शिवाजी के लिए अत्यंत कठिन हो गया। इस समय बाजीप्रभु ने उनकी सहायता की। शिवाजी को आधी सेना देकर स्वयं बाजी घोड की घाटी के दरवाजे में डटा रहा। तीन चार घंटों तक घनघोर युद्ध हुआ। बाजी प्रभु ने बड़ी वीरता दिखाई। उसका बड़ा भाई फुलाजी इस युद्ध में मारा गया। बहुत सी सेना भी मारी गई। घायल होकर भी बाजी अपनी सेना को प्रोत्साहित करता रहा। जब शिवाजी रोगणा पहुँचे तो उन्होंने तोप की आवाज से बाजी प्रभु को गढ़ में अपने सकुशल प्रवेश की सूचना दी। तोप की आवाज सुनकर स्वामी के कर्तव्य को पूरा करने के साथ १४ जुलाई १६६० ई. को इस महान वीर ने मृत्यु की गोद में सदा के लिए शरण ली।\n", "id": "510221", "title": "बाजीप्रभु देशपाण्डे"}
{"url": "https://hi.wikipedia.org/wiki?curid=510244", "text": "बुरज़िल दर्रा\n\nबुरज़िल दर्रा () कश्मीर क्षेत्र का एक ऐतिहासिक दर्रा है जो श्रीनगर को पाक अधिकृत कश्मीर के गिलगित-बल्तिस्तान क्षेत्र में स्थित गिलगित और स्कर्दू से जोड़ता है। यहाँ से यात्री और व्यापारी घोड़ों और टट्टुओं पर सवार यातायात करा करते थे लेकिन भारत के विभाजन के बाद यह पाकिस्तान द्वारा बन्द कर दिया गया। इसके शिखर पर एक चौकी हुआ करती थी जहाँ से भारत और चीन के दरम्यान डाक आया-जाया करती थी। \n\nश्रीनगर से ऐतिहासिक मार्ग वुलर झील के उत्तर से निकलते हुए आधुनिक बांडीपूर ज़िले की गुरेज़ बस्ती से गुज़रता था और फिर देओसाई पठार पहुँचता था। यहाँ से गिलगित पश्चिमोत्तर को और स्कर्दू पूर्वोत्तर को पड़ता है। कुल मिलाकर श्रीनगर से गिलगित का रास्ता ३६७ किमी है।\n\n", "id": "510244", "title": "बुरज़िल दर्रा"}
{"url": "https://hi.wikipedia.org/wiki?curid=510265", "text": "राम नाथ काक\n\nराम नाथ काक (१९१७-१९९३) श्रीनगर में जन्मे। उनकी जीवनी \"Autumn Leaves: Kashmiri Reminiscences\" को बहुत ख्याति मिली। ब्रिटिश लेखिका ताया ज़िंकिन के अनुसार यह आधुनिक कश्मीर पर एक विशिष्ट, सम्मोहित करने वाली किताब है। इतिहासकार रवीन्द्र कुमार के अनुसार यह कश्मीर के दुःखद दौर का शक्तिशाली विवरण देता है। \n\nउनका विवाह सरोजिनी काक से हुआ। इनके बच्चे अविनाश, सुभाष, शक्ति, जयश्री और नीरज प्रमुख लेखक अथवा वैज्ञानिक हुए।\n\n", "id": "510265", "title": "राम नाथ काक"}
{"url": "https://hi.wikipedia.org/wiki?curid=510268", "text": "रोहिना मिर्जापुर\n\nरोहिना मिर्जापुर गाँव भारत देश में उत्तर प्रदेश प्रान्त में स्थित एटा जिले की जलेसर तहसील के ब्लाक अवागढ़ का महत्वपूर्ण गाँव है। यह गाँव 12 गाँव की ग्राम पंचायत का केन्द्र हैँ। इस पंचायत के अंर्तगत आने बाले गाँव टोढरपुर, नगला खड़ी, आनंदपुर, कुबेरपुर, मिर्जापुर, रोहिना, नगला जमुनियाँ, नगला अतिया, जगतपुर, भरखना, नगला काना, और लिक्षपुरा हैँ।\n\nयहाँ बस और रेलमार्ग द्वारा पहुचा जा सकता हैँ।\nबस द्वारा= दिल्ली आनंद विहार बस अड्डा से 200 किलोमीटर एटा बस अड्डा पर उतर कर 23 किलोमीटर आगे आगरा रोड परअवागढ़ की बस पकड़ कर अवागढ़ पहुचते हैँ। फिर यहाँ से ताँगा, जुगाड़ (एक प्रकार का लोकल वाहन) पकड़ कर रोहिना मिर्जापुर पहुचाँ जा सकता हैँ।\nरेलमार्ग द्वारा= दिल्ली कलकत्ता रेलमार्ग पर दिल्ली से 208 किलोमीटर आगे टूण्डला जंक्शन पर उतरना हैँ। फिर यहाँ से एटा रोड पर अवागढ़ बाली बस से अवागढ़ पहुचकर फिर उपरोक्त तरीके से पहुँचा जा सकता हैँ।\n\n\n अवागढ किला", "id": "510268", "title": "रोहिना मिर्जापुर"}
{"url": "https://hi.wikipedia.org/wiki?curid=510269", "text": "जयश्री ओडिन\n\nजयश्री काक ओडिन एक कश्मीरी लेखिका है जो अमेरिका के हवाई विश्वविद्यालय में प्रोफेसर है।\n\nउनका शोध शैव दर्शन और कश्मीर की कवियित्री लल्लेश्वरी पर हुआ है। उन्होंने कश्मीर की सूफी ऋषि परम्परा पर भी लिखा है और नन्द ऋषि की कविताओं का अनुवाद किया है।\n\nउन्होंने टेक्नालिजी और समाज पर भी शोध किया है।\n\n", "id": "510269", "title": "जयश्री ओडिन"}
{"url": "https://hi.wikipedia.org/wiki?curid=510270", "text": "शक्ति काक\n\nशक्ति काक (जन्म : 1950) दिल्ली में जामिया मिलिया इस्लामिया में अर्थशास्त्र की प्रोफेसर है। इससे पहले वह जामिया हमदर्द और भारतीय प्रौद्योगिकी संस्थान दिल्ली में थीं। उनकी शिक्षा जवाहरलाल नेहरू विश्वविद्यालय में हुई।\n\nउनका शोध विकास के क्षेत्र में रहा है। उन्होने बाल-श्रम, स्त्रियों की बराबरी, आर्थिक इतिहास और भारत में गरीबी पर भी शोध किया है।\n\n", "id": "510270", "title": "शक्ति काक"}
{"url": "https://hi.wikipedia.org/wiki?curid=510272", "text": "हरमुख\n\nहरमुख भारत के जम्मू व कश्मीर राज्य के गान्दरबल ज़िले में सिन्द नदी (सिन्धु नदी से भिन्न) और किशनगंगा नदी के बीच स्थित एक ५,१४२ मीटर (१६,८७० फ़ुट) ऊँचा पहाड़ है। यह गंगाबल झील से उभरता हुआ प्रकट होता है और हिन्दुओं द्वारा पवित्र माना जाता है। इसे चढ़ने का सबसे आसान मार्ग बांडीपूर ज़िले के आरीन क्षेत्र से जाता है।\n\nहरमुख का मतलब 'शिव का मुख' है और यह पर्वत स्थानीय हिन्दुओं द्वारा शिवजी का ठिकाना माना जाता है। इसे कभी-कभी 'कश्मीरी कैलाश' भी कहा जाता था। कश्मीरी भाषा की 'हरमुखुक गोसोनी' नामक धार्मिक कथा के अनुसार:\n\n", "id": "510272", "title": "हरमुख"}
{"url": "https://hi.wikipedia.org/wiki?curid=510276", "text": "गंगाबल झील\n\nगंगाबल झील () या गंगबल झील () भारत के जम्मू व कश्मीर राज्य के गान्दरबल ज़िले में हरमुख पर्वत के चरणों में स्थित एक स्वच्छ पर्वतीय झील है। भौगोलिक दृष्टि से यह एक टार्न झील या गिरिताल की श्रेणी में आती है।\n\nहिन्दू मान्यता में यह हरिद्वार जितनी पवित्र है और लोग यहाँ धार्मिक पूजा करने व अपने मृत परिजनों की अस्थियाँ विसर्जित करने आते हैं। हर वर्ष यहाँ पारम्परिक तीन-दिवसीय धर्मयात्रा चलती है।\n\nढाई कि॰मी॰ लम्बी और एक कि॰मी॰ चौड़ी इस झील में पानी पास की पिघलती हिमानियों के झरनों से आता है। झील से बाहर पानी एक धारा में पास की छोटी-सी नन्दकोल झील में जाता है और वहाँ से वंगथ नामक झरने में निकलता है जो आगे जाकर सिन्द नदी (सिन्धु नदी से अलग) में विलय हो जाता है। गंगाबल झील में ट्राउट समेत कई मछलियों की प्रजातियाँ मिलती हैं।\n\nयहाँ पहुँचने के लिये श्रीनगर से 45 कि॰मी॰ गान्दरबल से आगे नारानाग बस्ती तक का सड़क का सफ़र और फिर 15 कि॰मी॰ की पैदल चढ़ाई है जो घोड़े पर भी तय की जा सकती है। यहाँ आसपास के मर्ग (घास के मैदान) में चरवाहे अक्सर अपनी भेड़-बकरियाँ लेकर आते हैं। यहाँ पहुँचने का दूसरा रास्ता सोनमर्ग से विशनसर झील से होते हुए 4,100 मीटर ऊँचे निचनई दर्रे को पार करके आता है। बांडीपूर की आरीन बस्ती से भी यहाँ पैदल-मार्ग आता है।\n\n", "id": "510276", "title": "गंगाबल झील"}
{"url": "https://hi.wikipedia.org/wiki?curid=510281", "text": "बाल्तोरो हिमानी\n\nबाल्तोरो हिमानी पाक-अधिकृत कश्मीर के गिलगित-बलतिस्तान क्षेत्र के बल्तिस्तान उपक्षेत्र में काराकोरम पर्वतमाला में स्थित एक ६२ किमी लम्बी हिमानी (ग्लेशियर) है। यह पृथ्वी के ध्रुवीय क्षेत्रों से बाहर स्थित सबसे लम्बी हिमानियों में से एक है। इसके उत्तर और पूर्व में बाल्तोरो मुज़ताग़ के पर्वत हैं और इसके दक्षिण में माशेरब्रुम पर्वत शृंखला हैं। ८,६११ मीटर (२८,२५१ फ़ुट) ऊँचा के२ इस क्षेत्र का सबसे बुलंद पर्वत है। इसके अलावा यहाँ के बीस किलोमीटर के दायरे के अन्दर तीन और ८,००० मीटर से ऊँचे पहाड़ हैं।\n\n", "id": "510281", "title": "बाल्तोरो हिमानी"}
{"url": "https://hi.wikipedia.org/wiki?curid=510284", "text": "बायोगैस\n\nजैवगैस या बायोगैस (Biogas) वह गैस मिश्रण है जो आक्सीजन की अनुपस्थिति में जैविक सामग्री के विघटन से उत्पन्न होती है। यह सौर ऊर्जा और पवन ऊर्जा की तरह ही नवीकरणीय ऊर्जा स्रोत है। बायोगैस स्थानीय उपलब्ध कच्चे पदार्थों एवं कचरा से पैदा की जा सकती है। यह पर्यावरण-मित्र और CO-न्यूट्रल है।\n\nright|thumb|400px|अवायु अपघटन के विविध चरण\nबायोगैस जीवाश्म ईंधन से बनाया जा सकता है या हालिया मृत जैवसामग्री से। बायोगैस अधिकांशत: जीवाश्म ईंधनों से अधिक पसंद किया जाता है। कम मात्रा में कार्बन वातावरण के लिए स्वस्थ होता है, लेकिन अधिक होने पर यह तकलीफदेह बन जाता है। जीवाश्म ईंधनों में कार्बन इतने समय से मौजूद है कि वह अब कार्बन साइकिल का हिस्सा ही नहीं रह गई। जीवाश्म ईंधन के जलने पर कार्बन का स्तर बढ़ता है। \n\nबायोगैस हालिया मृत ऑर्गेनिज्म से बनता है, इसलिए यह वातावरण में कार्बन स्तर को नहीं बिगाड़ती। बायोगैस जीवाश्म ईंधन के बजाय इसलिए भी बेहतर है क्योंकि यह सस्ता और नवीकृत ऊर्जा है। विकासशील देशों के लिए यह फायदेमंद है क्योंकि इसे छोटे संयंत्रों में बनाया जा सकता है, लेकिन कुछ लोगों का कहना है फसलों से प्राप्त किए जाने वाले ईंधन से खाद्य पदार्थो की कमी हो जाएगी और इससे वन कटाव, जल व मिट्टी में प्रदूषण, या तेल उत्पादक देशों पर नकारात्मक प्रभाव पड़ेगा।\n\nबायोगैस प्लांट में पशुओं के व्यर्थ पदार्थ या एनर्जी क्रॉप्स के उपयोग से बायोगैस बनाई जाती है। एनर्जी क्रॉप्स को भोजन के बजाय बायोफ्यूल्स के लिए उगाया जाता है। बायोफ्यूल बायोमास कहे जाने वाले मृत ऑर्गेनिक तत्वों से बनाया जाता है और यह तरल, गैसीय या ठोस रूप में हो सकता है। एक बायोगैस प्लांट में एक डाइजेस्टर और गैस होल्डर होता है जो ईंधन निर्माण करता है। प्लांट का डाइजेस्टर एयरटाइट होता है जिसमें व्यर्थ पदार्थ डाला जाता है और गैस होल्डर में गैस का संग्रहण होता है।\nबायोगैस प्लांट का निर्माण गैस की जरूरत और व्यर्थ पदार्थ की उपलब्धता पर निर्भर करता है। साथ ही डाइजेस्टर के बैच फीडिंग या लगातार फीडिंग पर भी। बायोगैस प्लांट जमीन की सतह या उसके नीचे बनाया जाता है और दोनों मॉडलों के अपने फायदे-नुकसान हैं। सतह पर बना प्लांट रख-रखाव में आसान होता है और उसे सूरज की गर्मी से भी लाभ होता है, लेकिन इसके निर्माण में अधिक ध्यान देना होता है क्योंकि वहां डाइजेस्टर के अंदरूनी दबाव पर ध्यान देना होता है। इसके विपरीत सतह के नीचे स्थित प्लांट निर्माण में आसान लेकिन रख-रखाव में मुश्किल होता है।\n\nभारत में मवेशियों की संख्या विश्व में सर्वाधिक है इसलिए बायोगैस के विकास की प्रचुर संभावना है। बायोगैस (मीथेन या गोबर गैस) मवेशियों के उत्सर्जन पदार्थों को कम ताप पर डाइजेस्टर में चलाकर माइक्रोब उत्पन्न करके प्राप्त की जाती है। जैव गैस में 75 प्रतिशत मेथेन गैस होती है जो बिना धुँआ उत्पन्न किए जलती है। लकड़ी, चारकोल तथा कोयले के विपरीत यह जलने के पश्चात राख जैसे कोई उपशिष्ट भी नहीं छोड़ती है। ग्रामीण इलाकों में भोजन पकाने तथा ईंधन के रूप में प्रकाश की व्यवस्था करने में इसका उपयोग हो रहा है।\n\nराष्ट्रीय बायोगैस विकास कार्यक्रम (1981-82) के अंतर्गत पारिवारिक या घरेलू तथा सामुदायिक दो प्रकार के संयंत्रों की स्थापना की जाती है। इससे स्वच्छ व सस्ती ऊर्जा आपूर्ति तथा ग्रामीण पर्यावरण की सफाई के साथ ही उच्च कोटि की कार्बनिक खाद भी प्राप्ति होती है क्योंकि जैव गैस के लिए प्रयुक्त गोबर तथा जल के कर्दम में नाइट्रोजन व फास्फोरस प्रचुर मात्रा में होते हैं। सावधानी केवल यह बरतनी चाहिए कि बायोगैस संयंत्र की 15 मीटर की परिधि में कोई पेयजल स्रोत न हो।\n\nभारत के तराई एवं मैदानी क्षेत्रों में गोबर को उपलों (कण्डों/गोइंठा) के रूप में सुखा कर ईंधन के रूप में प्रयोग किया जाता है। इससे गोबर में मौजूद पौधों के लिये पोषणकारी अधिकांश तत्त्व नष्ट हो जाते हैं। उपला बनाने में प्रतिदिन करीब १-२ घंटे समय भी लगता है। अतः खाना पकाने हेतु गोबर के उपलों के स्थान पर गोबर से बायो गैस बना कर बायो गैस को ईंधन के रूप में प्रयोग करने से पोषक तत्वों कि हानि नहीं होती है क्योंकि बायो गैस से प्राप्त बायो गैस स्लरी में पौधों के लिये उपयोगी सभी पोषक तत्त्व उपलब्ध रहते है (नष्ट नहीं होते), साथ ही खाना बनाने में धुँआ नहीं होता है जिससे गृहणी कि आँखों पर कोई प्रतिकूल असर भी नहीं पड़ता है। बायो गैस स्लरी को सीधे या छाया में सुखाकर या वर्मी कम्पोस्ट बनाकर खाद के रूप में खेतों में प्रयोग करना चाहिए। बायो गैस से आजकल डीजल पम्प सेट भी चला सकते है जिससे डीजल एवं अन्य उर्जा कि बचत होती है।\n\nबायोगैस संयंत्र में गोबर की पाचन क्रिया के बाद 25% ठोस पदार्थ का रूपान्तर गैस के रूप में होता है और 75% ठोस पदार्थ का रूपान्तर खाद के रूप में होता है। 2 घन मीटर के गैस संयंत्र में जिसमें करीब 50 किलो गोबर रोज या 18-25 टन गोबर एक वर्ष में डाला जाता है, उस गोबर से 80% नमीयुक्त करीब 10 टन बायोगैस स्लरी का खाद प्राप्त होता है। \n\nयह खेती के लिये अति उत्तम खाद होता है इसमें नाइट्रोजन 1.5 से 2% फास्फोरस 1.0% एवं पोटाश 1.0% तक होता है। बायोगैस संयन्त्र से जब स्लरी के रूप में खाद बाहर आता है तब जितना नाइट्रोजन गोबर में होता है उतना ही नाइट्रोजन स्लरी में भी होता है, परन्तु संयन्त्र में पाचन क्रिया के दौरान कार्बन का रूपान्तर गैस में होने से कार्बन का प्रमाण कम होने से कार्बन नाइट्रोजन अनुपात कम हो जाता है व इससे नाइट्रोजन का प्रमाण बढ़ा हुआ प्रतीत होता है।\n\nबायोगैस संयन्त्र से निकली पतली स्लरी में 20% नाइट्रोजन अमो. निकल नाइट्रोजन के रूप में होता है अतः यदि इसका तुरन्त उपयोग खेत में नालियाँ बनाकर अथवा सिंचाई के पानी में मिलाकर खेत में छोड़ दिया जाए तो इसका लाभ रासायनिक खाद की तरह से फसल पर तुरन्त होता है और उत्पादन में 10 से 20\n\nबायोगैस संयंत्र में गोबर की पाचन क्रिया के बाद 25% ठोस पदार्थ का रूपान्तर गैस के रूप में होता है और 75% ठोस पदार्थ का रूपान्तर खाद के रूप में होता है। 2 घन मीटर के गैस संयंत्र में जिसमें करीब 50 किलो गोबर रोज या 18-25 टन गोबर एक वर्ष में डाला जाता है, उस गोबर से 80% नमीयुक्त करीब 10 टन बायोगैस स्लरी का खाद प्राप्त होता है।\n\nयह खेती के लिये अति उत्तम खाद होता है इसमें नाइट्रोजन 1.5 से 2% फास्फोरस 1.0% एवं पोटाश 1.0% तक होता है। बायोगैस संयन्त्र से जब स्लरी के रूप में खाद बाहर आता है तब जितना नाइट्रोजन गोबर में होता है उतना ही नाइट्रोजन स्लरी में भी होता है, परन्तु संयन्त्र में पाचन क्रिया के दौरान कार्बन का रूपान्तर गैस में होने से कार्बन का प्रमाण कम होने से कार्बन नाइट्रोजन अनुपात कम हो जाता है व इससे नाइट्रोजन का प्रमाण बढ़ा हुआ प्रतीत होता है।\n\nबायोगैस संयन्त्र से निकली पतली स्लरी में 20% नाइट्रोजन अमो. निकल नाइट्रोजन के रूप में होता है अतः यदि इसका तुरन्त उपयोग खेत में नालियाँ बनाकर अथवा सिंचाई के पानी में मिलाकर खेत में छोड़ दिया जाए तो इसका लाभ रासायनिक खाद की तरह से फसल पर तुरन्त होता है और उत्पादन में 10 से 20% तक बढ़त हो सकती है। स्लरी खाद को सुखाने के बाद उसमें नाइट्रोजन का कुछ भाग हवा में उड़ जाता है। यह खाद असिंचित खेती में एक हेक्टर में करीब 5 टन व सिंचाई वाली खेती में 10 टन प्रति हेक्टर के प्रमाण में डाला जाता है। बायोगैस स्लरी के खाद में मुख्य तत्वों के अतिरिक्त सूक्ष्म पोषक तत्व एवं ह्यूमस भी होता है जिससे मिट्टी का पोत सुधरता है , जलधारण क्षमता बढ़ती है और सूक्ष्म जीवाणु बढ़ते है। इस खाद के उपयोग से अन्य जैविक खाद की तरह 3 वर्षों तक पोषक तत्व फसलों को धीरे-धीरे उपलब्ध होते रहते है।\n\nयदि गोबर गैस संयंत्र घर के पास व खेत से दूर है तब पतली स्लरी को संग्रहण करने के लिये बहुत जगह लगती है व पतली स्लरी का स्थानान्तरण भी कठिन होता है ऐसी अवस्था में स्लरी को सूखाना आवश्यक है। इसके लिये ग्रामोपयोगी फिल्ट्रेशन टैंक की पद्धति विकसित की गई है। इसमें बायोगैस के निकास कक्ष से जोड़कर 2 घनमीटर के संयन्त्र के लिये 1.65 मीटर × 0.6 मीटर × 0.5 मीटर के दो सीमेन्ट के टैंक बनाये जाते हैं इसकी दूसरी तरफ छना हुआ पानी एकत्र करने हेतु एक पक्का गड्ढ़ा बनाया जाता है। फिल्ट्रेशन टैंक में नीचे 15 से.मी. मोटाई का काड़ी कचरा, सूखा कचरा, हरा कचरा, इत्यादि डाला जाता है। इस पर निकास कक्ष से जब द्रव रूप की स्लरी गिरती है तब स्लरी का पानी कचरे के थर से छन कर नीचे गड्ढ़े में एकत्र हो जाता है। इस तरह जितना पानी बायोगैस संयंत्र में गोबर की भराई के समय डाला जाता है उसका 2/3 हिस्सा गड्ढ़े में पुनः एकत्र हो जाता है इसे गोबर के साथ मिलाकर पुनः संयंत्र में डालने से गैस उत्पादन बढ़ जाता है। इसके अलावा इसमें सभी पोषक तत्व घुलनशील अवस्था में होते है अतः पौधों पर छिड़काव करने से पौधों का विकास अच्छा होता है, एवं फल में वृद्धि होती है। करीब 15-20 दिनों में पहला टैंक भर जाता है तब इस टैंक को ढक कर स्लरी का निकास दूसरे टैंक में खोल दिया जाता है, इसका भंडारण अलग से गड्ढ़े में किया जा सकता है अथवा इसको बैलगाड़ी में भरकर खेत तक पहुँचाना आसान होता है।\n\nफिल्ट्रेशन टैंक की मदद से कम जगह में अधिक बायोगैस की स्लरी का संग्रहण किया जा सकता है व फिल्टर्ड पानी के बाहर निकलने व उसका संयन्त्र में पुनः उपयोग करने से पानी की भी बचत होती है।\n\nइस प्रकार बायोगैस संयन्त्र से बायोगैस द्वारा ईंधन की समस्या का समाधान तो होता ही है साथ में स्लरी के रूप में उत्तम खाद भी खेती के लिये प्राप्त होता है। अतः बायोगैस संयन्त्र को बॉयोडंग स्लरी खाद संयंत्र भी कहा जाना उचित होगा।% तक बढ़त हो सकती है। स्लरी खाद को सुखाने के बाद उसमें नाइट्रोजन का कुछ भाग हवा में उड़ जाता है। यह खाद असिंचित खेती में एक हेक्टर में करीब 5 टन व सिंचाई वाली खेती में 10 टन प्रति हेक्टर के प्रमाण में डाला जाता है। बायोगैस स्लरी के खाद में मुख्य तत्वों के अतिरिक्त सूक्ष्म पोषक तत्व एवं ह्यूमस भी होता है जिससे मिट्टी का पोत सुधरता है , जलधारण क्षमता बढ़ती है और सूक्ष्म जीवाणु बढ़ते है। इस खाद के उपयोग से अन्य जैविक खाद की तरह 3 वर्षों तक पोषक तत्व फसलों को धीरे-धीरे उपलब्ध होते रहते है।\n\nयदि गोबर गैस संयंत्र घर के पास व खेत से दूर है तब पतली स्लरी को संग्रहण करने के लिये बहुत जगह लगती है व पतली स्लरी का स्थानान्तरण भी कठिन होता है ऐसी अवस्था में स्लरी को सूखाना आवश्यक है। इसके लिये ग्रामोपयोगी फिल्ट्रेशन टैंक की पद्धति विकसित की गई है। इसमें बायोगैस के निकास कक्ष से जोड़कर 2 घनमीटर के संयन्त्र के लिये 1.65 मीटर × 0.6 मीटर × 0.5 मीटर के दो सीमेन्ट के टैंक बनाये जाते हैं इसकी दूसरी तरफ छना हुआ पानी एकत्र करने हेतु एक पक्का गड्ढ़ा बनाया जाता है। फिल्ट्रेशन टैंक में नीचे 15 से.मी. मोटाई का काड़ी कचरा, सूखा कचरा, हरा कचरा, इत्यादि डाला जाता है। इस पर निकास कक्ष से जब द्रव रूप की स्लरी गिरती है तब स्लरी का पानी कचरे के थर से छन कर नीचे गड्ढ़े में एकत्र हो जाता है। इस तरह जितना पानी बायोगैस संयंत्र में गोबर की भराई के समय डाला जाता है उसका 2/3 हिस्सा गड्ढ़े में पुनः एकत्र हो जाता है इसे गोबर के साथ मिलाकर पुनः संयंत्र में डालने से गैस उत्पादन बढ़ जाता है। इसके अलावा इसमें सभी पोषक तत्व घुलनशील अवस्था में होते है अतः पौधों पर छिड़काव करने से पौधों का विकास अच्छा होता है, एवं फल में वृद्धि होती है। करीब 15-20 दिनों में पहला टैंक भर जाता है तब इस टैंक को ढक कर स्लरी का निकास दूसरे टैंक में खोल दिया जाता है, इसका भंडारण अलग से गड्ढ़े में किया जा सकता है अथवा इसको बैलगाड़ी में भरकर खेत तक पहुँचाना आसान होता है। \n\nफिल्ट्रेशन टैंक की मदद से कम जगह में अधिक बायोगैस की स्लरी का संग्रहण किया जा सकता है व फिल्टर्ड पानी के बाहर निकलने व उसका संयन्त्र में पुनः उपयोग करने से पानी की भी बचत होती है। \n\nइस प्रकार बायोगैस संयन्त्र से बायोगैस द्वारा ईंधन की समस्या का समाधान तो होता ही है साथ में स्लरी के रूप में उत्तम खाद भी खेती के लिये प्राप्त होता है। अतः बायोगैस संयन्त्र को बॉयोडंग स्लरी खाद संयंत्र भी कहा जाना उचित होगा।\n\n\n", "id": "510284", "title": "बायोगैस"}
{"url": "https://hi.wikipedia.org/wiki?curid=510297", "text": "कठगूलर\n\n\"कठगूलर\"' (वानस्पतिक नाम:Ficus hispida) एक छोटा सा वृक्ष है जिस पर गूलर जैसे फल लगते हैं। यह एशिया के विभिन्न भागों में तथा दक्षिण-पूर्व एशिय और आस्ट्रेलिया तक में पाया जाता है। \n\nकठगूलर, मधुमेह के रोगियों के लिए बहुत लाभकारी है।\n", "id": "510297", "title": "कठगूलर"}
{"url": "https://hi.wikipedia.org/wiki?curid=510321", "text": "नरहरिदेव\n\nमहाभारत युद्ध के पश्चात् राजा नरहरिदेव हुए जो गौड़ राज्य के साशको मैं से थे।", "id": "510321", "title": "नरहरिदेव"}
{"url": "https://hi.wikipedia.org/wiki?curid=510324", "text": "शक्ति अर्धचालक युक्तियाँ\n\nशक्ति एलेक्ट्रानिकी के क्षेत्र में शक्ति-परिपथों में प्रयुक्त होने वाली अर्धचालक युक्तियों को सशक्त अर्धचालक युक्तियाँ या शक्ति अर्धचालक युक्ति (power semiconductor device) कहते हैं। ये दिष्टकारी के रूप में या स्विच के रूप में प्रयुक्त होती हैं। ये युक्तियाँ प्रायः पूर्णतः चालू (आन) या पूर्णतः बन्द (आफ) अवस्था में रहती हैं और इसी प्रकार के उपयोग के लिए डिजाइन भी की जाती हैं। ये प्रायः 'रैखिक अवस्था' (लिनियर मोड) में काम में नहीं ली जातीं।\n\n", "id": "510324", "title": "शक्ति अर्धचालक युक्तियाँ"}
{"url": "https://hi.wikipedia.org/wiki?curid=510327", "text": "महाराजा जसवंत सिंह (मारवाड़)\n\nमहाराजा जसवंत सिंह (26 दिसम्बर 1629 – 28 दिसम्बर 1678) मारवाड़ के शासक थे। वे राठौर राजपूत थे। वे एक अच्छे लेखक थे जिन्होने 'सिद्धान्त-बोध', 'आनन्दविलास' तथा 'भाषाभूषण' नामक ग्रंथों की रचना की।\n\nजोधपुर के महाराज गजसिंह के तीन पुत्र थे- अमरसिंह, जसवंतसिंह और अचलसिंह। अचलसिंह का देहांत बचपन में ही हो गया। अमरसिंह वीर किंतु बहुत क्रोधी थे इसलिये गजसिंह ने अपने छोटे पुत्र जसवंतसिंह की ही गद्दी के उपयुक्त समझा। २५ मई १६३८ के दिन बारह बरस का जसवंत गद्दी पर बैठा।\n\nप्राय: राज्य के आरंभ काल से ही जसवंतसिंह शाही सेना में रहा। सन् १६४२ में उसने शाही सेना के साथ ईरान के लिये प्रयाण किया। एक साल बाद वह वापस लौटा। सन् १६४८ में ईरान के शाह अब्बास ने ५०,००० सेना और तोपें लेकर कंधार को घेर लिया। कुछ समय के बाद किला उसके हाथ आया। जसवंतसिंह किले पर घेरा डालनेवाली शाहजादे औरंगजेब की फौज में में संमिलित था। औरंगजेब किला लेने में असमर्थ रहा। इसी बीच जसवंतसिंह के मनसव में अनेक बार बृद्धि हुई और सन् १६५५ में उसे महाराजा की पदवी मिली।\n\nसन् १६५७ में बादशाह शाहजहाँ बीमार हुआ और उसके पुत्रों में राज्याधिकार के लिये युद्ध शुरू हो गया। दारा ने बादशाह से कहकर जसंवतसिंह का मनसब ७,००० ज़ात और ७,००० सवार करवा दिया और उसे एक लाख रुपये और मालवे की सूबेदारी देकर औरंगजेब के विरुद्ध भेजा। दूसरी शाही सेना कासिमखाँ के सेनापतित्व में उससे आ मिली। इसी बीच औरंगजेब ने शाहजादा मुराद को अपनी ओर कर लिया। 'धर्मत' नाम के स्थान पर दोनों सेनाओं का सामना हुआ। कोटा का राव मुकुंदसिंह, उसके तीन भाई, शाहपुरा का सुजानसिंह सीसोदिया, अर्जुन गोड़, दयालदास झाला, मोहनसिंह हाड़ा आदि अनेक राजा और सरदार उसे साथ थे। हरावल का नायक कासिमखाँ था और जसवंतसिंह, स्वयं २,००० राजपूतों के बीच केंद्र में था। उनमें से कई राजपूत सरदार तो प्रारंभिक आक्रमण में ही काम आए। टोड़े का रायसिंह, बुंदेला सुजानसिंह आदि भाग निकले। जसवंतसिंह अवशिष्ट राजपूतों के साथ वीरता से लड़ता हुआ औरंगजेब के पास तक पहुँचा किंतु इसी बीच वह बुरी तरह घायल हुआ। युद्ध में पराजय को निश्चित समझ उसके साथ के राजपूत जसवंतसिंह को बलपूर्वक युद्ध से बाहर ले गए और उसे जोधपुर लौटना पड़ा।\n\nधर्मत के बाद औरंगजेब ने दारा को सामूगढ़ की लड़ाई में हराया और २२ जुलाई १६५८ को शाहजहाँ को नजरकैद कर औरंगजेब गद्दी पर बैठा। उसी साल जसवंतसिंह ने औरंगजेब की अधीनता स्वीकार की, किंतु मन से वह उसके विरुद्ध था। अत: कोड़े में जब शाहशुजा और औरंगजेब का युद्ध हुआ तो औरंगजेब की फौज का काफी नुकसान कर वह जोधपुर लौट गया। किंतु शाहशुजा युद्ध में हार गया। औरंगजेब को बहुत क्रोध आया, फिर भी मिर्जा राजा जयसिंह के बीच में पड़ने से और जसवंतसिंह से अच्छा संबंध बनाए रखने में ही अपना हित समझकर औरंगजेब ने महाराजा को क्षमा कर दिया।\n\n१६५९ में जसवंतसिंह गुजरात का सूबेदार नियुक्त हुआ, किंतु कुछ समय के बाद औरंगजेब ने उस स्थान पर महावतखाँ की नियुक्ति की। शिवाजी की बढ़ती शक्ति को देखकर औरंगजेब ने शाइस्ताखाँ को उसके विरुद्ध भेजा। उसने पूने में रहना शुरु किया और जसवंतसिंह सिंहगढ़ के मार्ग में ठहरा। शाइस्ताखाँ पर रात्रि के समय शिवाजी के आक्रमण की कथा प्रसिद्ध है। शिवाजी के विरुद्ध जसवंतसिंह ने कोई विशेष सफलता प्राप्त न की। बादशाह ने उसे दिल्ली वापस बुला लिया और उसके स्थान पर दिलेरखाँ और मिर्जा राजा जयसिंह की नियुक्ति की। किंतु सन् १६७८ में फिर उसकी नियुक्ति दक्षिण में हुई और उसके उद्योग से मुगलों और मरहटों के बीच कुछ समय के लिये संधि हो गई। सन् १६७० में वह दुबारा गुजरात का सूबेदार नियुक्त हुआ और सन् १६७३ में बादशाही फरमान मिलने पर काबुल के लिये रवाना हुआ। २८ नवम्बर १७३८ को उसका देहांत जमुर्रद में हुआ।\n\nमहाराजा जसवंतसिंह वीर ही नहीं दानशील और विद्यानुरागी भी था। उसके रचित ग्रंथों में भाषाभूषण, अपरीक्षसिद्धांत, अनुभवप्रकाश, आनंदविलास, सिद्धांतबोध, सिद्धांतसार और प्रबोधचंद्रोदय आदि प्रसिद्ध हैं। सूरतमिश्र, नरहरिदास और नवीनकवि उसकी सभा के रत्न थे। जसवंतसिंह का हृदय हिंदुत्व के प्रेम से परिपूर्ण था और उसके सदुद्योग और निरुद्योग से भी हिंदू राजाओं को पर्याप्त सहायता मिली। औरंगजेब भी इस बात स अपरिति न था। यह प्रसिद्ध है कि उसके मरने पर बादशाह ने कहा था, 'आज कुफ्र का दरवाजा टूट गया'। जसंवतसिंह के लिये हिंदूमात्र के हृदय में सम्मान था और इसी कारण जब औरंगजेब ने उसकी मृत्यु के बाद जोधपुर को हथियाने और कुमारों को मुसलमान बनाने का प्रयत्न किया तो समस्त राजस्थान में विद्वेषाग्नि भड़क उठी और राजपूत युद्ध का आरंभ हो गया।\n\n", "id": "510327", "title": "महाराजा जसवंत सिंह (मारवाड़)"}
{"url": "https://hi.wikipedia.org/wiki?curid=510334", "text": "किराड़ू का मंदिर\n\nधोरों के गढ़ बाड़मेर में किराड़ू का मंदिर और जगत (उदयपुर) का अंबिका मंदिर और नीलकंठ महादेव मंदिर। किराड़ू को राजस्थान का खजुराहो कहा जाता है, जबकि जगत लघु खजुराहो के रूप में जाना जाता है।\nदक्षिण भारतीय शैली में बना किराड़ू का मंदिर अपनी स्थापत्य कला के लिए प्रसिद्ध है। बाड़मेर से 43 किलोमीटर दूर हात्मा गांव में ये मंदिर है। खंडहरनुमा जर्जर से दिखते पांच मंदिरों की श्रृंखला की कलात्मक बनावट देखने वालों को मोहित कर लेती हैं। कहा जाता है कि 1161 ईसा पूर्व इस स्थान का नाम 'किराट कूप' था। करीब 1000 ई. में यहां पर पांच मंदिरों का निर्माण कराया गया। लेकिन इन मंदिरों का निर्माण किसने कराया, इसके बारे में कोई पुख्ता जानकारी उपलब्ध नहीं है। लेकिन मंदिरों की बनावट शैली देखकर लोग अनुमान लगाते है कि इनका निर्माण दक्षिण के गुर्जर-प्रतिहार वंश, संगम वंश या फिर गुप्त वंश ने किया होगा।\nमंदिरों की इस शृंखला में केवल विष्णु मंदिर और शिव मंदिर (सोमेश्वर मंदिर) थोड़े ठीक हालात में है। बाकि मंदिर खंडहर में तब्दील हो चुके हैं। श्रृंखला में सबसे बड़ा मंदिर शिव को समर्पित नजर आता है। खम्भों के सहारे निर्मित यह मंदिर भीतर से दक्षिण के मीनाक्षी मंदिर की याद दिलाता है, तो इसका बाहरी आवरण खजुराहो का रंग लिए हैं। काले व नीले पत्थर पर हाथी-घोड़े व अन्य आकृतियों की नक्काशी मंदिर की कलात्मक भव्यता को दर्शाती है। श्रृंखला का दूसरा मंदिर पहले से आकार में छोटा है। लेकिन यहां शिव की नहीं विष्णु की प्रधानता है। जो स्थापत्य और कलात्मक दृष्टि से काफी समृद्ध है। शेष मंदिर खंडहर में तब्दील हो चुके हैं। लेकिन बिखरा स्थापत्य अपनी मौजूदगी का एहसास कराता है। किराड़ू के इन मंदिरों को देखने के बाद ये सवाल उठता है कि आखिर इन्हें खजुराहो की तरह लोकप्रियता क्यों नहीं मिली। साथ ही इन्हें सहेजने के प्रयास क्यों नहीं किए गए।\n\nप्रणय भाव में युगल, अंगड़ाई लेते हुए और दर्पण निहारती नायिका, शिशु क्रीड़ा, वादन और नृत्य आकृतियां, पूजन सामग्री सजाए रमणी, महिषासुर मर्दनी, नवदुर्गा, वीणा धारिणी सरस्वती, नृत्य भाव में गणपति, यम, कुबेर, वायु, इन्द्र, वरुण आदि कलात्मक प्रतिमाओं का अचंभित कर देने वाला मूर्तिशिल्प का खजाना और अद्वितीय स्थापत्य कला को अपने में समेटे जगत का अंबिका मंदिर राजस्थान के मंदिरों की मणिमाला का चमकता मोती कहा जा सकता है।\nमूर्तियों का लालित्य, मुद्रा, भाव, प्रभावोत्पादकता, आभूषण अलंकरण, केशविन्यास, वस्त्रों का अंकन और नागर शैली में स्थापत्य का आकर्षण शिखर बंद मंदिर को खजुराहो और कोणार्क मंदिरों की श्रृंखला में लाकर खड़ा कर देता है। मंदिर के अधिष्ठान, जंघा भाग, स्तंभों, छत, झरोखों और देहरी का शिल्प सौंदर्य देखते ही बनता है।\n\nस्थापत्य में शिल्प की प्रतिष्ठा लिए जगत का अंबिका मंदिर उदयपुर से करीब 50 किलोमीटर दूर गिर्वा की पहाडिय़ों के बीच बसे कुराबड़ गांव के समीप अवस्थित है। मंदिर परिसर करीब 150 फुट लम्बे ऊंचे परकोटे से घिरा है। पूर्व की ओर से प्रवेश करने पर दोमंजिला प्रवेश मंडपम की बाहरी दीवारों पर प्रणय मुद्रा में नर नारी प्रतिमाएं, द्वार स्तंभों पर अष्ट मातृका प्रतिमाएं, रोचक कीचक आकृतियां और मण्डप की छत पर समुद्र मंथन दर्शनीय है। छत का निर्माण परंपरागत शिल्प के अनुरूप कोनों की ओर से चपटी और मध्य में पद्म केसर के अंकन के साथ निर्मित है। मंडप में दोनों ओर हवा व प्रकाश के लिए पत्थर की बनी अलंकृत जालियां ओसिया देवालय के सदृश हैं। प्रवेश मंडप और मुख्य मंदिर के मध्य खुला आंगन है। प्रवेश मंडप से मुख्य मंदिर करीब 50 फुट की दूरी पर पर्याप्त सुरक्षित अवस्था में है। मंदिर के सभा मण्डप का बाहरी भाग दिकपाल, सुर सुंदरी, विभिन्न भावों में रमणियां, वीणाधारणी सरस्वती, विविध देवी प्रतिमाओं की सैकडों मूर्तियों से सज्जित है। दायीं ओर जाली के पास सफेद पाषाण में निर्मित नृत्य भाव में गणपति की दुर्लभ प्रतिमा है। मंदिर के पार्श्व विभाग की एक ताक में बनी महिषासुर मर्दनी की प्रतिमा विशेष रूप से उल्लेखनीय है। उत्तर और दक्षिण ताक में भी विविध रूपों में देवी अवतार की प्रतिमाएं नजर आती है। मंदिर के बाहर की दीवारों की मूर्तियों के ऊपर और नीचे कीचक मुख, गज श्रृंखला और कंगूरों की कारीगरी भी देखते ही बनती है। प्रतिमाएं स्थानीय पारेवा नीले हरे रंग के पत्थरों में तराशी गई हैं। गर्भगृह की परिक्रमा हेतु सभामंडप के दोनों ओर छोटे छोटे प्रवेश द्वार बनाए गए हैं। गर्भगृह की विग्रह पट्टिका मूर्तिकला का अद्भुत खजाना है। यहां द्वारपाल के साथ गंगा यमुना, सुर सुंदरी, विद्याधर और नृत्यांगनाओं के साथ साथ देव प्रतिमाओं के अंकन में शिल्पियों का श्रम देखते ही बनता है। गर्भगृह की देहरी भी कलात्मक है। गर्भगृह में प्रधान पीठिका पर अंबिका माता की प्रतिमा स्थापित है।\n\nमध्यकालीन गौरवपूर्ण मंदिरों की श्रृंखला में सुनियोजित ढंग से बनाया गया जगत का अंबिका मंदिर मेवाड़ की प्राचीन उत्कृष्ट शिल्प का नमूना है। जीवन की जीवंतता और आनंदमयी क्षणों की अभिव्यक्ति मूर्तियों में स्पष्ट दर्शनीय है। यहां से प्राप्त प्रतिमाओं के आधार पर इतिहासकारों का मानना है कि यह स्थान 5वीं व 6ठीं शताब्दी में शिव शक्ति संप्रदाय का महत्वपूर्ण केन्द्र रहा। इसका निर्माण खजुराहो में बने लक्ष्मण मंदिर से पहले करीब 960 ई. के आस पास माना जाता है। मंदिर के स्तंभों पर उत्कीर्ण लेखों से पता चलता है कि 11वीं सदी में मेवाड़ के शासक अल्ला ने मंदिर का जीर्णोद्घार कराया था। यहां देवी को अंबिका कहा गया है। धार्मिक महत्व की दृष्टि से यह प्राचीन शक्ति पीठ है।\n\nभानगढ़ से अलवर की तरफ जब चलने पर रास्ते में एक कस्बा आता है टहला। टहला में प्रवेश करने से एक किलोमीटर पहले एक पतली सी सड़क नीलकंठ महादेव मंदिर के लिए मुड़ती है।\nयहां से मन्दिर करीब दस किलोमीटर दूर है। धीरे धीरे सड़कें पहाड़ों से टकराती हैं। कारें इस सड़क पर नहीं चल सकतीं, जीपें और मोटरसाइकिलें कूद-कूदकर निकल जाती हैं। टहला से चलकर पहाड़ों की चढ़ाई करनी पड़ती हैं। इसके बाद एक छोटे से दर्रे को पार करने के बाद एक घाटी बाहें पसारे नजर आती है। जो चारों ओर से पहाड़ों के साथ घने जंगलों से घिरी हैं। नीलकंठ महादेव का मंदिर जिस गांव में स्थित है। उस गांव का नाम भी नीलकंठ महादेव है। और पास में ही सरिस्का राष्ट्रीय उद्यान है। स्थानीय लोगों का कहना है कि इस घाटी में कभी 360 मन्दिर हुआ करते थे। लेकिन अब एक ही मन्दिर बचा हुआ है। बाकी सभी को बाहरी आक्रांताओं ने मटियामेट कर दिया। लोग मानते है कि आखिरी को मटियामेट करते समय चमत्कार हुआ और यह बच गया। बचा हुआ ही नीलकण्ठ महादेव मन्दिर है। यहां सावन में श्रद्धालु हरिद्वार आदि स्थानों से गंगाजल लाकर चढ़ाते हैं। ध्वस्त हुए मन्दिरों को लोग देवरी कहते हैं। हालांकि मौजूदगी अब भी खंडहर के रूप में अपना एहसास कराती हैं। बिखरे हुए खंडहर अपनी विशालता का अहसास कराते हैं। मंदिरों की कलात्मकता दिल को छू लेती हैं। यहां सभी देवरियों के अलग-अलग नाम है। जैसे कि हनुमान जी की देवरी, गणेश जी की देवरी.\n", "id": "510334", "title": "किराड़ू का मंदिर"}
{"url": "https://hi.wikipedia.org/wiki?curid=510336", "text": "तृतीय आंग्ल-मैसूर युद्ध\n\nतृतीय आंग्ल-मैसूर युद्ध (अंग्रेजी: \"Third Anglo-Mysore War\", \"थर्ड अँग्लो-मायसोर वॉर\") यह मैसूर राज्य के शासक टीपू सुल्तान और ब्रिटिश ईस्ट इंडिया कंपनी के बीच १७८९ से १७९२ के दौरान हुआ था। यह युद्ध आंग्ल-मैसूर युद्ध मालिका का तृतीय युद्ध था।\n", "id": "510336", "title": "तृतीय आंग्ल-मैसूर युद्ध"}
{"url": "https://hi.wikipedia.org/wiki?curid=510355", "text": "माशेरब्रुम पर्वत शृंखला\n\nमाशेरब्रुम पर्वत शृंखला पाक अधिकृत कश्मीर के बल्तिस्तान क्षेत्र में स्थित काराकोरम पर्वतों की एक उप-शृंखला है।\n\nमाशेरब्रुम पर्वत समूह बाल्तोरो हिमानी की दक्षिणी तरफ़ स्थित हैं। इन पर्वतों की दक्षिणी ओर सिंधु नदी का जलसम्भर क्षेत्र आ जाता है और हूशे नदी यहाँ से उभरती है जिसका पानी आगे चलकर सिंधु में विलय होता है। माशेरब्रुम के पर्वत बाल्तोरो मुज़ताग़ के पर्वतों जितने प्रसिद्ध नहीं हैं जो बाल्तोरो हिमानी के पार स्थित हैं। लेकिन फिर भी माशेरब्रुमों में दुनिया के सबसे ऊँचे पहाड़ों में से कुछ सम्मिलित हैं। इनमें सबसे बुलंद पर्वत का नाम भी 'माशेरब्रुम पर्वत' ही है और यह ७,८२१ मीटर (२५,६५९ फ़ुट) ऊँचा है। विश्व भर से पर्वतारोही यहाँ के पर्वतों की चुनौती से जूझने आते हैं।\n\nयह माशेरब्रुम शृंखला के उन शिखरों की तालिका है जो ७,२०० मीटर (२३,६२० फ़ुट) से ज़्यादा लम्बे हैं और कम-से-कम ५०० मीटर (१,६४० फ़ुट) का स्वतंत्र शिखर रखते हैं (यानि केवल किसी दूसरे ऊँचे पहाड़ के कंधे पर छोटा-सा शिखर नहीं हैं)।\nयह अन्य उल्लेखनीय पर्वत हूशे वादी क्षेत्र में स्थित हैं:\n\n", "id": "510355", "title": "माशेरब्रुम पर्वत शृंखला"}
{"url": "https://hi.wikipedia.org/wiki?curid=510371", "text": "त्रिलोकी नाथ मदन\n\nत्रिलोकी नाथ मदन (1933) कश्मीर के विख्यात विद्वान हैं। वह समाज शास्त्री मानवविज्ञानी हैं। इनका Ph.D. आस्टेलिया से है। यह कई वर्ष दिल्ली विश्वविद्यालय में प्रोफेसर थे।\n\nइनका सबसे विख्यात ग्रन्थ \"Family and Kinship among the Pandits of Rural Kashmir\" (1966, 1989) है।\n", "id": "510371", "title": "त्रिलोकी नाथ मदन"}
{"url": "https://hi.wikipedia.org/wiki?curid=510372", "text": "सुलेमान\n\nसुलेमान (९६१-९२२ ई. पू.) यहूदियों के राजा दाऊद और बेथसाबे का पुत्र। अपनी माता, थाजक सादोक तथा नबी नायन के सम्मिलित प्रयास से सुलेमान अपने अग्रज अदोन्या का अधिकार अस्वीकार कराने में समर्थ हुए और वह स्वयं राजा बन गए।\n\nसुलेमान ने यरुसलेम का विश्वविख्यात मंदिर तथा बहुत से महल और दुर्ग बनवाए। उन्होंने व्यापार को भी प्रोत्साहन दिया। अपने अंतरराष्ट्रीय संबंधों को सदृढ़ बना लेने के उद्देश्य से उन्होंने फराऊन की पुत्री के अतिरिक्त और बहुत सी विदेशी राजकुमारियों के साथ विवाह किया। वह कुशल प्रशासक थे। उन्होंने यरुशलेम के मंदिर को देश के धार्मिक जीवन का केंद्र बनाया और अनेक अन्य बातों में भी केंद्रीकरण को बढ़ावा दिया।\n\nअपने निर्माण कार्यों के कारण उन्होंने प्रजा पर करों का अनुचित भार डाल दिया था जिससे उनकी मृत्यु के बाद विद्रोह हुआ और उनके राज्य के दो टुकड़े हो गए- \n\nपरवर्ती पीड़ितों ने सुलेमान को आदर्श के रूप में देखकर उनको यहूदियों का सबसे प्रतापी राजा मान लिया है किंतु वास्तविकता यह है कि अत्यधिक केंद्रीकरण तथा करभार के कारण उनका राज्यकाल विफलता में समाप्त हुआ। उनके द्वारा निर्मित भवन उनकी ख्याति के एक मात्र आधार थे। वह अपनी बुद्धिमानी के लिए प्रसिद्ध हुए और इस कारण नीति, उपदेशक, श्रेष्ठ गीत, जैसे बाइबिल के अनेक परवर्ती प्रामाणिक ग्रंथों का श्रेय उनको दिया जाता था। कुछ अन्य प्रामाणिक ग्रंथ भी उनके नाम भी प्रचलित हैं।\n", "id": "510372", "title": "सुलेमान"}
{"url": "https://hi.wikipedia.org/wiki?curid=510373", "text": "कश्यप बन्धु\n\nकश्यप बन्धु (1899-1985) कश्मीर के समाज सुधारक थे।\n\nकश्यप बंधु लाहौर में आर्य राजपत्र के संपादक बने. लाहौर में रहते हुए, वह कश्मीरी श्रम की दयनीय हालत जो माइग्रेट करने के सर्दियों के महीनों के दौरान इस्तेमाल करने के लिए अपनी आजीविका कमाने देखा. वह उन्हें संगठित और कश्मीरी मजदूर बोर्ड शुरू कर दिया जिसमें से वह सचिव बने. वह क्रांतिकारियों के साथ संपर्क में आया था और भगत सिंह के पार्टी में शामिल हो गए।\n", "id": "510373", "title": "कश्यप बन्धु"}
{"url": "https://hi.wikipedia.org/wiki?curid=510374", "text": "साम्या\n\nन्यायशास्त्र के सन्दर्भ में साम्या (Equity) या 'सुनीति' कुछ कानूनी सिद्धान्तों का समुच्चय है जो कानून के कड़े प्रावधानों का पूरक है। साधारण न्याय के अनुसार सब लोगों के साथ निष्पक्ष और समान भाव से किया जानेवाला व्यवहार।\n\nलौकिक अर्थ में साम्या (Equity) को सहज न्याय (Natural Justice) का पर्याय मानते हैं पर ऐसा सोचना भ्रमात्मक होगा कि प्राकृतिक न्याय के अंतर्गत आने वाली सभी विषयों पर न्यायालय अपना निर्णय देगा। दया, करुणा आदि अनेक मानवोचित गुण प्राकृतिक न्याय की सीमा के अंदर हैं, पर न्यायालय किसी को दया का आचरण दिखलाने को बाध्य नहीं कर सकता। न्यायाधीश बक्ले ने रि टेलीस्क्रिप्ट सिंडीकेट लि. (१९०३), २ चांसरी, १७४ द्रष्टव्य पृ. १९५-९६ में कहा था, This court is not a court of conscidence` अर्थात् 'सुनीति' से संबंधित मामलों की जाँच करने वाले इस न्यायालय को हम अंत:करण का न्यायालय नहीं कह सकते। उसी प्रसंग में उन्होंने कहा कि कानून ने विहित उन अधिकारों को ही यह न्यायालय कार्यान्वित करेगा, जिनके लिए देश का साधारण कानून पर्याप्त नहीं है। अत: 'सुनीति' प्राकृतिक न्याय का वह अंश है, जो न्यायालयों द्वारा कार्यान्वित होने योग्य रहने पर भी ऐतिहासिक कारणों से कॉमन लॉ के न्यायालयों द्वारा कार्यान्वित ने होने के कारण 'चांसरी' न्यायालय द्वारा लागू किया जाता था। अन्यथा तथ्य की दृष्टि से 'सुनीति' एवं 'कॉमन लॉ' में कोई अंतर नहीं।\n\nप्राचीन काल में नैतिकता एवं कानून परस्पर मिले हुए थे एवं 'धर्म' के व्यापक अर्थ में सन्निहित थे। हिंदू धर्म के चार स्रोत माने गए हैं-वेद, स्मृति, सदाचार एवं सुनीति। सुनीति के सिद्धांत 'न्याय' में अंतर्निहित रहे हैं। स्मृति के वचन एवं सदाचार की विशद विवृति के बावजूद न्याय के सभी प्रश्नों का निर्णय देने के लिए मान्य नियमों एवं कानून की कल्पनाओं (Fiction) का आश्रय लिया जाता रहा है तथा इन पर सुनीति की छाप स्पष्ट है। स्मृतिकारों ने स्वीकार कर लिया था कि सनातन धर्म स्वभावत: व्यापक नहीं हो सकता। अत: 'न्याय' के सिद्धांतों को विभिन्न परिस्थियों में कार्यान्वित करना ही होगा। याज्ञवल्क्य का कथन है कि कानून के नियमों के परस्पर एक-दूसरे से विषम होने पर न्याय अर्थात् प्राकृतिक सुनीति एवं युक्ति की उन पर मान्यता होगी। बृहस्पतिवार के अनुसार केवल धर्म शास्त्र का ही आश्रय लेकर निर्णय देना उचित नहीं होगा, क्योंकि युक्तिहीन विचार से धर्म की हानि ही होती है। नारद ने भी युक्ति की महत्ता मानी है। कानून एवं न्याय के बीच शाश्वत द्वंद्व के प्रसंग में स्मृतिकारों ने युक्ति एवं सुनीति को मान्यता दी है।\n\nभारत में अंग्रेजी शासन स्थापित होने पर इस देश के न्यायालयों के निर्णय अंतिम अपील के रूप में प्रिवी काउंसिल के अधिकारक्षेत्र में आने लगा। अत: इंग्लैंड में विकसित सुनीति का प्रभाव हिंदू विधान पर परिलक्षित होने लगा। प्रिवी काउंसिल ने केंचुवा वी गिरिमालप्या (१९२४) ५१९ ए, ३६८ में यह निर्णय किया कि यदि कोई किसी की हत्या कर दे तो वह व्यक्ति मृतक की संपत्ति का अधिकारी नहीं होगा। सार्वजनिक नीति पर आधारित उक्त नियम हिंदुओं के मामले में न्याय एवं सुनीति की दृष्टि से लागू किया गया।\n\nसंसार के भिन्न-भिन्न देशों में जहाँ पिछली कई शताब्दियों में अंग्रेजी शासन रहा है, उनके न्यायालयों के निर्णय पर अंग्रेजी सुनीति का प्रभाव स्पष्ट है। अत: इंग्लैंड में सुनीति के ऐतिहासिक विकास पर कुछ शब्द आवश्यक हैं। मध्य युग में इंग्लैंड के राजा का सचिवालय 'चांसरी' कहलाता था एवं उसका अधिकारीश् 'चांसलर' के नाम से विख्यात था। देश में मामलों का निर्णय करने के निमित्त न्यायालयों के रहने के बावजूद न्याय की अंतिम थाती 'चांसरी' (Reserve of justice) राजा में ही आश्रित थी। अत: चांसरी में बहुधा ऐसा आवेदन आने लगा कि आवेदक दरिद्र, वृद्ध और रुग्ण है; किंतु उसका विपक्षी धनी एवं शक्तिशाली है। इसलिए उसे आशंका है कि विपक्षी जूरी को घूस देगा; अपनी प्रभुता से उन्हें भय दिखलाएगा; अथवा चालाकी से उसने कुछ ऐसी परिस्थिति पैदा कर दी है कि देश का साधारण न्यायालय उसे न्याय नहीं दे सकेगा। ऐसा आवेदन प्राय: करुण शब्दों में भगवान और धर्म की दुहाई\n\nदेकर लिखा जाता था। चांसलर राजा के नाम प्रादेश (Writ) निकालकर विपक्षी को अपने समक्ष उपस्थित कराने लगे। उसे शपथ लेकर आवेदन की फरियाद का उत्तर देना पड़ता था। सन् १४७४ ई. से चांसलर स्वतंत्र रूप से निर्णय देने लगे एवं चांसरी न्यायालय में सुनीति का विकास यहीं से आरंभ हुआ। चांसरी की लोकप्रियता बढ़ने लगी। इसका मुख्य कारण यह था कि चांसलर ऐसे मामलों का निराकरण करने लगे, जिनके लिए साधारण न्यायालय में कोई विधान नहीं था। दृष्टांत के लिए न्यास (Trust) को ले सकते हैं। क्रमश: छल (Fraud), दुर्घटना (Accident), 'चांसरी' दस्तावेज गुम होने के प्रसंग में तथा विश्वासघात (Breach of Confidence) भी उसके अधिकार क्षेत्र में आ गए। सतरहवीं शताब्दी के आरंभ में चांसरी एवं कॉमन लॉ के न्यायालयों के बीच अपने-अपने अधिकारक्षेत्र का प्रश्न लेकर विवाद उपस्थित हुआ; पर अंतत: इस बात को मान्यता दी गई कि चांसरी न्यायालय का निर्णय सर्वोपरि होगा। इस प्रसंग में यह स्मरणीय है कि चांसरी न्यायालय ने कॉमन लॉ के न्यायालयों पर प्रत्यक्ष शासन नहीं किया। उसने केवल सफल वादी को वारण किया कि वह अनैतिक निर्णय को कार्यान्वित न करे। उक्त दोनों प्रकार के न्यायालयों के विकास के साथ-साथ चांसलर के अधिकार भी सीमित होते गए। सुनीति के सिद्धांत स्थिर हुए, जिन पर कॉमन लॉ की परिधि से बाहर के अधिकार आधारित थे और जिनके लिए निदानश् (Remedy) अपेक्षित था। सन् १८७३-७५ ई. के अभ्यंतर निर्मित कानून के द्वारा 'सुनीति' एवं कॉमन लॉ की दो विभिन्न पद्धतियाँ एक हो गईं। इसका परिणाम यह हुआ कि कॉमन लॉ के न्यायालय व्यादेश (Injunction) जारी करने लगे एवं चांसरी न्यायालय संविदा (Contract) के स्खलन (Breach) के कारण क्षतिपूर्ति कराने लगा, जैसा पूर्व में संभव नहीं था। अर्थात् अब देश के किसी भी न्यायालय में कॉमन लॉ एवं सुनीति दोनों के निदान एक साथ प्राप्त होने लगे। सन् १७७५ ई. के बाद यदि किसी मामले में सुनीति एवं कॉमन लॉ के नियमों में किसी एक ही विषय को लेकर विषमता उपस्थित हो तो सुनीति के नियम की मान्यता होगी। किंतु यह स्मरणीय है कि सुनीति का यह उद्देश्य नहीं था कि वह देश के साधारण कानून को नष्ट करे, वरन् उसकी कभी की पूर्ति करना ही इसका लक्ष्य था। उदाहरणार्थ, न्यास (Trust) व्यादेश (Injunction), संविदा की पूर्ति (Specific performance), एवं मृत व्यक्ति के इस्टेट का प्रबंध सुनीति के ही अवदान हैं। इन विषयों के लिए कॉमन लॉ के न्यायालय में कोई निदान नहीं था।\n\n\nयह नियम सुनीति का आधार है। इसका आशय यह है कि यदि कोई हरकत ऐसी है, जिसके लिए नैतिक दृष्टि से न्यायालय को त्राण देना चाहिए, तो न्यायालय त्राण अवश्य देगा। चांसरी न्यायालय का आरंभ इसी आधार पर हुआ। न्यास का कानून इस प्रसंग में एक उपयुक्त दृष्टांत है।\n\n\n\n\nदि सैमुएल एलेन ऐंड संस लि. (१९०७) १ चांसरी ५७५ में एक कंपनी ने किराया-खरीद (Hire-purchase) की शर्त पर मशीन खरीदी। यह तय हुआ कि अंतिम किस्त आदा कर देने तक मशीन का स्वत्वाधिकारी इसका विक्रेता रहेगा एवं उसे अधिकार रहेगा कि वह किस्त टूटने पर मशीन को उठाकर ले जाए। कंपनी के व्यवसाय वाले मकान में मशीन लगा दी गई, अत: मशीन का कॉमन लॉ द्वारा प्रदत्त स्वत्वाधिकार कंपनी का हुआ। पीछे कंपनी ने उक्त मकान गिरवी में एक ऐसे व्यक्ति को दिया, जिसे मशीन से संबंधित 'किराया-खरीद' की कोई सूचना नहीं थी। एक मामला हुआ जिसमें न्यायालय ने यह निर्णय दिया कि मशीन हटाकर ले जाने का अधिकार भूमि में साम्यिक स्वत्वाधिकार (equitable interest) था। चूँकि क्रम में इसकी सृष्टि पहले हुई, अत: मकान के गिरवीदार के अधिकार की अपेक्षा इसकी प्राथमिकता है।\n\n\nयदि कोई व्यक्ति इस विश्वास में कि अमुक जमीन उसकी है, उस पर मकान बनाता है एवं जमीन का वास्तविक स्वत्वाधिकारी मकान बनते देखकर भी वास्तविक स्थिति से दूसरे व्यक्ति को अवगत नहीं कराता तो मकान बन जाने पर बिना इसकी यथोचित कीमत दिए जमीन का वास्तविक मालिक मकान प्राप्त नहीं कर सकता। जिस व्यक्ति ने सच्चे विश्वास से मकान बनाया, उसका उस संपत्ति पर मकान संबंधी खर्च के लिए पूर्वाधिकार (Lien) रहेगा।\n\n\nएक नाबालिग ने ट्रस्टी को ठगने के अभिप्राय से यह कहकर कि वह वयस्क हो चुका है, उससे रुपए ले लिए। वह रकम वयस्क होने पर ही उसे मिलती। वयस्क होने पर उसने फिर ट्रस्टी से उक्त रकम की माँग की। यद्यपि नाबालिग की रसीद पक्की नहीं मानी जाती, फिर भी न्यायालय ने कहा कि ट्रस्टी दुबारा उक्त रकम देने को जिम्मेदार नहीं है।\n\n\nजहाँ दावा बहुत पुराना हो चुका है एवं कोई पक्ष अपने स्वत्व को पुन: हासिल करने के लिए प्रस्तुत नहीं हुआ है तथा उसने विपक्षी के अनधिकार को अपनी अकर्मण्यता के कारण स्वीकार कर लिया है, ऐसी स्थिति में सुनीति कोई सहायता नहीं करेगी। किंतु कानून द्वारा निर्धारित मामला चलाने की अवधि को मान्यता देगी। पर यदि वादी की गफलत के कारण वह साक्ष्य, जिसके द्वारा प्रतिवादी मामले का जवाब देता, नष्ट हो चुका है तो विलंब घातक होगा। विषय की अज्ञानता, कानूनी दृष्टि से असमर्थता, स्वेच्छा का अभाव इत्यादि 'विलंब' के जवाब हैं।\n\n\nयदि संपत्ति का विभाजन इस प्रकार किया गया हो कि क को एक भाग, ख को पाँच भाग और ग को छह भाग मिले हों, पर ग अपना भाग न ले सके, ऐसी स्थिति में एक्रूएर क्लाज (Accruer Clause) के अनुसार ग के भाग समान रूप से क और ख को प्राप्त होंगे। अर्थात् प्रत्येक को तीन-तीन अतिरिक्त भाग मिलेंगे एवं मौलिक विभाजन की असमानता की प्रकल्पना लागू नहीं होगी, क्योंकि समता ही सुनीति है।\n\n\nयह सिद्धांत रेहन (Mortgage), शास्ति (Penalty), जब्ती (Forfeiture) एवं अनुनय के शब्दों पर आधारित न्यास के मूल में है। जब यह प्रश्न उठता है कि कोई संपत्ति रेहन में दी गई है या इस विकल्प के साथ बेच दी गई है कि बिक्री करने वाला इसे पुन: खरीद सकता है, तो ऐसी स्थिति में सुनीति यह देखती है कि मूल्य बिक्री की दृष्टि से पर्याप्त है या नहीं। तथाकथित खरीददार का संपत्ति पर कब्जा हुआ या नहीं। इसी प्रकार किसी संविदा में ऐसी शर्त रहे कि इसकी पूर्ति नहीं होने पर दोषी पक्ष को पूरी शास्ति देनी होगी तो सुनीति यह देखती है कि शास्ति की रकम संविदा की पूर्ति कराने के निमित्त रखी गई थी या यह क्षतिपूर्ति की रकम है।\n\n\nयदि वादी ने किसी मौलिक संविदा में अपना भाग इस विश्वास में पूरा कर दिया है कि प्रतिवादी भी अपना भाग पूरा करेगा, ऐसी स्थिति में न्यायालय बहुथा ऐसा आदेश देता है कि प्रतिवादी भी अपना भाग पूरा करे चूँकि प्रतिवादी का ऐसा न करना अन्यायपूर्ण होगा। इसी प्रकार यह सिद्धांत संपरिवर्तन (Conversion) के मूल में भी परिलक्षित होता है।\n\n\n\nइस सिद्धांत की पृष्ठभूमि ऐतिहासिक है। आरंभ में चांसरी न्यायालय प्रतिवादी की संपत्ति में हस्तक्षेप नहीं करता था। केवल उसे न्यायोचित कार्य करने को आदेश देता था। यदि प्रतिवादी आदेश का पालन नहीं करना तो न्यायालय उसे अवमान के लिए दंडित करता था। उसकी संपत्ति भी जप्त कर ली जाती थी। अब भी सुनीति का मूल क्षेत्राधिकार वादी की उपस्थिति पर निर्भर है। यदि मामले की संपत्ति न्यायालय के क्षेत्राधिकार से बाहर भी हो, किंतु प्रतिवादी क्षेत्राधिकार में है या उस पर क्षेत्राधिकार से बाहर भी मामले के निमित्त सम्मन जारी कराया जा सकता है एवं वादी के मामले में नैतिक अधिकार है तो न्यायालय प्रतिवादी के विरुद्ध मामला अवश्य चलाएगा। किंतु यदि भूमि में टाइटिल का प्रश्न है तथा भूमि न्यायालय के क्षेत्राधिकार से बाहर है तो न्यायालय उस विषय का निर्णय नहीं करेगा।\n\n", "id": "510374", "title": "साम्या"}
{"url": "https://hi.wikipedia.org/wiki?curid=510379", "text": "आचार्य श्री मघराज\n\nआचार्य मघराज तेरापंथ के पांचवे आचार्य थे। उनका जन्म विक्रम सम्वत १८९७ चैत्र मास शुक्ल ग्यारस को राजस्थान के चुरू जिले के बीदासर के बेंगानी परिवार में हुआ। उनके पिता का नाम पूरनमलजी और माँ का नाम बन्नां जी था। विक्रम सम्वत १९०८ को युवाचार्य जीतमलजी द्वारा लाडनू में उनकी दीक्षा हुई।\n", "id": "510379", "title": "आचार्य श्री मघराज"}
{"url": "https://hi.wikipedia.org/wiki?curid=510382", "text": "माशेरब्रुम\n\nमाशेरब्रुम पाक अधिकृत कश्मीर के बल्तिस्तान क्षेत्र में स्थित काराकोरम पर्वतों के माशेरब्रुम पर्वत समूह का सबसे ऊँचा पर्वत है। ७,८२१ मीटर (२५,६५९ फ़ुट) की बुलंदी के साथ यह विश्व का २२वाँ सबसे ऊँचा और पाकिस्तान-नियंत्रित क्षेत्रों का ९वाँ सबसे ऊँचा पहाड़ है। इसे के१ () भी बुलाया जाता है क्योंकि १९वीं सदी में काराकोरम शृंखला के निरिक्षण के दौरान यह पहला मापा गया पर्वत था। माशेरब्रुम समूह बाल्तोरो हिमानी से दक्षिण में स्थित है।\n\n'माशेरब्रुम' नाम की उत्पत्ति और अर्थ को लेकर विद्वानों में बहस है। 'माशादार' का मतलब सामने से छर्रों से भरा जाने वाली बंदूक़ होता है और 'ब्रुम' का मतलब 'पर्वत'। सम्भव है यही इस नाम की जड़ रही हो। लेकिन 'माशा' का अर्थ 'उच्च महिला या रानी' भी होता है जिससे यह भी मुमकिन है कि पहाड़ के नाम का अर्थ 'पर्वतों की रानी' हो। १९६० में स्थानीय राजा के अनुसार इसका नाम संस्कृत से था और उसका अर्थ 'फ़ैसले का दिन' या 'प्रलय पर्वत' है। कुछ अन्य स्रोत इसे बलती भाषा से उत्पन्न बताते हुए इसका अर्थ 'आग का पहाड़' बताते हैं।\n\n१८५६ में ब्रिटिश राज का थोमस मोन्टगोमरी नामक सैन्य अफ़सर काराकोरम शृंखला का निरिक्षण कर रहा था। उसने यहाँ माशेरब्रुम की बुलंद चोटी देखी और उसे 'काराकोरम-१' या 'के-१' का सरकारी नामांकन दे दिया। लेकिन स्थानीय लोगों के लिये इसका नाम 'माशेरब्रुम' ही था। १९३८ में इसे दक्षिण से चढ़ने का प्रयास किया गया जो नाक़ामयाब रहा। १९४७ में भारत विभाजन के बाद भारत-पाकिस्तान में कश्मीर को लेकर १९४८ का युद्ध छिड़ा। युद्ध-विराम के बाद इस क्षेत्र पर पाकिस्तानी क़ब्ज़ा बन गया। १९५५ और १९५७ में माशेरब्रुम पर विजय पाने के दो और पर्वतारोही प्रयास भी असफल रहे। आख़िरकर १९६० में एक अमेरिकी दस्ते के जॉर्ज अर्विन्ग बॅल और विली उनसोएल्ड इसपर दक्षिणपूर्व मार्ग से चढ़ने में सफल हुए।\n\n", "id": "510382", "title": "माशेरब्रुम"}
{"url": "https://hi.wikipedia.org/wiki?curid=510387", "text": "चोगोलीसा\n\nचोगोलीसा पाक अधिकृत कश्मीर के बल्तिस्तान क्षेत्र में स्थित काराकोरम पर्वतों के माशेरब्रुम पर्वत समूह का एक ऊँचा पर्वत है। माशेरब्रुम समूह बाल्तोरो हिमानी से दक्षिण में स्थित है। इस पर्वत के कई शिखर हैं, जिनमें दक्षिण-पश्चिमी और उत्तर-पूर्वी मुख्य हैं। इसके दक्षिण-पश्चिमी मुख वाला शिखर, जिसे चोगोलीसा-१ () भी कहते हैं, सबसे ऊँचा है और ७,६६५ मीटर (२५,१४८ फ़ुट) की बुलंदी रखता है। इसका दूसरा सबसे ऊँचा मुख पूर्वोत्तर वाला है, जिसे चोगोलीसा-२ () भी कहते हैं और जिसकी ऊँचाई ७,६५४ मीटर है। मार्टिन कॉनवे ने सन् १८९२ में चोगोलीसा-२ को दुल्हन पर्वत () का नाम भी दिया था।\n\n१९०९ में इटली के अब्रुत्ज़ी के ड्यूक (राजकुँवर) ने एक दस्ते का नेतृत्व किया जो ७,४९८ मीटर (२४,६०० फ़ुट) तक पहुँच गया। ख़राब मौसम से उन्हे रुकना पड़ा और वे किसी भी शिखर पर न पहुँच पाए, लेकिन वे उस समय के लिये पृथ्वी पर किसी भी मनुष्य के लिये सबसे ऊँचे स्थान पर पहुँचने का रिकॉर्ड स्थापित कर गए। १९५७ में ऑस्ट्रिया के बुह्ल और डिऍमबर्गर ने जून २५ को चोगोलीसा पर चरण खेमे से चढ़ाई शुरु करी। ६,७०६ की ऊँचाई पर एक स्थान में उन्होने खेमा लगाया। २७ जून को बुरे मौसम की वजह से उन्होने पलटकर नीचे आना आरम्भ किया तो बुह्ल एक खाई में गिरकर ग़ायब हो गए। उनका शरीर कभी बरामद नहीं हुआ है। ९९५८ में जापान के क्योटो विश्वविद्यालय के फ़ूजीहीरा और हिराई नामक पर्वतारोही चोगोलीसा-१ पर चढ़ने में सफल हुए। २ अगस्त १९७५ को ऑस्ट्रिया के प्रॅसल और आमॅरर अधिक ऊँचे चोगोलीसा-१ पर विजय पा गए।\n\n", "id": "510387", "title": "चोगोलीसा"}
{"url": "https://hi.wikipedia.org/wiki?curid=510416", "text": "ऊष्मा इंजन\n\nजो इंजन है ऊष्मा को यांत्रिक ऊर्जा में बदलते हैं उन्हें ऊष्मा इंजन (थर्मल इंजन) कहते हैं। ये इंजन ऊष्मा के उच्च ताप से निम्न ताप पर प्रवाहित होने के गुण का उपयोग करके बनाए जाते हैं। इसके विपरीत वे इंजन जो यांत्रिक ऊर्जा की सहायता से ऊष्मा को अधिक ताप से कम ताप पर ले जाते हैं उन्हें 'ऊष्मा पम्प' या 'प्रशीतक' (रेफ्रिजिरेटर) कहते हैं।\n\nउच्च ताप से निम्न ताप पर ऊष्मा किसी तरल के सहारे स्थानान्तरित होती है। ऊष्मा मशीनें प्रायः किसी ऊष्मा चक्र में काम करती हैं। इसीलिए इन्हें सम्बन्धित ऊष्मागतिकीय चक्र (थर्मोडाइनेमिक सायकिल) के नाम से जाता जाता है। उदाहरण के लिए कर्ना चक्र पर काम करने वाला ऊष्मा इंजन 'कर्ना इंजन' कहलाता है।\n\nऊष्मा इंजन अन्य इंजनों से इस मामले में भिन्न हैं कि इनकी अधिकतम दक्षता कर्ना के प्रमेय से निर्धारित होती है जो अपेक्षाकृत बहुत कम होती है। किन्तु फिर भी ऊष्मा इंजन सर्वाधिक प्रचलित इंजन है क्योंकि लगभग सभी प्रकार की उर्जाओं को ऊष्मा में बहुत आसानी से बदला जा सकता है और ऊष्मा इंजन द्वारा इस ऊष्मा को यांत्रिक ऊर्जा में।\n\n", "id": "510416", "title": "ऊष्मा इंजन"}
{"url": "https://hi.wikipedia.org/wiki?curid=510417", "text": "द्वितीय आंग्ल-मराठा युद्ध\n\nद्वितीय आंग्ल-मराठा युद्ध मराठा साम्राज्य और ब्रिटिश ईस्ट इंडिया कंपनी के बीच १८०३ से १८०५ के दौरान हुआ था।\n", "id": "510417", "title": "द्वितीय आंग्ल-मराठा युद्ध"}
{"url": "https://hi.wikipedia.org/wiki?curid=510420", "text": "खाबाब\n\nखाबाब (अरबी: خبب, अंग्रेज़ी: Khabab, सीरियाई :ܟܒܒ)हौरन सादे, दरआ प्रान्त, 57 किमी (~ 36 मील) \nदमिश्क के दक्षिण और दरआ प्रान्त के शहर से एक ही दूरी के बारे में के भाग में दक्षिणी सीरिया में स्थित एक शहर है। .\n\nशहर के अंदर की आबादी 10000 (अनुसार मौसम गर्मियों में अधिकांश लोग वापस जाने गर्मियों की छुट्टियों में) है और 40000 के आसपास, जो सीरिया के बाहर में रह रहे हैं उनमें से ज्यादातर फ्रांस के बीच, बिखरे हैं अमरीका, कनाडा, ब्राजील और ऑस्ट्रेलिया और अरब देशों के एक नंबर। \nलोगों को खाबाब में ईसाई कर रहे हैं और का पालन करें कैथोलिक (बीजान्टिन)।\n\n= = सूत्रों का = = \n", "id": "510420", "title": "खाबाब"}
{"url": "https://hi.wikipedia.org/wiki?curid=510459", "text": "गिस्बॉर्न\n\nगिस्बॉर्न न्यूज़ीलैण्ड के उत्तर-पूर्व में स्थित एक शहर है। यह गिस्बॉर्न क्षेत्र का सबसे बड़ा शहर है। इसकी आबादी 34,400 है। शहर को अपना यह नाम औपनिवेशिक सचिव विलियम गिस्बॉर्न के नाम से मिला है।\n\n", "id": "510459", "title": "गिस्बॉर्न"}
{"url": "https://hi.wikipedia.org/wiki?curid=510461", "text": "मैंग फून\n\nमैंग फून न्यूज़ीलैण्ड के गिस्बॉर्न शहर के निवर्तमान महापौर हैं। यह चीनी मूल के मुट्ठीभर उन व्यक्तियो में से एक हैं जो न्यूज़ीलैण्ड के किसी शहर के महापौर बने हों। यह अंग्रेज़ी, कैण्टोनी तथा माओरी में धाराप्रवाह हैं।\n", "id": "510461", "title": "मैंग फून"}
{"url": "https://hi.wikipedia.org/wiki?curid=510471", "text": "संवैधानिक अधिकार\n\n‘संवैधानिक अधिकार बचाओ’ आन्दोेलन को समर्थन दीजिये।", "id": "510471", "title": "संवैधानिक अधिकार"}
{"url": "https://hi.wikipedia.org/wiki?curid=510495", "text": "डफरिन-पील कैथोलिक डिस्ट्रिक्ट स्कूल बोर्ड\n\nडफरिन-पील कैथोलिक स्कूल बोर्ड (Dufferin-Peel Catholic District School Board, DPCDSB) ओंटारियो, कनाडा के सब से बड़े स्कूली बोर्डों में से एक है। यह पूरे पील क्षेत्र (मिसिसॉगा, बरैंपटन, कैलीडोन) और डफरिन काउंटी (आरंजविल समेत) में 148 स्कूली सहूलतें (122 प्राथमिक स्कूल, 26 उच्च -शैक्षिक स्कूल और 2 अग्रिम शिक्षा सकूला या बालिग़ विद्या केंद्र) की निगरानी करता है। इस में 90,000 विद्यार्थियों के लिए लगभग 5000 अध्यापक भरती हैं; लगभग 3000 प्राथमिक स्तर पर और बाक़ी 2000 उच्च-स्तर स्कूल और अग्रिम विद्या स्तर के लिए।\n\nइसका सदर स्थान मिसिसॉगा में कैथोलिक शिक्षा केंद्र में है।\n\n", "id": "510495", "title": "डफरिन-पील कैथोलिक डिस्ट्रिक्ट स्कूल बोर्ड"}
{"url": "https://hi.wikipedia.org/wiki?curid=510504", "text": "प्रेरण तापन\n\nविद्युत चालक पदार्थों को विद्युतचुम्बकीय प्रेरण द्वारा उत्पन्न भँवर धाराओं द्वारा उत्पन्न ऊष्मा से गरम करने को प्रेरण तापन (Induction heating) या 'प्रेरणीय तापन' कहते हैं। किसी वस्तु को गरम करने के लिए प्रयुक्त प्रेरण तापक वस्तुतः एक विद्युतचुम्बक होता है जिससे उच्च आवृत्ति की प्रत्यावर्ती धारा प्रवाहित की जाती है। गरम करने के लिए आवश्यक ऊष्मा चुम्बकीय हिस्टेरिसिस का उपयोग करके भी पैदा की जा सकती है। प्रेरण तापन के लिए जो आवृत्ति उपयोग में लायी जाती है वह गरम की जाने वाली वस्तु के आकार, उसके पदार्थ का प्रकार, कपुलिंग आदि कई बातों पर निर्भर करती है। (१ किलोहर्ट्स से लेकर हजारो किलोहर्ट्ज तक हो सकती है)\n", "id": "510504", "title": "प्रेरण तापन"}
{"url": "https://hi.wikipedia.org/wiki?curid=510506", "text": "मोटवानी\n\nमोटवानी:\n", "id": "510506", "title": "मोटवानी"}
{"url": "https://hi.wikipedia.org/wiki?curid=510526", "text": "हरिहर राय प्रथम\n\nहरिहर प्रथम (1336–1356 CE), जिन्हें हक्क ಹಕ್ಕ और \"वीर हरिहर प्रथम\" भी कहा जाता है, विजयनगर साम्राज्य के संस्थापक थे। वे भवन संगम के ज्येष्ठ पुत्र थे, कुरुबा जाति के थे और संगम राजवंश के संस्थापक थे, जो कि विजयनगर पर राज्य करने वाले चार राजवंशों में से प्रथम है। सत्ता में आने के तुरंत बाद उन्होंने वर्तमान कर्नाटक के पश्चिमी किनारे पर बार्कुरु में एक किले का निर्माण करवाया. शिलालेख से यह पता चलता है कि सन 1339 में वे अनंतपुर जिले के गुट्टी में स्थित अपने मुख्यालय से वर्तमान कर्नाटक के उत्तरी भागों का प्रशासन किया करते थे। प्रारंभ में उनका नियंत्रण होयसल साम्राज्य के उत्तरी भागों पर था और सन 1343 में होयसल वीर बल्लाल तृतीय की मृत्यु के बाद उन्होंने पूरे साम्राज्य पर अधिकार कर लिया। उनके काल के कन्नड़ शिलालेखों में उनका उल्लेख \"कर्नाटक विद्या विलास\" (महान ज्ञान एवं कौशल के स्वामी), \"भाषेगेतप्पूवरयारगंदा\" (वचन का पालन न करने वालों को दंड देने वाले), \"अरियाविभद\" (शत्रु राजाओं के लिए अग्नि के समान) के रूप में किया गया है। उनके भाइयों में से कम्पन नेल्लूर क्षेत्र का, मुदप्पा मुलबागलू क्षेत्र का, मरप्पा चंद्रगुट्टी क्षेत्र का प्रशासन किया करते थे एवं बुक्क राय उनके उप-सेनापति थे।\n\nउनके प्रारंभिक सैन्य अभियानों के द्वारा तुंगभद्रा नदी की घाटी पर उनका नियंत्रण स्थापित हो गया और क्रमशः कोंकण व मालाबार तट के कुछ क्षेत्रों तक इसका विस्तार हुआ। उस समय तक, होयसलों ने अपने अंतिम शासक वीर बल्लाल तृतीय को खो दिया था, जिनकी मृत्यु मदुरै के सुल्तान से युद्ध के दौरान हुई और इससे उत्पन्न रिक्ति के कारण हरिहर प्रथम सार्वभौम शासक के रूप में उभरे. पूरा होयसल प्रदेश प्रत्यक्ष रूप से उनके शासन में आ गया.\n\nश्रृंगेरी मठ को दिए गए अनुदान से संबंधित सन 1346 के एक शिलालेख में हरिहर प्रथम का उल्लेख \"पूर्वी एवं पश्चिमी समुद्रों के बीच स्थित संपूर्ण देश के शासक\" के रूप में किया गया है और उनकी राजधानी का वर्णन शिलालेख में \"विद्या नगर\" (अर्थात विद्या की नगरी) के रूप में किया गया है। हरिहर प्रथम को एक केंद्रीकृत प्रशासनिक व्यवस्था और सुव्यवस्थित शासन का श्रेय दिया जाता है, जिससे उनकी प्रजा को शांति, समृद्धि और सुरक्षा प्राप्त हुई.\n\nहरिहर प्रथम के उत्तराधिकारी बुक्क प्रथम थे, जो संगम राजवंश के पांच शासकों (पञ्चसंगमों) में सर्वाधिक उल्लेखनीय हुए.\n\n<br>\n", "id": "510526", "title": "हरिहर राय प्रथम"}
{"url": "https://hi.wikipedia.org/wiki?curid=510529", "text": "ट्य ओलसन\n\nटाइलर \"ट्य\" ओलसन (अंग्रेजी: Tyler \"Ty\" Olsson, जन्म: २८ जनवरी, १९७४) एक कनाडाई अभिनेता और आवाज अभिनेता है।\n\nप्रमुख भूमिकाओं में हैं बोल्ड।\n\n\n", "id": "510529", "title": "ट्य ओलसन"}
{"url": "https://hi.wikipedia.org/wiki?curid=510537", "text": "रेलवे प्लेटफार्म\n\nरेलवे प्लेटफार्म रेल की पटरियों की दिशा में स्थित भाग होता है, यह रेलवे स्टेशन, मेट्रो रेल स्टेशन अथवा ट्राम स्टेशन पर स्थित उस जगह को कहते हैं जहाँ यात्री रेलगाडी में चढ़ते हैं, उतरते हैं अथवा बदलते हैं। सभी रेलवे स्टेशन पर किसी न किसी तरह का प्लेटफार्म जरूर होता है। सामन्यतया किसी भी स्टेशन पर प्लेटफार्मों को अंको (१,२,३ आदि) से नामित किया जाता है।\n\nवैसे प्लेटफार्म का उपर से बन्द होना आवश्यक नहीं है क्योंकि कुछ स्टेशनों पर बने प्लेटफार्म केवल चबुतरा बनाकर भी निर्मित किए जाते हैं। लेकिन सामान्य रूप से देखा जाए तो प्रत्येक प्लेटफार्म पर धुप व बारिस से बचने की कुछ व्यवस्था जरूर होती है। अतः सामान्य रूप से प्लेटफार्म की ऊँचाई रेलगाडी की उँचाई से अधिक रखी जाती है।\n\n", "id": "510537", "title": "रेलवे प्लेटफार्म"}
{"url": "https://hi.wikipedia.org/wiki?curid=510548", "text": "फ़रहाद दरया\n\nफ़रहाद दरया (जन्म १९६२) एक अफ़ग़ान गायक और संगीत रचनाकार हैं जिनके कार्यक्रम पश्तो, दारी (फ़ारसी), उज़्बेक और उर्दू में होते हैं। वो संयुक्त राष्ट्र के अफ़ागनिस्तान शांति दूत भी हैं।\n", "id": "510548", "title": "फ़रहाद दरया"}
{"url": "https://hi.wikipedia.org/wiki?curid=510552", "text": "हरिनारायण\n\nहरिनारायण नाम के दो हिन्दी कवि हुए हैं - एक हरिनारायण मिश्र और दूसरे हरिनारायण। \n\n\n", "id": "510552", "title": "हरिनारायण"}
{"url": "https://hi.wikipedia.org/wiki?curid=510553", "text": "हरिचन्द्र\n\nहरिचंद्र (हरिश्चंद्र?) दिगंबर जैन संप्रदाय के कवि थे। इन्होंने माघ की शैली पर धर्मशर्माभ्युदय नामक इक्कीस सर्गों का महाकाव्य रचा, जिसमें पंद्रहवें तीर्थंकर धर्मनाथ का चरित वर्णित है। ये महाकवि बाण द्वारा उद्धृत गद्यकार भट्टार हरिचंद्र से भिन्न थे, क्योंकि कि ये महाकाव्यकार थे, गद्यकाव्यकार थे, गद्यकार नहीं।\n\nहरिचंद्र का समय ईसा की ग्यारहवीं शताब्दी माना जाता है।\n\nसौभाग्य से इस महाकवि ने अंत में कुछ श्लोकों में स्वयं अपना भी परिचय दिया है। हरिचंद्र नोमकवंश के कायस्थकूल में उत्पन्न हुए थे। इनके पिता परमगुणशाली आदिदेव तथा माता रथ्या थीं। गुरुकृपा से उनकी वाणी सारस्वते प्रवाह में स्नात होकर निर्मल हो गई थी -\n\nजिस प्रकार राम ने अपने अनुज लक्ष्मण की सहायता से समुद्र पार कर लिया था, उसी प्रकार अपने अतिशयस्निग्ध अनुज लक्ष्मण की सहायता से उन्होंने शास्त्रपयोधि का पार प्राप्त कर लिया था।\n\nसर्गक्रम से धर्मशर्माभ्युदय का कथानक इस प्रकार है - \n\nहरिचंद्र ने अपने इस 'धर्मशर्माभ्युदय' काव्य को रसध्वनिमार्ग का सार्थवाह तथा 'कर्णपीयूषरसप्रवाह' कहा है।\n\nयह वस्तुत: अत्यंत परिमार्जित शैली में सिद्धहस्त कवि की प्रौढ़ रचना समझ पड़ता है। कालिदास का प्रभाव तो कहीं कहीं अतिस्पष्ट प्रतीत होता है, जैसे रघुवंश के 'तमङ्क्मारोग्य शरीरयोगजै: सुखै'। ३। २६। इस श्लोक का 'उत्संगमारोप्य तमंगजं नृप:' इस श्लोक पर छठे सर्ग में वर्णित रानी सुव्रता की गर्भावस्था रघुवंश की सुदक्षिणा की सी ही है, आदि।\n\nइस काव्य ने स्वयं पश्चाद्वर्ती महाकाव्यों को प्रभावित किया है। बारहवीं शती में महाकवि श्रीहर्ष द्वारा निर्मित 'नैषधीय चरित' धर्मशर्भाभ्युदय से अतिशय प्रभावित जान पड़ता है।\n\n", "id": "510553", "title": "हरिचन्द्र"}
{"url": "https://hi.wikipedia.org/wiki?curid=510558", "text": "हाल\n\nहाल भारतीय साहित्य के सुविख्यात रचनाकार थे। हालकृत \"गाहा सत्तसई\" (गाथा सप्तशती) एक सुविख्यात काव्यरचना है। इसमें ७०० प्राकृत गाथाओं का संग्रह है। 'हाल' के अतिरिक्त 'गाहा सत्तसई' के कर्ता का नाम 'सालाहण' तथा 'सातवाहन' भी पाया जाता जाता है।\n\nसंस्कृत के महाकवि बाण ने हर्षचरित् की उत्थानिका में इस कृति का कोष या सुभाषित कोष और उसके कर्ता का सातवाहन के नाम से उल्लेख किया है। इससे अनुमान होता है कि मूलत: यह कृति चुने हुए प्राकृत पद्यों का एक संग्रह था। धीरे धीरे उसमें सात सौ गाथाओं का समावेश हो गया और वहाँ सतसई के नाम से प्रख्यात हुई। तथापि उसके कर्ता का नाम वही बना रहा। आदि की तीसरी गाथा में ऐसा उल्लेख पाया जाता है कि इस रचना में हाल ने एक कोटि गाथाओं में से ७०० अलंकारपूर्ण गाथाओं को चुनकर निबद्ध किया। सतसई की रचना का काल अनिश्चित है। हाँ, बाण के उल्लेख से इतना निश्चयपूर्वक कहा जा सकता है कि गाथाकोष के रूप में उसका संकलन ईसा की सातवीं शती से पूर्व हो चुका था। सातवाहन का एक नामांतर शालिवाहन भी है जो ई. सन् ७८ में प्रारंभ होनेवाले एक संवत् के साथ जुड़ा हुआ पाया जाता है। वायु, विष्णु, भागवत आदि पुराणों में आंध्रभृत्य नामक राजाओं की वंशावली पाई जाती है जिसमें सर्वप्रथम नरेश का नाम सातवाहन तथा १७वें राजा का नाम हाल मिलता है। इस राजवंश का प्रभाव पश्चिम भारत में ईसा की प्रथम तीन-चार शतियों तक गुप्तराजवंश से पूर्व था। उनकी राजधानी प्रतिष्ठानपुर (आधुनिक पैठन) थी।\n\nसातवाहन (हाल) कुतूहल कविकृत प्राकृत काव्य 'लीलावई' के नायक हैं। जैन कवि उद्योतनसूरि ने अपनी 'कुवलयमाला कथा' (शक ७००) में सालाहण कवि की प्रशंसा पालित्तय (पादलिप्त) और छप्पण्ण्य नामक कवियों के साथ साथ की है और यह भी कहा है कि तरंगवती कथा के कर्ता पालित्त (पादलिप्त) से हाल अपनी काव्यगोष्ठियों में शोभायमान होते थे। इससे ७०० शक से पूर्व हाल की ख्याति का पता चलता है।\n\nहालकृत सत्तसई की अनेक टीकाओं में से पीतांबर और भुवनपालकृत दो टीकाएँ विशेष प्रसिद्ध हैं। इनमें तीन सौ से ऊपर गाथाओं में कर्ताओं का भी उल्लेख पाया जाता है जिनमें पालित्तक, प्रवरसेन, सर्वसेन, पोट्टिम, कुमारिल आदि कवियों के नाम पाए जाते हैं।\n\nसत्तसई के सुभाषित अपने लालित्य तथा मधुर कल्पना के लिए समस्त प्राचीन साहित्य में अनुपम माने गए हैं। उनमें पुरुष और नारियों की शृंगारलीलाओं तथा जलाशय आदि पर नर नारियों के व्यवहारों और सामान्यत: लोकजीवन के सभी पक्षों की अतिसुंदर झलकें दिखाई देती हैं। हाल की इस रचना का भारतीय साहित्य पर गंभीर प्रभाव पड़ा है। अलंकारशास्त्रों में तो उसके अवतरण दृष्टांत रूप से मिलते ही है। संस्कृत में आई सप्तशती तथा हिंदी में तुलसी सतसई, बिहारी सतसई आदि रचनाएँ उसी के आदर्श पर हुई हैं।\n\n", "id": "510558", "title": "हाल"}
{"url": "https://hi.wikipedia.org/wiki?curid=510563", "text": "गॉथिक वास्तुकला\n\nगॉथिक वास्तुकला (Gothic architecture) वास्तुकला की एक शैली है जो यूरोप में उत्तर मध्यकाल में प्रचलित थी। गॉथिक शैली 'रोमनेस्क वास्तुकला' से जन्मी। यह शैली फ्रांस में १२वीं शती में जन्मी तथा १६वीं शती तक प्रचलित रही। उस काल में इसे 'फ्रांसीसी कर्म' (Opus Francigenum) कहा जाता था। 'गॉथिक' शब्द का प्रयोग पुनर्जागरण के बाद के काल में प्रचलित हुआ। गोथिक शैली के बाद पुनरुद्धार वास्तुकला (Renaissance architecture) का जन्म हुआ। इस शैली की मुख्य विशेषताएँ हैं- बिन्दुमय चाप (pointed arch), रिब किया हुआ गुम्बद, अर्धचाप वप्र (flying buttress)। यूरोप के अनेक महान गिरिजाघरों एवं अन्य ईसाई धार्मिक भवन इसी शैली में बने हैं।\n\n", "id": "510563", "title": "गॉथिक वास्तुकला"}
{"url": "https://hi.wikipedia.org/wiki?curid=510566", "text": "प्रिज़्म\n\nप्रकाशिकी में, प्रिज़्म (Prism / संक्षेत्र या क्रकच आयत) एक सपाट चिकनी सतहों वाला एक पारदर्शी प्रकाशीय अवयव है जो, प्रकाश का अपवर्तन करता है। कम से कम दो सपाट सतहों के मध्य एक कोण का होना अनिवार्य है। सतहों के मध्य के कोण की सटीकता उसके अनुप्रयोग पर निर्भर करती हैं। पारंपरिक रूप से संक्षेत्र उस ज्यामितीय आकार को परिभाषित करता है जिसका एक त्रिकोणीय आधार और आयताकार पक्ष होते हैं। कुछ प्रकाशीय संक्षेत्र वास्तव में एक ज्यामितीय संक्षेत्र के आकार के नहीं होते हैं। संक्षेत्रों को हर उस सामग्री से बनाया जा सकता है जो कि, उस तरंगदैर्य के लिए पारदर्शी हो जिसके लिए उन्हें तैयार किया जा रहा है। संक्षेत्रों का निर्माण मुख्यत: कांच, प्लास्टिक और फ्लुराइट से किया जाता है।\n\nप्रिज़्म का प्रयोग प्रकाश को उसके संघटक वर्णक्रमीय रंगों (इंद्रधनुष के रंग) में तोड़ने के लिए किया जा सकता है। संक्षेत्रों को प्रकाश के परावर्तन, अथवा प्रकाश के विभिन्न ध्रुवीकरण वाले संघटकों में विभाजित करने के लिए भी इस्तेमाल किया जा सकता है।\n\nप्रकाश जब एक माध्यम से दूसरे माध्यम में प्रवेश करता है तब उसकी गति परिवर्तित होती है (उदाहरण के लिए, वायु से संक्षेत्र के कांच से)। गति का यह परिवर्तन प्रकाश के अपवर्तन का कारण बनता है क्योंकि प्रकाश एक नए माध्यम में एक भिन्न कोण से प्रवेश करता है (हाइगेन्स का सिद्धांत)।\n\n", "id": "510566", "title": "प्रिज़्म"}
{"url": "https://hi.wikipedia.org/wiki?curid=510570", "text": "डीसी मशीन\n\nदिष्टधारा मशीन (DC machine) उन सभी मशीनों को कहते हैं जो डीसी लेकर यांत्रिक ऊर्जा उत्पन्न करती हैं (डीसी मोटर) या जो यांत्रिक ऊर्जा को डीसी में बदलती हैं (दिष्टधारा विद्युतजनित्र)।\n\n", "id": "510570", "title": "डीसी मशीन"}
{"url": "https://hi.wikipedia.org/wiki?curid=510571", "text": "अमरकंटक थर्मल पावर स्टेशन\n\nअमरकंटक थर्मल पावर प्लांट दक्षिण पूर्व रेलवे (एसईआर) के बिलासपुर - कटनी अनुभाग के अम्लाई रेलवे स्टेशन पर स्थित है, जो भारत के मध्य प्रदेश के अनूपपुर जिले का हिस्सा है।\n\nअमरकंटक थर्मल पावर स्टेशन की 450.00 मेगावाट की स्थापित क्षमता है। इस बिजली घर की पहली इकाई को मार्च 1977 में चालू किया गया था।\nसंयंत्र के लिए पानी पास के Sutna बांध जो सोन नदी पर निर्मित तथा 700 एकड़ में फैला हुआ है से लिया जाता है।\nसंयंत्र के लिए कोयले की साउथ इस्टर्न कोलफील्ड्स लिमिटेड की खानों से रेल द्वारा आपूर्ति की जाती है।\n\n", "id": "510571", "title": "अमरकंटक थर्मल पावर स्टेशन"}
