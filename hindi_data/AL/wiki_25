{"url": "https://hi.wikipedia.org/wiki?curid=447916", "text": "द डर्टी पिक्चर\n\nद डर्टी पिक्चर () 2011 में बनी सिल्क स्मिता की जीवनी पर आधारित हिन्दी फ़िल्म है। फ़िल्म निर्माताओं ने हालांकि यह साफ़ किया है कि फ़िल्म कि कहानी पूरी तरह स्मिता पर आधारित नहीं है परन्तु उन्ही की तरह अन्य दक्षिणात्य अभिनेत्रियों, जैसे नायलोन नलिनी और डिस्को शांती से भी प्रभावित है और लोकप्रिय संस्क्रती में एक स्त्री के निजी जीवन और उसके संघर्ष की कहानी बयां करती है जिसमें हॉलीवुड अभिनेत्री और सेक्स सिम्बल मर्लिन मुनरो भी शामिल है। फ़िल्म का निर्देशन मिलन लुथरिया ने किया है और इसकी सह-निर्माता शोभा कपूर और एकता कपूर है। एकता कपूर को जब इस फ़िल्म का खयाल आया तब उन्होंने कथानक-कर रजत अरोडा को कहानी लिखने को कहा।\n\n\"द डर्टी पिक्चर\" को विश्वभर में हिन्दी, तमिल और तेलगु भाषओं में 2 दिसम्बर 2011 को रिलीज़ किया गया (स्मिता की जन्म तारीख पर)। विद्या बालन, नसीरुद्दीन शाह और इमरान हाशमी ने फ़िल्म में मुख्य किरदारों की भुमिका निभाई है। रिलीज़ के पश्च्यात फ़िल्म को समीक्षकों द्वारा काफ़ी सराहा गया और व्यावसाइक दृष्टी से यह एक सफल फ़िल्म रही।\n\nफिल्म की शुरुआत रेशमा (विद्या बालन) के शादी के एक दिन पहले घर छोड कर चेन्नई भागने से होती है। वह एक फ़िल्म में किरदार पाने के लिए बहुत प्रयास करती है परन्तु फ़िल्म का पात्र निर्देशक उसे बेकार और अनाकर्षित कह कर बेइज्जत कर देता है। रेशमा पुन्ह दृढ़ निश्चय से उसे मनाने जाती और आखिर कार एक साइड डांसर का किरदार हासिल कर लेती है। शूटिंग शुरू होते ही वह तुरंत मुख्य स्क्रीन पर चाबुक के साथ अश्लील और उत्तेजना पूर्ण भावों के साथ नृत्य करना शुरू कर देती है। उसकी इस हरकत से फ़िल्म निर्देशक अब्राहम (इमरान हाशमी) यह सोच कर गुस्सा हो जाता है कि उसकी फ़िल्म बनाने की कला पर्दे पर दिखनी चाहिए न की उत्तेजनापूर्ण और अश्लील सामग्री। वह रेशमा के नृत्य का पूरा हिस्सा फ़िल्म से काट देता है। फ़िल्म बॉक्स ऑफिस पर पिट जाती है जिससे निर्माता सेल्वा गणेश (राजेश शर्मा) काफ़ी नाराज हो जाता है और रेशमा को बाद में मिलकर उसे अपनी आगामी फ़िल्म में एक गाना दे देता और उसे सुझाव देता है कि अबसे वह अपना नाम सिल्क रख ले।\n\nअपने पहले सीन में सिल्क सूर्यकांत (नसीरुद्दीन शाह) को देख कर मंत्रमुग्ध हो कर शर्मा जाती है जिससे पहला सीन बेकार होजाता है और सूर्यकांत नाराज होकर निकल जाता है। सिल्क उसे अपनी ओर आकर्षित करके मना लेती है और लंबे समय तक अनैतिक संबंध बनाए रखने का वादा करती है। दूसरी ओर अब्राहम एक नई फ़िल्म सेल्वा गणेश को सुझाता है और उसकी इच्छा सूर्यकांत को मुख्य भूमिका में लेने की होती है। सूर्यकांत अब्राहम को फ़िल्म में मसाला और सेक्स डालने को कहता है (सिल्क की ओर इशारा करते हुए) ताकि फ़िल्म अच्छा व्यवसाय कर सके। इससे अब्राहम और गुस्सा हो जाता है और सिल्क से नफ़रत करने लगता है। दूसरी ओर सिल्क को इस बात पर विश्वास है कि फिल्में मनोरंजन के लिए होती है और वह अपना काम जारीरखती है। वह सूर्यकांत के साथ कई उत्तेजनापूर्ण फ़िल्मों में काम करती है व अपने नृत्य से पुरुष वर्ग में काफ़ी लोकप्रिय हो जाती है और एक मशहूर और अमिर दक्षिणात्य सेक्स अभिनेत्री बन जाती है।\n\nसूर्यकांत का छोटा भाई और बेनाम लेखक रमाकांत (तुषार कपूर) खुलासा करता है कि वह सिल्क का प्रशंसक है और उससे दोस्ती करने की कोशिश करता है। सिल्क इस बात से खुश होती है कि आखिर कोई उसे उसके शारीर को नहीं बल्कि उसे पसंद करता है। वे दोनों सिल्क के पुराने घर जाते है जहाँ सिल्क की माँ हमेशा के लिए उससे सरे रिश्ते तोड़ लेती है। एक पुरस्कार समारोह में सिल्क को उसके कार्य के लिए पुरस्कृत किया जाता है परन्तु सूर्यकांत उसे दूसरों का 'डर्टी सीक्रेट' कह कर बदनाम कर देता है। सिल्क घोषणा करती है कि वह अपनी 'डर्टी पिक्चर' बनाना जारी रखेगी और उसे इसमें कोई शर्म नहीं है।\n\nसिल्क रमाकांत के साथ ज्यादा समाया व्यतीत करने लगती है जो अब उससे प्यार करने लगता है। वह उसे लेखक के तौर पर उभरने को कहती है और उसके बड़े भाई के फ़िल्म करिअर की छाया से बहार निकलने की सलाह देती है। उनके इस सम्बन्ध को एक बढ़िया खबर मान कर एक पत्रकार नैला (अंजू महेन्द्रू) सिल्क को दोनों भाइयों के साथ सम्बन्ध रखने के लिए बदनाम करती है। सूर्यकांत आखिरकार सिल्क को अपनी फ़िल्मों में से हटा देता है जिससे वह छोटे फ़िल्म निर्मातओं के साथ काम करने के लिए मजबूर हो जाती है। अपने इस काम से नाखुश और बोर होकर वह काम करने की इच्छा खो देती है जिसके चलते दूसरे निर्माता उसे और बदनाम करने लगते है। बाद में रमाकांत की नई फ़िल्म की लॉन्च पार्टी में सिल्क एक उभरती अदाकारा शकीला से मिलती है। उससे जलन के कारन वह उसे अपमानित करती है और नृत्य करने ने लिए उकसाती है। नृत्य के अंत में सिल्क जानबूझ कर शकीला को गिरा देती है और यह दिखाती है कि उसे कोई हरा नहीं सकता। सिल्क के इस बर्ताव से शर्मिंदा होकर रमाकांत उससे रिश्ता तोड़ लेता है।\n\nसिल्क की जिंदगी बिखरने लगती है। समीक्षक और महिलावर्ग उसे बदनाम करने लगते है। वह शराब और धूम्रपान की लत का शिकार हो जाती है और वजन बढ़ने लगता है। निर्देशक उसे अपनी फ़िल्मों में लेना बंद कर देते है। वह सेल्वा गणेश के पास एक फ़िल्म बनाने आ आग्रह करती है जो बुरी तरह पिट जाती है जिसके चलते वह अपनी दौलत और शौहरत दोनों गँवा बैठती है। इसके साथ-साथ अब्राहम भी एक फ़िल्म रिलीज करता है जिसमें वह स्वयं मुख्य भूमिका निभाता है और फ़िल्म सफल हो जाती है। अपनी सफलता, सिल्क की नाकामयाबी और दोनों के बीच बातचीत के चलते अब्राहम को यहाँ अहसास होता है कि वह सिल्क से प्यार करने लगा है। खुद को उसके बारे में सोचने से रोक न पाने के कारण वह सिल्क के घर जाता है जहाँ दोनों सिल्क की जिंदगी के बारे में बात करते है। उस वक्त तक सिल्क बहुत बड़े कर्ज तले दबी होती है और मजबूर होकर एक छोटे फ़िल्म निर्माता के पास काम माँगने जाती है जिससे वह रमाकांत की पार्टी में मिली थी। वहां जाकर उसे धक्का लगता है कि वह उसे एक अश्लील फ़िल्म में लेना चाहता है और इससे पहले की वह विरोध करे वह उसे शराब के नशे में धुत्त करके चित्रीकरण शुरू कर देता है। जल्द ही उस जगह पर पुलिस छापा मार देती है पर सिल्क सबके साथ बच निकलने में कामयाब हो जाती है। वह किसी तरह अपने घर पहुंचती है जहां उसे अपनी छवि पर शर्म आती है।\n\nदूसरी ओर अब्राहम सिल्क की माँ को ढूंढ निकालता है और उन्हें लेकर सिल्क को अगली सुबह मिलाने की सोचता है। पर उसी रात जब वह सिल्क को अपनी एक पार्टी से फोन करता है तो सिल्क उसे अपनी तरफ से सबको अलविदा कहने को कहती है। अब्राहम को शक हो जाता है और वह सिल्क के घर की ओर दौड पड़ता है जहा उसे सिल्क लाल रंग की साड़ी में भारतीय मेक-अप के साथ मरी हुई मिलती है। अपनी नाकामियाबी के चलते सिल्क नींद की गोलियां खा कर आत्महत्या कर लेती है। अंत में अब्राहम और उसकी माँ उसका अंतिम संस्कार करते है।\n\nपूरी कहानी अब्राहम भूतकाल में सुना रहा होता है, जो अकेला ऐसा इंसान था जो सिल्क का दर्द, उसकी ख्वाहिशें, उसके सपने, उसकी मेहनत और उसके पीछे का अँधेरा समझ सका था जो उसके उदय और पतन के पीछे छिपा हुआ था।\n\n\nएकता कपूर ने लुथरिया के साथ \"वन्स अपॉन अ टाइम इन मूम्बई\" की सफलता के बाद यह फिल्म बनाने का निर्णय लिया। उन्होने कहा की \"द डर्टी पिक्चर\" भारत कि और से अकादमी पुरस्कार नामांकित फिल्म \"बूगी नाइट्स\" का जवाब होगा। बाद में पत्रकार सम्मेलन में उन्होने स्पष्ट किया कि \"रागिनी एम एम एस\" और \"द डर्टी पिक्चर\" कोई पॉर्न फिल्म नहीं है।\n\nउन्होनें यहां तक कहा कि, \"मुझे आश्चर्य होगा अगर मेरी फिल्म \"द डर्टी पिक्चर\" अविश्वसनीय प्रशंसा और विद्या बालन को राष्ट्रीय पुरस्कार नहीं मिलेगा। फिल्म एक बहुत अच्छे कथानक के साथ बनी है और मेरे कार्यालय में कईं युवाओं ने इसकी काफी प्रशंसा की है।\" उन्होने यह भी बताया कि फिल्म का उद्देश्य न तो औचित्य साबित करना और ना ही स्मिता के जीवन की आलोचना करना है, लेकिन दर्शकों के लिए उसके जीवन जीने के लिए है। इसके अतिरिक्त फिल्मांकन शुरू होने से पहले, बालन और शाह सहित सभी अभिनेताओं नें लगभग दो महीने के लिए कार्यशालाओं में भाग लिया।\nजब कथानककार रजत अरोडा ने फ़िल्म की कथा लिखनी शुरू की तब यहाँ केवल एक छोटी बजट की फ़िल्म थी जो मुख्यतः 1980 के दशक के कम-अश्लील सीनों पर केंद्रित थी पर जैसे जैसे विकास आगे बढ़ा इसमें स्मिता की जीवनी भी काल्पनिक तौर पर मिला ली गई। फ़िल्म के लिए शोधकार्य करते हुए मिलन लुथरिया और रजत अरोडा को उस काल की मैगजीनों में बेहद कम लेख मिले क्योंकि \"सिल्क स्मिता जैसी औरतें मैगजीनों में अपनी जगह नहीं बना पाती थी जब तक वे कोई नई चर्चा का विषय न बने\"। इसीलिए उन्होंने उसके जीवन के बारे में जानकारी बातचीत, पार्टी में मिले लोगों से और उसके मित्रों से जमा की जिसे बाद में कल्पना से जोड़ा गया। तमिल फ़िल्म उद्योग को दिखने के अलावा फ़िल्म में अभिनेताओं के पैंसो के व्यव्हार के मुद्दों को भी दिखाया गया है, किस तरह वे धोखे का शिकार होते है, \"उनके टूटे हुए रिश्तों की कड़ियाँ\" और किस तरह वे \"अकेली ज़िंदगी जी कर दुखदाई अंत का शिकार होते थे\". इसके अलावा निर्मातओं ने बॉलीवुड के प्रमुख निर्देशकों, जैसे मनमोहन देसाई, विजय आनंद, राज कपूर, फिरोज़ खान और जी.पी सिप्पी को भी कहानी में मिलाया और \"बूगी नाइट्स\" (1997) व \"द पीपल वर्सेस लैरी फ्लिंट\" (1996) अंग्रेज़ी फ़िल्मों का भी सहारा लिया।\n\nजब विद्या बालन को स्क्रिप्ट सुनाई गई और उन्हें उन कपड़ों के चित्र दिखाए गए जो उन्हें पहनने होंगे, जिनमें तंग पैंटें, बड़े गले के कपडे व पेटीकोट (बीर साड़ी के) शामिल थे, तो उन्हें काफ़ी परेशानी हुई।\"हमें विद्या के आलावा कोई और इस पात्र के लिए बढ़िया नहीं लगा। यह ऐसा कार्य था जिसे विद्या ने पहले कभी नहीं किया था। पर मुझे विश्वास है कि वह अपना कार्य बखूबी करेंगी।\"\n\nइस बात की समीक्षा के बावजूद की विद्या का पात्र विवादास्पद होगा, लुथरिया ने साफ़ किया की, \"मैं विद्या को यह जताना चाहती थी कि जो वह कर रही है वह कोई खराब या अश्लील कार्य नहीं है बल्कि सही ढंग से बेहतर अभिनय है। उसका पात्र जो करता है वह कोई गन्दा कार्य नहीं है।\" उन्होंने बालन को इसी प्रकार की अन्य फ़िल्में जैसे \"बर्लेस्क्यु\" और \"शिकागो\" देखने के लिए कहा। बालन ने साल्सा का भी प्रशिक्षण लिया ताकि वह स्मिता के शारीरिक भाषा को अच्छी तरह अपना सके।\n\nविद्या के बाद नसीरुद्दीन शाह को एक बढती उम्र के \"गंदे विग, काले चश्मे और रंगी हुई मूछों वाले\" दक्षिण भारतीय सुपरस्टार की भूमिका में कास्ट किया गया। अपनी फ़िल्म \"त्रिदेव\" में \"तिरछी टोपी वाले\" गाने पर आखरी बार नृत्य करने के २२ साल बाद उन्होंने पुन: एक तेज़ गाने पर इस फ़िल्म में नृत्य किया है।\n\nटी-सीरीज ने \"द डर्टी पिक्चर\" के संगीत के अधिकार पा लिए थे। विशाल-शेखर ने फ़िल्म के चार गानों का निर्माण किया और रजत अरोडा ने गानों के अक्षर लिखे। \n", "id": "447916", "title": "द डर्टी पिक्चर"}
{"url": "https://hi.wikipedia.org/wiki?curid=447938", "text": "बुर्यातिया\n\nबुर्यातिया गणतंत्र (रूसी: Респу́блика Буря́тия, रॅस्पुब्लिका बुर्यतिया; बुर्यात भाषा: Буряад Республика, बुर्याद रॅस्पुब्लिका) गणतंत्र का दर्जा रखने वाला रूस का एक राज्य है। यह दक्षिण-मध्य साइबेरिया क्षेत्र में बयकाल झील के किनारे स्थित है। इसकी राजधानी उलान-उदे (Ула́н-Удэ́, Ulan-Ude) नामक शहर है। इसका क्षेत्रफल क़रीब ३,५१,३०० वर्ग किमी है (यानि भारत के राजस्थान राज्य से ज़रा बड़ा) और सन् २०१० में इसकी आबादी ९,७२,६५८ थी।\n\nबुर्यातिया में बौद्ध धर्म प्रमुख धर्म है।\n\n", "id": "447938", "title": "बुर्यातिया"}
{"url": "https://hi.wikipedia.org/wiki?curid=447992", "text": "गोस्वामी गोकुलनाथ\n\nगोस्वामी गोकुलनाथ वल्लभ संप्रदाय की आचार्य परंपरा में वचनामृत पद्धति के यशस्वी प्रचारक के रूप में विख्यात हैं। आप गोस्वामी विट्ठलनाथ के चतुर्थ पुत्र थे। आपका जन्म संवत्‌ 1608, मार्गशीर्ष शुक्ला सप्तमी को प्रयाग के समीप अड़ैल में हुआ था। गोस्वामी विट्ठलनाथ के सातों पुत्रों में गोकुलनाथ सबसे अधिक मेधावी, प्रतिभाशाली, पंडित और वक्ता थे। सांप्रदायिक गूढ़ गहन सिद्धांतों का आपने विधिवत्‌ अध्ययन किया था और उनके मर्मोद्घाटन की विलक्षण शक्ति आपको प्राप्त हुई थी। सांप्रदायिक सिद्धांतों के प्रचार और प्रसार में अपने पिता के समान आपका भी बहुत योगदान है। संस्कृत भाषा के साथ ही हिंदी काव्य और संगीत का भी आपने गोविन्दस्वामी से अध्ययन किया था, जिसका उपयोग आपने प्रचार कार्य में किया।\n\nगोकुलनाथ की वैष्णव जगत्‌ में ख्याति के विशेषत: दो कारण बताए जाते है। पहला कारण यह है कि इन्होंने अपने संप्रदाय के वैष्णव भक्तों के चारित्रिक दृष्टांतों द्वारा सांप्रदायिक उपदेश देने की लोकप्रिय प्रथा का प्रवर्तन किया। इन कथाओं को ही हिंदी साहित्य में 'वार्ता साहित्य' का नाम दिया गया है। आपकी प्रसिद्धि का दूसरा कारण सांप्रदायिक अनुश्रुतियों में 'मालाप्रसंग' नाम से अभिहित किया जाता है। इस मालाप्रसंग के कारण, कहा जाता है कि, गोकुलनाथ जी को वैष्णव जगत्‌ में सार्वदेशिक यश और सम्मान प्राप्त हुआ था। मालाप्रसंग का संबंध एक ऐतिहासिक घटना से बताया जाता है। वंसत्‌ 1674 में बादशाह जहाँगीर की उज्जैन और मथुरा में एक वेदांती संन्यासी चिद्रूप से भेंट हुई जिसकी विस्पृह साधना से बादशाह मुग्ध था। वैष्णवों में प्रचलित है कि उसके कहने पर बादशाह ने वैष्णवों के बाह्य चिन्हों (माला, कंठी और तिलक) के धारण करने पर प्रतिबंध लगा दिया। इस निषेधाज्ञा को हटवाने में गोकुलनाथ जी ने सफलता पाई। यद्यपि इस वैष्णव परंपरा की पुष्टि ऐतिहासिक ग्रंथों से नहीं होती। जहाँगीर के 'आत्मचरित' अथवा फारसी की ऐतिहासिक सामग्री में इस घटना का कहीं उल्लेख नहीं मिलता। परंतु गोकुलनाथ जी के विषय में यह मिलता है कि उन्होंने जहाँगीर से गोस्वामियों के लिए नि:शुल्क चरागाह प्राप्त किए थे। उनका यश और सम्मान पुष्टिमार्गी संतसमाज में इससे अधिक बढ़ गया। चिद्रूप की लोकप्रियता कम हुई अथवा नहीं, किन्तु गोकुलनाथ जी का प्रभाव उत्तरोत्तर बढ़ता गया। आगे चलकर इसका स्पष्ट प्रभाव उनकी कृतियों पर पड़ा। वार्ता साहित्य के यशस्वी कृतिकार एवं प्रचारक के रूप में उनका नाम बड़े आदर से लिया जाता है। वैष्णव मत के सिद्धांतों और भक्ति की रसानुभूति में उनकी लेखनी खूब चली।\n\nहिंदी साहित्य के इतिहास ग्रंथों में गोकुलनाथ जी का उल्लेख उनके 'वार्ता साहित्य' के कारण हुआ है। गोकुलनाथ रचित दो वार्ता ग्रंथ प्राप्त हैं। पहला 'चौरासी वैष्णवन की वार्ता' और दूसरा 'दो सौ बावन वैष्णवन की वार्ता'। इन दोनों की प्रामाणिकता और गोकुलनाथ रचित होने में विद्वानों में प्रारंभ से ही मतभेद रहा है, किंतु नवीनतम शोध और अनुशीलन से यह सिद्ध होता जा रहा है कि मूल वार्ताओं का कथन गोकुलनाथ ने ही किया था। इन वार्ताओं से वल्लभ संप्रदायी कवियों तथा वैष्णव भक्तों का परिचय प्राप्त करने में अत्यधिक सहायता प्राप्त हुई है। अत: इनको अप्रामाणिक कहकर उपेक्षणीय नहीं माना जा सकता। सांप्रदायिक पंरपराओं के अध्ययन से यह विदित होता है कि गोकुलनाथ जी ने सर्वप्रथम श्री वल्लभाचार्य जी के शिष्यों-सेवकों का वृत्तांत मौखिक रूप से 'चौरासी वैष्णवन की वार्ता' के रूप में कहा और तदनंतर अपने पिता श्री विट्ठलनाथ जी के शिष्यों-सेवकों का चरित्र 'दो सौ बावन वैष्णवन की वार्ता' में सुनाया, यद्यपि गोकुलनाथ ने स्वयं इन वार्ताओं को नहीं लिखा। लेखन और संपादन का कार्य बाद में होता रहा। विशेष रूप से गुसाई हरिराय ने इनके संपादन का महत्वपूर्ण कार्य किया। उन्होंने 'भाव प्रकाश' लिखकर इन वार्ताओं का पल्लवन करते हुए इनमें विस्तार के साथ कतिपय समसामयिक घटनाओं का भी समावेश कर दिया। इन घटनाओं में औरंगजेब के आक्रमणों की बात विशेष रूप से ध्यान देने योग्य है। वस्तुत: हरिराय जी ने अपने काल की वर्तमानकालिक घटनाओं को भाव प्रकाशन तथा पल्लवन के समय जोड़ा था। मूल वार्ताओं में वे घटनाएँ नहीं थीं। परवर्ती संपादकों और लिपिकारों ने अनेक नवीन प्रसंग जोड़कर वार्ताओं को बहुत भ्रामक बना दिया है। किंतु वार्ताओं की प्राचीनतम प्रतियों में उन घटनाओं का वर्णन न होने से अनेक भ्रांतियों का निराकरण हो जाता है। वार्ता साहित्य का हिंदी गद्य के क्रमिक विकास में बहुत ही महत्वपूर्ण स्थान है और अब उनका विधिवत्‌ मूल्यांकन होने लगा है। गोकुलनाथ जी रचित कुछ और ग्रंथ भी उपलब्ध हैं जिनमें 'वनयात्रा', 'नैत्य-सेवा-प्रकार', 'बैठक चरित्र', 'घरू वार्ता', 'भावना', 'हास्य प्रसंग' आदि हैं।\n\nगोकुलनाथ जी की ख्याति का एक कारण उनकी सांप्रदायिक विशेषता भी है। गोकुलनाथ के इष्टदेव का स्वरूप 'गोकुलनाथ' ही है और उसके विराजने का स्थान गोकुल है। इनके यहाँ स्वरूपसेवा के स्थान पर गद्दी को ही सर्वस्व मानकर पूजा जाता है। इनका सेवकसमुदाय भंडूची वैष्णवों के नाम से प्रसिद्ध है।\n\nगोकुलनाथ जी वचनामृत द्वारा वल्लभ संप्रदाय का प्रचार करनेवाले सबसे प्रमुख आचार्य थे। उनकी मृत्यु संवत्‌ 1697 की फाल्गुन कृष्णा नवमी को हुई।\n\n\n", "id": "447992", "title": "गोस्वामी गोकुलनाथ"}
{"url": "https://hi.wikipedia.org/wiki?curid=448001", "text": "पेरिस कम्यून\n\nपेरिस कम्यून (फ्रांसीसी : La Commune de Paris, आईपीए: [la kɔmyn də paʁi]) एक सरकार थी जिसने पेरिस पर 28 मार्च 1871 से 28 मई 1871 तक के संक्षिप्त काल के लिये शासन किया।\n\nसन्‌ 1871 ई. का पेरिस कम्यून एक क्रांतिकारी आंदोलन था जिसका प्रमुख महत्व फ्रांस के सामंशाही आधिपत्य से पेरिस के सर्वहारा वर्ग द्वारा अपने को स्वतंत्र करने के प्रयत्नों में है। सन्‌ 1793 ई. के कम्यून के समय से ही पेरिस के सर्वहारा वर्ग में क्रांतिकारी शक्ति पोषित हो रही थी जिसने समय असमय उसके प्रयोग के निष्फल प्रयत्न भी किए थे। 2 सितंबर सन्‌ 1870 को तृतीय नेपोलियन की हार के फलस्वरूप उत्पन्न होनेवाली राजनीतिक परिस्थितियों ने पेरिस और सामंतशाही फ्रांस के बीच के संघर्ष और बढ़ा दिए। 4 सितंबर को गणतंत्र की घोषणा के साथ राष्ट्रीय सुरक्षा सरकार (गवर्नमेंट ऑव नैशनल डिफ़ेंस) की स्थापना हुई और दो सप्ताह बाद ही जर्मन सेना ने पेरिस पर घेरा डाल दिया जिससे आतंकित हो पेरिस ने गणतंत्र स्वीकार कर लिया। परंतु मास पर मास बीतने पर भी जब घेरा न हटा तब भूख और शीत से व्याकुल पेरिस की जनता ने पेरिस के एकाधिनायकत्व में लेवी आँ मास (levee en masse) की चर्चा प्रारंभ कर दी। सितंबर में ही नई सरकार के पास स्वायत्तशासित कम्यून की स्थापना की माँग भेज दी गई थी। इधर युद्ध की आवश्यकताओं को पूरा करने के लिए नए सैन्य जत्थों का संगठन, श्रमिकवर्ग के लोगों की भर्ती तथा उन्हें अपने अफसरों को नामजद करने के अधिकार की प्राप्ति के फलस्वरूप भी पेरिस के सर्वहारा वर्ग की शक्तियाँ बढ़ गई थीं। फरवरी, सन्‌ 1871 ई. में इन सर्वहारा सैन्य जत्थों ने परस्पर मिलकर एक शिथिल संघ की तथा 20 आरोंदिस्मों (arondissmonts) में प्रत्येक से तीन प्रतिनिधियों के आधार पर राष्ट्रीय संरक्षकों की एक केंद्रीय समिति (कोमिती द ला गार्द नात्सियोनाल) की स्थाना की।\n\n28 जनवरी को जर्मन सेना तथा राष्ट्रीय सुरक्षा सरकार के बीच किंचित्‌ काल के लिए उस उद्देश्य से युद्ध स्थगित करने की संधि हुई कि फ्रांस को राष्ट्रीय संसद् (नैशनल असेंब्ली) के निर्वाचन का अवसर प्राप्त हो सके जो शांतिस्थापना या युद्ध के चलते रहने पर अपना निर्णय दे। परंतु सामंतशाही फ्रांस की भावनाओं का प्रतिनिधान करने वाली इस संसद् ने सर्वहारा वर्ग को और अधिक क्रुद्ध किया। उसने महँगे दामों में केवल युद्धसमाप्ति को ही नहीं स्वीकार किया वरन्‌ फ्रांस की राजधानी वरसाई में स्थानांतरित कर पेरिस वासियों को अपमानित भी किया और कुछ ऐसे प्रस्ताव पास किए जो पेरिस वासियों के हितों के लिए घातक थे। पेरसि के स्वायत्तशासन संबंधी आंदोलन को आघात पहुँचाने के आशय से राष्ट्रीय संरक्षक समिति की सैन्य शक्तियाँ कम करने के हेतु 18 मार्च को सरकार द्वारा उसकी तोपों पर आधिपत्य प्राप्त करने के निष्फल प्रयत्न ने दोनों के बीच होनेवाले संघर्ष को क्रांतिकारी आंदालन का रूप दे दिया जिसमें सरकारी सेना ने राष्ट्रीय संरक्षकों पर वार अपना अस्वीकार कर दिया। फलत: सरकारी पक्ष के अनेक नेता माए गए और शेष ने वारसाई में भागकर शरण ली। इस प्रकार किसी विशेष संघर्ष के बिना नगर राष्ट्रीय संरक्षक समिति के आधिपत्य में आ गया जिसने तुंरत अंतरिम सरकार की स्थापना की तथा 26 मार्च को पेरिस कम्यून के प्रतिनिधियों के निर्वाचन का प्रबंध किया। 90 प्रतिनिधियों के निर्वाचन के लिए लगभग दो लाख व्यक्तियों ने मतदान किया। अंतरिम सरकार के रूप में अपना कार्य समाप्त कर चुकने के कारण राष्ट्रीय संरक्षक समिति ने राजनीतिक कार्य से अवकाश ग्रहण कर लिया और इस प्रकार अंतत: पेरिस नगर अपने हित में अपना शासनप्रबंध स्वयं करने का अवसर पा सका।\n\n18 मार्च की क्रांति केवल राष्ट्रीय सुरक्षा सरकार और उसी संसद् के ही नहीं वरन्‌ केंद्रीकरण की उस संपूर्ण व्यवस्था के विरुद्ध थी जिसके कारण न केवल स्थानीय प्रबंध केंद्रीय सत्ता द्वारा नियंत्रित था, वरन्‌ प्रांतों द्वारा आरोपित प्रतिक्रियावादी सरकार ने पेरिस तथा अन्य बड़े नगरों का सामाजिक और राजनीतिक विकास अवरुद्ध कर रखा था। क्रांतिकारियों के अनुसार इन सबका केवल एक उपचार था : केंद्रीय सत्ता के कार्यों को न्यूनतम करना ताकि स्थानीय संगठनों को न केवल अपने प्रबंध के लिए वरन्‌ अपने समाज के संपूर्ण संगठन एवं विकास के लिए भी सर्वाधिक संभावित शक्तियाँ प्राप्त हो सकें; दूसरे शब्दों में, फ्रांस की स्वशासित कम्यूनों के संघ में बदलना। 19 अप्रैल को प्रकाशित पेरिस कम्यून के घोषणापत्र के अनुसार कम्यून के अधिकार थे-बजट पास करना; कर निश्चित करना; स्थानीय व्यवसाय का निर्देशन; पुलिस, शिक्षा एवं न्यायालयों का संगठन; कम्यून की संपत्ति का प्रबंध; सभी अधिकारियों का निर्वाचन, उनपर नियंत्रण तथा उन्हें पदच्युत करना; वैयक्तिक स्वतंत्रता की स्थायी सुरक्षा; नागरिक सुरक्षा का संगठन आदि। इस दृष्टि से यह अधिकारपत्र ऐसे समाजवाद की घोषणा करता है जो पूरे आंदोलन का वास्तविक आधार है। कम्यून सिद्धांत पूर्ण से पेरिस, लियों तथा एक या दो अन्य बड़े नगरों के हितों की दृष्टि से प्रतिपादित किया गया था और इसलिए फ्रांस के अधिकतर भाग में यह लागू नहीं हो सकता था। इसके पीछे यह विचार था कि ग्रामों के कृषक तथा छोटे नगरों के निवासी अभी इतने योग्य नहीं हैं कि वे अपना सामान्य स्थानीय प्रबंध भी स्वयं कर सकें। इसलिए उन्हें वित्त, पुलिस, शिक्षा तथा समान्य सामाजिक विकास का उत्तरदायित्व तुरंत नहीं सौंपा जा सकता। इससे स्पष्ट है कि फ्रांस पर पेरिस का आधिपत्य क्रांतिकारियों के कम से कम एक भाग का उद्देश्य अवश्य था; दूसरे कम्यून सिद्धांत में प्रांरभ से ही एक अंतर्विरोध विद्यमान था। इस सिद्धांत ने पेरिस तथा अनरू प्रगतिशील नगरों को अप्रागतिक प्रांतों के नियंत्रण से मुक्त कर उनके लिए स्थानीय स्वायत्तशासन घोषित किया था, परंतु प्रांत इस सिद्धांत को, जैसा स्वयं सिद्धांत की प्रस्तावना में वर्णित है, स्वीकार करने के योग्य प्रगतिशील न थे। फलत: उन्हें इस आंदोलन में सम्मिलित होने के लिए पेरिस की अधीनता स्वीकार करनी पड़ी। दसूरे शब्दों में, कम्यून सिद्धांत की स्थापना के लिए यह अनिवार्य था कि उसे पहले नष्ट कर दिया जाए। जाकोबें (Jacobins) एक बार पुन: स्वतंत्रता के वेश में प्रकट होता है और स्थानीय स्वायत्तशासन एक केंद्रीय सत्ता द्वारा आरोपित होता है तथा राजधानी से प्राप्त बल के आधार पर स्वतंत्र संघ की नींव डाली जाती है।\n\nशासनप्रबंध के लिए कम्यून की परिषद् ने अपने को दस आयोगों में विभक्त किया था। वे आयोग थे-वित्त, युद्ध, सार्वजनिक सुरक्षा, वैदेशिक संबंध, शिक्षा, न्याय, श्रम और विनियिम, खाद्य, सार्वजनिक सेवा, तथा सामन्य कार्यकारिणी संबंधी। प्रारंभ से ही कम्यून ने समाजवादी सिद्धांत अपनाने की घोषणा की थी; परंतु व्यवहार रूप में जिस सरकार की प्राय: सभी शक्तियाँ अपने शत्रु को नष्ट करने में ही प्रमुख रूप से व्यय हुई हों उसके लिए, दो मास की छोटी अवधि में क्रांतिकारी आर्थिक संगठन कर पाना असंभव था। कम्यून ने सैद्धांतिक रूप से स्थानीय स्वायत्तशासन को स्वीकार किया था, परंतु व्यवहार में उसकी प्रवृत्ति समस्त फ्रांस पर पेरिस की सरकार आरोपित करना था। उदाहरणार्थ, अप्रैल में पेरिस कम्यून ने स्वतंत्रता को फ्रांसीसी गणतंत्र का प्रथम सिद्धांत मानकर और यह स्वीकार कर कि धार्मिक मतों का बजट इस सिद्धांत के प्रतिकूल है क्योंकि वह नागरिकों को उस धार्मिक विश्वास के प्रचार के लिए आर्थिक सहायता देने के लिए बाध्य करता है जो उनका नहीं है, तथा यह विचार कर कि पोप स्वतंत्रता के आदर्श के विरुद्ध राजतंत्र द्वारा किए गए अपराधों में सहायक हुआ है, यह आज्ञप्ति जारी की कि चर्च राज्य से अलग कर दिया जाए और धार्मिक मठों की संपत्ति राष्ट्र की संपत्ति घोषित कर दी जाए। अत: पेरिस की कम्यून परिषद् ने यद्यपि सैद्धांतिक रूप से केवल पेरिसवासियों के हितों का प्रतिनिधान स्वीकार किया था, तथापि स्वतंत्रता के नाम पर समस्त फ्रांस के पोप पर लागू होनेवाली आज्ञप्ति उसी ने जारी की।\n\nकम्यून के अल्प जीवन तथा प्रशासकीय एवं आर्थिक सुधारों को कार्यरूप में परिणत करने की उसकी असफलता का प्रमुख कारण था ऐसे नेताओं की कमी जो विभिन्न तत्वों के परस्पर संबद्ध एवं सृजनात्मक कार्यक्रमों को निर्धारित कर सकें। अल्प समय में ही व्यावहारिक प्रशासन संबंधी न्यो-जाकोंबे (Neo-Jacobins) की अक्षमता प्रकट हो गई। 18 मार्च की क्रांति के ठीक 64 दिन बाद वरसाई के सैन्य जत्थे पेरसि में घुस पड़े। भयंकर युद्ध के अनंतर 22 अक्टूबर को कम्यून की संसद् विनष्ट हो गई।\n\nफिर भी 18 मार्च की इस क्रांति को तत्कालीन समाजवादी संगठनों ने समाजवादी आदर्श के लिए गई सर्वहारा वर्ग की क्रांति के रूप में स्वीकार किया और इस प्रकार कम्यून सिद्धांत समाजवादी दर्शन का एक अंग बन गया। इसमें संदेह नहीं कि कम्यून सिद्धांत ने वर्गसंघर्ष एवं समाजवादी विचारधारा के प्रचार में यथेष्ट योग दिया। जिस तत्परता, वीरता और बलिदान की भावना से पेरिस कम्यून ने विदेशी विजेताओं और उनसे मिले फ्रेंच देशद्रोहियों से पेरिस की सड़कों पर 'बैरिकेड' बनाकर इंच-इंच जमीन के लिए लोहा लिया था, वह स्वदेशरक्षा संबंधी युद्धों में अमर हो गया है। उसने सोवियत राज्यक्रांति से प्राय: आधी सदी पहले पेरिस में सर्वहाराओं का पहला राज कायम किया। पर इसका मूल्य उसे रक्त से चुकाना पड़ा। यदि अराजकतावादी विचारक बाकूनिन ने कम्यून आंदोलन में अपने राज्यविहीन संघवाद का संकेत पाया तो प्रिस क्रोपात्किन ने सन्‌ 1871 की क्रांति को जनक्राति की संज्ञा दी तथा मार्क्स ने अपने साम्यवादी विचारों की अभिव्यक्ति के लिए उसे अपने एक महत्वपूर्ण ग्रंथ का विषय चुना और रूसी नेता, लेनिन, त्रोत्स्की आदि ने उसके महत्व को स्वीकार किया।\n\n", "id": "448001", "title": "पेरिस कम्यून"}
{"url": "https://hi.wikipedia.org/wiki?curid=448002", "text": "कम्यून\n\nसुविचारित ढंग से एक साथ रहने वाले लोगों के समुदाय को कम्यून (Commune) कहते हैं। कम्यून के सभी सदस्यों के लक्ष्य, सम्पत्ति, स्रोत आदि एक होते हैं अनुर कुछ मामलों में तो काम और आय भी एक ही होती है।\n\nकम्यून की परंपरा अति प्राचीन है। इसका इतिहास आदिम और ईसाई कम्यूनिज़्म से भी पुराना है। इजरायली किबूतों में संपत्ति पर सामूहिक स्वामित्व रहता रहा है। आज भी इजरायल में राष्ट्रीय संस्था के रूप में किबूतों का नए सिरे से निर्माण हुआ है। इस व्यवस्था में प्रत्येक सदस्य अपनी अर्जित संपत्ति किबूत को सौंप देता है और बदले में केवल जीवनयापन के लिए आवश्यक सहायता उसके प्राप्त करता है।\n\nवैधिक अर्थ में मध्ययुग के सभी नगर कम्यून थे। कम्यून की उत्पत्ति का प्रमुख कारण तत्कालीन विकसित होते हुए व्यावसायिक तथा श्रमिक वर्ग की नवीन आवश्कताओं की पूर्ति तथा उनकी सामान्य रक्षा के लिए आवश्यक संगठन था। इनका इतिहास 11वीं शताब्दी से स्पष्ट रूप में मिलता है, जब वाणिज्य और व्यवसाय के लिए भौगोलिक दृष्टि से सर्वाधिक लाभप्रद क्षेत्रों में इनकी स्थापना हुई। इनके निवासियों की सामाजिक स्थिति अन्य लोगों से इसलिए भिन्न थी कि उन्होंने कृषि के स्थान पर वस्तुओं के उत्पादन तथा विनिमय की जीविकापार्जन का साधन बनाया था। कम्यून की उत्पत्ति सामंतवादी संगठनों के बीच हुई क्योंकि इन संगठनों ने जब नवोदित व्यावसायिक वर्ग की आवश्यकताओं की अवहेलना को तब विवश हो उस वर्ग को अपनी आवश्यकताओं की पूर्ति के लिए अपने साधन अपनाने पड़े। प्रारंभ में कम्यून का संगठन पूर्ण रूप से वैयक्तिक था; वह केवल उन्हीं लोगों से संबंधित था जो उसमें स्वेच्छा से सम्मिलित होने के लिए तैयार थे और इस संगठन के हेतु शपथ ग्रहण करते थे। 12वीं शताब्दी के अंत में कम्यून वैयक्तिक न होकर क्षेत्रीय हो गए जिसके फलस्वरूप नगर के सभी निवासियों को उसके अधीन रहने की शपथ लेनी अनिवार्य हो गई। मध्ययुगीन समाज के विभाजित तथा स्थानीय होने के कारण कम्यूनों के स्वरूप में स्थान तथा परिस्थितियों के अनुसार विभिन्नताएँ थीं, यद्यपि इन विभिन्नताओं के होते हुए भी कुछ सामान्य लक्षण भी थे।\n\nफ्रांस के कम्यून आंदोलन का अभिप्राय बड़े नगरों को देश में स्थापित केंद्रीय सत्ता के नियंत्रण से मुक्ति दिलाना था। इस मुक्तिप्राप्ति के ढंगों के विषय में वहाँ दो मत थे। एक यह कि देश को विभिन्न स्वायत्तशासित कम्यूनों में बाँट दिया जाए और उन सबके सामान्य हितों का प्रतिनिधान करनेवाली किसी संघीय परिषद् में प्रत्येक कम्यून अपने-अपने सदस्य भेज सके। कम्यून विषयक यह सिद्धांत साम्यवादी सिद्धांत है और इसी सिद्धांत को पेरिस के कम्यून ने अपनाया था। देसरे, कम्यून दूसरे देश में अपने विचारों की निरंकुशता स्थापित करने और देश पर आधिपत्य जमाने के लिए उन नगरों को संगठित करे जो उसके आदर्शों के प्रति संवेदनशील हों। यह विचार पेरिस के क्रांतिकारी दल के एक वर्ग में प्रचलित था। क्योंकि तत्कालीन परिस्थितियाँ इस विचार को बल प्रदान करने में सहायक थीं। इस विचार के समर्थकों ने बाहरी शत्रु से आतंकित देश के लिए तत्कालीन सरकार की निरर्थकता इस आधार सिद्ध करने की चेष्टा की कि वह अनुशासन और शासनप्रबंध के पुराने तथा असामयिक ढंगों पर चलनेवाली सरकार थी जब कि समयानुसार आवश्यकता थी अपने को स्वयं संगठित कर सकने के लिए जनशक्ति की स्वतंत्रता की, सार्वजनिक सुरक्षा के लिए जनमत द्वारा निर्वाचित एक समिति की, प्रांत के लिए आयुक्तों की, तथा देश द्रोहियों के लिए मृत्युदंड की उचित व्यवस्था की।\n\nसाम्यवादी चीन ने स्वतंत्रता के पश्चात कम्यून व्यवस्था अपनाई है जिसे वहाँ के कृषकों ने समाजवादी चेतना के आधार पर आंदोलन के रूप में प्रारंभ किया है। चीन में कम्यून समाजवादी निर्माण के लिए साम्यवादी दल द्वारा निर्धारित नीति के पोषक तथा समाजवाद से साम्यवाद की ओर क्रमिक विकास के लिए आवश्यक संगठन माने जाते हैं। 7 अगस्त सन्‌ 1958 ई. को जनता के इन कम्यूनों के लिए अस्थायी संविधान का जो प्रस्ताव प्रस्तुत किया गया उसके अनुसार जनता का कम्यून समाज की मूलभूत इकाई है जिसमें श्रमिक साम्यवादी दल तथा जनता की अधीनता स्वीकार करते हुए स्वेच्छा से सम्मिलित होते हैं। इसका कार्य समस्त औद्योगिक तथा कृषि संबंधी उत्पादन, व्यवसाय तथा सांस्कृतिक, शैक्षिक एवं राजनीतिक कार्यों का प्रबंध करना है। इसका उद्देश्य सामाजिक व्यवस्था का संगठित करना और उसे साम्यवादी व्यवस्था में परिणत करने के लिए आवश्यक परिस्थितियों का सृजन करना है। इसकी पूर्ण सदस्यता 16 वर्ष से अधिक के सभी व्यक्तियों को प्राप्त है और उन्हें कम्यून के विभिन्न पदों पर निर्वाचित होने, मतदान करने तथा उसके प्रबंध का निरीक्षण करने का अधिकार है। कृषकों के सहकारी संगठन जब भी कम्यून में मिलें तब उन्हें अपनी समस्त सामूहिक संपत्ति कम्यून के अधीन करनी होगी और उनके ऋण कम्यून द्वारा चुकाए जाएँगे। उसी प्रकार कम्यून के सदस्य बनने पर व्यक्तियों को अपनी निजी संपत्ति तथा उत्पादन के समस्त साधनों को कम्यून को सौंपना होगा। कम्यून राजकीय व्यवसाय के प्रमुख अंग, वितरण तथा क्रय-विक्रय-विभाग की तथा जनता के बैंक की एजेंसी के रूप में ऋण विभाग की स्थापना करेगा। उसकी अपनी नागरिक सेना होगी। कम्यून का सर्वोच्च प्रशासकीय संगठन उसकी कांग्रेस होगी जो उसके सभी महत्वूपर्ण विषयों पर विचार करेगी तथा निर्णय देगी और जिसमें जनता के सभी अंगों के प्रतिनिधि होंगे। यह कांग्रेस एक प्रबंधक समिति का निर्वाचन करेगी जिसके सदस्यों में कम्यून के अध्यक्ष और उपाध्यक्ष भी होंगे। इस समिति के अधीन, कृषि, जल, वन, पशुपालन, उद्योग तथा यातायात, वित्त, खाद्य, वाणिज्य सुरक्षा, नियोजन एवं वैज्ञानि अनुसंधान, सांस्कृतिक तथा शैक्षिक कार्य संबंधी विभाग होंगे। विभिन्न स्तरों पर प्रबंधकीय संगठनों द्वारा कम्यून एक केंद्रीय नेतृत्व की, चिकित्सालय तथा सार्वजनिक सांस्कृतिक एवं खेलकूद के केंद्रों की, वृद्धों और अपाहिजों के लिए उचित प्रबंध की, स्त्रियों की प्रगति के लिए उनके योग्य घरेलू उद्योग धंधों की, श्रमिकों के दैनिक वेतन तथा खाद्यान्न की व्यवस्था करेगा। पूरे कम्यून में प्रशासन की जनतंत्रात्मक व्यवस्था लागू होगी।\n\n\n", "id": "448002", "title": "कम्यून"}
{"url": "https://hi.wikipedia.org/wiki?curid=448008", "text": "गैसों के नियम\n\nगैसों के व्यवहार से संबन्धित नियम अट्ठारहवीं शदी के अन्तिम काल में आये जब वैज्ञानिक धीरे-धीरे दाब, ताप और आयतन का सम्बन्ध समझने लगे। गैसों से सम्बन्धित कई नियम हैं किन्तु उनमें आदर्श गैस समीकरण और वाण्डरवाल का समीकरण सबसे उपयोगी हैं। आजकल पुराने गैस नियम आदर्श गैस समीकरण के विशेष रूप जैसे समझे जाते हैं। \n\n\n\n", "id": "448008", "title": "गैसों के नियम"}
{"url": "https://hi.wikipedia.org/wiki?curid=448014", "text": "रोवर (अंतरिक्ष यान)\n\nरोवर (अंग्रेज़ी: rover) ऐसे वाहन को कहते हैं जो किसी अन्य ग्रह या खगोलीय वस्तु पर घूमने-फिरने की क्षमता रखता हो। कुछ रोवर रोबोट होते हैं और बिना किसी व्यक्ति की मौजूदगी के चलते हैं और कुछ मनुष्यों को स्थान-से-स्थान ले जाने के लिए बने होते हैं। आम तौर पर रोवर किसी ग्रह पर किसी अन्य यान के अन्दर ले जाए जाते हैं जो उस ग्रह की सतह पर उतरता हो। उदहारण के लिए नवम्बर २०१० में मंगल विज्ञान प्रयोगशाला योजना के अंतर्गत एक \"क्युरियौसिटि\" (Curiosity) नाम का रोवर मंगल ग्रह के लिए रवाना किया गया।\n\n\"रोवर\" (rover) शब्द का अंग्रेज़ी भाषा में अर्थ \"घुम्मकड़\" या \"घूमने-फिरने वाला\" होता है। यह शब्द मनुष्यों, जानवरों और वाहनों, सभी सन्दर्भों में इस्तेमाल किया जाता है।\n\n", "id": "448014", "title": "रोवर (अंतरिक्ष यान)"}
{"url": "https://hi.wikipedia.org/wiki?curid=448025", "text": "खींवासर\n\nखींवासर भारत के राजस्थान प्रान्त के सीकर जिले मे एक गाँव है। यह गाँव नवलगढ कस्बे से १० किलोमीटर की दूरी पर है।\n", "id": "448025", "title": "खींवासर"}
{"url": "https://hi.wikipedia.org/wiki?curid=448028", "text": "नवलगढ\n\nनवलगढ (राजस्थानी: नौलगढ) राजस्थान में झुन्झुनू जिले की तहसील है। यह मुकुंदगढ़ के उत्तर में और डुण्डलोद से दूर पड़ता है। नवलगढ के सीमावर्ती गाँव और कस्बे डुण्डलोद, बिड़ोदी बड़ी, बेरी और झाझड़ हैं। नवलगढ़ यह एक रेलवे-स्टेशन भी है।\n\nठाकुर नवल सिंह जी बहादुर (शेखावत) ने 1737 ई. में नवलगढ़ की स्थापना थी। मारवाड़ी समुदाय के कई महान व्यापारिक परिवार नवलगढ़ मूल के है। नवलगढ़ उच्च दीवारों (परकोटा) और अलग अलग दिशाओं में चार परास्नातक (फाटकों), अगूना दरवाजा, बावड़ी दरवाजा (उत्तर में), मंडी दरवाजा और नानसा दरवाजा से मिलकर सुसज्जित घेरे में सुरक्षित किया गया था।\n\nक़स्बानुमा नवलगढ़ शहर सीकर एवं झुंझनू ज़िला मुख्यालय से लगभग समान दूरी पर स्थित है। यह झुंझनू से क़रीब 39 किलोमीटर दूर है, जबकि सीकर से मात्र 30 किलोमीटर। जयपुर, दिल्ली, अजमेर, कोटा और बीकानेर से यह सड़क मार्ग से सीधे जुड़ा हुआ है। जयपुर यहां से क़रीब 160 किलोमीटर है, जबकि राजधानी दिल्ली क़रीब 225 किलोमीटर की दूरी पर स्थित है। जयपुर-लुहारू मार्ग पर स्थित नवलगढ़ ब्रॉडगेज रेल लाइन से जुड़ा हुआ है। हेरिटेज ऑन व्हील्स, यह एक लक्ज़री टूरिस्ट ट्रेन है, जो नवलगढ़ और शेखावाटी को क़रीब से देखने का अवसर प्रदान करती है।\n\nनवलगढ़ का किला, रूप निवास पैलेस, शीशमहल, पोद्दार कॉलेज टावर, लक्ष्मी नृसिंह मंदिर और गोपीनाथ जी मंदिर दर्शनीय आकर्षण हैं।\n\nशेखावाटी के राजपूत किलों एवं हवेलियों में बनी सुंदर फ्रेस्को पेंटिंग्स दुनिया भर में प्रसिद्ध हैं। इसी के चलते शेखावाटी अंचल को राजस्थान के ओपन आर्ट गैलरी की संज्ञा दी जाती है। 1830 से 1930 के दौरान व्यापारियों ने अपनी सफलता और समृद्धि को प्रमाणित करने के उद्देश्य से सुंदर एवं आकर्षक चित्रों से युक्त हवेलियों का निर्माण कराया। इनमें भगतों की हवेली, छोटी हवेली, परशुरामपुरिया हवेली, छाउछरिया हवेली, सेकसरिया, मोरारका की हवेली एवं पोद्दार हवेली आदि प्रमुख हैं। हवेलियों के रंग शानों-शौकत के प्रतीक बने। समय गुजरा तो परंपरा बन गए और अब तो विरासत का रूप धारण कर चुके हैं। कलाकारों की कल्पना जितना उड़ान भर सकती थी, वह सब इन हवेलियों की दीवारों पर आज देखने को मिल जाता है।\n\nनवलगढ़ में ठहरने के लिए शानदार होटल एवं गेस्ट हाऊस उपलब्ध हैं। इनमें रूपनिवास पैलेस, होटल अपणी ढाणी, होटल सिटी पैलेस, नवल होटल, तीज होटल आदि प्रमुख हैं।\n\nशेखावाटी शिक्षा के क्षेत्र में अग्रणी माना जाता है। पिलानी, लक्ष्मणगढ़ और नवलगढ़ ने शैक्षिक परिदृश्य को संवारने का काम किया है। राजस्थान के सबसे पहले महाविद्यालय सेठ ज्ञानीराम बंसीधर पोदार महाविद्यालय, नवलगढ़ की स्थापना यहां 1921 में हुई थी। स्वयं महात्मा गांधी जी इस कॉलेज के ट्रस्टी थे। नवलगढ़ में सीबीएसई से मान्यता प्राप्त स्कूल के अलावा पॉलीटेक्निक एवं डुण्डलोद इंजीनियरिंग कॉलेज भी है।\n\nसभी प्रमुख हिंदू और मुस्लिम त्योहारों को मनाते हैं। प्रमुख हिंदू त्यौहारों में से कुछ हैं : होली, दीपावली, मकर संक्रांति, रक्षाबंधन, सावन, तीज और गौगा, सहकर्मी, गणगौर आदि।\n\n\n", "id": "448028", "title": "नवलगढ"}
{"url": "https://hi.wikipedia.org/wiki?curid=448078", "text": "द वॉशिंगटन पोस्ट\n\nद वॉशिंगटन पोस्ट () वॉशिंगटन डी॰ सी॰ का सबसे बड़ा और अभी-तक विद्यमान सबसे पुराना दैनिक समाचार पत्र है। अंग्रेजी भाषा के इस पत्र की स्थापना सन् 1877 में संयुक्त राज्य अमेरिका की राजधानी वॉशिंगटन डी॰ सी॰ में हुई थी। \"द पोस्ट\" का राष्ट्रीय राजनीति पर एक विशेष महत्त्व है। डीसी, मैरीलैंड और वर्जीनिया के संस्करण दैनिक संचलन के लिए मुद्रित होते हैं। समाचार पत्र व्यापकपर्ण के स्वरूप में प्रकाशित किया जाता है, जिसमें काले और सफेद दोनों रंग में मुद्रित तस्वीरों का प्रयोग होता है।\n\n", "id": "448078", "title": "द वॉशिंगटन पोस्ट"}
{"url": "https://hi.wikipedia.org/wiki?curid=448079", "text": "व्यापकपर्ण\n\nव्यापकपर्ण समाचार पत्र के विभिन्न स्वरूपों में सबसे बड़ा होता है तथा जिसकी विशेषता लंबे ऊर्ध्वाधर पृष्ठ (आमतौर पर 22 इंच/559 मिलीमीटर या अधिक) होतें हैं। अन्य सामान्य समाचार पत्र स्वरूपों में शामिल हैं छोटे बर्लिनर और टिकिया/कॉम्पैक्ट स्वरूप। कई व्यापकपर्णो का मापन एक पूर्ण व्यापकपर्ण फैलाव में 291⁄2 बनाम 291⁄2 इंच (597 मिमी बनाम 749) होता है, मानक टिकिया के आकार से दुगना।\n\n", "id": "448079", "title": "व्यापकपर्ण"}
{"url": "https://hi.wikipedia.org/wiki?curid=448117", "text": "ट्राँसफॉर्मर्स: चांद का अंधेरा (फ़िल्म)\n\nट्राँसफॉर्मर्स: चांद का अंधेरा () वर्ष 2011 की अमेरिकी विज्ञान-फंतासी एवं एक्शन प्रधान फिल्म है जो ट्रांसफाॅर्मर्स खिलौने पर आधारित है। फिल्म का पदार्पर्ण जून 23, 2011 को हुआ, जो कि अब ट्रांसफाॅर्मर्स फ़िल्म शृंखला की तीसरी कड़ी है। वर्ष 2009 की रिलीज रिवेन्ज ऑफ द फाॅलन की कहानी का अनुसरण करते हुए यह उसके तीन साल आगे की घटना बढाती है। पिछली दो फिल्मों की सिरीज़ के बाद ड्रीमवर्क्स ने इस फ्रेंचाइजी को छोड़ दिया और पैरामाउंट पिक्चर्स को फिल्म निर्माण का पूर्णाधिकार मिल गया। वहीं, पूर्वाधिकार के रूप में, ट्रांसफाॅर्मर्स, रिवेन्ज ऑफ द फाॅलन और अब डार्क ऑफ द मून के निर्देशक माइकल बे और एक्ज़ेक्युटिव प्रोड्युसर (प्रमुख निर्माता) स्टीवन स्पीलबर्ग निर्वाह कर रहें है। यह जापानी कंपनी हास्ब्रो के सत्यापित मालिक ताकारा टोमी, की ट्रांसफाॅर्मर्स सीरीज़ के लिए आखिरी फिल्म थी। वहीं पिछली फिल्म के सभी मानवीय पात्रों के साथ उनकी यह आखिरी फिल्म हैं जिनमें मुख्य अदाकार शिया ला बियौफ, जोश डुहामेल, टायरिस गिब्सन, जाॅन टर्टुर्रो, केविन डुन, जुली व्हाइट, जैस हार्नेल, ह्युगो विवींग और चार्ली एड्दल पहली की तीन फिल्मों में अभिनय कर चुके थे। फिल्म की कहानी गत 2009 की फिल्म की घटना को आगे बढ़ाती है, जिसमें ऑटोबाॅट्स, सहयोगी रूप से अमेरिकी सैन्य दस्ते NEST (ननबायाॅलाॅजिकल एक्सट्राट्रेसटियर्ल्स स्पीसिज ट्रेटी) के साथ, मानवों द्वारा एकाधिकृत किए गए परग्रही तकनीकों को ढुंढ़ते हैं, जिसके सिलसिले में उनको 42 वर्ष पहले अपोलो 11 के चंद्र अभियान से जुड़े कुछ संदिग्ध रहस्य पता चलता है। किसी तरह डिसेप्टिकाॅन्स यह राज़ ज़ाहिर करते हैं यह तकनीक उनके, यानी ट्रांसफाॅर्मर्स के, ग्रह साईबरट्राॅन का पुनर्निमाण करेगा, और उसके बाद सभी मानवों को अपना बंधुआ गुलाम बना लेंगे।\n\nट्रांसफाॅर्मर्स की दुबारा से भूमिका करने वाले पात्रों की सूची इस तरह है: ऑप्टिमस प्राइम, बम्बलबी, आयरनहाइड, रैचेट, साइड्सवाईप, व्हीली, मेगाट्राटॅन, स्टारस्क्रीम, साउंडवेव, बैरीकेड, ब्राॅउल, स्क्रेपर, लाॅन्ग हाॅउल, साइडवेज और द डाॅक्टर।\nअदाकारों में ला बियौफ, डुहामेल, गिब्सन, टुर्टुर्रो, डुन और व्हाइट भी दुबारा भूमिका कर रहें हैं, साथ ही पीटर कुलैन और ह्युगो विविंग क्रमशः ऑप्टिमस प्राइम तथा मेगाट्राॅन के संवादों को आवाज देने लौटे हैं। वहीं मुख्य अभिनेत्री के लिए इंग्लिश माॅडल राॅजी हंटिंगटन-व्हीली को मैगन फाॅक्स की जगह दी गई है; साथ ही नए मानवीय पात्रों के लिए पैट्रिक डेम्पसे, जाॅन मेल्काॅविच, केन ज्योंग और फ्रांसिस मैकडाॅरमैंड शामिल किए गए हैं और नए ट्रांसफाॅर्मर्स की भूमिका में, कैथ स्ज़ेराबाजका, राॅन बाॅटिटा, जाॅन डीमैगीओ, जाॅर्ज काॅए, फ्रांसिस्को क़्युन, जेम्स रेमर, ग्रेग बर्ग और लियोनार्ड निमाॅय शामिल हैं। फिल्म की पटकथा एह्रेन क्रुगर ने लिखी जो 2009 में आई पिछली फिल्म में सहयोग दे चुके हैं। 'डार्क ऑफ द मून' में कई डाॅक्युमेंट्री फुटेज दिखाने के लिऐ 35 एम॰एम॰ के फिल्म कैमरों को आयतित करना पड़ा और स्पेशल-डेवलप्ड 3-डी कैमरों का फिल्मांकन करने के लिए काफी इस्तेमाल हुआ। फ़िल्म की लोकेशन्स के लिए शिकागो, फ्लाॅरिडा, इंडियाना, मिल्वाउकी, माॅस्को और वाशिंगटन डीसी को चुना गया।\n\nमई 2011, में पैरामाउंट ने फ़िल्म 'ट्रांसफाॅर्मर्स: डार्क ऑफ द मून' में फ़िल्माए शुरुआती फुटेज को माॅनीटर पर देखने बाद उत्साहजनक परिणाम आने पर, 1 जुलाई की जगह 29 जून को रिलीज की तारीख निश्चित की गई। लेकिन उससे भी एक रात पहले यानी 28 जून, 2011 को एक्सक्लुजिव प्रिमियर के तौर पर 3-D और IMAX थियटरों पर प्रदर्शित के लिए चुना गया, और उसी समय वैश्विक रिलीज के तौर पर इसे 2-डी और 3-डी(साथ ही IMAX 3D) फाॅर्मेट—हरेक में डाॅल्बी सराउंडेड 7.1 साउंड के फीचर के साथ प्रदर्शित किया गया।\nसमीक्षकों ने फिल्म पर मिश्रित प्रतिक्रिया दी लेकिन अधिकांश लोगों ने फिल्म की कहानी, अभिनय और समयावधि पर यह राय जतायी की कि यह पिछली फिल्म 'रिवेन्ज ऑफ द फाॅलन' की तुलना में काफी बेहतर है। वहीं, फिल्म के विजुवल इफैक्टस, स्टीव जैब्लाॅनस्की के पार्श्वसंगीत और थ्रीडी एक्शन सिक्वेंसेसेस की काफी सराहना की गई। 'डार्क ऑफ द मून' ने वैश्विक रूप से US$ 1.12 बिलियन डाॅलर की कमाई की और सिनेमा जगत में सबसे ज्यादा कमाई करनेवाली फ़िल्मों में यह दसवें पायदान पर रही। साल 2011 में यह हैरी पाॅटर एण्ड द डेथ्ली हाॅलोज – पार्ट 2 के बाद दूसरे स्थान पर सबसे अधिक कमाई के स्थान पर और फिर ट्रांसफाॅर्मर्स श्रंखला में सबसे ज्यादा कमाई में करने वाली फ़िल्म रही। एक बार फिर, 2007 की फिल्म की तरह, इसे 84वीं अकादमी अवार्ड द्वारा सर्वश्रेष्ठ ध्वनि संपादन, सर्वश्रेष्ठ साउन्ड मिक्सिंग और सर्वश्रेष्ठ विजुवल इफेक्ट्स की श्रेणियों में इसे नामांकित किया गया। इसकी अगली कड़ी, को जून 27, 2014 में प्रदर्शित किया गया, जबकि इसकी अगली कड़ी ट्रांसफाॅर्मर्स 5 के 2017 में रिलीज होने की संभावना है।\n\nसन् 1961, दि आर्क नामक एक साइबरट्राॅनीय अंतरिक्ष-यान ऑटोबाॅट्स और डिसेप्टिकाॅन की बीच चली अंतिम युद्ध से भाग खड़ी होती है और पृथ्वी के उपग्रह चाँद के पिछले भाग पर जा गिरती है। पृथ्वी पर इस अस्पष्ट खुलासे को सुलझाने के लिए नासा और अमेरिकी राष्ट्रपति जाॅन एफ. कैनेडी एक जांच अभियान का गठन करती हैं जिससे फिर चंद्रमा पर मानव भेजने की योजना आकार लेती हैं। सन् 1969 के निश्चित तारीख पर यह जांच समूह अपोलो-11 पर सवार होकर चाँद की सतह तक पहुँचती है, जिन्हें वह दुर्घटनाग्रस्त यान बरामद होती है।\n\nवहीं वर्तमान, सैम विटवीकी इस बात पर हताशा मनाता है कि उसे ऑटोबाॅट्स के साथ काम करने के अयोग्य ठहराया गया है और स्वयं नौकरी को तरस रहा है। उधर ऑटोबाॅट्स गुप्त तौर पर अमेरिकी सैन्य गुट के साथ वैश्विक आंतरिक मामलों पर मदद देती है। इसी मध्य गुप्त-अभियान पर ऑप्टिमस प्राइम को चेर्नोबिल में संदिग्ध परग्रही तकनीक होने की सूचना मिलती है, जिसके मुताबिक वह दि आर्क नामक अंतरिक्ष-यान का ईंधन है, जिसे साइबरट्राॅन ग्रह में युद्ध से भागने के पहले छुपा ले गए थे।\nतभी ऑटोबाॅट्स समेत सैन्यदलों पर शाॅकवेव का हमला होता हैं जो ईंधन चुराने के असफल प्रयास करती हैं। ऑप्टिमस मामले के अंदेशे पर चांद के गुप्त-अभियान पर निकलता है, जहां ऑटोबाॅट्स के उनको आर्क नामक यान के साथ चिरनिष्क्रिय सेन्टिनल प्राइम भी मिलता है। वह ऑप्टिमस का पूर्वाधिकारी रहता है – जिन्होंने टेलीपोर्टेशन संबंधी अद्भुत स्तंभ की रचना की थी जिनसे दो निश्चित स्थानों पर काल के नियम विपरीत के बीच बिना किसी भौतिक अवरोध व सुविधा के सुगमतापूर्वक आवागमन कर सकें।\n\nइस दरम्यान, सैम को इस बात की चिड़ होती है जब उसकी नई गर्लफ्रैंड कार्ली स्पेन्सर और उसके बाॅस डिलेन गाउल्ड में नजदीकी दोस्ती देखता है। आखिर में ऑफिस जाॅब मिलने के बाद सैम को उसका एक झक्की सहकर्मी जैरी वाॅन्ग उसे आर्क से संबंधित गुप्त पूर्वजानकारी देता है, लेकिन सैम कुछ अतिरिक्त बातें पुछता लेजरबीक नाम का मशीनी गिद्ध जैसा डिसेप्टिकाॅन्स उसकी हत्या कर देता है।\n\nवहीं पृथ्वी लौटकर, ऑप्टिमस मैट्रिक्स ऑफ लीडरशिप की ऊर्जा से सेन्टिनल प्राइम को पुनर्जीवित करता है। उधर सैम स्वतंत्र रूप से काफी अमीर हो चुके भूतपूर्व एजेंट सेमाॅर सिमाॅन्स को काॅन्टेक्ट कर मेगाट्राॅन और डिसेप्टिकाॅन्स द्वारा आर्क से संबंधित अंतरिक्ष अभियान से जुड़े लोगों की रहस्यमय हत्याओं पर विशेष विमर्श करता है। फिर दो जीवित रूसी काॅस्मोनाॅट्स (खगोल विशेषज्ञ) द्वारा दिखाई गई सैटेलाइट तस्वीरों यह उजागर होता है कि वहां सैकड़ों स्तंभ पहले मौजूद थे। सैम को समझ आता है कि डिसेप्टिकाॅन्स ने ऑटोबाॅट्स के आर्क अभियान पर रवाना होने से काफी पहले स्तंभो को हटा लिया था फिर पूर्वयोजना के तहत सेन्टिनल और पांचों स्तंभों को ऑटोबाॅट्स के लिए छोड़ दिया – क्योंकि सिर्फ सेन्टिनल ही उन स्तंभों को सक्रिय करने की कुंजी है और डिसेप्टिकाॅन्स को उसके ऑप्टिमस के जरिए पुनर्जीवित होने तक उनकी जरूरत थी। ऑटोबाॅट्स फौरन सेन्टिनल के साथ बेस पहुँचकर स्तंभो की सुरक्षा करते, आयरनहाइड को मारकर सेन्टिनल इस विश्वासघात का खुलासा करता है, उसने महज मेगाट्राॅन से साइबरट्राॅन ग्रह के पुनर्निर्माण के लिए समझौता किया था।\n\nसेन्टिनल जल्द उन स्तंभो को चालू कर अन्य डिसेप्टिकाॅन्स को चाँद से पृथ्वी पर आने का पुल खोलकर विनाश शुरू करता है और वहीं सैम के कुछ करने से पहले कार्ली को गाउल्ड बंधक बना लेता है, जो डिसेप्टिकाॅन्स की बहुत पहले से खिदमत कर रहा था। यहां ऑटोबाॅट्स को पृथ्वी से निष्कासित किया जाता है, इस शर्त पर की वे डिसेप्टिकाॅन्स से बिना विरोध किए चले जाएं, लेकिन ऑटोबाॅट्स के यान 'ज़ेन्थियम' पृथ्वी की कक्षा से निकलने पूर्व ही स्टारस्क्रीम उसे धवस्त कर डालता है, जिससे सभी उन्हें मृत मान लेते हैं। इसके फौरन बाद दुनिया भर के सभी डिसेप्टिकाॅन्स एजेंटों को शिकागो शहर में कब्जा बिठाए मेगाट्राॅन और सेन्टिनल प्राइम के निर्देश पर स्तंभों को सक्रिय करते हैं। गाउल्ड डिसेप्टिकाॅन्स की योजना कार्ली के समक्ष जाहिर करता है कि अब इन्हीं स्तंभों की मदद से वे सुदूर आकाशगंगा में मौजुद साइबरट्राॅन ग्रह को लाकर, उसके पुनर्निर्माण के लिए सभी पृथ्वीवासी को बंधुआ गुलाम बनाएंगे। सैम अब पूर्वसैनिक राॅबर्ट एप्स और उसकी टीम के साथ कार्ली को बचाने शिकागो रवाना होता है, पर इससे पहले डिसेप्टिकाॅन्स उन्हें मार पाते अचानक ही ऑटोबाॅट्स उनकी जान बचा लेते है; और खुद बचने का राज बताते हैं जिसमें वे लाॅन्च होकर राॅकेट से पहले अलग हो चुके थे जिसे डिसेप्टिकाॅन्स उन्हें मारकर गलतफहमी में पड़ जाएँ।\n\nउसके बाद ऑटोबाॅट्स और एप्स व कैप्टन लेनाॅक्स की अतिरिक्त मानव फौजियों के संयुक्त प्रयास से कार्ली को बचाने के साथ सभी दुशमनों डिसेप्टिकाॅन्स लेज़रबीक, साउण्डवेव, बैरीकेड्स, स्टारस्क्रीम और शाॅकवेव को क्रमवार तरीके से खत्म कर डालते हैं; ऑप्टिमस मुख्य नियंत्रक स्तंभ को शाॅकवेव की आर्म-कैनन से लगभग तबाह कर अंतरिक्ष पुल बाधित करता है। लेकिन सैम के आमना-सामना से पहले गाउल्ड नियंत्रक-स्तंभ को पुनर्सक्रीय करता है। सैम जबरदस्त हाथापाई के बाद गाउल्ड को मुख्यस्तंभ पर धकेल अनियंत्रित करता, बम्बलबी और रैचेट फौरन पहुंचकर स्तंभ को क्षतिग्रस्त कर स्थाई तौर पुल को निष्क्रिय करने साथ अर्धनिर्मित साइबरट्राॅन ग्रह भी नष्ट कर डालते हैं। क्रोधित सेन्टिनल अब ऑप्टिमस को भी मार डालता, कार्ली पहले ही मेगाट्राॅन से सेन्टिनल को अगला डिसेप्टिकाॅन्स लीडर बनने के लिए रोकने को उकसाती है। उधर ऑप्टिमस की दाईं बांह तोड़कर मार डालता, ऐन मौके पर मेगाट्राॅन उनपर हमलाकर सेन्टिनल को नाकाम कर देता है। मेगाट्राॅन तब ऑप्टिमस से युद्ध विराम के बहाने धमकाता है लेकिन ऑप्टिमस नकारते हुए मेगाट्राॅन के टुकड़े कर डालता है। सेन्टीनल अपने पश्चाताप की भीख मांगता है लेकिन ऑप्टिमस उसे अपने ही आदर्शों से धोखाधड़ी के अपराध में मृत्युदंड देता है। सभी डिसेप्टिकाॅन्स मारे जाने के बाद कार्ली और सैम साथ रहने का वादा करते हैं, वहीं ऑटोबाॅट्स भी साइबरट्राॅन ग्रह की तबाही बाद पृथ्वी को ही अपना घर स्वीकार लेते हैं।\nNEST हेडक्वार्टर को बुलाये जाते हैं।\n\n\n\nलौरेंज़ो दि बोनावेंच्यूरा\n\n", "id": "448117", "title": "ट्राँसफॉर्मर्स: चांद का अंधेरा (फ़िल्म)"}
{"url": "https://hi.wikipedia.org/wiki?curid=448145", "text": "तेनरीफ़\n\nतेनरीफ़ (स्पेनी भाषा: Spanish, \"Tenerife\") कैनरी द्वीप के टेनराइफ (स्पेन) से संबंधित द्वीप है। 2034.38 किमी ² और 906,854 निवासियों की आबादी के एक क्षेत्र के साथ, कैनरी द्वीप के सबसे बड़ा द्वीप है और द्वीपसमूह और स्पेन के सर्वाधिक आबादी वाले द्वीप है। राजधानी है सान्ता क्रूस दे तेनरीफ़ (Santa Cruz de Tenerife).\n\nतेनरीफ़ पर पिको देल तेइदे (Pico del Teide) नाम का ज्वालामुखी स्थित है जो आकार में विश्व का तीसरा सब से बड़ा ज्वालामुखी है।. महत्वपूर्ण बात है, पूजा कि वर्जिन कैंडेलेरिया (\"Virgen de Candelaria\") कैनरी द्वीप के संरक्षक संत के द्वीपसमूह में मौजूद है। हर साल तेनरीफ़ के द्वीप पर बासीलीक के लिए तीर्थ. कार्निवल द्वीप पर एक बहुत लोकप्रिय त्योहार है, वास्तव में है, सांता क्रुज़ डे टेनेरिफ़ कार्निवाल है एक दुनिया में सबसे बड़ा माना जाता है।\n\nकैनरी द्वीप में भारत के वाणिज्य दूतावास इस द्वीप पर स्थित है।\n\n\n", "id": "448145", "title": "तेनरीफ़"}
{"url": "https://hi.wikipedia.org/wiki?curid=448166", "text": "शैक्षिक संस्थान\n\nकिसी ऐसे संस्थान, जहाँ शिक्षा का आदान प्रदान किया जाता है, को शैक्षिक संस्थान कहा जाता है| उम्र एवं शिक्षा के स्तर के आधार पर शैक्षिक संतानों के भी विभिन्न स्तर होते हैं जो निम्न प्रकार से हैं:\nआंगनवाडी में छोटे छोटे बच्चों का रख रखाव किया जाता है| वहाँ वे पहली बार सामाजिक संतुलन बनाना एवं दूसरों से मेल जोल बढ़ाना सीखते हैं| प्राथमिक शिक्षा का कुछ अंश बच्चों को यहीं पर दे दिया जाता है|\n\nप्रथम कक्षा से पांचवी कक्षा तक की शिक्षा प्राथमिक शिक्षा के अंतर्गत आती है| \nयहाँ पर शिक्षा प्रथम कक्षा से (अधिकाँश मामलों में छटी कक्षा से ही) आठवीं तक दी जाती है| इस उम्र में बालक भले बुरे की समझ रखने लगते हैं| \nनौंवी और दसवीं कक्षा की पढ़ाई उच्च शिक्षा के अंतर्गत गिनी जाती है| इस दौर की शिक्षा अधिक तर्क-शुदा होती है तथा बुद्धि का विकास भी इसी दौर में सर्वाधिक होता है|\n\nबाहरवीं कक्षा तक की पढाई प्रदान करने वाले विद्यालय अधिकाँश सामान्य विद्यालय कहे जाते हैं|\n\nकुछ स्थानों पर बाहरवीं कक्षा का प्रावधान ना होकर अधिक विशिष्ट विषयों में शिक्षा प्रदान की जाती है जो उनके महाविद्यालय में वही विषय स्थानांतरित होते हैं| ऐसे शैक्षिक संस्थान 'निम्न महाविद्यालय' कहे जाते हैं|\n\nउच्च स्तर की शिक्षा प्राप्त करने के लिए बाहरवीं के पश्चात जो पढाई होती है वह महाविद्यालय द्वारा ही की जाती है| सभी महाविद्यालय किसी ना किसी विश्वविद्यालय के अंतर्गत आते हैं| जो महाविद्यालय विश्वविद्यालय के अंतर्गत ना आकार अलग हो जाते हैं, उन्हें डीम्ड यूनिवर्सिटी कहा जाता है|\n\nमहाविस्यालों को एक समान स्तर की शिक्षा प्रदान करना एवं मानक नियम लागू करना विश्वविद्यालय का काम होता है|\n\nइनके अलावा भी शैक्षिक संस्थान होते हैं जो ऊपर बताये गए किसी भी संस्थान सेभिन्न होते हैं| जैसे गुरुकुल, संगीत अकादमी, सैन्य अकादमी आदि|\nअधेड़ उम्र पार कर चुके व उनसे भी बड़ों के लिए सरकार ने प्रौढ़ शिक्षा केन्द्र खोले हैं| यहाँ इनको मूलभूत शिक्षा दी जाती है तथा पढ़ने के लिए उकसाया जाता है| इस से वे स्वाभिमान बन सकते हैं एवं कम से कम हस्ताक्षर करना, हिसाब-किताब करना आदि सीख जाते हैं| इस से किसी भी देश या राज्य की साक्षरता दर भी बढती है\n", "id": "448166", "title": "शैक्षिक संस्थान"}
{"url": "https://hi.wikipedia.org/wiki?curid=448175", "text": "यादृच्छिकता\n\nयादृच्छिकता के अनेक अर्थ हैं। सामान्यतया, इसका अर्थ है बेतरतीब होना। किसी घटना के होने अथवा ना होने की यदि कोई दिशा निर्धारित नहीं है तथा वह अनजाने कारणों से किसी नयी स्थिति की ओर बढ़ी चली जा रही है तो ऐसी क्रिया को यादृच्छिक कहते हैं। यह एक गैर-संयोजित तरीके के साथ बढ़ता हुआ क्रियाओं का क्रम है जिसका कोई प्रयोजन नहीं होता।\n\nउदाहरण के तौर पर एक साधारण चौसर का पासा किस दिशा में गिरेगा तथा उसके मुख-पृष्ठ पर कौन सा अंक ऊपर आएगा, इसका निर्धारण करना असंभव है जब तक पासों के साथ छेड़खानी ना की गयी हो। उसी तरह एक सामान्य सिक्के के उछलने पर यह पूरे विश्वास से कह पाना असंभव है कि चिट् आएगा या पट।\n\nगणित एवं सान्क्यिकी की भाषा में ऐसी घटनाओं के होना अथवा ना होने को प्रायिकता के आधार पर आँका जाता है जिसका मान शून्य और एक के बीच में रहता है।\n\nयादृच्छिकता अक्सर आँकड़ों में प्रयोग की जाती है। यह अच्छी तरह से परिभाषित सांख्यिकीय गुणों, जैसे पूर्वाग्रह या सहसंबंध की कमी को दर्शाता है। कम्प्यूटेशनल विज्ञान में किसी क्रमरहित या यादृच्छिक संख्या प्राप्त करने के लिए कुछ जाने माने एल्गोरिदम प्रयोग किये जाते हैं।", "id": "448175", "title": "यादृच्छिकता"}
{"url": "https://hi.wikipedia.org/wiki?curid=448191", "text": "स्पाइडर-मैन २\n\nस्पाइडर-मैन २ () २००४ में बनी अमरिकी सुपरहीईरो फ़िल्म है।\n\n", "id": "448191", "title": "स्पाइडर-मैन २"}
{"url": "https://hi.wikipedia.org/wiki?curid=448201", "text": "प्लेस्टेशन २\n\nद प्लेस्टेशन २ या PS2 6ठीं पिढी का वीडियो गेम कन्सोल है जिसे सोनी ने प्लेस्टेशन श्रंखला के रूप में बनाया है। इसका विकास कार्य मार्च 1999 में शुरू किया गया था व 4 मार्च 2000 को जापान में पहली बार रिलिज़ किया गया। इसकी प्रतिस्पर्धा सेगा के ड्रिमकास्ट, माइक्रोसॉफ्ट के एक्सबॉक्स और निनटेंडो के गेम क्यूब से हुई।\n\nइसके बारे में सोनी ने 1 मार्च 1999 में खुलासा किया था। इस बात को अनदेखा करते हुए ड्रीमकास्ट ने उत्तरी अमेरिका में दो सप्ताह में ही 5 लाख से अधिक वीडियो गेम बेचे। इसके कुछ ही दिनों के बाद सोनी ने इस खेल को जापान में एक खेल कार्यक्रम के दौरान इसका उदघाटन किया।\n\nमार्च 2000 में सोनी ने इस खेल को जापान के बाजार में उतारा। उसके बाद सितम्बर तक यह उत्तरी अमेरिका आर यूरोप के देशों में फैल गया। यह पहले दिन $25 लाख डॉलर कमाने में सफल रह जबकि ड्रीमकास्ट ने पहले दिन केवल $9.7 लाख डॉलर ही कमाए थे।\n", "id": "448201", "title": "प्लेस्टेशन २"}
{"url": "https://hi.wikipedia.org/wiki?curid=448203", "text": "फीडफॉरवर्ड नियंत्रण\n\nफीडफॉरवर्ड नियंत्रण (feedforward control) की स्थिति तब बनती है जब सेट-पॉइंट और/या डिस्टर्बेंस से सीधे नियंत्रित चर (control variable) की सीधी कपुलिंग हो। अर्थात इसमें इनपुट सिगनल से कंट्रोल चर तक कपलिंग होती है। जहाँ फीडबैक कंट्रोल में कंट्रोल चर का मान त्रुटि (error) पर आधारित होता है वहीं फीडफॉर्वर्ड में त्रुटि के बजाय इनपुट पर आधारित होता है। प्रायः फीडबैक या फीडफॉर्वर्ड को अकेले उपयोग में न लाकर दोनो का समुचित मिश्रण का उपयोग किया जाता है।\n\nफीडफॉरवर्ड का आधार नियंत्रित की जाने वाली प्रणाली गणितीय मॉडल का ज्ञान तथा प्रक्रिया में आने वाले डिस्टर्बैंसेस का मापन है। इनका ज्ञान जितना शुद्ध एवं प्रामाणिक होगा, फीडफॉरवर्ड का उपयोग उतने ही कारगर ढ़ंग से किया जा सकेगा।\nफीडफॉरवर्ड नियंत्रण से मिलने वाले लाभ इतने पर्याप्त हैं कि इसको लगाने अतिरिक्त खर्च, समय और प्रयत्न करना सार्थक रहता है। \n\n\n\n\n\n", "id": "448203", "title": "फीडफॉरवर्ड नियंत्रण"}
{"url": "https://hi.wikipedia.org/wiki?curid=448208", "text": "मंसूर अल हल्लाज\n\nमंसूर अल हल्लाज (858 – मार्च 26, 922) एक कवि और तसव्वुफ़ (सूफ़ी) के प्रवर्तक विचारकों में से एक थे जिनको सन ९२२ में अब्बासी ख़लीफ़ा अल मुक़्तदर के आदेश पर बहुत पड़ताल करने के बाद फ़ांसी पर लटका दिया गया था। इनको \"अन अल हक़्क़\" (मैं सच हूँ) के नारे के लिए भी जाना जाता है जो भारतीय अद्वैत सिद्धांत के \"अहं ब्रह्मास्मि\" के बहुत क़रीब है। \n\nमनसूर अल हल्लाज का जन्म बैज़ा के निकट तूर (फारस) में 858 ईo में हुआ। ये पारसी से मुसलमान बने थे। अरबी में हल्लाज का अर्थ धुनिया होता है - रूई को धुनने वाला। आपने कई यात्राएं कीं - ३ बार मक्का की यात्रा की। ख़ुरासान, फ़ारस और मध्य एशिया के अनेक भागों तथा भारत की भी यात्रा की। सूफ़ी मत के अनलहक (अहं ब्रह्मास्मि) का प्रतिपादन कर, आपने उसे अद्वैत पर आधारित कर दिया। \n\nआप \"हुलूल\" अथवा प्रियतम में तल्लीन हो जाने के समर्थक थे। सर्वत्र प्रेम के सिद्धांत में मस्त आप इबलीस (शैतान) को भी ईश्वर का सच्चा भक्त मानते थे। समकालीन आलिमों एवं राजनीतिज्ञों ने आपके मुक्त मानव भाव का घोर विरोध कर 26 मार्च 922 ईo को निर्दयतापूर्वक बगदाद में आठ वर्ष बंदीगृह में रखने के उपरांत आपकी हत्या करा दी। किंतु साधारणत: मुसलमान मानवता के इस पोषक को शहीद मानते हैं। आपकी रचनाओं में से किताब-अल-तवासीन को लुई मसीनियों ने पेरिस से 1913 ईo में प्रकाशित कराया। आपके अन्य फुटकर लेख और शेर बड़े प्रसिद्ध हैं।\n\nपरंपरागत इस्लामी मान्यताओं को चुनौती देने की ख़ातिर इनको इस्लाम का विरोधी मान लिया गया। लोग कहने लगे कि वे अपने को ईश्वर का रूप समझते हैं, पैज़म्बर मुहम्मद का अपमान करते हैं और अपने शिष्यों को नूह, ईसा आदि नाम देते हैं। इसके बाद उनको आठ साल जेल में रखा गया। तत्पश्चात भी जब इनके विचार नहीं बदले तो इन्हें फ़ाँसी दे दी गई।\n\nअत्तार लिखते हैं कि उन्हे तीन सौ कोड़े मारे गए, देखने वालों ने पत्थर बरसाए, हाथ में छेद किए और फिर हाथों-पैरों का काट दिया गया। इसके बाद जीभ काटने के बाद इनको जला दिया गया। इन्होने फ़ना (समाधि, निर्वाण या मोक्ष) के सिद्धांत की बात की और कहा कि फ़ना ही इंसान का मक़सद है। इसको बाद के सूफ़ी संतों ने भी अपनाया। \n\n\n", "id": "448208", "title": "मंसूर अल हल्लाज"}
{"url": "https://hi.wikipedia.org/wiki?curid=448214", "text": "मुरारी शर्मा\n\nमुरारी शर्मा (अंग्रेजी: Murari Sharma, जन्म: १ जनवरी १९०१, मृत्यु: २ अप्रैल १९८२) विश्वविख्यात काकोरी काण्ड में प्रत्यक्ष रूप से हिस्सा लेने वाले क्रान्तिकारी थे जिन्हें अन्त तक पुलिस गिरफ्तार नहीं कर पायी। इनका वास्तविक नाम मुरारीलाल गुप्त था परन्तु मुरारी शर्मा के छद्म नाम से इन्होंने हिन्दुस्तान रिपब्लिकन ऐसोसिएशन की सदस्यता ली, काकोरी काण्ड में भाग लिया और फरार हो गये। यह रहस्योद्घाटन उनके यशस्वी पुत्र दामोदर स्वरूप 'विद्रोही' ने १९ जून १९९७ को हिन्दी अकादमी, दिल्ली द्वारा राजेन्द्र भवन दिल्ली में आयोजित \"राम प्रसाद 'बिस्मिल' जयन्ती\" समारोह में बोलते हुए किया था। मुरारीलाल जी कुछ दिनों दिल्ली जाकर छिपे रहे फिर शाहजहाँपुर जनपद स्थित अपने गाँव मुडिया पँवार चले गये। आप पक्के आर्य समाजी थे कभी भी रिक्शे पर नहीं बैठे। कहा करते थे इसे आदमी खींचता है मैं एक आदमी होकर एक आदमी से अपना बोझा उठवाऊँ यह नहीं हो सकता। २ अप्रैल १९८२ को आपने अपने घर पर स्वेच्छा से प्राण त्याग दिये।\n\n", "id": "448214", "title": "मुरारी शर्मा"}
{"url": "https://hi.wikipedia.org/wiki?curid=448235", "text": "ओक्तवे मिर्बो\n\nओक्तवे मिर्बो (फ़्रान्सीसी भाषा : Octave Mirbeau) (16 फरवरी 1848 - 16 फरवरी 1917) एक फ्रेंच लेखक, पत्रकार, उपन्यासकार, नाटककार और राजनीतिक कार्यकर्ता. \n\n\n", "id": "448235", "title": "ओक्तवे मिर्बो"}
{"url": "https://hi.wikipedia.org/wiki?curid=448287", "text": "बेय का सिद्धांत\n\nप्रायिकता ज्ञात करने के लिए प्रयोग किया जाने वाला बेय का सिद्धांत P(A | B) and P(B | A) का मान ज्ञात करता है| यह महान गणितज्ञ थोमस बेय के नाम पर है|\nयह सिद्धांत P(A), P(B), P(A | B) और P(B | A) के बीच में सम्बन्ध दर्शाता है जहाँ:\n\nइस से सम्बंधित सूत्र इस प्रकार है:\nP(A) x P(B | A) = P(B) x P(A | B)\n", "id": "448287", "title": "बेय का सिद्धांत"}
{"url": "https://hi.wikipedia.org/wiki?curid=448299", "text": "अल्लूरी सीताराम राजू\n\nअल्लूरी सीताराम राजू (तेलुगू: అల్లూరి సీతారామరాజు 4 जुलाई 1897 – 1924) भारत के स्वतंत्रता संग्राम के एक क्रांतिकारी थे।\n\nवनवासी स्वातंत्र्य प्रिय हैं, उन्हें किसी बंधन में अथवा पराधीनता में नहीं जक़डा जा सकता है, इसीलिये उन्होंने सबसे पहले जंगलों से ही विदेशी आक्रांताओं एवं दमनकारियों के विरुद्ध उनका यह संघर्ष देश के स्वतंत्र होने तक निरंतर चलता रहा। आज हम कह सकते हैं कि जंगलों के टीलों से ही स्वाधीनता की योजना का आरंभ हुआ। यह प्रकृति पुत्र हैं, इसीलिए जंगलों से ही स्वतंत्रता का अलख जगाया। ऐसे प्रकृति प्रेमी वनवासी क्रांतिकारियों की लंबी शृंखला हैं। कई परिदृश्य में छाऐ रहे और कई अनाम रहे। जिन्होंने अपना सम्पूर्ण जीवन स्वतंत्रता के संघर्ष में गुजारा। ऐसे ही महान क्रांतिकारी अल्लूरी सीताराम राजू का जन्म ४ जुलाई १८९७ को विशाखापट्टणम जिले के पांड्रिक गांव में हुआ।\n\nक्रांतिकारी, वीर राजू ने स्कूली शिक्षा के साथसाथ निजी रुचि के तौर पर वैद्यक और ज्योतिष का भी अध्ययन किया और यह अध्ययन उनके व्यवहारिक अभ्यास में भी लगा रहा। इसके कारण ही जब उसने युवावस्था में वनवासी समाज को अंग्रेजों के खिलाफ संगठित करना शुरू किया तो इन विधाओं की जानकारियों ने उसे अभूतपूर्व सहायता प्रदान की। राजू का पालनपोषण उसके चाचा अल्लूरी रामकृष्ण के परिवार में हुआ। इनके पिता अल्लूरी वेंकट रामराजू गोदावरी के माग्गूल ग्राम में रहते थे। उन्होंने बाल अवस्था में ही सीताराम राजू को यह बताकर क्रांतिकारी संस्कार दिए कि अंग्रेज ही तो हमें गुलाम बनाए हैं, जो देश को लूट रहे हैं। इन शब्दों की सीख के साथ ही पिता का साथ तो छूट गया, लेकिन विप्लव पथ के बीज लग चुके थे। युवावस्था में वनवासियों को अंग्रेजों के शोषण के विरुद्ध संगठित करना शुरू किया, जिसका आरंभ वनवासियों का उपचार व भविष्य की जानकारी देने से होता था। यही नहीं इस महान क्रांतिकारी ने महर्षि की तरह दो वर्ष तक सीतामाई नामक पह़ाडी की गुफा में अध्यात्म साधना व योग क्रियाओं से चिंतन तथा ताप विकसित किया। यही वह समय था, जब राजू ने वनवासियों और गिरिजनों की प़ीडा को करीब से जाना। उन्हें उठ ख़डा होने के लिए प्रेरित किया।\n\nराजू के क्रांतिकारी साथियों में बीरैयादौरा का नाम विख्यात है। बीरैयादौरा का प्रारंभ में अपना अलग संगठन था। वह भी वनवासियों का ही एक संगठन था, जिन्होंने अंग्रेजों से युद्ध छ़ेड रखा था। यह बात सन्‌ १९१८ की है। अनंतर अंग्रेजों ने बीरैयादौरा को एक मुठभ़ेड में गिरफ्तार कर लिया, उसे जेल में रखा, लेकिन वह जेल की दीवार कूदकर जंगलों में भाग गया। उसके बाद बीरैयादौरा ने दल से संपर्क ज़ोडकर ब्रिटिश सत्ता से संग्राम जारी रखा। जिसमें वो दोबारा जेल भेज दिए गए। अंग्रेज बीरैयादौरा को फांसी पर लटका देते, परंतु उस समय सीताराम राजू का संगठन बहुत प्रबल हो चुका था। पुलिस राजू से थरथर कांपती थी। वह ब्रिटिश सत्ता को खुलेआम चुनौती देता था। कैदी बीरैयादौरा के लिए भी उसने अंग्रेज सत्ता को पहले से सूचना भिजवा दी थी कि ‘मैं बीरैया को रिहा करवाकर रहूंगा। दम हो तो रोक लेना।’ वही हुआ। एक दिन पुलिस दल जब बीरैया को हथक़डीब़ेडी से कसे अदालत ले जा रहा था, सीताराम राजू ने पुलिस टुक़डी पर धावा बोला दिया। दोनों तरफ से गोलियां चलीं, लेकिन गोलियों की बौछार में भी पुलिस दस्ता राजू का बाल बांका न कर सका और वह दिनदह़ाडे खुलेआम ल़डकर बीरैयादौरा को छ़ुडा ले गया। अंग्रेजी सत्ता के लिए राजू तथा बीरैया की खोज एक समस्या बनी रही। पुलिस छापे विफल होते रहे।\n\nअंग्रेजों ने उसे पक़डवाने के लिए अखबारों व इश्तहारों में दस हजार रु नगद इनाम का एलान किया। सन्‌ १९२२२४ में यह धनराशि एक ब़डा प्रलोभन था। गांधीजी ने राजू के लिए ठीक ही कहा था कि ‘उस वीरात्मा का त्यागबलिदान, मुसीबतोंभरा जीवन, सच्चाई, सेवाभावना, लगन, निष्ठा और अदम्य हिम्मत हमारे लिए प्रेरणाप्रद है’। सुभाषचंद्र बोस ने कहा था ‘देशवासी उस अप्रतिम योद्धा के सम्मान में विनत हों। उसकी समर्पणभावना देशानुराग, असीम धीरज और पराक्रम गौरव गरिमा मंडित है’।\n\nसीताराम राजू के संघर्ष और क्रांति की सफलता का एक कारण यह भी था कि वनवासी अपने नेता को धोखा देना, उनके साथ विश्वासघात करना नहीं जानते थे। कोई भी सामान्य व्यक्ति मुखबिर या गद्दार नहीं बना। आंध्र के रम्पा क्षेत्र के सभी वनवासी राजू को भरसक आश्रय, आत्मसमर्थक देते रहते थे। स्वतंत्रता संग्राम की उस बेला में उन भोलेभाले गृहहीन, वस्त्रहीन व सर्वहारा समुदाय का कितना ब़डा योगदान है कि अंग्रेजों के क़ोडे खाकर, लातघूंसे खाकर भी राजू को पक़डवा देना उन्हें स्वीकार नहीं हुआ। यही कारण है कि आज भी गोदावरी पार रम्पा क्षेत्र में कोई आदमी विश्वास नहीं करता कि राजू कभी पक़डा गया था और उसे ईस्ट कोस्ट स्पेशल पुलिस के चीफ कुंचू मेनन ने गोली मार दी।\n\nक्रांतिकारी बीरैया को ब्रिटिश कैद से रिहा करा लेने पर दोनों क्रांतिकारी राजू और बीरैया एकजुट हो गए, एक साथ काम करने लगे। अब राजू की शक्ति दुगुनी हो गई। दो अन्य क्रांतिकारी गाम मल्लू दौरा और गाम गन्टन दौरा भी राजू के दल में आ मिले। चारों ने संयुक्त छापेमारी के सिलसिले ऐसे चले कि अंग्रेज दमनकारी त्रस्त हो उठे। वे राजू का एक भी आदमी न तो मार सके न गिरफ्तार कर सके और राजू अनेक वषा] तक अंग्रेज सत्ता को नाकों चने चबाता रहा। क्रांतिकारी सीताराम राजू ने आंध्र क्षेत्र के सैक़डों नौजवानों में क्रांति की अलख जगाई थी। राजू के कहने पर नौजवान साथ ख़डे हो जाते थे, जिसके ऐतिहासिक प्रमाण १९२८ और १९२९ के आंध्र में तेलुगु में प्रकाशित साप्ताहिक अखबार कांग्रेस में मौजूद हैं। संपादक पदूरि अन्नपूर्णय्या ने लिखा है कि आंध्र के नौजवानों ने अगर किसी व्यक्ति के निर्देशन में अंग्रेजों से ल़डाई जारी रखी तो वह सीताराम राजू ही था और आंध्र के इतिहास में वह प्रथम संग्राम था।\n\nविप्लव पथ का पथिक बनकर क्रांतिकारी राजू ने अपना संगठन ख़डा करने के साथ उत्तराखंड के क्रांतिकारियों से सम्पर्क किया। यही नहीं गदर पार्टी के नेता बाबा पृथ्वी सिंह को दक्षिण भारत की राज महेन्द्री जेल से छ़ुडाने का भरसक प्रयास किया। सीताराम राजू गुरिल्ला पद्धति से युद्ध करते और नल्लईमल्लई पहा़डयों में अन्तर्ध्यान हो जाते। गोदावरी नदी के पास फैली यह पहा़डयां राजू व उसके साथियों की आश्रयदात्री व प्रशिक्षण केन्द्र दोनों थी। यहीं वे युद्ध के गुर सीखते, अभ्यास करते व आक्रमण की रणनीति बनाते। इसी जगह को रम्पा कहा जाता था। राजू द्वारा चकमा देकर पहा़डयों में विलुप्त हो जाने की वजह से अंग्रेज उन्हें रम्पा फितूरी कहते थे। ब्रिटिश अफसर राजू से लगातार मात खाते रहे। आंध्र की पुलिस राजू के सामने व्यर्थ साबित हो चुकी थी। अंत में केरल की मलाबार पुलिस के दस्ते राजू पर लगाए गए, क्योंकि उन्हें पर्वतीय इलाकों में छापे मारने का अनुभव था। १२ अक्टूबर १९२२ को नल्लईमल्लई की पहा़डयों की घाटी में ये दस्ते रवाना किए गए। मलाबार पुलिस फोर्स से राजू की कई मुठभ़ेडें हुईं। इनमें मलाबार दस्तों को मुंह की खानी प़डी। उसके बाद भी पुलिस राजू को गिरफ्तार नहीं कर सकी।\n\n६ मई १९२४ को राजू के दल का मुकाबला सुसज्जित असम राइफल्स से हुआ, जिसमें उसके साथी शहीद हो गए, पर राजू बचा रहा। अब ईस्ट कोस्ट स्पेशल पुलिस उसे पहा़डयों के चप्पेचप्पे में खोज रही थी। ७ मई १९२४ को जब वह अकेला जंगल में भटक रहा था, तो सहसा उसकी खोज में वन पर्वतों को छानते फिर रहे फोर्स के अफसर की नजर राजू पर प़ड गई। उसने राजू का छिपकर पीछा किया। यद्यपि वह राजू को पहचान नहीं सका था, क्योंकि उस समय राजू ने लंबी द़ाढी ब़ढा ली थी। पुलिस दल ने राजू पर पीछे से गोली चलाई। राजू जख्मी होकर वहीं गिर प़डे। तब राजू ने स्वयं अपना परिचय देते हुए कहा कि ‘मैं ही सीताराम राजू हूं’ गिरफ्तारी के साथ ही यातनाएं शुरू हुई। अंततः उस महान क्रांतिकारी को नदी किनारे ही एक वृक्ष से बांधकर भून दिया गया। एक क्रांतिकारी की इससे श्रेष्ठ शहादत और क्या हो सकती थी। इस बलिदान के साक्ष्य थे गोदावरी नदी और नल्लईमल्लई की पहा़डयां, जहां आज भी अल्लूरी सीताराम राजू जिंदा है। वनवासियों की आत्मा में देवता स्वरूप। लोकगीतों में लोकनायक के रूप में।\n\n", "id": "448299", "title": "अल्लूरी सीताराम राजू"}
{"url": "https://hi.wikipedia.org/wiki?curid=448300", "text": "परिगलन\n\nशरीर के किसी भाग में कोशिकाओं अथवा ऊतकों की मृत्यु होने को परिगलन या नेक्रोसिस (necrosis) कहते हैं। \n\nनेक्रोसिस या ऊतकक्षय के निम्नलिखित कारण हो सकते हैं:\n\n\n\n\nनेक्रोसिस में कोशिकाओं के केंद्रक या कोशिका द्रव्य में परिवर्तन होते हैं। या तो केंद्रक घुल जाता है, या विभाजित हो जाता है, या उसका संकुचन हो जाता है। \n\nनेक्रोसिस तीन प्रकार का होता है : एक घनीकरण, दूसरा द्रवीकरण और तीसरा कैजियस। पहले में कोशिकाएँ सूख जाती और अपारदर्शक हो जाती हैं। ऐसा वृक्क और प्लीहा में अधिकांशत देखा जाता है। द्रवीकरण नेक्रोसिस में कोशिकाएँ कोमल और दुर्बल हो जाती हैं और कैज़ियस नेक्रोसिस में कोशिकाओं का बृहत्‌ चित्र नष्ट हो जाता है ओर स्थान स्थान पर चिपचिपे एवं रवेदार पदार्थ उत्पन्न हो जाते हैं। क्षय या उपदंश में ऐसा देखा जाता है।\n\n", "id": "448300", "title": "परिगलन"}
{"url": "https://hi.wikipedia.org/wiki?curid=448301", "text": "पराशर ऋषि\n\nपराशर एक मन्त्रद्रष्टा ऋषि, शास्त्रवेत्ता, ब्रह्मज्ञानी एवं स्मृतिकार है। येे महर्षि वसिष्ठ के पौत्र, गोत्रप्रवर्तक, वैदिक सूक्तों के द्रष्टा और ग्रंथकार भी हैं। पराशर शर-शय्या पर पड़े भीष्म से मिलने गये थे। परीक्षित् के प्रायोपवेश के समय उपस्थित कई ऋषि-मुनियों में वे भी थे। वे छब्बीसवें द्वापर के व्यास थे। जनमेजय के सर्पयज्ञ में उपस्थित थे। \n\n'पराशर' शब्द का अर्थ है - 'पराशूणाति पापानीति पराशरः' अर्थात् जो दर्शन-स्मरण करने से ही समस्त पापों का नाश करता है, वही पराशर है। \n\nपराशर के पिता का नाम शक्तिमुनि था और उनकी माता का नाम अद्यश्यन्ती था। शक्तिमुनि वसिष्ठऋषि के पुत्र और वेदव्यास के पितामह थे। इस आधार पर पराशर वसिष्ठ के पौत्र थे। \nशक्तिमुनि का विवाह तपस्वी वैश्य चित्रमुख की कन्या अदृश्यन्ती से हुआ था। माता के गर्भ में रहते हुए पराशर ने पिता के मुँह से ब्रह्माण्ड पुराण सुना था, कालान्तर में उन्होंने प्रसिद्ध जितेन्द्रिय मुनि एवं युधिष्ठिर के सभासद जातुकर्ण्य को उसका उपदेश किया था। पराशर बाष्कल के शिष्य थे। ऋषि बाष्कल ऋग्वेद के आचार्य थे। याज्ञवल्क्य, पराशर, बोध्य और अग्निमाढक इनके शिष्य थे। बाष्कल ने ऋग्वेद की एक शाखा के चार विभाग करके अपने इन शिष्यों को पढ़ाया था। पराशर याज्ञवल्क्य के भी शिष्य थे। \n\nइक्ष्वाकुवंशी अयोध्या के राजा ऋतुपर्ण के पौत्र सुदास हुए थे। उनके पुत्र वीरसह (मित्रसह) हुए, जो सुदास-पुत्र होने से सौदास भी कहलाते थे। महर्षि वसिष्ठ के शाप से वे नरभोजी राक्षस कल्माषपाद हुए। राक्षस रूप कल्माषपाद ने शक्ति सहित वसिष्ठ के सौ पुत्रों को खा लिया। इससे दु:खार्त वसिष्ठ ने आत्महत्या के कई प्रयत्न किये, पर सफल नहीं हुए। अतः शक्ति की पत्नी अदृश्यन्ती को साथ लेकर वे हिमालय पर पहुँचे। एक बार वसिष्ठने वेदाध्ययन की ध्वनि सुनी तो चकित रह गये, इसलिए कि वेद-पाठ करने वाला कोई वहाँ दिखाई नहीं दे रहा था। तब अदृश्यन्ती ने उन्हें बता दिया कि शक्ति का पुत्र मेरे गर्भ में है और उसी के वेदाध्ययन की ध्वनि सुनी गयी है। यह सुनकर वसिष्ठ इतने प्रसन्न हुए कि उन्होंने मृत्यु की इच्छा छोड़ दी। जन्मोपरांत पराशर ने सुन लिया कि राक्षस कल्माषपाद ने उनके पिता शक्ति को खा लिया था। यह सुनते ही उनके मन में राक्षसों के प्रति घोर विरोध उत्पन्न हुआ और उन्होंने संसार से राक्षसों का अन्त कर डालने का निश्चय किया। इस आशय से उन्होंने अपना राक्षस-सत्र आरंभ किया जिसमें राक्षस मरते जा रहे थे। कई राक्षस स्वाहा हो गये तो निऋति की आज्ञा पाकर महर्षि पुलस्त्य पराशर के पास गये और राक्षसवंश को बचाये रखने के लिए राक्षस-सत्र पूर्ण करने की प्रार्थना की। उन्होंने अहिंसा का उपदेश दिया। व्यास ने भी पराशर को समझाया कि बिना किसी दोष के समस्त राक्षसों का संहार करना अनुचित है, इसलिए आप अपना यज्ञ पूर्ण करें क्योंकि साधुओं का भूषण क्षमा है -\n\nपुलस्त्य तथा व्यास के सदुपदेशों से प्रभावित होकर पराशर ने अपना राक्षस-सत्र पूर्ण किया। उन्होंने अग्नि को हिमालय के समतल प्रदेश में रख दिया। पुलस्त्य ने राक्षस-सत्र पूर्ण करने के उपलक्ष्य में उन्हें कई प्रकार के आशीर्वाद दिये। उन्होंने बताया कि क्रोध करने पर भी तुम ने मेरे वंश का मूलोच्छेद नहीं किया। उसके लिए तुम को एक विशेष वर प्रदान करता हूँ। तुम पुराण संहिता के रचयिता बनोगे। देवता तथा परमार्थतत्त्व को यथावत् जान सकोगे और मेरे प्रसाद से निवृत्त और प्रवृत्तिमूलक धर्म में तुम्हारी बुद्धि निर्मल एवं असंदिग्ध रहेगी - \n\nनर्मदा के उत्तरी तट पर पराशर ने पुत्र-प्राप्ति के लिए कठोर तपस्या की और पार्वती ने प्रत्यक्ष दर्शन देकर उनकी इच्छा पूर्ण होने का आश्वासन दिया। \n\nचेदिराज नामक उपरिचर वसु एक बार मृगया के लिए निकला, तो सुगंधित पवन, सुंदर वातावरण आदि से प्रभावित राजा को अपनी पत्नी याद आयी और उसका वीर्य-स्खलन हुआ। उसे अपनी पत्नी तक पहुँचाने की, राजा ने एक श्येन पक्षी से प्रार्थना की। श्येन जब उसे ले जा रहा था, उसे मांसपिंड समझ कर मार्ग में एक दूसरा श्येन पक्षी हड़पने लगा। तब वह वीर्य कालिन्दी के जल में जा गिरा, जिसे ब्रह्मा के शापवश मछली के रूप में कालिन्दी में रहती आ रही अद्रिका नामक अप्सरा ने निगल लिया। फलतः उस मछली के गर्भ से एक पुत्री और एक पुत्र का जन्म हुआ। पुत्र का नाम मत्स्य पड़ा, जो विराट राजा बना। पुत्री का नाम काली रखा गया और वह एक धीवर के यहाँ पालित हुई। काली या मत्स्यगंधा जब किञ्चित् बड़ी हुई, तब वह अपने पालित पिता की नाव चलाने के काम में सहायता करती थी। एक प्रातःकाल पराशर यमुना पार करने के लिए आये। धीवर कन्या काली ने ही नाव खेयी। उसे देख पराशर मुनि मुग्ध हो गये और उससे कामपूर्ति की प्रार्थना की। दूसरा कोई न देख पाए, इसके लिए मुनि ने कुहासे की सृष्टि की और उसके साथ संभोग किया, जिसके फलस्वरूप पराशर-पुत्र व्यास का जन्म हुआ। \n\nपराशर के अनुग्रह एवं आशीर्वाद से काली का कौमार रह गया। पराशर के आश्लेष से काली सुवास से युक्त सत्यवती हुई। सत्यवती को योजनगंधा होने का वरदान दिया। यही सत्यवती कालांतर में शंतनु की पत्नी हुई, जिसके गर्भ से चित्रांगद एवं विचित्रवीर्य का जन्म हुआ। विचित्रवीर्य ने काशीराज-पुत्री अंबिका तथा अंबालिका को ब्याहा, पर वह निस्संतान मर गया। तब सत्यवती के आग्रह पर अंबिका तथा अंबालिका के साथ व्यास का नियोग हुआ और फलस्वरूप पांडु एवं धृतराष्ट्र का जन्म हुआ। पराशर-पुत्र व्यास वेदों का विभाजन करके वेदव्यास कहलाये। महाभारत एवं पुराणों के रचयिता होने का श्रेय भी व्यास को दिया जाता है। \n\nपराशर के उलूक आदि पुत्र भी थे। भविष्यपुराण के अनुसार उलूक की बहन उलूकि का पुत्र वैशेषिक शाखा का प्रवक्ता कणाद हुआ। \n\nएक बार चंद्रवंशी राजा मनोजव को शत्रुओं ने देश पर आक्रमण करके परिवार सहित भगा दिया। तब वे सेतुबंध के समीप एक वन में पहुँचे। भूखे-प्यासे पुत्र तथा पत्नी को देखकर राजा मूच्छित हो गये। तभी उस मार्ग पर निकले हुए पराशर मुनि वहाँ पहुंचे। पति की मूच्छा पर विलाप करती रानी सुमित्रा को उन्होंने आश्वस्त किया तथा अपने हाथ से राजा का स्पर्श किया। राजा होश में आया। उसने मुनि को प्रणाम किया। तब पराशर ने शत्रुओं पर विजय पाने के लिए सेतुबंध के मंगलतीर्थ में स्नान करने का उसे उपदेश दिया। मुनि ने उसे श्रीरामजी के एकाक्षर मंत्र का उपदेश किया। उसका विधिवत् जप करने पर राजा के सम्मुख युद्ध के लिए आवश्यक धनुष-बाण, रथ, सारथी सब स्वयं प्रकट हुए। मुनि पराशर ने पवित्र जल से राजा का अभिषेक किया तथा दिव्यास्त्रों की प्रयोग-विधि समझायी। राजा ने पुनः शत्रु पर विजय पायी और अपना खोया हुआ राज्य प्राप्त किया। \n\nपराशर ने महाराज जनक से मिलकर अध्यात्म के संबंध में चर्चा की। एक बार राजा जनक ने कल्याणप्राप्ति का उपाय जानना चाहा, तो पराशर ने सदाचार एवं धर्मनिष्ठा का उपदेश दिया। \n\nअर्थात् मनीषियों का कथन है कि धर्म के विधिपूर्वक अनुष्ठान से इहलोक एवं परलोक मंगलकारी बनते हैं। उससे बढ़कर श्रेयस्कर दूसरा कोई साधन नहीं है। सत्संग को पराशर ने महत्त्व दिया। \n\nइनसे प्रवृत्त पराशर गोत्र में गौर, नील, कृष्ण, श्वेत, श्याम और धूम्र छह भेद हैं। गौर पराशर आदि के भी अनेक उपभेद मिलते हैं। उनके पराशर, वसिष्ठ और शक्ति तीन प्रवर हैं (मत्स्य., 201)।\n\nऋग्वेद में पराशर की कई ऋचाएँ (1, 65-73-9, 97) हैं। विष्णुपुराण, पराशर स्मृति, विदेहराज जनक को उपदिष्ट गीता (पराशर गीता) जो महाभारत के शांतिपर्व का एक भाग है, बृहत्पराशरसंहिता आदि पराशर की रचनाएँ हैं। भीष्माचार्य ने धर्मराज को पराशरोक्त गीता का उपदेश किया है (महाभारत, शांतिपर्व, 291-297)। इनके नाम से संबद्ध अनेक ग्रंथ ज्ञात होते हैं : \n\n1. बृहत्पराशर होरा शास्त्र, \n\n2. लघुपाराशरी (ज्यौतिष),\n\n3. बृहत्पाराशरीय धर्मसंहिता,\n\n4. पराशरीय धर्मसंहिता (स्मृति),\n\n5. पराशर संहिता (वैद्यक),\n\n6. पराशरीय पुराणम्‌ (माधवाचार्य ने उल्लेख किया है),\n\n7. पराशरौदितं नीतिशास्त्रम्‌ (चाणक्य ने उल्लेख किया है),\n\n8. पराशरोदितं, वास्तुशास्त्रम्‌ (विश्वकर्मा ने उल्लेख किया है)।\n\nपराशर स्मृति एक धर्मसंहिता है, जिसमें युगानुरूप धर्मनिष्ठा पर बल दिया गया है। कहते हैं कि, एक बार ऋषियों ने कलियुग योग्य धर्मों को समझाने की व्यास से प्रार्थना की। व्यासजी ने अपने पिता पराशर से इसके संबंध में पूछना उचित समझा। अतः वे मुनियों को लेकर बदरिकाश्रम में पराशर के पास गये। पराशर ने समझाया कि कलियुग में लोगों की शारीरिक शक्ति कम होती है, इसलिए तपस्या, ज्ञान-संपादन, यज्ञ आदि सहज साध्य नहीं हैं। इसलिए कलिकाल में दान रूप धर्म की महत्ता है। \n\nकलियुग में पराशर प्रोक्त धर्म को विशेष मान्यता प्राप्त हुई है। कहा गया है कि -\n\nअर्थात् सत्ययुग में मनु द्वारा प्रोक्त धर्म मुख्य था, त्रेता में गौतम की महत्ता थी। द्वापर में शंख-लिखित मुनियों द्वारा कहे गये धर्म की प्रतिष्ठा थी। पर कलिकाल में पराशर से निर्दिष्ट धर्म की प्रतिष्ठा है। पराशर मुनि अहिंसा को परमाधिक महत्त्व देते हैं। पराशरस्मृति में गोमाता कोे न केवल अवध्य, अपि तु पूजनीय भी कहा गया है। वैसे ही वानप्रस्थ एवं संन्यास आश्रमों का विशद वर्णन उनके स्मृति ग्रंथ में है। ग्रंथ के अन्त में योग पर ज़ोर दिया गया है। पराशर ने आयुर्वेद एवं ज्योतिष पर भी अपनी रचनाएँ प्रस्तुत की हैं।\n\n\n", "id": "448301", "title": "पराशर ऋषि"}
{"url": "https://hi.wikipedia.org/wiki?curid=448302", "text": "शिवराम महादेव परांजपे\n\nशिवराम महादेव परांजपे (1864-1929 ई.) मराठी के प्रतिभाशाली साहित्यकार, वक्ता, पत्रकार और ध्येयनिष्ठ राजनीतिज्ञ। उन्होने 'काल' नामक साप्ताहिक द्वारा महाराष्ट्र में ब्रितानी शासन के विरुद्ध जनचेतना के निर्माण में सफलता पायी।\n\nआपका जन्म पहाड़ में हुआ था। प्रारंभिक शिक्षा पहाड़, रत्नागिरी और पूना में हुई। डेक्कन कॉलेज से 1892 में एम.ए. की परीक्षा उत्तीर्ण करने पर 'भगवानदास' तथा 'झाला वेदांत' पुरस्कार उन्होंने प्राप्त किया था। इसके बाद पूना में महाराष्ट्र कॉलेज में संस्कृत के प्राध्यापक के रूप में उनकी नियुक्ति हुई। 1897 में जब देश का वातावरण क्षुब्ध हो रहा था उनका विद्यालय भी सरकार का कोपभाजन हुआ। अत: 1898 में उन्होंने 'काल' नामक साप्ताहिक निकाला। उनके राजनीतिक जीवन का प्रारंभ इसी पत्र के साथ होता है। इस पत्र में तेजस्वी और जनजागृति का निर्माण करनेवाले विचारों के कारण सरकार ने उन्हें देशद्रोही घोषित किया और 19 महीनों की जेल की सजा दी। 1910 में जब उनकी मुक्ति हुई, पत्र बराबर प्रकाशित होता रहा। लेकिन आगे चलकर वह 'प्रेस ऐक्ट' का शिकार हुआ। 'कालांतील निवडक निबंध' के दसों भाग सरकर ने जप्त कर लिए थे। 1937 में दसवें भाग को मुक्त कर दिया गया और शेष सब भाग 1946 में मुक्त किए गए।\n\n1920 में उन्होंने 'स्वराज्य' साप्ताहिक आरंभ किया। महात्मा गाँधी ने जब असहयोग आंदोलन चलाया, तब वे उसके समर्थक बने।\n\nललित वाङ्‌मय, न्याय, मीमांसा, इतिहास, मराठों के युद्ध, शूद्रों की व्युत्पत्ति आदि अनेक विषयों पर उनकी कलम अबाध रूप से चलती रही। वे संपूर्ण स्वतंत्रता के समर्थक थे। उन दिनों जब 'वंदेमातरम्‌' के उच्चारण मात्र के लिए सजा मिलती थी, उनकी व्यंग्यात्मक शैली बहुत ही प्रभावकारी रही। वे मराठी के गद्यकवि थे। 'भाषा की भवितव्यता' निबंध में लेखक के रूप में उनकी अद्भुत प्रतिभा का परिचय मिलता है।\n\nउनकी वाणी में ओज था। अपने धाराप्रवाह भाषणों से वे श्रोताओं को मुग्ध कर देते थे। उनकी लोकप्रियता का चरमोत्कर्ष काल साधारण रूप से 1898 से 1908 तक रहा। साहित्य के प्रति उनकी सेवाओं को ध्यान में रखकर ही 1928 में वे बेलगाँव के मराठी साहित्य सम्मेलन के अध्यक्ष बनाए गए थे।\n", "id": "448302", "title": "शिवराम महादेव परांजपे"}
{"url": "https://hi.wikipedia.org/wiki?curid=448304", "text": "पराशर (कृषि पराशर के रचयिता)\n\nपराशर नाम के एक मुनि हुए हैं। उनके द्वारा रचित ग्रंथों में 'कृषिसंग्रह', 'कृषि पराशर' एवं 'पराशर तंत्र' के नाम गिनाए जाते हैं। किंतु इनमें से मूल ग्रंथ 'कृषि पराशर' ही है। इस ग्रंथ के रचयिता पराशर मुनि कौन से हैं, इस विषय पर यथेष्ट मतभेद है। ग्रंथ की शैली के आधार पर यह 8वीं शती के पूर्व का लिखा नहीं समझा जाता।\n\n'कृषि पराशर' में कृषि पर ग्रह नक्षत्रों का प्रभाव, मेघ और उसकी जातियाँ, वर्षामाप, वर्षा का अनुमान, विभिन्न समयों की वर्षा का प्रभाव, कृषि की देखभाल, बैलों की सुरक्षा, गोपर्व, गोबर की खाद, हल, जोताई, बैलों के चुनाव, कटाई के समय, रोपण, धान्य संग्रह आदि विषयों पर विचार प्रस्तुत किए गए हैं।\n\nग्रंथ के अध्ययन से पता चलता है कि पराशर के मन में कृषि के लिए अपूर्व सम्मान था। किसान कैसा होना चाहिए, पशुओं को कैसे रखना चाहिए, गोबर की खाद कैसे तैयार करनी चाहिए और खेतों में खाद देने से क्या लाभ होता है, बीजों को कब और कैसे सुरक्षित रखना चाहिए, इत्यादि विषयों का सविस्तार वर्णन इस ग्रंथ में मिलता है।\n\nहलों के संबंध में दिया हुआ है कि ईषा, जुवा, हलस्थाणु, निर्योल (फार), पाशिका, अड्डचल्ल, शहल तथा पंचनी ये हल के आठ अंग हैं। पाँच हाथ की हरीस, ढाई हाथ का हलस्थाणु (कुढ़), डेढ़ हाथ का फार और कान के सदृश जुवा होना चाहिए। जुवा चार हाथ का होना चाहिए।\n\nइस ग्रंथ से पता लगता है कि पराशर के काल में कृषि अत्यंत पुष्ट कर्म थी।\n\nकृषि पराशर संस्कृत भाषा में निबद्ध कृषि का सवा्रधिक चर्चित ग्रन्थ है। यह महर्षि पराशर के द्वारा विरचित माना जाता है। इसमें प्रारम्भ में ही कहा गया है कि अन्न ही प्राण है बल है अन्न ही समस्त अर्थ का साधन है। देवता, असुर, मनुष्य सभी अन्न से जीवित हैं तथा अन्न धान्य से उत्पन्न होता है और धान्य बिना कृषि के नहीं होता। इसलिए सभी कर्म छोड़कर कृषि कर्म ही करना चाहिए। कृषि के लिए जल की आवश्यकता को देखते हुए तथा जल के प्रमुख साधन होने के कारण वृष्टि ज्ञान को पराशर ने प्रमुखता दी है तथा इसी क्रम में बतलाया है कि विभिन्न ग्रहों का वर्षा पर क्या प्रभाव पड़ता है जैसे कि चन्द्रमा के संवत्सर का राजा होने पर पृथ्वी धान्य से पूर्ण होती है तथा शनि के राजा होने पर वर्षा मन्द होती है।\n\nइसी प्रकार मेघों के प्रकार का वर्णन, अलग-अलग ऋतुओं में होने वाली वर्षा के लक्षणों का वर्णन तथा अनावृष्टि के लक्षणों का भी पराशर ने वर्णन किया है। साथ ही ऋषि ने कृषि कर्म में नियुक्त पशुओं के भी उचित रखरखाव करने को कहा है तथा उतना ही कृषि कर्म करनेका निर्देश किया है जिससे पशु को कष्ट न हो जो पशुओं के प्रति भारतीय व्यवहार का द्योतक है।\n\nइसके पश्चात् गौशाला की स्वच्छता पर भी विशेष ध्यान देने की बात कही है। पशुओं के त्यौहारों का तथा हल सामग्री का भी वर्णन ऋषि ने किया है। इसके पश्चात कृषि कर्म प्रारम्भ करने के समय का वर्णन करते हुए कहा है कि शुभ समय में ही यथाविधि पूजन करके हल प्रसारण करना चाहिए।\n\nइसके पश्चात शोधित किए तथा संरक्षित हुए बीजों को उचित समय में बोने का निर्देश है साथ ही धान्य को काटने तथा उसको तृणरहित करने का वर्णन है। पराशर ऋषि कहते हैं कि जो धान्य तृण रहित नहीं किया जाता वो क्षीण हो जाता है।\n\nइसके साथ ही जलरक्षण का भी वर्णन प्राप्त होता है। ऋषि पराशर इसके लिए निर्देश करते हुए कहते हैं कि शरत्काल आने पर जल का संरक्षण करना चाहिए तथा क्षेत्र में नल का रोपण करना चाहिए। इसके साथ पराशर ने धान्य काटने से पूर्व पुष्ययात्रा का विधान किया है जो सभी विघ्नों की शान्ति तथा धान्य की वृद्धि केलिए होती थी। तत्पश्चात् पौष मास में धान्य काटने का निर्देश किया गया है।\n\n\n", "id": "448304", "title": "पराशर (कृषि पराशर के रचयिता)"}
{"url": "https://hi.wikipedia.org/wiki?curid=448305", "text": "पराशर (बहुविकल्पी)\n\n\n\n\n\n\n\n\n", "id": "448305", "title": "पराशर (बहुविकल्पी)"}
{"url": "https://hi.wikipedia.org/wiki?curid=448373", "text": "तीसरे गुट का युद्ध\n\nतीसरे गुट का युद्ध (अंग्रेजी: War of the Third Coalition, वॉर ऑफ़ द थ़र्ड कोअलिशन) सन् १८०३ से १८०६ तक चलने वाला एक संग्राम था जिसमें ऑस्ट्रिया, पुर्तगाल, रूस और उनके कुछ अन्य साथी देशों के एक गुट को फ्रांस और उसके साथी देशों ने हरा दिया। इस युद्ध में फ्रांस की तरफ़ का नेतृत्व नेपोलियन बोनापार्ट ने किया। इस युद्ध का सिलसिला तब शुरू हुआ जब नेपोलियन ने इटली और जर्मनी में दख़लअंदाज़ी करनी शुरू करी और स्वयं को फ्रांस के साथ-साथ इटली का भी सम्राट घोषित कर दिया। उस समय फ्रांस और ब्रिटेन के बीच मुठभेड़ें जारी थीं। नेपोलियन की हरकतों से परेशान होकर ऑस्ट्रिया, रूस और ब्रिटेन आपस में मिल गए और \"तीसरा गुट\" नामक सम्मिलन बन गया।\n\nतीसरे गुट और फ़्रांसिसी गुट के दरम्यान यूरोप की भूमि पर कई जंगें हुईं, जिनमें नेपोलियन जीतता गया। इनमें १८०५ का उल्म संग्राम (Ulm Campaign) मशहूर है, जिसमें फ़्रांसिसी और बवारियाई (यानी जर्मनी के बवारिया प्रदेश की) मिलीजुली सेना ने ऑस्ट्रिया को मात दी। इसके बाद सन् १८०६ में ऑस्टरलिट्ज़ की लड़ाई (Battle of Austerlitz) में फ़्रांसिसी फ़ौजों ने रूसी-ऑस्ट्रियाई मिश्रित फ़ौज को भारी पराजय दी, जो तीसरे गुट से बर्दाश्त न हो पाई और यह गुट टूट गया। इसके बाद केवल ब्रिटेन ही नेपोलियन से लड़ता रह गया। नेपोलियन ने ब्रिटेन पर भी नौसैनिक आक्रमण करने की कोशिश करी थी लेकिन २१ अक्टूबर १८०५ में समुद्र पर लड़े गए ट्रफ़ैलगर के युद्ध में उसकी हार हुई।\n\n", "id": "448373", "title": "तीसरे गुट का युद्ध"}
{"url": "https://hi.wikipedia.org/wiki?curid=448391", "text": "होरेशियो नेलसन\n\nहोरेशियो नेलसन (अंग्रेज़ी: Horatio Nelson, जन्म: २९ सितम्बर १७५८, देहांत: २१ अक्टूबर १८०५) (अन्य उच्चारण: होराशियो नेल्सन या होरेटियो नेल्सन) ब्रिटेन की नौसेना के एक प्रसिद्ध सिपहसालार (ऐडमिरल) थे जिन्होनें फ्रांस के सम्राट नेपोलियन बोनापार्ट के ख़िलाफ़ हुए युद्धों में जीत पाने के लिए बहुत ख्याति प्राप्त करी। उन्हें एक प्रेरणात्मक फ़ौजी नेता के रूप में जाना जाता था और उनकी युद्ध-परिस्थितियों को जल्दी से भांपकर शत्रु को चौंकाने वाली चाल चलने के कौशल के लिए याद किया जाता है। वे बहुत दफ़ा लड़ियों में घायल हुए, जिसमें उन्हें एक बाज़ू और एक आँख भी खोनी पड़ी।\n\nनेलसन की बहुत-सी जीतों में से सन् १८०५ के ट्रफ़ैलगर के युद्ध में भारी जीत के लिए श्रेय मिलता है। इसमें उन्होने ब्रिटिश नौसेना के २७ जहाज़ों वाले दस्ते से फ़्रांसिसी-स्पेनी मिश्रित नौसेना के ३३ जहाज़ों वाले बेड़े से मुक़ाबला किया, जिसमें ब्रिटेन का एक भी जहाज़ नहीं डूबा जबकि दुश्मन के २२ जहाज़ ध्वस्त किये गए। इसी मुठभेड़ में उन्हें गहरी चोट लगी जिस से उनका देहांत हो गया। इस विजय की स्मृति में लन्दन के ट्रफ़ैलगर चौक (Trafalgar Square) में नेलसन काॅलम (Nelson's Column) नाम का एक स्तम्भ खड़ा किया गया साथ ही एडिनबर्ग के काॅल्टन पहाड़ी पर नेल्सन माॅन्युमेन्ट(Nelson Monument) नामक एक स्मारक भी खड़ा किया है।\n\nदेश की प्रति अपना फ़र्ज़ पूरा करने के महत्व पर नेलसन के दो कथन मशहूर हैं:\n\n", "id": "448391", "title": "होरेशियो नेलसन"}
{"url": "https://hi.wikipedia.org/wiki?curid=448421", "text": "व्यतिकरणमिति\n\nव्यतिकरणमिति (Interferometry) के अन्तर्गत कई तकनीके हैं जिनमें विद्युतचुम्बकीय तरंगों का व्यतिकरण कराया जाता है ताकि इससे उन तरंगों के बारे में जानकारी निकाली जा सके। तरंगों का व्यतिकरण कराने के लिये जिस उपकरण (इंस्टूमेंट) का उपयोग किया जाता है उसे व्यतिकरणमापी (interferometer) कहते हैं। खगोलविज्ञान, फाइबर प्रकाशिकी, इंजीनियरिंग मापन, प्रकाशीय मापन, भूकंप विज्ञान, समुद्रविज्ञान, क्वांटम यांत्रिकी, नाभिकीय एवं कण भौतिकी, प्लाज्मा भौतिकी, सुदूर संवेदन, बायोमालिक्युलर इंटरैक्शन्स आदि में व्यतिकरणमिति एक महत्वपूर्ण परीक्षण तकनीक है।\n\nयह एक प्रकाशीय युक्ति है, जो प्रकाश की एक किरण को एक या अनेक भागों में विभक्त करने के बाद इन भागों को एक में मिलाकर व्यतिकरण उत्पन्न करती है। यह युक्ति दूरी, कोण, गति, विस्थापन या अपवर्तनांक का मापन तथा संकीर्ण स्पेक्ट्रम क्षेत्र का विश्लेषण प्रकाश की किरणों के व्यतिकरण से करती है। प्रकाश का वेग निकालने के लिये भी प्रयुक्त होती है। इसके उपयोग से दूरी आदि के मापन में प्रयुक्त प्रकाश की तरंगदैर्ध्य के कोटि की यथार्थता (accuracy) प्राप्त होती है।\n\nव्यतिकरणमापी अध्यारोपण के सिद्धान्त पर कार्य करता है। जब प्रकाश की दो तरंगें मिलती हैं, तब व्यतिकरण होता है। \n\nजब एक प्रकाशतरंग का तरंगशृंग (crest) प्रकाश की दूसरी तरंग के तरंगशृंग से तथा एक का गर्त (trough) दूसरे के गर्त से मिलता है, तब प्रकाश तीव्र होता है; पर इसके विपरीत जब एक तरंग का तरंगशृंग दूसरी तरंग के गर्त से मिलता है, तब प्रकाश की दोनों तरंगों का प्रकाश निरसित हो जाता है, अर्थात्‌ अंधकार हो जाता है। यही व्यतिकरण है।\n\nव्यतिकरण के लिये प्रायः प्रकाश अथवा कोई अन्य विद्युतचुम्बकीय तरंग प्रयोग की जाती है। प्रायः प्रकाश के किसी पुंज (बीम) को किसी ग्रिड या 'अर्ध दर्पण' द्वारा दो भागों में बांट देते हैं। इसके बाद इनको अलग-अलग मार्गों से होकर ले जाया जाता है और किसी स्थान पर दोनों का व्यतिकरण कराया जाता है। जब ये पुंज मूल पुंज से अलग हुए थे तब तो एक ही कला (फेज) में थे किन्तु बाद में अलग-अलग दूरी चलने के कारण उनमें कलान्तर आ जाता है और इनके व्यतिकरण से प्राप्त पैटर्न इनके बीच के कलान्तर पर निर्भर करता है।\n\nआधुनिक काल में व्यतिकरणमापी का उपयोग बढ़ता जा रहा है। कोयले की खानों की हवा में मिथेन\\मेथेन द्वारा होनेवाले प्रदूषण का पता लगाने के लिए परिवहनीय व्यावहारिक व्यतिकरणमापी का उपयोग किया जाता है। अत्यधिक उच्च ताप, जैसे वात्या भट्टी का ताप, तथा पेंच की परिशुद्धता की जाँच के लिए भी व्यतिकरणमापी प्रयुक्त किया जा रहा है। व्यतिकरणमापी से 1 इंच के 1/10,00,00,000 तक की शुद्धता की जाँच की जा सकती है।\n\n\n\n", "id": "448421", "title": "व्यतिकरणमिति"}
{"url": "https://hi.wikipedia.org/wiki?curid=448423", "text": "माइकेल्सन व्यतिकरणमापी\n\nप्रोफेसर ए. ए. माइकेल्सन के प्रारंभिक व्यतिकरणमापी मे दाहिनी ओर से एक प्रकाशकिरण दर्पण M पर आती है। M दर्पण का आधा भाग रजतित (silvered) होता है। जिससे केवल आधा प्रकाश परावर्तित होकर दर्पण M1 पर जाता है और शेष आधा प्रकाश अरजतित भाग से पारगमित होकर सीधा दर्पण M2 पर आपतित होता है तथा अपने पथ पर परावर्तित हो जाता है। दर्पण M1 तथा M2 एक दूसरे पर लंब होते हैं। दर्पण M1 तथा M2 से परावर्तित होनेवाली प्रकाश की किरणपुंजें पुन: दर्पण M पर आपतित होती है और प्रेक्षक इन दोनों किरणों के द्वारा बनी व्यतिकरण फ्रंजों को देखता है।\n\nमाइकेल्सन ने अपने व्यतिकरणमापी की सहायता से प्रकाश का वेग तथा प्रकाश की तरंग लंबाई मापी तथा सर्वप्रथम तारों का कोणीय व्यास ज्ञात किया। बीटेलजूज़ (Betelguese) प्रथम तारा है, जिसका कोणीय व्यास (0.049\") ज्ञात किया गया था। दूरदर्शक से युक्त माइकेल्सन व्यतिकरणमापी से अत्यधिक दूर स्थित तारों तथा मंद तारों की मापें ज्ञात करना संभव हो गया है। तारों से प्राप्त होनेवाली प्रकाशतरंगों से व्यतिकरण द्वारा तारों की दिशा, दूरी तथा विस्तार का निर्धारण किया जाता है।\"\n\n\n", "id": "448423", "title": "माइकेल्सन व्यतिकरणमापी"}
{"url": "https://hi.wikipedia.org/wiki?curid=448425", "text": "फाब्री तथा पेरो व्यतिकरणमापी\n\nफाब्री तथा पेरो व्यतिकरणमापी व्यतिकरणमापी में केवल दो व्यतिकारी किरणपुंजों का उपयोग किया गया है। 1893 ई. में बुलूच (Boulouch) ने सर्वप्रथम बताया कि अनेक व्यतिकारी किरणपुंजों के उपयोग से अधिक सुग्राहिता प्राप्त की जा सकती है। इस सिद्धांत का विकास 1897 ई. में फाब्री तथा पेरो द्वारा किया गया। इनके उपकरण में दो समतल समांतर कांचपट्ट रहते हैं, जिनपरश् पतला रजतश् फिल्म रहता है। जब विस्तृत प्रकाशस्त्रोत से ये पट्ट प्रदीप्त किए जाते हैं, तब इन पट्टों केश् मध्य से व्यतिकरण के कारण फ्रंज बनते हैं। ये फ्रंज अनंत परवलय होते हैं और ये समान झुकाव के फ्रंज कहलाते है। ये फ्रंज हाइडिंगर (Haidinger) फ्रंज के समान होते हैं, पर ये वह किरणपुंज के कारण तीव्र और चमकीले होते हैं।\n\nइन बहुकिरणपुंजों के फ्रंजों के अनेकानेक उपयोग हैं। धन डेसिमीटर जल की संहति इस व्यतिकरण से मापी गई है और यह संहति एक किलोग्राम से 27 मिलिग्राम कम है। गैसीय अपवर्तनांक ज्ञात करने के लिए, यह व्यतिकरणमापी मानक साधन है। 1943 ई. में टोलैसकी (Tolansky) ने क्रिस्टल पृष्ठ की रूपरेखा ज्ञात करने में इस व्यतिकरणमापी का उपयोग किया। इससे इतनी परिशुद्धता थी कि क्रिस्टल जालक (crystal lattice) अंतराल को भी प्रकाशतरंगों द्वारा मापा जा सकता था। इस व्यतिकरणमापी से क्रिस्टल के आकृतिक लक्षण से लेकर आण्विक विमाएँ तक उद्घटित हो गई हैं। एकवर्णी तथा श्वेत दोनों प्रकार का प्रकाश इस व्यतिकरण में प्रयुक्त होता है।\n\n\n\n\n", "id": "448425", "title": "फाब्री तथा पेरो व्यतिकरणमापी"}
{"url": "https://hi.wikipedia.org/wiki?curid=448426", "text": "परावर्ती सोपानक व्यतिकरणमापी\n\nपरावर्ती सोपानक व्यतिकरणमापी (Reflecting Echelon Interferometer) का विकास सन् 1926 ई. में विलियम ने किया। यह एक मात्र उपकरण है, जो परिशुद्ध तरंगदैर्घ्य बताने में तथा निर्वात क्षेत्र, अर्थात्‌ सुदूर पराबैगनी (ultraviolet) क्षेत्र की अतिसूक्ष्म संरचनाओं (hyperfine structurcs) को व्यक्त करने में समर्थ है।\n", "id": "448426", "title": "परावर्ती सोपानक व्यतिकरणमापी"}
{"url": "https://hi.wikipedia.org/wiki?curid=448430", "text": "सुग्राहिता\n\nसुग्राहिता (Sensitivity) का निम्नलिखित अर्थों में उपयोग हो सकता है-\n\n", "id": "448430", "title": "सुग्राहिता"}
{"url": "https://hi.wikipedia.org/wiki?curid=448438", "text": "ऊष्मागतिकी का इतिहास\n\nऊष्मागतिकी, भौतिक विज्ञान, रसायन विज्ञान और व्यापक रूप में विज्ञान का ही महत्वपूर्ण और मूलभूत विषय रहा है। ऊष्मागतिकी विज्ञान की वह शाखा है जिसमें यान्त्रिक कार्य तथा ऊष्मा में परस्पर सम्बन्ध का वर्णन किया जाता है, यह प्रमुख रूप से यान्त्रिक कार्य तथा ऊष्मा के परस्पर रुपान्तरण से सम्बन्धित है।\n\nऊष्मागतिकी के मुख्यतः दो नियम है-\nऊष्मागतिकी की मुख्य शाखाओं का प्रादुर्भाव लगभग निम्नलिखित समयावली ले अनुसार हुआ-\n\n\nऊष्मागतिकी के कुछ विचार दूसरे क्षेत्रों में भी प्रयुक्त हुएहैं-\n\n", "id": "448438", "title": "ऊष्मागतिकी का इतिहास"}
{"url": "https://hi.wikipedia.org/wiki?curid=448448", "text": "कपिलदेव द्विवेदी\n\nडॉ कपिलदेव द्विवेदी संस्कृत के प्रसिद्ध विद्वान हैं। उन्होने ७५ से अधिक पुस्तकें लिखीं। वे गुरुकुल कांगड़ी विश्वविद्यालय के कुलपति रहे। इन्हें भारत सरकार ने ‘पद्म विभूषण’ सम्मान से अलंकृत किया।\n\n", "id": "448448", "title": "कपिलदेव द्विवेदी"}
{"url": "https://hi.wikipedia.org/wiki?curid=448454", "text": "एंड्रयू यूल एंड कंपनी लिमिटेड\n\nएंड्रयू यूल एंड कंपनी लिमिटेड एंड्रयू यूल समूह की स्वतंत्रता-पूर्व की प्रमुख कंपनियों में से एक है। इसने एक प्रबंधन एजेंसी के रूप में अपना व्यापार शुरु किया। सरकार ने जब इसमें हिस्सेदारी का अधिग्रहण किया तो 1979 में यह एक सरकारी कंपनी बन गई। यह भारी उद्योग विभाग के प्रशासनिक नियंत्रण के तहत है और इसमें सरकार की 93.14 प्रतिशत की इक्विटी हिस्सेदारी है जबकि शेष हिस्सेदारी जनता की है। कंपनी के शेयर स्टॉक एक्सचेंजों में सूचीबद्ध हैं।\n\nयह विविध उत्पादों/व्यापारों का एक समूह है। प्रमुख रूप से इसके तीन प्रभाग हैं जो इस प्रकार हैं:- चाय प्रभाग जो सीटीसी और ऑर्थोडॉक्स टी का उत्पादन करता है, विद्युतीय प्रभाग जो विभिन्न विद्युतीय उपकरणों जैसे एचटी एंड एलटी स्विचगियरों और ट्रांसफॉर्मरों आदि का उत्पादन करता है तथा आभियांत्रिकी प्रभाग जो औद्योगिक पंखों, वायु प्रदूषण नियंत्रण उत्पादों, उत्प्रवाही और जल उपचार संयंत्रों आदि का उत्पादन करता है। इसका आभियांत्रिकी प्रभाग पश्चिम बगाल के कल्याणी, विद्युत प्रभाग की इकाई कोलकाता और चेन्नई तथा चाय के बागान पश्चिम बंगाल और असम में स्थित हैं।\n150 वर्षों के शानदार व्यापारिक इतिहास के बावजूद इसकी स्थिति में कोई सुधार नहीं हो रहा था और 2001-02 में इसकी शुद्ध संपत्ति के क्षरण के साथ ही यह एक रुग्ण कंपनी बन गई और बीआईएफआर को इसे निर्दिष्ट कर दिया गया। सरकार द्वारा इसके लिए 2003 में पुनरुद्धार पैकेज दिए जाने के बावजूद इसकी स्थिति में परिवर्तन नहीं आया। चाय की थोक क़ीमतों और निर्यात में कमी, आदानों की लागत में वृद्धि, बड़ी संख्या में राज्य विद्युत बोर्ड के देनदार, विद्युत उत्पादों के उन्नयन में विफलता और निधियन के अभाव में विद्युत उपकरणों के प्रमाण-पत्रों को पुनर्वैध न कर पाना, कार्यशील पूंजी की समस्या, बैंक गांरटी की ज़रुरत के कारण निविदाओं में भाग न लेसकना, आवश्यकता से अधिक जनशक्ति, ज़रुरत आधारित कार्यशील पूंजी मुहैया कराने में बैंकों की अनिच्छा, निष्क्रीय नकदी ऋण खाते, अपर्याप्त निवेश/आधुनिकीकरण, विक्रेताओं के विश्वास में कमी तथा सीमित उत्पाद विविधीकरण इसकी खराब स्थिति के मुख्य कारण थे।\n\n2006 में कंपनी को बीआरपीएसई के हाथों सौंप दिया गया। बोर्ड ने समग्र दृष्ष्टिकोण के साथ कंपनी के संचालन पर दृष्टिपात किया और इसके पुनरुद्धार के लिए निम्नलिखित रणनीतियां तैयार की :\nफरवरी 2007 में सरकार ने पुनरुद्धार पैकेज को मंज़ूरी दे दी जिसमें निम्नलिखित चीजें शामिल थीं:\nसहायक कंपनियों का निर्माण: एवाईसीएल के विद्युत और आभियांत्रिकी प्रभाग को दो अलग अलग कंपनियों यूल इंजिनियरिंग लिमिटेड और यूल इलेक्ट्रिकल लिमिटेड में विभाजित करना।\n\nनिधियन: सरकार द्वारा इक्विटी के माध्यम से 87.06 करोड़ रुपयों का सम्मिश्रण और योजना निधियन के रूप में 29.56 करोड़ रुपए प्रदान करना।\n\nछूट : 45.17 करोड़ रुपए के ऋण और ऋण पर ब्याज आदि को माफ करना/ रुपांतरित करना।\n\nसरकारी गांरटी: 111.96 करोड़ रुपए के लिए सरकार द्वारा गारंटी देना\n\nसहायक कंपनियों का विनिवेश : एवाईसीएल को विनिवेश की मंज़ूरी देना और (अ) टाईड़ वाटर ऑयल कंपनी (इंड़िया) लिमिटेड़ (टीओडब्लयूएल) (ब) फोनेक्स यूल लिमिटेड़ (पीवाईएल) (स) दिशेरगढ़ सप्लाई कंपनी लिमिटेड (डीपीएससी) में इसके सभी शेयरों को समाप्त करना और 76.21 करोड़ रुपए की इसकी अनुमानित बिक्री आय से इसके पुनर्गठन और इसकी ज़रुरतों को पूरा करना। एवाईसीएल की सौ फीसदी इक्विटी को यूल इंजिनियरिंग और यूल इलेक्ट्रिकल लिमिटेड़ में विनिवेश को मंज़ूरी देना।\n\nइससे आशा की एक नई किरण का संचार हुआ। प्रबंधन, कर्मचारियों और हितधारकों के एकजुट प्रयास से पहले ही वर्ष में कंपनी में काफी परिवर्तन आया और बाद के वर्षों में और अधिक वृद्धि हुई। कर्मचारियों के बीच भरोसा और विश्वास दोबारा कायम करने और उन्हें एक साथ मिलकर काम करने की प्रेरणा देने से उत्पादकता और प्रदर्शन में सुधार आया। चक्रण समय और सुपुदर्गी के समय में कमी लाने के लिए अथक प्रयास किए गए। स्टॉक प्रबंधन और देनदारों के प्रबंधन के लिए विशेष प्रयास किए गए।\n\n\n\n2007-08 से कंपनी लाभ अर्जित करने लगी। 2008-09 से इसकी शुद्ध संपत्ति सकारात्मक में तब्दील हो गई।\nवर्तमान में कंपनी नवीन उत्पादों और व्यवसायों जैसे – वायु पृथक्करण व्यापा, लघु पवन टरबाईन, सौर हाईब्रिड़ व्यापार (एसडब्ल्यूटी) परियोजना, ट्रांसफॉर्मर की क्षमता में संवर्धन और उसकी रेटिंग के लिए व्यापार संबंधों की तलाश कर रही है। इसके साथ ही प्रौद्योगिकी हस्तांतरण के लिए एचईएजी चीन के साथ गठजोड़ तथा उच्च रेटिंग-40 केए के सर्किट ब्रेकर के निर्माण आदि के लिए भी संभावनाओं की तलाश कर रही है।\nअपने सामाजिक दायित्वों के प्रति कंपनी हमेशा ही जागरुक रही है और कॉर्पोरेट सामाजिक दायित्व के प्रमुखता से सामने आने से भी पूर्व यानि 25 वर्षों से भी अधिक समय से यह अपने चाय बागानों में सामाजिक कर्तव्यों के प्रति अपना योगदान करती रही है। कॉर्पोरेट सामाजिक जिम्मेदारी के तहत कंपनी विभिन्न गतिविधियों जैसे- आंगनवाडी स्कूलों के निर्माण और इनके संचालन, रात्रि विद्यालयों को शुरु करने, मलेरिया रोकथाम और एचआईवी/एड्स जागरुकता शिविरों का संचालन, पंचायतों द्वारा चलाए जा रहे विद्यालयों में पानी की सुविधा मुहैया कराना और युवाओं के लिए व्यावसायिक कार्यक्रम का संचालन करती है।\nकंपनी ने अपने कायापलट की कहानी रची है। कर्मचारियों के बीच दोबारा आत्म विश्वास कायम कर इसने आशा की एक नई किरण दर्शायी है कि कंपनी अपने अतीत के गौरव को फिर से हासिल करेगी।\n\n", "id": "448454", "title": "एंड्रयू यूल एंड कंपनी लिमिटेड"}
{"url": "https://hi.wikipedia.org/wiki?curid=448471", "text": "पुलिंद\n\nपुलिंद भारतीय उपमहाद्वीप के मध्य भाग में स्थित विंध्य पर्वतों के क्षेत्र में बसने वाले एक प्राचीन क़बीले और जनजाति का नाम था। सन् २६९ ईसापूर्व से २३१ ईसापूर्व तक सम्राट अशोक द्वारा शिलाओं पर तराशे गए आदेशों में पुलिंदों का, उनकी पुलिंदनगर नामक राजधानी का और उनके पड़ोसी क़बीलों का ज़िक्र मिला है। इस से इतिहासकार यह अंदाज़ा लगते हैं कि संभवतः उनकी राजधानी भारत के आधुनिक मध्य प्रदेश राज्य के जबलपुर ज़िले के क्षेत्र में रही होगी। कुछ विद्वानों का समझना है कि वर्तमान बुंदेलखंड इलाक़े का नाम \"पुलिंद\" शब्द का परिवर्तित रूप है, हालांकि इस तर्क पर विवाद जारी है।\n\nऐतिहासिक स्रोतों में पुलिंदों का विंध्य प्रदेश के साथ साफ़ सम्बन्ध दिखता है, लेकिन उनके कबीले की शाखाएँ हिमालय क्षेत्र और असम तक फैली हुई थीं। हिमालय के क्षेत्र में उन्हें किरात नामक जनजाति से सम्बंधित समझा जाता था।\n\n", "id": "448471", "title": "पुलिंद"}
{"url": "https://hi.wikipedia.org/wiki?curid=448494", "text": "किरात\n\nकिरात, प्राचीन संस्कृत ग्रंथों में हिमालय के कुछ क्षेत्रों और पूर्वोत्तर भारत में बसने वाली कुछ जातियों का नाम था। यजुर्वेद (शुक्ल ३०.१६; कृष ३.४, १२, १) में और अथर्ववेद (१०.४,१४) में इनका सबसे प्राचीन उल्लेख मिलता है। संभव है कि यह मंगोल या मंगोल-प्रभावित जन-समुदायों के लिए प्राचीन शब्द रहा हो।\n\nयह ठीक से ज्ञात नहीं है कि \"किरात\" नाम कहा से उत्पन्न हुआ। संभव है कि यह दो अंशों को जोड़कर बना हो - किर (यानि 'सिंह') और ति (यानि 'लोग'), अर्थात 'सिंह की प्रवृत्ति वाले लोग'। यह भी संभव है कि यह पूर्वी नेपाल की \"किरांती\" नामक तिब्बती जाती के नाम का एक और रूप हो।\n\nप्राचीन ग्रंथों में इन्हें \"सुनहरे\" या \"पीले\" रंग का बुलाया गया है। इनका ज़िक्र अक्सर निषाद और पुलिंद जातियों के साथ किया जाता था, लेकिन निषादों का रंग सांवला या काला बताया गया है। \"योग वशिष्ठ\" ग्रन्थ में श्री रामचंद्र जंगल में किरातों द्वारा फैलाए गए जाल के बारे में बात कहते हैं, जिस से यह संकेत मिलता है कि प्राचीन युग में शायद किरातों को एक शिकार करने वाले समुदाय के रूप में देखा जाता हो।\n\nऐतिहासिक सूत्रों से कुछ सबूत मिलते हैं कि किरात शिव के उपासक थे। महाभारत में वर्णन है कि शिवजी की किरातों के कुल-देवता होने की स्थित को देखते हुए अर्जुन ने कुछ समय के लिए किरात वेशभूषा और नाम अपना लिए थे ताकि वह शिवजी से तीरंदाज़ी और एनी युद्ध-कलाएँ सीख सके।\n\n", "id": "448494", "title": "किरात"}
{"url": "https://hi.wikipedia.org/wiki?curid=448497", "text": "श्वेत अश्व मंदिर\n\nश्वेत अश्व विहार चीन के हेनान प्रांत के ल्युओयांग शहर में स्थित है। चीन में सरकार द्वारा संचालित यह बौद्ध विहार चीनी एवं भारतीय संस्कृतियों की संगमस्थली है और सांस्कृतिक मेलजोल की शानदार उपलब्धियों का प्रतीक है। कई भारतीय नेता इस विहार का दर्शन कर चुके हैं।\n\nयह विहार 'व्हाइट हार्स विहार' के नाम से भी जाना जाता है। चीन का पहला विहार माना जाता है। लगभग 3,450 वर्ग मीटर क्षेत्र में फैले इस विहार का उद्घाटन भारतीय राष्ट्रपति प्रतिभा पाटील ने 29 मई 2010 को किया था।\n\nऐतिहासिक दस्तावेजों के अनुसार, हान राजवंश (206 ईसा पूर्व से 220 ईसवी) के एक राजा ने दो भारतीय बौद्ध भिक्षुओं के सम्मान में बैमा विहार के निर्माण का आदेश दिया था। दरअसल, राजा ने अपने दूतों को पश्चिम से बौद्ध सिद्धांतों को लाने का आदेश दिया था।\n\nदूत दो प्रमुख भारतीय बौद्ध भिक्षुओं के साथ 67 ईसवी में ल्युयांग लौटे थे। भिक्षुओं के पास बौद्ध साहित्य व मूर्तियां थीं, जिन्हें वे सफेद घोड़ों की पीठ पर लादकर ले गए थे।\n\nउसके बाद एक विहार का निर्माण कराया गया और चीन का पहला बौद्ध शास्त्र दोनों बौद्ध भिक्षुओं ने इसी विहार में बैठकर संस्कृत से चीनी में अनुवाद किया था। इसी जगह से पूर्वी एशिया और दक्षिण पूर्व एशिया में बौद्ध धर्म का प्रसार शुरू हुआ।\n\nपूर्व भारतीय प्रधानमंत्रीयों पी.वी. नरसिंन्हा राव और अटल बिहारी वाजपेयी ने क्रमश: 1993 और 2003 में बैमा विहार के दर्शन किये थे।\n\n", "id": "448497", "title": "श्वेत अश्व मंदिर"}
{"url": "https://hi.wikipedia.org/wiki?curid=448506", "text": "सेर (वज़न का माप)\n\nसेर भारतीय उपमहाद्वीप का एक पारम्परिक वज़न का माप है। आधुनिक वज़न के हिसाब से ऐक सेर लगभग ९३३ ग्राम के बराबर है, यानि एक किलोग्राम से ज़रा कम।\n\nपारम्परिक भारतीय वज़न इस प्रकार हैं -\n\n", "id": "448506", "title": "सेर (वज़न का माप)"}
{"url": "https://hi.wikipedia.org/wiki?curid=448509", "text": "रत्ती (वज़न का माप)\n\nरत्ती भारतीय उपमहाद्वीप का एक पारम्परिक वज़न का माप है, जो आज भी ज़ेवर तोलने के लिए जोहरियों द्वारा प्रयोग किया जाता है। आधुनिक वज़न के हिसाब से एक रत्ती लगभग ०.१२१२५ ग्राम के बराबर है।\n\nपारम्परिक भारतीय वज़न इस प्रकार हैं -\n\n", "id": "448509", "title": "रत्ती (वज़न का माप)"}
{"url": "https://hi.wikipedia.org/wiki?curid=448512", "text": "भेड़ पालन\n\nभेड़ का मनुष्य से सम्बन्ध आदि काल से है तथा भेड़ पालन एक प्राचीन व्यवसाय है। भेड़ पालक भेड़ से ऊन तथा मांस तो प्राप्त करता ही है, भेड़ की खाद भूमि को भी अधिक ऊपजाऊ बनाती है। भेड़ कृषि-अयोग्य भूमि में चरती है, कई खरपतवार आदि अनावश्यक घासों का उपयोग करती है तथा उंचाई पर स्थित चरागाह जोकि अन्य पशुओं के अयोग्य है, उसका उपयोग करती है। भेड़ पालक भेड़ों से प्रति वर्ष मेमने प्राप्त करते हैं।\n\n\n", "id": "448512", "title": "भेड़ पालन"}
{"url": "https://hi.wikipedia.org/wiki?curid=448513", "text": "तोला (वज़न का माप)\n\nतोला भारतीय उपमहाद्वीप का एक पारम्परिक वज़न का माप है, जो आज भी ज़ेवर तोलने के लिए जोहरियों द्वारा प्रयोग किया जाता है। आधुनिक वज़न के हिसाब से एक तोला ११.६६३८०३८ ग्राम के बराबर है।\n\nपारम्परिक भारतीय वज़न इस प्रकार हैं -\n\nया\nपुराने भारतीय नाप-तौल :-\n8 खसखस = 1 चावल,\n\n8 चावल = 1 रत्ती,\n\n8 रत्ती = 1 माशा,\n\n4 माशा =1 टंक, 12 माशा = 1 तोला,\n\n5 तोला = 1 छटांक,\n\n4 छटांक = 20 तोला या 1 पाव,\n\n8 छटांक या 40 तोला = 1 अधसेरा,\n\n16 छटांक या 80 तोला = 1 सेर,\n\n5 सेर = 1 पसेरी,\n\n8 पसेरी = 40 सेर या 1 मन,\n\n1 केजी = 86 तोला या 1 सेर 6/5 छटांक,\n\n100 केजी = 1 क्विंटल या 2 मन 27 5/2 सेर।\n\n", "id": "448513", "title": "तोला (वज़न का माप)"}
{"url": "https://hi.wikipedia.org/wiki?curid=448515", "text": "संगठित अपराध\n\nसंगठित अपराध बड़े पैमाने पर किये जाते हैं। इसके पीछे अपराधियों का एक बडा समूह काम करता है। इनका कार्यक्षेत्र भी अपेक्षाकृत विस्तृत होता है। इनके पास संसाधन अधिक होते हैं।\n\n\n", "id": "448515", "title": "संगठित अपराध"}
{"url": "https://hi.wikipedia.org/wiki?curid=448562", "text": "अल्लाह\n\nअल्लाह शब्द अरबी भाषा में ईसाईयों यहूदियों और मुस्लिमों द्वारा ईश्वर के लिए प्रयुक्त किया जाने वाला शब्द है !अल्लाह शब्द का अर्थ है... अल (The) + इलाह (God) ... जिस प्रकार किसी की एकमात्रता, या विशेषता दिखाने के लिये अंग्रेजी में \"The\" Noun का प्रयोग होता है, उसी प्रकार अरबी में \"अल\" का प्रयोग होता है, इस प्रकार \"अल्लाह\" का अर्थ होता है \"एकमात्र उपास्य ईश्वर\" यानी अल्लाह का अर्थ सिर्फ ईश्वर है, कोई विशेष नाम रूप रंग नहीं ॥ बल्कि जो भी व्यक्ति एक और निराकार ईश्वर मे आस्था रखता हो ... अरबी मे कहा जाएगा उसकी अल्लाह पर आस्था है ।\n\nइस्लाम के बुनियादी विचारों और मुसलमान उलेमा धर्म के सामूहिक सहमत के अनुसार, अल्लाह एक जाति एकमात्र है, इसके सिवा कोई पूजा के योग्य नहीं, उसके लिए कोई छवि (रूप या फोटो या समानता या उदाहरण) नहीं, उसके लिए कोई नजीर (वैकल्पिक या हम पलड़ा) नहीं, उसकी कोई औलाद (बेटा या बेटी) नहीं, उसके कोई माता पिता (इसे बनाने वाला/वाली मां या पिता) नहीं, उसके लिए कोई सअहबह (पार्टनर या पत्नी) नहीं और उसका कोई साझी (संगी या साथी या साथ) नहीं।\n\nशब्द अल्लाह अरबी शब्द है। अरबी के इलावा अरहमिक, इब्रानी और अन्य सेमेटिक भाषाओं में भी यह शब्द \"अल्लाह\" देखा जा सकता है। क़ुरान के अवतरण के पहले से ही यह शब्द प्रयोग में रहा है। हज़रत मुहम्मद के पिता का नाम अब्दुल्लाह था यानी \"अल्लाह का बन्दा\"। हज़रत मुहम्मद पैदा होने से पह्ले ही अब्दुल्ला का देहांत हो गया था। इस का मतलब यह है कि अल्लाह शब्द मुहम्मद या क़ुरान के आने बाद का नहीं है बल्कि पहले का ही है।\n\nअल्लाह शब्द \"अल + इलाह\" शब्दों से बना है। इलाह शब्द का अर्थ सेमेटिक भाषाओं मे ओर इब्रानी भाषा और पवित्र ग्रन्थों में भी देखा जा सकता है, जिस का अर्थ स्थूल रूप से \"ईश्वर\" है\n\nकुरान की शुरूआत होती है \"बिस्मिल्लाह हिर्रह्मा निर्रहीम\"। मतलब यह कि \"शुरू करता हूं अल्लाह के नाम से, जो दयालु और कृपाशील है\"। इस पंक्ती में अल्लाह का अर्थ ईश्वर का है, जिसका नाम लेकर कोई भी कार्य शुरू किया जाता है।\n\nक़ुरान का पहला अध्याय सूरा फ़ातिहा यह प्रकट कर्ता है \"अल-हम्दु लिल्लाहि रब्बिल आलमीन, अर-रह्मा निर्रहीम\"। अर्थात सारी प्रशंशा उस अल्लाह (ईश्वर) के लिये है, जो सारे जगतों का रब (पालने वाला) है, और वह अमित दयावान और कृपाशील है।\n\nक़ुरान का ११२ वां अध्याह सूरा इक़्लास यह प्रकट करता है\n\n\" क़ुल हु अल्लाहु अहद, अल्लाह उस-समद, लम-यलिद, वलम-यूलद वलम-यकुन-लहु कुफ़ुवन अहद\"। अर्थात \"कह दीजिये (अय मुहम्मद) अल्लाह (ईश्वर) एक है, वह निर-अवसर और निरापेक्ष है, वह न किसी की संतान है न उसकी कोई संतान है, उसकी समानता करने वाला कोई नहीं, वह महान है।\"\n\nइन हेतुवों के अर्थ में देखें तो अल्लाह एक है और सर्वांत्र्यामी, सर्व जगत निर्माता को कहा गया है। \nगुण, विशेशताओं और विशेषणों के आधार प्र अल्लाह के ९९ नाम हैं।\nपूरा विवरण के लिए देखें अल्लाह के ननानवे नाम/ \nअल्लाह के निन्यानबे नाम प्रसिद्ध हैं जिनमें से अधिकांश कुरान में हैं। अल्लाह व्यक्तिगत नाम है और यह निन्यानबे गुणों नाम हैं जिन्हें आसमाय अल्लाह हसन कहा जाता है। जैसे रहमान, आलरहीम, आलनोर आदि। अल्लाह के बारे में अधिक विवरण पुस्तकों में मिल सकता है।\n", "id": "448562", "title": "अल्लाह"}
{"url": "https://hi.wikipedia.org/wiki?curid=448575", "text": "क्यू आर पीडिया\n\nक्यूआरपीडिया () एक मोबाइल वेब आधारित प्रणाली है जो क्यूआर कोड का उपयोग करके उपयोगकर्ताओं को उनके पसंदीदा भाषा में विकिपीडिया लेख उपलब्ध कराता है। \n\nQR कोड आसानी से किसी भी समान संसाधन पहचानकर्ता (यूआरआइ) को सीधे लिंक उत्पन्न किया जा सकता है, लेकिन QRpedia प्रणाली अधिक कार्यक्षमता जोड़ता है। QRpedia रोजर बाम्किन्, विकिमीडिया ब्रिटेन के प्रमुख द्वारा नियोजित किया गया था और अप्रैल 2011 में इसका अनावरण किया गया था। यह वर्तमान में यूनाइटेड किंगडम, संयुक्त राज्य अमेरिका और स्पेन में संग्रहालयों सहित संस्थानों में उपयोग में है। इस परियोजना का स्रोत कोड एमाइटी लाइसेन्स के तहत पुन: प्रयोज्य है।\n", "id": "448575", "title": "क्यू आर पीडिया"}
{"url": "https://hi.wikipedia.org/wiki?curid=448598", "text": "बकुलाही नदी\n\nउत्तर प्रदेश में बहने वाली एक नदी है। उत्तर प्रदेश के कई ज़िले बकुलाही नदी के पावन तट पर बसे हुए है। यह रायबरेली जिले के भरतपुर झील से निकली है। \nबकुलाही नदी अति प्राचीन वेद वर्णित नदी है। इस नदी का प्राचीन नाम 'बालकुनी' था, किन्तु बाद में परिवर्तित होकर 'बकुलाही' हो गया। बकुलाही शब्द लोक भाषा अवधी का शब्द है। जनश्रुति के अनुसार बगुले की तरह टेढ़ी-मेढ़ी होने के कारण भी इसे बकुलाही कहा जाता है।\n\nबकुलाही नदी उद्गम का उत्तर प्रदेश के रायबरेली ज़िला के भरतपुर झील से हुआ है। वहां से चलते हुए यह नदी बेंती झील, मांझी झील और कालाकांकर झील से जलग्रहण करते हुए बड़ी नदी का स्वरूप प्राप्त करती है।प्रतापगढ़ मुख्यालय के दक्षिण में स्थित मान्धाता ब्लॉक को हरा-भरा करते हुए यह नदी आगे जाकर खजुरनी गांव के पास गोमती नदी की सहायक नदी सई में मिल जाती है।\n\nबकुलाही नदी का संक्षिप्त वर्णन वेद पुराण तथा कई धर्मग्रंथों में है। महर्षि वाल्मीकि द्वारा रचित वाल्मीकि रामायण में बकुलाही नदी का उल्लेख किया गया है। वाल्मीकि रामायण में बकुलाही नदी का जिक्र इस प्रकार है, जब भगवान राम के वन से वापस आने की प्रतीक्षा में व्याकुल भरत के पास हनुमान जी राम का संदेश लेकर पहुंचते हैं। हनुमान जी से भरत जी पूछते हैं कि मार्ग में उन्होंने क्या-क्या देखा। इस पर हनुमान जी का उत्तर होता है-\n\nवहीं इस नदी का वर्णन श्री भयहरणनाथ चालीसा के पंक्ति क्रमांक 27 के इन शब्दों में है-\n\n", "id": "448598", "title": "बकुलाही नदी"}
{"url": "https://hi.wikipedia.org/wiki?curid=448610", "text": "ज़रफ़शान नदी\n\nज़रफ़शान नदी (ताजिकी: Дарёи Зарафшон, दरिया-ए-ज़रफ़शान; अंग्रेज़ी: Zeravshan River, ज़ेरवशान रिवर) मध्य एशिया की एक नदी है।\n\nयह ताजिकिस्तान में पामीर पर्वतमाला में शुरू होती है और ३०० किमी पश्चिम की और ताजिकिस्तान के अन्दर ही बहती है। ताजिकिस्तान के पंजाकॅन्त (Панҷакент) शहर से गुज़रती हुई फिर यह उज़बेकिस्तान में दाख़िल होती है और उत्तर-पश्चिम की तरफ़ बहती है। फिर यह समरक़न्द की प्रसिद्ध नगरी के पास से निकलती है, जो पूरी तरह इस नदी द्वारा बनाए गए नख़लिस्तान (ओएसिस) पर निर्भर है (बिना इस नदी के यह एक मरूभूमी होता)। समरक़न्द से आगे चलकर उज़बेकिस्तान के नवोइ (Навоий) और बुख़ारा के शहरों से गुज़रकर क़ाराकुल शहर पहुँचती है और फिर आगे के रेगिस्तान की रेतों में ओझल हो जाती है। किसी ज़माने में यह और भी आगे चलकर अपने पानी को आमू दरिया में मिला देती थी, लेकिन वर्तमान में उस तक पहुँचने से पहले ही रेगिस्तान इसे सोख लेता है। इस बदलाव का मुख्य कारण यह है कि ज़रफ़शान का बहुत सा पानी अब सिंचाई के लिए खींच लिया जाता है जिस से इसके आगे के हिस्से में पानी का बहाव बहुत ही कम हो चुका है।\n\nफ़ारसी में \"ज़रफ़शान\" () का मतलब \"सोने की फुहार वाली\" है। इसका नाम यह इसलिए पड़ा क्योंकि इसके ऊपरी हिस्से में रेत में कुछ सोने के कण मिलते हैं। इसके दोनों शब्दों (\"ज़र\" और \"अफ़शान\") का वर्णन इस प्रकार है -\n\nध्यान दीजिये की \"बुख़ारा\" जैसे शब्दों में 'ख़' की ध्वनि का उच्चारण 'ख' से थोड़ा भिन्न है।\n\n", "id": "448610", "title": "ज़रफ़शान नदी"}
{"url": "https://hi.wikipedia.org/wiki?curid=448614", "text": "तेक्विक्सकुऐक\n\nतेक्विक्सकुऐक (स्पैनिश: Tequixquiac) मेक्सिको के ओक्साका राज्य में स्थित एक शहर है।\n", "id": "448614", "title": "तेक्विक्सकुऐक"}
