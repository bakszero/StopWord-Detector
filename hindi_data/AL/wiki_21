{"url": "https://hi.wikipedia.org/wiki?curid=442953", "text": "हेनरी टेलर\n\nहेनरी टेलर (17 मार्च 1885 - 28 फ़रवरी 1951) एक ब्रिटिश फ्रीस्टाइल तैराक थे जिन्होंने 1906, 1908, 1912 और 1920 ग्रीष्मकालीन ओलम्पिक में भाग लिया था। यह प्रथम विश्व युद्ध के दौरान रॉयल नेवी में सेवाकृत थे और 1926 तक इन्होंने प्रतिस्पर्धात्मक स्तर पर तैरना जारी रखा। सेवानिवृत्त होने के पश्चात इनका भाग्य ढलान पे चला गया और इनकी मृत्यु दरिद्रता में रहते हुए हुई। इन्होंने अपने खेल कैरियर में 35 से अधिक ट्राफियां और 300 पदक जीते जिनमें ओलम्पिक खेलों के चार स्वर्ण, एक रजत व तीन कांस्य पदक भी शामिल हैं। इनका एक ही ओलम्पिक में तीन स्वर्ण पदक जीतने का कीर्तिमान—किसी भी ब्रिटोन द्वारा सबसे अधिक—100 वर्षों तक कायम रहा, जब तक यह साइकिल चालक क्रिस होय द्वारा 2008 में बराबर कर लिया गया। संयुक्त राज्य अमेरिका के मैल शेपर्ड के साथ, यह 1908 ओलम्पिक में सबसे सफल खिलाड़ी थें।\n\nहेनरी टेलर का जन्म 17 मार्च 1885 को जेम्स, एक कोयला खनिक और एलिजाबेथ टेलर के यहाँ लैंकाशिर काउंटी के ओल्डम शहर के होलिन्वुड क्षेत्र में हुआ। हेनरी के बचपन में ही इनके माता-पिता का देहान्त हो गया था और इनका पालन-पोषण इनके बड़े भाई, बिल, के द्वारा हुआ। टेलर ने तैरना होलिन्वुड नहर में सीखा और एलेक्जेंड्रा पार्क की नौका विहार झील में अभ्यास किया। सात वर्ष की उम्र में टेलर ने अपनी पहली तैराकी दौड़ में हिस्सा लिया।\n\nबिल इनके कोच बन गए और हेनरी ने ओल्डम बाथ्स में भी प्रशिक्षण किया और, 1894 से, चैडरटन बाथ्स में। इस समय के दौरान इन्होंने नहर में भी प्रशिक्षण जारी रखा और जब इन्हें कपास मिल में नौकरी मिल गई, तब यह अपने दोपहर के भोजन का समय नहर में तैराकी से बीताते थे। 5' 5<nowiki>\"</nowiki> (1.65 मी) की ऊंचाई व 10 स्टोन 6 पाउंड (66 किलो) वाले हेनरी, हाथ से बुनी रेशम की तैराकी की पोशाक पहनते थे जिसका वजन एक औंस के आसपास था।\n\nटेलर चैडरटन स्विमिंग क्लब के साथ उनकी सफलता के बाद चर्चा में आये। इन्हें एथेंस में हुए 1906 इन्टरकेलेटिड खेलों के लिए चुना गया था। यद्यपि इनसे कोई पदक जीतने की उम्मीद नहीं थी, लेकिन इन्होनें एक मील फ्रीस्टाइल में स्वर्ण पदक के साथ-साथ 400 मी फ्रीस्टाइल में रजत व 4×250 मी फ्रीस्टाइल में कांस्य भी जीता। बाद में 1906 में, टेलर ने 880 गज (800 मीटर) का विश्व रिकॉर्ड तोड़ा। यह 1908 ग्रीष्मकालीन ओलम्पिक के लिए स्वत: चयनित थें। \n\nलंदन में 1908 ग्रीष्मकालीन ओलम्पिक के दौरान टेलर ने उन प्रत्येक तीन प्रतिस्पर्धाओं में स्वर्ण पदक जीतें जिनमें इन्होंने भाग लिया था: 400 मी फ्रीस्टाइल, 4×200 मी फ्रीस्टाइल और 1500 मी फ्रीस्टाइल। 400 मीटर फ्रीस्टाइल की हीटस में अच्छा प्रदर्शन करने के पश्चात, यह सेमीफाइनल में ऑस्ट्रिया के ओटो स्केफ के बाद दूसरे स्थान पर रहें, स्केफ 1906 इन्टरकेलेटिड खेलों में इस प्रतिस्पर्धा के विजेता थें। हालांकि, फाइनल में टेलर ऑस्ट्रियाई से 10 सेकंड आगे रहें, स्केफ को केवल कांस्य पदक से सन्तोष करना पडा। ब्रिटिश प्रेस ने \"ब्रिटेन के महानतम शौकिया तैराक\" के रूप में टेलर का स्वागत किया। यह 1500 मीटर फ्रीस्टाइल में विश्व रिकॉर्ड प्राप्त करने वाले पहले आदमी थे, इस उपलब्धि को इन्होने 25 जुलाई 1908 लंदन, यूनाइटेड किंगडम, में 22:48.4 का समय निकालकर पूरा किया। इनका ओलम्पिक में तीन स्वर्ण पदक जीतने का कीर्तिमान किसी भी ब्रिटोन द्वारा सबसे अधिक था। ओलम्पिक खेलों में यह उपलब्धि किसी भी ब्रिटिश प्रतिभागी द्वारा एक सदी तक नहीं दोहराई गई, जबतक क्रिस होय ने बीजिंग में आयोजित हुए 2008 ग्रीष्मकालीन ओलम्पिक की साइकिल चालन प्रतिस्पर्धाओं में तीन स्वर्ण पदक जीते।\n\nचार साल बाद, टेलर 1912 ग्रीष्मकालीन ओलम्पिक में भाग लेने के लिए स्टॉकहोम जाने के लिए चयनित हुए। 4×200 मीटर फ्रीस्टाइल रिले में इन्होने अपनी टीम को कांस्य पदक जीतने में मदद की। 1916 में प्रथम विश्व युद्ध के कारण ओलम्पिक खेल आयोजित नही हुए। 1914 में टेलर रॉयल नेवी में शामिल हो गये और जब उनका जहाज स्कापा फ्लो पर लंगर डालता था तब यह जहाजों के आसपास तैराकी द्वारा अपने को फिट रखते थे। यह प्रथम विश्व युद्ध के दौरान ब्रिटिश रॉयल नेवी के ग्रांड बेड़े और इंपीरियल जर्मन नौसेना के उच्च सागर बेड़े के बीच की जूटलैंड की लड़ाई में उपस्थित थे। \nएक लोकप्रिय कहानी के अनुसार लड़ाई के दौरान, जिस जहाज पे यह सेवारत थे, एचएमएस सेंट विन्सेंट, डूब गया था और जब जीवित बचे जहाज सवार दो घंटे तक अपने को बचाये जाना का इंतजार कर रहे थे, टेलर अपने कर्मीदल को प्रोत्साहित करने के लिए आसपास तैरने लगे थे। हालांकि, यह कहानी शायद एक लोकप्रिय मिथक है क्योंकि एचएमएस सेंट विन्सेंट जूटलैंड की लड़ाई में डूबा ही नहीं था। बाद में इन्हें एचएमएस रामिलीस के लिए स्थानांतरित कर दिया गया था जहां इन्होने अपने सैन्यवियोजन तक समय बिताया।\n\nयुद्ध के बाद, टेलर तैराकी में लौट आए। इन्होंने मोरकम्ब बे रेस में भाग लिया, 20 वर्ष की अवधि में आठ बार विजेता रहें और एक बिंदु पर रिकॉर्ड रखा। टेलर ने मैथ्यू वेब का अनुकरण करते हुए इंग्लिश चैनल तैरके पार करने का प्रयास किया परन्तु ख़राब मौसम के कारण विफल रहें। इन्होंने सालाना फ्रेंच चैंपियन अर्जित किया, दोनों थेम्स नदी और सिन नदी में तैराकी की और प्रत्येक अवसर पर विजेता बनें। टेलर का ओलम्पिक खेलों में अंतिम प्रकटन एंटवर्प, बेल्जियम में 1920 में हुआ जब इन्होंने एक बार फिर 4×200 मीटर फ्रीस्टाइल रिले टीम को कांस्य पदक स्थान प्राप्त करने में मदद की।\n\nटेलर ने अपने 40 के वर्षो में भी प्रतिस्पर्धात्मक तैराकी जारी रखी पर्यत 1926 में यह सेवानिवृत्त हुए। अपने कैरियर के दौरान इन्होंने 35 से अधिक ट्राफियां और 300 पदक जीते। इन्हें झटके का सामना करना पड़ा जब इनके स्वामित्व का दोक्रॉस में स्थित पब्लिक हाउस (पब), नज़र, वित्तीय कठिनाइयों के कारण बंद करना पडा। टेलर चैडरटन बाथ्स में परिचर बन गए। पैसे जुटाने के लिए, टेलर को अपने अधिकांश पुरस्कार बेचने के लिए मजबूर होना पडा। इनका निधन अस्पष्टता के बीच 28 फ़रवरी 1951 को 65 की आयु में चैडरटन, लैंकाशिर, में हुआ, यह दरिद्र और अविवाहित थे। इनका शवदाह हुआ और इनके अवशेषों को रॉचडैल कब्रिस्तान में बिखेरा गया था। \n\nटेलर की जीती हुई ट्राफियां एकत्र करी गई तथा चैडरटन बाथ्स में अस्थायी रूप से प्रदर्शित हुई। 2002 में, चैडरटन बाथ्स में टेलर की उपलब्धियों को पुण्यस्मरण करते हुए एक नीले रंग की पट्टिका का अनावरण किया गया था। 1908 में टेलर के तीन स्वर्ण पदकों के बाद, 2008 के ग्रीष्मकालीन ओलम्पिक, बीजिंग, चीन, में रेबेका एडलिन्गटन पहली ब्रिटिश तैराक बन गई जिन्होंने एक ही ओलम्पिक में एकाधिक स्वर्ण पदक जीते।\n\n", "id": "442953", "title": "हेनरी टेलर"}
{"url": "https://hi.wikipedia.org/wiki?curid=442962", "text": "रा.वन\n\nरा.वन () एक २०११ कि भारतीय विज्ञान कथा सुपरहीरो फ़िल्म है, जो अनुभव सिन्हा द्वारा लिखी और निर्देशित की गयी है। फ़िल्म में शाहरुख खान दोहरी भूमिकाओं में नज़र आते हैं, एक कंप्यूटर खेल विकासकर्ता और \"जी॰वन\" सुपर हीरो के रूप में। फ़िल्म में रा॰वन के रूप में अर्जुन रामपाल हैं। फ़िल्म में करीना कपूर और अरमान वर्मा भी हैं। शहना गोस्वामी, दलीप तहिल और चीनी अमेरिकी अभिनेता टॉम वू समर्थन भूमिका में दिखाई देते हैं। रजनीकांत, संजय दत्त और प्रियंका चोपड़ा अतिथि भूमिका में दिखाई देते हैं।\n\nजेनी नायर (शहाना गोस्वमी) यूनाइटेड किंगडम में स्थित बर्रों इंडस्ट्री की कार्यकर्ता एक नई तकनीक का अनावरण करती है जिसके ज़रिए डिजिटल दुनिया की चीज़ें असली दुनिया में वायरलेस ट्रांसमिशन की मदद से लाई जा सकती है। शेखर सुब्रमनियम (शाहरुख खान), उसी कंपनी में काम करने वाले, को एक नया गेम विकसित करने का आखरी मौका दिया जाता है। अपने बेटे प्रतीक (अरमान वर्मा) को प्रभावित करने के लिए अपनी पत्नी सोनिया (करीना कपूर) के आग्रह पर वह अपने बेटे का विचार ध्यान में रख कर गेम का गुंडा हीरो से अधिक ताकतवर बनाता है\n\nआकाशी (टॉम वू) किरदार को शैली, जेनी उसकी प्रोग्रामिंग और शेखर हीरो जी.वन को अपनी शक्ल देता है और रा.वन को बिना शक्ल वाला गुंडा बनाता है जिसमे जी.वन से अधिक शक्तियां है। गेम में तीन लेवल होतें है और दोनों खिलाडियों में से एक केवल तीसरी और आखरी लेवल में एक खास बन्दुक की सिर्फ एक गोली से मारा जा सकता है। गेम डिज़ाइन करते वक्त आकाशी को कुछ गडबड नज़र आती है पर वह उसे नज़रंदाज़ कर देता है। गेम जब लॉन्च होता है तो उसे काफ़ी सराहा जाता है और प्रतीक को वह इतना पसंद आता है की वह तुरंत उसे खेलना शुरू कर देता है। वह अपने किरदार \"लुसिफर\" के नाम से दूसरी लेवल तक पहुँच जाता है पर आकाशी उसे रोक कर घर जाने को कहता है। रा.वन अपनी बारी ना खेल पाने के कारण लुसिफर को मारने का तय करता है।\n\nजब मेनफ्रेम बंद नहीं होता तब आकाशी शेखर को बुलाता है जिसे कुछ गडबडी नज़र आती है। रा.वन नई तकनीक का उपयोग करके असली दुनिया में आ जाता है और रा.वन आकाशी को मार कर उसका रूप ले लेता है शेखर लुसिफर की तलाश में निकल जाता है। शेखर घर पहुँचने की कोशिश करता है पर रा.वन उसे रोक लेता है। शेखर अपने बेटे को बचने के लिए खुद का नाम लुसिफर बताता है पर रा.वन झूठ पकड़ लेता है और उसे मार देता है। अपने पिता की मृत्यु की जगह पर रा. वन के मारने का निशान देख कर प्रतीक समझ जाता है कि रा.वन बाहर आ चुका है। वह जेनी के साथ शेखर के ऑफिस जाकर रा.वन को रोंकने के लिए उसका प्रोग्राम खोजता है तभी उस कंप्यूटर में डिस्प्ले होता है कि रा.वन का प्रोग्राम तो उसमें है ही नहीं, फिर प्रतीक को याद आता है कि रा.वन को रोकने का एक ही तरीका है जी.वन। वो जी. वन को असली जिंदगी में लाने की कोशिश करता है पर हार्ट न होने के कारण उसका प्लान फेल हो जाता। फिर वो आकाशी से फ़ोन पर मदद मांगता है (जो रा. वन है) और फ़ोन में यह बता देता है कि वो ही लूसिफेर है तभी जेनी आकाशी का मरा हुआ शरीर देखती है और प्रतीक को पता चल जाता है कि वोह जिससे बात कर रहा है वो तो हकीकत में रा. वन है। रा. वन प्रतीक को मारने के लिए ऑफिस निकल जाता है। जेनी प्रतीक को समझाती है कि रा. वन उसे मारने आ रहा है, जेनी को नहीं। सोनिया आकर प्रतीक को घर ले जाती है ताकि दोनों भारत लौट सके रा. वन दोनों का पीछा करता है पर जी.वन जेनी के कंप्यूटर की मदद से बाहर आकार उन दोनों को बचा लेता है। वह रा.वन को धमाके से उड़ा देता है जिससे उसके छोटे छोटे टुकड़े बन जाते है और फिर उसका \"हार्ट\" जी.वन ले लेता है। जी.वन को लेकर सोनिया भारत आ जाती है और जी.वन उसे वादा करता है की वह उन दोनों को हर मुसीबत से बचाएगा। रा.वन जुड कर वापस ज़िंदा हो जाता है और एक इश्तिहार में मॉडल (अर्जुन रामपाल) को देख कर अपना रूप बदल लेता है और जी.वन के पीछे निकल पड़ता है।\n\nप्रतीक की जन्मदिन की पार्टी में रा.वन सोनिया को सम्मोहित करके उसका रूप ले लेता है और प्रतीक को अगवा कर लेता है। वह जी.वन को अपना हार्ट वापस देने को कहता है और सोनिया को मुंबई एक बेकाबू लोकल ट्रेन में छोड देता है। जी.वन सोनिया को सही वक्त पर बचा लेता है और प्रतीक को बचने निकल पड़ता है। रा.वन से सामना होने पर गेम वापस शुरू हो जाता है और प्रतीक जी.वन को काबू करने लगता है। एक लंबी लड़ाई के बाद दोनों तीसरे लेवल में पहुँच जाते है। रा.वन बन्दूक से जी.वन को मार देता है परन्तु जी.वन में उसका हार्ट न होने के आखिरकार वह बच जाता है। इस बात से गुस्सा हो कर रा.वन अपने दस हमशक्ल बना लेता है। प्रतीक और जी.वन को ध्यान आता है कि केवल एक ही रा.वन की परछाई गिर रही है और वे उसे मार देते है। रा.वन को अपने में मिला कर जी.वन वापस डिजिटल विश्व में लौट जाता है। कई महीनो बाद प्रतीक और सोनिया वापस यूके आ जाते है जहां प्रतीक जी.वन को वापस असली दुनिया में लाने में कामियाब हो जाता है।\n\nरा.वन का संगीत विशाल-शेखर द्वारा बनाया गया है औए टी-सीरिज़ द्वारा १२ सितंबर २०११ को रिलीज़ किया गया।\n\nअधिकृत वेबसाइट\n", "id": "442962", "title": "रा.वन"}
{"url": "https://hi.wikipedia.org/wiki?curid=442995", "text": "अल्फाज़\n\nअल्फाज़ () एक अमेरिकी विज्ञान कथा नाटकीय टेलीविजन श्रृंखला है जिसका निर्माण जेक पेन और माइकल केर्नो ने किया है। श्रृंखला कुछ अतिमानवीय क्षमताओं के लोगों के समूह पे आधारित है जिन्हें \"अल्फास\" के रूप में जाना जाता है और ये अन्य अल्फास द्वारा किये गये अपराधों को रोकने का काम करते हैं। \n\nश्रृंखला संयुक्त राज्य अमेरिका में साईफाई केबल चैनल पर प्रसारित होती है और बर्मनब्रौन व यूनिवर्सल केबल प्रोडक्शंस के बीच का सह-उत्पादन है। इसका प्रीमियर जुलाई 11, 2011 को हुआ था। \nप्रारंभिक रिपोर्टों के बाद कि शो रद्द कर दिया गया था, अल्फास सितंबर 11, 2011, को अपने दूसरे सत्र के लिए 13 प्रकरणों के साथ नवीकृत कर दिया गया।\n", "id": "442995", "title": "अल्फाज़"}
{"url": "https://hi.wikipedia.org/wiki?curid=443011", "text": "श्रव्यपुस्तक\n\nश्रव्यपुस्तक वह पुस्तक है जस को सुनकर अर्थात श्रव्य कर सकते है।", "id": "443011", "title": "श्रव्यपुस्तक"}
{"url": "https://hi.wikipedia.org/wiki?curid=443031", "text": "वास्तविक संख्या\n\nगणित में, वास्तविक संख्या सरल रेखा के अनुदिश किसी राशी को प्रस्तुत करने वाला मान है।\n\nवास्तविक संख्याओं में सभी परिमेय संख्यायें जैसे -5 एवं भिन्नात्मक संख्यायें जैसे 4/3 और सभी अपरिमेय संख्यायें जैसे √2 (1.41421356…, 2 का वर्गमूल, एक अप्रिमेय बीजीय संख्या) शामिल हैं। वास्तविक संख्याओं में अप्रिमेय संख्याओं को शामिल करने से इन्हें वास्तविक संख्या रेखा के रूप में एक रेखा पर निरुपित किये जा सकने वाले अनन्त बिन्दुओं से प्रस्तुत किया जा सकता है।\n", "id": "443031", "title": "वास्तविक संख्या"}
{"url": "https://hi.wikipedia.org/wiki?curid=443035", "text": "परिमाप\n\nपरिमाप शब्द दो शब्दो से मिलकर बना है - परि और माप। 'परि' का अर्थ होता है \"चारों ओर\" और माप का अर्थ होता है \"मापना\"। अर्थात किसी आकृति के सभी भुजाओं के माप को परिमाप (Perimeter) कहते हैं। जैसे- आयत का परिमाप उसकी चारों भुजाओं के योग के बराबर होता है; वर्ग का परिमाप उसकी भुजा का चार गुना होता है; आदि।\nहम किसी भी आकृति का परिमाप उसके सभी भुजाओं की लम्बाई को जोड़कर ज्ञात कर सकते है।\n\n", "id": "443035", "title": "परिमाप"}
{"url": "https://hi.wikipedia.org/wiki?curid=443040", "text": "शंट (विद्युत)\n\nशन्ट वह युक्ति है जो कि किसी इलेक्ट्रीक परिपथ मै अमीटर और परिपथ के बिच लगाया जाता है ताकी जब धारा का मान अधिक हो तो धारा का आधे से अधिक भाग शन्ट से होकर जाये ताकी अमीटर को कोई हानि ना हो |\n", "id": "443040", "title": "शंट (विद्युत)"}
{"url": "https://hi.wikipedia.org/wiki?curid=443073", "text": "बर्लिन संकट\n\nसन 1962 में द्वितीय विश्व युद्ध के बाद यह जर्मन की राजधानी बर्लिन पर कब्जे को लेकर सबसे मुख्य सैन्य- राजनैतिक संकट था जिसमें रूस ने पश्चिमी सेनाओं को पश्चिमी जर्मन से हटने की चेतावनी दी थी जिसकी वजह से स्थिति काफी तनावपूर्ण हो गयी थी।", "id": "443073", "title": "बर्लिन संकट"}
{"url": "https://hi.wikipedia.org/wiki?curid=443099", "text": "माईक्रोहार्ड साफ्टवेयर सॉल्यूशंस\n\nमाईक्रोहार्ड साफ्टवेयर सॉल्यूशंस - एक वेब विकास कंपनी - जो की ब्रिटेन, भारत और दुनिया भर में वेबसाइट डिजाइन सेवाएं प्रदान करता है / इन्टरनेट के माध्यम से ऑनलाइन व्यापार के लिये शोपिंग मॉल्स, वेब साईट पर प्रस्तुत की जानेवाली जानकारी का समयनुसार नवीनीकरण, संपादन और सरलीकरण, उत्पादोंके किमतोंकी सही, सटीक और समयानुकूल तात्कालिक जानकारी को प्रक्षेपित करने के लिये आसान डेटा फीडिंग प्रणाली और उत्पादोंकी विस्तृत और सक्षिप्त जानकारी तथा उसका प्रबंधन करने के लिये उपयुक्त कार्य प्रणाली का सृजन करना इन सभी में हम माहिर हैं|\nइसकी स्थापना १ जनवरी २०११ को कानपुर, उत्तर प्रदेश भारत मे हुई थी। जिसके संस्थापक आशीष सिह जी है। हमारे पास वेब होस्टिंग, वेबसाइट डिज़ाइनिंग, वेबसाइट संवर्धन, पोर्टल विकास, ई वाणिज्य साइटें कि सेवाये प्रदान करने के संसाधन है /ताकि हम ऐसी वेब साइट बना सके जो हुबहू आपकी अरमानो पर खरा उतरे। और हम इन सभी में हम माहिर हैं| एक वेब विकास कंपनी - जो की ब्रिटेन, भारत और दुनिया भर में वेबसाइट डिजाइन सेवाएं प्रदान करता है /हमारी उच्च गुणवत्ता सेवाओं हमारे ग्राहकों को अपने सामरिक लक्ष्यों को प्राप्त करने के लिए बहुत जल्द ही मदद करते हैं। ग्राहकोंका संपूर्ण समाधान ही हमारा अंतिम लक्ष्य हैं| हमारी बनाई वेब साइट्स हमारे उपभोक्ताके विचारों, कल्पनाओं और अपेक्षाओंका आइना है|\n\n= सेवाएँ =\nवेब डिजाइनिंग, वेब विकास और खोज इंजन अनुकूलन एक सफल ई - व्यापार के लिए आपस में जुड़ी हैं। तो हम एक छतरी के नीचे पूरा सेवाओं की पेशकश करते है। हम भी हमारे अंतरराष्ट्रीय ग्राहकों के लिए हमारे एसईओ और वेब डिजाइन सेवाओं को आउटसोर्स करते है। यदि आप एक भारतीय आईटी आउटसोर्सिंग कंपनी के लिए देख रहे हैं आप हमसे संपर्क कर सकते हैं ग्राहकोंका संपूर्ण समाधान ही हमारा अंतिम लक्ष्य हैं| हमारी बनाई वेब साइट्स हमारे उपभोक्ताके विचारों, कल्पनाओं और अपेक्षाओंका आइना है|\nजैसे की\n१-वेब होस्टिंग\n२-वेबसाइट डिज़ाइनिंग\n३-वेबसाइट संवर्धन\n४-पोर्टल विकास\n५-ई वाणिज्य साइटें\n६-वेबसाइट सुरक्षा\n", "id": "443099", "title": "माईक्रोहार्ड साफ्टवेयर सॉल्यूशंस"}
{"url": "https://hi.wikipedia.org/wiki?curid=443143", "text": "यदुवंश\n\nभारतीय मानव वैज्ञानिक कुमार सुरेश सिंह के अनुसार माधुरीपुत्र, ईश्वरसेन व शिवदत्त नामक कई विख्यात अहीर राजा कालांतर में राजपूतों मे सम्मिलित होकर यदुवंशी राजपूत कहलाए। \nयदु ऋग्वेद में वर्णित पाँच भारतीय आर्य जनों (पंचजन, पंचक्षत्रिय या पंचमानुष) में से एक है।\n\nहिन्दू महाकाव्य महाभारत, हरिवंश व पुराण में यदु को राजा ययाति व रानी देवयानी का पुत्र बताया गया है। राजकुमार यदु एक स्वाभिमानी व सुसंस्थापित शासक थे। विष्णु पुराण, भगवत पुराण व गरुण पुराण के अनुसार यदु के चार पुत्र थे, जबकि बाकी के पुराणो के अनुसार उनके पाँच पुत्र थे। बुध व ययाति के मध्य के सभी राजाओं को सोमवंशी या चंद्रवंशी कहा गया है। महाभारत व विष्णु पुराण के अनुसार यदु ने पिता ययाति को अपनी युवावस्था प्रदान करना स्वीकार नहीं किया था जिसके कारण ययाति ने यदु के किसी भी वंशज को अपने वंश व साम्राज्य मे शामिल न हो पाने का श्राप दिया था। इस कारण से यदु के वंशज सोमवंश से प्रथक हो गए व मात्र राजा पुरू के वंशज ही कालांतर में सोमवंशी कहे गए। इसके बाद महाराज यदु ने यह घोषणा की कि उनके वंशज भविष्य में यादव या यदुवंशी कहलएंगे। यदु के वंशजों ने अभूतपूर्व उन्नति की परंतु बाद मे वे दो भागों मे विभाजित हो गए।\n\nराजा सहस्रजीत के वंश को हैहय वंश कहा गया व उनके पौत्र का नाम भी हैहय था। राजा क्रोष्टा के वंशजों को कोई विशेष नाम नही दिया गया वे समान्यतः यादव कहलाए।, पी॰ एल॰ भार्गव के अनुसार जब राज्य का विभाजन हुआ तो सिंधु नदी के पश्चिम का राज्य सहस्रजीत को मिला व पूर्व का भाग क्रोष्टा को दिया गया।\n\nआधुनिक भारत की अनेक जातियाँ जैसे कि यादव, पंजाबी सैनी, अय्यर जडेजा, भाटी राजपूत, जादौन, तथा अहीर इत्यादि स्वयं को यदु वंशज मानते हैं।\n", "id": "443143", "title": "यदुवंश"}
{"url": "https://hi.wikipedia.org/wiki?curid=443154", "text": "वैश्‍लेषिक ज्यामिति\n\n17वीं शताब्दी के मध्य में फ्रांसीसी गणितज्ञ रेने देकार्त (Descartes) ने ज्यामिति में बीजगणित का प्रयोग कर इसे बहुत शक्तिशाली बना दिया। उसने पहले दो काटती हुई रेखाएँ लीं, जिन्हें अक्ष कहते हैं। किसी बिंदु की इन रेखाओं के समांतर नापी हुई दूरी दो संख्याओं य र से उसका स्थान निश्चय किया। ये रेखाएँ बिंदु के निर्देशांक कहलाती हैं। इन निर्देशांकों की सहायता से प्रत्येक ज्यामितिय तथ्य को बीजगणितीय समीकरण द्वारा प्रदर्शित किया जा सकता है। इस ज्यामिति का कई दिशाओं में विकास हुआ।\n\nपहली दशा में तो ज्यामिति का व्यापक रूप सामने आया, जैसे एक घात का समीकरण एक सरल रेखा प्रदर्शित करता है। इसी प्रकार दो घात का समीकरण एक शांकव (conic) प्रदर्शित करता है। इसी प्रकार तीन, चार और उच्चतर घातों के समीकरणों का अध्ययन होने लगा और उनके संगत वक्रों के गुणों का विवेचन पहले से बहुत सरल हो गया। तल के वक्रों तक ही नहीं, अवकाश (space) के वक्रों का भी अध्ययन संभव हो गया। इसके लिये एक बिंदुगामी तीन समतलों से किसी बिंदु की दूरियों य र ल (x, y, z) न उसका स्थान निश्चित करते हैं और प्रत्येक बिंदुपथ को य, र, ल (x, y, z) में एक समीकरण द्वारा प्रदर्शित करते हैं। इन समीकरणों के विवेचन से तलों ओर वक्रों के गुणों का अध्ययन सरलता से होता है।\n\nदूसरी दिशा में रचना संबंधी प्रश्नों का हल तथा क्रियाएँ बहुत सरल हो गईं। ये क्रियाएँ केवल कुछ समीकरणों के हल पर ही निर्भर हैं, जिसमें बहुत व्यापक प्रश्न सरलता से हल हो जाते हैं; जैसे यदि रेखा (ax + by + c = o) किसी वक्र (Ax2 + By2 + 2Hxy + 2Gx + 2F y+c) = o को काटती है, तो इन दोनों समीकरणों के हल उनके कटान बिंदुओं का स्थान निश्चित करेंगे। यदि इन समीकरणों के मूल वास्तविक हैं, तो रेखा वक्र को काटती है। यदि बराबर हैं तो रेखा वक्र को स्पर्श करती है। यदि काल्पनिक हैं तो रेखा वक्र को नहीं काटती, परंतु हम यह कह सकते हैं कि रेखा वक्र को सदैव दो बिंदुओं पर काटेगी, चाहे बिंदु वास्तविक या संपाती हों, अथवा काल्पनिक हों। इसी प्रकार से तथ्य बड़े व्यापक रूप में दिए जा सकते हैं, जो साधारण ज्यामिति में संभव नहीं था।\n\nतीसरी दिशा में निर्देशांक ज्यामिति ने विमिति (dimension) को व्यापक किया। दो संख्याएँ य, र (x, y) दो विमितियों (dimensions) में तथा तीन संख्याएँ (य, र, ल) (x, y, z) तीन विमितियों में किसी बिंदु का स्थान निश्चित करती हैं। अब गणितज्ञों के सामने यह प्रश्न उठा कि चार संख्याएँ य, र, ल, व (x, y, z, t) या पाँच संख्याएँ य, र, ल, व, ह (x, y, z, t, w) क्या प्रदर्शित करेंगी। गणितज्ञों ने तो अमूर्त रूप से अपने मस्तिष्क में बड़ी आसानी से सोच लिया कि चार संख्याएँ चार विमितियों में और पाँच संख्याएँ पाँच विमितियों में किसी बिंदु का स्थान निश्चित करेंगी।\n\nइस प्रकार उन्होंने स विमितियों का विचार भी अच्छी तरह सोच लिया। उन्हें इससे कोई मतलब नहीं कि पार्थिव जगत्‌ में उसका कोई उदाहरण है या नहीं। आइंसटाइन ने अवश्य इस विचार का अपने सापेक्ष सिद्धांत में उपयोग किया और विमिति के विचार का स्पष्टीकरण किया। अब इस उच्च विमिति के विचार का अप्रयुक्त गणित में कुछ कठिन समस्याओं को हल करने में उपयोग करते हैं। जैसे किसी चल तरल पदार्थ के भिन्न भिन्न कणों का स्थान, सात संख्याओं से प्रदर्शित करते हैं। वे हैं क, ख, ग (a, b, c), उसका प्रारंभिक स्थान, तथा तीन वेग, जो य, र, ल (x, y, z) अक्ष के समांतर हों, तथा समय, यह सात विमिति का प्रश्न समझकर हल हो सकता है।\n\nचौथी दिशा में निर्देशांक ज्यामिति ने संख्याओं का व्यापकीकरण किया और काल्पनिक संख्याओं का आविर्भाव हुआ। कल्पनिक बिंदु तथा काल्पनिक वक्र इत्यादि विचारों ने ज्यामिति को बहुत महत्वशाली बना दिया, जिससे व्यापकीकरण में और अधिक सहायता मिली, जैसे अनंत पर दो काल्पनिक बिंदुओं से जानेवाला शांकब वृत्त होता है, इत्यादि।\n\nइसके अतिरिक्त ज्यामिति का विवेचन भिन्न भिन्न प्रकार के निर्देशांकों की सहायता से होने लगा, जैसे समघातीय निर्देशांक, त्रिकोणीय निर्देशांक, स्पर्शीय निर्देशांक इत्यादि।\n\n\n", "id": "443154", "title": "वैश्‍लेषिक ज्यामिति"}
{"url": "https://hi.wikipedia.org/wiki?curid=443155", "text": "ज्ञानदास\n\nज्ञानदास 'ब्रजबुलि' एवं बँगला दोनों भाषाओं के श्रेष्ठ कवि थे। गोविंददास कविराज के उपरांत रचनासौष्ठव के लिय इन्हीं की ख्याति है। इनके 'ब्रजबुलि' में लिखे पद्य अत्यंत सुंदर हैं।\n\nवैष्णवदास के पद-संग्रह-पंथ 'पदकल्पतरु' में लगभग 105 ब्रजबुलि के पद संगृहीत हैं जो ज्ञानदास द्वारा रचित हैं। ज्ञानदास नाम से युक्त कोई कोई पद विभिन्न पदसंग्रहां में किसी दूसरें के नाम से भी पाया जाता है। इनके बँगला भाषा में लिखे पद ब्रजबुलि के पदों की अपेक्षा अधिक सुंदर है। इन्होंने राधा-कृष्ण-लीला संबंधी पद रचे हैं। 'रूपानुराग', रसोद्गार', एवं 'माथुर' विषयों से संबंधित पदों में ज्ञानदास की कवित्वशक्ति का सुंदर निदर्शन है। इन पदों के अलावा कुछ अन्य रचनाएँ भी प्राप्त हुई हैं जिनका संबंध इनसे बताया जाता है। ज्ञानदास रचित 'बाल्य लीला' ग्रंथ भी सुकुमार भट्टाचार्य ने संपादित करके वाणीमंडप, कलकत्ता द्वारा प्रकाशित किया है। अंत में इनके नाम से युक्त एक आगम निबंध भी पाया गया है जिसका नाम 'भागवततत्व लीला' अथवा 'भागवतेम्तर' है। ज्ञानदास के पदों का एक अर्वाचीन संकलन ज्ञानदास पदावली नाम से स्वर्गीय रमणीमोहन मल्लिक ने किया था।\n\nज्ञानदास की जन्मभूमि बर्दवान जिले के उत्तर में स्थित काँदड़ाग्राम में है। जन्मतिथि सन्‌ 1530 ईo निर्धारित की गई है। भक्तिरत्नाकर ग्रंथ में इस बात का उल्लेख है कि राढ़ देश के काँदड़ ग्राम में इनका घर था। ज्ञानदास जाति के ब्राह्मण थे। इन्होंने नित्यानंद प्रभु की पत्नी जाल्वा देवी से गुरुदीक्षा ली थी। कृष्णदास कविराज ने चैतन्यचरितामृत में इसीलिये इनका उल्लेख नित्यानंद प्रभु की शिष्यशाखा में किया है। 'नरोत्तमविलास' ग्रंथ में उल्लेख है कि ज्ञानदास करवा एवं खेदुरी के वैष्णव सम्मेलन में उपस्थित थे। ज्ञानदास ने राधा-कृष्ण-लीला-वर्णन में चंडीदास का अनुगमन किया है।\n\n", "id": "443155", "title": "ज्ञानदास"}
{"url": "https://hi.wikipedia.org/wiki?curid=443158", "text": "अवयव और अवयवी\n\nअवयव का अर्थ है अंग और अवयवी का अर्थ है अंगी। बौद्धों और नैयायिकों में इस विषय को लेकर गहरा मतभेद चलता है। बौद्धों के मत में द्रव्य (घट आदि) अपने उत्पादक परमाणुओं का समूह मात्र है अर्थात्‌ वह अवयवों का पुंज है। न्यायमत में अवयवों से उत्पन्न होनेवाला अवयवी एक स्वतंत्र पदार्थ है, अवयवों का संघात मात्र नहीं। बौद्धों की मान्यता है कि परमाणु पुंज होने पर घट को प्रत्यक्ष असिद्ध नहीं माना जा सकता। अकेला परमाणु अप्रत्यक्ष भले ही हो, परंतु उसका समूह कथमपि अप्रत्यक्ष नहीं हो सकता। जैसे दूर पर स्थित एक केश भले ही प्रत्यक्ष न हो, परंतु जब केशों का समूह हमारे नेत्रों के सामने प्रस्तुत होता है, तब उसका प्रत्यक्ष अवश्यमेव सिद्ध होता है। व्यवहार में इसका प्रत्यक्ष दृष्टांत मिलता है। न्याय इसका जोरदार खंडन करता है। उसकी शक्ति है कि केश और परमाणु को हम एक कोटि में नहीं रख सकते। परमाणु अतीेंद्रिय है इसलिए उसका संघात भी उसी प्रकार अतींद्रिय अतएव प्रत्यक्ष के अयोग्य है। केश तो अतींद्य्राि नहीं है, क्योंकि समीप लाने पर एक केश का भी प्रत्यक्ष हो सकता है। अदृश्य परमाणुपुंज से दृश्य परमाणुपुंज का उदय मानना भी एकदम युक्तिहीन है, क्योंकि अदृश्य दृश्य का उत्पादक कभी नहीं हो सकता। इस प्रकार यदि घड़ा परमाणुओं अर्थात्‌ अवयवों का ही समूह होता (जैसा बौद्ध मानते हैं), तो उसका प्रत्यक्ष कभी हो ही नहीं सकता। परंतु घट का प्रत्यक्ष तो होता ही है। अतएव अवयवों से भिन्न तथा स्वतंत्र अवयवी का अस्तित्व मानना ही युक्तियुक्त मत है।\n", "id": "443158", "title": "अवयव और अवयवी"}
{"url": "https://hi.wikipedia.org/wiki?curid=443166", "text": "अश्ववंश\n\nअश्ववंश खुरवाले चौपायों का एक वंश है जिसे लैटिन में इक्विडी (Equidae) कहते हैं। इस वंश के सब सदस्यों में खुरों की संख्या विषम - एक अथवा तीन - रहने से इनको विषमांगुल (पेरिसोडैक्टिल) कहते हैं। अश्ववंश में केवल एक प्रजाति (जीनस) है, जिसमें घोड़े, गदहे और ज़ेबरा हैं। इनके अतिरिक्त इस प्रजाति में वे सब लुप्त जंतु भी हैं जो घोड़े के पूर्वज माने जाते हैं। अन्य विषमांगुल जीवों - गैंडों और टेपिरों - की अपेक्षा अश्ववंश के जंतु अधिक छरहरे और फुर्तीले शरीर के होते हैं। \n\nवैज्ञानिकों का विश्वास है कि आरंभ में घोड़े भी मंदगामी और पत्ती खानेवाले जीव थे। जैसे-जैसे नीची पत्तियों की कमी पड़ती गई वैसे वैसे घोड़े अधिकाधिक घास खाने लगे। तब उनके दाँतों का विकास इस प्रकार हुआ कि वे कड़ी कड़ी घासें अच्छी तरह चबा सकें। इधर भेडिए आदि हिंसक जीवों से बचने के लिए उनके चारों पैरों की अंगुलियों का तथा टांग और सारे शरीर का ऐसा विकास हुआ कि वे वेग से भागकर अपने को बचा सकें। इस प्रकार उनके पैरों की अगल बगलवाली अंगुलियाँ छोटी होती गई और बीच की अंगुली एकल खुर में परिणत हो गई। भूमि में मिले जोवाशमों से इस सिद्धांत का पूरा समर्थन होता है। घोड़े की प्राचीनतम ठटरी जीवाश्म (फ़ॉसिल) के रूप में प्रदिनूतन युग के आरंभ के पत्थरों में मिलती है। तब घोड़े आजकल की लोमड़ी के बराबर होते थे, उनके अगले पैरों में पांच अंगुलियाँ होती थीं, पिछले में तीन। चौभड़ शरीर के आकार के अनुपात में छोटे क्षेत्रफल के होते थे और सामने के दांत भी छोटे और सरल होते थे। प्रादिनूतन काल के आरंभ से आज तक लगभग साढ़े पांच करोड़ वर्ष बीत चुके हैं। इस दीर्घ काल में घोड़ों के अनेक जीवाश्म मिले हैं, जिनसे पता चलता है कि घोड़ों के दांतों में और टांगों में तथा खुरों में किस प्रकार क्रमिक विकास होकर आज का सुंदर, पुष्ट, तीव्रगामी और घास चरनेवाला घोड़ा उत्पन्न हुआ है। मध्यप्रादिनूतन युग में अगले पैर की पांचवीं अंगुली बेकार नहीं हुई थीं, परंतु चौभड़ कुछ चौड़े अवश्य हो गए थे। आदिनूतन युग में चौभड़ के बगलवाले दांत भी चौभड़ की तरह चौड़े हो चले थे। सामने के टांग की अंगुलियों में केवल तीन ही अंगुलियाँ काम कर पाती थीं, अगल बगल की अंगुलियाँ इतनी छोटी हो गई थीं, कि वे भूमि को छू भी नहीं पाती थीं। बीच की अंगुली बहुत मोटी और पुष्ट हो गई थी। मध्यनूतनयुग में दांत पहले से बड़े हो गए और चौभड़ के बगलवाले दांत चौभड़ की तरह हो गए। सामने के पैर की बीचवाली अंगुली खुर में बदल गई और अगल बगल की कोई अंगुली भूमि को नहीं छू पाती थी।\n\nआदिनूतन युग में दांत और लंबे हो गए और उनकी आकृति आधुनिक घोड़ों के दांतों की तरह हो गई। सामने का खुर और भी बड़ा हो गया और अगल बगल की अंगुलियाँ अधिक छोटी और बेकार हो गई।\n\nप्रादिनूतन युग में घोड़ा आधुनिक घोड़े की तरह हो गया। उसके जीवाश्म उस युग के पत्थरों में अमरीका में मिले हैं। इस काल से पीछे के पत्थरों में घोड़े के जीवाश्म भारत तथा एशिया के अन्य भागों और अफ्रीका में बहुतायत से मिले हैं।\n\nजब कि दांतों और खुरों का विकास होता रहा तब तक शरीर के आकार में भी वृद्धि होती रही। ग्रीवा की कशेरूका (रीढ़) और मुख की ओर की खोपड़ी भी बढ़ती गई; इसलिए घोड़े की आकृति भी बदलती गई।\n\nऊपर के वर्णन में सर्वत्र घोड़ा शब्द प्रयक्त हुआ है, परंतु वैज्ञानिकों ने प्रत्येक युग, या युग के प्रमुख खंड, के अश्ववंशीय जंतु को विशेष नाम दे रखा हैं। विकास के क्रम में कुछ नाम ये हैं: इयोहिपस, ओरोहिपस, एपिहिपस, मेसोहिपस, मायोहिपस, पैराहिपस, प्रोटोहिपस, प्लायोहिपास, प्लेसिपल और ईक्वस। ये नाम विकासक्रम की सरल वंशावली के हैं, जिसके सब सदस्य उत्तरी अमरीका में पाए गए हैं। प्रोटोहिपस की एक शाखा दक्षिण अमरीका पहुँची और दूसरी शाखा एशिया में पहुँची। ये शाखाएँ कुछ समय में समाप्त हो गई। ईक्वस की एक शाखा एशिया में पहुँची जिससे ज़ेबरा, गदहा और घोड़ा विकसित हुए। अमरीका के मूल ईक्वस लुप्त हो गए। \n\n\n", "id": "443166", "title": "अश्ववंश"}
{"url": "https://hi.wikipedia.org/wiki?curid=443190", "text": "तवायफ़\n\nतवायफ़ मुगल काल के दौरान एक प्रकार की शाही वेश्या हुआ करती थी जो राजदरबारियों को खुश रखा करती थी। पुरानी बॉलीवुड की फिल्मों में तवायफों की बहुत प्रमुख भूमिका रही है।\n", "id": "443190", "title": "तवायफ़"}
{"url": "https://hi.wikipedia.org/wiki?curid=443191", "text": "अरविन्द मफतलाल\n\nअरविंद मफतलाल भारत के प्रमुख उद्योगपति व समाजसेवी थे। वे मफतलाल समूह के चेयरमैन थे। वह सदगुरु सेवा संघ ट्रस्ट के अध्यक्ष थे। उल्लेखनीय है कि मफतलाल उद्योग की स्थापना वर्ष 1905 में अरविंद मफतलाल के दादा गगल भाई मफतलाल ने की थी तथा शुरुआत में यह केवल टैक्सटाइल इकाई थी जिसका विस्तार अरविंद मफतलाल ने वर्ष 1954 में इसका मुखिया बनने के बाद कैमिकल पेट्रो कैमिकल आदि क्षेत्रों में किया।\n\nअरविंद भाई ने अपने नेतृत्व में कपड़े, केमिकल समेत विभिन्न कारोबारों से जुड़े मफतलाल ग्रुप को सत्तर व अस्सी के दशक में देश के प्रमुख उद्योग समूहों में शुमार कराया था। इसी दौरान ही वह समाजसेवा के क्षेत्र में भी कूद गए।\n\nअरविंद भाई वर्ष 1967 के दौरान बिहार में चित्रकूट के संत रणछोरदास जी के संपर्क में आए थे। संत वहाँ अकाल पीड़ितों की सेवा कर रहे थे। उनसे गुरुमंत्र लेकर तभी मफतलाल ने समाजसेवा का व्रत ले लिया था। इसके बाद उन्होंने चित्रकूट में सद्गुरु नेत्र चिकित्सालय और सद्गुरु संकल्प चिकित्सालय स्थापित किए।\n\nअन्तिम इच्छा के मुताबिक उन्होंने धर्मनगरी चित्रकूट में सुबह 7.10 बजे अन्तिम सांस ली। अरविंद भाई की इच्छा थी कि उनका अन्तिम समय चित्रकूट में बीते। इसी इच्छा के चलते वह 16 सितंबर 2011 को पूना से अपने ट्रस्ट सद्गुरु सेवा संघ आ गए थे।\n\nभारतीय उद्योग जगत एवं समाज में उनका अतुलनीय योगदान था तथा इस क्षेत्र में उत्कृष्ट कार्यो के लिए उन्हे अनेक पुरस्कार भी मिले।\n\nउन्‍हें वर्ष 1966 में दुर्गा प्रसाद खैतान स्मृति स्वर्ण पदक मद्रास मैनेजमेंट एसोसिएशन का बिजनेस लीडरशिप अवाडर्, 1971 इंडियन मर्चेन्टस चैम्बर अवार्ड, 1975 जेवियर श्रमिक संबन्ध संस्थान जमशेदपुर के औद्योगिक शांति का सर जहाँगीर घांडी स्वर्ण पदक, 1978 महाराष्ट्र आर्थिक विकास परिषद का सम्मान, 1985 अन्तरराष्‍ट्रीय लायन्स क्लब एसोसिएशन अमेरिका का लायन्स ह्यूमेंटेरियन अवार्ड आदि पुरस्कारों एवं सम्मानों से अलंकृत किया गया था।\n", "id": "443191", "title": "अरविन्द मफतलाल"}
{"url": "https://hi.wikipedia.org/wiki?curid=443194", "text": "फोर्स मोटर्स ट्रेक्स\n\nफोर्स मोटर्स ट्रेक्स फोर्स मोटर्स की बनाई एक एस यू वी है।\n", "id": "443194", "title": "फोर्स मोटर्स ट्रेक्स"}
{"url": "https://hi.wikipedia.org/wiki?curid=443196", "text": "महिंद्रा स्कॉर्पियो\n\nमहिंद्रा स्कॉर्पियो महिन्द्रा एण्ड महिन्द्रा लिमिटेड की बनाई एक एस यू वी है। महिंद्रा स्कॉर्पियो, महिंद्रा एंड महिंद्रा की पहली ग्लोबल एस यु वी थी | महिंद्रा स्कॉर्पियो का पहला अवतार सन २००२ आया | इसके पश्चात इसमें लगातार परिवर्तन किया गया | महिंद्रा ने २००२ में STD और DX २००३ कुछ छोटे परिवर्तन में २००४ SLX में २००५ CRDe में २००६ में 43 NEW FEATURE तथा २००९ में The Mighty Muscular Scorpio लॉन्च किये महिंद्रा स्कॉर्पियो ने २००२ से ले कर वर्तमान तक ३८ अवार्ड्स जीते है और भारतीय वाहन उद्योग में हमेशा अग्रणी रही है| \n", "id": "443196", "title": "महिंद्रा स्कॉर्पियो"}
{"url": "https://hi.wikipedia.org/wiki?curid=443212", "text": "महिंद्रा रेनॉल्ट लोगान\n\nमहिंद्रा रेनॉल्ट लोगान महिन्द्रा एण्ड महिन्द्रा लिमिटेड द्वारा निर्मित एक भारतीय कार है।", "id": "443212", "title": "महिंद्रा रेनॉल्ट लोगान"}
{"url": "https://hi.wikipedia.org/wiki?curid=443219", "text": "बारातांग\n\nबारातांग, जिसे बारातांग द्वीप के नाम से भी जाना जाता है भारत के अण्डमान द्वीपसमूह का एक द्वीप है। यह ) पर स्थित है और इसका क्षेत्रफल लगभग है।\n", "id": "443219", "title": "बारातांग"}
{"url": "https://hi.wikipedia.org/wiki?curid=443232", "text": "प्रबोधानन्द सरस्वती\n\nश्री प्रबोधानन्द सरस्वती वास्तव मै सरस्वती के ही अवतार थे बुद्धि मै| ये बगाल के रहने वाले थे| श्री वृंदावन आकर ये श्री हित महाप्रभु के शिस्य हुये|", "id": "443232", "title": "प्रबोधानन्द सरस्वती"}
{"url": "https://hi.wikipedia.org/wiki?curid=443242", "text": "राजकरण सिंह\n\nश्री राजकरण सिंह का जन्म उत्तर प्रदेश के बाराबंकी जनपद के बिष्णुपुरा गाँव में हुआ था।\n\nउनके इस आंदोलन की विराटता का पता इसी बात से साफ झलकता है कि देश के पूर्व राष्ट्रपति ज्ञानी जैल सिंह, पूर्व प्रधानमंत्री अटल बिहारी वाजपेयी, लालकृष्ण आडवाणी, पूर्व उपप्रधानमंत्री देवीलाल, चतुरानन्द मिश्र, मुलायमसिंह यादव, शरद यादव, रामविलास पासवान सोमपाल शास्त्री सहित चार दर्जन से अधिक सांसदों ने कई समय यहां के आंदोलन में भाग लिया था। इस आंदोलन में देश केराष्ट्रीय समाचार पत्रों के अच्युतानन्द मिश्र सहित दर्जनों वरिष्ठ सम्पादकों, साहित्यकारो, समाजसेवियों, गांधीवादियों, ने यूपीएससी के आगे सडक पर लगे धरने में कई बार भाग लिया। उनके निधन की सूचना मिलते ही दिल्ली में उनके सहयोगियों व मित्रों में शोक की लहर छा गयी। उनके निधन पर संसदीय राजभाषा समिति के सदस्य सांसद प्रदीप टम्टाए भारतीय विदेश सेवा के सेवानिवृत उच्चाधिकारी महेश चन्द्रा, यूएनआई के पूर्व समाचार सम्पादक बनारसी सिंह, भाषा आंदोलन के साथी पुष्पेन्द्र सिंह चैहान, सम्पादक देवसिंह रावत, पत्रकार रविन्द्रं सिंह धामी, ओमप्रकाश हाथपसारिया, इंजीनियर विनोद गोतम, चैधरी केपी सिंह सहित अनेक गणमान्य लोगों ने गहरा शोक प्रकट करते हुए अपनी भावभीनी श्रद्वांजलि दी।\n\nभारतीय भाषाओं को उनका सम्मान दिलाने के लिए वह अंतिम सांसों तक निरंतर संघर्षरत रहे। भारतीय भाषाओं व भारतीयता के इस समर्पित पुरोधा ने भारतमाता की सेवा के लिए विवाह तक नही किया था। उनके राष्ट्रवादी विचारों व भारतीय भाषाओं के प्रति अनन्य सेवा साधना को देखते हुए आर्य समाज उनका हृदय से सम्मान करता रहा और आर्य समाज के आग्रह पर ही वे कई वर्षो से दिल्ली के चावडी बाजार स्थित सीताराम बाजार के आर्य समाज मंदिर में निवास कर रहे थे।\n\nवे भ्रष्टाचार के विरूद्ध आंदोलन में एक मूक समर्पित सिपाई रहे। यही नहीं, 'प्यारा उत्तराखण्ड' के सम्पादक देव सिंह रावत के अनन्य मित्र होने के कारण वे उत्तराखण्ड राज्यगठन जनांदोलन से लेकर 2 अक्टूबर 2011 तक मनाये गये काला दिवस पर भी सक्रिय भागेदारी निभाते रहे।\n\n\n", "id": "443242", "title": "राजकरण सिंह"}
{"url": "https://hi.wikipedia.org/wiki?curid=443248", "text": "रेने देकार्त\n\nरने डॅकार्ट (फ़्रांसिसी भाषा : René Descartes; लातिनी भाषा: Renatus Cartesius ; 31 मार्च 1596 - 11 फ़रवरी 1650) एक फ़्रांसिसी गणितज्ञ, भौतिकीविज्ञानी, शरीरक्रियाविज्ञानी तथा दार्शनिक थे।\n\nउनका जन्म ३१ मार्च १५९६ ई. को हेग में हुआ था। २१ वर्ष की आयु में शिक्षा समाप्त कर ये ओरेंज के राजकुमार मोरिस की सेना में भर्ती हो गए। यहाँ पर प्राप्त अवकाश को ये गणित के अध्ययन में व्यतीत किया करते हैं। इन्होंने कई युद्धों में भी भाग लिया। सेवॉय के ड्यूक के साथ हुए युद्ध में प्रदर्शित वीरता के कारण इनका लेफ्टिनेंट जनरल की उपाधि प्रदान की गई, परंतु इन्होंने उसे स्वीकार नहीं किया और पेरिस में तीन वर्ष तक शांतिपूर्वक दर्शनशास्त्र की साधना करते रहे। प्रकृति के भेदों की गणित के नियमों से तुलना करने पर इन्होंने आशा प्रकट की कि दोनों के रहस्यों का ज्ञान एक ही प्रकार से किया जा सकता है। इस भाँति इन्होंने तत्वज्ञान में 'कार्तेज़ियनवाद' का आविष्कार किया।\n\nगणित को इनकी सर्वोत्तम देन है वैश्लेषिक ज्यामिति। १६३७ ई. में प्रकाशित इनके \"दिस्कूर द ला मेतौद्' (Discours de la Methode) में ज्यामिति पर भी १०६ पृष्ठ का एक निबंध था। इन्होंने समीकरण सिद्धांत के कुछ नियमों का भी अविष्कार किया, जिनमें \"चिन्हों का नियम' अत्यंत प्रसिद्ध है। ११ फ़रवरी १६५० को इनकी मृत्यु हो गई।\n\n\n", "id": "443248", "title": "रेने देकार्त"}
{"url": "https://hi.wikipedia.org/wiki?curid=443252", "text": "रैननकुलेसी\n\nरैननकुलेसी (Ranunculaceae), रनेलीज गण के आर्किक्लामिडिई (Archichlamydae) प्रभाग के द्विबीजपत्री पौधों का कुल है। इसमें ४० वंश और १,२०० स्पीशीज हैं। \n\nयह कुल मुख्यत: उत्तरी शीतोष्ण प्रदेशव्यापी है। अधिकांश पौधे शाकीय, संयुताक्ष प्रकंदयुक्त होते हैं। पिओनिया, एकोनाइटम आदि में गाँठदार मूल होती है। पर्णाधार प्राय: विशेष चौड़ा होता है, जो थैलिक्ट्रम आदि में अनुपत्री अंगों में परिवर्तित हो जाता है। इस कुल के पौधों का पत्रदल विभिन्न प्रकार का होता है, जो रैननकुलस के जलीय स्पीशीज़ तथा आरोही क्लिमैटिस में विशेष कटा हुआ होता है। क्लीमैटिस आफिला (Clematis aphilla) में संपूर्ण पत्रदल तंतु रूप होता है। एकिया, थैलिक्ट्रम आदि में स्तंभवाहिनीमूल एकबीजपत्री पादपों के सांनिध्यसूचक है। मुख्य मूल प्राय: नष्ट हो जाता है पर स्तंभ से अस्थानिक मूल निकल आता है। प्रति वर्ष की शाखा का अंत प्राय: एक पुष्पक्रम में हो जाता है। एनिमोन, इरैथिस आदि में अंतस्थ पुष्प (terminal flower) उत्पन्न होता है। प्राय: इस पुष्प के नीचे पत्ती के कक्ष से ससीमाक्षी (eymose) शाखाक्रम तैयार हो जाता है, पर नाइलेजा आदि में इसी रूप से असीमाक्षी (racemose) शाखाक्रम बनता है। पुष्पप्रारूपिक कुंतल कुछ लंबे पुष्पाक्षयुक्त तथा परिदल प्राय: दलाभ होते हैं। रेननकुलस में बाह्यदल तथा दल पृथक्‌ होते हैं। परिदल और पुमंग के बीच विभिन्न रूप के मकरंदकोश स्थित रहते हैं, जो दलों के परिवर्तित रूप माने जाते हैं। कुछ वंशों के अध्ययन से उनके बीच मकरंकदकोश की स्थिति का एक क्रम प्रतीत होता है। उदाहरणार्थ कैल्था में मकरंदस्राव जायांग द्वारा होता है। इसमें \"बाह्यदल' तथा पुमंग के मध्य कुछ नहीं होता। हिल्लीवोरस इरैथिस आदि में छोटे नलाकार दलों में यह स्राव होता है। नाइजेला में भी ऐसा ही होता है। परिदलों का सिरा पत्ती जैसा होता है। नाइजेला में भी ऐसा ही होता है। परिदलों का सिरा पत्ती जैसा होता है। रैननकुलस आरिकोमस में दल स्पष्ट रंगीन और मकरंद कोशयुक्त होता है। ऐकोनाइटम तथा डेलफीनियम में एकयुग्गी पुष्प होता है, जिसके पुमंग प्राय: आठ एवं कुंतल, परागकोश बहिर्मुखी, जायांग आठ तथा पृथक्‌ अंडप होता है। नाइजेला में युक्तांडप, ऐक्टिया में केवल एक अंडप और इस प्रकार बरबेरीडेसी से संबंधित। पुष्प पूर्व पुंपक्व, क्लिमैटिस में पराग पुष्प, रैननकुलस के पुष्प बहुयुग्मी, मधु अनावृत, नाइजेला में मधु छोटी गुहाओं में, ऐक्वीलेजिया में लंबे दलपुटों (spurs) में आदि। फल एकीन अथवा एक सेवनी का समूह, नाइजेला में संपुट (capsules), ऐक्टिया में भरी। इस कुल का एक स्थायी लक्षण इसके बीजों का आंतरिक विन्यास है। प्रत्येक बीज में एक छोटा भ्रूण प्रचुर तैलयुक्त भ्रूणपोष (endospers) में स्थित रहता है।\n\nआँत्वाँ लॉरेन डी जेसू ने इस कुल के अनेक वंशों, जैसे एकोनाइटम, रैननकुलस, क्लिमैटिस आदि, के पुष्प अंगों में विभिन्नता देखते हुए भी उनकी संख्या, उनकी स्थिति तथा उनके विन्यास में एक सामंजस्य का अध्ययन किया था और उसी आधार पर उन्हें एक कुल में निर्धारित किया। तारतम्यसूचक गुण ये हैं : मुक्त अधोजायांग परिदल, अनेक पुमंग, उत्तर अंडाशय, प्रचुर भ्रूणापोषयुक्त बीज जिसमें एक सीधा छोटा भ्रूण स्थित रहता है, आदि। \n\nइस कुल के दो मुख्य उपविभाग हैं : \n\n\n\n", "id": "443252", "title": "रैननकुलेसी"}
{"url": "https://hi.wikipedia.org/wiki?curid=443253", "text": "लिलिएसी कुल\n\nलिलिएसी कुल (Liliaceae) के एकबीजपत्री पादप (monocotybdon) प्राय: विश्वव्यापी हैं। इस कुल के पौधे अधिकतर शाकीय होते हैं, जो अपने संयुताक्ष प्रकंद, अथवा बल्व का प्रकंद (root stock) द्वारा चिर जीवित रहते हैं। थोड़े से पौधे क्षुप, या छोटे वृक्ष रूप में भी होते हैं, जैसे युका (Yucca), ड्रासिना (Dracaena) आदि। इनमें उत्तर वृद्धि भी होती है। अनेक पौधे मरुद्भिदी, धीकुँवार (Aloe) सदृश कुछ मांसल या सरस, चौपचीनी या स्माइलेक्स (Smilax) तथा ग्लोरिओसा (Gloriosa) सदृश्‌, कुछ आरोही और रसकस (Ruscus) एवं शतावरी (Asparagus) सदृश्‌, कुछ पर्णाभस्तंभ (phylloclade) युक्त होते हैं। इस कुल के २०० वंश तथा २०० स्पीशीज ज्ञात हैं।\n\nप्राय: असीमाक्षी (racemose) शाखाएँ समीमाक्षी। प्याज (cymose) आदि के छत्रक सदृश पुष्पक्रम वास्तव में मिश्रित समीमाक्ष हैं। पुष्प प्राय: द्विलिंगी (bisexual) पंच-चक्रिक (pentacyclic), त्रितयी (trimerous), त्रिज्या सममित (actinomorphic), जायांगाधर (hypogynous), परिदल पुंज (perianth) ३+३ स्वतंत्र या कुछ जुड़ा हुआ, दलाभ (petaloid), पुंकेसर (stamen) दो चक्करों में ३ या ६, प्राय: अंतमुँख परागकोश, अंडप तीन, युक्तांडप प्राय: उत्तरी (कभी अधोवर्ती) बीजाडन्यास (placentation) प्राय: अक्षीय, बीजांड एक या अनेक (प्रत्येक विवर में दो पंक्तियों में), फल कोष्ठ विदारक (loculicidal) या पटविदारक (septicidal), कुछ पादपों में भरी।\n\nस्वयं तथा अपर दोनों रीतियों से, सिला (Scilla), ऐलियम (Allium) आदि में अंडाशय भित्ति में, अंडपों के बीच तथा अन्य पुष्पों में परिपुष्प के आधार (base) पर मधु उत्सर्जित होता है। युका में परागणविधि मनोरंजक है। यह एक विशेष कीट प्रोनुवा युकासिला (Pronuba yuccasella) द्वारा होता है। पुष्पों के खिलते ही यह कीट अंदर घुसता है और परागकोशों से पराग एकत्रित कर, इसे एक छोटी गोली के रूप में बनाकर अपनी शृंगिका (antenna) में दबा लेता है। अब वह पुष्प के अंडाशय पर बैठकर यह टटोलता है कि उससे बीजांड कहाँ हैं। जहाँ एक बीजांड होता है, ठीक उसके बाहर अंडाशय भित्ति में वह एक छेद कर देता है और उसमें एक अंडा दे देता है। फिर दौड़कर वह वर्तिकाग्र पर पहुँचता है और शृंगिका में दबाई हुई परागकण की गोली में से कुछ परागकण वर्तिकाग्र पर रखकर अपनी टाँगों द्वारा जितना हो सकता है भीतर दबा देता है। इसके बाद कीट पुन: अंडाशय पर लौट आता है। दूसरे बींजांड को टटोलकर यह कीट अंडाशय की भित्ति में पुन: दूसरा छेद कर एक और अंडा दे देता है तथा फिर वह वर्तिकाग्र पर दौड़ जाता है और पहले की भाँति परागकण उसके भीतर दबा देता है। ऐसा वह बारंबार करता है और अंडाशय भित्ति में अपने कई अंडे दे देता है। कुछ समय बाद इधर कीट के अंडे, डिंभक आदि तैयार होते हैं और उधर अनेक बीजांड निषेचित होकर मुलायम बीज के रूप में तैयार हो जाते हैं। अब डिंभक और बीज में एकत्रित भोज्य सामग्री के बीच अंडाशय की भित्ति की केवल थोड़ी सी ही कोशिकाएँ शेष बची रहती हैं। डिंभक इन्हें काट डालता है और बीच की भोजन सामग्री के सहारे बढ़ने लगता है। इस प्रकार युका और प्रोनुबा युकासिला कीट का जीवन परस्पर संबंधित है।\n\nइस कुल के मुख्य पौधे ये हैं : \n\n१. प्याज या ऐलियम सीपा (Allium cepa), \n\n२. लहसुन या ऐलियम सेटाइवम (Allium sativum) (इन दोनों की पर्याप्त खेती की जाती है), \n\n३. शतावरी या ऐसपैरेगस (इसके प्र्ह्रसित (reduced) शल्कपत्रों के वक्ष में हरे पर्णाभ पर्व (cladodes) निकलते हैं तथा इसकी जड़े सगंध होती है), \n\n४. अग्निशिखा या ग्लोरिओसा सुपर्वा (Gloriosa superba) (इसके पत्तों का अग्रभाग तंतु रूप हो जाता है), \n\n५. चोपचीनी या स्माइलैक्स (इसका शिराविन्यास जालिकावत है; एक मत के अनुसार इसके अनुपत्रों का अग्रभाग तंतु रूप में परिवर्तित हो जाता है), \n\n६. रसकस (यह पर्णाभस्तंभ का एक अच्छा उदाहरण है), \n\n७. धीकुवार या एलो (मांसल पत्तियों से युक्त औषधि पादप है), \n\n८. युका तथा ड्रासिना (छोटे क्षुपी पादप हैं, जिनमें परवर्ती वृद्धि (secondary growth) होती है)।\n\n९. ऐस्फोडलस (Asphodelus) (एक अपतृण (weed) है, जिसके सामान्य वल्कुट (general cortex) में भी जड़ें होती हैं।\n\n", "id": "443253", "title": "लिलिएसी कुल"}
{"url": "https://hi.wikipedia.org/wiki?curid=443263", "text": "प्रारूपकार\n\nप्रारूपकार या नक्शानवीस या ड्राफ्ट्समैन (draughtsman या draftsman) वह व्यक्ति है जो रेखाचित्र (ड्राइंग) बनाने में निपुण हो। ये ड्राइंग कलात्मक हो सकती हैं या तकनीकी ड्राइंग हो सकती है। वर्तमान समय में अधिकांश प्रारूपकार ड्राइंग बनाने के लिये कम्प्युटर एडेड ड्राफ्टिंग (कैड) का प्रयोग करते हैं।\n\n", "id": "443263", "title": "प्रारूपकार"}
{"url": "https://hi.wikipedia.org/wiki?curid=443806", "text": "यूक्लिडीय ज्यामिति\n\nRajesh Dubey-\nयूनानी गणितज्ञ यूक्लिड की ज्यामिति पर रचित पुस्तक 'एलिमेन्ट्स' पर आधारित गणितीय प्रणाली को यूक्लिडीय ज्यामिति (Euclidean geometry) कहा जाता है।\n\n\n", "id": "443806", "title": "यूक्लिडीय ज्यामिति"}
{"url": "https://hi.wikipedia.org/wiki?curid=443808", "text": "एलिमेन्ट्स (यूक्लिड)\n\nएलीमेंट्स (Elements ; यूनानी : Στοιχεῖα = Stoicheia) यूक्लिड का सबसे बड़ा गणित तथा ज्यामिति का ग्रंथ है, जो १३ भागों में है। इसमें परिभाषाएँ, स्वयंसिद्ध, प्रमेय और निर्मेय के कथन तथा उनकी उपपत्तियाँ दी गयी हैं। \n\nइससे पहले भी बहुत से गणितज्ञों ने ज्यामितियाँ लिखी थीं, परंतु उन सब के बाद जो ज्यामिति यूक्लिड ने लिखी उसकी बराबरी आज तक कोई नहीं कर सका है और न संसार में आजतक कोई ऐसी पुस्तक लिखी गई जिसने किसी विज्ञान के क्षेत्र में बिना बदले हुए लगभग २,००० वर्षो तक अपना प्रभुत्व जमाए रखा हो और जो मूल में १९वीं शताब्दी के अंत तक पढ़ाई जाती रही हो। यूक्लिड ने नई उत्पत्तियाँ दी। उत्पत्तियों के क्रम भी बदल दिए, जिससे पुरानी उत्पत्तियाँ सब बेकार हो गई। यह मानना ही पड़ेगा कि पुस्तक की अभिकल्पना उसकी अपनी थी। उसने उस समय तक के सभी अनुसंधानों को अपनी पुस्तक में दे दिया था। उसने सभी तथ्यों को बड़े तार्किक ढंग से ऐसे क्रम में लिखा कि प्रत्येक नया प्रमेय उसके पहले प्रमेयों के तथ्यों पर आधारित था। ऐसा करते करते यूक्लिड ऐसे तथ्यों पर पहुँचे जिनके लिये प्रमाण की आवश्यकता नहीं थी। उन्होंने ऐसे तथ्यों को स्वयंसिद्ध कहा। ऐसे स्वयंसिद्धों की संख्या कहीं छह, या कहीं बारह है। अंतिम स्वयंसिद्ध इस प्रकार है। यदि एक रेखा दो रेखाओं को काटे और एक ओर अंत:कोणें का योग दो समकोण से कम है। बहुत दिनों तक तो इस स्वयंसिद्ध के विषय में किसी को आलोचना करने का साहस नहीं हुआ, परंतु लोग इसको स्वयंसिद्ध मानने में आपत्ति करते रहे। यहाँ तक कि बहुत अन्वेषण हुए। १९वीं शताब्दी में ही लोग इस निष्कर्ष पर पहुँच पाए कि उपर्युक्त स्वयंसिद्ध सत्य नहीं है, जिससे उन्होंने अयूक्लिडीय ज्यामिति का आविष्कार किया।\n\n", "id": "443808", "title": "एलिमेन्ट्स (यूक्लिड)"}
{"url": "https://hi.wikipedia.org/wiki?curid=443810", "text": "यूजेन (सवाय का)\n\nयूजेन (अंग्रेजी:Prince Eugene of Savoy, फ्रांसीसी: François-Eugène de Savoie, इतालवी: Principe Eugenio di Savoia-Carignano, जर्मन: Prinz Eugen von Savoyen; 18 अक्टूबर 1663 – 21 अप्रैल 1736) आस्ट्रिया का फील्ड मार्शल और महान्‌ राजनीतिज्ञ था।\n\nयूजेन का जन्म पेरिस में हुआ था। वह सवाय के यूजेन मॉरिस का पाँचवाँ लड़का था। फ्रांस के राज्य दरबार में अपनी माता के विरोध के कारण उसने आस्ट्रिया की सेना में नौकरी कर ली। १६८३ में वियना के घेरे और तुर्क विरोधी अभियान में उसको बहुत ख्याति मिली। आस्ट्रिया की सेना के सेनापति के रूप में १६९७ में उसने तुर्कों को बुरी तरह पराजित किया। १७०१ और १७०२ में इटली के अभियान के बाद स्पेन के उत्तराधिकार युद्ध में उसने मित्र सेनाओं का संयुक्त सेनापतित्व किया। ३ अगस्त १७०४ को तूरिन युद्ध में उसकी सैन्य शक्ति का अद्भुत परिचय मिला। १७१६ और १७१७ के तुर्क विरोधी अभियान में भी उसे बहुत बड़ी सफलता मिली। बाद में अपनी प्रतिभा के बल पर ही वह सम्राट् चार्ल्स षष्ठ का राजनीतिक सलाहकार बना।\n\nयूजेन एक महान्‌ योद्धा और उच्च कोटि का सैनिक अभियान संचालक था। वह कला का संरक्षक और विद्वानों का मित्र था। २१ अप्रैल १७३६ को अविवाहित अवस्था में उसकी मृत्यु विएना में हुई।\n", "id": "443810", "title": "यूजेन (सवाय का)"}
{"url": "https://hi.wikipedia.org/wiki?curid=444372", "text": "सायनाइड विधि\n\nसायनाइड विधि (Cyanide process) निम्न श्रेणी के स्वर्ण अयस्कों से सोना निकालने की एक धातुकार्मिक तकनीक (metallurgical technique) है। इसका आविष्कार १८८७ ई. में हुआ था। इससे कम सोने वाले खनिजों से सोना निकालने में बड़ी सहायता मिली है।\n\nइससे पहले पारदन (amalgamation) विधि के खनिजों से केवल ६० प्रतिशत के लगभग सोना निकाला जा सकता था। पारदन विधि से सोना के अधिकांश सूक्ष्म कण निकल नहीं पाते थे। सायनाइड विधि के आविष्कारक मैक्‌आर्थर (J.S. Mac Arthur) और फॉरेस्ट (R.W. & W. Forrest) थे। आविष्कार के समय इस विधि का उपहास किया जाता था क्योंकि इसका अभिकर्मक सायनाइड घातक विष और तब सरलता से प्राप्य नहीं था। पर शीघ्र ही इस विधि का उपयोग १८८९ ई. में न्यूजीलैंड में, १८९० ई में दक्षिण अफ्रीका में हुआ और १९२५ ई. तक तो यह विधि सामान्य रूप से व्यवहार में आने लगी।\n\nइस विधि में सोने के चूर्णित खनिज को पोटैशियम सायनाइड या सोडियम सायनाइड के तनु विलयन से उपचारित करते हैं, जिससे सोना और चाँदी तो घुलकर खनिज से पृथक्‌ हो जाते हैं और स्वच्छ विलयन को जस्ते के छीलन (shavings) या चूर्ण के साथ उपचार से सोने और चाँदी जस्ते के छीलन या चूर्ण के तल पर काले अवर्पक (slime) के रूप में अवक्षिप्त हो जाते हैं। इनमें कुछ जस्ता भी घुला रहता है। काले अवर्पंक को पिघलाकर सोने और चाँदी को छड़ के रूप में प्राप्त करते हैं। यहाँ जो रासायनिक अभिक्रियाएँ होती हैं वे जटिल हैं। यहाँ सोना पोटैशियम सायनाइड में घुलकर स्वर्ण और पोटैशियम का युग्म सायनाइड बनता है। इस क्रिया में वायु के ऑक्सीजन का भी हाथ रहता है, जैसा निम्नलिखित समीकरण से स्पष्ट हो जाता है। वायु के अभाव में अभिक्रिया रुक जाती है।\n\nformula_1.\n\nformula_2.\n\nआधुनिक काल में सोने के खनिज को जल के स्थान में पोटैशियम सायनाइड के तनु विलयन के साथ ही दालते हैं। दालने के लिए स्टैंप बैटरियों का उपयोग होता है। बैटरियों में खनिज आधे इंच व्यास के टुकड़ों में तोड़कर तब पेषणी में पीसे जाते हैं। पीसे जाने के बाद कोन क्लैसिफायर (cone classifier) में वर्गीकृत कर अवर्पक के रूप में प्राप्त करते हैं। अवर्पक को अब प्रक्षोभक पचुक (pachuka) टंकी में ले जाते हैं जिसमें पेंदे से वायु दबाव से प्रविष्ट कराया जाता है और वह अवर्पक को उठाकर ऊपर ले जाता है। इस प्रकार वातन और मिश्रण साथ-साथ चलता है और सोना घुल जाता है। अव विलयन को छलनी में छानकर अलग कर लेते हैं। पुरानी विधि में सोने के सायनाइड के विलयन को निथारकर पृथक्‌ करते थे। निथार में शीघ्रता लाने के लिए टंकी में चूना डालते थे। इस विधि की विशेषता यह है कि सायनाइड के बहुत तनु विलयन का केवल ०.२७ प्रतिशत (एक टन खनिज के लिए लगभग ०.२७ पाउंड) पोटैशियम सायनाइड का उपयोग होता है। इससे प्रति टन खनिज के उपचार में पचीस से तीस पैसा खर्च होता है। इससे समस्त खनिज का ८०% सोना निकल आता है। कुछ स्थानों में पारदन और सायनाइड दोनों विधियाँ काम में आती हैं। इस प्रकार चाँदी के खनिजों से भी चाँदी पृथक्‌ की जाती है। पर इस दशा में विलयन कुछ अधिक प्रबल (सायनाइड का ०.१% से ०.५%) उपयुक्त होता है। सायनाइड विधि से संसार के सोने और चाँदी के उत्पादन में बहुत वृद्धि हुई है।\n\n", "id": "444372", "title": "सायनाइड विधि"}
{"url": "https://hi.wikipedia.org/wiki?curid=445072", "text": "सार्वजनिक संस्थान\n\nसार्वजनिक संस्थान (पब्लिक कार्पोरेशन्स) सार्वजनिक संस्थान विधायक निर्मित संस्था है जो सामाजिक, वाणिज्यिक, आर्थिक या विकास संबंधी कार्यों को राज्य के लिए अथवा उसकी ओर से चलाती है। इसका अपना कोष है और व्यवस्था के आंतरिक मामलों में यह अंशत: स्वायत्त होती है।\n\nइस प्रकार के संस्थान के लिए विभिन्न नाम प्रयुक्त हुए हैं, यथा-गवर्नमेंट कारपोरेशन, स्टेच्युटरी कारपोरेशन, क्वासी गवर्नमेंटल बाडीज़ इत्यादि। किंतु सार्वजनिक संस्था ही अब सामान्यत: प्रयुक्त होता है।\n\nइंग्लैंड में राज्य द्वारा टकसाल और डाक व्यवस्था पर नियंत्रण हो जाने पर भी काफी समय तक सार्वजनिक संस्थान का विचार न पनप सका। बाद में सीमित शक्तियों के साथ स्थापित राज्य के स्वायत्त शासन विभागों द्वारा पुलिस, शिक्षा, प्रकाश व्यवस्था इत्यादि के कार्यों ने उस विचार को विकसित किया। निर्धन लोगों की सहायता के लिए पुअर लाज़ पारित हुए। इसके लिए नियुक्त आयुक्तों को स्थानीय प्रशासन में राजकीय नियंत्रण से स्वतंत्र रहकर कार्य करने के अधिकार मिले। किंतु राष्ट्रीयकृत उद्योगों और उपयोगिता सेवाओं के लिए सार्वजनिक नियंत्रण १९४५ से ही संभव हो सका।\n\nस्थानीय संस्थाओं के अतिरिक्त भारत में स्वायत्त संस्थानों का उदय १८७९ में स्थापित \"द ट्रस्टीज ऑव द पोर्ट ऑव बांबे' से हुआ। बाद में ऐसी ही सांविधिक संस्थाएँ कलकत्ता और मद्रास के बंदरगाहों पर बनीं।\n\nसन्‌ १९३५ में भारत-सरकार-अधिनियम द्वारा रेलवे नियंत्रण सार्वजनिक संस्थान को सौंपने की योजना बनी। इस संस्थान को \"फेडरल रेलवे अथारिटी' कहा गया, किंतु अधिनियम के पूर्णत: लागू न होने से यह योजना क्रियान्वित न हुई।\n\nसंभव है, भारत में सार्वजनिक संस्थानों की स्थापना ब्रिटेन ने स्वायत्त सत्ता की माँग को पूरा करने और केंद्रीयकृत सरकार चलाने के दोषारोपण को दूर करने के लिए की हो।\n\nप्रथम विश्वयुद्ध के बाद कई ऐसे संस्थानों की स्थापना करना, कपास, लाख, नारियल आदि के कृषि विकास, वस्तु निर्माण और विक्रय के उद्देश्य से केंद्रीय अधिनियम के अंतर्गत हुई।\n\nकार्यों और उद्देश्यों की भिन्नता के कारण सार्वजनिक संस्थानों का विधिवत्‌ वर्गीकरण नहीं हो सका है। फ्रीडमैन के वर्गीकरण को उग्रै सिंह ने संवर्धित करने की चेष्टा की, किंतु सुविधा की दृष्टि से निम्नांकित वर्गीकरण दिया जा रहा है:\n\n१. बैंकिंग संस्थान (यथा-रिजर्व बैंक, स्टेट बैंक)\n\n२. वाणिज्य संस्थान (यथा-एल.आई.सी., एअर इंडिया इंटरनेशनल)\n\n३. वस्तु विकास संस्थान (यथा-टी बोर्ड, सिल्क बोर्ड)\n\n४. बहुद्देशीय विकास संस्थान (यथा-दामोदर बैली कारपोरेशन, फरीदाबाद डेवलपमेंट कारपोरेशन)\n\n५. समाज सेवा संस्थान (यथा-एंप्लाइज स्टेट इंश्योरेंस कारपोरेशन, हज कमेटी)\n\n६. वित्तीय सहायता संस्थान (यथा-इंडस्ट्रियल फाइनेंशियल कारपोरेशन, यू.जी.सी.)\n\nराष्ट्रीयकरण से उत्पन्न व्यवस्था और शासन की समस्याओं को सार्वजनिक संस्थानों द्वारा सुविधापूर्वक हल किया जा सकता है। ये सार्वजनिक सेवाओं को राजनीतिक ऊहापोहों से मुक्त रखते हैं। सामाजिक और वाणिज्य संबंधी सेवाओं के वांछित कार्य और साहस को अवरुद्ध करने वाली नौकरशाही परंपरा भी इसके लचीले और स्वायत्त होने के कारण नहीं पनप पाती। मुख्यत: इसके निम्न लाभ हैं-\n\n१. राजकीय विभागों के कार्याधिक्य को कम करते हैं, नए विभागों की स्थापना भी आवश्यक नहीं रहती।\n\n२. इनमें एक ही कार्य करने के लिए समस्त शक्ति केंद्रित रहती हैं।\n\n३. संस्थान द्वारा एक ही कार्य के सभी पक्षों का समान शासन होता है जो वैसे विभिन्न मंत्रालयों के क्षेत्र में आते हैं।\n\n४. दैनंदिन शासन में स्वतंत्र होने के कारण विशेषज्ञों के ज्ञान का उपयोग आसानी से किया जा सकता है। प्रत्येक निर्णय के लिए सरकार की आज्ञा की आवश्यकता नहीं होती, इससे कार्य श्घ्रीा हो जाते हैं।\n\nसार्वजनिक संस्थानों का चेयरमैन या अध्यक्ष राज्य द्वारा निर्वाचित होता है। सिल्क बोर्ड तथा एंप्लाइज स्टेट इंश्योरेंस कारपोरेशन में केंद्रीय सरकार के मंत्री ही अध्यक्ष हैं। इस संदर्भ में कांग्रेस के संसदीय दल द्वारा नियुक्त एक उप समिति ने यह सुझाव दिया कि संस्थानों में मंत्री अथवा संसद का सदस्य अध्यक्ष न बनाया जाए। इसी प्रकार सचिवों या अन्य अधिकारियों को भी ये पद न दिए जाएँ। संस्थान के अध्यक्ष पद के लिए ऐसे व्यक्ति नियुक्त किए जाएँ जो पूरा समय उसी को दे सकें। उस समिति ने यह भी सुझाया कि संस्थान सेवा का निर्माण किया जाए जिसके सदस्य राष्ट्रपति के इच्छानुकूल ही पदासीन रहें।\n\nसंस्थानों की पूँजी या तो सरकार द्वारा, या शेयर बेचने से, या एक्साइज कर, शुल्क इत्यादि से प्राप्त होती है। ये संस्थान ऋण भी ले सकते हैं। वाणिज्य संस्थान वाणिज्य सिद्धांतों पर चलते हैं। वे अपने लाभांश घोषित करते हैं अथवा आरक्षित कोष संचित करते हैं।\n\nसंस्थानों और मंत्री के बीच के संबंध भी महत्वपूर्ण होते हैं। यद्यपि दैनंदिन कार्यों में मंत्री का कोई उत्तरदायित्व नहीं होता, फिर भी मूँदड़ा के मामले से लगता है कि गंभीर स्थिति में मंत्री वैधानिक रूप से दैनंदिन कार्यों के लिए भी उत्तरदायी होता है। वेड का सुझाव तो यह है कि संस्थानों को कार्यकारिणी का ही एक अंग मान लेना चाहिए। मंत्री ही संस्थान के अध्यक्ष और अन्य सदस्यों की नियुक्ति करता है। वह उन्हें कार्यमुक्त भी कर सकता है। संस्थान को विघटित करने की शक्तियाँ भी मंत्री में निहित रहती हैं। संस्थान की नीति और राज्य की नीति में समवस्था स्थापित करने के लिए मंत्री आवश्यक निर्देश देता है।\n\nसंसद में संस्थानों के संबंध में प्रश्न उठाए जा सकते हैं। उनके वार्षिक विवरण, प्रतिवेदन पर बहस हो सकती है। कुछ संस्थानों को अपना बजट भी संसद में प्रस्तुत करना पड़ता है। संसद की एस्टिमेट्स और पब्लिक एकाउंट्स कमेटियाँ भी संस्थानों पर नियंत्रण रखती हैं, किंतु उनकी अपनी सीमाओं के कारण आजकल संस्थान कार्यों के लिए एक भिन्न संसदीय समिति बनाने का प्रस्ताव भी विचाराधीन है।\n\n", "id": "445072", "title": "सार्वजनिक संस्थान"}
{"url": "https://hi.wikipedia.org/wiki?curid=445096", "text": "ध्रांगधरा\n\nध्रांगधरा या धांगध्रा नगर भारत में गुजरात के सुरेंद्रनगर नामक जिले में अहमदाबाद से ७५ मील पश्चिम में स्थित प्रसिद्ध नगर और रेलवे का जंकशन है। यहाँ पर कपास, नमक, ज्वार, बाजरा, इमारती पत्थर आदि का व्यापार होता है। कॉस्टिक सोडा, सोडा ऐश, सोडियम बाइ कार्बोनेट जैसे रासायनिक पदार्थों का भी यहाँ निर्माण किया जाता है। कपास से बिनौला निकालने तथा सूती वस्त्र बनाने के कारखाने भी हैं। यह कसीदाकारी की कला के लिए प्रसिद्ध है। १७३० ई. में स्थापित ध्रांगधरा देशी रियासत की यह राजधानी थी। इस रियासत का क्षेत्रफल १, १६७ वर्ग मील है। राज्यों के पुनर्गठन के समय रियासत गुजरात में सम्मिलित की गई।\n\n\n", "id": "445096", "title": "ध्रांगधरा"}
{"url": "https://hi.wikipedia.org/wiki?curid=445098", "text": "धौम्य\n\nधौम्य इस नाम के कई व्यक्ति हुए हैं जिनमें एक धर्मशास्त्र के ग्रंथ के लेखक हैं। पर सबसे प्रसिद्ध हैं देवल के छोटे भाई जो पांडवों के कुलपुरोहित थे। ये अपोद ऋषि के पुत्र थे।\n", "id": "445098", "title": "धौम्य"}
{"url": "https://hi.wikipedia.org/wiki?curid=445099", "text": "नकछेदी तिवारी\n\nनकछेदी तिवारी हिन्दी साहित्य के एक कवि थे। वे 'अज्ञान' उपनाम से हिन्दी काव्यरचना करते थे। \n\nडुमराँव (शाहाबाद) निवासी तिवारी जी का जन्म हल्दी गाँव में सं. १९१९ वि. में हुआ था। ये गद्य पद्य दोनों ही लिखते थे। काव्य के क्षेत्र में इन्होंने स्फुट रचनाएँ ही की हैं। इनका सम्बन्ध प्रमुख रूप से भारतजीवन प्रेस (बनारस) और उसके स्वामी बाबू रामकृष्ण वर्मा 'बलवीर' से था। उक्त प्रेस से प्राचीन ढरें के जितने भी काव्यादि के ग्रन्थ प्रकाशित हुए उन सबके सम्पादन, संशोधन अथवा संकलन में इनका पूरा हाथ होता था। इसलिए तिवारी जी का महत्व ब्रजभाषा ग्रन्थरत्नों के सम्पादन, संकलन और शोध की दृष्टि से अनूठा है। ये अनन्य भाषाप्रेमी और खोजी विद्वान्‌ थे। अपने समय के अनेक कवियों से इनकी मैत्री थी। \n\nइनके ग्रन्थों के नाम हैं-\n\n(१) कविकीर्तिकलानिधि, (२) मनोजमंजरीसंग्रह, (३) भँड़ौआसंग्रह, (४) वीरोल्लास, (५) खंगावली, (६) होरीगुलाल और (७) कविराज \nलछिराम कवि का जीवनचरित्र। \n\nइनके अतिरिक्त इन्होंने अनेक ग्रन्थों का सम्पादन भी किया, जिनमें प्रमुख हैं ठाकुरशतक और बोधा कवि का इश्कनामा। इनका कविकीर्तिकलानिधि संज्ञक ग्रंथ \"शिवसिंहसरोज\" के आधार पर लिखा गया है जिसमें हिन्दी कवियों का परिचय दिया गया है। काशी-कवि-समाज के ये उत्साही कार्यकर्ता भी थे। कविता इनकी बड़ी ललित और मधुर होती थी। इसीलिए आचार्य रामचन्द्र शुक्ल ने लिखा था - \"वे बड़ी सुन्दर कविता करते थे और उनका पढ़ने का ढँग बड़ा ही अनूठा था।\"\n\n", "id": "445099", "title": "नकछेदी तिवारी"}
{"url": "https://hi.wikipedia.org/wiki?curid=445100", "text": "नन्नय्य भट्ट\n\nनन्नय्य भट्ट : (तेलुगु : నన్నయ్య భట్టు)आंध्र साहित्य के 'आदिकवि' कहलाते हैं क्योंकि इनके द्वारा रचित आँध्र महाभारत का आदि अंश (ढ़ाई पर्व) तेलुगु के उपलब्ध साहित्य में सबसे पहली काव्यरचना माना जाता है। इनके पहले के जो फुटकर गीत मिले, वे भाषा और छंद की दृष्टि से 'देशी पद्धति' के अनुसार हैं जो संस्कृत में प्रतिपादित लक्षण के अनुसार नहीं हैं और इस कारण पंडितों के आदर पर पात्र नहीं हुए। नन्नय्य ने ही उदात्तवस्तुक महाकाव्य की रचना की जो मुख्यत: 'मार्ग' पद्धति की है।\n\nजब जैन धर्म का प्रचार दक्षिण में जोरों से हो रहा था चोड़ राजा वैदिक धर्म की रक्षा के लिए कटिबद्ध हुए। तमिल संघों में महाभारत का पारायण होने लगा। इसी भाव से प्रेरित होकर आंध्र के प्रतापी राजा राजराज नरेन्द्र अपने आस्थान के कुलगुरु तथा महाकवि नन्नय्य से प्रार्थना की कि व्यासकृत महाभारत का आंध्र भाषा में परिवर्तन किया जाए। तदनुसार नन्नय्य ने संस्कृत महाभारत के आधार पर, बहुश: अनुवाद के रूप में, आंध्र महाभारत की रचना का श्रीगणेश किया।\n\nनन्नय्य ने अपनी रचना में संस्कृत शब्दों का प्रयोग उसी रीति से किया जो उस समय आंध्र प्रांत में होता था। जनता के व्यवहार में जो तद्भव एवं देशज शब्द थे, उनको भी परिमार्जित रूप में ग्रहण किया। कुछ संस्कृत छंदों को लेकर यतिमैत्री तथा प्रासमैत्री के नियमों के अनुसार लिखा और कन्नड काव्यों में पाए जानेवाले अनेक प्रशस्त छंदों को भी लिया। महाभारत की रचना में नन्नय को नारायण भट्ट नामक मित्र से बड़ी सहायता मिली जिसका उल्लेख नन्नय्य ने स्वयं अपने ग्रंथ की प्रस्तावना में किया। चंपू की तरह छोटे-छोटे गद्य के अंश भी इनकी रचनाओं में मिलते हैं जो प्राय: नीरस विषय को ही जताते हैं।\n\nनन्नय्य ने आदि पर्व तथा सभा पर्वों का पूरा और अरण्य पर्व का कुछ अंश तक अनुवाद किया। यद्यपि आंध्र महाभारत स्थूल रूप से अनुवाद ही है, नन्नय्य ने रस और औचित्य की दृष्टि से कुछ अंशों को संक्षेपत: और कुछ अंशों को बढ़ाकर लिखा जिससे आंध्र महाभारत स्वतंत्र काव्य सा प्रतीत होता है। इनकी कविता में 'प्रसन्नकथाकलितार्थयुक्ति', 'अक्षररम्यता', 'नानारुचिरार्थ सूक्तिसंपत्ति' इत्यादि विशेषताएँ पाई जाती हैं। इनकी शैली में तत्सम शब्द और संस्कृत समासों की बहुलता है अर्थात्‌ दो तिहाई संस्कृत और शेष तद्भव तथा देश्य शब्द यानी तेलुगु शब्द हैं।\n\nशब्दों के परिमार्जन के कार्य में प्रवृत्त होकर नन्नय्य ने 'आंध्र शब्दचिंतामणि' नामक तेलुगु भाषा के व्याकरण की रचना की। व्याकरण शास्त्र की परंपरा के अनुसार वह प्रथम आंध्र व्याकरण संस्कृत सूत्रों में लिखा गया। इस कारण नन्नय्य आंध्र के आदिकवि ही नहीं, आंध्र के प्रथम वैयाकरण भी सिद्ध हुए और 'वागनुशासन' विरुद्ध से विभूषित हुए।\n\nआजतक जितने आंध्र कवि हुए उन सबने नन्नय्य को आदिकवि मानकर उनकी प्रशंसा की। कहते हैं, नन्नय्य के रचित अन्य ग्रंथ 'इंद्रसेनविजय' तथा 'चामुंडिका विलास' हैं किंतु इन ग्रंथों के कर्तृत्व के विषय में मतभेद है। महाकवि नन्नय्य महाभारत का आंध्रीकरण पूरा न कर सके। कविपोषक राजा का देहांत हो गया। राजा का पुत्र कुलौत्तुंगचोड़ अपने मामा के पास दक्षिण चला गया। उधर वीरशैव धर्म भी अपना सिर उठाने लगा जो वेदों की प्रामाणिकता को नहीं मानता। दूसरी ओर वीरशैव के प्रतिकूल वैष्णवधर्म की श्रीवृद्धि होने लगी। इन्हीं के बीच वैदिक धर्म पर जनता की श्रद्धा कम होने लगी। और इस प्रकार आंध्र महाभारत की रचना में विघ्न उत्पन्न हुए। कदाचित्‌ नन्नय्य का जीवन सत्र भी कट गया हो।\n\n", "id": "445100", "title": "नन्नय्य भट्ट"}
{"url": "https://hi.wikipedia.org/wiki?curid=445145", "text": "शाडन्फ़्रॉएड\n\nशाडन्फ़्रॉएड (जर्मन: Schadenfreude) दूसरे व्यक्तियों के दुख-तकलीफ़ों से आनंद पाने को कहते हैं। यह मूल रूप से जर्मन भाषा का एक शब्द है जो अंग्रेज़ी और बहुत सी अन्य भाषाओँ में प्रचलित हो चुका है, हालांकि हिंदी में इसका आम प्रयोग नहीं होता।\n\n\"शाडन्फ़्रॉएड\" दो जर्मन शब्दों के जोड़ से बना है, \"शाडन\" (schaden, यानि \"हानि\") और \"फ़्रॉएड\" (freude, यानि \"ख़ुशी\")। ध्यान दीजिये कि जर्मन और संस्कृत दोनों के हिंद-यूरोपीय भाषा परिवार के सदस्य होने की वजह से इन दोनों के सजातीय शब्द संस्कृत में भी मौजूद हैं:\n\n", "id": "445145", "title": "शाडन्फ़्रॉएड"}
{"url": "https://hi.wikipedia.org/wiki?curid=445150", "text": "अनुशय\n\nबौद्ध परिभाषा के अनुसार संसार का मूल अनुशय है।\n\nये छह 'अनुशय' हैं-\n\n(1) रागतृष्णा, (2) प्रतिघद्वेष, (3) मान, (4) अविद्या विद्या का विरोधी तत्व, (5) दृष्टिविशेष प्रकार की मान्यता या दर्शन, जैसे सत्कादृष्टि मिथ्यादृष्टि आदि और (6) विचिकित्सासंशय\n\nये ही अनुशय संयोजन, बंधन ओघ, आस्रव आदि शब्दों द्वारा भी व्यक्त किए गए हैं। अन्य दर्शनों में वासना, कर्म, अपूर्व, अदृष्ट, संस्कार आदि नाम से जिस तत्व को बोध होता है उसे बौद्धों ने अनुशय कहा है। अनुशय की हानि का उपाय विशेष रूप से बौद्धों ने बताया है।\n\n", "id": "445150", "title": "अनुशय"}
{"url": "https://hi.wikipedia.org/wiki?curid=445151", "text": "अनुलोम विवाह\n\nअनुलोम विवाह के अर्थ में 'अनुलोम' एवं 'प्रतिलोम' शब्दों का व्यवहार वैदिक साहित्य में नहीं पाया जाता। पाणिनि (चतुर्थ,4.28) ने इन शब्दों से व्युत्पन्न शब्द अष्टाध्यायी में गिनाए हैं और इसके बाद स्मृतिग्रंथों में इन शब्दों का बहुतायत से प्रयोग होता दिखाई देता है (गौतम धर्मसूत्र, चतुर्थ 14-15; मनु., दशम, 13; याज्ञवल्क्य स्मृति, प्रथम, 95; वसिष्ठ., 18.7), जिससे अनुमान होता है कि उत्तर वैदिक काल के समाज में अनुलोम एवं प्रतिलोम विवाहों का प्रचार बढ़ा।\n\nअनुलोम विवाह का सामान्य अर्थ है अपने वर्ण से निम्नत्तर वर्ण में विवाह करना। इसके विपरीत किसी निम्नस्तर वर्ण के पुरुष और उच्चत्तर वर्ण की कन्या के बीच संबंध का स्थापित होना प्रतिलोम विवाह कहलाता है। प्राय: धर्मशास्त्रों की परीक्षा इसी सिद्धांत का प्रतिपादन करती है कि अनुलोम विवाह ही शास्त्रकारों को मान्य थे, यद्यपि दोनों प्रकार के दृष्टांत स्मृतिग्रंथों में मिलते हैं। अनुलोम विवाह से उत्पन्न संतान के विषय में ऐसा सामान्य मत जान पड़ता है कि उसे माता के वर्ण के अनुरूप मानते हैं। इसका एक विपरीत उदाहरण बौद्ध जातकों में फिक ने 'भद्दसाल जातक' में ढूँढ़ा है; जिसके अनुसार माता का कुल नहीं देखा जाता, पिता का ही कुल देखा जाता है। अनुलोम से उत्पन्न संतानों और प्रजातियों के संबंध में विभिन्न शास्त्रों में विभिन्न मत पाए जाते हैं, जिन सबका यहाँ उल्लेख करना कठिन है। मनु के अनुसार अंबष्ठ, निषाद और उग्र अनुलोम विवाहों से उत्पन्न जातियाँ थीं।\n\nऐसे अनुलोम विवाहों के उदाहरण भारत में मध्यकाल तक काफी पाए जाते हैं। कालिदास के 'मालविकाग्निमित्रम्‌' से पता चलता है कि अग्निमित्र ने, जो ब्राह्मण था, क्षत्राणी मालविका से विवाह किया था। चंद्रगुप्त द्वितीय की राजकन्या प्रभावती गुप्ता ने वाकाटक 'ब्राह्मण' रुद्रसेन द्वितीय से विवाह किया और उसकी पट्टमहिषी बनी। कदंबकुल के सम्राट् काकुत्स्थ वर्मा (एपि. इंडिका, भाग 8, पृ. 24) के तालगुंड अभिलेख से विदित होता है कि कदंबकुल के संस्थापक मयूर शर्मा ब्राह्मण थे, उन्होंने कांची पल्लवों के विरुद्ध शस्त्र ग्रहण किया। अभिलेख से पता चलता है कि काकुत्स्थ वर्मा (मयूर शर्मा चतुर्थ वंशज) ने अपनी कन्याएँ गुप्तों तथा अन्य नरेशों को ब्याही थीं। आगे चलकार ऐसे विवाहों पर प्रतिबंध लगने आरंभ हो गए।\n\n", "id": "445151", "title": "अनुलोम विवाह"}
{"url": "https://hi.wikipedia.org/wiki?curid=445153", "text": "अनुशासन\n\nअनुशासन का संधिविच्छेद है \"अनुशासन = अनु + शासन\" अथा॔त् अपने ऊपर शासन करना तथा उस शासन के अनुसार अपने जीवन को चलाना ही अनुशासन है।\n\nअनुशासन 1. वह विधान जो किसी संस्था, वर्ग अथवा समुदाय के सब सदस्यों को उसके अनुसार सम्यक्‌ रूप से कार्य अथवा आचरण करने के लिए संबोधित करे। \n\nअनुशासन 2. नियम, यथा ऋण के संबंध में मनु का अनुशासन, शब्दों के संबंध में पाणिनि का शब्दानुशासन तथा लिंगानुशासन। \n\nअनुशासन 3. महाभारत का 13वाँ पर्व - अनुशासन पर्व (इसमें उपदेशों का वर्णन है, इसलिए इसका नाम अनुशासन पर्व रखा गया है)। \n\nअनुशासन 4. विनय (डिसिप्लिन) (मुन. 2, 159, टीका-शिष्याणं प्रकरणात्‌ श्रेयोर्थम्‌ अनुशासनम्‌)।\n", "id": "445153", "title": "अनुशासन"}
{"url": "https://hi.wikipedia.org/wiki?curid=445156", "text": "ऍप्सिलन सिगनाए तारा\n\nऍप्सिलन सिगनाए​, जिसका बायर नाम भी यही (ε Cygni या ε Cyg) है, हंस तारामंडल का एक तारा है। यह पृथ्वी से दिखने वाले सबसे रोशन तारों में से एक है। पृथ्वी से देखी गई इस तारे की चमक (सापेक्ष कान्तिमान) २.५ मैग्नीट्यूड है और यह हमसे लगभग ७२ प्रकाश वर्ष की दूरी पर स्थित है।\n\nऍप्सिलन सिगनाए तारे को \"जीनाह\" (Gienah) भी कहते हैं, जो अरबी भाषा के से आया है और जिसका अर्थ \"पंख\" है।\n\nपृथ्वी से एक दिखने वाला ऍप्सिलन सिगनाए वास्तव में एक दोहरा तारा है। इसका मुख्य तारा K0 III श्रेणी का एक नारंगी दानव तारा है, जिसका द्रव्यमान हमारे सूरज के द्रव्यमान का २ से ४ गुना और व्यास (डायामीटर) हमारे सूरज के व्यास का १२ से १६ गुना है। इसकी तारे की निहित चमक (निरपेक्ष कान्तिमान) सूरज की ४० से ६० गुना है। यह एक ठंडा तारा है जिसका सतही तापमान केवल ४,६७५ कैल्विन है। इसका साथी तारा एक +१३ मैग्नीट्यूड का धुंधला सा तारा है (याद रहे कि मैग्नीट्यूड ऐसा उल्टा माप है जो कि जितना ज़्यादा हो चमक उतनी ही कम होती है)। यह एक M3 श्रेणी का तारा है।\n\n", "id": "445156", "title": "ऍप्सिलन सिगनाए तारा"}
{"url": "https://hi.wikipedia.org/wiki?curid=445158", "text": "कापा स्कोर्पाए तारा\n\nकापा स्कोर्पाए (κ Sco, κ Scorpii), जिसका बायर नामांकन भी यही है, वॄश्चिक तारामंडल का एक तारा है। यह पृथ्वी से दिखने वाले सबसे रोशन तारों में से एक है। यह पृथ्वी से लगभग ४६० प्रकाश वर्ष की दूरी पर है और पृथ्वी से इसका औसत सापेक्ष कांतिमान (यानि चमक का मैग्निट्यूड) +२.३९ है।\n\nकापा स्कोर्पाए को \"गिरटाब\" (Girtab) के नाम से भी जाना जाता है, जो प्राचीन सुमेर सभ्यता में \"बिच्छु\" के लिए प्रयोग होने वाला शब्द है।\n\nपृथ्वी से एक दिखने वाले कापा स्कोर्पाए वास्तव में एक द्वितारा है, जिसका मुख्य तारा B1.5 III श्रेणी का एक दानव तारा है। यह एक बेटा सॅफ़ॅई परिवर्ती तारा भी है जिसकी चमक ऊपर-नीचे होती रहती है। यह और इसका साथी तारा हर १९५ दिनों में एक-दूसरे की एक परिक्रमा पूरी कर लेते हैं।\n\n", "id": "445158", "title": "कापा स्कोर्पाए तारा"}
{"url": "https://hi.wikipedia.org/wiki?curid=445165", "text": "कृत्तिका तारागुच्छ\n\nकृत्तिका, जिसे प्लीयडीज़ भी कहते हैं, वृष तारामंडल में स्थित B श्रेणी के तारों का एक खुला तारागुच्छ है। यह पृथ्वी के सब से समीप वाले तारागुच्छों में से एक है और बिना दूरबीन के दिखने वाले तारागुच्छों में से सब से साफ़ नज़र आता है। कृत्तिका तारागुच्छ का बहुत सी मानव सभ्यताओं में अलग-अलग महत्व रहा है। इसमें स्थित ज़्यादातर तारे पिछले १० करोड़ वर्षों के अन्दर जन्में हुए नीले रंग के गरम और बहुत ही रोशन तारे हैं। इसके सबसे रोशन तारों के इर्द-गिर्द धूल भी दमकती हुई नज़र आती है। पहले समझा जाता था कि यह यहाँ के तारों के निर्माण के बाद बची-कुची धूल है, लेकिन अब ज्ञात हुआ है कि यह अंतरतारकीय माध्यम (इन्टरस्टॅलर मीडयम) में स्थित एक अलग ही धूल और गैस का बादल है जिसमें से कृत्तिका के तारे गुज़र रहें हैं। \n\nखगोलशास्त्रियों का अनुमान है कि इस तारागुच्छ और २५ करोड़ वर्षों तक साथ हैं लेकिन उसके बाद आसपास गुरुत्वाकर्षण कि खींचातानी से एक-दूसरे से बिछड़कर तित्तर-बित्तर हो जाएँगे। कृत्तिका पृथ्वी से ४०० और ५०० प्रकाश वर्ष के बीच की दूरी पर स्थित है और इसकी ठीक दूरी पर वैज्ञानिकों में ४०० से लेकर ५०० प्रकाश वर्षों के बीच के आंकड़ों में अनबन रही है।\n\nकृत्तिका को अंग्रेज़ी में \"प्लीयडीज़\" (Pleiades) कहते हैं। फ़ारसी में इसे \"परवीन\" () कहते हैं जो भारतीय उपमहाद्वीप में भी बहुत सी महिलाओं के नाम के लिए इस्तेमाल होता है, जैसे कि परवीन बाबी। अरबी भाषा में इसे \"सुराया\" या \"सोराया\" () बोलते हैं, जिसका आम भारतीय और पाकिस्तानी उच्चारण \"सुर​ईय्या\" है। यह नाम भी भारतीय उपमहाद्वीप, ईरान और अफ़्ग़ानिस्तान में स्त्रियों के लिए प्रचलित है और १९४०-१९५० के दशकों की एक मशहूर हिंदी फिल्म अभिनेत्री का नाम भी था। ध्यान दें की फ़ारसी-अरबी लिपि के \"\" की ध्वनि को भारतीय, पाकिस्तानी, अफ़्ग़ान और ईरानी लोग \"स\" का उच्चारण देते हैं जबकि अरब लोग \"थ़\" का उच्चारण देते हैं (जो \"थ\" से ज़रा भिन्न है), इसलिए अरबीभाषी इस नाम को \"थ़ुराया\" उच्चारित करते हैं।\n\nकृत्तिका को भारतीय सभ्यता में एक नक्षत्र का दर्जा मिला हुआ है, जिसका नाम कृत्तिका नक्षत्र ही है। यह युद्ध के देवता \"स्कन्द\" से सम्बंधित है, जिनकी छह माएँ थीं और हर माँ के लिए उनका एक भिन्न मुख था। स्कन्द को विशेष रूप से तमिल संस्कृति में \"मुरुगन\" और \"सेन्तिल\" के नाम से पूजा जाता है।\n\nकृत्तिका हमसे ४००-५०० प्रकाश वर्षों की दूरी पर है। यदि इसका अपना आकार देखा जाए तो इसके केन्द्रीय भाग का अर्धव्यास (रेडियस) लगभग ८ प्रकाश वर्ष है। इसके गुरुत्वाकर्षण से उत्पन्न ज्वारभाटा बल लगभग ४३ प्रकाश वर्षों के अर्धव्यास वाले क्षेत्र में ज़ोर पर है। अध्ययन करने पर इसमें १,००० से भी ज़्यादा तारे और अन्य खगोलीय वस्तुएँ पाई गई है, हालांकि इसमें बहुत से एक दिखने वाले तारे वास्तव में द्वितारे होंगे इसलिए हकीकत में यह आंकड़ा और भी अधिक होना चाहिए। इसमें स्थित तारों में से १४ पृथ्वी से बिना दूरबीन के सहायता के देखे जा सकते हैं। अगर कृत्तिका में मौजूद सभी वस्तुओं को मिलाकर कुल द्रव्यमान (मास) देखा जाए तो यह लगभग हमारे सूरज के द्रव्यमान का ८०० गुना है।\n\nकृत्तिका में बहुत से भूरे बौने भी स्थित हैं, जो वैसे तो तारों की तरह गैस के बने होते हैं लेकिन इतने बड़े भी नहीं होते की इनमें हाइड्रोजन कुचलकर नाभिकीय संलयन (न्यूक्लीयर फ्यूज़न) शुरू हो सके। इस वजह से यह तारों की रोशनी नहीं रखते। पूरे कृत्तिका के लगभग २५% सदस्य ऐसे ही भूरे बौने हैं हालांकि द्रव्यमान कम होने से इनका कृत्तिका के कुल द्रव्यमान में हिस्सा केवल २% ही है। खगोलशास्त्रियों ने कृत्तिका जैसे नए तारागुच्छों के भूरे बौनों को परखने में बहुत ज़ोर लगाया है क्योंकि इनमें फिर-भी कुछ रोशनी है और यह ठीक से देखे जा सकते हैं। अधिक आयु वाले तारागुच्छों के भूरे बौने बूढ़े और धुंधले होते हैं।\n\nकृत्तिका के नौ सबसे रोशन तारों के अंग्रेज़ी नाम यूनानी मिथ्य-कथों के कुछ पात्रों पर रखे गए हैं और इस प्रकार हैं:\n\n", "id": "445165", "title": "कृत्तिका तारागुच्छ"}
{"url": "https://hi.wikipedia.org/wiki?curid=445221", "text": "चिन्मय मिशन\n\nचिन्मय मिशन सन् १९५३ में स्थापित एक आध्यात्मिक, शैक्षिक तथा धार्मिक संस्था है। इसका परिचालन सेन्ट्रल चिन्मय मिशन ट्रस्ट द्वारा होता है। इसकी स्थापना स्वामी चिन्मयानंद के शिष्यों द्वारा स्वामी जी द्वारा किये जा रहे कार्यों को संगठित स्वरूप प्रदान करने के लिये की गयी थी। इस समय भारत एवं विश्व के अन्य भागों में इसके ३०० से अधिक केंद्र चल रहे हैं।\n\nहिन्दू धर्म का मुख्य दर्शन वेदान्त है। जैसे भौतिकी, रसायनशास्त्र, जीवविज्ञान आदि बाह्यजगत् के भौतिक विज्ञान है वैसे ही वेदान्त आन्तरिक जगत् का विज्ञान है। यह जीवन का विज्ञान है। मानव निर्माण में सहायक वेदान्त का ज्ञान चिन्मय मिशन ज्ञानयज्ञ, आध्यात्मिक शिविर, मिशन केन्द्रों पर नियमित कक्षायें, सवाध्याय मण्डल, पत्राचार पाठ्यक्रम, ई मेल वेदान्त, वेदान्त पाठ्यक्रम के द्वारा देता है।\n\nस्वामी चिन्मयानन्द जी ने एक बार कहा था \" बच्चे ज्ञान से भरने के लिए खाली पात्र नहीं, वे तो प्रज्वलित करने के लिए दीपक है\"। बाल विहार में पाँच से पन्द्रह साल के बच्चे सप्ताह में एक बार मिलते हैं। प्रशिक्षित सेवक उनकी बैठक मिशन सेंटर या अपने घर में लगाते हैं। वहाँ बच्चों को प्रेमपूर्ण वातावरण में भजन गाकर, शास्त्रों का पाठ कराकर, पुराणों की कहानियाँ सुनाकर तथा अन्य रुचिकर साधनों से सदाचार और संस्कृति की शिक्षा दी जाती है। भारत तथा अन्य देशों में सैकड़ों बाल विहार चिन्मय मिशन केन्द्रों पर चल रहे हैं। \n\nचिन्मय मिशन के युवा संवर्ग का नाम चिन्मय युवा केन्द्र है। इसमे 16 से 28 वर्ष के बच्चे भाग लेते हैं। इसका उद्देश्य है, \" सक्रिय आध्यात्मिक ज्ञान द्वारा युवा शक्ति को सन्मार्ग में लगाना\"। इसके लिए युवकों की साप्ताहिक कक्षायें लगती हैं जहाँ उन्हें शास्त्र अध्ययन के द्वारा अपनी निहित शक्ति का ज्ञान कराया जाता है। चिन्मय युवा केन्द्र को संक्षेप में \"चिक\" कहते है।\n\nसंक्षेप में इसे \"सिसिभिएस\" कहते है। यह चिन्मय मिशन के वरिष्ठ नागरिकों का संवर्ग है। इसके अन्तर्गत 60 वर्ष से अधिक आयु के स्त्री - पुरुष संगठित हुए हैं। \"सिसिभिएस\" वरिष्ठ नागरिकों को आध्यात्मिक लक्ष्य प्राप्त करने की प्रेरणा देता है और उसे प्राप्त करने का मार्ग भी दिखाता है। वह उन्हें समाज पर निर्भर न रहने की प्रेरणा देता है।\n\nयह संवर्ग केवल महिलाओं के लिए है। वे सप्ताह में एक बार किसी स्थान पर मिलकर शास्त्रों का अध्ययन करती हैं, भजन गाती हैं तथा अन्य सांस्कृतिक कार्यक्रम करती हैं। देवी मण्ड़ल महिलाओं को ऐसा अनुकूल अवसर भी प्रदान करता है जहाँ वे अपनी समस्यायें स्पष्ट रूप से व्यक्त कर उनके समाधान पर विचार करती हैं।\n\nयह संवर्ग केवल भक्ति को प्रधानता देता है। इसके सदस्य सप्ताह में एक बार मिलकर वैदिक पाठ और भजन करते हैं। इसमें सभी वर्ग के स्त्री पुरुष भाग ले सकते हैं।\n\nचिन्मय मिशन के विद्यालय या महाविद्यालय कुछ भिन्न प्रकार का हैं। इसमें अन्य विषयों के साथ चिन्मय विजन प्रोग्राम भी जोड़ा गया है। यह प्रोग्राम चिन्मय मिशन ने तैयार किया है। यह इतना अधिक उपयोगी सिद्ध हुआ है कि मिशन के विद्यालयों के अतिरिक्त भी 500 बाहरी विद्यालयों में इसे स्वीकार कर लागू किया गया है।\n\nभारत में चिन्मय मिशन के आठ पितामह सदन है। वे कानपुर, इलाहाबाद, रीवां, तमरायपक्कम, कोयम्बटूर, एलायपल्ले, कोठापटनम् और कोल्हापुर में स्थित है।\n\nइन पितामह सदनों में साधारण खर्चे पर सुविधापूर्ण आवास, शाकाहारी पौष्टिक भोजन, पुस्तकें, टेलीविजन, वीडियों प्लेयर, वीडियों टेप और ध्यान की सुविधायें हैं। यहाँ विशेष ध्यान आध्यात्मिक वातावरण बनाये रखने का होता है। उसके लिए पूजा - पाठ प्रवचन तथा शिवरों का आयोजन किया जाता है।\n\n\n", "id": "445221", "title": "चिन्मय मिशन"}
{"url": "https://hi.wikipedia.org/wiki?curid=445225", "text": "सोमेश्वर चौहान\n\nसोमेश्वर अजमेर के स्वामी अर्णोराज का कनिष्ठ पुत्र था। पिता की मृत्यु के बाद उसने अपने जीवन का कुछ भाग चौलुक्य राजा कुमारपाल के दरबार में व्यतीत किया। उसके नाना सिद्धराज जयसिंह के समय गुजरात में ही उसका जन्म हुआ था और वहीं पर चेदि राजकुमारी कर्पूरदेवी से उसका विवाह हुआ। जब कुमारपाल ने कोंकण देश के स्वामी मल्लिकार्जुन पर आक्रमण किया, जो चौहान वीर था, सोमेश्वर ने शत्रु के हाथी पर कूदकर उसका वध किया।\n\nउधर अजमेर में एक के बाद दूसरे राजा की मृत्यु हुई। अपने पिता अर्णोराज की हत्या करनेवाले जगद्देव को बीसलदेव ने हराया। बीसलदेव की मृत्यु के बाद उसके पुत्र को हटाकर जगद्देव का पुत्र गद्दी पर बैठा किंतु दो वर्षों के अंदर ही सिंहासन फिर शून्य हो गया और चौहान सामंत और मंत्रियों ने गुजरात से लाकर सोमेश्वर को गद्दी पर बैठाया। सोमेश्वर ने लगभग आठ वर्ष (वि. सं. 1226-1234) तक राज्य किया।\n\nसोमेश्वर का राज्य प्राय: सुख और शांति का था। उसने अर्णोराज के नाम से एक नगर बसाया और अनेक मंदिर बनवाए जिनमें से एक भगवान्‌ त्रिपुरुष देव का और दूसरा वैद्यनाथ देव का था। ब्राह्मण और अब्राह्मणों सभी संप्रदायों को उसकी संरक्षा प्राप्त थी। सोमेश्वरीय द्रम्मों का प्रचलन भी इसके राज्य के ऐश्वर्य को द्योतित करता है।\n\nसोमेश्वर ने प्रतापलंकेश्वर की पदवी धारण की। पृथ्वीराजरासो के अनुसार उसका विवाह दिल्ली के तंवर राजा अनंगपाल की पुत्री से हुआ और पृथ्वीराज इसका पुत्र था। इसी काव्य में गुजरात के राजा भीम के हाथों उसकी मृत्यु का उल्लेख है। ये दोनों बातें असत्य हैं। पृथ्वीराज चेदि राजकुमारी कुमारदेवी का पुत्र था और सोमेश्वर की मृत्यु के समय भीम गुजरात का राजा नहीं बना था। किंतु गुजरात से उसकी कुछ अनबन अवश्य हुई थी। उसकी मृत्यु के समय पृथ्वीराज केवल दस साल का था।\n", "id": "445225", "title": "सोमेश्वर चौहान"}
{"url": "https://hi.wikipedia.org/wiki?curid=445229", "text": "डेहरी आन सोन\n\nडेहरी आन सोन (स्थिति : 240 55' उ0 अ0 तथा 840 11' पू0 दे0) बिहार के शाहाबाद जिले का एक छोटा सा सुंदर कस्बा है। यह सोन नदी के बाएँ किनारे पर ग्रैंड ट्रंक रोड पर बसा हुआ है। \n\nयहाँ यातायात की भरमार और सरकारी कार्यालयों की बहुलता है। व्यापारिक और औद्योगिक क्षेत्र होने से यह नगर सा जान पड़ता है। यहाँ सोन नदी पर बाँध बाँधकर नहरें निकाली गई हैं। नहरों के कारण स्थान की रमणीयता बढ़ गई है। जहाँ से नहर निकाली है उसके पास ही 'अपलैंड पार्क' नामक एक सुंदर उद्यान लगा है। यहाँ वर्ष में दो उल्लेखनीय मेले लगते हैं - एक माघ संक्रांति के अवसर पर, दूसरा कार्तिक में छठ के अवसर पर। छठवाला मेला कुछ घंटों के लिए ही लगता है पर 15-20 मीलों से स्त्री-पुरुष, बच्चे बूढ़े, रंग बिरंगी पोशाक पहनकर हजारों की संख्या में एकत्र होते हैं। डिहरी-ऑन-सोन स्वास्थ्यकर स्थान है, यहाँ जलवायु परिवर्तन और प्राकृतिक दृश्यों की छटा देखने के लिए हजारों व्यक्ति प्रतिवर्ष, विशेषत: अक्टूबर से मार्च के बीच, आते हैं।\n\nडिहरी-ऑन-सोन की प्रसिद्धि उत्तर में बसे डालमियानगर के कारण बढ़ गयी है। डालमियानगर में चीनी, कागज, सीमेंट, वनस्पति घी, दाहक सोडा आदि के निर्माण के कारखाने हैं, जिनमें हजारों व्यक्ति काम करते हैं। इनकी सुविधा के लिए अनेक वासस्थान, क्वार्टर, अस्पताल, स्कूल, खेल के मैदान आदि बने हैं। यहाँ से लगभग 12 मील पश्चिम में ससराम नामक स्थान है, जहाँ शेरशाह का मकबरा स्थित है। इसके 30 मील दक्षिण में सोन नदी के बहाव पर पहाड़ी पर स्थित रोहतास गढ़ का प्राचीन और मजबूत किला है। ऐसा कहा जाता है कि राजा सत्य हरिश्चंद्र के पुत्र रोहिताश्व ने इसे बनवाया था। यह बहुत दिनों तक हिन्दू राजाओं के अधिकार में रहा किंतु 16वीं सदी में मुसलमानों के अधिकार में चला गया और अनेक वर्षों तक उनके अधीन रहा।\n", "id": "445229", "title": "डेहरी आन सोन"}
{"url": "https://hi.wikipedia.org/wiki?curid=445232", "text": "थॉमस डी क्विंसी\n\nथॉमस डी क्विंसी (1785-1859) एक अंग्रेज निबंधकार जो मैनचेस्टर में पैदा हुआ था। कुछ समय तक वहीं शिक्षा प्राप्त करने के बाद एक दिन वह स्कूल से भाग गया और लगभग एक वर्ष तक उत्तरी वेल्स में आवारा युवक की तरह इधर-उधर भटकता रहा। बाद में वह लंदन चला आया जहाँ अत्यंत दरिद्र अवस्था में उसे अपना समय काटना पड़। पता चलने पर परिवारवालों ने उसे वापस बुला लिया। कुछ वर्ष तक आक्सफोर्ड में अध्ययन करने के बाद उसने कुछ समय वर्ड्‌सवर्थ तथा कोलरिज के संपर्क में बिताया। कालेज जीवन में ही वह अफीम का सेवन करने लगा था और जब सन्‌ 1820 में वह पुन: लंदन चला गया तो कुछ ही समय बाद उसने लंदन मैगजीन नामक पत्रिका में 'एक अंग्रेज अफीमची के बयान' (Confessions of an English Opium-Eater) शीर्षक से अपनी महत्वपूर्ण पुस्तक का प्रथमांश प्रकाशित कराया। इसके बाद उसने बहुत से लेख, कहानियाँ, तथा अन्य रचनाएँ विविध पत्रपत्रिकाओं में प्रकाशित कराईं। उसके लेख संक्षिप्त जीवनचरित्र तथा साहित्यिक एवं आलोचनात्मक लेख यथेष्ट प्रसिद्ध हैं। 1828 से वह एडिनबरा में रहने लगा था और वहीं उसकी मृत्यु हुई।\n\n", "id": "445232", "title": "थॉमस डी क्विंसी"}
{"url": "https://hi.wikipedia.org/wiki?curid=445248", "text": "गामा पॅगासाई तारा\n\nगामा पॅगासाई, जिसका बायर नाम भी यही (γ Pegasi या γ Peg) है, पर्णिन अश्व तारामंडल के क्षेत्र में स्थित एक तारा है। इसकी पृथ्वी से देखी गई चमक (सापेक्ष कान्तिमान) +२.८३ मैग्नीट्यूड है। गामा पॅगासाई हमसे लगभग ३३५ प्रकाश वर्ष की दूरी पर स्थित है।\n\nगामा पॅगासाई तारे को अंग्रेज़ी में \"ऐलजीनिब\" (Algenib) भी कहते हैं। इस नाम का मूल स्रोत अरबी भाषा का \"अल-जनिब\" () है, जिसका अर्थ \"तरफ़\" होता है (यह शब्द हिन्दी में भी \"जानिब\" के रूप में प्रचलित है)। ध्यान रहे कि यही नाम अल्फ़ा परसई तारे के लिए भी इस्तेमाल होता है जिस से असमंजस पैदा हो सकता है। पारम्परिक भारतीय खगोलशास्त्र में अल्फ़ा ऐन्ड्रौमिडे (α Andromedae) और गामा पॅगासाई तारों को इकठ्ठे उत्तरभाद्रपद नक्षत्र बुलाया जाता है।\n\nगामा पॅगासाई B2 IV श्रेणी का दानव तारा है, जिसका द्रव्यमान हमारे सूरज के द्रव्यमान का ७ से १० गुना और व्यास (डायामीटर) हमारे सूरज के व्यास का ४.५ गुना है। इसकी तारे की निहित चमक (निरपेक्ष कान्तिमान) सूरज की लगभग ४,००० गुना है। यह एक बेटा सॅफ़ॅई परिवर्ती तारा है जिसकी चमक +२.७८ और +२.८९ मैग्नीट्यूड के दरमयान ऊपर-नीचे होती रहती है।\n\n", "id": "445248", "title": "गामा पॅगासाई तारा"}
{"url": "https://hi.wikipedia.org/wiki?curid=445250", "text": "अम्बा तारा\n\nअम्बा या ऐलसायनी, जिसका बायर नामांकन एटा टाओरी (η Tau या η Tauri) है, वृष तारामंडल में स्थित एक तारा है। यह कृत्तिका तारागुच्छ का सब से रोशन तारा भी है और इसका पृथ्वी से देखा गया औसत सापेक्ष कांतिमान (यानि चमक) का मैग्निट्यूड +२.८७ है। कृत्तिका के अन्य तारों की तरह यह भी पृथ्वी से लगभग ३७० प्रकाश-वर्ष की दूरी पर स्थित है। हालाँकि यह बिना दूरबीन के एक ही तारा नज़र आता है वास्तव में यह कई तारों का मंडल है, जिसमें अभी तक एक मुख्य द्वितारा और तीन अन्य साथी तारे (यानि कुल मिलाकर पाँच तारे) ज्ञात हुए हैं।\n\nअम्बा तारे को अंग्रेज़ी में \"ऐलसायनी\" (Alcyone) बुलाया जाता है।\n\nअम्बा मंडल का मुख्य तारा एक नीला-सफ़ेद B7 IIIe श्रेणी का दानव तारा है। इसकी अंदरूनी चमक (निरपेक्ष कान्तिमान) हमारे सूरज की लगभग २,४०० गुना है। इसका व्यास (डायामीटर) हमारे सूरज के व्यास का क़रीब १० गुना और इसका द्रव्यमान (मास) सूरज के द्रव्यमान का ६ गुना है। इसका सतही तापमान लगभग १३,००० कैल्विन है। यह अपने अक्ष पर बहुत तेज़ी से (२१५ किलोमीटर प्रति सैकिंड की गति से) घूम रहा है जिस से गैस का एक विशाल चक्र इस से उखड़कर इसके इर्द-गिर्द इकठ्ठा हो गया है। यह मुख्य तारा एक द्वितारे में एक साथी तारे से गुरुत्वाकर्षक बंधन में है। इन दोनों तारों का एक-दूसरे से क़रीब उतना ही फ़ासला है जितना हमारे सौर मंडल में सूरज और बृहस्पति ग्रह का है।\n\nइस द्वितारे के इर्द-गिर्द तीन अन्य साथी तारे परिक्रमा करते हैं। इनमें से दो - ऐलसायनी बी (Alcyone B) और ऐलसायनी सी (Alcyone C) - तो +८.०० मैग्निट्यूड वाले A श्रेणी के बौने तारे हैं। तीसरा, जिसका नाम ऐलसायनी डी (Alcyone D) है, एक पीला-सफ़ेद रंग का F श्रेणी का बौना तारा है। ऐलसायनी सी एक परिवर्ती तारा है और इसकी चमक ऊपर-नीचे होती रहती है।\n\n", "id": "445250", "title": "अम्बा तारा"}
{"url": "https://hi.wikipedia.org/wiki?curid=445252", "text": "सरल आवर्ती दोलक\n\nजब किसी भौतिक प्रणाली का कोई चर (पैरामीटर) समय के साथ इस प्रकार बदलता है कि उस पैरामीटर के मान को समय के ज्या फलन (sine function) द्वारा निरूपित किया जा सकता है तो उस प्रणाली को सरल आवर्ती दोलक या 'हार्मोनिक आसिलेटर' (harmonic oscillator) कहते हैं। स्प्रिंग से लटका हुआ द्रव्यमान, सरल लोलक तथा दोलनकारी परिपथ (oscillating circuit) इसके कुछ उदाहरण हैं। अवकल समीकरण के रूप में इन दोलकों को formula_1 द्वारा निरुपित् किया जा सकता है।\n\n\n", "id": "445252", "title": "सरल आवर्ती दोलक"}
{"url": "https://hi.wikipedia.org/wiki?curid=445384", "text": "भूजल\n\nभूजल (अंग्रेजी: ) या भूगर्भिक जल धरती की सतह के नीचे चट्टानों के कणों के बीच के अंतरकाश या रन्ध्राकाश में मौजूद जल को कहते हैं। सामान्यतः जब धरातलीय जल से अंतर दिखाने के लिये इस शब्द का प्रयोग सतह से नीचे स्थित जल (अंग्रेजी: Sub-surface water या Subsurface water) के रूप में होता है तो इसमें मृदा जल को भी शामिल कर लिया जाता है। हालाँकि, यह मृदा जल से अलग होता है जो केवल सतह से नीचे कुछ ही गहराई में मिट्टी में मौज़ूद जल को कहते हैं।\n\nभूजल एक मीठे पानी के स्रोत के रूप में एक प्राकृतिक संसाधन है। मानव के लिये जल की प्राप्ति का एक प्रमुख स्रोत भूजल के अंतर्गत आने वाले जलभरे अंग्रेजी: Aquifers) हैं जिनसे कुओं और नलकूपों द्वारा पानी निकाला जाता है।\n\nजो भूजल पृथ्वी के अन्दर अत्यधिक गहराई तक रिसकर प्रविष्ट हो चुका है और मनुष्य द्वारा वर्तमान तकनीक का सहारा लेकर नहीं निकला जा सकता या आर्थिक रूप से उसमें उपयोगिता से ज्यादा खर्च आयेगा, वह जल संसाधन का भाग नहीं है। संसाधन केवल वहीं हैं जिनके दोहन की संभावना प्रबल और आर्थिक रूप से लाभकार हो।\n\nअत्यधिक गहराई में स्थित भूजल को जीवाश्म जल या फोसिल वाटर कहते हैं।\n\nजल चक्र पृथ्वी पर पानी के चक्रण से संबंधित है। इसमें इस बात का निरूपण किया जाता है कि जल अपने ठोस, द्रव और गैसीय (बर्फ़ या हिम, पानी और भाप या वाष्प) रूपों में कैसे एक से दूसरे में बदलता है और कैसे उसका एक स्थान से दूसरे स्थान को परिवहन होता है। \nभूजल भी जलचक्र का हिस्सा है और इसमें भी पानी के आगमन और निर्गमन के स्रोत और मार्ग होते हैं। सबसे पहले हम कुछ प्रक्रियाओं से जुड़ी तकनीकी टर्मावलियों को देखते हैं, जैसे निस्यन्दन, अधोप्रवाह इत्यादि।\nभूजल पुनर्भरण एक जलवैज्ञानिक प्रक्रिया है जिसके अंतर्गत सतही जल रिसकर और पृथ्वी के गुरुत्वाकर्षण से खिंच कर भूजल का हिस्सा बन जाता है। इस घटना को रिसाव को या निस्यंदन द्वारा भूजल पुनर्भरण कहते हैं। \n\nभूजल पुनर्भरण एक प्राकृतिक प्रक्रिया है जिसे आजकल कृत्रिम रूप से संवर्धित करने की दिशा में प्रयास किये जा रहे हैं क्योंकि जिस तेजी से मनुष्य भू जल का दोहन कर रहा है केवल प्राकृतिक प्रक्रिया पुनर्भरण में सक्षम नहीं है।\nसामान्यतया भूजल द्रव रूप, अर्थात पानी के रूप, में पाया जाता है। कुछ विशिष्ट जलवायवीय दशाओं वाले क्षेत्रों में यह जम कर बर्फ़ भी बन जाता है जिसे पर्माफ्रास्ट कहते हैं। कुछ ज्वालामुखी क्षेत्रों में अत्यधिक नीचे स्थित भूजल लगातार वाष्प में भी परिवर्तित होता रहता है। \n\nजलभर(Aquifer) धरातल की सतह के नीचे चट्टानों का एक ऐसा संस्तर है जहाँ भूजल एकत्रित होता है और मनुष्य द्वारा नलकूपों से निकालने योग्य अनुकूल दशाओं में होता है। वैसे तो जल स्तर के नीचे की सारी चट्टानों में पानी उनके रन्ध्राकाश में अवश्य उपस्थित होता है लेकिन यह जरूरी नहीं कि उसे मानव उपयोग के लिये निकाला भी जा सके। जलभरे ऐसी चट्टानों के संस्तर हैं जिनमें रन्ध्राकाश बड़े होते हैं जिससे पानी की ज्यादा मात्रा इकठ्ठा हो सकती है तथा साथ ही इनमें पारगम्यता ज्यादा होती है जिससे पानी का संचरण एक जगह से दूसरी जगह को तेजी से होता है।\n\nजलभर को दो प्रकारों में बाँटा जाता है - मुक्त जलभर (Unconfined aquifer) और संरोधित जलभर (Confined aquifer)। संरोधित जलभर वे हैं जिनमें ऊपर और नीचे दोनों तरफ जलरोधी संस्तर पाया जाता है और इनके पुनर्भरण क्षेत्र दूसरे ऊँचाई वाले भागों में होते हैं। इन्ही संरोधित जलभरों में उत्स्रुत कूप (Artesian wells) भी पाए जाते हैं। \n\nचूना पत्थर और डोलोमाइट जैसी चट्टानों वाले क्षेत्रों में भूजल के द्वारा कई स्थालाकृतियों का निर्माण होता है। इनमें प्रमुख हैं: \n\nभूजल का वैश्विक और स्थानीय वितरण सर्वत्र सामान नहीं पाया जाता। सामान्यतः पथरीली जमीन और आग्नेय चट्टानों वाले क्षेत्रों में भूजल की मात्रा कम पायी जाती है। इसकी सर्वाधिक मात्रा जलोढ़ चट्टानों और बलुआ जलोढ़ चट्टानों में पायी जाती है। इसके अलावा स्थानीय जलवायु का प्रभाव भी पड़ता है क्योंकि भूजल पुनर्भरण वर्षा की मात्रा और प्रकृति पर निर्भर करता है। पेड़ों की मात्रा और उनकी जड़ों की गहराई भी भूजल पुनर्भरण को प्रभावित करती है।\n\nविश्व में कुछ क्षेत्र भूजल के मामले में समृद्ध हैं जैसे अमेजन बेसिन, कांगो बेसिन, गंगा का मैदान और पश्चिमी यूरोप। वहीं रेगिस्तानी इलाकों में भूजल का स्तर काफ़ी नीचा पाया जाता है और यहाँ इस संसाधन की कमी है।\n\nअन्य जगहों की तरह भारत में भी भूजल का वितरण सर्वत्र समान नहीं है। भारत के पठारी भाग हमेशा से भूजल के मामले में कमजोर रहे हैं। यहाँ भूजल कुछ खास भूगर्भिक संरचनाओं में पाया जाता है जैसे भ्रंश घाटियों और दरारों के सहारे। उत्तरी भारत के जलोढ़ मैदान हमेशा से भूजल में संपन्न रहे हैं लेकिन अब उत्तरी पश्चिमी भागों में सिंचाई हेतु तेजी से दोहन के कारण इनमें अभूतपूर्व कमी दर्ज की गई है। \nभारत में जलभरों और भूजल की स्थिति पर चिंता जाहिर की जा रही है। जिस तरह भारत में भूजल का दोहन हो रहा है भविष्य में स्थितियाँ काफी खतरनाक हो सकती हैं। वर्तमान समय में २९% विकास खण्ड या तो भूजल के दयनीय स्तर पर हैं या चिंतनीय हैं और कुछ आंकड़ों के अनुसार २०२५ तक लगभग ६०% ब्लाक चिंतनीय स्थिति में आ जायेंगे।\n\nज्ञातव्य है कि भारत में ६०% सिंचाई एतु जल और लगभग ८५% पेय जल का स्रोत भूजल ही है, ऐसे में भूजल का तेजी से गिरता स्तर एक बहुत बड़ी चुनौती के रूप में उभर रहा है।\n\n", "id": "445384", "title": "भूजल"}
{"url": "https://hi.wikipedia.org/wiki?curid=445389", "text": "असम साहित्य सभा\n\nअसम साहित्य सभा की स्थापना भारत के असम में सन् १९१७ में असमिया साहित्य एवं संस्कृति के अन्नयन के लिये की गयी थी। इस समय इसकी असम तथा अन्य राज्यों में एक हजार से भी अधिक शाखाएँ हैं। इसका मुख्यालय जोरहाट में है जो असम का ऐतिहासिक महत्व का नगर है।\n\n\n", "id": "445389", "title": "असम साहित्य सभा"}
{"url": "https://hi.wikipedia.org/wiki?curid=445393", "text": "कौन बनेगा करोड़पति\n\nकौन बनेगा करोड़पति (संक्षेप में कौबक या केबीसी) भारत का एक रियालिटी/गेम शो है। इसमें कोई व्यक्ति अधिकतम निर्धारित १, २, ३, ४, ५, ६, ७ करोड़ रूपये जीत सकता है। इसका पहला प्रसारण सन् 2000 में हुआ था। भारत के फिल्मोद्योग के महानायक अमिताभ बच्चन इसके सूत्रधार (होस्ट) हैं। अमिताभ बच्चन का दूरदर्शन पर पदार्पण इसी को लेकर हुआ। यह अत्यन्त लोकप्रिय कार्यक्रम है। सुशील कुमार मोतिहारी बिहार के निवासी सेशन 5 में 5 कड़ोर रुपये जीते |\n5 लाख\n\n", "id": "445393", "title": "कौन बनेगा करोड़पति"}
{"url": "https://hi.wikipedia.org/wiki?curid=445400", "text": "पारसमणि प्रधान\n\nपारसमणि प्रधान () नेपाली भाषा के प्रसिद्ध भारतीय साहित्यकार हैं।\n", "id": "445400", "title": "पारसमणि प्रधान"}
{"url": "https://hi.wikipedia.org/wiki?curid=445465", "text": "चिप टेलर\n\nजेम्स वेस्ले वोइट () (जन्म मार्च 21, 1940), बेहतर अपने मंचीय नाम चिप टेलर () के रूप में जाने जाते हैं, एक अमेरिकी गीतकार हैं, जो \"एन्जिल आँफ द मॉर्निंग\" और \"वाइल्ड थिंग\" गीतों को लिखने के लिए विख्यात हैं। यह अभिनेता जॉन वोइट व भूविज्ञानी बैरी वोइट के भाई हैं। यह अभिनेत्री एंजेलिना जोली और अभिनेता जेम्स हैवन के चाचा हैं।\n\n", "id": "445465", "title": "चिप टेलर"}
{"url": "https://hi.wikipedia.org/wiki?curid=445469", "text": "संयुक्त राष्ट्र शरणार्थी उच्चायोग\n\nशरणार्थियों के लिये संयुक्त राष्ट्र उच्चायुक्त कार्यालय (यूएनएचसीआर) जो कि संयुक्त राष्ट्र शरणार्थी एजेंसी के नाम से भी जाना जाता है, संयुक्त राष्ट्र संघ की एक एजेंसी है जिसका कार्य सरकार या संयुक्त राष्ट्र के निवेदन पर शरणार्थियों की रक्षा और उनके स्वैच्छिक प्रत्यावर्तन, स्थानीयएकीकरण या किसी तीसरे देश में पुनर्वास में उनकी सहायता करना है इसका मुख्यालय जेनेवा, स्विट्जरलैंड में हैं और यह संयुक्त राष्ट्र विकास समूह का एक सदस्य है। यूएनएचसीआर एक बार 1954 में और दुबारा 1981 में नोबेल शांति पुरस्कार जीत चुका है।\n\nसंयुक्त राष्ट्र रिफ्यूजी एजेंसी ने अपनी रिपोर्ट जारि करते हुए वर्ष 2015 के मुकाबले वर्ष 2016 में यात्रा करने बाले शरणार्थी अधिँकश मौत का शिकार हुए है लेकिन अक्टूबर 2016 को 3,740 लोग मौत का शिकार हुए है। डब्लएचओ के मुताबिक बर्ष 2016 में 3 लाख 27 हजार 800 लोगो ने भूमध्यसगार को पार किया है।\nलेकीन एक सबसे बड़ा कारण शरणार्थियो को भेड़ बकरियोँ से भी बुरे हालात में नाब पर लादकर छोटी नावोँ पर ढोते है \n\nशरणार्थियोँ की स्मगलिंग करने वाले छोटी सी रबर और लकड़ी की नावो पर 150 से अधिक लोगोँ को वैठाकर भूमध्यसागर पार कराने का काम करते हैं। इनमें से एक नाव अक्टूबर 2016 में पलट जाने के कारण 120 सबार समुद्र में डूब गये थे\n", "id": "445469", "title": "संयुक्त राष्ट्र शरणार्थी उच्चायोग"}
{"url": "https://hi.wikipedia.org/wiki?curid=445470", "text": "सद्भावना राजदूत\n\nयूएनएचसीआर सद्भावना राजदूत \"शरणार्थियों के लिए संयुक्त राष्ट्र के उच्चायुक्त (यूएनएचसीआर)\" के सेलिब्रिटी प्रतिनिधि है, जो उनकी प्रतिभा और प्रसिद्धि का उपयोग शरणार्थियों की सहायता एवं पक्ष रखने के लिये करते हैं।\n", "id": "445470", "title": "सद्भावना राजदूत"}
{"url": "https://hi.wikipedia.org/wiki?curid=445556", "text": "प्रथम लोक सभा\n\n\"\"श्री ग.व्. मावलंकर\n\nश्री एम. अय्यंगर\n\nउपाध्यक्ष\nश्री एम. अय्यंगर\n\nसरदार हुकम सिंह\n\nसचिव\nश्री एम. एन व्रत\n", "id": "445556", "title": "प्रथम लोक सभा"}
{"url": "https://hi.wikipedia.org/wiki?curid=445557", "text": "द्वितीय लोक सभा\n", "id": "445557", "title": "द्वितीय लोक सभा"}
{"url": "https://hi.wikipedia.org/wiki?curid=445559", "text": "तृतीय लोक सभा\n\nसरदार हुकम सिंह\n\nश्री एस. वी. कृष्णमूर्ति राव\n\nश्री एम. एन कौल\n\nश्री एस एल Shakdher\n", "id": "445559", "title": "तृतीय लोक सभा"}
{"url": "https://hi.wikipedia.org/wiki?curid=445562", "text": "चौथी लोक सभा\n\nएन संजीव रेड्डी 03-17-67 से 07-19-69 तक\nगुरदयाल सिंह ढिल्लों 08-08-69 से 03-19-71 तक\n\nआर.के. खाडिलकर 03-28-67 से 11-01-69 तक\nजी जी 12-09-69 से 12-27-70 तक पक्की\n\nएस.एल. Shakdhar 09-02-64 से 06-18-77 के लिए \n", "id": "445562", "title": "चौथी लोक सभा"}
{"url": "https://hi.wikipedia.org/wiki?curid=445563", "text": "पाँचवीं लोक सभा\n\nडॉ॰ जी एस Dhillion\n\nश्री बाली राम भगत\n\nश्री जी जी पक्की\n\nश्री एस एल Shakdher\n", "id": "445563", "title": "पाँचवीं लोक सभा"}
{"url": "https://hi.wikipedia.org/wiki?curid=445564", "text": "छठी लोक सभा\n\nश्री के एस हेगड़े\n\nश्री Godey Murahari\n\nश्री अवतार सिंह Rikhy\n", "id": "445564", "title": "छठी लोक सभा"}
{"url": "https://hi.wikipedia.org/wiki?curid=445567", "text": "लोकसभा के अध्यक्ष\n\nकांग्रेस के बलराम जाखड़ सबसे लंबे समय तक सेवारत वक्ता, जो 9 साल 10 महीने और 27 दिन है\n", "id": "445567", "title": "लोकसभा के अध्यक्ष"}
{"url": "https://hi.wikipedia.org/wiki?curid=445581", "text": "तेरहवीं लोक सभा\n\n10/10/1999-06/02/2004\n\nश्री मनोहर जोशी\n2002/10/05 -02/06/2004\nश्री Ganti मोहन चंद्र बालयोगी\n22/10/1999 -03/03/2002\n\nश्री बजे सईद\n27/10/1999 -06/02/2004\n\nShri.G.C.Malhotra\n1999/10/10 -06/02/2004\n", "id": "445581", "title": "तेरहवीं लोक सभा"}
{"url": "https://hi.wikipedia.org/wiki?curid=445583", "text": "बारहवीं लोक सभा\n\n10/03/1998-26/04/1999\n\nबालयोगी श्री Ganti Mohanachandra\n24/3/1998 -20/10/1999\n\nश्री पी.एम. सईद\n17/12/1998 -26/4/1999\n\nश्री एस गोपालन\n10/03/1998-26/04/1999\n", "id": "445583", "title": "बारहवीं लोक सभा"}
{"url": "https://hi.wikipedia.org/wiki?curid=445585", "text": "दसवीं लोक सभा\n\n10वीं लोक सभा, (20 जून 1991 – 10 मई 1996) के मई–जून 1991 में हुये भारतीय आम चुनाव, 1991 के चयनित सदस्यों की सूची। लोकसभा भारतीय संसद का निम्न सदन है।\n\n", "id": "445585", "title": "दसवीं लोक सभा"}
{"url": "https://hi.wikipedia.org/wiki?curid=445641", "text": "कनिष्ठा धनकड़\n\nकनिष्ठा धनकड़ (जन्म:13 मार्च) एक भारतीय मॉडल है। इन्हें फेमिना मिस इण्डिया 2011 का ख़िताब मिला है।\n", "id": "445641", "title": "कनिष्ठा धनकड़"}
{"url": "https://hi.wikipedia.org/wiki?curid=445646", "text": "रुखसाना\n\nरुख्सना बैक्ट्रिया की एक लड़की थी और सिकंदर महान की पत्नी थी।\n", "id": "445646", "title": "रुखसाना"}
{"url": "https://hi.wikipedia.org/wiki?curid=445651", "text": "भुइयार धर्मशाला\n\nभुइयार / कोरी धर्मशाला (English: Bhuiyar / Kori Dharmshala) अथवा श्री कबीर आश्रम धर्मार्थ ट्रस्ट समिति (रजि0) भारत के उत्तराखंड प्रदेश के हरिद्वार शहर में स्थित एक धर्मशाला है | इस आश्रम में भुइयार / कोरी समाज के लोग प्रतिभागिता करते हैं |\n\nवर्ष 1950 में, भुइयार / कोरी समाज के पांच व्यक्तियों ने आपस में मिलकर, समाज का आश्रम हरिद्वार में बनाने के लिए, देवपुरा, ऋषिकुल, हरिद्वार में 1605 वर्ग फुट जमीन खरीद कर, उस प्लॉट में समाज द्वारा एक कमरा एवं बरामदा बनवाकर, महंत बिरबल दास जी को आश्रम के महंत के रूप में नियुक्त कर दिया गया | महंत बिरबल दास जी द्वारा आश्रम का संचालन सुचारु रूप से चल रहा था, कि इस दौरान महंत बिरबल दास जी का देहावसान हो गया | इनके बाद आश्रम की देखभाल के लिए महंत रणजीत दास जी को नियुक्त किया गया | वर्ष1976 से 1980 तक आश्रम की देखभाल के लिए महंत भगवान दास जी को नियुक्त किया गया | वर्ष 1980 में, समाज द्वारा आश्रम में एक संस्था का गठन किया गया | संस्था का नाम “गद्दी कबीर साहेब” रखा गया | इस संस्था के अध्यक्ष के रूप में श्री लोतीराम जी (सहारनपुर) एवं प्रबन्धक के रूप में महंत रतन दास जी नियुक्त किए गए | इनका कार्यकाल वर्ष 1980 से 1982 तक रहा | वर्ष 1982 में, संस्था के अध्यक्ष के रूप मे प्रधान मोल्हड सिंह नियुक्त किए गए | इनका कार्यकाल वर्ष 1982 से 1984 तक रहा | वर्ष 1984 में, संस्था के अध्यक्ष के रूप मे श्री जगपाल सिंह (ज्वालापुर) को नियुक्त किया गया | इनका कार्यकाल वर्ष 1984 से 1986 तक रहा | \nवर्ष 1986 में, श्री सूरज सिंह (बिजनौर) एवं श्री नाथा सिंह (हरिद्वार) ने भुइयार / कोरी समाज को गुमराह करते हुए, आश्रम में एक दूसरी संस्था का गठन किया, जिसका नाम “कबीरपंथी आश्रम एवं धर्मशाला व्यवस्था सभा हरिद्वार” रखा गया | इस संस्था के अध्यक्ष श्री सूरज सिंह एवं श्री सीताराम नांगल (बिजनौर) को महंत के रूप में नियुक्त किया गया | कुम्भ मेला 1986 के बाद इन तीनों व्यक्तियों ने आश्रम की जमीन का दो तिहाई हिस्सा बेच दिया, जो कि 1950 से ही हमारे कब्जे में था और न्यायालय में विचारधीन हैं | आश्रम के इस हिस्से में महंत बिरबल दास जी की समाधि बनी हुई थी | इस समाधि को इन तीनों व्यक्तियों द्वारा तोड़ दिया गया | साथ–साथ आश्रम की दो दुकानों को किराए पर भी दे दिया गया | धीरे–धीरे किराएदार द्वारा आश्रम की दुकानों पर कब्जा करने की कोशिस की गई | समय-2 पर समाज के व्यक्तियों द्वारा दुकान खाली कराने के लिए किराएदार पर दबाव भी बनाया गया, इसी सम्बन्ध में किराएदार से झगडा भी होता रहा | इस घटना के बाद समाज में अविश्वास की भावना पैदा हो गई, तथा आश्रम इसी तरह से लावारिस पड़ा रहा |\nपुन: वर्ष 2005 में, समाज के कुछ शरारती लोगों ने आश्रम की खाली एवं लावारिस पड़ी जमीन को फिर बेचने की साजिश रची, परंतु इस बार समाज के जागरुक लोगों ने इस साजिश का पर्दाफाश करते हुए, आश्रम के संचालन के लिए एक ट्रस्ट का निर्माण किया | जिसका नाम “श्री कबीर आश्रम धर्मार्थ ट्रस्ट समिति (रजि0)” रख दिया गया | साथ–साथ ट्रस्ट को तहसील हरिद्वार एवं चिट्ट फंड सोसायटी देहरादून से पंजीकृत भी करा दिया गया | ट्रस्ट के अध्यक्ष के रूप में श्री कैलाश चन्द रानीमाजरा (हरिद्वार) नियुक्त किए गए | इसके बाद सितम्बर 2007 को आश्रम की जमीन की रजिस्ट्री ट्रस्ट के नाम से कर दी गई | \nट्रस्ट बनने के बाद, आश्रम् का संचालन सुचारु रूप से चलने लगा एवं प्रति वर्ष ज्येष्ठ पूर्णिमा के दिन आश्रम में श्री कबीर साहेब जी का जन्मदिन भुइयार एवं कोरी समाज द्वारा बड़ी धूमधाम से मनाया जाने लगा | इसी क्रम में 18 जून 2008 को श्री कबीर साहेब जी के जन्मदिन के अवसर पर भुइयार एवं कोरी समाज के व्यक्तियों द्वारा एक जुलूस निकाला जा रहा था | जैसे ही जुलूस के रूप में समाज के व्यक्ति आश्रम पर पहुंचे, तब इसी दौरान किराएदार ने भुइयार एवं कोरी समाज के व्यक्तियों से झगड़ा कर दिया | जुलूस में झगड़े के कारण भगदड़ मच गई एवं घटना स्थल पर पुलिस भी पहुँच गयी | इस झगड़े के कारण भुइयार / कोरी समाज के 12 व्यक्ति जेल चले गए | अंतत: आश्रम को किराएदार से कब्जा मुक्त कराकर खाली करा लिया गया | वर्ष 2009 में ट्रस्ट का विधिवत चुनाव कराया गया, जिसमें अध्यक्ष पद पर श्री जय सिंह जी पुत्र स्व0 श्री लोतीराम जी (सहारनपुर) को नियुक्त किया गया | \nवर्ष 2010 में, ट्रस्ट की एक बैठक बुलाई गयी, बैठक में यह निर्णय लिया गया, कि आश्रम के पुराने भवन को तोड़कर उसकी जगह नया भवन बनाया जाए | इस प्रकार ट्रस्ट के पाँच सदस्यों क्रमश: दयाराम सिंह भामड़ा, श्री जय सिंह, मा. मुरारी लाल, श्री करन पाल सिंह एवं श्री नकलीराम भगत जी द्वारा 28 अप्रैल 2010 को नये भवन का शिलान्यास किया गया | अत: ट्रस्ट द्वारा मई, 2010 में आश्रम के पुराने भवन को तोड़कर, नया दो मंजिला भवन का निर्माण करा दिया गया | ट्रस्ट के अधिकांश सदस्यों द्वारा भवन निर्माण के लिए दो लाख रूपये तक का दान दिया है | ट्रस्ट के सदस्यता रजिस्टर के अनुसार, अक्तुबर 2011 तक कुल आजीवन सदस्यों की संख्या 205 थी | ट्रस्ट के नियमावली के अनुसार, ट्रस्ट के चुनाव में केवल आजीवन सदस्य ही भाग ले सकते हैं, एवं आश्रम के किसी भी कार्यक्रम में केवल भुइयार एवं कोरी समाज के व्यक्ति ही भाग ले सकते हैं, अन्य किसी समाज अथवा समुदाय के व्यक्ति भाग नही ले सकते |\n\nभुइयार धर्मशाला हरिद्वार की बहुत पुरानी धर्मशाला है | धर्मशाला में भुइयार एवं कोरी समाज के लोग प्रति वर्ष ज्येष्ठ पूर्णिमा के दिन बहुत बड़ी संख्या में कबीर प्रकटोत्सव के मौके पर एकत्रित होते हैं |\n\n", "id": "445651", "title": "भुइयार धर्मशाला"}
{"url": "https://hi.wikipedia.org/wiki?curid=445677", "text": "मैल शेपर्ड\n\nमेल्विन विनफ़ील्ड \"पीयरलेस मैल\" शेपर्ड (सितंबर 5, 1883 – जनवरी 4, 1942) एक अमेरिकी एथलीट थे जो आयरिश अमेरिकी एथलेटिक क्लब के सदस्य और 1908 ग्रीष्मकालीन ओलम्पिक और 1912 ग्रीष्मकालीन ओलम्पिक में चार स्वर्ण पदक विजेता थे। यूनाइटेड किंगडम के हेनरी टेलर के साथ यह 1908 ओलम्पिक में सबसे सफल खिलाड़ी थे।\n\n", "id": "445677", "title": "मैल शेपर्ड"}
{"url": "https://hi.wikipedia.org/wiki?curid=445716", "text": "हिन्दुस्तान नवनिर्माण सेना\n\nहिन्दुस्तान नवनिर्माण सेना भारतीय राजनीतिक दल है इसकी शुरुआत १५ अगस्त २०११ मे सबसे पहले भारत के उत्तर प्रदेश प्रान्त से हुई जिसका बाद में पूरे भारत में विस्तार हुआ सेवा हि इस परिवार का मुख्य दर्शन है। इसका उद्देश्य हिन्दुस्तान मे ग्रामीण क्षेत्रो मे शिक्षा, जल, तथा लोगों को देश के प्रति जागरुक कराना है। यह नर सेवा, नारायण सेवा पर विश्वास करती है।\n\n= लक्ष्य =\nबेरोजगारी, गरीबी, भूख, अभाव व अशिक्षा से मुक्त स्वस्थ, संस्कारवान व शक्तिशाली हिन्दुस्तान का निर्माण करना और भारत को विश्व की महाशक्ति और विश्वगुरु के रूप में स्थापित करना। आज हमारे सामने सबसे बड़ी चुनौती है कि हमें देश का नैतिक, चारित्रिक, सामाजिक व आध्यात्मिक उत्थान करना है। जातिप्रथा, दहेजप्रथा, बलिप्रथा व अन्य रूढि़वादी अज्ञानमूलक भ्रान्त अन्धविश्वासों जादू-टोना, भूत-प्रेत व अन्य पाखण्डों से देश को बाहर निकालना है। शराब, तम्बाकू व अन्य नशों से देश का सर्वनाश हो रहा है, इन नशों व दुव्र्यसनों से व्यक्ति, गाँव, समाज व राष्ट्र को मुक्त करने के लिए योगाभ्यास, सत्संग, स्वाध्याय संस्कृति व संस्कारों की परम्परा को पुनः प्रतिष्ठापित करना है। सार्वभौमिक व वैज्ञानिक वैदिक संस्कृति को पुनः सामाजिक जीवन में समाहित करना है। गो-हत्या, कन्या-भू्रणहत्या, दहेज-हत्या आदि पापों व जुआ आदि सामाजिक बुराईयों से इस देश को मुक्त कराना है।", "id": "445716", "title": "हिन्दुस्तान नवनिर्माण सेना"}
{"url": "https://hi.wikipedia.org/wiki?curid=445729", "text": "जन्तर मन्तर (जयपुर)\n\nजयपुर का जन्तर मन्तर सवाई जयसिंह द्वारा १७२४ से १७३४ के बीच निर्मित एक खगोलीय वेधशाला है। यह यूनेस्को के 'विश्व धरोहर सूची' में सम्मिलित है। इस वेधशाला में १४ प्रमुख यन्त्र हैं जो समय मापने, ग्रहण की भविष्यवाणी करने, किसी तारे की गति एवं स्थिति जानने, सौर मण्डल के ग्रहों के दिक्पात जानने आदि में सहायक हैं। इन यन्त्रों को देखने से पता चलता है कि भारत के लोगों को गणित एवं खगोलिकी के जटिल संकल्पनाओं (कॉंसेप्ट्स) का इतना गहन ज्ञान था कि वे इन संकल्पनाओं को एक 'शैक्षणिक वेधशाला' का रूप दे सके ताकि कोई भी उन्हें जान सके और उसका आनन्द ले सके।\n\nजयपुर में पुराने राजमहल 'चन्द्रमहल' से जुडी एक आश्चर्यजनक मध्यकालीन उपलब्धि है- जंतर मंतर! प्राचीन खगोलीय यंत्रों और जटिल गणितीय संरचनाओं के माध्यम से ज्योतिषीय और खगोलीय घटनाओं का विश्लेषण और सटीक भविष्यवाणी करने के लिए दुनिया भर में प्रसिद्ध इस अप्रतिम वेधशाला का निर्माण जयपुर नगर के संस्थापक आमेर के राजा सवाई जयसिंह (द्वितीय) ने 1728 में अपनी निजी देखरेख में शुरू करवाया था, जो सन 1734में पूरा हुआ था। सवाई जयसिंह एक खगोल वैज्ञानिक भी थे, जिनके योगदान और व्यक्तित्व की प्रशंसा जवाहर लाल नेहरू ने अपनी प्रसिद्ध पुस्तक 'डिस्कवरी ऑफ इंडिया' ('भारत : एक खोज') में सम्मानपूर्वक की है। सवाई जयसिंह ने इस वेधशाला के निर्माण से पहले विश्व के कई देशों में अपने सांस्कृतिक दूत भेज कर वहां से खगोल-विज्ञान के प्राचीन और महत्वपूर्ण ग्रंथों की पांडुलिपियाँ मंगवाईं थीं और उन्हें अपने पोथीखाने (पुस्तकालय) में संरक्षित कर अपने अध्ययन के लिए उनका अनुवाद भी करवाया था। महाराजा सवाई जय सिंह द्वितीय ने हिन्दू खगोलशास्त्र में आधार पर देश भर में पांच वेधशालाओं का निर्माण कराया था। ये वेधशालाएं जयपुर, दिल्ली, उज्जैन, बनारस और मथुरा में बनवाई गई। इन वेधशालाओं के निर्माण में उन्होंने उस समय के प्रख्यात खगोशास्त्रियों की मदद ली थी। सबसे पहले महारजा सवाई जयसिंह (द्वितीय) ने उज्जैन में सम्राट यन्त्र का निर्माण करवाया, उसके बाद दिल्ली स्थित वेधशाला (जंतर-मंतर) और उसके दस वर्षों बाद जयपुर में जंतर-मंतर का निर्माण करवाया था। देश की सभी पांच वेधशालाओं में जयपुर की वेधशाला सबसे बड़ी है। इस वेधशाला के निर्माण के लिए 1724 में कार्य प्रारम्भ किया गया और 1734 में यह निर्माण कार्य पूरा हुआ। यह बाकी के जंतर मंत्रों से आकार में तो विशाल है ही, शिल्प और यंत्रों की दृष्टि से भी इसका कई मुकाबला नहीं है। सवाई जयसिंह निर्मित पांच वेधशालाओं में आज केवल दिल्ली और जयपुर के जंतर मंतर ही शेष बचे हैं, बाकी काल के गाल में समा गए हैं।\n\nयूनेस्को ने 1 अगस्त 2010 को जंतर-मंतर समेत दुनिया भर के सात स्मारकों को \" विश्व धरोहर सूची \" में शामिल करने की जो घोषणा की थी, उनमें जयपुर का जंतर मंतर भी एक है। ब्राजील की राजधानी ब्रासीलिया में वर्ल्ड हेरिटेज कमेटी के 34 वें अंतर्राष्ट्रीय सम्मलेन में इस वेधशाला को विश्व-विरासत स्मारक श्रेणी में शामिल किया जा चुका है। इस सम्मान की पीछे जो मुख्य कारण गिनाए गए थे, उनमें सबसे बड़ा कारण यह था कि इतने वर्ष गुजर जाने के बावजूद इस वेधशाला के सभी प्राचीन यन्त्र आज भी ठीक अवस्था में हैं; जिनके माध्यम से मौसम, स्थानीय समय, ग्रह नक्षत्रों और ग्रहण अदि खगोलीय परिघटनाओं की एकदम सटीक गणना आज भी की जा सकती है। जयपुर स्थित जंतर-मंतर को सन 2010 में विश्व विरासत का दर्जा प्राप्त हुआ। विश्व विरासत में अपना नाम शामिल कराने वाला जंतर-मंतर राजस्थान का पहला और भारत की 23वीं सांस्कृतिक धरोहर है। इतिहास की एक बेमिसाल धरोहर के निर्माण का श्रेय महाराजा सवाई जय सिंह द्वितीय को जाता है।\n\n282 साल पहले लकड़ी, चूने, पत्थर और धातु से निर्मित यंत्रों के माध्यम से आकाशीय घटनाओं के अध्ययन की भारतीय विद्या को 'अद्भुत' मानते हुए इस स्मारक को विश्व धरोहर सूची में शामिल किया गया है। इन्हीं यंत्रों के गणना के आधार पर आज भी जयपुर के स्थानीय पंचांग का प्रकाशन होता है और हर बरस आषाढ़ पूर्णिमा को खगोलशास्त्रियों द्वारा 'पवन धारणा' प्रक्रिया से आने वाली वर्षा की भविष्यवाणी की जाती है।\n\nयहां के यंत्रों में- 'सम्राट-यन्त्र' (जो एक विशाल सूर्यघड़ी है), 'जयप्रकाश-यन्त्र' और 'राम-यन्त्र' सर्वाधिक प्रसिद्ध हैं, जिनमें से 'सम्राट-यन्त्र' सर्वाधिक ऊंचा (धरती से करीब 90 फुट) है, जिसके माध्यम से पर्याप्त शुद्धता से समय बताया जा सकता है।\n\nविश्व धरोहर सूची में शामिल जंतर-मंतर राजस्थान प्रदेश का पहला और देश का 28 वां स्मारक हो गया है। भरतपुर का घना पक्षी अभयारण्य यूनेस्को की सांस्कृतिक श्रेणी की विश्व धरोहर सूची में पहले से शामिल है। इससे इस नायब वेधशाला को नई अंतर्राष्ट्रीय पहचान मिलेगी ही, स्मारक के रखरखाव के लिए 40 हज़ार डॉलर का अलग फंड भी मिलेगा।\n\nजयपुर के जन्तर मन्तर में स्थित प्रमुख यन्त्र हैं- बृहत सम्राट यन्त्र, लघु सम्राट यन्त्र, जयप्रकाश यन्त्र, रामयंत्र, ध्रुवयंत्र, दक्षिणायन्त्र, नाड़ीवलययन्त्र, राशिवलय, दिशायन्त्र, लघुक्रांति यन्त्र, दीर्घक्रांति यन्त्र, राजयंत्र, उन्‍नतांश यन्त्र, और दिगंश यन्त्र। इनके अलावा यहां महत्वपूर्ण ज्योतिषीय गणनाओं और खगोलीय अंकन के लिए क्रांतिवृत यंत्र, यंत्र राज आदि यंत्रों का भी प्रयोग किया जाता रहा था।\n\nजंतर मंतर के प्रवेश द्वार के ठीक बांये ओर एक गोलकार चबूतरे के दोनो ओर दो स्तंभों के बीच लटके धातु के विशाल गोले को उन्नतांश यंत्र के नाम से जाना जाता है। यह यंत्र आकाश में पिंड के उन्नतांश और कोणीय ऊंचाई मापने के काम आता था।\n\nउन्नतांश यंत्र के पूर्व में उत्तर से दक्षिण दिशाओं के छोर पर फैली एक दीवारनुमा इमारत दक्षिणोदत भित्तियंत्र है। सामने के भाग में दीवार के मध्य से दोनो ओर सीढियां बनी हैं जो दीवार के ऊपरी भाग तक जाती हैं। जबकि दीवार का पृष्ठ भाग सपाट है। यह यंत्र मध्यान्न समय में सूर्य के उन्नतांश और उन के द्वारा सूर्य क्रांति व दिनमान आदि जानने के काम आता था।\n\nयह एक सरल यंत्र है। जंतर मंतर परिसर में बीचों बीच एक बड़े वर्गाकार समतल धरातल पर लाल पत्थर से विशाल वृत बना है और केंद्र से चारों दिशाओं में एक समकोण क्रॉस बना है। यह दिशा यंत्र है जिससे सामान्य तौर पर दिशाओं का ज्ञान होता है।\n\nजंतर मंतर में सबसे विशाल यंत्र सम्राट यंत्र है। अपनी भव्यता और विशालता के कारण ही इसे सम्राट यंत्र कहा गया। यंत्र की भव्यता का अंदाजा इसी से हो जाता है कि धरातल से इसके शीर्ष की ऊंचाई 90 फीट है। सम्राट यंत्र में शीर्ष पर एक छतरी भी बनी हुई है। यह यंत्र ग्रह नक्षत्रों की क्रांति, विषुवांश और समय ज्ञान के लिए स्थापित किया गया था।\n\nषष्ठांश यंत्र, सम्राट यंत्र का ही एक भाग है। यह वलयाकार यंत्र सम्राट यंत्र के आधार से पूर्व और पश्चिम दिशाओं में चन्द्रमा के आकार में स्थित है। यह यंत्र भी ग्रहों-नक्षत्रों की स्थिति और अंश का ज्ञान करने के लिए प्रयुक्त होता था।\n\nजय प्रकाश यंत्रों का आविष्कार स्वयं महाराजा जयसिंह ने किया। कटोरे के आकार के इन यंत्रों की बनावट बेजोड़ है। जंतर मंतर परिसर में ये यंत्र सम्राट यंत्र और दिशा यंत्र के बीच स्थित हैं। इनमें किनारे को क्षितिज मानकर आधे खगोल का खगोलीय परिदर्शन और प्रत्येक पदार्थ के ज्ञान के लिए किया गया था। साथ ही इन यंत्रों से सूर्य की किसी राशि में अवस्थिति का पता भी चलता है। ये दोनो यंत्र परस्पर पूरक हैं।\n\nयह यंत्र प्रवेशद्वार के दायें भाग में स्थित है। यह दो गोलाकार फलकों में बंटा हुआ है। इनके केंद्र बिंदु से चारों ओर दर्शाई विभिन्न रेखाओं से सूर्य की स्थिति और स्थानीय समय का सटीक अनुमान लगाया जा सकता है।\n\nध्रुवदर्शक पट्टिका ध्रुव तारे की स्थिति और दिशा ज्ञान करने के लिए प्रयुक्त होने वाला सरल यंत्र है। उत्तर दक्षिण दिशा की ओर दीवारनुमा यह पट्टिका दक्षिण से उत्तर की ओर क्रमश: उठी हुई है। इसके दक्षिणी सिरे पर नेत्र लगाकर देखने पर उत्तरी सिरे पर घ्रुव तारे की स्थिति स्पष्ट होती है।\n\nलघु सम्राट यंत्र घ्रुव दर्शक पट्टिका के पश्चिम में स्थित यंत्र है। इसे धूप घड़ी भी कहा जाता है। इस यंत्र से स्थानीय समय की सटीक गणना होती है। लाल पत्थर से निर्मित यह यंत्र सम्राट यंत्र का ही छोटा रूप है इसीलिये यह लघुसम्राट यंत्र के रूप में जाना जाता है। \n\nइनकी संख्या १२ है जो 12 राशियों को इंगित करते हैं। प्रत्येक राशि और उनमें ग्रह-नक्षत्रों की अवस्थिति को दर्शाते इन बारह यंत्रों की खास विशेषता इन सबकी बनावट है। देखने में ये सभी यंत्र एक जैसे हैं लेकिन आकाश में राशियों की स्थिति को इंगित करते इन यंत्रों की बनावट भिन्न भिन्न है।\n\nलोहे के दो विशाल चक्रों से बने इन यंत्रों से खगोलीय पिंडों के दिक्पात और तात्कालिक के भौगोलिक निर्देशकों का मापन किया जाता था। यह राशिवलय यंत्रों के उत्तर में स्थित है। \n\nराम यंत्र में स्तंभों के वृत्त के बीच केंद्र तक डिग्रियों के फलक दर्शाए गए हैं। इन फलकों से भी महत्वपूर्ण खगोलीय गणनाएं की जाती थीं। रामयन्त्र जंतर मंतर की पश्चिमी दीवार के पास स्थित दो यंत्र हैं। इन यंत्रों के दो लघु रूप भी जंतर मंतर में इन्हीं यंत्रों के पास स्थित हैं। \n\nइस यंत्र के द्वारा पिंडों के दिगंश का ज्ञान किया जाता था। दिगंश यंत्र निकास द्वार के पास स्थित है। यह यंत्र वृताकार प्राचीर में छोटे वृत्तों के रूप में निर्मित है।\nइस वेधशाला में खड़े किये गए यंत्रो में सम्राट, जयप्रकाश और राम यंत्र भी हैं, जिनमें से सम्राट यन्त्र सबसे बड़ा है जिसका उपयोग वायु परिक्षण के लिए किया जाता है। सम्राट यन्त्र की ऊंचाई 140 फिट है, जिसके ऊपरी सिरे पर आकाशीय ध्रुव को इंगित किया गया है, साथ ही इस पर समय बताने के निशान बनाए गए हैं जो आज भी घंटे, मिनट और चौथाई मिनट तक की सटीक जानकारी देते हैं।\n\nजंतर-मंत्र में स्थित यन्त्र आज भी सही सलामत अवस्था में है जिनके द्वारा हर साल वर्षा का पूर्वाभास तथा मौसम संबंधी जानकारियां एकत्रित की जाती है। मुख्य रूप से यंत्रों के सही सलामत होने के कारण ही यूनेस्को ने इसे विश्व विरासत का दर्जा दिया।\n\nमहाराजा सवाई जय सिंह द्वितीय ने जयपुर की वेधशाला का निर्माण करवाने से पहले विभिन्न देशों में अपने शांति दूत भेजे और वहां से खगोल शास्त्र पर पांडुलिपियां मंगवाई, जिनसे उन्होंने खगोल विज्ञान को समझा और साथ उन पांडुलिपियों का अनुवाद भी करवाया।\n\nजयपुर की वेधशाला में उपस्थित यंत्रों के द्वारा की गई गणनाओं के आधार पर आज भी यहां का पंचांग तैयार किया जाता है।\n\n\n", "id": "445729", "title": "जन्तर मन्तर (जयपुर)"}
{"url": "https://hi.wikipedia.org/wiki?curid=445736", "text": "एरेसिबो वेधशाला\n\nएरेसिबो वेधशाला (Arecibo Observatory) एक प्रकार की रेडियो दूरदर्शी है जो पुर्टो रिको के एरेसिबो शहर के नजदीक स्थापित की गई है। यह राष्ट्रीय विज्ञान फाउंडेशन के साथ सहयोग समझौते के तहत एस. आर.आई. इंटरनेशनल द्वारा संचालित है। इस वेधशाला को National Astronomy and Ionosphere Center के नाम से भी जाना जाता है। हालांकि \"NAIC\" नाम वेधशाला और उसमें काम करने वाले कर्मचारी दोनों को संदर्भित करता है। वेधशाला का 305 मीटर (1,000 फुट) रेडियो दूरबीन विश्व का सबसे बड़ा एकल द्वारक दूरबीन है। इसमें तीन प्रमुख क्षेत्रों पर अनुसंधान किया जाता है : रेडियो खगोल विज्ञान, एरोनोमी और राडार खगोल विज्ञान |\n\nइस वेधशाला के लोकेसन का उपयोग जेम्स बॉण्ड की प्रख्यात फिल्म ' गोल्डन आई ' में किया गया था।\n\nएरेसिबो दूरदर्शी की सहायता से कई महत्वपूर्ण वैज्ञानिक खोजें की गई है -\n\n\nखगोलशास्त्र से सम्बन्धित शब्दावली\n", "id": "445736", "title": "एरेसिबो वेधशाला"}
