{"url": "https://hi.wikipedia.org/wiki?curid=433914", "text": "भारतीय कर व्यवस्था\n\nसामान्य रूप से शासन सम्बंधी कार्यसंचालन के लिए व्यक्तिगत इकाइयों पर अनिवार्य उद्ग्रहण के रूप में कर (टैक्स) लगाए जाते हैं। करों को सामान्यत: राजस्ववृद्धि का ही साधन माना जाता है किंतु राष्ट्र की अर्थनीति को भी ये प्रभावित करते हैं। कर लगाने का उद्देश्य विकास कार्यों के लिये धन एकत्र करना तथा यथासंभव राष्ट्र की विषमता को दूर करना है। इसीलिए जिनकी अधिक आय है, उन्हें कम आयवालों की अपेक्षा अधिक मात्रा में कर देना पड़ता है।\n\nशासन की अन्य नीतियों के सामंजस्य पर आधारित कराधान का व्यापक उद्देश्य जनता का अधिकाधिक कल्याण करना है। तात्विक कार्यो के सम्यक्‌ सम्पादन के लिए करों द्वारा ही शासन को आर्थिक दृढ़ता प्राप्त होती है। साथ ही सामाजिक और आर्थिक भलाई भी करों द्वारा होती है क्योंकि कर समाज में व्याप्त अत्याधिक आर्थिक विषमताओं को कम करते हैं, जिससे महार्घता और युद्धकालिक अपसंचय प्रवृत्ति को रोककर राष्ट्र में आर्थिक दृढ़ता स्थापित करने में सहयोग प्राप्त होता है।\n\nमनुष्य जाति के इतिहास मे बहुत बाद में चलकर शासन ने राजस्ववृद्धि के लिए करों का आश्रय लिया था, विशेषकर ऐसे करों का जो उचित रूप से लगाए जाते थे और जिनके सम्बंध में शासित जनों की सहमति ले ली जाती थी। शताब्दियों तक सार्वजनिक क्षेत्रों से ही मुख्य रूप से राजस्व का संकलन किया जाता था जिसमें घरेलू उपभोग की वस्तुओं पर लगाए गए उत्पादन शुल्क और विदेशी व्यापार पर लगाए गए सीमाशुल्क का स्थान मुख्य था। दास, अधीनस्थ, किसान, विजित तथा अन्य विशेषाधिकार रहित लोगों का यह कर्तव्य माना जाता था कि वे शासकीय वर्ग के लोगों का शुल्क आदि से पोषण करें। करों को दासता के बंधन के रूप में नहीं, अपितु स्वातंत्र्य के चिह्न के रूप में मान्यता देना आधुनिक युग की बात है।\n\nभारत में भी, प्राचीन काल से वर्तमान प्रत्‍यक्ष कर प्रणाली किसी न किसी रूप में चलती आ रही है। मनुस्‍मृति और अर्थशास्‍त्र, दोनों में अनेक प्रकार के करों के संदर्भ मिलते है। मनु ने कहा है कि शास्‍त्रों के अनुसार राजा कर लगा सकता है। उन्होने सलाह दी थी कि करों का संबंध, प्रजा की आय तथा व्‍यय से होना चाहिए। मनु ने अत्यधिक कराधान के प्रति राजा को आगाह किया है कि दोनों चरम सीमाओं अर्थात करों के पूर्ण अभाव और हद से अधिक कराधान से बचना चाहिए। उसके अनुसार, राजा को करों की वसूली की ऐसी व्‍यवस्‍था करनी चाहिए कि प्रजा करों की अदायगी करते समय कठिनाई महसूस न करें। उनने कहा था कि व्‍यापारियों तथा कारीगरों को चांदी और सोने के व्‍यापार में होने वाले अपने लाभ का पांचवां हिस्‍सा और किसानों को अपनी उपज का छठा, आठवां या दसवां हिस्‍सा, अपनी हालात के आधार पर, कर के रूप में भुगतान करना चाहिए। \n\nमनु द्वारा इस विषय पर दिए गए विस्तृत विश्लेषण से स्पष्ट है कि प्राचीन समय में भी एक सुनियोजित कराधान प्रणाली अस्तित्व में थी। केवल यही नहीं, अभिनेताओं, नर्तकों, गायकों और नाचने वाली लड़कियों जैसे विभिन्‍न वर्गों के लोगों पर भी कर लगाए जाते थे। करों की अदायगी, सोने के सिक्कों, पशुओं, अनाज, कच्चे माल के साथ साथ व्‍यक्तिगत सेवा प्रदान करके भी की जाती थी।\n\nप्राचीन भारत में कराधान प्रणाली पर टिप्‍पणी करते हुए प्रसिद्ध लेखक के बी सरकार ने अपनी पुस्‍तक 'प्राचीन भारत में सार्वजनिक वित्‍त' (1978 संस्‍करण) में लिखा है कि 'प्राचीन भारत के अधिकांश कर अत्‍याधिक उत्‍पादक थे। कर प्रणाली में प्रत्‍यक्ष करों के साथ अप्रत्‍यक्ष करों का मिश्रण सुरक्षित व लचीला था, हालांकि प्रत्‍यक्ष कर पर ज्‍यादा अधिक जोर था। यह कर प्रणाली का व्‍यापक आधार था और इस के तहत अधिकांश व्‍यक्ति आते थे। करों में विविधता थी और करों की व्‍यापक विविधता से बहुत बड़ी तथा मिश्रित आबादी की जीवन शैली परिलक्षित होती थी।' \n\nकौटिल्‍य के अर्थशास्‍त्र में, कराधान प्रणाली को वास्तविक, व्यापक और सुनियोजित व्‍यवस्‍था प्रदान की गई। कौटिल्य द्वारा रचित अर्थशास्‍त्र का बहुत बड़ा भाग वित्‍तीय प्रशासन सहित वित्‍तीय मामलों को समर्पित है। राजनीति विशेषज्ञों के अनुसार, मौर्यकालीन प्रणाली में, जहां तक कृषि का संबंध है, भूमि का स्‍वामित्‍व एक प्रकार से राज्‍य के पास था और भू-राजस्‍व की वसूली, राज्‍य की आय का एक प्रमुख स्रोत थी। राज्‍य द्वारा कृषि उत्‍पादन के एक हिस्‍से को, जोकि आम-तौर पर कृषि उपज का छठा हिस्‍सा था, ही वसूल नहीं किया जाता था। वानिक उपज तथा धातुओं आदि के खनन से भी करों की वसूली की जाती थी। नमक कर भी राजस्‍व का एक महत्‍वपूर्ण स्रोत था तथा इसकी वसूली, इसकी निकासी के स्थान पर की जाती थी।\n\nकौटिल्य ने दूसरे देशों के साथ किए जा रहे व्यापार और वाणिज्य पर विस्‍तार से चर्चा की है और ऐसे व्‍यापार को बढ़ावा देने को मौर्य साम्राज्य की सक्रिय रुचि में बताया है। माल को चीन, श्रीलंका और अन्‍य देशों से आयात किया जाता था और देश में आयातित समस्‍त विदेशी माल पर 'वर्तनम' के नाम से लेवी ली जाती थी। विदेशी माल का आयात करने वाले संबंधित व्यापारी द्वारा 'दर्वोदय' नामक अन्‍य लेवी का भुगतान करना होता था। इसके अतिरिक्‍त, कर वसूली को बढ़ाने के लिए, सभी प्रकार की नौकाओं पर शुल्‍क लगाया गया था।\n\nभारत में 18वीं शताब्दी के मध्य में अंग्रेजों के आगमन के पूर्व भूमिकर के अतिरिक्त देश के भिन्न-भिन्न भागों में भिन्न-भिन्न प्रकार के प्रत्यक्ष कर भी लगाए जाते थे। किंतु इन सब में भूमिकर ही प्रधान था। कुछ काल तक अंग्रेजों ने उनमें से अधिकांश उद्ग्रहणों को जारी रखा किंतु कालांतर में उन्हें बंद कर दिया। एक समय ऐसा भी था जब भूमिकर के अतिरिक्त देश में अन्य किसी प्रकार का प्रत्यक्ष कर नहीं ग्रहण किया जाता था। भारत में सन्‌ 1860 में प्रथम बार आयकर की व्यवस्था की गई। 1886 में इसे भारतीय करप्रणाली का स्थायी अंग बना दिया गया, किंतु इसके पूर्व यह शासनव्यवस्था में उत्पन्न हुई आर्थिक कठिनाइयों के निवारण के लिए समय समय पर अल्प मात्रा में ही लगाया जाता था। प्रथम विश्वयुद्ध के समय शासन का खर्च अत्याधिक बढ़ जाने के कारण इस कर का महत्व बढ़ गया और राजस्ववृद्धि का यह एक प्रमुख स्रोत बन गया। सन्‌ 1917 में क्रमानुपातिक अधिकार (सुपरटैक्स) तथा 1918 में अधिलाभकर (ऐक्सेस प्रॉफिट टैक्स) का प्रवर्तन किया गया।\n\nभारत में आयकर लगाने और वसूल करने की पद्धति को नियमित रूप देने के लिए सन्‌ 1922 में एक समेकित (कॉनसालिडेटेड) अधिनियम पारित किया गया था। भारतीय आयकर अधिनियम 1922 की संज्ञा से ज्ञात यह अधिनियम 31 मार्च 1962 तक व्यवहार में रहा। समय-समय पर इसमें संशोधन किए जाते रहे और अंत में यह आवश्यक हो गया कि इसे बदल दिया जाए। सितंबर, 1961 में राष्ट्रपति ने आयकर अधिनियम 1961 को अपनी स्वीकृति प्रदान कर दी और 1 अप्रैल 1962 से इस नए अधिनियम ने सन्‌ 1922 के अधिनियम का स्थान ले लिया।\n\nआयकर के अतिरिक्त केंद्रीय शासन ने चार अन्य मुख्य उद्ग्रहणों की भी व्यवस्था की है जिनके नाम हैं : संपदा शुल्क 1953, धनकर 1957, उपहारकर 1958 तथा व्ययकर 1958.\n\nउपर्युक्त करों के अतिरिक्त कतिपय उपभोग करों की व्यवस्था है जो सामान्यत: उपभोक्ताओं को अधिक मूल्य के रूप में देने पड़ते हैं, यद्यपि आरंभिक रूप में ये कर उत्पादकों तथा वितरकों पर ही लगाए जाते हैं। इस प्रकार के करो को प्राय: 'अप्रत्यक्ष कर' कहा जाता है। उत्पादन की विभिन्न अवस्थाओं में स्थूल आय या मूल्य के आधार पर ये कर अधिकतर चल करों के रूप में लगाए जाते हैं, जैसे निर्माण की थोक तथा खुदरा अवस्थाओं में विक्रय एवं क्रय कर। अधिक सीमित रूपों में ये कर विलासिता की तथा बहुत सी अन्य वस्तुओं पर उत्पादन शुल्क के रूप में लगे दीख पड़ते हैं। भारतीय संघीय शासन अंतरप्रांतीय विक्रय पर केंद्रीय विक्रय कर तथा बहुत सी अन्य सामग्रियों पर उत्पादन शुल्क का उद्ग्रहण करता है। विभिन्न प्रांतीय शासन भी प्रदेश की सीमा के अंतर्गत विक्रय की गई वस्तुओं पर बिक्रीकर का उद्ग्रहण करते हैं।\n\nकरों के आधार वा स्रोतपरक वर्गीकरण के अतिरिक्त अत्यंत महत्वपूर्ण वर्गीकरणों में एक है - उत्कर्षपरक, आनुपातिक तथा अपकर्षपरक विभाजन। यह वर्गीकरण विशुद्ध आय की तुलना में प्रभावशाली अर्घ अनुपात में भी वृद्धि होती है अर्थात्‌ जब किसी व्यक्ति की आय में वृद्धि के साथ-साथ उस आय पर निर्धारित किए जानेवाले कर के प्रतिशत में भी वृद्धि होती चलती है, तब उस स्थिति में वह वृद्धिशील कर है। यह आयवृद्धि से कर के प्रतिशत पर कोई प्रभाव न पड़े तो कर आनुपातिक है। जब आयवृद्धि के साथ कर का प्रतिशत न्यून होता चले तब कर अपकर्षपरक है। ये संज्ञाएँ विशिष्ट कर एवं सामान्य कर व्यवस्था-दोनों में व्यवहार्य हैं। विशिष्ट करों में व्यक्तिगत आयकर, मृत्युकर तथा उपहारकर प्राय: सार्वत्रिक उत्कर्षपरक हैं। अधिकतर संपत्ति, विक्रय तथा उत्पादन सम्बंधी करों का आनुपातिक रूप में उद्ग्रहण किया जाता है किंतु व्यवहार में ये कर अपकर्षपरक होते हैं। उदाहरण के लिए अधिक आय की अपेक्षा कम आय पर लगा 7% कर राशि में अधिक है क्योंकि कम आय पर अधिक मर्दे करार्ह होती हैं बनिस्बत अधिक आय के।\n\nप्रत्यक्ष और अप्रत्यक्ष करों में दीख पड़नेवाला भेद ऐसा है जो बहुत प्रचलित है। सामान्यत: प्रत्यक्ष कर उस व्यक्ति को अदा करना पड़ता है जिसपर यह लगाया जाता है। अप्रत्यक्ष कर वह है जो वास्तविक करदाता या तो वस्तुओं का दाम बढ़ाकर दूसरों से इसे वसूलता है या फिर स्वयं वस्तुओं का कम मूल्य देकर इस कर से मुक्त रहता है। तब भी बहुत बार यह निश्चय कर पाना बड़ा कठिन हो जाता है कि कर प्रत्यक्ष है या अप्रत्यक्ष। व्यवहार में आय, मृत्यु, उपहार और भूमि से सम्बंधित करों को प्रत्यक्ष माना जाता है। उपभोग करों को सामान्यत: अप्रत्यक्ष माना जाता है। साधारणतया प्रत्यक्ष कर ही दानक्षमता के सिद्धांत पर आधारित होते हैं।\n\nभारत की तरह के संघीय संविधान में कराधान का अधिकार केंद्र में तथा प्रदेशों अथवा इकाइयों में विभक्त कर दिया जाता है। इन अधिकारों को दृष्टिगत रखते हुए कुछ वस्तुओं पर केंद्र कर लगा सकता है और कुछ वस्तुएँ ऐसी होती हैं जिनपर राज्य कर लगा सकते हैं। उदाहरण के लिए भारतीय संविधान के अनुसार आय, उपहार, धन, व्यय और संपदा से सम्बंधित कर संघीय शासन द्वारा निर्धारित किए जाते हैं तथा राज्य शासन विक्रय, मनोरंजन और कृषि सम्बंधी उत्पादनों पर कर लगाते हैं।\n\nभारत में व्यक्ति, व्यवसाय संघ, संयुक्त हिंदू परिवार, व्यक्तियों के समुदाय, स्थानीय निकायों और कंपनियों पर आयकर अधिनियम 1961 के अधीन आयकर लगाने की व्यवस्था है। इन इकाइयों को कुछ विशेष स्थितियों के आधार पर स्थूल रूप से वसतिपरक और वसतिरहित इन दो श्रेणियों में विभक्त कर दिया गया है। दोनों पर निर्धारित किए जानेवाले कर में भी भेद है। वसतिपरक पर करनिर्धारण भारत या बाहर से हुई उसकी कुल आय पर कर लगता है जो उसे भारत के अंतर्गत हुई हो। व्यक्तिगत आय पर कर उत्कर्षपरक होता है; आय के प्रत्येक फलक (ब्लॉक) पर यह बढ़ता रहता है।\n\nधारा 10 के अनुसार आय की कुछ मदें करदाता की पूर्ण आय में सम्मिलित नहीं की जातीं, इसलिये वे (मर्दे) करों से भी मुक्त हैं : जैसे : कृषि संबंधी आय, छात्रवृत्तियाँ आदि। \n\nआय को छह 'मदों' वा श्रेणियों में विभक्त किया गया है - वेतनों से आय, जमा राशियों पर ब्याज, मकानों से आय, व्यापार तथा व्यवसाय में मुनाफा या लाभ, पूँजी से लाभ तथा अन्य साधनों से आय। इस विभाजन का उपयोग केवल इतना है कि तत्सम्बंधी नियम उनपर लागू किए जा सकें। विभिन्न श्रेणियों की आय एक साथ जोड़ ली जाती है और कुल आय पर वर्तुलाकार रूप से कर का निरूपण किया जाता है। कर की दरें करदाता की कुल आय को ध्यान में रखकर निर्धारित की जाती हैं। कुल आय से अभिप्राय करदाता की शुद्ध आय से है, निर्धारित छूटों को छोड़कर।\n\n'कर निरूपण वर्ष' के लिए कर का निर्धारण करदाता को 'पूर्व वर्ष' में हुई आय के आधार पर किया जाता है। 'करनिरूपण वर्ष' से अभिप्राय उस वित्तीय वर्षपरिमाण से है जो 1 अप्रैल से प्रारंभ होता है और आनेवाले वर्ष में 31 मार्च को समाप्त होता है। 'पूर्व वर्ष' से अभिप्राय उस वित्तीय वर्ष से है जो 'निरूपण वर्ष' प्रारंभ होने के ठीक पूर्व समाप्त होता है।\n\nअधिनियम के घाटे को अलग कर देने और आगे ले जाने की तथा अंतराष्ट्रीय दोहरे कराधान से बचाव की भी व्यवस्था है।\n\nआयकर प्रशासन की व्यवस्था के लिए आयकर अधिकारियों की नियुक्ति की जाती है, जिनमें प्रारंभिक हैं निरीक्षक सहायक आयुक्त, अपीलीय सहायक आयुक्त तथा अपीलीय न्यायाधिकरण। अपीलीय न्यायाधिकरण के किसी निर्णय के सम्बंध में उच्च न्यायलय में अर्जी दी जा सकती है तथा जरूरत होने पर उच्चतम न्यायालय में भी अपील की जा सकती है।\n\nसामान्यत: सभी करदाताओं से अपेक्षा की जाती है कि वे कर निर्धारण वर्ष समाप्त होने के बाद 30 जून तक पूरा विवरण अधिकारियों के पास भेज दें। ये विवरण केवल सूचनापरक होते हैं। विवरणों में दी गई या उसके पास उपलब्ध किसी भी अन्य सूचना के आधार पर आयकर अधिकारी कर का निर्धारण करता है। यदि आयकर अधिकारियों को लगे कि किसी व्यक्ति ने वास्तविक आय को अथवा आय से सम्बंधित दस्तावेजों को छिपाया है, उस अवस्था में दस्तावेजों की जाँच या दस्तावेज एवं धनराशि अपने अधिकार में करने के लिए उन्हें अधिनियम में पर्याप्त अधिकार दिए गए हैं।\n\nसम्पत्ति और उत्तराधिकार विषयक करों के निर्धारण के लिए संविधान द्वारा केंद्रीय शासन को प्रदत्त विशेष अधिकारों के अधीन केंद्रीय शासन ने संपदा शुल्क अधिनियम पारित कर सन्‌ 1953 में प्रथम बार संपदा शुल्क का उद्ग्रहण किया था। यह शुल्क इंग्लैंड में निर्धारित संपदा शुल्क पर आधारित है।\n\nकिसी व्यक्ति की मृत्यु पर उसके उत्तराधिकारी को मिली या मिलनेवाली सम्पूर्ण सम्पत्ति के 'प्रधान मूल्य' पर सम्पदा शुल्क का उद्ग्रहण किया जाता है। यह सम्पत्ति चल भी हो सकती है और अचल भी हो सकती है। \"प्रधान मूल्य\" से अभिप्राय उस मूल्य से है जितने में मृत व्यक्ति की मृत्यु के समय सम्पति को खुले बाजार में बेचा जा सके। यहाँ अचल सम्पत्ति को अंतर्ग्रहण महत्वपूर्ण है क्योंकि इससे सम्पदा शुल्क के अंतर्गत अनेक ऐसी मर्दे आ जाती हैं जो अन्यथा इस कर के दायरे के बाहर मान ली जा सकती हैं। किसी व्यक्ति के लिए प्रत्यक्ष या प्रन्यास के माध्यम से उत्तराधिकार रूप में निश्चित सम्पत्ति अवस्थापित मानी गई है। संपदा शुल्क अधिनियम उन सभी व्यक्तियों पर लागू होता है ¾\n\n\n\n\nघरेलू सामान, परिधान, भारत के बाहर स्थित अचल सम्पत्ति आदि बहुत सी मर्दे धारा 33 के अनुसार शुल्क से मुक्त हैं। संपदा शुल्क की दर निर्धारित करते समय इन मदों की गणना नहीं की जाती। कुछ मदें ऐसी हैं जिन्हें यद्यपि संपदा शुल्क से मुक्त माना गया है, तथापि शुल्क की दर तै करते समय उन्हें कुल सम्पदा में गिनने की व्यवस्था है (धारा 34 (1))। कुल सम्पदा पर जिस दर से कर का निर्धारण किया जाता है, उसी अनुपात में मुक्त सम्पत्ति पर जितना कर बैठता है, उतना कर माफ कर दिया जाता है। \n\nअधिनियम में सम्पदा के मान में से बहुत सी अन्य कटौतियों की भी व्यवस्था है, जैसे अंतिम संस्कार के लिए। यह कटौती सम्पत्ति के उस भाग पर लगनेवाले सम्पदा शुल्क में की जाती है जिस भाग पर मृत व्यक्ति की मृत्युतिथि से पाँच वर्ष पूर्व तक पूर्वाधिकारी की मृत्यु के समय कर का उद्ग्रहण किया जा चुका है (धारा 31); उदाहरण के लिए इस प्रकार की सम्पत्ति पर लगनेवाले कर में 100% कटौती कर दी जाती है यदि उत्तराधिकारी पूर्व मृत व्यक्ति से तीन महीने के अंदर अंदर मर जाता है तो कर में 50% की छूट दे दी जाती है (इसी प्रकार कुछ अन्य व्यवस्थाएँ भी हैं)।\n\nकेंद्रीय शासन को यह अधिकार है कि वह अन्य देशों के साथ इस प्रकार के पारस्परिक अनुबंध बना सके जिससे किसी व्यक्ति को भारतीय और विदेशी सम्पदा करों के अधीन दोहरा कर न देना पड़े (धारा 30)।\n\nसम्पदा शुल्क का प्रशासन और उसे उगाहने का काम सम्पदा शुल्क नियंत्रकों द्वारा सम्पादित किया जाता हैं। केंद्रीय शासन द्वारा नियुक्त ये निंयत्रक राजस्व के केंद्रीय बोर्ड की सामान्य देखरेख में अपना काम करते हैं। अपीलीय नियंत्रकों को और अपीलीय न्यायधिकरण को अपीलें सुनने का अधिकार होता है। इसके बाद उच्च न्यायालय में भी अपील की जा सकती है।\n\nमृतक के वैधानिक प्रतिनिधि, जिन्हें मृतक की मृत्यु के बाद सम्पत्ति मिलती है तथा प्रत्ययी, जो मृतक की मृत्यु के बाद सम्पत्ति के प्रबंधक बनते हैं अथवा सम्पत्ति के किसी हिस्से में भागीदार बनते हैं उनसे अपेक्षा की जाती है कि मृतक की मृत्यु के अनंतर छह महीनों के अंदर अंदर सम्पदा शुल्क नियंत्रक के पास 'खाते' प्रस्तुत कर दें (धारा 53)। विवरणों तथा लेखों से संतुष्ट होने पर नियंत्रक शुल्क का निर्धारण करेगा एवं संबद्ध व्यक्तियों को माँग की नोटिस देगा जिसमें उल्लिखित समय तथा स्थान पर उन्हें शुल्क की रकम जमा कर देनी चाहिए।\n\nनिकोलस काल्डोर की संस्तुतियों पर अप्रैल, 1957 में प्रथम बार भारत में शुद्ध धन पर कर की व्यवस्था की गई थी। कैंब्रिज विश्वविद्यालय के काल्डोर महोदय ने भारतीय शासन की प्रार्थना पर भारतीय करप्रणाली का अध्ययन करने के बाद उक्त संस्तुतियाँ की थीं।\n\n'मूल्य निर्धारण तिथि' को करदाता के पास कुल जितना कर योग्य या करार्ह शुद्ध धन हो, उसी पर धनकर का वार्षिक उद्ग्रहण किया जाता है। शुद्ध धन से अभिप्राय है गणना के वर्ष के अंतिम दिन करदाता के पास जितनी परिसंपत्तियाँ हों, उन सबका कुल मूल्य। किसी भी परिसम्पत्ति का मूल्य वही माना जाएगा, जितने में पह परिसंपत्ति मूल्यनिर्धारण तिथि को खुले बाजार में बेची जा सके।\n\nधनकर केवल व्यक्तियों को तथा अविभाजित हिंदू परिवारों को ही अदा करना पड़ता है और यह क्रमिक रूप से वृद्धिशील होता है। प्रारंभ में कंपनियों से भी इस कर का समान दर से उद्ग्रहण किया जाता था किंतु सन्‌ 1960-61 से कम्पनियों को इस से मुक्त कर दिया गया। करग्रहण के उद्देश्य से इन दोनों इकाइयों को स्थानिक और अनिवासी इन दो भागों में विभक्त कर दिया गया है। इस विभाजन का आधार वही है जो आयकर अधिनियम द्वारा निर्धारित है। करार्हता के निर्धारण में राष्ट्रीयता का भी विचार किया जाता है। सामान्यत: स्थानिक व्यक्तियों से उनके विश्वव्यापी शुद्ध धन के आधार पर कर ग्रहण किया जाता है। और अन्य लोगों से केवल उनके भारत में स्थित घन के आधार पर।\n\nअधिनियम में कुछ इस प्रकार की परिसंपत्तियों की सूची दी गई है जो धनकर से मुक्त हैं और करार्ह धन के निर्धारण में जिन्हें बिल्कुल नहीं गिना जाता।\n\nकोई इस ढंग की करसंधि वा समझौते की व्यवस्था नहीं है जिससे अंतरराष्ट्रीय दोहरा कराधान रोका जा सके अथवा करदाता को कुछ उन्मुक्ति दी जा सके और न ही अदा किए गए विदेशी शुद्ध धन सम्बंधी कर के लिए आकलन की ही कोई व्यवस्था है जैसी आयकर अधिनियम की धारा 91 में है। तब भी सामान्यत: स्थानिक नागरिकों को और अविभाजित हिंदू परिवारों को विदेशी शुद्ध धन पर तथा अनिवासी विदेशियों को देशीय शुद्ध धन पर 50% रियायत की व्यवस्था अधिनियम में है।\n\nसामान्य रूप से धनकर अधिनियम में दी गई प्रशासन और प्रक्रिया सम्बंधी व्यवस्था पूर्णत: आयकर अधिनियम में दी गई व्यवस्थाओं की अनुसारिणी है। आयकर विभाग के प्राधिकारी ही धनकर विभाग का काम देखते हैं। इस प्रकार आयकर अधिकारी ही धनकर अधिकारी है। अन्य प्राधिकारी हैं¾निरीक्षक सहायक कमिश्नर, अपीलीय सहायक कमिश्नर धनकर का कमिश्नर और सब से ऊपर अपीलीय न्यायधिकरण। धनकर अधिकारी के निर्णय के सम्बंध में अपीलीय सहायक कमिश्नर के पास अपील की जा सकती है¾और वहाँ से अपीलीय न्यायधिकरण के पास से उच्च न्यायालय में ले जाई जा सकती हैं और वहाँ से उच्चतम न्यायालय में।\n\nकरदाताओं से यह अपेक्षा की जाती है कि वे प्रति वर्ष 30 जून के पूर्व लेखा स्वयं अधिकारियों के पास भेज दें। इस सम्बंध में उन्हें अधिकारियों से किसी प्रकार की सूचना की प्रतीक्षा नहीं करनी चाहिए। शुद्ध धन का अंकन करके धनकर अधिकारी उस धन पर लगनेवाले कर का निर्धारण करता है। लेखे और दंड का पुनर्विलोकन किए जाने की भी अधिनियम में व्यवस्था है।\n\nउपहारकर अधिनियम 1958 के अधीन प्रथम बार भारत में उपहार कर की व्यवस्था की गई थी। यद्यपि यह अधिनियम 1 अप्रैल 1958 से व्यवहार में आया था किंतु 1 अप्रैल 1957 के बाद दिए गए उपहारों पर भी यह अधिनियम लागू होता था। उपहार कर के प्रवर्तन के पूर्व सामान्यत: उपहारों पर कोई कर नहीं लगता था किंतु आसन्न मृत्यु के आधार पर तथा मृत्यु के पूर्व दो वर्षो के अंदर दिए गए उपहारों पर संपदा शुल्क का उद्ग्रहण किया जाता था। उपहारकर संपदाकर का एक आवश्यक पूरक था।\n\nउपहार की परिभाषा करते हुए कहा गया है कि किसी व्यक्ति द्वारा स्वेच्छा से विद्यमान चल अथवा अचल संपत्ति का अन्य व्यक्ति को, मूल्य का विचार किए बिना, दिया जाना उपहार है। यदि देनेवाला मूल्य या बदले में कोई वस्तु प्राप्त करता है तो उसकी तुलना में उपहार का खुले उपहार का खुले बाजार में जो अधिक मूल्य होगा, उसी पर कर लगाया जाता है (धारा 4)।\n\n\n\n\nहिंदू अविभाजित परिवार, व्यक्तिसमवाय तथा कंपनियाँ : यदि ये देश में अवस्थित हैं तो इनकी भारत में स्थित अचल संपत्ति तथा कहीं भी स्थित चल संपत्ति में से दिए गए उपहारों पर कर उद्ग्रहण की व्यवस्था है। यदि ये आवासी नहीं हैं, तो उस स्थिति में उनकी भारत में स्थित चल अथवा अचल संपत्ति में से दिए गए उपहार करार्ह होंगे। सरकारी कम्पनियाँ, धर्मार्थ संस्थाएँ आदि इस ढंग के कुछ निश्चित समुदायों द्वारा दिए गए उपहार करमुक्त हैं।\n\nआयकर अधिकारी ही उपहारकर का भी प्रशासन करते हैं और इसकी प्रक्रिया भी आयकर, धनकर व्ययकर की प्रक्रियाओं से बहुत मिलती जुलती है। आपत्ति उठाने, अपील करने वसूल करने तथा दंड आदि की प्रक्रियाएँ आयकर सम्बंधी प्रक्रियाओं के ही समान हैं।\n\nलागू होने योग्य मुक्तियों का लाभ उठाने के बाद यदि किसी व्यक्ति ने गत वर्ष में करार्ह उपहार दिए हैं, तो उसे चाहिए कि वह अगले वर्ष के 30 जून तक उपहारकर सम्बंधी विवरण अधिकारियों के पास भेज दे। किसी भी स्थिति में गृहीता से अपेक्षा नहीं की जाती कि वह विवरण भेजे। इस प्रकार प्रस्तुत किए गए विवरण के आधार पर उपहारकर अधिकारी करनिर्धारण करता है। यदि उपहार कर चुकाने के पूर्व किसी व्यक्ति की मृत्यु हो जाती है तो उसके वैधानिक प्रतिनिधि पर मृत प्रदाता की संपत्ति के विस्तार के आधार पर कर चुकाने का उत्तरदायित्व होगा।\n\nव्ययकर अधिनियम, 1957 के अधीन भारत में प्रथम बार अप्रैल, 1957 से व्ययकर की व्यवस्था की गई थी। बाद में कर निर्धारण वर्ष 1962-63 से यह समाप्त कर दिया गया था किंतु 1 अप्रैल 1964 से इसे पुन: प्रचलित कर दिया गया है। इसे आयकर के पूरक के रूप में माना जाता है जो संगत भी है।\n\nव्यक्तियों द्वारा तथा हिंदू अविभाजित परिवारों द्वारा विगत वर्ष में किए गए व्यय पर यह कर वार्षिक रूप से लिया जाता है। कर प्रदाता कहाँ रहता है, उसकी राष्ट्रीयता क्या है और उसकी हैंसियत क्या है, इसका ध्यान रखते हुए उसके द्वारा विश्व में कहीं भी किए गए व्यय पर यह कर लगता है। इसमें भारत के अंतर्गत किया गया व्यय तथा भारतीय स्रोतों से भारत के अंतर्गत तथा भारत के बाहर किया गया व्यय सम्मिलित है। सामान्यत: 30,00 रुपए तक की एक मानक मोक या छूट के ऊपर के व्यय पर यह कर क्रमश: अधिक तेजी से बढ़नेवाले ढंग से लगाया जाता है।\n\n'व्यय' की परिभाषा में बताया गया है कि वह धन अथवा धन के रूप में प्रयुक्त अन्य वस्तु जो खर्च की गई हो या वितरित की गई ऐसी कोई भी राशि जिसके व्यय अथवा वितरित किए जाने से व्यय करनेवाले पर किसी तरह की देयता या दायित्व आ पड़े, (धारा 2 ह) 'व्यय' की कोटि में मानी जाएगी।\n\n", "id": "433914", "title": "भारतीय कर व्यवस्था"}
{"url": "https://hi.wikipedia.org/wiki?curid=433923", "text": "ऍरियल यूनिकोड ऍमऍस\n\nएरियल यूनिकोड एम एस अब तक विंडोज आधारित सबसे सुन्‍दर यूनिकोड फॉन्‍ट्स में से एक है। एरियल फॉन्‍ट का यह यूनिकोड संस्‍करण माइक्रोसॉफ्ट द्वारा विकसित किया गया है। चूंकि यह मुफ्त डाउनलोड के लिए उपलब्‍ध नहीं है, अत: यहां इसका कोई लिंक इत्‍यादि नहीं दिया गया है। किन्‍तु यह फॉन्‍ट माइक्रोसॉफ्ट ऑफिस के नए संस्‍करणों के साथ सामान्‍यत: मुफ्त में भी उपलब्‍ध रहता है।\n", "id": "433923", "title": "ऍरियल यूनिकोड ऍमऍस"}
{"url": "https://hi.wikipedia.org/wiki?curid=433924", "text": "अग्रहारम\n\nअग्रहारम या 'अग्रहार' (तमिल : அக்கிறஹாரம்; तेलुगु : అగ్రహారం) उस ग्राम को कहते हैं जिसके वासी पूर्णतः ब्राह्मण हों। विभिन्न जाति वाले गावों के उस भाग को भी अग्रहारम कहते हैं जिसमें ब्राह्मण रहते हैं। बहुत समय पहले इन्हें 'चतुर्वेदीमंगलम' भी कहा जाता था।\n\n\n", "id": "433924", "title": "अग्रहारम"}
{"url": "https://hi.wikipedia.org/wiki?curid=433927", "text": "भारमल\n\nभारमल (शासन: 1 जून 1548 - 27 जनवरी 1574) राजा पृथ्वीराज कछवाहा के पुत्र थे। इतिहासकार 'टॉड' ने इन्हें 'बिहारीमल' लिखा है। ये आमेर के शासक थे। अकबर की अधीनता स्वीकार करनेवाले राजपूत राजाओं में ये सर्वप्रथम थे। इन्होंने हाजी खाँ विद्रोही के विरुद्ध मजनूँ खाँ की सहायता की थी, इसलिये मजनूँ खाँ ने मुगल सम्राट् अकबर से इन्हें दरबार में बुलवाने की प्रार्थना की। पहली भेंट में ही इनका बादशाह पर अच्छा प्रभाव पड़ा और इन्हें अकबर की सेवा का अवसर मिला। बाद में इनका भाई रूपसी भी मुगल सम्राट् की सेवा में उपस्थित हुआ। इन्होंने अपनी पुत्री का विवाह सम्राट् अकबर से कर दिया। इनके पुत्र भगवान्‌दास और पौत्र राजा मानसिंह भी बाद में अकबर के दरबार में पहुँच गए। सन्‌ 1569 के लगभग भारमल की मृत्यु हुई।\n", "id": "433927", "title": "भारमल"}
{"url": "https://hi.wikipedia.org/wiki?curid=433936", "text": "समरवीर गोकुला\n\nसमरवीर गोकुला सत्रहवीं सदी की किसान क्रान्ति का राष्ट्रीय प्रबन्ध काव्य है। इसके रचयिता राजस्थान के सम्मानित एवं पुरस्कृत कविवर श्री बलवीर सिंह 'करुण' हैं। वे राष्ट्रकवि दिनकर की काव्यचेतना से अनुप्राणित करुण जी नालन्दा की विचार सभा में दिनकर जी के अक्षरपुत्र की उपाधि से अलंकृत हो चुके हैं। \n\nइस ओजस्वी और मनस्वी कवि ने 'समरवीर गोकुला' नामक प्रबन्ध काव्य की रचना कर सत्रहवीं सदी के एक उपेक्षित अध्याय को जीवंत कर दिया है। वर्ण-जाति और स्वर्ग-अपवर्ग की चिंता करने वाला यह देश जब तब अपने को भूल जाता है। कोढ में खाज की तरह वामपंथी इतिहासकार और साहित्यकार स्वातन्कृय संघर्ष के इतिहास के पृष्ठों को हटा देता है। परन्तु प्रगतिशील राष्ट्रीय काव्य धारा ने नयी ऊष्मा एवं नयी ऊर्जा से स्फूर्त होकर अपनी लेखनी थाम ली है। परिणाम है- 'समरवीर गोकुला'। स्मरण रहे कि रीतिकाल के शृंगारिक वातावरण में भी सर्व श्री गुरु गोविन्द सिंह, लालकवि, भूषण, सूदन और चन्द्रशेखर ने वीर काव्य की रचना की थी। उनकी प्रेरणा भूमि राष्ट्रीय भावना ही थी। आधुनिक युग में बलवीर सिंह 'करुण' ने 'विजय केतु' और 'मैं द्रोणाचार्य बोलता हूँ' के बाद इक्कीसवीं सदी के प्रथम दशक में 'समर वीर गोकुला' की भव्य प्रस्तुति की है। यह 'विजय केतु' की काव्यकला तथा प्रगतिशील इतिहास दृष्टि के उत्कर्ष का प्रमाण है। \n\nकवि ने भूमिका में लिखा है- \"महाराणा प्रताप, महाराणा राज सिंह, छत्रपति शिवाजी, हसन खाँ मेवाती, गुरु गोविन्द सिंह, महावीर गोकुला तथा भरतपुर के जाट शासकों के अलावा ऐसे और अधिक नाम नहीं गिनाये जा सकते जिन्होंने मुगल सत्ता को खुलकर ललकारा हो। वीर गोकुला का नाम इसलिए प्रमुखता से लिया जाए कि दिल्ली की नाक के नीचे उन्होंने हुँकार भरी थी और 20 हजार कृषक सैनिकों की फौज खडी कर दी थी जो अवैतनिक, अप्रशिक्षित और घरेलू अस्त्र-शस्त्रों से सुसज्जित थी। यह बात विस्तार के लिए न भूलकर राष्ट्र की रक्षा हेतु प्राणार्पण करने आये थे।\"\n\nइस काव्य की महत्प्रेरणा ऐसी रही कि यह मात्र चालीस दिनों में लिखा गया। इसका महदुद्देश्य ऐसा कि भारतीय इतिहास का एक संघर्षशील अध्याय काव्यरूप धारण कर काव्यजगत् में ध्यान आकृष्ट करने लगा। मध्यकालीन शौर्य एवं शहादत राष्ट्रीय संचेतना से संजीवित होकर प्रबन्धकाव्य में गूँजने लगी। उपेशित जाट किसान का तेजोमय समर्पित व्यक्तित्व अपने तेज से दमक उठा। इतिहास में दमित नरनाहर गोकुल का चरित्र छन्दों में सबके समक्ष आ गया।\n\nआठ सर्गों का यह प्रबन्धकाव्य इक्कीसवीं सदी के प्रथम दशक का महत्त्वपूर्ण अवदान है। कवि ने मथुरा के किसान कुल में जनमे गोकुल के संघर्ष की उपेक्षा की पीडा को सहा है। उस पीडा ने राष्ट्रीय सन्दर्भ में उपेक्षित को काव्यांजलि देने का प्रयास किया है। कवि ने प्रथम सत्र में गोकुल के किसान व्यक्तित्व को मुगल बादशाह के समक्ष प्रस्तुत किया है। उच्चकुल के नायकत्व के निकष को गोकुल ने बदल दिया था। अतः किसान-मजदूर-दलित के उत्थान के युग में गोकुल की उपेक्षा कब तक होती! उसने तो किसान जीवन के अस्तित्व एवं अस्मिता के लिए आमरण संघर्ष किया। विदेशी मुगल शासन द्वारा किसान दमन के विरोध का संकल्प किया। विदेशी मुगल शासन द्वारा किसान दमन के विरोध का संकल्प किया। \n\n", "id": "433936", "title": "समरवीर गोकुला"}
{"url": "https://hi.wikipedia.org/wiki?curid=433938", "text": "सीमित देयता भागीदारी\n\n'\n\"सीमित देयता भागीदारी\"' (Limited liability partnership / एलएलपी) व्यापार संगठन का एक स्वरूप है, जिसमें प्रत्येक भागीदार की देयता कानूनी रूप से सीमित होती है।\n\nयह एक कंपनी को सीमित देयता लाभ प्रदान करता है, साथ ही इसके सदस्यों को आपसी सहमति के करार के आधार पर अपनी आंतरिक प्रबंधन व्यवस्था के आयोजन का लचीलापन प्रदान करता है, चाहे भागीदारी फर्म में जैसा भी मामला हो।\nयह एक कॉरपोरेट व्यापार माध्यम है, जो पेशेवर विशेषज्ञता और उद्यमशीलता की पहल को लचीले, अभिनव और कुशल तरीके से संचालित करने के लिए सक्षम बनाता है।\n\nएलएलपी तेजी से छोटे और मध्यम उद्यमों के लिए व्यापार के पसंदीदा माध्यम बन रहे हैं, विशेष रूप से सेवा उद्योग और संगठन में पेशेवरों को शामिल करने के लिए इसे अपनाया जाता है।\n\nएलएलपी की मुख्य विशेषता यह है कि यह एक पृथक कानूनी इकाई होती है, जो अपनी परिसंपत्तियों की पूरी सीमा तक देयता रखती है और भागीदारों की देयता उनके योगदान की सहमति तक सीमित होती है। किसी भागीदार पर अन्य भागीदारों की स्वतंत्र या अनधिकृत गतिविधियों या दुराचार की देयता नहीं होगी, इस प्रकार व्यक्तिगत तौर पर भागीदार संयुक्त देयता से परिरक्षित हैं, जबकि एलएलपी में भागीदारों के आपसी अधिकार और कर्तव्य का नियंत्रण भागीदारों के बीच किए गए करार या एलएलपी तथा भागीदारों के बीच किए गए करार द्वारा नियंत्रित होगा।\n\nएलएलपी पेशेवर/तकनीकी विशेषज्ञता को जागृत और अभिनव व कुशल तरीके से वित्तीय जोखिम उठाने की क्षमता को जोड़ने की पहल करती है।\n\nएलएलपी के गठन के लिए सबसे महत्वपूर्ण आवश्यकता यह है कि इसके लिए न्यूनतम दो भागीदारों की जरूरत होती है, हालांकि भागीदारों की अधिकतम संख्या की कोई सीमा नहीं है। इसके अतिरिक्त एक कॉरपोरेट संस्था एलएलपी में भागीदार हो सकती है।\nआपसी अधिकार और कर्तव्य के मामले में एलएलपी और इसके सभी भागीदार समझौते से नियंत्रित होते हैं, यह समझौता भागीदारों के बीच या एलएलपी और भागीदारों के बीच होता है, जिसे 'एलएलपी समझौता' के रूप में जाना जाता है। किसी भी मामले में समझौते के अभाव में आपसी अधिकारों और देयताओं को एलएलपी अधिनियम की अनुसूची-I के अधीन प्रदान किया जाएगा।\n\nएलएलपी को अपने कार्यों की स्थिति में वार्षिक लेखा विवरण को अनुरक्षित करने की बाध्यता होगी, जिसमें सत्य और निष्पक्ष चित्र दर्शाया जाए। लेखा और शोधन क्षमता का विवरण एक निर्धारित प्रपत्र में प्रत्येक वर्ष प्रत्येक एलएलपी द्वारा रजिस्ट्रार के पास जमा कराया जाएगा। प्रत्येक एलएलपी को प्रपत्र 11 में वार्षिक विवरणी वित्त वर्ष के अंत से पहले 60 दिन के भीतर कंपनी रजिस्ट्रार के पास जमा कराना आवश्यक है। यह वार्षिक विवरणी रजिस्ट्रार को विहित शुल्क का भुगतान करने पर जनता के निरीक्षण के लिए उपलब्ध होती है। केंद्र सरकार को किसी एलएलपी के मामले की जांच के लिए निरीक्षक नियुक्त करने का अधिकार है।\n\n\n", "id": "433938", "title": "सीमित देयता भागीदारी"}
{"url": "https://hi.wikipedia.org/wiki?curid=433950", "text": "एम.आई.ए.\n\nमाथान्गी \"माया\" अरुल्प्रगास्म (; जन्म 18 जुलाई 1975) मुख्यता अपने मंच नाम एम.आई.ए. से जानी जातीं हैं, जो कि \"मिसिंग इन एक्शन\" का संक्षिप्तीकरण व इनके नाम का संपूर्ण निरूपण करता है, एक अंग्रेज गायिका-गीतकार, रैपर और रिकॉर्ड निर्माता हैं तथा श्रीलंकाई तमिल वंश से सम्बन्ध रखतीं हैं।\n", "id": "433950", "title": "एम.आई.ए."}
{"url": "https://hi.wikipedia.org/wiki?curid=433971", "text": "प्रेरी\n\nप्रेरी (अंग्रेज़ी: prairie) पृथ्वी के समशीतोष्ण (यानि टॅम्प्रेट) क्षेत्र में स्थित विशाल घास के मैदानों को कहा जाता है। इनमें तापमान ग्रीष्मऋतु में मध्यम और शीतऋतु में ठंडा रहता है और मध्यम मात्राओं में बर्फ़-बारिश पड़ती है। यहाँ पर वनस्पति जीवन घास, फूस और छोटी झाड़ों के रूप में अधिक और पेड़ों के रूप में कम देखने को मिलता है। ऐसे घासदार मैदानों को उत्तरी अमेरिका में \"प्रेरी\", यूरेशिया में \"स्तॅप\" या \"स्तॅपी\" (steppe), दक्षिण अमेरिका में \"पाम्पा\" (pampa) और दक्षिण अफ़्रीका में \"वॅल्ड\" (veld) कहा जाता है।\n\nउत्तर अमेरिका की प्रेरी संयुक्त राज्य अमेरिका के मध्य भाग, कनाडा के दक्षिण-मध्य भाग और मेक्सिको के उत्तर-मध्य भाग में फैली हुई है। पिछले हिमयुग में फैलती हिमानियों (ग्लेशियरों) ने ज़मीन पर चलकर उसे रगड़ते हुए मिटटी में बहुत उथल-पुथल करी। जब यह हिमानियाँ पिघलीं तो अपनी बर्फ़ में मिश्रित गर्द और पदार्थ की एक तह छोड़ गई जिस से इस क्षेत्र की मिटटी घासों के लिए बहुत पौष्टिक बन गई। पिछले एक लाख साल से यहाँ पर प्रेरी की घासों में क्रम-विकास (एवोल्यूशन) चल रहा है। इतनी विस्तृत घास होने से इन क्षेत्रों में चरने वाले जानवरों के विशाल झुण्ड भी रहने लगे, जैसे की अमेरिकी बाइसन (भैंसा) और भिन्न प्रकार के हिरण। इन जानवरों के झुंडों का शिकार करके बहुत से मूल अमेरिकी आदिवासी क़बीले भी एक समृद्ध शिकारी-फ़रमर जीवनी जीने में सक्षम थे। सूखे के मौसम में यहाँ भयंकर आग भी फैलती रहती थी इसलिए इन घासों में आग के बाद स्वयं को फिर से फैलाने की क्षमता बन गई और कुछ के लिए तो नियमित रूप से आग लगना उनके पनपने के लिए ज़रूरी भी हो गया। आग लगने से पेड़ तो मारे जाते हैं, लेकिन घास फिर भी वापस आ जाती है। जब यूरोपियाई लोग अमेरिका में आकर बसे तो उन्होने बहुत से प्रेरी क्षेत्र को कृषि के इलाक़ों में बदल दिया।\n\n", "id": "433971", "title": "प्रेरी"}
{"url": "https://hi.wikipedia.org/wiki?curid=433980", "text": "स्तॅपी\n\nस्तॅप, स्तॅपी या स्टेपी (अंग्रेज़ी: steppe, रूसी: степь) यूरेशिया के समशीतोष्ण (यानि टॅम्प्रेट) क्षेत्र में स्थित विशाल घास के मैदानों को कहा जाता है। यहाँ पर वनस्पति जीवन घास, फूस और छोटी झाड़ों के रूप में अधिक और पेड़ों के रूप में कम देखने को मिलता है। यह पूर्वी यूरोप में युक्रेन से लेकर मध्य एशिया तक फैले हुए हैं। स्तॅपी क्षेत्र का भारत और यूरेशिया के अन्य देशों के इतिहास पर बहुत गहरा प्रभाव रहा है। ऐसे घासदार मैदान दुनिया में अन्य स्थानों में भी मिलते हैं: इन्हें यूरेशिया में \"स्तॅपी\", उत्तरी अमेरिका में \"प्रेरी\" (prairie), दक्षिण अमेरिका में \"पाम्पा\" (pampa) और दक्षिण अफ़्रीका में \"वॅल्ड\" (veld) कहा जाता है।\n\nस्तॅपी में तापमान ग्रीष्मऋतु में मध्यम से गरम और शीतऋतु में ठंडा रहता है। गर्मियों में दोपहर में तापमान ४० °सेंटीग्रेड और सर्दियों में रात को तापमान -४० °सेंटीग्रेड तक जा सकता है। कुछ क्षेत्रों में दिन और रात के तापमान में भी बहुत अंतर होता है: मंगोलिया में एक ही दिन में सुबह के समय ३० °सेंटीग्रेड और रात के समय शून्य °सेंटीग्रेड तक तापमान जा सकता है। अलग-अलग स्तॅपी इलाक़ों में भिन्न मात्राओं में बर्फ़ और बारिश पड़ती है। कुछ क्षेत्र बड़े शुष्क हैं जबकि अन्य भागों में सर्दियों में भारी बर्फ़ पड़ती है।\n\nस्तॅपी एक विशाल मैदानी क्षेत्र है जिसकी वजह से प्राचीनकाल में लोग और व्यापार यूरेशिया के एक कोने से दूरे कोने तक जा सका। प्रसिद्ध रेशम मार्ग इसी स्तॅपी से होकर गुज़रता था और इसपर चीन, उत्तर भारत, मध्य एशिया, मध्य पूर्व, तुर्की और यूरोप के बीच माल और लोग आया जाया करते थे और सांस्कृतिक तत्व भी फैले। अनुवांशिकी दृष्टिकोण से उत्तर भारत में बहुत से पुरुषों का पितृवंश समूह आर१ए है। ठीक यही मध्य एशिया, रूस, पोलैंड इत्यादि में पाया जाता है और माना गया है कि यह स्तॅपी के ज़रिये ही फैला। भारत में आये बहुत से हमलावर भी इसी क्षेत्र से आये थे। मुग़ल सलतनत शुरू करने वाले सम्राट बाबर उज़बेकिस्तान के स्तॅपी क्षेत्र से आये. शक (स्किथियन) लोग, जिनमें भारतीय सम्राट कनिष्क भी एक थे, इसी क्षेत्र से उत्पन्न हुए और बहुत से भारतीयों का कुछ वंश इसी जाति से आया है। भारत का प्रभाव भी जातिय, धार्मिक और सांस्कृतिक दृष्टि से इस क्षेत्र पर बहुत गहरा रहा। बौद्ध धर्म का फैलाव इसका एक बहुत बड़ा उदाहरण था और भारतीय चिह्न (जैसे कि स्वस्तिक, माथे पर बिंदियाँ, इत्यादि) यहाँ के कई पुरातात्त्विक स्थलों पर मिले हैं।\n\n", "id": "433980", "title": "स्तॅपी"}
{"url": "https://hi.wikipedia.org/wiki?curid=433992", "text": "मैस्टोडॉन\n\nमैस्टोडॉन (अंग्रेज़ी: mastodon) एक विशाल दांतों वाला हाथी-नुमा स्तनधारी जीव था जो लगभग ११,००० वर्ष पूर्व विलुप्त हो गया। यह एशिया, अफ़्रीका, यूरोप, उत्तर अमेरिका और मध्य अमेरिका में रहा करता था। मैस्टोडॉन की नस्ल की सब से प्राचीन अश्मीभूत हड्डियाँ (फ़ॉसिल) अफ़्रीका में कांगो में मिली हैं और यह लगभग ४ करोड़ वर्ष पुरानी हैं। इनके अन्दर के (खाने वाले) दांतों को जाँचकर पता लगा है के हालांकि यह देखने में हाथी और प्राचीन मैमथ जैसे ज़रूर लगते थे, लेकिन इनके रहन-सहन में काफ़ी अंतर था। हाथी और मैमथ के दांत चपटे होते हैं जिनसे वह घास-फूस पीसते हैं। मैस्टोडॉनों के दांतों में एक उभरा हिस्सा होता है जिस से वे पत्तियाँ और टहनियाँ अधिक आसानी से चबा सकते हैं। इनका सर भी मैमथों से ज़्यादा बड़ा और चपटा था और इसका शरीर उनसे अधिक मोटा था।\n\nमाना जाता है के हज़ारों साल पहले जब मूल अमेरिकी आदिवासियों के पूर्वज साइबेरिया से उत्तर अमेरिका पहुँचे तो वहाँ उन्होने मैस्टोडॉन पाए। यह विशाल जानवर उनके लिए एक मांस का स्रोत हो गया और वे इनका शिकार करने लगे। एक मैस्टोडॉन को मारने से शिकारियों को सैंकड़ो किलो मांस मिलता था जिसे एक बार में खा पाना बहुत मुश्किल होता होगा। इस मांस को ख़राब होने से बचने के लिए क़बीले इसे ठंडा रखने की कोशिश करते थे। इतिहासकारों को अमेरिका के कुछ स्थानों पर जल द्वारा ठंडा करके मैस्टोडॉनों के मांस को सुरक्षित रखने के सुराग़ मिले हैं।\n\n", "id": "433992", "title": "मैस्टोडॉन"}
{"url": "https://hi.wikipedia.org/wiki?curid=433998", "text": "रोबर्ट अगन्यू\n\nरोबर्ट अगन्यू (जून 4, 1899 – नवम्बर 8, 1983), जिन्हें बॉब्बी अगन्यू के नाम से भी जाना जाता है, डेटन, केंटकी में पैदा हुए, एक अमेरिकी फिल्म अभिनेता थे जिन्होने मूक फिल्म युग में ज्यादातर काम किया और दोनों मूक और ध्वनि युग में 65 फिल्में की।\n", "id": "433998", "title": "रोबर्ट अगन्यू"}
{"url": "https://hi.wikipedia.org/wiki?curid=434001", "text": "जिब्बी एलेन\n\nजिब्बी एलेन एक अमेरिकी अभिनेत्री, लेखक, निर्माता और संगीतकार है। वह टेलीविजन श्रृंखला, \"ग्रे'स एनैटॉमी\" में अपनी भूमिका के लिए सबसे अच्छी ज्ञात है, और एमी पुरस्कार विजेता बड लाइट वाणिज्यिक \"स्वेयर जार\" सहित 15 से अधिक राष्ट्रीय विज्ञापनों में दिखाई जा चुकी है। \n", "id": "434001", "title": "जिब्बी एलेन"}
{"url": "https://hi.wikipedia.org/wiki?curid=434007", "text": "लतिका घोष\n\nलतिका घोष एक शिक्षक ऑक्सफोर्ड शिक्षित और स्वतंत्रता सेनानी थे। वह 1928 में सुभाष चन्द्र बोस के कहने पर महिला राष्ट्रीय संघा शुरू कर दिया. मिसेज के उद्देश्य राजनीतिक काम के लिए महिलाओं के कार्यकर्ताओं जुटाने द्वारा स्वतंत्रता के लिए लड़ने के लिए किया गया था। यह लतिका साइमन कमीशन, जो बोस गहराई से प्रभावित करने के लिए प्रतिरोध को संगठित करने के प्रयासों के बाहर पैदा हुआ था। उन्होंने टिप्पणी की है कि अगर वह लतिका की तरह दस से महिला श्रमिकों हो सकता है वह एक सौ साल से महिलाओं के कारण अग्रिम सकता है।\n\nलतिका लोगों को जुटाने और चश्मा है कि अपनी कल्पना शक्ति से आग और उन्हें प्रेरित करने के लिए कारण के लिए लड़ना होगा मचान पर विशेषज्ञ था। वह मिसेज के अध्यक्ष बसंती देवी, असहयोग आंदोलन के एक अनुभवी के रूप में होने के विचार वीटो लगा, सुभाष बोस की माँ Prabhabati एक कल्पित सरदार के रूप में पसंद के रूप में वह साधारण गृहिणियों के लिए अपील और बंगाल की माँ के रूप में प्रतिष्ठा को संगठन के लिए उधार दे सबसे अच्छा ज्ञात कार्यकर्ता. संघा शक्ति मंदिरों, या काम कोशिकाओं है, जो बंगाल की साधारण महिलाओं के बीच चेतना बढ़ाने प्रचार का बना था। इसकी नींव के वर्ष में, लाल bordered हरी साड़ी और सफेद ब्लाउज के अपने वर्दी में महिलाओं को पुरुषों के बगल में मार्च, 'कर्नल' उन्हें प्रमुख लतिका के साथ जुलूस के रूप में कोलकाता में वार्षिक कांग्रेस की बैठक का उद्घाटन किया। इस दृष्टि मध्यवर्गीय बंगाली समुदाय पर एक जबरदस्त प्रभाव बना दिया, के रूप में सभी लतिका सहयोगी शिक्षित थे सम्मानजनक परिवारों से अच्छी तरह से करने के महिलाओं को उच्च जाति. बीना दास (qv), जो बाद में बंगाल के राज्यपाल शूट करने का प्रयास किया गया था। उसके अधिकारियों की वह भी सरोज नलिनी दत्त मेमोरियल एसोसिएशन, Gurusaday दत्त ने अपनी पत्नी की स्मृति में स्थापित की एक संस्थापक सदस्य था।", "id": "434007", "title": "लतिका घोष"}
{"url": "https://hi.wikipedia.org/wiki?curid=434033", "text": "आर्थिक आज़ादी\n\nआर्थिक स्वतंत्रता (Economic freedom) का प्रयोग आर्थिक एवं नीतिगत चर्चाओं में बहुधा होती रहती है। जिस प्रकार स्वतंत्रता की अनेकों परिभाषाएँ दी जातीं है, उसी तरह 'अर्थिक आजादी' का भी कोई सर्वमान्य परिभाषा नहीं है। किन्तु परम्परागत रूप से मुक्त बाजार और निजी स्वामित्व पर जोर देने वाले उदारवादी दृष्टिकोण 'आर्थिक आजादी' कहा जाता है। दूसरे छोर पर 'वृहद' विकल्प प्रदान करने वाली अर्थनीति को आर्थिक आजादी कहते हैं।\n\n\n", "id": "434033", "title": "आर्थिक आज़ादी"}
{"url": "https://hi.wikipedia.org/wiki?curid=434034", "text": "आर्थिक स्वतंत्रता सूचकांक\n\nआर्थिक स्वतंत्रता सूचकांक (Index of Economic Freedom) हेरिटेज फॉउण्डेशन तथा वाल स्ट्रीट जर्नल द्वारा सृजित १० आर्थिक मापांकों में से एक है। इस मापांक का कथित उद्देश्य विश्व के विभिन्न राष्ट्रों में मौजूद आर्थिक स्वतंत्रता की दशा का मापन करना है।\nद हेरिटेज फाउंडेशन तथा वॉल स्ट्रीट जर्नल द्वारा 20 जनवरी 2010 को जारी 16वें आर्थिक स्वतंत्रता इंडेक्स में भारत 124वें स्थान पर एवं हांगकांग प्रथम स्थान पर रहा. सिंगापुर का द्वितीय एवं ऑस्ट्रेलिया का तृतीय स्थान पर रहे. सर्वेक्षण में 179 देश शामिल किए गए। भारत के साथ ही अन्य ब्रिक देश ब्राजील, रूस और चीन भी इस सूची में नीचे की ओर खिसक गए। इस सूची में ब्राजील 113वें, चीन 140वें तथा रूस 143वें स्थान पर रहे. उत्तरी कोरिया को सूची में अंतिम अर्थात 179वां स्थान प्राप्त हुआ। इसके साथ ही फाउंडेशन ने भ्रष्टाचार के मामलों के संदर्भ में 179 देशों की सूची जारी की जिसमें भारत 85 वें स्थान पर रहा।\n\n", "id": "434034", "title": "आर्थिक स्वतंत्रता सूचकांक"}
{"url": "https://hi.wikipedia.org/wiki?curid=434036", "text": "जेम्स एंडरसन\n\nजेम्स माइकल \"जिमी\" एंडरसन (जन्म 30 जुलाई 1982 में बर्नले, लैंकाशिर) एक अंग्रेज क्रिकेट खिलाड़ी हैं। यह लैंकाशिर काउंटी क्रिकेट क्लब के लिए प्रथम-श्रेणी क्रिकेट खेलतें हैं। इन्होने 2002 से 2003 की अवधि के दौरान इंग्लैंड क्रिकेट टीम में कदम रखा था, तथा अब-तक 50 से अधिक टेस्ट व 100 से अधिक एक दिवसीय अंतरराष्ट्रीय मैचों में अपनी टीम का प्रतिनिधित्व कर चुके हैं।\n\n", "id": "434036", "title": "जेम्स एंडरसन"}
{"url": "https://hi.wikipedia.org/wiki?curid=434037", "text": "अपौरुषेयतावाद\n\nहिन्दू धर्म में वेदों के सन्दर्भ में अपौरुषेयतावाद वह मत है जो मानती है कि वेद 'अपौरुषेय' हैं अर्थात् वेदों को किसी ने नहीं रचा है - न तो मनुष्य ने और न ही किसी दैवी शक्ति ने। वेदों को 'अपौरुषेय शब्द' से भी कहते हैं।\n\nवेद के के आविर्भाव के विषय में नैयायिकों और तद्भिन दार्शनिकों के, विशेषत: मीमांसकों के, मत में बड़ा पार्थक्य है। न्याय का मत है कि ईश्वर द्वारा रचित होने के कारण वेद 'पौरुषेय' है, परंतु सांख्य, वेदांत और मीमांसा मत में वेद का उन्मेष स्वत: ही होता है; उसके लिए किसी भी व्यक्ति का, यहाँ तक कि सर्वज्ञ ईश्वर का भी प्रयत्न कार्यसाधक नहीं है। पुरुष द्वारा उच्चरितमात्र होने से भी कोई वस्तुपौरुषेय नहीं होती, प्रत्युत्‌ दृष्टि के समान अदृष्ट में भी बुद्धिपूर्वक निर्माण होन पर ही 'पौरुषेयता' आती है (यस्मिझदृष्टेऽपि कृतबुद्धिरुपजाएते तत्‌ पौरुषेयम्‌---सांख्य सूत्र 5150)।\n\nश्रुति के अनुसार ऋग्वेद आदि 'उस महाभूत के नि:श्वास' हैं। श्वास प्रश्वास तो स्वत: आविर्भूत होते हैं। उनके उत्पादन में पुरुष के कोई बुद्धि नहीं होती। अत: उस महाभूत के नि:श्वास रूप ये वेद अदृष्टवशात्‌ अबुद्धिपूर्वक स्वयं आविर्भूत होते हैं। मीमांसा मत में शब्द नित्य होता है। शब्द अश्रुत होने पर भी लुप्त नहीं होता; क्रमश: विकीर्ण होने पर, बहुत स्थानों में फैल जाने पर, वह लघु और अश्रुत हो जाता हैं, परंतु कथापि लुप्त नहीं होता। 'शब्द करो' कहते ही आकाश में अंतर्हिंत शब्द तालु और जिह्वा के संयोग से आविर्भूत मात्र हो जाता हैं, उत्पन्न नहीं होता (मीमांसा सूत्र 1/1/14)। वेद नित्य शब्द की राशि होने से नित्य हैं, किसी भी प्रकार उत्पाद्य या कार्य नहीं है। तैत्तिरीय, काठक आदि नामों का संबंध भिन्न-भिन्न वैदिक संहिताओं के साथ अवश्य मिलता हैं, परंतु यह आख्या प्रवचन के कारण ही हैं, ग्रंथरचना के कारण नहीं (मी. सू. 1/1/30)। वेदों में स्थान-स्थान पर उपलब्ध बबर प्रावाहणि आदि के समान शब्द किसी व्यक्तिविशेष के वाचक न होकर नित्य पदार्थ के निर्देशक हैं (मी. सू. 1/1/31)। आध्यात्मिक ज्ञान के प्रतिपादक होनेवाले वेदों में लौकिक इतिहास खोजने का प्रयत्न एकदम व्यर्थ हैं। इस प्रकार स्वत: आविर्भूत वेद किसी पुरूष की रचना न होने से 'अपौरूषेय' हैं। इसी सिद्धांत का नाम 'अपौरुषेयतावाद' है।\n\nBold text\n", "id": "434037", "title": "अपौरुषेयतावाद"}
{"url": "https://hi.wikipedia.org/wiki?curid=434041", "text": "अप्पय दीक्षित\n\nअप्पय दीक्षित (जन्म लगभग 1550 ई.) वेदांत दर्शन के विद्वान्‌। इनके पौत्र नीलकंठ दीक्षित के अनुसार ये 72 वर्ष जीवित रहे थे। 1626 में शैवों और वैष्णवों का झगड़ा निपटाने ये पांड्य देश गए बताए जाते हैं। सुप्रसिद्ध वैयाकरण भट्टोजि दीक्षित इनके शिष्य थे। इनके करीब 400 ग्रंथों का उल्लेख मिलता है। शंकरानुसारी अद्वैत वेदान्त का प्रतिपादन करने के अलावा इन्होंने ब्रह्मसूत्र के शैव भाष्य पर भी शिव की मणिदीपिका नामक शैव संप्रदायानुसारी टीका लिखी। अद्वैतवादी होते हुए भी शैवमत की ओर इनका विशेष झुकाव था।\n\nइनके द्वारा रचित अलंकार ग्रन्थ निम्नलिखित हैं-\n\n\n", "id": "434041", "title": "अप्पय दीक्षित"}
{"url": "https://hi.wikipedia.org/wiki?curid=434043", "text": "अप्रमा\n\nप्रमा से विपरीत अनुभव को 'अप्रमा' कहते हैं अर्थात्‌ किसी वस्तु मे किसी गुण का अनुभव जिसमें वह गुण विद्यमान ही नहीं रहता।\n\nन्यायमत में ज्ञान दो प्रकार का होता है। संस्कार मात्र से उत्पन्न होनेवाला ज्ञान 'स्मृति' कहलाता है तथा स्मृति से भिन्न ज्ञान 'अनुभव' कहा जाता हैं। यह 'अनुभव' दो प्रकार का होता है- यथार्थ अनुभव तथा अयथार्थ अनुभव। जो वस्तु जैसी हो उसका उसी रूप में अनुभव होना यथार्थ अनुभव है (यथाभूतोऽर्थो यस्मिन्‌ स:)। घट का घट रूप मे अनुभव होना यथार्थ कहलाएगा। यथार्थ अनुभव की ही दूसरा नाम 'प्रमा' हैं। 'अयं घट:' (यह घड़ा है) इस प्रमा में हमारे अनुभव का विषय है घट (विशेष्य) जिसमें 'घटत्व' द्वारा सूचित विशेषण की सत्ता वर्तमान रहती है तथा यही घटत्व घट ज्ञान का विशिष्ट चिह्न है। और इसीलिए इसे 'प्रकार' कहते हैं। जब घटत्व से विशिष्ट घट का अनुभव यही होता है कि वह कोई घटत्च से युक्त घट है, तब यह प्रमा होती है- घटत्ववद् घटविशेष्यक-घटत्वप्रकारक अनुभव। प्रमा से विपरीत अनुभव को 'अप्रमा' कहते हैं अर्थात्‌ किसी वस्तु मे किसी गुण का अनुभव जिसमें वह गुण विद्यमान ही नहीं रहता। रजत में 'रजतत्व' का ज्ञान अप्रमा है। प्रमा के दृष्टांत में 'घटत्व' घट का विशेषण है और घट ज्ञान का प्रकार हैं। फलत: 'विशेषण' किसी भैतिक द्रव्य का गुण होता है, परंतु 'प्रकार' ज्ञान का गुण होता हैं।\n", "id": "434043", "title": "अप्रमा"}
{"url": "https://hi.wikipedia.org/wiki?curid=434048", "text": "प्रमाणसमुच्चय\n\nप्रमाणसमुच्चय बौद्ध दार्शनिक दिङ्नाग द्वारा रचित ग्रंथ है।\n\n", "id": "434048", "title": "प्रमाणसमुच्चय"}
{"url": "https://hi.wikipedia.org/wiki?curid=434049", "text": "चेवेल्ला\n\nचेवेल्ला रंगारेड्डी जिले का एक शहर है। यह हैदराबाद से 40 किलोमीटर दूरी पर है।\n", "id": "434049", "title": "चेवेल्ला"}
{"url": "https://hi.wikipedia.org/wiki?curid=434058", "text": "राष्ट्रीय अल्पसंख्यक आयोग (भारत)\n\nराष्ट्रीय अल्पसंख्यक आयोग की स्थापना ससंद के द्वारा 1992 के राष्ट्रीय अल्पसंख्यक आयोग अधिनियम के नियमन के साथ हुई थी।\n\nभारत के गृह मंत्रालय के संकल्प दिनांक 12.1.1978 की परिकल्पना के तहत अल्पसंख्यक आयोग की स्थापना की गई थी जिसमें विषेशरूप से उल्लेख किया गया था कि संविधान तथा कानून में संरक्षण प्रदान किए जाने के बावजूद अल्पसंख्यक असमानता एवं भेदभाव को महसूस करते हैं। इस क्रम में धर्मनिरपेक्ष परंपरा को बनाए रखने के लिए तथा राश्ट्रीय एकता को बढ़ावा देने के लिए भारत सरकार अल्पसंख्यकों के लिए सुरक्षा उपायों को लागू करने पर विषेश बल दे रही है तथा समय-समय पर लागू होने वाली प्रशासनिक योजनाओं, अल्पसंख्यकों के लिए संविधान, केंद्र एवं राज्य विधानमंडलों में लागू होने वाली नीतियों के सुरक्षा उपायों के प्रभावी कार्यान्वयन हेतु प्रभावषाली संस्था की व्यवस्था करना। वर्ष 1984 में कुछ समय के लिए अल्पसंख्यक आयोग को गृह म़ंत्रालय से अलग कर दिया गया था तथा कल्याण मंत्रालय के अंतर्गत नए रूप में गठित किया गया।\n\nकल्याण मंत्रालय, भारत सरकार द्वारा 23 अक्टूबर 1993 को अधिसूचना जारी कर अल्पसंख्यक समुदायों के तौर पर पांच धार्मिक समुदाय यथा मुस्लिम, ईसाई, सिख, बौद्ध तथा पारसी समुदायों को अधिसूचित किया गया था। 2001 की जनगणना के अनुसार देश की जनसंख्या में पांच धार्मिक अल्पसंख्यक समुदायों का प्रतिशत 18.42 है।\n\n27 जनवरी 2014 को केंद्र सरकार ने राष्‍ट्रीय अल्‍पसंख्‍यक आयोग कानून 1992 की धारा 2 के अनुच्‍छेद (ग) के अंतर्गत प्राप्‍त अधि‍कारों का उपयोग करते हुए, जैन समुदाय को भी अल्‍पसंख्‍यक समुदाय के रूप में अधि‍सूचि‍त कर दि‍या।\n\nआयोग को निम्नलिखित कार्यों के सम्पादन का आदेश दिया गया हैः-\n\n1. संघ तथा राज्यों के अर्थात अल्पसंख्यकों की उन्नति तथा विकास का मूल्यांकन करना।\n2. संविधान में निर्दिश्ट तथा संसद और राज्यों की विधानसभाओं/परिशदों के द्वारा अधिनियमित कानूनों के अनुसार अल्पसंख्यकों के संरक्षण से संबधित कार्यों की निगरानी करना।\n3. केन्द्रीय सरकार या राज्य सरकारों के द्वारा अल्पसंख्यकों के हितों की रक्षा के लिए संरक्षण के प्रभावी क्रियान्वयन के लिए अनुषंसा करना।\n4. अल्पसंख्यकों को अधिकारों तथा संरक्षण से वंचित करने से संबधित विषेश षिकायतों को देखना तथा ऐसे मामलों की संबधित अधिकारियों के सामने प्रस्तुत करना।\n5. अल्पसंख्यकों के विरूद्ध किसी भी प्रकार के भेदभाव से उत्पन्न समस्याओं के कारणों का अध्ययन और इनके समाधान के लिए उपायों की अनुषंसा करना।\n6. अल्पसंख्यकों के सामाजिक आर्थिक तथा षैक्षणिक विकास से संबधित विशयों का अध्ययन, अनुसंधान तथा विष्लेशण की व्यवस्था करना।\n7. अल्पसंख्यकों से संबधित ऐसे किसी भी उचित कदम का सुझाव देना जिसे केन्द्रीय सरकार या राज्य सरकारों के द्वारा उठाया जाना है।\n8. अल्पसंख्यकों से संबधित किसी भी मामले विषेशतया उनके सामने होने वाली कठिनाइयों पर केन्द्रीय सरकार हेतु नियतकालिक या विषेश रिपोर्ट तैयार करनाय और\n9. कोई भी अन्य विशय जिसे केन्द्रीय सरकार के सामने प्रस्तुत किया जा सकता है, रिपोर्ट तैयार करना।\n\nहर कोई राष्ट्र की बात करता है, राष्ट्रीय एकता का राग अलापता है, पर पृथकतावाद और अल्पसंख्यकवाद का पोषण करता है। क्या इस दोगली नीति से ही भारत एक राष्ट्रवाद की दिशा में आगे बढ़ेगा? ब्रिटिश शासकों ने भारतीय समाज को विभाजित करने के लिए समय-समय पर ऐसे वर्गों को चिन्हित किया जिन्हें वे अपने लिए उपयोगी और सहायक समझते थे। शेष समाज को उन्होंने व्सामान्य श्रेणीव् कहा। इसी में से अल्पसंख्यकवाद और बहुसंख्यकवाद पैदा हुआ। १८९१ के भारत जनगणना आयुक्त से जब पूछा गया कि व्हिन्दू की व्याख्या क्या है, तो उन्होंने कहा कि मुस्लिम, ईसाई, सिख, बौद्ध, जैन, निचली जातियां, पहाड़ी व जनजातियों आदि को निकालकर जो बचता है उसे हिन्दू कह सकते हैं। अब तो वह सीमा भी सिकुड़ गयी है। 'ओबीसी' के नाम पर हिन्दू जनसंख्या का एक बड़ा भाग जातिवाद की पटरी पर दौड़ पड़ा है। वस्तुत: वोट और दल की जिस ब्रिटिश राजनीतिक प्रणाली को हमने अपनाया है, उसमें से भिन्न परिणाम निकलना ही नहीं था। उस प्रणाली में से निकले राजनीतिक नेतृत्व का विघटनवाद और पृथकतावाद में निहित स्वार्थ पैदा हो गया है। उसी स्वार्थ को सामने रखकर सब संस्थाओं का निर्माण किया जा रहा है। उदाहरण के लिए राष्ट्रीय अल्पसंख्यक आयोग नामक संस्था का विचार कीजिए। इस आयोग की स्थापना जनता पार्टी के शासनकाल (१९७७-७९) में हुई थी। इस आयोग का मुख्य उद्देश्य था अल्पसंख्यक कहाने वाले वर्गों को क्रमश: एकात्म राष्ट्रीय समाज का अभिन्न अंग बनाना। पर, उसने इस दायित्व को निभाने की बजाय अल्पसंख्यकवाद को और गहरा किया, पृथकतावाद की दिशा में धकेला। यही कारण है कि सर्वोच्च न्यायालय के मुख्य न्यायाधीश श्री आर.एस. लाहोटी ने एक निर्णय में राष्ट्रीय अल्पसंख्यक आयोग को भंग करने का सुझाव दिया था।\n\nराष्ट्रीय अल्पसंख्यक आयोग जोड़क के बजाय तोड़क की भूमिका अपना रहा है। इन आयोगों की अध्यक्षता व सदस्यता को सत्तारूढ़ दल के अनुग्रह के रूप में देखा जाता है, इसलिए उस दल के स्वार्थों को पूरा करना आयोग का लक्ष्य बन जाता है। \n\nवैसे तो राष्ट्रीय मानवाधिकार आयोग की स्थापना के बाद ही अल्पसंख्यक आयोग की प्रासंगिकता समाप्त हो जाती है। इससे ये पता चलता है कि मुसलिम कोम्‍फ्रपस के बच्‍चे कितने पड रहै है\n\n", "id": "434058", "title": "राष्ट्रीय अल्पसंख्यक आयोग (भारत)"}
{"url": "https://hi.wikipedia.org/wiki?curid=434059", "text": "राष्ट्रीय मानवाधिकार आयोग (भारत)\n\nभारत का राष्ट्रीय मानवाधिकार आयोग (National Human Rights Commission (NHRC)) एक स्वायत्त विधिक संस्था है। इसकी स्थापना 12 अक्टूबर 1993 को हुई थी। \n\n", "id": "434059", "title": "राष्ट्रीय मानवाधिकार आयोग (भारत)"}
{"url": "https://hi.wikipedia.org/wiki?curid=434060", "text": "चूहादानी\n\nचूहादानी (rat trap) चूहा पकड़ने के लिये बनायी गयी एक युक्ति है।\n", "id": "434060", "title": "चूहादानी"}
{"url": "https://hi.wikipedia.org/wiki?curid=434069", "text": "भिमालिया\n\nBHIMALIYA, is a village in marwar j tehsil dist. Pali rajasthan . the population of villege-1950, a tempal on the hill CHARBHUJAJI. Once apon a time creat this villege by BHIMJI so called it that time to BHIMALIYA it's a poor and noneducated population lived in villege.\n\nIt consist of about 2000 public. Also have a historical mountain, in 1 km areas. \n\nHistorical Temple SHREE CHARBHUJA JI MANDIR are located at 1 km near to the village. \n\nIt also having A historical Jain temple. \nThat are located near to UNECHA BHAWAN also known as Netawat Bhawan. Ithave a history about shree mahavir swami from 200 year. \n\nThe railway atation of Bhimaliya situated at panchetiya - somesar road away from half Kilometer through village in south side. \nThe Unecha Bhawan are stay in brahmano ka bas.", "id": "434069", "title": "भिमालिया"}
{"url": "https://hi.wikipedia.org/wiki?curid=434087", "text": "मछीन्द्र कांबली\n\nमछीन्द्र कांबली, मराठी रंगमंच के एक वयोवृद्ध कलाकार थे। इनका जन्म मालवन में हुआ था। कांबली को उनके शानदार हास्य नाटकों के लिए जाना जाता है साथ ही मराठी रंगमंच पर मालवनी बोली को मान्यता दिलाने का श्रेय भी इन्हें ही जाता है। उन्होंने कई मराठी/मालवनी नाटकों का निर्देशन किया तथा उनमें अभिनय भी किया। 55 वर्ष की आयु में 30 सितम्बर 2007 को उनका निधन हो गया।\n\nउनके कामों में शामिल है: वाई वर्षा पंचावन, माझा पति छत्रपति।\n", "id": "434087", "title": "मछीन्द्र कांबली"}
{"url": "https://hi.wikipedia.org/wiki?curid=434088", "text": "खोईसान भाषाएँ\n\nखोईसान भाषाएँ दक्षिण और पूर्वी अफ़्रीका में बोली जाने वाली वह भाषाएँ हैं जिनमें क्लिक व्यंजन होते हैं और जो किसी भी अन्य भाषा परिवार की सदस्य नहीं हैं। यह कभी काफ़ी विस्तृत क्षेत्र में बोली जाती थीं लेकिन अब केवल कालाहारी रेगिस्तान में और तंज़ानिया के छोटे से इलाक़े में बोली जाती हैं। दक्षिण अफ़्रीका में इन्हें खोई और बुशमैन (जिन्हें 'सान' भी कहते हैं) आदिवासी बोला करते हैं और तंज़ानिया में संडावे और हदज़ा लोग इनके मातृभाषी हैं। बहुत से भाषावैज्ञानिक इसे एक भाषा परिवार का दर्जा नहीं देते और समझते हैं की वास्तव में यह भाषाएँ एक-दुसरे से कोई गहरा सम्बन्ध नहीं रखती।\n\nबहुत सी खोईसान भाषाएँ ख़तरे में हैं या विलुप्त हो चुकी हैं। खोईखोई भाषा सब से अधिक बोले जाने वाली खोईसान भाषा है और इसे नमीबिया में लगभग २। ५ लाख लोग बोलते हैं। तंज़ानिया की संडावे भाषा को ४०,००० लोग और कालाहारी मरुस्थल के उत्तरी भाग में बोले जानी वाली जुउ भाषाओँ को ३०,००० लोग बोलते हैं। ऐतिहासिक रूप से यह दक्षिण अफ़्रीका से उत्तर में महान दरार घाटी तक बोली जाती थीं लेकिन बांटू भाषाओँ के फैलने से इनका प्रभाव सिकुड़ता रहा।\n\n", "id": "434088", "title": "खोईसान भाषाएँ"}
{"url": "https://hi.wikipedia.org/wiki?curid=434103", "text": "अपाची\n\nअपाची या अपाचे (अंग्रेज़ी: Apache) उत्तर अमेरिका की एक मूल अमेरिकी आदिवासी जनजाति है। यह संयुक्त राज्य अमेरिका के दक्षिण-पश्चिमी भाग में रहते हैं और कुछ आथाबास्काई भाषाएँ बोलते हैं। इनका वास क्षेत्र पूर्वी ऐरिज़ोना, उत्तरपश्चिमी मेक्सिको, नया मेक्सिको, टेक्सास और इनके इर्द-गिर्द के कुछ भागों में था। ऐतिहासिक नज़रिए से इनके क़बीले बहुत शक्तिशाली थे और लम्बे अरसे तक इन्होने मेक्सिको और अमेरिका में बसने वाले यूरोपियाई मूल के लोगों के साथ डट के मुक़ाबला किया। अपाची दस्तों ने मेक्सिको में स्पेनी ठिकानो पर १७वी सदी के अंत में छापे मारे और १९वी सदी में अमेरिकी सेना ने उन्हें चतुर और ख़ुंख़ार प्रतिद्वंदी पाया। अपाचियों के पास एक नावाहो (Navajo) नाम की जाति भी रहती है जो संस्कृति और भाषा में अपाचियों से मिलती-जुलती है, लेकिन इन्हें दो भिन्न समुदाय माना जाता है।\n\nअपाची लोग आथाबास्काई भाषाएँ बोलते हैं, जो इस क्षेत्र के अलावा अलास्का और कनाडा में भी बोली जाती हैं। माना जाता है की लगभग १००० ईसवी में अपाचियों के पूर्वज अपने दक्षिण-पश्चिमी वास क्षेत्र में दाख़िल हुए। वे बंजारों की ज़िन्दगी बसर करते हुए जगह से जगह जाते रहते थे। इस वजह से उन्होंने बहुत कम निवास-स्थानों का निर्माण किया जिस से उनके इतिहास के बारे में खोजबीन करना भी कठिन हो गया है। अप्रैल १५४१ में स्पेनी खोजयात्री फ़्रांसिस्को कोरोनादो इनके इलाक़े में पहुंचा और उसने इनके बारे में कहा के:\n\nधीरे-धीरे यहाँ पर बहुत से स्पेनी और मेक्सिकी लोग बस गए। अपाची और यह लोग एक-दूसरे पर हमले भी करते थे और आपस में व्यापर भी करते थे। संयुक्त राज्य अमेरिका ने १८४६ में मेक्सिको के साथ युद्ध लड़ा और वह अपाचियों के बहुत से क्षेत्र का मालिक बना गया। पहले तो अपाचियों और अमेरिकियों के बीच अधिकतर शान्ति रही, लेकिन कुछ समय बाद अपाची क्षेत्र के सांता रीता पहाड़ों में सोना निकला। इस से बहुत से अमेरिकी इस क्षेत्र में आये और अमेरिकी सेना और अपाचियों में बहुत सी झड़पें हुई। अमेरिकी सरकार ने अपाचियों को घेर कर एक सीमित अमेरिकी इंडियन आरक्षित क्षेत्र पर रखने की नीति बनाई। अमेरिकियों के साथ लड़ने वालों में जेरोनिमो (Geronimo, १८२९-१९०९) नाम का एक सरदार बहुत प्रसिद्ध है। अंत में अमेरिकी सेना ने अपाचियों को हरा दिया। बहुत मारे गए और आपचे संस्कृति को मारने के लिए बहुत से अपाची बच्चों को माँ-बाप से अलग करने अमेरिकी पाठशालाओं में रखा गया, जहाँ उन्हें अपनी भाषा बोलने या अपने धर्म का पालन करने पर सज़ा दी जाती थी। बहुत से अपाची बच्चे अपनी मातृभाषा बिना सीखे बड़े हुए। आधुनिक काल में बहुत से अपाची अपनी पुरानी संस्कृति की रक्षा करने और अपाची भाषाओँ को जीवित रखने के प्रयास में जुटे हुए हैं।\n\nअपाची धर्म-कथाओं में तीन पात्रों का अक्सर वर्णन होता है। पहला जीवनदाता (Life Giver) है जिसने ब्रह्माण्ड की सृष्टि करी लेकिन उसके बाद उसका मानव जीवन में कोई विशेष हाथ नहीं था। अन्य दो जलपुत्र (Child of the Water) और शत्रुदमन (Killer of Enemies) हैं, जो मानवों के लिए हानिकारक दैत्यों और जीवों से लड़ते हैं। उत्तर अमेरिका के इस भाग में एक लोमड़ी से मिलता-जुलता कायोटी (coyote) नाम का जानवर भी मिलता है जिसे अपाची कहानियों में एक चालाक पात्र की तरह दर्शाया गया है। अपाची समाज में कुछ लोग धर्म और चिकित्सा का ज्ञान रखते थे। यह वैद्य-पुजारी यह भी जानते थे के कौन सी स्थानीय औषधियों से किन मर्ज़ों का उपचार किया जा सकता है। अक्सर इसके गले में एक रज्जू लाकटका था जिसे इज़्ज़े-क्लोथ़ (izze-kloth) बोलते हैं और जिसकी तुलना हिन्दू जनेऊ से की गई है।\n\n", "id": "434103", "title": "अपाची"}
{"url": "https://hi.wikipedia.org/wiki?curid=434108", "text": "भारत माता की जय\n\nभारत माता की जय भारतीय स्वाधीनता संग्राम के समय सर्वाधिक प्रयुक्त होने वाला नारा था। भारत भूमि को जीवन का पालन करने वाली माता के रूप में रूपायित कर उसकी मुक्ति के लिए की गई कोशिशों में उसकी संतानों ने इस नारे का बार बार प्रयोग किया। भारत माता की वंदना करने वाली यह उक्ति हर द्घोष के साथ स्वाधीनता संग्राम के सिपाहियों में नए उत्साह का संचार करती थी। आज भी इस नारे का प्रयोग राष्ट्रप्रेम या राष्ट्र निर्माण से जुड़े अवसरों, कार्यक्रमों एवं आंदोलनों में किया जाता है।\n\nभगत सिंह ने भी आजादी के लिये अंग्रेजो के सामने भरी अदालत में भारत माता की जय कहके अंग्रेजो की निद उडा दी थी मैरा रंगदे बसंती चोला माये रंग दे...कहा ,,भारतीय सैना का हर जवान युध्द में दुशमनो से लडते समय भारत माता की जय बोलता है जिससे उसका आत्मबल बडता है चाहे वह हिन्दु हो या मुसलमान चाहे वह पंजाबी हो या मद्रासी , सभी अपनी माता की रक्षा के लिये गर्व से कहते है भारत माता की जय।\n\n", "id": "434108", "title": "भारत माता की जय"}
{"url": "https://hi.wikipedia.org/wiki?curid=434111", "text": "गेक्रक्स तारा\n\nगेक्रक्स, जिसका बायर नाम \"गामा क्रूसिस\" (γ Crucis या γ Cru) है, त्रिशंकु तारामंडल का से स्थित एक लाल दानव तारा है। यह पृथ्वी से दिखने वाले सब से रोशन तारों में गिना जाता है। यह पृथ्वी से लगभग ८८ प्रकाश वर्ष की दूरी पर हैं और पृथ्वी का सब से समीपी लाल दानव तारा है। इसका गहरा लाल-नारंगी रंग खगोलशास्त्रियों में प्रसिद्ध है। गेक्रक्स वास्तव में एक द्वितारा है जो पृथ्वी से एक तारे जैसा प्रतीत होता है। मुख्य लाल दानव तारे का एक सफ़ेद बौना साथी तारा भी है।\n\nगेक्रक्स के मुख्य लाल दानव तारे की चमक (निरपेक्ष कान्तिमान) सूरज की चमक से १,५०० गुना ज़्यादा है और इसका सतही तापमान ३,४०० कैल्विन है। इसका द्रव्यमान सूरज के द्रव्यमान का ३ गुना है और इसका व्यास (डायामीटर) सूरज के व्यास का ११३ गुना है। यह मुख्य तारा M4 III श्रेणी का तारा है।\n\nऑस्ट्रेलिया, न्यू ज़ीलैंड और पापुआ न्यू गिनी के ध्वजों पर त्रिशंकु तारामंडल का चित्रण है, जिसपर पाँच तारे दर्शाए जाते हैं। इनमें से एक तारा गेक्रक्स है। ब्राज़ील में गेक्रक्स को बाहिया (Bahia) राज्य का प्रतीक माना जाता है और उस राष्ट्र के झंडे पर २६ तारे दर्शाए जाते हैं जिनमें से एक गेक्रक्स है।\n\n", "id": "434111", "title": "गेक्रक्स तारा"}
{"url": "https://hi.wikipedia.org/wiki?curid=434114", "text": "स्थाई खाता संख्या\n\nस्थाई खाता संख्या या पैन (PAN) पूरे भारत में दस अंकीय वर्णात्मक संख्‍या है (जैसे, ADSPS8211J) जो आयकर विभाग द्वारा लेमिनेटिड कार्ड के रूप में जारी किया जाता है। यह पता या स्‍थान परिवर्तन के साथ नहीं बदलता है जहां आप का‍ निर्धारण किया जा रहा है। पैन संबंधी सूचना प्राप्‍त करने के लिए आयकर विभाग ने निम्‍नलिखित को प्राधिकृत किया है :- \n\nआयकर अधिनियम में यह व्‍यवस्‍था की गई है कि प्रत्‍येक व्‍यक्ति जिसकी कुल आय उस अधिकतम राशि से अधिक है, जिस पर कर नहीं लगता या प्रत्‍येक व्‍यक्ति जो किसी व्‍यापार करता या व्‍यवसाय में लगा है, जिसकी कुल आय, लाभ या सकल प्राप्ति पहले किसी भी विगत वर्ष में 5 लाख रुपए से अधिक हुई है या कोई व्‍यक्ति जिसे आय विवरणी फाइल करने की आवश्‍यकता है, वह पैन के लिए आवेदन करेगा। इसके अतिरिक्‍त कोई व्‍यक्ति जो उपर्युक्‍त शर्तें पूरी नहीं करता, वह भी पैन आबंटन के लिए आवेदन कर सकता है। दिनांक 1.6.2000 से केंद्रीय सरकार अधिसूचना द्वारा किसी वर्ग या वर्ग के व्‍यक्तियों को विनिर्दिष्‍ट करेगी आयातक और निर्यातक सहित चाहे उनके द्वारा कोई कर का भुगतान किया जाता है या अन्‍यथा, वह व्‍यक्ति भी निर्धारण अधिकारी के पास पैन आबंटन के लिए आवेदन कर सकता है। दिनांक 1.4.2006 से व्‍यक्ति जो लाभों के लिए विवरणी फाइल करने का उत्‍तरदायी है उसके लिए भी पैन आबंटित किया गया है। उसे दूसरा पैन प्राप्‍त करने की आवश्‍यकता नहीं है।\n\nचूंकि किसी वित्‍तीय वर्ष की आय पर बाद के वर्ष में कर लगाया जाता है जो निर्धारण वर्ष कहा जाता है इसलिए संबंधित निर्धारण वर्ष के 30 जून के पहले पैन के लिए आवेदन किया जाए।\n\nपैन के आबंटन के लिए आवेदन प्रपत्र 49 क में करना है। इस प्रपत्र को भरते समय निम्‍नलिखित बातों पर ध्‍यान दिया जाना है:-\n\n\n\nनिम्‍नलिखित परिवर्तनों की सूचना निर्धारण अधिकारी को दी जाए\n\nनई शृंखला के तहत नए पैन के लिए आवेदन निम्‍नलिखित परिस्थितियों में किया जा सकता है\n\n", "id": "434114", "title": "स्थाई खाता संख्या"}
{"url": "https://hi.wikipedia.org/wiki?curid=434115", "text": "सूक्ष्‍म, लघु और मध्‍यम उद्यम विकास अधिनियम, 2006\n\nसूक्ष्‍म, लघु और मध्‍यम उद्यम विकास, अधिनियम 2006 को सूक्ष्‍म, लघु और मध्‍यम उद्यम क्षेत्र की तथा इनके साथ संबंधी या अनुषंगी मामलों प्रतिस्‍पर्द्धा और प्रोत्‍साहन एवं विकास की सुविधा प्रदान करने हेतु लागू किया गया है। इसके लिए इसमें विशिष्टि कोशों की स्‍थापना, विशेष योजनाओं / कार्यक्रमों की अधिसूचना, प्रगतिशील ऋण नीतियां और प्रथाएं, इन उद्यमों के उत्‍पादों और सेवाओं के प्रापण में सरकार की प्राथमिकता, इनकी समस्‍याओं के शमन के लिए और अधिक प्रभावी प्रक्रियाविधियां अपनाना आदि शामिल है। यह उद्यम की संकल्‍पना को मान्‍यता देने के लिए अब तक का पहला कानूनी ढांचा प्रदान करता है, जिसमें विनिर्माण (किसी उद्योग से संबंधित वस्‍तुओं का निर्माण / उत्‍पादन दोनों शामिल हैं) और सेवा (जो सेवाएं प्रदान करने / देने में संलग्‍न हैं) इकाइयां शामिल हैं। इस अधिनियम के तहत उद्यम के तीन स्‍तर सूक्ष्‍म, लघु और मध्‍यम को पहली बार परिभाषित किया गया है। इस अधिनियम में राष्‍ट्रीय स्‍तर पर सभी पणधारियों के वर्गों के संतुलित प्रतिनिधित्‍व सहित राष्‍ट्रीय स्‍तर पर वैधानिक परामर्शी प्रक्रिया प्रदान की गई है जो विशेष रूप से सलाहकारी कार्यों की व्‍यापक परास के साथ इन उद्यमों के लिए उपयोगी है।\n\nhttp://indiacode.nic.in/rspaging.asp?tfnm=200627\n", "id": "434115", "title": "सूक्ष्‍म, लघु और मध्‍यम उद्यम विकास अधिनियम, 2006"}
{"url": "https://hi.wikipedia.org/wiki?curid=434116", "text": "राष्‍ट्रीय राजमार्ग अधिनियम, 1956\n\nराष्‍ट्रीय राजमार्ग अधिनियम, 1956 राष्‍ट्रीय राजमार्ग के विकास और प्रबंधन से संबंधित विषयों पर कार्य करता है। इसके अन्‍य मुख्‍य कार्य निम्‍नलिखित हैं :-\n\n\nराष्‍ट्रीय राजमार्ग अधिनियम (एन एच एक्‍ट) 1956, को जून, 1995 में संशोधित किया गया और निजी व्‍यक्तियों को एन एच परियोजनाओं में निवेश करने की अनुमति दी गई, लेवी संग्रहण और वापसी शुल्‍क आदि अनुमत किए गए। राजमार्ग में महत्‍वपूर्ण निजी भागीदारी की शुरूआत भारत की सबसे बड़ी सड़क परियोजना जो राष्‍ट्रीय 'राजमार्ग विकास परियोजना (एन एच डी पी)' कहलाती है शुरू करने के साथ किया गया; एन एच डी पी एक विशाल परियोजना है जिसे देश में राष्‍ट्रीय राजमार्गों के उन्‍नयन और विकास के लिए शुरू किया गया और इसका क्रियान्‍वयन एन एच एक विशाल परियोजना है जिसे देश में राष्‍ट्रीय राजमार्गों के उन्‍नयन और विकास के लिए शुरू किया गया और इसका क्रियान्‍वयन एन एच ए आई द्वारा चरण बद्ध तरीके से किया जा रहा है।\n\nhttp://indiacode.nic.in/rspaging.asp?tfnm=195648\n", "id": "434116", "title": "राष्‍ट्रीय राजमार्ग अधिनियम, 1956"}
{"url": "https://hi.wikipedia.org/wiki?curid=434119", "text": "चुनाव में धांधली\n\nचुनाव, लोकतंत्र की आत्मा है किन्तु उसमें भी तरह-तरह की धांधलियाँ की जाती हैं।\n\n\n\n", "id": "434119", "title": "चुनाव में धांधली"}
{"url": "https://hi.wikipedia.org/wiki?curid=434138", "text": "परिभाषा\n\nपरिभाषा (अंग्रेजी : Definition) किसी भी विषय या वस्तु या चीज का संक्षिप्त और तार्किक वर्णन है, जो वस्तुओं के मूलभूत विशिष्ट गुण या संकल्पनाओं के अर्थ, अंतर्वस्तु और सीमाएं बताता है। किसी शब्द या वाक्यांश या संकेत की व्याख्या करने वाले गद्यांश को भी परिभाषा कह सकते हैं। उदाहरण के लिए, भौतिकी में 'शक्ति' की परिभाषा निम्नलिखित प्रकार से की जाती है-\n\nनिष्कर्ष यह है कि परिभाषा ऐसी होनी चाहिए जो अव्याप्ति और अतिव्याप्ति दोषों से मुक्त हो। अर्थात, संदर्भित विषय या वस्तु के वाच्यार्थ का ऐसा लक्षण बतला सके जो प्रत्येक प्रसंग के लिये तो उपयुक्त हो किन्तु, उस विषय या वस्तु के सिवाय किसी अन्य वस्तु के लिये उपयुक्त न हो।\n", "id": "434138", "title": "परिभाषा"}
{"url": "https://hi.wikipedia.org/wiki?curid=434154", "text": "भ्रष्टाचार निवारण अधिनियम, 1988\n\nभ्रष्टाचार निवारण अधिनियम, 1988 (Prevention of Corruption Act, 1988 (No. 49 of 1988)) भारतीय संसद द्वारा पारित केंद्रीय कानून है जो सरकारी तंत्र एवं सार्वजनिक क्षेत्र के उपक्रमों में भ्रष्टाचार को कम करने के उद्देश्य से बनाया गया है।\n\n", "id": "434154", "title": "भ्रष्टाचार निवारण अधिनियम, 1988"}
{"url": "https://hi.wikipedia.org/wiki?curid=434176", "text": "योग का इतिहास\n\nयोग परम्परा और शास्त्रों का विस्तृत इतिहास रहा है, यद्यपि इसका बहुत सारा इतिहास नष्टहो गया है। किन्तु जिस तरह राम के निशान इस भारतीय उपमहाद्वीप में जगह-जगह बिखरे पड़े है उसी तरह योगियों और तपस्वियों के निशान जंगलों, पहाड़ों और गुफाओं में आज भी देखे जा \nसकते है।\n\nभगवान शंकर के बाद वैदिक ऋषि-मुनियों से ही योग का प्रारम्भ माना जाता है। बाद में कृष्ण, महावीर और बुद्ध ने इसे अपनी तरह से विस्तार दिया। इसके पश्चात पातंजलि ने इसे सुव्यवस्थित रूप दिया। इस रूप को ही आगे चलकर सिद्धपंथ, शैवपंथ, नाथपंथ वैष्णव और शाक्त पंथियों ने अपने-अपने तरीके से विस्तार दिया।\n\nअर्थात- योग के बिना विद्वान का भी कोई यज्ञकर्म सिद्ध नहीं होता। वह योग क्या है? योग चित्तवृत्तियों का निरोध है, वह कर्तव्य कर्ममात्र में व्याप्त है।\n\nअर्थात वही परमात्मा हमारी समाधि के निमित्त अभिमुख हो, उसकी दया से समाधि, विवेक, ख्याति तथा ऋतम्भरा प्रज्ञा का हमें लाभ हो, अपितु वही परमात्मा अणिमा आदि सिद्धियों के सहित हमारी ओर आगमन करे।\n\nउपनिषद में इसके पर्याप्त प्रमाण उपलब्ध हैं। कठोपनिषद में इसके लक्षण को बताया गया है- \"तां योगमित्तिमन्यन्ते स्थिरोमिन्द्रिय धारणम्\"\n\nयोगाभ्यास का प्रामाणिक चित्रण लगभग 3000 ई.पू. सिन्धु घाटी की सभ्यता के समय की मोहरों और मूर्तियों में मिलता है। योग का प्रामाणिक ग्रंथ 'योगसूत्र' 200 ई.पू. योग पर लिखा गया पहला सुव्यवस्थित ग्रंथ है।\n\nहिंदू, जैन और बौद्ध धर्म में योग का अलग-अलग तरीके से वर्गीकरण किया गया है। इन सबका मूल वेद और उपनिषद ही रहा है।\n\nवैदिक काल में यज्ञ और योग का बहुत महत्व था। इसके लिए उन्होंने चार आश्रमों की ‍व्यवस्था निर्मित की थी। ब्रह्मचर्य आश्रम में वेदों की शिक्षा के साथ ही शस्त्र और योग की शिक्षा भी दी जाती थी। ऋग्वेद को 1500 ई.पू. से 1000 ई.पू. के बीच लिखा गया माना जाता है। इससे पूर्व वेदों को कंठस्थ कराकर हजारों वर्षों तक स्मृति के आधार पर संरक्षित रखा गया था।\n\nभारतीय दर्शन के मान्यता के अनुसार वेदों को अपौरुषेय माना गया है अर्थात वेद परमात्मा की वाणी हैं तथा इन्हें करीब दो अरब वर्ष पुराना माना गया है। इनकी प्राचीनता के बारे में अन्य मत भी हैं। ओशो रजनीश ऋग्वेद को करीब 90 हजार वर्ष पुराना मानते हैं।\n\n563 से 200 ई.पू. योग के तीन अंग - तप, स्वाध्याय और ईश्वर प्राणिधान - का प्रचलन था। इसे 'क्रियायोग' कहा जाता है।\n\nजैन और बौद्ध जागरण और उत्थान काल के दौर में यम और नियम के अंगों पर जोर दिया जाने लगा। यम और नियम अर्थात अहिंसा, सत्य, ब्रह्मचर्य, अस्तेय, अपरिग्रह, शौच, संतोष, तप और स्वाध्याय का प्रचलन ही अधिक रहा। यहाँ तक योग को सुव्यवस्थित रूप नहीं दिया गया था।\n\nपहली बार 200 ई.पू. पातंजलि ने वेद में बिखरी योग विद्या का सही-सही रूप में वर्गीकरण किया। पातंजलि के बाद योग का प्रचलन बढ़ा और यौगिक संस्थानों, पीठों तथा आश्रमों का निर्माण होने लगा, जिसमें केवल राजयोग की शिक्षा-दीक्षा दी जाती थी।\n\n", "id": "434176", "title": "योग का इतिहास"}
{"url": "https://hi.wikipedia.org/wiki?curid=434180", "text": "बॅलाट्रिक्स तारा\n\nबॅलाट्रिक्स, जिसका बायर नाम \"गामा ओरायोनिस\" (γ Orionis या γ Ori) है, कालपुरुष तारामंडल का तीसरा सब से रोशन तारा है। यह पृथ्वी से दिखने वाले तारों में से २७वा सब से रोशन तारा भी है। यह एक परिवर्ती तारा है और इसकी चमक (या सापेक्ष कान्तिमान) १.५९ से १.६४ मैग्निट्यूड के बीच बदलती रहती है। यह पृथ्वी से २४५ प्रकाश वर्ष की दूरी पर है।\n\nबॅलाट्रिक्स को अंग्रेज़ी में Bellatrix लिखा जाता है, जो लातिनी भाषा से आया है और जिसका अर्थ है \"स्त्री योद्धा\" (जिसे \"ऐमेज़ॉन\" भी कहते हैं)।\n\nबॅलाट्रिक्स एक B2 III श्रेणी का नीला महादानव तारा है जो हमारे सूरज के द्रव्यमान से ८ या ९ गुना द्रव्यमान (मास) है। इसकी अंदरूनी चमक (या निरपेक्ष कान्तिमान) हमारे सूरज की चमक की ४,००० गुना है।\n\n", "id": "434180", "title": "बॅलाट्रिक्स तारा"}
{"url": "https://hi.wikipedia.org/wiki?curid=434192", "text": "साजन (1991 फ़िल्म)\n\nसाजन 1991 में बनी हिन्दी भाषा की फिल्म है।\n", "id": "434192", "title": "साजन (1991 फ़िल्म)"}
{"url": "https://hi.wikipedia.org/wiki?curid=434193", "text": "अंजना मुमताज़\n\nअंजना मुमताज़ हिन्दी फ़िल्मों की एक अभिनेत्री हैं। \n", "id": "434193", "title": "अंजना मुमताज़"}
{"url": "https://hi.wikipedia.org/wiki?curid=434194", "text": "बलवान (1992 फ़िल्म)\n\nबलवान 1992 में बनी हिन्दी भाषा की फिल्म है।\n", "id": "434194", "title": "बलवान (1992 फ़िल्म)"}
{"url": "https://hi.wikipedia.org/wiki?curid=434195", "text": "हकीकत (1995 फ़िल्म)\n\nहकीकत 1995 में बनी हिन्दी भाषा की फिल्म है।\n", "id": "434195", "title": "हकीकत (1995 फ़िल्म)"}
{"url": "https://hi.wikipedia.org/wiki?curid=434196", "text": "संगीत (1992 फ़िल्म)\n\nसंगीत 1992 में बनी हिन्दी भाषा की फिल्म है।\n", "id": "434196", "title": "संगीत (1992 फ़िल्म)"}
{"url": "https://hi.wikipedia.org/wiki?curid=434197", "text": "गुड्डी मारुति\n\nगुड्डी मारुति हिन्दी फ़िल्मों की एक अभिनेत्री हैं। \n", "id": "434197", "title": "गुड्डी मारुति"}
{"url": "https://hi.wikipedia.org/wiki?curid=434212", "text": "पैन अमेरिकी खेल\n\nपैन अमेरिकी खेल (पैन एम के नाम से भी जाना है) प्रत्येक चार वर्ष बाद आयोजित होने वाली एक बहु-खेल प्रतियोगिता है जिसमें महाअमेरिका के विभिन्न देशों के खिलाडी भाग लेते हैं। वर्तमान समय में इन में केवल ग्रीष्मकालीन खेल ही प्रदर्शित होते है, परन्तु पूर्व में एक सत्र के लिए शीतकालीन खेल भी पैन अमेरिकी खेलो का हिस्सा बने थे। प्रतियोगिता हर चार वर्ष पश्चात ग्रीष्मकालीन ओलिंपिक खेलों से एक वर्ष पूर्व महाअमेरिका के देशों के एथलीटों के बीच आयोजित कि जाती है। विगत खेल रियो डि जेनेरो, ब्राज़ील में 2007 में आयोजित किए गये थे। अगले खेल 2011 में ग्वाडलहारा, मेक्सिको में आयोजित होने हैं, तथा 2015 के खेल टोरंटो, कनाडा में होने हैं। 2007 से मेजबान शहरों के साथ दोनों पैन अमेरिकी और पारापैन अमेरिकी खेलो के प्रबंधन का अनुबंध किया जाता है। पारापैन अमेरिकी खेलो में शारीरिक रूप से विकलांग एथलीट एक-दूसरे के विरुद्ध प्रतिस्पर्धा करते हैं, तथा ये पैन अमेरिकी खेलो के तुरन्त बाद आयोजित होते हैं। पैन अमेरिकी खेल संगठन पैन एम खेलो की नियंत्रन समिति हैं, जिसकी संरचना और कार्य ओलिंपिक चार्टर के अनुसार परिभाषित हैं।\n", "id": "434212", "title": "पैन अमेरिकी खेल"}
{"url": "https://hi.wikipedia.org/wiki?curid=434218", "text": "बीटा टाओरी तारा\n\nबीटा टाओरी, जिसका बायर नामांकन में भी यही नाम (β Tau या β Tauri) दर्ज है, वृष तारामंडल का दूसरा सबसे रोशन तारा है। इसका पृथ्वी से देखा गया औसत सापेक्ष कांतिमान (यानि चमक) का मैग्निट्यूड) १.६८ है और यह पृथ्वी से १३० प्रकाश-वर्ष की दूरी पर स्थित है। यह पृथ्वी से दिखने वाले तारों में से २८वा सब से रोशन तारा भी है।\n\nबीटा टाओरी को अरबी भाषा में \"अन-नत्ह\" () कहा जाता है, जिसका अर्थ है \"सांड के सींग\"। इसे अंग्रेज़ी में भी कभी-कभी \"ऍलनैट\" (Elnath) कहा जाता है।\n\nबीटा टाओरी एक B7 III श्रेणी का दानव तारा है। इसकी अंदरूनी चमक (निरपेक्ष कान्तिमान) हमारे सूरज की ७०० गुना है। इसका व्यास हमारे सूरज के व्यास का ५ से ६ गुना और इसका द्रव्यमान सूरज के द्रव्यमान का ४.५ गुना है। रासायनिक तत्वों के नज़रिए से इस तारे में हमारे सूरज की तुलना में मैंगनीज़ अधिक है और मैग्नेशियम और कैल्शियम कम है। यह तारा अपने केंद्र में मौजूद हाइड्रोजन ईंधन या तो ख़त्म कर चुका है या करने वाला है और अब मुख्य अनुक्रम तारा नहीं रहा है। चंद लाख सालों बाद यह फूलकर ठंडा होना शुरू हो जाएगा और एक नारंगी दानव तारा बन जाएगा।\n\nबीटा टाओरी आकाश में जहाँ नज़र आता है उसके बहुत समीप एक धुंधला-सा तारा भी दिखाई देता है, इसलिए खगोलशास्त्री इसे एक दोहरा तारा मानते हैं। आसमान में कभी-कभी बीटा टाओरी चन्द्रमा के बहुत पास दिखाई देता है और कभी-कभी उसके पीछे छिप भी जाता है।\n\n", "id": "434218", "title": "बीटा टाओरी तारा"}
{"url": "https://hi.wikipedia.org/wiki?curid=434223", "text": "बीटा कराइनी तारा\n\nबीटा कराइनी, जिसका बायर नामांकन में भी यही नाम (β Car या β Carinae) दर्ज है, कराइना तारामंडल का दूसरा सबसे रोशन तारा है। इसका पृथ्वी से देखा गया औसत सापेक्ष कांतिमान (यानि चमक का मैग्निट्यूड) १.६८ है और यह पृथ्वी से ११० प्रकाश-वर्ष की दूरी पर स्थित है। यह पृथ्वी से दिखने वाले तारों में से २९वाँ सब से रोशन तारा भी है।\n\nबीटा कराइनी को \"मियाप्लैसिडस\" (Miaplacidus) भी कहा जाता है, जिसका अर्थ \"शान्त जल\" है। यह अरबी भाषा के \"मियाह\" (, अर्थ: पानी) और लातिनी भाषा के \"प्लैसिड\" (placid, अर्थ: शांत) का संयुक्त शब्द है।\n\nबीटा कराइनी एक A2 IV श्रेणी का उपदानव तारा है। इसकी अंदरूनी चमक (निरपेक्ष कान्तिमान) हमारे सूरज की २१० गुना है। इसका व्यास हमारे सूरज के व्यास का ५.७ गुना और इसका द्रव्यमान सूरज के द्रव्यमान का ३ गुना है।\n\n", "id": "434223", "title": "बीटा कराइनी तारा"}
{"url": "https://hi.wikipedia.org/wiki?curid=434227", "text": "बिंदु\n\nबिंदु (Point in geometry)स्थान निर्धारित करता है। इसमें न लम्बाई होती है और न ही चैड़ाई। \nबिंदु की विमायें शून्य होती हैं (zero dimensions)\nयुक्लीडियन ज्यामिति में किसी बिंदु का निर्धारण (x,y) के रूप में हो सकता है जहां x और y अक्षों को प्रकट करते है। इसी प्रकार अंतरिक्ष (space) में किसी बिंदु को (z,y,z ) के रूप में प्रकट करते हैं जहां x ,y और z कृमशः x-अक्ष ,y-अक्ष और कz-अक्ष को प्रकट करते हैं।\n\nयद्यपि बिंदु विमाओं रहित होता है लेकिन बिंदु के बिना ज्यामिति की कल्पना करना असंभव है। अतः ज्यामिति में बिंदु का महत्त्व सर्वाधिक है या यों कहें कि ज्यामिति का प्रारम्भ ही बिंदु से होता है\n", "id": "434227", "title": "बिंदु"}
{"url": "https://hi.wikipedia.org/wiki?curid=434236", "text": "भारतीय पुलिस का इतिहास\n\nहिंदू काल में इतिहास में दंडधारी शब्द का उल्लेख आता है। भारतवर्ष में पुलिस शासन के विकासक्रम में उस काल के दंडधारी को वर्तमान काल के पुलिस जन के समकक्ष माना जा सकता है। प्राचीन भारत का स्थानीय शासन मुख्यत: ग्रामीण पंचायतों पर आधारित था। गाँव के न्याय एवं शासन संबंधी कार्य ग्रामिक नामी एक अधिकारी द्वारा संचलित किए जाते थ। इसकी सहायता और निर्देशन ग्राम के वयोवृद्ध करते थे। यह ग्रामिक राज्य के वेतनभोगी अधिकारी नहीं होते थे वरन् इन्हें ग्राम के व्यक्ति अपने में से चुन लेते थे। ग्रामिकों के ऊपर 5-10 गाँवों की व्यवस्था के लिए \"गोप\" एवं लगभग एक चौथाई जनपद की व्यवस्था करने के लिए \"गोप\" एवं लगभग एक चौथाई जनपद की व्यवस्था करने के लिए \"स्थानिक\" नामक अधिकारी होते थे। प्राचीन यूनानी इतिहासवेतताओं ने लिखा है कि इन निर्वाचित ग्रामीण अधिकारियों द्वारा अपराधों की रोकथाम का कार्य सुचारु रूप से होता था और उनके संरक्षण में जनता अपने व्यापार उद्योग-निर्भय होकर करती थी।\n\nसल्तनत और मुगल काल में भी ग्राम पंचायतों और ग्राम के स्थानीय अधिकारियों की परंपरा अक्षुण्ण रही। मुगल काल में ग्राम के मुखिया मालगुजारी एकत्र करने, झगड़ों का निपटारा आदि करने का महत्वपूर्ण कार्य करते थे और निर्माण चौकीदारों की सहायता से ग्राम में शांति की व्यवस्था स्थापित रखे थे। चौकीदार दो श्रेणी में विभक्त थे- (1) उच्च, (2) साधारण। उच्च श्रेणी के चौकीदार अपराध और अपराधियों के संबंध में सूचनाएँ प्राप्त करते थे और ग्राम में व्यवस्था रखने में सहायता देते थे। उनका यह भी कर्तव्य था कि एक ग्राम से दूसरे ग्राम तक यात्रियों को सुरक्षापूर्वक पहुँचा दें। साधारण कोटि के चौकीदारों द्वारा फसल की रक्षा और उनकी नापजोख का कार्य करता जाता था। गाँव का मुखिया न केवल अपने गाँव में अपराध शासन का कार्य करता था वरन् समीपस्थ ग्रामों के मुखियों को उनके क्षेत्र में भी अपराधों के विरोध में सहायता प्रदान करता था। शासन की ओर से ग्रामीण क्षेत्रों की देखभाल फौजदार और नागरिक क्षेत्रों की देखभाल कोतवाल के द्वारा की जाती थी।\n\nमुगलों के पतन के उपरांत भी ग्रामीण शासन की परंपरा चलती रही। यह अवश्य हुआ कि शासन की ओर से नियुक्त अधिकारियों की शक्ति क्रमश: लुप्तप्राय होती गई। सन् 1765 में जब अंग्रेजों ने बंगाल की दीवानी हथिया ली तब जनता का दायित्व उनपर आया। वारेन हेस्टिंग्ज़ ने सन् 1781 तक फौजदारों और ग्रामीण पुलिस की सहायता से पुलिस शासन की रूपरेखा बनाने के प्रयोग किए और अंत में उन्हें सफल पाया। लार्ड कार्नवालिस का यह विश्वास था कि अपराधियों की रोकथाम के निमित्त एक वेतन भोगी एवं स्थायी पुलिस दल की स्थापना आवश्यक है। इसके निमित्त जनपदीय मजिस्ट्रेटों को आदेश दिया गया कि प्रत्येक जनपद को अनेक पुलिसक्षेत्रों में विभक्त किया जाए और प्रत्येक पुलिसक्षेत्र दारोगा नामक अधिकारी के निरीक्षण में सौंपा जाय। इस प्रकार दारोगा का उद्भव हुआ। बाद में ग्रामीण चौकीदारों को भी दारोगा के अधिकार में दे दिया गया।\n\nइस प्रकार मूलत: वर्तमान पुलिस शासन की रूपरेखा का जन्मदाता लार्ड कार्नवालिस था। वर्तमान काल में हमारे देश में अपराधनिरोध संबंधी कार्य की इकाई, जिसका दायित्व पुलिस पर है, थाना अथवा पुलिस स्टेशन है। थाने में नियुक्त अधिकारी एवं कर्मचारियों द्वारा इन दायित्वों का पालन होता है। सन् 1861 के पुलिस ऐक्ट के आधार पर पुलिस शासन प्रत्येक प्रदेश में स्थापित है। इसके अंतर्गत प्रदेश में महानिरीक्षक की अध्यक्षता में और उपमहानिरीक्षकों के निरीक्षण में जनपदीय पुलिस शासन स्थापित है। प्रत्येक जनपद में सुपरिटेंडेंट पुलिस के संचालन में पुलिस कार्य करती है। सन् 1861 के ऐक्ट के अनुसार जिलाधीश को जनपद के अपराध संबंधी शासन का प्रमुख और उस रूप में जनपदीय पुलिस के कार्यों का निर्देशक माना गया है।", "id": "434236", "title": "भारतीय पुलिस का इतिहास"}
{"url": "https://hi.wikipedia.org/wiki?curid=434248", "text": "केंद्रीय खनन एवं ईंधन अनुसंधान संस्थान\n\nकेंद्रीय खनन एवं ईंधन अनुसंधान संस्थान (अंग्रेजी -Central Institute of Mining and Fuel Research) धनबाद, झारखण्ड में स्थित है। यह भारत की वैज्ञानिक एवं औद्योगिक अनुसंधान परिषद की एक अंगीभूत प्रयोगशाला है। यह खनन से खपत तक अर्थात सम्पूर्ण कोयला ऊर्जा श्रृंखला को अनुसंधान व विकास से संबंधित निवेश उपलब्ध कराने के लिए समर्पित है।\n\nसीएफआरआई (केंद्रीय ईंधन अनुसंधान संस्थान) तथा सीएमआरआई (केंद्रीय खनन अनुसंधान संस्थान) के एकीकरण के बाद सीआईएमएफआर (केंद्रीय खनन एवं ईंधन अनुसंधान संस्थान) का गठन हुआ। राँची, बिलासपुर (मध्य प्रदेश), नागपुर व रुड़की में इस संस्थान के यूनिट हैं।\nकेंद्रीय ईंधन अनुसंधान संस्थान (सीएफआरआई) की स्थापना सन 1946 में हुई। यह एक अन्तरराष्ट्रीय स्तर पर ख्यातिप्राप्त कोयला अनुसंधान व विकास प्रयोगशाला थी। इसे संसाधन गुणवत्ता मूल्यांकन, कोयला विनिर्माण, कार्बनीकरण, प्रदहन तथा निम्न गुणवत्ता वाले कोयले के गैसीकरण, पर्यावरण प्रबंधन तथा उड़नशील राख के प्रयोग के क्षेत्र में विशेषज्ञता प्राप्त थी। इसके अतिरिक्त इसे कोयला, सिन्थेटिक ईंधन एवं रसायनों पर मौलिक अनुसंधान करने का भी अनुभव प्राप्त था। \nकेन्द्रीय खनन अनुसंधान केन्द्र (सीएमआरएस) की स्थापना 1956 में हुई थी। 1994 में इसका नाम केन्द्रीय खनन अनुसंधान संस्थान (सीएमआरआई) कर दिया गया। यह प्रयोगशाला कोयला एवं खनिज उद्योगों को पूरी सुरक्षा एवं मित्तव्ययिता के साथ लक्ष्यबध्द उत्पादन प्राप्त करने के लिए अनुसंधान व विकास समर्थन, तकनीकी सेवा, प्रौद्योगिकी उत्क्रमण में सहायता, प्रौद्योगिकी अनुकूलन आदि उपलब्ध कराने वाला देश का एक अग्रणी संस्थान था।\n\nइस संस्थान में निम्न विभाग हैं: \n\n", "id": "434248", "title": "केंद्रीय खनन एवं ईंधन अनुसंधान संस्थान"}
{"url": "https://hi.wikipedia.org/wiki?curid=434279", "text": "बनगाँव\n\nधांगङ या धांगङ , भारत के हरियाणा राज्य के अंतर्गत फतेहाबाद जिले की फतेहाबाद तहसील का एक गाँव है।\n\nबनग्राम गाँव फतेहाबाद से १० \nकिलोमीटर दूर दक्षिण में स्थित है।\nबनग्राम गाँव . पर स्थित है।\n\n", "id": "434279", "title": "बनगाँव"}
{"url": "https://hi.wikipedia.org/wiki?curid=434284", "text": "पूर्वनिर्माण\n\nजब किसी संरचना के विभिन्न अवयवों का जमाव (असेम्बली) किसी कारखाने में करके, जमे-जमाये उस सम्पूर्ण संरचना को या उसके भागों को अन्तिम स्थान पर ढोकर ले जाकर स्थापित किया जाता है तो इस तकनीक को पूर्वनिर्माण (Prefabrication) कहते हैं। यह शब्द उस पारम्परिक तकनीक से भिन्नता दर्शाने के लिये प्रयुक्त होता है जिसमें मूलभूत माल को अन्तिम स्थान तक ले जाकर सारा निर्माण और असेम्बली (जमाव) वहीं किया जाय। पूर्वनिर्माण का उपयोग घरनिर्माण के अतिरिक्त बहुत से अन्य क्षेत्रों में भी होता है, जैसे किसी बड़ी मशीन को किसी स्थान पर लगाने के लिये पहले से जमाये गये इसके अपेक्षाकृत छोटे भागों को कारखाने में ही तैयार कर लिया जाता है।\n\nउपयुक्‍त उत्‍पादन स्‍तर तथा तर्कसंगत उत्‍पादन विधियों के साथ छोटे, संभालने में सरल अवयवों पर आधारित खुली पूर्वनिर्माण प्रणालियों ने श्रम एवं सामग्री की तेजी से बढ़ती लागत पर लगाम लगाने के एक महत्‍वपूर्ण विकल्‍प के रूप में आवास विशेषज्ञों का ध्‍यान आकृष्‍ट किया है। भारत के विभिन्‍न क्षेत्रों में स्थित भवन केंद्रों ने तृणमूल स्‍तर पर पूर्वनिर्माण की अनेक प्रणालियों के प्रचार-प्रसार में सहायक की भूमिका निभाई है।\n\nव्‍यवहारत: भवन के हर भाग यानी नींव, दीवार, दरवाजे एवं खिड़कियां, छत, लिंटेल एवं सीढ़ी के लिए आंशिक पूर्वनिर्माण का सार्थक रूप में प्रयोग किया जा सकता है। छत की लागत, जो किसी भवन परियोजना में निर्माण परिव्‍यय के प्रमुख घटकों में से एक है, पूर्वनिर्माण के प्रमुख क्षत्रों में से एक रही है। \n\n", "id": "434284", "title": "पूर्वनिर्माण"}
{"url": "https://hi.wikipedia.org/wiki?curid=434287", "text": "पूर्वनिर्मित घर\n\nपूर्वनिर्मित घर (Prefabricated homes) ऐसे आवास है जिन्हे कहीं और पूर्वनिर्मित करके स्थापना के स्थान पर ले जाकर स्थापित कर दिया जाता है। प्रायः इनको एक स्थान से दूसरे स्थान पर ले जाने और स्थापित करने में अधिक कठिनाई नहीं आती। \n\n", "id": "434287", "title": "पूर्वनिर्मित घर"}
{"url": "https://hi.wikipedia.org/wiki?curid=434303", "text": "दिलवाले कभी ना हारे (1992 फ़िल्म)\n\nदिलवाले कभी ना हारे 1992 में बनी हिन्दी भाषा की फिल्म है।\n", "id": "434303", "title": "दिलवाले कभी ना हारे (1992 फ़िल्म)"}
{"url": "https://hi.wikipedia.org/wiki?curid=434304", "text": "बेवफ़ाई (1985 फ़िल्म)\n\nबेवफ़ाई 1985 में बनी हिन्दी भाषा की फिल्म है।\n", "id": "434304", "title": "बेवफ़ाई (1985 फ़िल्म)"}
{"url": "https://hi.wikipedia.org/wiki?curid=434305", "text": "शीशा (1986 फ़िल्म)\n\nशीशा 1986 में बनी हिन्दी भाषा की फिल्म है।\n", "id": "434305", "title": "शीशा (1986 फ़िल्म)"}
{"url": "https://hi.wikipedia.org/wiki?curid=434306", "text": "12 बी (2001 फ़िल्म)\n\n12 बी 2001 में बनी तमिल भाषा की फिल्म है।\n", "id": "434306", "title": "12 बी (2001 फ़िल्म)"}
{"url": "https://hi.wikipedia.org/wiki?curid=434308", "text": "13 बी (2009 फ़िल्म)\n\n13 बी 2009 में बनी हिन्दी भाषा की फिल्म है। मूल रूप से यह फिल्म तमिल में य़वरुम नालम नाम से प्रदर्शित हुई और हिन्दी में इसे १३ बी के नाम प्रदर्शित किया गया।\nफिल्‍म 13 बी की कहानी आठ सदस्‍यों के एक परिवार मनोहर (माधवन), उसकी मां (पूनम ढिल्लों), उसकी पत्‍नी प्रिया (नीतू चन्द्रा), उसका बड़ा भाई (हरी नायर), उसकी साली (अमीथा), उसका भतीजा, भतीजी और छोटी बहन के इर्द गिर्द घूमती है। यह परिवार एक नये भवन की 13वीं मंजिल के 13बी अपार्टमेंट में रहने के लिए आता है। इस परिवार की महिलाएं एक दैनिक धारावाहिक सब खैरियत को देखने की आद‍ि हो चुकी है। पेशे से सिविल इंजिनीयर मनोहर इस नए घर में आकर बहुत खुश है। इस घर में आने के बाद से सब कुछ अच्‍छा होने लगता है। उसका बड़े भाई की पदोन्‍नति हो जाती है, उसकी बहन कालेज की परीक्षाओं में पास हो जाती है। उसकी पत्‍नी गर्भवती हो जाती है। सबके साथ अच्‍छा हो रहा है लेकिन उसे एक अनजाना सा डर लगने लगा है कि जैसे जब भी वह अकेले लिफ्ट में चलता है तो लिफ्ट बंद हो जाती है। उसके मोबाइल पर उसकी खुद की तस्‍वीरें बहुत डरावणी दिखाई देती है। वह अपने परिवार की सुरक्षा को लेकर काफी चिंतित रहता है। मनोहर समझ नहीं पाता है ये सब क्या हो रहा है और क्यों हो रहा है। मनु उर्फ़ मनोहर धारावाहिकों को भी विरोध करता है लेकिन एक दिन वह स्वयं यह धारावाहिक देखता है तो आश्चर्य चकित हो जाता है और उसे देखने लगता है। वहाँ उसी इमारत में एक अन्धा आदमी रहता है। एक दिन मनु उसे अपने साथ लाता है। उस अन्धे आदमी का कुता घर में प्रवेश से पूर्व ही भौंकने लगता है और भाग जाता है। इस तरह से कहानी आगे बढ़ती है।\n", "id": "434308", "title": "13 बी (2009 फ़िल्म)"}
{"url": "https://hi.wikipedia.org/wiki?curid=434310", "text": "नीतू चन्द्रा\n\nनीतू चन्द्रा हिन्दी फ़िल्मों की एक अभिनेत्री हैं। \n", "id": "434310", "title": "नीतू चन्द्रा"}
{"url": "https://hi.wikipedia.org/wiki?curid=434314", "text": "स्वरूप संपत\n\nस्वरूप संपत हिन्दी फ़िल्मों की एक अभिनेत्री हैं। \n", "id": "434314", "title": "स्वरूप संपत"}
{"url": "https://hi.wikipedia.org/wiki?curid=434316", "text": "ऍप्सिलन ओरायोनिस तारा\n\nऍप्सिलन ओरायोनिस, जिसके बायर नामांकन में भी यही नाम (ε Ori या ε Orionis) दर्ज है, आकाश में कालपुरुष तारामंडल में स्थित एक नीला महादानव तारा है। यह पृथ्वी से दिखने वाले तारों में से ३०वाँ सब से रोशन तारा है। यह हमसे १३०० प्रकाश-वर्ष की दूरी पर स्थित है और पृथ्वी से इसका औसत सापेक्ष कांतिमान (यानि चमक का मैग्निट्यूड) १.७० है।\n\nइस तारे का वर्णक्रम बहुत शुद्ध माना जाता है और खगोलशास्त्री इस से उत्पन्न हुए प्रकाश का प्रयोग अंतरतारकीय माध्यम (उर्फ़ \"इन्टरस्टॅलर मीडयम\", यानि तारों के बीच का व्योम जिसमें गैस, प्लाज़्मा और खगोलीय धूल मिलती है) का अध्ययन करने के लिए करते हैं। ऍप्सिलन ओरायोनिस के चंद लाख सालों में लाल महादानव बनकर महानोवा (सुपरनोवा) धमाके में फटने की संभावना है। वर्तमान में इसके इर्द-गिर्द एक ऍन॰जी॰सी॰१९९० नामक आणविक बादल है जो इस तारे के विकिरण (रेडियेशन) से दमकता है।\n\nऍप्सिलन ओरायोनिस को अंग्रेज़ी में \"अलनिलम\" (Alnilam) भी कहा जाता है। यह अरबी भाषा के \"अल-निज़ाम\" () से लिया गया है जिसका अर्थ \"मोतियों की लड़ी\" है।\n\nऍप्सिलन ओरायोनिस एक B0 Iab श्रेणी का महादानव तारा है। इसकी अंदरूनी चमक (निरपेक्ष कान्तिमान) हमारे सूरज की ३,७५,००० गुना है (यानि तीन लाख गुना से भी ज़्यादा)। इसका व्यास हमारे सूरज के व्यास का २६ गुना और इसका द्रव्यमान सूरज के द्रव्यमान का ४० गुना है। इसमें नाभिकीय संलयन (न्यूक्लीयर फ्यूज़न) इतनी भयंकर तेज़ी से चल रहा है के इस से पैदा होने वाली कणों की सौर आंधी २,००० किलोमीटर प्रति सैकिंड की गति से इस तारे की सतह से व्योम में फैलती रहती है। इस तारे का तापमान भी बहुत अधिक है और सतह पर २५,००० कैल्विन अनुमानित किया गया है। माना जाता है कि ऍप्सिलन ओरायोनिस कि उम्र ४०,००,००० वर्ष है।\n\n", "id": "434316", "title": "ऍप्सिलन ओरायोनिस तारा"}
{"url": "https://hi.wikipedia.org/wiki?curid=434323", "text": "ज़ेटा ओरायोनिस तारा\n\nज़ेटा ओरायोनिस, जिसके बायर नामांकन में भी यही नाम (ζ Ori या ζ Orionis) दर्ज है, आकाश में कालपुरुष तारामंडल में स्थित एक तीन तारों का बहु तारा मंडल है। इसका मुख्य तारा (जिसे \"ज़ेटा ओरायोनिस ए\" कहा जाता है) एक अति-गरम नीला महादानव तारा है और यह पृथ्वी से दिखने वाले तारों में से ३१वाँ सब से रोशन तारा है। यह हमसे ७०० प्रकाश-वर्ष की दूरी पर स्थित है और पृथ्वी से इसका औसत सापेक्ष कांतिमान (यानि चमक का मैग्निट्यूड) २.०४ है। अगर तीनों तारों को इकठ्ठा देखा जाए तो इनकी मिली-जुली चमक १.७२ मैग्निट्यूड है। ध्यान रहे के खगोलीय मैग्निट्यूड एक विपरीत माप है और यह जितना कम हो चमक उतनी ही ज़्यादा होती है।\n\nज़ेटा ओरायोनिस को अंग्रेज़ी में \"ऑलनिटाक\" (Alnitak) भी कहा जाता है। यह अरबी भाषा के \"अन-निताक़\" () से लिया गया है जिसका अर्थ \"कमरबंद\" है। कालपुरुष तारामंडल में जो कालपुरुष (या कुछ वर्णनों में शिकारी) की काल्पनिक आकृति बनती है, ज़ेटा ओरायोनिस उसकी कमरबंद के एक कोने का तारा है।\n\nखगोलशास्त्रियों को इस तारे को ग़ौर से देखने पर तीन तारे मिले हैं:\n\n", "id": "434323", "title": "ज़ेटा ओरायोनिस तारा"}
{"url": "https://hi.wikipedia.org/wiki?curid=434335", "text": "मूडीज़\n\nमूडीज़ इन्वेस्टर्स सर्विस (Moody's Investors Service) मूडीज कॉरपोरेशन की बॉण्ड-क्रेडिट की रेटिंग करने वाली कम्पनी है। इसको संक्षेप में केवल 'मूडीज़' कहा जाता है। \n", "id": "434335", "title": "मूडीज़"}
{"url": "https://hi.wikipedia.org/wiki?curid=434337", "text": "चीनी विज्ञान अकादमी\n\nचीनी विज्ञान अकादमी (चाइनिज एकैडमी ऑफ साइंसेज) चीन में वैज्ञानिक अनुसंधान के क्षेत्र में कार्यरत सर्वाधिक महत्वपूर्ण संस्थाओं में से एक है। 2011 में इस संस्थान के वैज्ञानिकों ने सिंधु और ब्रह्मपुत्र नदियों के उद्गम का पता लगाया। तिब्बत में विभिन्न परियोजनाओं के पूरा करने के लिए उन्होंने इन नदियों के अपवाह क्षेत्र का उपग्रह की मदद से विस्तृत अध्ययन पूरा करने का भी दावा किया।\n", "id": "434337", "title": "चीनी विज्ञान अकादमी"}
{"url": "https://hi.wikipedia.org/wiki?curid=434346", "text": "सारस तारामंडल\n\nसारस या ग्रस (अंग्रेज़ी: Grus) तारामंडल खगोलीय गोले के दक्षिणी भाग में दिखने वाला एक तारामंडल है। इसकी परिभाषा सन् १६०३ में जर्मन खगोलशास्त्री योहन बायर ने की थी, जिन्होनें तारों को नाम देने की बायर नामांकन प्रणाली भी इजाद की थी। इसमें कुछ मुख्य तारों को लकीरों से जोड़कर एक काल्पनिक सारस की आकृति बनाई जा सकती है, जिसके पीछे इस तारामंडल का नाम रखा गया (\"ग्रस\" या \"ग्रुस\") लातिनी भाषा में \"सारस\" के लिए शब्द है।\n\nसारस तारामंडल में ७ मुख्य तारे हैं, हालांकि वैसे इसमें २८ तारों को बायर नाम दिए जा चुके हैं। इनमें से ४ के इर्द-गिर्द ग़ैर-सौरीय ग्रह परिक्रमा करते हुए पाए गए हैं। इस तारामंडल के मुख्य तारे और अन्य वास्तुएँ इस प्रकार हैं -\n\n", "id": "434346", "title": "सारस तारामंडल"}
{"url": "https://hi.wikipedia.org/wiki?curid=434348", "text": "अंतर्राष्ट्रीय विकास संस्था\n\nयह वाशिंगटन में स्थित अमेरिकी सरकारी संस्थान है।\n", "id": "434348", "title": "अंतर्राष्ट्रीय विकास संस्था"}
{"url": "https://hi.wikipedia.org/wiki?curid=434351", "text": "मिनेरल\n\nयह संयुक्त राज्य अमेरिका का एक शहर है।\n", "id": "434351", "title": "मिनेरल"}
{"url": "https://hi.wikipedia.org/wiki?curid=434355", "text": "एंटीगा\n\nयह वेस्टइंडीज का एक प्रमुख शहर है।\n", "id": "434355", "title": "एंटीगा"}
{"url": "https://hi.wikipedia.org/wiki?curid=434357", "text": "वेस्ट इंडीज क्रिकेट बोर्ड\n\nयह अंतर्राष्ट्रीय क्रिकेट काउंसिल द्वारा मान्यता प्राप्त वेस्ट इंडीज में क्रिकेट की नियामक संस्था है।\n", "id": "434357", "title": "वेस्ट इंडीज क्रिकेट बोर्ड"}
{"url": "https://hi.wikipedia.org/wiki?curid=434360", "text": "द ओवल\n\nद किआ ओवल जो कि द ओवल के नाम से प्रसिद्धि है, लंदन बरो ऑफ़ लैम्बेथ के केनिंगटन में स्थित एक अंतरराष्ट्रीय क्रिकेट मैदान है। विगत में यह केनिंगटन ओवल के नाम से भी जाना जाता था। अतीत में इसके कई आधिकारिक नाम रहे: 'फोस्टर ओवल', 'एएमपी ओवल', 'ब्रिट इंश्योरेंस ओवल' और इसका वर्तमान 'किआ ओवल' नाम इसे वाणिज्यिक प्रतिभू कि वजह से मिला। ओवल सरे काउंटी क्रिकेट क्लब का घरेलू मैदान है और परंपरागत रूप से अगस्त के अन्त में या सितंबर के प्रारंभ में प्रत्येक अंग्रेजी गर्मी के मौसम के अंतिम टेस्ट मैच की मेजबानी करता है। ओवल विश्व में मेलबोर्न क्रिकेट मैदान के पश्चात टेस्ट क्रिकेट की मेजबानी करने वाला दूसरा मैदान था।\n", "id": "434360", "title": "द ओवल"}
{"url": "https://hi.wikipedia.org/wiki?curid=434369", "text": "सहजीवन\n\nसहजीवन (Symbiosis) को 'सहोपकारिता' (Mutualism) भी कहते हैं। यह दो प्राणियों में पारस्परिक, लाभजनक, आंतरिक साझेदारी है। यह सहभागिता के (partnership) दो पौधों या दो जंतुओं के बीच, या पौधे और जंतु के पारस्परिक संबंध में हो सकती है। यह संभव है कि कुछ सहजीवियों (symbionts) ने अपना जीवन परजीवी (parasite) के रूप में शुरू किया हो और कुछ प्राणी जो अभी परजीवी हैं, वे पहले सहजीवी रहे हों।\n\nसहजीवन का एक अच्छा उदाहरण लाइकेन (lichen) है, जिसमें शैवाल (algae) और कवक के (fungus) के बीच पारस्परिक कल्याणकारक सहजीविता होती है। बहुत से कवक बांज (oaks), चीड़ इत्यादि पेड़ों की जड़ों के साथ सहजीवी होकर रहते हैं। \n\nबैसिलस रैडिसिकोला के (Bacillus radicicola) और शिंबी के (leguminous) पौधों की जड़ों के बीच का अंतरंग संबंध भी सहजीविता का उदाहरण है। ये जीवाणु शिंबी पौधों को जड़ों में पाए जाते हैं, जहाँ वे गुलिकाएँ (tubercles) बनाते हैं और वायुमंडलीय नाइट्रोजन का यौगिकीकरण करते हैं।\n\nसहजीविता का दूसरा रूप हाइड्रा विरिडिस (Hydra viridis) और एक हरे शैवाल का पारस्परिक संबंध है। हाइड्रा (Hydra) जूक्लोरेली (Zoochlorellae) शैवाल को आश्रय देता है। हाइड्रा की श्वसन क्रिया में जो कार्बन डाइऑक्साइड बाहर निकलता है, वह जूक्लोरेली के प्रकाश संश्लेषण में प्रयुक्त होता है और जूक्लोरेली द्वारा उच्छ्‌वसित ऑक्सीजन हाइड्रा की श्वसन क्रिया में काम आती है। जूक्लोरेली द्वारा बनाए गए कार्बनिक यौगिक का भी उपयोग हाइड्रा करता है। कुछ हाइड्रा तो बहुत समय तक, बिना बाहर का भोजन किए, केवल जूक्लोरेली द्वारा बनाए गए कार्बनिक यौगिक के सहारे ही, जीवन व्यतीत कर सकते हैं।\n\nसहजीविता का एक और अत्यंत रोचक उदाहरण कंबोल्यूटा रोजिओफेंसिस (Convoluta roseoffensis) नामक एक टर्बेलेरिया क्रिमि (Turbellaria) और क्लैमिडोमॉनाडेसिई (Chlamydomonadaceae) वर्ग के शैवाल के बीच का पारस्परिक संयोग है। कंबोल्यूटा के जीवनचक्र में चार अध्याय होते हैं। अपने जीवन के प्राथमिक भाग में कंबोल्यूटा स्वतंत्र रूप से बाहर का भोजन करता है। कुछ दिनों बाद शैवाल से संयोग होता है और फिर इस कृमि का पोषण, इसके शरीर में रहने वाले शैवाल द्वारा बनाए गए कार्बनिक यौगिक और बाहर के भोजन दोनों से होता है। तीसरी अवस्था में कंबोल्यूटा बाहर का भोजन ग्रहण करना बंद कर देता है और अपने पोषण के लिए केवल शैवाल के प्रकाश संश्लेषण द्वारा बनाए गए कार्बनिक यौगिक पर ही निर्भर रहता है। अंत में कृमि अपने सहजीवी शैवाल को ही पचा लेता है और स्वयं मर जाता है।\n\nबहुत से सहजीची जीवाणु और अंतरकोशिक यीस्ट (yeast) आहार नली की कोशिकाओं में रहते हैं और पाचन क्रिया में सहायता करते हैं। दीमक की आहार नली में बहुत से इंफ्यूसोरिया (Infusoria) होते हैं, जिनका काम काष्ठ का पाचन करना होता है और इनके बिना दीमक जीवित नहीं रह सकती।\n", "id": "434369", "title": "सहजीवन"}
{"url": "https://hi.wikipedia.org/wiki?curid=434370", "text": "साखी\n\nसाखी संस्कृत 'साक्षित्‌' (साक्षी) का रूपांतर है। संस्कृत साहित्य में आँखों से प्रत्यक्ष देखने वाले के अर्थ में साक्षी का प्रयोग हुआ है। कालिदास ने कुमारसंभव (5,60) में इसी अर्थ में इसका प्रयोग किया है। |सिद्धों के अपभ्रंश साहित्य में भी प्रत्यक्षदर्शी के रूप में साखी का प्रयोग हुआ है, जैसे 'साखि करब जालंधर पाए ' (सिद्ध कण्हृपा)।\n\nआगे चलकर नाथ परंपरा में गुरुवचन ही साखी कहलाने लगे। इनकी रचना का सिलसिला गुरु गोरखनाथ से ही प्रारंभ हो गया जान पड़ता है, क्योंकि खोज में कभी-कभी जोगेश्वर साखी जैसे पद्य संग्रह मिल जाते हैं।\n\nआधुनिक देशी भाषाओं में विशेषत: हिंदी निर्गुण संतों में साखियों का व्यापक प्रचार निस्संदेह कबीर द्वारा हुआ। गुरुवचन और संसार के व्यावहारिक ज्ञान को देने वाली रचनाएँ साखी के नाम से अभिहित होने लगीं। कबीर ने कहा भी है, साखी आँखी ज्ञान की। कबीर के पूर्ववर्ती संत नागदेव की साखी नामक हस्तलिखित प्रति भी मिली है परंतु उसका संकलन उत्तर भारत, संभवत: पंजाब में हुआ होगा, क्योंकि महाराष्ट्र में नामदेव की वाणी पद या अभग ही कहलाती है, साखी नहीं।\n\nहजारीप्रसाद द्विवेदी के अनुसार दादुदयाल के शिष्य रज्जब ने अपने गुरु की साखियों को अंगों में विभाजित किया। रज्जब का काल विक्रम की सत्रहवीं शताब्दी है-कबीर के लगभग सौ वर्ष बाद। कबीर वचनावली में साखियाँ विभिन्न अंगों में पाई जाती हैं। इससे अनुमान लगाया जा सकता है कि कबीर वचनावली का संग्रह रज्जब के पश्चात्‌ हुआ होगा। कबीर ने तो 'मसि कागद छूयो' नहीं अतएव संभावना यही है कि उनके परवर्ती शिष्यों ने अपने गुरु की साखियों-सिखावनी-को विभिन्न अंगों में विभाजित कर दिया होगा।\n\nसाखी अपभ्रंश काल से बहुप्रचलित छंद 'दूहा' (दोहा) में लिखी जाती रही है अत: 'दूहा' का पर्याय भी समझी जाती रही है परंतु तुलसीदास के समय तक वह दोहा का पर्याय नहीं रह गई।\n\n\n\nतुलसीदास का समय ईसा की सोलहवीं सत्रहवीं शताब्दी है। प्रतीत होता है कि कबीर के समय से अथवा उनसे भी पहले साखी दोहा के अतिरिक्त चौपाई, चौपई, सार, छप्पय, हरिपद आदि छंदों में भी लिखी जाने लगी थी। 'गुरु ग्रंथसाहब' में साखी को सलोकु कहा गया है।\n\nमराठी साहित्य में भी हिंदी के प्रभाव से 'साकी' या 'साखी' का चलन हो गया था। वहाँ भी पहले वह 'दोहरा' छंद में लिखी जाती थी। पर क्रमश: अन्य छंदों में भी प्रयुक्त होने लगी। तुलसीदास के समान मराठी संत स्वामी रामदास ने भी अपने प्रसिद्ध ग्रंथ दासबोध में उसकी अन्य काव्य प्रकारों से पृथक्‌ गणना की है-\n\n' नाना पदें, नाना श्लोक,\n\nनाना वीर, नाना कड़क,\n\nनाना साख्या, दोहरे अनेक,\n\nनामानिधान।'\n\nना. ग. जोशी ने अपनी मराठी छंदोरचना में किसी भी लयबद्ध उक्ति का नाम 'साखी' निरूपित किया है।\n\n\n", "id": "434370", "title": "साखी"}
{"url": "https://hi.wikipedia.org/wiki?curid=434373", "text": "शचींद्रनाथ सान्याल\n\nशचींद्रनाथ सान्याल (जन्म 1893, वाराणसी में - मृत्यु 1942, गोरखपुर में) क्वींस कालेज (बनारस) में अपने अध्ययनकाल में उन्होंने काशी के प्रथम क्रांतिकारी दल का गठन 1908 में किया। 1913 में फ्रेंच बस्ती चंदननगर में सुविख्यात क्रांतिकारी रासविहारी बोस से उनकी मुलाकात हुई। कुछ ही दिनों में काशी केंद्र का चंदननगर दल में विलय हो गया ओर रासबिहारी काशी आकर रहने लगे।\n\nक्रमश: काशी उत्तर भारत में क्रांति का केंद्र बन गई। 1914 में प्रथम महायुद्ध छिड़ने पर सिक्खों के दल ब्रिटिश शासन समाप्त करने के लिए अमरीका और कनाडा से स्वदेश प्रत्यावर्तन करने लगे। रासबिहारी को वे पंजाब ले जाना चाहते थे। उन्होंने शचींद्र को सिक्खों से संपर्क करने, स्थिति से परिचित होने और प्रारंभिक संगठन करने के लिए लुधियाना भेजा। कई बार लाहौर, लुधियाना आदि होकर शचींद्र काशी लौटे और रासबिहारी लाहौर गए। लाहौर के सिक्ख रेजिमेंटों ने 21 फ़रवरी 1915 को विद्रोह शुरू करने का निश्चय कर लिया। काशी के एक सिक्ख रेजिमेंट ने भी विद्रोह शुरू होने पर साथ देने का वादा किया।\n\nयोजना विफल हुई, बहुतों को फाँसी पर चढ़ना पड़ा और चारों ओर घर पकड़ शुरू हो गई। रासबिहारी काशी लौटे। नई योजना बनने लगी। तत्कालीन होम मेंबर सर रेजिनाल्ड क्रेडक की हत्या के आयोजन के लिए शचींद्र को दिल्ली भेजा गया। यह कार्य भी असफल रहा। रासबिहारी को जापान भेजना तय हुआ। 12 मई 1915 को गिरजा बाबू और शचींद्र ने उन्हें कलकत्ते के बंदरगाह पर छोड़ा। दो तीन महीने बाद काशी लौटने पर शचींद्र गिरफ्तार कर लिए गए। लाहौर षड्यंत्र मामले की शाखा के रूप में बनारस पूरक षड्यंत्र केस चला और शचींद्र को आजन्म कालेपानी की सजा मिली।\n\nयुद्धोपरांत शाही घोषणा के परिणामस्वरूप फरवरी, 1920 में वारींद्र, उपेंद्र आदि के साथ शचींद्र रिहा हुए। 1921 में नागपुर कांग्रेस में राजबंदियों के प्रति सहानुभूति का एक संदेश भेजा गया। विषय-निर्वाचन-समिति के सदस्य के रूप में शचींद्र ने इस प्रस्ताव का अनुमोदन करते हुए एक भाषण किया।\n\nक्रांतिकारियों ने गांधी जी को सत्याग्रह आंदोलन के समय एक वर्ष तक अपना कार्य स्थगित रखने का वचन दिया था। चौरी चौरा कांड के बाद सत्याग्रह वापस लिए जाने पर, उन्होंने पुन: क्रांतिकारी संगठन का कार्य शुरू कर दिया। 1923 के प्रारंभ में रावलपिंडी से लेकर दानापुर तक लगभग 25 केंद्रों की उन्होंने स्थापना कर ली थी। इस दौरान लाहौर में तिलक स्कूल ऑव पॉलिटिक्स के कुछ छात्रों से उनका संपर्क हुआ। इन छात्रों में सरदार भगत सिंह भी थे। भगतसिंह को उन्होंने दल में शामिल कर लिया और उन्हें कानपुर भेजा। इसी समय उन्होंने कलकत्ते में यतींद्र दास को चुन लिया। यह वही यतींद्र हैं, जिन्होंने लाहौर षड्यंत्र केस में भूख हड़ताल से अपने जीवन का बलिदान किया। 1923 में ही कौंसिल प्रवेश के प्रश्न पर दिल्ली में कांग्रेस का विशेष अधिवेशन हुआ। इस अवसर पर शचींद्र ने देशवासियों के नाम एक अपील निकाली, जिसपर कांग्रेस महासमिति के अनेक सदस्यों ने हस्ताक्षर किए। कांग्रेस से अपना ध्येय बदलकर पूर्ण स्वतंत्रता लिए जाने का प्रस्ताव था। इसमें एशियाई राष्ट्रों के संघ के निर्माण का सुझाव भी दिया गया। अमेरिकन पत्र 'न्यू रिपब्लिक' ने अपीलल ज्यों की त्यों छाप दी, जिसकी एक प्रति रासबिहारी ने जापान से शचींद्र को भेजी। इस अधिवेशन के अवसर पर ही कुतुबद्दीन अहमद उनके पास मानवेंद्र राय का एक संदेश ले आए, जिसमें उन्हें कम्युनिस्ट अंतरराष्ट्रीय संघ की तीसरी बैठक में शामिल होने को आमंत्रित किया गया था।\n\nइसके कुछ ही दिनों बाद उन्होंने अपने दल का नामकरण किया 'हिंदुस्तान रिपब्लिकन एसोसिएशन'। उन्होंने इसका जो संविधान तैयार किया, उसका लक्ष्य था सुसंगठित और सशस्त्र क्रांति द्वारा भारतीय लोकतंत्र संघ की स्थापना। कार्यक्रम में खुले तौर पर काम और गुप्त संगठन दोनों शामिल थे। क्रांतिकारी साहित्य के सृजन पर विशेष बल दिया गया था। समाजवादी व्यवस्था की स्थापना के बारे में भी इसमें प्रचुर इंगित था। संविधान के शब्दों में 'इस प्रजातंत्र संघ में उन सब व्यवस्थाओं का अंत कर दिया जाएगा जिनसे किसी एक मनुष्य द्वारा दूसरे का शोषण हो सकने का अवसर मिल सकता है।' विदेशों में भारतीय क्रांतिकारियों के साथ घनिष्ठ संबंध रखना भी कार्यक्रम का एक अंग था। बेलगाँव कांग्रेस के अधिवेशन में गांधी जी ने क्रांतिकारियों की जो आलोचना की थी, उसके प्रत्युत्तर में शचींद्र ने महात्मा जी को एक पत्र लिखा। गांधी जी ने यंग इंडिया के 12 फ़रवरी 1925 के अंक में इस पत्र को ज्यों का त्यों प्रकाशित कर दिया और साथ ही अपना उत्तर भी।\n\nलगभग इसी समय सूर्यकांत सेन के नेतृत्व में चटगाँव दल का, शचींद्र के प्रयत्न से, हिंदुस्तान रिपब्लिकन एसोसिएशन से संबंध हो गया। शचींद्र बंगाल आर्डिनेंस के अधीन गिरफ्तार कर लिए गए। उनकी गिरफ्तारी के पहले 'दि रिह्वलूशनरी' नाम का पर्चा पंजाब से लेकर वर्मा तक बँटा। इस पर्चे के लेखक और प्रकाशक के रूप में बाँकुड़ा में शचींद्र पर मुकदमा चला और राजद्रोह के अपराध में उन्हें दो वर्ष के कारावास का दंड मिला। कैद की हालत में ही वे काकोरी षडयत्रं केस में शामिल किए गए और संगठन के प्रमुख नेता के रूप में उन्हें पुन: अप्रैल, 1927 में आजन्म कारावास की सजा दी गई।\n\n1937 में संयुक्त प्रदेश में कांग्रेस मंत्रिमंडल की स्थापना के बाद अन्य क्रांतिकारियों के साथ वे रिहा किए गए। रिहा होने पर कुछ दिनों वे कांग्रेस के प्रतिनिधि थे, परंतु बाद को वे फारवर्ड ब्लाक में शामिल हुए। इसी समय काशी में उन्होंने 'अग्रगामी' नाम से एक दैनिक पत्र निकाला। वह स्वयं इसस पत्र के संपादक थे। द्वितीय महायुद्ध छिड़ने के कोई साल भर बाद 1940 में उन्हें पुन: नजरबंद कर राजस्थान के देवली शिविर में भेज दिया गया। वहाँ यक्ष्मा रोग से आक्रांत होने पर इलाज के लिए उन्हें रिहा कर दिया गया। परंतु बीमारी बढ़ गई और 1942 में उनकी मृत्यु हो गई।\n\nक्रांतिकारी आंदोलन को बौद्धिक नेतृत्व प्रदान करना उनका विशेष कृतित्व था। उनका दृढ़ मत था कि विशिष्ट दार्शनिक सिद्धांत के बिना कोई आंदोलन सफल नहीं हो सकता। 'विचारविनिमय' नामक अपनी पुस्तक में उन्होंने अपना दार्शनिक दृष्टिकोण किसी अंश तक प्रस्तुत किया है। 'साहित्य, समाज और धर्म' में भी उनके अपने विशेष दार्शनिक दृष्टिकोण का ओर प्रबल धर्मानुराण का भी परिचय मिलता है। \n\n", "id": "434373", "title": "शचींद्रनाथ सान्याल"}
{"url": "https://hi.wikipedia.org/wiki?curid=434374", "text": "सामरिक पर्यवेक्षण\n\nसामरिक पर्यवेक्षण या टोह लेना या रिकॉनिसैंस () युद्ध से पूर्व शत्रु की स्थिति या गति की टोह लगाने को कहते हैं। स्थलाकृति पर्यवेक्षण में छोटी सैनिक टुकड़ी या अन्य सहायता को लेकर कोई अफसर संबंधित क्षेत्र की भूमि या मार्ग की बनावट, प्राकृतिक तथा अन्य बाधाओं इत्यादि की जाँच करता है। युद्धनीतिक (strategical) टोह पहले घुड़सवारों द्वारा कराई जाती थी, पर अब यह कार्य वायुयानों से लिया जाता है।\n\nसामरिक पर्यवेक्षण सभी प्रकार की सेनाओं के लिए आवश्यक होता है, चाहे यह स्वरक्षा के निमित्त पहले ही हो अथवा शत्रु से संपर्क होने पर हो। आजकल घुड़सवारों का मुख्य उपयोग इसी कार्य के लिए होता है। पैदल सेना के साथ इसीलिए घुड़सवारों का भी एक दल रहता है। कभी-कभी सब प्रकार की, अर्थात्‌ पैदल, घुड़सवार, तोपखाना आदि सम्मिलित, एक बड़ी सेना द्वारा पर्यवेक्षण इस विचार से कराया जाता है कि शत्रु की युद्ध नीति या चाल का पता लग जाए, चाहे इस कार्य में एक खासी झड़प ही हो जाए।\n", "id": "434374", "title": "सामरिक पर्यवेक्षण"}
{"url": "https://hi.wikipedia.org/wiki?curid=434378", "text": "भजनसंहिता\n\nभजन संहिता (The Book of Psalms ; टाइबेरियन: Təhillîm; आधुनिक: Tehillim, תְהִלִּים, या \"प्रशंशा\"), एक हिब्रू की बाइबल और ईसाई बाइबल की एक पुस्तक है। इसे प्रायः 'साल्म' (Psalms) कहा जाता है। कुल मिलाकर इसके १५० भजन इजराइल के सम्पूर्ण मजहबी विश्वास को अभिव्यक्त करते हैं।\n\n", "id": "434378", "title": "भजनसंहिता"}
{"url": "https://hi.wikipedia.org/wiki?curid=434379", "text": "आधार (बहुविकल्पी)\n\nआधार का प्रयोग निम्नलिखित अर्थों में होता है-\n\n", "id": "434379", "title": "आधार (बहुविकल्पी)"}
{"url": "https://hi.wikipedia.org/wiki?curid=434384", "text": "अल्फ़ा ग्रुईस तारा\n\nअल्फ़ा ग्रुईस, जिसके बायर नामांकन में भी यही नाम (α Gru या α Gruis) दर्ज है, आकाश में सारस तारामंडल में स्थित एक उपदानव तारा है। यह पृथ्वी से दिखने वाले तारों में से ३२वाँ सब से रोशन तारा है। अल्फ़ा ग्रुईस हमसे १०१ प्रकाश-वर्ष की दूरी पर स्थित है और पृथ्वी से इसका औसत सापेक्ष कांतिमान (यानि चमक का मैग्निट्यूड) १.७४ है।\n\nअल्फ़ा ग्रुईस को अंग्रेज़ी में \"ऑलनेअर\" (Alnair) भी कहा जाता है। यह अरबी भाषा के \"अन-नाईर\" () से लिया गया है जिसका अर्थ \"रोशन वाला\" है।\n\nअल्फ़ा ग्रुईस एक B7 IV श्रेणी का उपदानव तारा है। इसकी निहित चमक (निरपेक्ष कान्तिमान) सूरज की ३८० गुना है और व्यास हमारे सूरज के व्यास का ३.६ गुना है। इसका सतही तापमान १३,५०० कैल्विन अनुमानित किया गया है।\n\n", "id": "434384", "title": "अल्फ़ा ग्रुईस तारा"}
{"url": "https://hi.wikipedia.org/wiki?curid=434386", "text": "राजनयिक दूत\n\nराजनयिक दूत (Diplomatic Envoys) संप्रभु राज्य या देश द्वारा नियुक्त प्रतिनिधि होते हैं, जो अन्य राष्ट्र, अंतरराष्ट्रीय सम्मेलन अथवा अंतरराष्ट्रीय संस्था में अपने देश का प्रतिनिधित्व करते हैं। \n\nवर्तमान अंतरराष्ट्रीय विधि का प्रचलन आरंभ होने के बहुत पूर्व से ही रोम, चीन, यूनान और भारत आदि देशों में एक राज्य से दूसरे राज्य में दूत भेजने की प्रथा प्रचलित थी। रामायण, महाभारत, मनुस्मृति, कौटिल्यकृत अर्थशास्त्र और 'नीतिवाक्यामृत' में प्राचीन भारत में प्रचलित दूतव्यवस्था का विवरण मिलता है। इस काल में दूत अधिकांशत: अवसरविशेष पर अथवा कार्यविशेष के लिए ही भेजे जाते थे। यूरोप में रोमन साम्राज्य के पतन के उपरांत छिन्न भिन्न दूतव्यवस्था का पुनरारंभ चौदहवीं शताब्दी में इटली के स्वतंत्र राज्यों एवं पोप द्वारा दूत भेजने से हुआ। स्थायी राजदूत को भेजने की नियमित प्रथा का श्रीगणेश इटली के गणतंत्रों एवं फ्रांस के सम्राट् लुई ग्यारहवें ने किया। सत्रहवीं शताब्दी के पूर्वार्ध तक दूतव्यवस्था यूरोप के अधिकांश देशों में प्रचलित हो गई थी।\n\nअंतरराष्ट्रीय विधि के अनुसार कोई भी राज्य या देश अन्य राज्यों से दौत्य संबंध स्थापित करने के लिए बाध्य नहीं है, परंतु अंतरराष्ट्रीय जगत्‌ में उत्तरोत्तर बढ़ते हुए पारस्परिक संबंध एवं सापेक्ष्य के कारण प्रत्येक राष्ट्र के लिए अन्य राष्ट्रों से दौत्य संबंध स्थापित करना उपयोगी सिद्ध होता है। दौत्य संबंध स्थापित करने का अधिकार केवल संप्रभु राष्ट्रों को ही है परंतु विशेष परिस्थितियों में यह अधिकार अर्धसंप्रभु और अधीनस्थ राज्यों को भी दिया जा सकता है। पोप और संयुक्त राष्ट्र यद्यपि राज्य की कोटि में नहीं आते तथापि दौत्य संबंध स्थापित करने का उनका अधिकार सर्वस्वीकृत है।\n\nमध्यकालीन यूरोप में दूतों की वरिष्ठता और पौर्वांपर्यक्रम के प्रश्नों पर बहुधा विवाद होता था अतएव वियेना की कांग्रेस ने 1815 में दूतों को तीन श्रेणियों में वर्गीकृत किया। 1818 में एक्स-ला-शैपल की कांग्रेस ने एक चौथी श्रेणी जोड़ दी। तदनुसार वरिष्ठता के क्रम से दूतों के चार वर्ग हैं-\n\n\nऔपचारिकता एवं शिष्टचार के अतिरिक्त इस वर्गीकरण का अब कोई महत्व नहीं है। राष्ट्रमंडल के सदस्य राष्ट्रों के बीच परस्पर भेजे जानेवाले दूत 'उच्चायुक्त' कहे जाते हैं।\n\nएक राष्ट्र में स्थित विदेशों के राजनयिक दूतों के समूह को 'राजनयिक निकाय' (Diplomatic corps) कहते हैं। इसमें वरिष्ठतम दूत को 'दूतशिरोमणि' (Doyen) कहते हैं। राजनयिक निकाय दूतों के सम्मान एवं उन्मुक्तियों के पालन का ध्यान रखता है।\n\nनियुक्ति मे समय प्रत्येक दूत को राज्य या राष्ट्र का अध्यक्ष एक मुद्रांकित 'प्रत्ययपत्र' (Letter of credence) प्रदान करता है, जिसे दूत प्रत्यायित राष्ट्र के अध्यक्ष को औपचारिक समारोह में स्वयं देता है। संधिवार्ता आदि के लिए नियुक्त दूत को एक 'पूर्णाधिकारपत्र' भी दिया जाता है। कोई भी राष्ट्र दूसरे राष्ट्र से दौत्य संबंध स्वीकार करने को बाध्य नहीं है परंतु प्रश्न विशेष पर वार्ताहेतु आए दूत को स्वीकार न करना उस प्रश्न पर वार्तां न करने के निश्चय का द्योतक है। व्यक्तिविशेष को अन्य राष्ट्र के दूत रूप में ग्रहण न करना उसी दशा में उचित होगा जब अपने चरित्र, प्रत्यातित राष्ट्र के प्रति व्यक्त विचार अथवा प्रत्यातित राष्ट्र का नागरिक होने के कारण वह व्यक्ति ग्राह्य न हो।\n\nअस्थयी राजनयिक दूत, समारोह अथवा अंतरराष्ट्रीय सम्मेलन में, अपने देश का प्रतिनिधित्व करने के लिए अथवा प्रश्नविशेष पर वार्ता के लिए भेजे जाते हैं। उनके कृत्य और अधिकार उसी प्रयोजन तक सीमित रहते हैं। स्थायी राजदूतों की कार्यापरिधि बहुत विस्तृत है। दूत अपने राष्ट्र की नीति का आधिकारिक प्रवक्ता है और वह दोनों के बीच समस्त वार्ता संवहन एवं संपर्क का माध्यम होता है। अपने राष्ट्र की कीर्ति बढ़ाना एवं विदेशी राष्ट्र में स्वदेश के प्रति सद्भावना बढ़ाना उसका कर्तव्य है। दूत का अन्य महत्वपूर्ण कार्य है दूसरे देश की राजनीतिक स्थिति एवं गतिविधियों का पर्यवेक्षण करना और उसकी सूचना अपनेदेश को भेजना। दूत अपने देश प्रवासी नागरिकों की तथा उनकी सपंत्ति की रक्षा करता है और उनके जन्म, मरण, विवाहादि का पंजीकरण भी करता है।\n\nराजनयिक दूत को सप्रभु देश का प्रतिनिधि होने के नाते तथा अपना कार्य सुचारु रूप से करने की सुविधा के लिए कुछ विशिष्टाधिकार तथा उन्मुक्तियाँ प्राप्त हैं। दूत परराष्ट्र में अनुल्लंघनीय है। अपने देश में स्थित समस्त दूतों की सुरक्षा का प्रबंध करना प्रत्येक राष्ट्र का कर्तव्य है। राजदूत और उसका निवासस्थान, वाहन आदि भी प्रत्यातित राष्ट्र के क्षेत्राधिकार से परे हैं। राजदूत पर उसकी स्वेच्छा के बिना प्रत्यातित राष्ट्र के न्यायालयों में मुकदमा नहीं चल सकता और न अन्य न्यायिक कार्यवाही ही की जा सकती। कोई भी स्थानीय अधिकारी दूत की अनुमति के बिना उसके निवासस्थान अथवा कार्यालय में प्रवेश नहीं कर सकता। राजदूत को अपने देश से संपर्क स्थापन या संवादवहन की पूर्ण स्वतंत्रता है। दूतावास के कर्मचारियों और राजदूत के परिवार और वैयक्तिक सेवकों को भी राजनयिक विशिष्टाधिकार कुछ अंशों तक प्राप्त है।\n\nराजनयिक दौत्य की समाप्ति दोनों में से किसी राष्ट्र के शासन में क्रांतिकारी परिर्वतन, राष्ट्रों की अध्यक्षता में वैधानिक परिवर्तन होने पर, दोनों में से किसी राष्ट्र के अनुरोध पर अथवा दोनों देशों में युद्ध छिड़ जाने पर हो जाती है। दोनों देशों में गंभीर वैमनस्य होने पर विरोध प्रकट करने के लिए भी स्थायी अथवा अस्थायी रूप से दौत्य संबंध का विच्छेद कर दिया जाता है।\n\nराजदूत का मूल कार्य राष्ट्रों के मध्य मैत्री व सौहार्द्रपूर्ण सम्बन्ध बनाना है। उनके इन कार्य का न केवल उसके देश के वरन् सम्पूर्ण\nविश्व के सम्बन्धो पर प्रभाव पड़ता है। विश्व में शांति रहे अथवा युद्ध इस प्रश्न का उत्तर भी उसकी योग्यता पर निर्भर करता है।\nअतः आवश्श्यकता है कि एक ऐसे व्यक्ति को ही राजदुत नियुक्त किया जावे जिसकी कुशलता व योग्यता असंदिग्ध हो क्योंकि इसी\nआधार पर विश्व शांति और व्यवस्था निर्भर है। ऐसे आदर्श राजनयिक को किस प्रकार का होना चाहिये ? उसके क्या गुण होने\nयाहिये ? एक आदर्श राजनयिक कौन हो सकता है ? ये प्रश्न स्वाभाविक है।\n\nयूनानी राजनय के प्रारम्भिक काल में राजदूतों का चयन उनकी आवाज, मधुर भाषण, मान्य बुद्धि एवं आकर्षक व्यक्तित्व के आधार\nपर होता था। बाइजेनटिनी युग के राजनयिक से यह अपेक्षा की जाती थी कि वे विदेशियों के प्रति शिष्ट हो तथा उसकी आलोचना\nनंहीं करे। निकलसन के अनुसार राजनयिक व्यवस्था के अनुभव के आधार पर पन्द्रहवीं और सोलहवीं शताब्दी में आदर्श राजनयिक\nसे निम्न नौ योग्यताओं की अपेक्षा की जाती थी :-\n\n\nय़द्यपि एक राजनयिक अभिमर्त्ता की योग्यतायें राज्य के कानूनों द्वारा निश्चित की जाती है, परन्तु राजनयिक अभिकर्ता की योग्यता\nके सम्बन्ध में ऐसे सिद्धान्तों का निरूपण कर दिया है जो सभी देशों में राजनयिकों से अपेक्षित है। राजनय के स्वरूप तथा राजनयिकों\nको योग्यता के सम्बन्ध में नियमों में निरन्तर परिवर्तन होते रहते हैं, लेकिन वर्तमान युग में एक सफल व आदर्श राजदूत के गुणों\nको जानने के पूर्व यह उचित ही होगा कि प्राचीन व मध्यकालीन लेखकों व स्वयं राजदूतों द्वारा वर्णित आदर्श राजदूतों के गुणों का\nविहंगावलोकन किया जाये।\n\nराजनयिक के मूलभूत कार्य निम्नलिखित हैं-\n\n\n\n", "id": "434386", "title": "राजनयिक दूत"}
{"url": "https://hi.wikipedia.org/wiki?curid=434390", "text": "अंगिरस तारा\n\nअंगिरस, जिसका बायर नामांकन \"ऍप्सिलन अर्से मॅजोरिस\" (ε UMa या ε Ursae Majoris) है, सप्तर्षि तारामंडल का सबसे रोशन तारा और पृथ्वी से दिखने वाले सभी तारों में से ३३वाँ सब से रोशन तारा है। यह हमसे ८१ प्रकाश-वर्ष की दूरी पर स्थित है और पृथ्वी से इसका औसत सापेक्ष कांतिमान (यानि चमक का मैग्निट्यूड) १.७६ है।\n\nअंगिरस को अंग्रेज़ी में \"ऐलियोथ\" (Alioth) भी कहा जाता है। यह अरबी भाषा के \"अल-अल्यत\" () से लिया गया है जिसका अर्थ \"भेड़ की मोटी दुम\" है।\n\nअंगिरस एक A0pCr श्रेणी का उपदानव तारा है। इस श्रेणीकरण में 'p' का अर्थ \"अजीब\" ('peculiar', पेक्युलियर) है क्योंकि इस तारे से उभरने वाले प्रकाश का वर्णक्रम (स्पेक्ट्रम) बहुत विचित्र है। खगोलशास्त्रियों का मानना है कि एक तो इस तारे का चुम्बकीय क्षेत्र बहुत शक्तिशाली है जिस से इसके हाइड्रोजन इंधन में मिश्रित तत्व अलग हुए रहते हैं और दूसरा इसका घूर्णन अक्ष (ऐक्सिस) और चुम्बकीय अक्ष एक-दुसरे से अलग हैं जिस से इसके चुम्बकीय प्रभाव से अलग हुए तत्व भी उछलते रहते हैं। हर रासायनिक तत्व का वर्णक्रम अलग होता है और इस तारे में तत्वों कि उथल-पुथल का नतीजा यह है कि इसके प्रकाश का वर्णक्रम अजीब है और हर ५.१ दिनों के अंतराल में बदलता रहता है। कुछ अन्य अध्ययन से यह संकेत मिले हैं कि संभव है कि अंगिरस के इर्द-गिर्द एक बृहस्पति ग्रह का १४.७ गुना द्रव्यमान (मास) रखने वाला कोई गैस दानव इस तारे से ०.०५५ खगोलीय इकाईयों की दूरी पर इसकी परिक्रमा कर रहा है।\n\nअंगिरस की निहित चमक (निरपेक्ष कान्तिमान) सूरज की १०८ गुना है। इसका द्रव्यमान हमारे सूरज के द्रव्यमान का लगभग ३ गुना और व्यास हमारे सूरज के व्यास का ३.७ गुना है। इसका सतही तापमान ९,४०० कैल्विन अनुमानित किया गया है।\n\n", "id": "434390", "title": "अंगिरस तारा"}
