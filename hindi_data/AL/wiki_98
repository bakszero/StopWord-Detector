{"url": "https://hi.wikipedia.org/wiki?curid=509268", "text": "भट्ट मथुरानाथ शास्त्री\n\nकविशिरोमणि भट्ट मथुरानाथ शास्त्री (23 मार्च 1889 - 4 जून 1964) बीसवीं सदी पूर्वार्द्ध के प्रख्यात संस्कृत कवि, मूर्धन्य विद्वान, संस्कृत सौन्दर्यशास्त्र के प्रतिपादक और युगपुरुष थे। उनका जन्म 23 मार्च 1889 (विक्रम संवत 1946 की आषाढ़ कृष्ण सप्तमी) को आंध्र के कृष्णयजुर्वेद की तैत्तरीय शाखा अनुयायी वेल्लनाडु ब्राह्मण विद्वानों के प्रसिद्ध देवर्षि परिवार में हुआ, जिन्हें सवाई जयसिंह द्वितीय ने ‘गुलाबी नगर’ जयपुर शहर की स्थापना के समय यहीं बसने के लिए आमंत्रित किया था। आपके पिता का नाम देवर्षि द्वारकानाथ, माता का नाम जानकी देवी, अग्रज का नाम देवर्षि रमानाथ शास्त्री और पितामह का नाम देवर्षि लक्ष्मीनाथ था। श्रीकृष्ण भट्ट कविकलानिधि , द्वारकानाथ भट्ट, जगदीश भट्ट, वासुदेव भट्ट, मण्डन भट्ट आदि प्रकाण्ड विद्वानों की इसी वंश परम्परा में भट्ट मथुरानाथ शास्त्री ने अपने विपुल साहित्य सर्जन की आभा से संस्कृत जगत् को प्रकाशमान किया।\nहिन्दी में जिस तरह भारतेन्दु हरिश्चंद्र युग, जयशंकर प्रसाद युग और महावीर प्रसाद द्विवेदी युग हैं, आधुनिक संस्कृत साहित्य के विकास के भी तीन युग - अप्पा शास्त्री राशिवडेकर युग (1890-1930), भट्ट मथुरानाथ शास्त्री युग (1930-1960) और वेंकट राघवन युग (1960-1980) माने जाते हैं। उनके द्वारा प्रणीत साहित्य एवं रचनात्मक संस्कृत लेखन इतना विपुल है कि इसका समुचित आकलन भी नहीं हो पाया है। अनुमानतः यह एक लाख पृष्ठों से भी अधिक है। राष्ट्रिय संस्कृत संस्थान, नई दिल्ली जैसे कई संस्थानों द्वारा उनके ग्रंथों का पुनः प्रकाशन किया गया है तथा कई अनुपलब्ध ग्रंथों का पुनर्मुद्रण भी हुआ है। \n\nभट्ट मथुरानाथ शास्त्री का देहावसान 75 वर्ष की आयु में हृदयाघात के कारण 4 जून 1964 को जयपुर में हुआ।\n\nविलक्षण प्रतिभावान किशोर मथुरानाथ की शिक्षा प्रमुखतः महाराजा संस्कृत कॉलेज, जयपुर में हुई। आपने सन् 1901 में संस्कृत साहित्य में उपाध्याय, 1903 में संस्कृत व्याकरण में उपाध्याय तथा 1907 में व्याकरण शास्त्री की परीक्षा सर्वोच्च अंकों के साथ उत्तीर्ण की। उससे पूर्व 1906 में उन्होंने पंजाब विश्वविद्यालय से शास्त्री की स्नातक परीक्षा भी सर्वप्रथम स्थान के साथ उत्तीर्ण की। तदनंतर 1908 में श्रीकृष्ण शास्त्री द्राविड़ के विद्यार्थी के रूप में आपने महाराजा संस्कृत कॉलेज जयपुर से साहित्याचार्य की स्नातकोत्तर डिग्री सर्वोच्च अंकों के साथ ली। मूर्धन्य विद्वान मधुसूदन ओझा के शिष्यत्व में आपने वेदों, ब्राह्मणों, उपनिषदों, दर्शन आदि ग्रंथों का अध्ययन किया। अपने १९४७ में प्रकाशित काव्य-ग्रन्थ \"जयपुर-वैभवम्' में भट्ट जी ने 'नागरिक वीथी' खंड में सम्मानपूर्वक अपने जिन कुछ अध्यापकों का सादर कवितामय विवरण अंकित किया है उनमें स्व. लक्ष्मीनाथ शास्त्री, स्व. श्रीकृष्ण शास्त्री, पंडित शिवराम शर्मा, स्व. मधुसूदन शर्मा मैथिल, राजगुरु स्व. हरिदत्त शर्मा मैथिल, स्व. काशीनाथ शास्त्री और सहयोगी स्व. गिरिधर शर्मा चतुर्वेदी तथा स्व. लक्ष्मीराम स्वामी आदि के परिचय भी शामिल हैं। \n\nसन् 1906 में आपका विवाह ओरछा (मध्य प्रदेश) के राजगुरु रघुनाथ दाऊजू की पुत्री सावित्री देवी के साथ हुआ। उनकी तीन संतानें हुईं जो शैशवावस्था में ही कालग्रस्त हो गईं और दुर्भाग्य से पत्नी भी जीवित नहीं रहीं। आपका दूसरा विवाह अजयगढ़ (मध्य प्रदेश) के नारायणराव की सुपुत्री मथुरा देवी के साथ हुआ, किन्तु दुर्भाग्यवश उनकी भी मृत्यु विवाह के एक वर्ष पश्चात् ही हो गई। तदनंतर आपका तीसरा विवाह सन् 1922 में प्रसिद्ध तांत्रिक, कवि, विद्वान साक्षीनाट्य-शिरोमणि शिवानन्द गोस्वामी (सं. १७१०-१७९७) के वंशज गोपीकृष्ण गोस्वामी की सुपुत्री रामादेवी के साथ हुआ, जिनसे उनके दो पुत्र - कलानाथ शास्त्री व कमलानाथ शर्मा तथा दो पुत्रियां – जया गोस्वामी व विजया तैलंग हुए। उनके बृहत् परिवार में तीन पौत्र – देवेन्द्रनाथ देवर्षि, धीरेन्द्र देवर्षि व प्राञ्जल शर्मा, एक पौत्री - प्राची गोस्वामी, तीन दौहित्र – हेमंत शेष, जयंत गोस्वामी व भारतेंदु तैलंग, तथा दो दौहित्रियाँ - कल्पना गोस्वामी व नीलिमा शर्मा हैं। \n\nभट्ट मथुरानाथ शास्त्री ने 1925 से 1931 तक जयपुर के महाराजा कॉलेज में, जहाँ अंग्रेज़ी के अतिरिक्त अन्य विषयों की भी शिक्षा दी जाती थी, संस्कृत के प्राध्यापक के रूप में पढ़ाया। सन् 1931 से 1934 तक आपने तत्कालीन जयपुर राज्य के संस्कृत विद्यालयों के मुख्य परीक्षक व इंस्पेक्टर ऑफ़ स्कूल्स (निरीक्षक संस्कृत पाठशाला) के पद पर कार्य किया। तदनंतर 1934 में आप महाराजा संस्कृत कॉलेज में साहित्य के प्रोफ़ेसर और विभागाध्यक्ष के पद पर आसीन हुए जहाँ से सन् 1942 में आप सेवानिवृत्त हुए। \n\nआप तत्कालीन जयपुर राज्य की पाठ्यपुस्तक कमेटी के सदस्य, 1956-57 में राजस्थान के राज्यपाल द्वारा नियुक्त संस्कृत शिक्षा पर राजस्थान संस्कृत परामर्श बोर्ड की एक विशेषज्ञ कमेटी के सदस्य तथा 1958-1964 तक राजस्थान संस्कृत सलाहकार बोर्ड के सदस्य रहे। आप राजस्थान साहित्य अकादमी के संस्थापक-सदस्य, राजस्थान लोक सेवा आयोग की संस्कृत तथा राजस्थानी भाषा की विशेषज्ञ-कमेटियों जैसी अन्य कई समितियों के सदस्य, तथा 'अखिल भारतीय संस्कृत कवि सम्मेलन' के संस्थापक व अध्यक्ष भी थे।\n\nआपको राजस्थान सरकार, संस्कृत सम्मेलनों, विभिन्न संस्कृत संस्थाओं आदि द्वारा अनेक सम्मान प्राप्त हुए। आपको कई उपाधियों से भी सम्मानित किया गया जिनमें प्रमुख हैं -\n• 1936 में अखिल भारतीय संस्कृत साहित्य सम्मेलन द्वारा संस्कृत काव्य में उपलब्धियों के लिए \"कवि शिरोमणि\" की उपाधि \n\n• वेल्लनाटीय तैलङ्ग सभा, मुम्बई द्वारा \"कवि सार्वभौम\" की उपाधि\n\n• वाराणसी के भारतधर्म महामण्डल द्वारा \"साहित्य वारिधि\" की उपाधि।\n\nएक कवि, संपादक, उपन्यासकार, आलोचक, कथाकार, वक्ता, टीकाकार, लेखक और पत्रकार के रूप में भट्ट मथुरानाथ शास्त्री का विशाल कृतित्व विस्मयकारी है। यद्यपि इसमें अधिकतर साहित्य तो पुस्तकों, पत्रिकाओं तथा अन्य प्रकाशित सामग्री के माध्यम से उपलब्ध होगया है, किन्तु फिर भी बहुत सा साहित्य अभी प्रकाश में आना शेष है। उन्होंने \"संस्कृत रत्नाकर\" का, जो कि अखिल भारतीय संस्कृत सम्मलेन का मुखपत्र था, 1940 से 1951 तक तथा ‘भारती’ मासिक पत्रिका का 1953 से 1964 तक संपादन करके संस्कृत-पत्रकारिता के क्षेत्र में उच्च मानक स्थापित किए। उनके ‘आदर्श रमणी’ तथा ‘अनादृता’ जैसे उपन्यासों को रवीन्द्रनाथ टैगोर के बंगाली उपन्यासों के समतुल्य माना गया है। ‘मञ्जुला’ जैसे उनके रचित रेडियो नाटकों ने भी उन दिनों बड़ी लोकप्रियता प्राप्त की थी।\nभट्ट मथुरानाथ शास्त्री ने ‘मञ्जुनाथ’ उपनाम से अपना साहित्य रचा है। उन्होंने संस्कृत लेखन में पारंपरिक तरीकों और छंदों से अलग हट कर लेखन की एक सर्वथा नूतन शैली को जन्म दिया तथा लगभग सभी भारतीय और विदेशी भाषाओं जैसे उर्दू, फ़ारसी, अरबी, ब्रजभाषा, अपभ्रंश आदि में प्रचलित छंदों को सम्मिलित करके कुछ श्रेष्ठतर संस्कृत कविताओं की रचना की। ग़ज़ल, ठुमरी, ध्रुपद जैसी गायन-शैलियों में भी उन्होंने अनेक संस्कृत पद्य लिखे। एक क्रांति के रूप में उन्होंने आधुनिक विषयों और विचारों के साथ स्पष्ट, रोचक और प्राञ्जल शैली में अपने संस्कृत काव्य-सृजन को संजोया। आपने हिन्दी और व्रजभाषा में भी अनेक रचनाएँ की हैं तथा हिन्दी साहित्य में प्रचुर योगदान दिया है। वाराणसी में 1933 में ‘संस्कृत के भाषाई कौशल’ पर अपनी एक व्याख्यान श्रृंखला में उन्होंने संस्कृत भाषा में समानार्थी शब्दों के प्रयोग से एक ही वाक्य को 100 से अधिक प्रकार से कह कर उपस्थित विद्वानों तथा श्रोताओं को चमत्कृत कर दिया था। उन्होंने संस्कृत की शक्ति दर्शाने के उद्देश्य से 'मकारमहामेलकम्' शीर्षक से एक ऐसा विलक्षण ललित निबन्ध भी लिखा था, जिसका प्रत्येक शब्द 'म' से आरम्भ होता था। सन् 1956 में बड़ौदा विश्वविद्यालय में संस्कृत काव्यशास्त्र पर और पण्डितराज जगन्नाथ पर उन्होंने मंत्रमुग्ध कर देने वाले व्याख्यान दिए। आपने 1955-1964 तक आकाशवाणी, जयपुर से संस्कृत साहित्य पर लगभग 50 वार्ताएं प्रसारित कीं। \n\nजयपुर, राजस्थान के \"मञ्जुनाथ स्मृति संस्थान\" नामक केन्द्र में भट्ट मथुरानाथ शास्त्री के विषद पुस्तक संग्रह के अतिरिक्त अनेक पाण्डुलिपियाँ, संस्कृत व हिन्दी साहित्य की प्राचीन दुर्लभ पत्रिकाएं, पुस्तक, विशेषांक, आदि उपलब्ध हैं। शोधार्थियों को संस्थान से मार्गदर्शन व संस्कृत साहित्य के इतिहास तथा संस्कृत पत्रकारिता की बहुमूल्य जानकारी मिलती है।\n\nआपके मित्र परिकर में प्रमुख आयुर्वेदमार्तण्ड वैद्य स्वामी लक्ष्मीराम, महामहोपाध्याय गिरिधर शर्मा चतुर्वेदी, चन्द्रधर शर्मा गुलेरी, उनके अनुज सोमदेव शर्मा गुलेरी, राजगुरु चन्द्रदत्त मैथिल, सूर्यनारायण शर्मा, प्रशासक श्यामसुन्दर पुरोहित, वेदविज्ञ मोतीलाल शास्त्री, गिरिजाप्रसाद द्विवेदी, राजस्थान के कोलकाता निवासी पंडित झाबरमल्ल शर्मा, पुणे के डॉ॰ पी.के. गोडे, मोटा मंदिर मुम्बई के गोस्वामि गोकुलनाथजी, पुरुषोत्तम चतुर्वेदी, वाराणसी के नारायण शास्त्री खिस्ते, राय कृष्णदास, प्रसिद्ध चित्रकार असितकुमार हालदार, पट्टाभिराम शास्त्री, गिरिधर शर्मा 'नवरत्न', आदि अनेक विद्वान थे।\n\nआपके शिष्यगण असंख्य हैं- किन्तु उनके प्रिय शिष्यों में – झालावाड के प्रसिद्ध संस्कृत विद्वान पंडित गणेशराम शर्मा, इतिहास और संस्कृतिविद गोपालनारायण बहुरा, जयपुर के प्रसिद्ध संस्कृत विद्वान वृद्धिचन्द्र शास्त्री, वैद्य मुकुंददेव, चिकित्सक डॉ॰ श्रीनिवास शास्त्री, 'भारती' के प्रकाशक दीनानाथ त्रिवेदी ‘मधुप’, उद्योगपति कन्हैयालाल तिवाड़ी, प्रशासक शेरसिंह, द्वारकानाथ पुरोहित, समाजसेवी सिद्धराज ढड्ढा, वनस्थली विद्यापीठ के प्राचार्य प्रवीणचन्द जैन, पत्रकार और स्वतंत्रता सेनानी युगल किशोर चतुर्वेदी, राजस्थान के प्रथम मुख्यमंत्री हीरालाल शास्त्री, वैद्य चंद्रशेखर शास्त्री आदि प्रमुख हैं। भट्ट जी की जयंती के समारोह आज भी दक्षिण भारत के उनके शिष्य-वर्ग और साहित्य-प्रशंसकों द्वारा उनके अपने क्षेत्रों में श्रद्धापूर्वक आयोजित किये जाते हैं।\n\n• जयपुर वैभवम् (1947, 2010) (जयपुर)\n\n• साहित्य वैभवम् (पहली बार 1930 में निर्णय सागर प्रेस मुम्बई द्वारा, पुनः राष्ट्रिय संस्कृत संस्थान नई दिल्ली द्वारा 2010 में)\n\n• गोविन्द वैभवम् (गीता प्रेस, गोरखपुर, 1959)\n\n• गीतिवीथी (संस्कृत में गीत, 1930 में प्रकाशित) \n\n• भारत वैभवम् (मञ्जुनाथ ग्रंथावली में प्रकाशित, 2010)\n\n• संस्कृत सुबोधिनी (दो भागों में)\n\n• संस्कृत सुधा\n\n• सुलभ संस्कृतम् (तीन भागों में) (जयपुर, 1970)\n\n• गीतगोविन्दम् (निर्णय सागर प्रेस मुम्बई, 1937)\n\n• आदर्श रमणी (संस्कृत उपन्यास) (पुनः प्रकाशित, 2010)\n\n• मोगलसाम्राज्यसूत्रधारो महाराजो मानसिंहः (संस्कृत उपन्यास)\n\n• भक्तिभावनो भगवान (संस्कृत उपन्यास)\n\n• गाथा रत्नसमुच्चय (हाल की गाथा सप्तशती से चयनित गाथाएँ - संस्कृत पद्यों और प्राकृत में)\n\n• संस्कृत गाथासप्तशती (प्राकृत गाथाओं का उन्हीं छंदों में अनुवाद व ‘व्यंग्यसर्वङ्कषा’ व्याख्या) (निर्णय सागर प्रेस, मुंबई द्वारा 1933 में प्रकाशित)\n• गीर्वाणगिरागौरवम् (केन्द्रीय संस्कृत विद्यापीठ, जयपुर, 1989)\n\n• प्रबंध पारिजात (केन्द्रीय संस्कृत विद्यापीठ, जयपुर, 1988)\n\n• शिलालेख ललंतिका (निर्णय सागर प्रेस, मुम्बई, 1941)\n\n• शरणागति रहस्य (वाल्मीकि रामायण पर पुस्तक, गीता प्रेस गोरखपुर द्वारा प्रकाशित, हिन्दी)\n\n• व्रजकविता वीथी (व्रज भाषा) (जयपुर, 1947)\n\n• चतुर्थीस्तव (हिन्दी)\n\n• चंद्रदत्त ओझा (जीवनी, हिन्दी)\n\n• पण्डितराज जगन्नाथ कृत ‘रसगङ्गाधर’ का सम्पादन, संशोधन व ‘सरला’ टीका (निर्णय सागर प्रेस, मुम्बई, 1939)\n\n• बाणभट्ट विरचित ‘कादम्बरी’ का सम्पादन तथा उस पर ‘चषक’ टीका (निर्णय सागर प्रेस, मुम्बई)\n\n• जयदेव विरचित ‘गीतगोविन्द’ का सम्पादन (निर्णय सागर प्रेस, मुम्बई, 1937)\n\n• श्रीकृष्ण भट्ट कविकलानिधि के ‘ईश्वरविलास महाकाव्य’ का सम्पादन, संशोधन एवं ‘विलासिनी’ टीका (1958, 2006)\n\n• श्रीकृष्ण भट्ट कविकलानिधि की ‘पद्यमुक्तावली’ का सम्पादन, संशोधन व ‘गुणगुम्फनिका’ नामक व्याख्या, राजस्थान प्राच्यविद्या प्रतिष्ठान, जोधपुर, 1959)\n• श्रीकृष्ण भट्ट कविकलानिधि की 'वृत्त मुक्तावली' का सम्पादन और टीका (राजस्थान प्राच्यविद्या प्रतिष्ठान, जोधपुर द्वारा प्रकाशित, 1962)\n\nआपने ललित, समीक्षात्मक, विचारात्मक, विवरणात्मक, वर्णनात्मक, तथा शोध निबन्ध जैसी श्रेणियों में लगभग 120 निबंध लिखे हैं।\nमनोवैज्ञानिक, विविध, हास्य, प्रतीकात्मक, प्रणय, सामाजिक, एवं ऐतिहासिक श्रेणियों के अंतर्गत आपकी लगभग 80 कहानियां प्रकाश में आई हैं।\n\n• ‘संस्कृत रत्नाकर’, जयपुर (1940-1951) (वेद, आयुर्वेद, शिक्षा, दर्शन, शोध आदि पर विशेष अंक)\n\n• ‘भारती’ जयपुर (1953-'64)\n\n• धातुप्रयोग पारिजात\n\n• आर्याणाम् आदिभाषा\n\n• काव्यकुंजम्\n\n• रससिद्धांतः\n\n• संस्कृत के युगपुरुष मञ्जुनाथ (मञ्जुनाथ स्मृति संस्थान, जयपुर, 2004)\n\n• आधुनिक संस्कृत साहित्य एवं भट्ट मथुरानाथ शास्त्री (डॉ॰ सुनीता शर्मा, रचना प्रकाशन, 2008)\n\n• मञ्जुनाथ वाग्वैभवम् (राजस्थान संस्कृत अकादमी, जयपुर, 1990)\n\n• श्री मथुरानाथ शास्त्रिणः कृतित्वसमीक्षणम् (निबंध संकलन, राजस्थान संस्कृत अकादमी, जयपुर, 1995)\n\n• मञ्जुनाथगद्यगौरवम् (प्रतिभा प्रकाशन, दिल्ली, 2004)\n\n• मञ्जुनाथवाग्वैजयंती (ज.रा.रा.संस्कृत विश्वविद्यालय, जयपुर)\n\n• भट्टस्मृति विशेषांक (भारती संस्कृत मासिक, जयपुर, सितम्बर 1964)\n\n• भट्टजन्मशताब्दीविशेषाङ्कः (राजस्थान संस्कृत अकादमी, जयपुर, 1990)\n\n• भट्ट मथुरानाथस्य काव्यशास्त्रीया निबन्धाः (राष्ट्रिय संस्कृत संस्थान, नई दिल्ली, 2011)\n\n• भारतीय साहित्य निर्माता:भट्ट मथुरानाथ शास्त्री 'मञ्जुनाथः' (देवर्षि कलानाथ शास्त्री, केन्द्रीय साहित्य अकादमी, नई दिल्ली, 2013 \n\n• मञ्जुनाथ ग्रन्थावली (5 खण्ड), (राष्ट्रिय संस्कृत संस्थान, नई दिल्ली, 2009-2011)\n\n• भट्ट श्री मथुरानाथ शास्त्री व्यक्तित्व एवं कृतित्व (पी. एचडी. के लिए शोध प्रबंध, डॉ॰ उषा भार्गव, 1975)\n\n• संस्कृत मुक्तकपरंपरा को भट्टजी का अवदान (पी.एचडी. के लिए शोध प्रबंध, डॉ॰ कमलेश कौशिक जोशी, 1981)\n\n• भट्ट मथुरानाथशास्त्रिकृत समस्या संदोह (एम. फिल. शोध प्रबंध, डॉ॰ दीपा पन्त, 1980-81)\n\n• संस्कृत निबन्ध साहित्य में भट्टजी का अवदान (पी.एचडी. के लिए शोध प्रबंध, डॉ॰ सुनीता शर्मा, 1998) [ISBN-10:8189228366]\n\n• गोविन्दवैभवम् – समीक्षात्मक विवरण (एम. फिल. शोध प्रबंध, डॉ॰ कमलेश जोशी (कौशिक), 1978)।\n\n१.आधुनिक संस्कृतसाहित्य सन्दर्भ सूची\n\n२.संस्कृत विद्वत्परिचायिका\n\n३.भट्टश्री मथुरानाथशास्त्रिणाम् काव्यरचनानां संग्रहः, जयपुर वैभवम्, गोविन्द वैभवम्\n\n४.भट्टश्री मथुरानाथशास्त्रिणाम् काव्यरचनानां संग्रहः, साहित्य वैभवम् \n\n५.संस्कृत गाथासप्तशती\n\n६. शास्त्री, देवर्षि कलानाथ (14 जनवरी 2011). \"अलौकिक प्रतिभा को श्रद्धार्घ्य\", आचार्य दिवाकर शर्मा, सुरेन्द्र शर्मा सुशील, डॉ॰ वन्दना श्रीवास्तव - षष्टिपूर्ति (अभिनन्दनग्रन्थ), गाज़ियाबाद, उत्तर प्रदेश, भारत, तुलसी मण्डल,ISBN 978-81-923856-0-0\n\n७.निबन्धा ललितनिबन्धाश्च\n\n", "id": "509268", "title": "भट्ट मथुरानाथ शास्त्री"}
{"url": "https://hi.wikipedia.org/wiki?curid=509269", "text": "ज़्यूरिख़ कैन्टन\n\nज़्यूरिख़ कैन्टन () स्विट्ज़रलैंड के पूर्वोत्तरी भाग में स्थित एक कैन्टन (प्रान्त से मिलता-जुलता प्रशासनिक विभाग) है। यहाँ की राजभाषा जर्मन है लेकिन यहाँ के निवासी अधिकतर ज़्यूरिख़तूउश () नामक जर्मन की एक स्थानीय उपभाषा बोलते हैं। ज़्यूरिख़ कैन्टन सन् १३५१ में स्विस परिसंघ का हिस्सा बना था।\n\n'ज़्यूरिख़' में 'ख़' अक्षर के उच्चारण पर ध्यान दें क्योंकि यह बिना बिन्दु वाले 'ख' से ज़रा भिन्न है। इसका उच्चारण 'ख़राब' और 'ख़रीद' के 'ख़' से मिलता है।\n\n", "id": "509269", "title": "ज़्यूरिख़ कैन्टन"}
{"url": "https://hi.wikipedia.org/wiki?curid=509273", "text": "बर्न कैन्टन\n\nबर्न कैन्टन () स्विट्ज़रलैंड के मध्य-पश्चिम भाग में स्थित एक कैन्टन (प्रान्त से मिलता-जुलता प्रशासनिक विभाग) है। यह क्षेत्रफल और जनसंख्या दोनो के हिसाब से स्विट्ज़रलैंड का दूसरा सबसे बड़ा कैन्टन है। हालाँकि अधिकतर स्विस कैन्टोनों एकभाषीय होते हैं, बर्न कैन्टन में जर्मन और फ़्रान्सीसी दोनों प्रचलित हैं। बर्न कैन्टन सन् १३५३ में स्विस परिसंघ का हिस्सा बना था। १८१५ से १९७९ यह स्विट्ज़रलैंड की सबसे बड़ी कैन्टन थी लेकिन १९७९ में जूरा कैन्टन के इलाक़े इससे अलग होकर एक नई कैन्टन में गठित हो गए।\n\n", "id": "509273", "title": "बर्न कैन्टन"}
{"url": "https://hi.wikipedia.org/wiki?curid=509277", "text": "लूसर्न कैन्टन\n\nलूसर्न कैन्टन () स्विट्ज़रलैंड के ठीक मध्य में स्थित एक कैन्टन (प्रान्त से मिलता-जुलता प्रशासनिक विभाग) है। यहाँ की राजभाषा जर्मन है। यह कैन्टन सन् १३३२ में स्विस परिसंघ का हिस्सा बना था।\n\n", "id": "509277", "title": "लूसर्न कैन्टन"}
{"url": "https://hi.wikipedia.org/wiki?curid=509284", "text": "ऊरी कैन्टन\n\nऊरी कैन्टन () स्विट्ज़रलैंड के मध्य में स्थित एक कैन्टन (प्रान्त से मिलता-जुलता प्रशासनिक विभाग) है। यहाँ की राजभाषा जर्मन है। यह कैन्टन सन् १२९१ में स्विस परिसंघ की स्थापना से ही उसका हिस्सा बना था। स्विट्ज़रलैंड का सबसे जाना-पहचाना ऐतिहासिक व्यक्ति विलियम टॅल इसी कैन्टन का रहने वाला था।\n\n", "id": "509284", "title": "ऊरी कैन्टन"}
{"url": "https://hi.wikipedia.org/wiki?curid=509309", "text": "उड़न साँप\n\nउड़न साँप क्रिसोपिली (Chrysopelea) जीनस के साँप हैं जो बहुत कम विषैले होते हैं और मनुष्यों के लिए हानिरहित है। ये दक्षिण-पूर्वी एशिया, दक्षिणी चीन, भारत और श्रीलंका में पाए जाते हैं। भारत में ये मध्य भारत, बिहार, उड़ीसा और बंगाल में अधिक पाए जाते हैं। \n\nयह बहुत तीव्र गति से चलने की क्षमता रखता है जो इसकी विशिष्टता है। यह अपने शरीर को फुलाकर तथा शरीर को एक विशेष आकार देकर एक डाल से दूसरी डाल पर ग्लाइड कर जाता (कूद जाता) है। इसीलिए इसे 'उड़न साँप' का भ्रामक नाम दिया गया है। यह इस तरह कूदता चलता है मानो उड़ रहा हो। \n\nइनका रंग ऊपर से हल्का पीलापन लिए हुए हरा होता है। नियमित दूरियों पर काले रंग की आड़ी पट्टियाँ रहती हैं जो काले सीमांतोंवाले शल्कों के कारण बनी होती हैं। अधरशल्क हरे होते हैं। सिर काला होता है जिसपर साथ साथ पीले या हल्के हरे रंग को आड़ी पट्टियाँ तथा कुछ धब्बे होते हैं।\n\nयह साँप छिपकलियों, छोटे स्तनियों, पक्षियों, छोटे साँपों और कीटों को खाता है। यह घरों के आस पास भी कभी कभी दिखाई देता है। यह अंडप्रजक है। यह कभी कभी पेड़ की शाखाओं से लटका भी देखा गया है।\n\n", "id": "509309", "title": "उड़न साँप"}
{"url": "https://hi.wikipedia.org/wiki?curid=509310", "text": "उदायिभद्र\n\nउदायिभद्र मगध महाजनपद के शक्तिशाली राजा अजातशत्रु का पुत्र और उत्तराधिकारी। उसका उल्लेख उदायिन्, उदायी अथवा उदयिन और उदयभद्र जैसे कई नामों से मिलता है। बौद्ध अनुश्रुति के अनुसार उदायिभद्र अपने पिता अजातशत्रु की ही तरह स्वयं भी पितृघाती था और पिता को मारकर गद्दी पर बैठा था। उस अनुश्रुति का तो यहाँ तक कथन है कि आजतशत्रु से लेकर चार पीढ़ियों तक मगध साम्राज्य में उत्तराधिकारियों द्वार अपने पूर्ववर्तियों के मारे जाने की परंपरा ही चल गई थी। परंतु जैन अनुश्रुति उदयभद्र को पितृघाती नहीं मानती। कथाकोश में उसे कुणिक (अजातशत्रु) और पद्मावती का पुत्र बताया गया है। परिशिष्टपर्वन् और त्रिषष्ठिशलाकापुरुषचरित् जैसे कुछ अन्य जैन ग्रंथों में यह कहा गया है कि अपने पिता के समय में उदायिभद्र चंपा का राज्यपाल (गवर्नर) रह चुका था और अपने पिता की मृत्यु पर उसे सहज शोक हुआ था। तदुपरांत सामंतों और मंत्रियों ने उससे मगध की राजगद्दी पर बैठने का आग्रह किया और उसे स्वीकार कर वह चंपा छोड़कर मगध की राजधानी गया।\n\nराजा की हैसियत से उदायिभद्र का सबसे मुख्य कार्य था मगध की नई राजधानी पाटलिपुत्र का विकास करना। परिशिष्टपर्वन् की सूचना है कि उसी ने सबसे पहले मगध की राजधानी राजगृह से हटाकर गंगा और सोन नदियों के संगम पर पाटलिपुत्र बसाकर वहाँ स्थापित की। इस बात का समर्थन वायुपुराण से भी होता है। उसका कथन है कि उदयभद्र ने अपने शासन के चौथे वर्ष में कुसुमपुर नामक नगर बसाया। कुसुमपुर अथवा पुष्पपुर पाटलिपुत्र के ही अन्य नाम थे। परंतु ऐसा प्रतीत होता है कि वहाँ के दुर्ग का विकासकार्य अजातशत्रु के समय में ही प्रारंभ हो चुका था।\n", "id": "509310", "title": "उदायिभद्र"}
{"url": "https://hi.wikipedia.org/wiki?curid=509329", "text": "श्वीट्ज़ कैन्टन\n\nश्वीट्ज़ कैन्टन () स्विट्ज़रलैंड के मध्य भाग में स्थित एक कैन्टन (प्रान्त से मिलता-जुलता प्रशासनिक विभाग) है। इसके दक्षिण में ऐल्प पर्वत, पश्चिम में लूसर्न झील और उत्तर में ज़्यूरिख़ झील स्थित है और यह कैन्टन 'श्वीट्ज़' नामक शहर पर ही केन्द्रित है। श्वीट्ज़ कैन्टन सन् १२९१ में स्विस परिसंघ की स्थापना के समय से ही उसका हिस्सा बना था। स्विट्ज़रलैंड के पूरे देश का जर्मन नाम 'श्वीट्ज़' है जो इसी कैन्टन पर पड़ा है और स्विट्ज़रलैंड का राष्ट्रीय ध्वज भी इसी कैन्टन के राजचिह्न पर आधारित है।\n\n", "id": "509329", "title": "श्वीट्ज़ कैन्टन"}
{"url": "https://hi.wikipedia.org/wiki?curid=509352", "text": "ओबवाल्डन कैन्टन\n\nओबवाल्डन कैन्टन () स्विट्ज़रलैंड के मध्य भाग में स्थित एक कैन्टन (प्रान्त से मिलता-जुलता प्रशासनिक विभाग) है। ओबवाल्डन घाटी और नीडवाल्डन घाटी दोनों मिलाकर ऐतिहासिक उन्टरवाल्डन क्षेत्र का भाग हुआ करती थी जो सन् १२९१ में स्विस परिसंघ की स्थापना के समय से ही उसका हिस्सा बना था। आधुनिक स्विट्ज़रलैंड का भौगोलिक केन्द्र ओबवालडन कैन्टन में ही स्थित है।\n\n", "id": "509352", "title": "ओबवाल्डन कैन्टन"}
{"url": "https://hi.wikipedia.org/wiki?curid=509357", "text": "नीडवाल्डन कैन्टन\n\nनीडवाल्डन कैन्टन () स्विट्ज़रलैंड के मध्य भाग में स्थित एक कैन्टन (प्रान्त से मिलता-जुलता प्रशासनिक विभाग) है। नीडवाल्डन घाटी और ओबवाल्डन घाटी दोनों मिलाकर ऐतिहासिक उन्टरवाल्डन क्षेत्र का भाग हुआ करती थी जो सन् १२९१ में स्विस परिसंघ की स्थापना के समय से ही उसका हिस्सा बना था।\n\n", "id": "509357", "title": "नीडवाल्डन कैन्टन"}
{"url": "https://hi.wikipedia.org/wiki?curid=509360", "text": "एस पी त्यागी\n\nशशीन्द्र पाल त्यागी (14 मार्च 1945) भारतीय वायुसेना के प्रमुख रहे हैं। शशींद्र पाल त्यागी को एस॰पी॰ त्यागी और बंडल के उपनाम से भी पुकारा जाता रहा है। भारतीय वायुसेना में 31 दिसम्बर 1963 को कमीशन प्राप्तन त्यागी ने 1965 और 1971 के युद्ध में प्रमुख भूमिका निभाई थी। 31 दिसम्बर 2004 को उन्हों ने भारतीय वायुसेना के 20वें एयर चीफ मार्शल के रूप में कार्यभार संभाला.\n\nएस पी त्यागी (14 मार्च 1945) भारतीय वायुसेना के प्रमुख रहे हैं। शशींद्र पाल त्यागी को एस पी त्यागी और बंडल के उपनाम से भी पुकारा जाता रहा है। भारतीय वायुसेना में 31 दिसम्बर 1963 को कमीशन प्राप्तन त्यागी ने 1965 और 1971 के युद्ध में प्रमुख भूमिका निभाई थी। 31 दिसम्बर 2004 को उन्हों ने भारतीय वायुसेना के 20वें एयर चीफ मार्शल के रूप में कार्यभार संभाला.\nमध्यप्रदेश के इंदौर में जन्में त्यागी की प्रारंभिक शिक्षा जयपुर के सेंट जेवियर स्कूमल में हुई। पढ़ाई के बाद वे सेना में शामिल हुये. उनके परिवार में उनकी पत्नी वंदना त्यागी और एक बेटा वे एक बेटी हैं। जगुआर इंटरडिक्शंन एअरक्राफ्ट जब 1980 में भारतीय वायुसेना में शामिल हुआ तो उसके आठ पायलटों में एसपी त्याकगी भी शामिल थे। 1985 में उन्हेंम प्रतिष्ठित वायुसेना मेडल से सम्माआनित किया गया। वे 2007 तक भारतीय वायु सेना में रहे, जिसके बाद उन्होंने अवकाशप्राप्त किया।\n\nएस पी त्यागी का नाम फरवरी 2013 में इटली के एयरोस्पेस और डिफेंस निर्माण कंपनी फिनमैकानिका के मुखिया गियूसेप्पे ओरसी की गिरफ्तारी के बाद एक बार फिर चर्चा में आया। भारत के राष्ट्रपति, प्रधानमंत्री और सेना प्रमुखों की सुविधा के लिये खरीदे गये 12 एडब्ल्यू-101 हेलिकॉप्टरों में भारतीय अधिकारियों को रिश्वत देने की जांच के बाद एयरोस्पेस और डिफेंस निर्माण कंपनी फिनमैकानिका के मुखिया गियूसेप्पे ओरसी को दबोचा गया है। भारतीय रक्षा मंत्रालय ने फिनमैकानिका से 2010 में करीब 3600 करोड़ रुपए में 12 अति सुरक्षित अगस्ता वेस्टलैंड हेलिकॉप्टरों की ख़रीददारी की थी। \nइटली सरकार की जांच में यह बात सामने आई कि फिनमेकेनिका एयरोस्पेस डिफेंस कंपनी ने तत्कालीन वायुसेना प्रमुख एसपी त्यागी को मध्यस्थों के माध्यम से रिश्वत की रकम पहुंचाई थी। हालांकि एस पी त्यागी ने ऐसे आरोपों से इंकार करते हुये कहा कि इस तरह की किसी जांच की बात उन्हें नहीं पता है और उन्होंने किसी भी मामले में कभी कोई रिश्वत नहीं खाई.\n\n", "id": "509360", "title": "एस पी त्यागी"}
{"url": "https://hi.wikipedia.org/wiki?curid=509362", "text": "ग्लारुस कैन्टन\n\nग्लारुस कैन्टन () स्विट्ज़रलैंड के मध्य भाग में स्थित एक कैन्टन (प्रान्त से मिलता-जुलता प्रशासनिक विभाग) है। यह कैन्टन सन् १३५२ में स्विस परिसंघ का हिस्सा बना था।\n\n", "id": "509362", "title": "ग्लारुस कैन्टन"}
{"url": "https://hi.wikipedia.org/wiki?curid=509408", "text": "ज़ूग कैन्टन\n\nज़ूग कैन्टन (), जिसे कभी-कभी त्ज़ूग कैन्टन भी उच्चारित किया जाता है, स्विट्ज़रलैंड के मध्य भाग में स्थित एक कैन्टन (प्रान्त से मिलता-जुलता प्रशासनिक विभाग) है। यह कैन्टन सन् १३५२ में स्विस परिसंघ का हिस्सा बना था। केवल २३९ वर्ग किमी का यह कैन्टन ज़िलों में विभाजित नहीं है और स्विट्ज़रलैंड के सबसे छोटे कैन्टनों में से एक है।\n\n", "id": "509408", "title": "ज़ूग कैन्टन"}
{"url": "https://hi.wikipedia.org/wiki?curid=509414", "text": "फ़्राइबूर्ग कैन्टन\n\nफ़्राइबूर्ग कैन्टन () या फ़्रीबूर्ग कैन्टन () स्विट्ज़रलैंड के पश्चिमी भाग में स्थित एक कैन्टन (प्रान्त से मिलता-जुलता प्रशासनिक विभाग) है। यह कैन्टन सन् १४८१ में स्विस परिसंघ का हिस्सा बना था। हालाँकि अधिकतर स्विस कैन्टोनों एकभाषीय होते हैं, फ़्राइबूर्ग कैन्टन में जर्मन और फ़्रान्सीसी दोनों प्रचलित हैं। इस कैन्टन के दो-तिहाई लोग फ़्रान्सीसी भाषी हैं और अधिकतर कैन्टन के पश्चिमी भाग में बसते हैं जबकी एक-तिहाई अलमानी जर्मन उपभाषाएँ बोलते हैं और इनका जमावड़ा कैन्टन के पूर्वी भाग में है।\n\n", "id": "509414", "title": "फ़्राइबूर्ग कैन्टन"}
{"url": "https://hi.wikipedia.org/wiki?curid=509426", "text": "सोलोथूर्न कैन्टन\n\nसोलोथूर्न कैन्टन () स्विट्ज़रलैंड के पश्चिमोत्तर में स्थित एक कैन्टन (प्रान्त से मिलता-जुलता प्रशासनिक विभाग) है। यह कैन्टन सन् १४८१ में स्विस परिसंघ का हिस्सा बना था।\n\n", "id": "509426", "title": "सोलोथूर्न कैन्टन"}
{"url": "https://hi.wikipedia.org/wiki?curid=509433", "text": "द अमेज़िंग रेस (अमेरिकी टीवी शृंखला)\n\nद अमेज़िंग रेस अमेरिकी रियलिटी गेम शो (वास्तविक घटनाओ पर आधारित) है जिसमें आम तौर पर दुनिया भर में होने वाली दौड़ के ग्यारह टीमें भाग लेती हैं। दौड़ शारीरिक और मानसिक चुनौतियों के साथ लगभग बारह चरणो में विभाजित होती है और इसमें टीमों को आगे बढ़ने के लिए दिए गए सुराग का परिणाम निकालना होता है, खुद को विदेशी क्षेत्रों में नेविगेट करना होता है, अपनी आवश्यकता अनुसार स्थानीय लोगो के साथ बातचीत करनी होती है, शारीरिक और मानसिक चुनौतियों का सामना करना पड़ता है और हवाई जहाज, नाव, टैक्सी और अन्य सार्वजनिक परिवहन विकल्पो के लिए होड़ करनी पड़ती है और यह सब टीमों को कार्यक्रम द्वारा प्रदान किए गए सीमित बजट के अंदर पड़ता है। समान्यतः हर चरण के पश्चात एक टीम दौड़ से बहार हो जाती है। अंतिम चरण में तीन टीमें बचती हैं और उनमें से सबसे पहले अंतिम रेखा को पार करने वाली टीम एक मिलियन अमेरिकी डॉलर (दस लाख अमेरिकी डॉलर) की इनामी राशि जीतती है। \n\nअमेरिकी संस्करण \"द अमेज़िंग रेस\" फ्रेंचाइज़ का मूल संस्करण है जिसका प्रसारण 2001 से सीबीएस पर हो रहा है। फ़रवरी 17, 2013, से शृंखला अपने बाइसवे सीज़न में प्रवेश कर गई। अनेक अन्तराष्ट्रीय संस्करण इसकी मूल संरचना के आधार पर विकसित किए गए, जबकि अमेरिकी संस्करण विश्व के कई अन्य बाजारों में प्रसारित किया जाता है।\n\n", "id": "509433", "title": "द अमेज़िंग रेस (अमेरिकी टीवी शृंखला)"}
{"url": "https://hi.wikipedia.org/wiki?curid=509434", "text": "बासल-श्तात कैन्टन\n\nबासल-श्तात कैन्टन () स्विट्ज़रलैंड के उत्तर में स्थित एक कैन्टन (प्रान्त से मिलता-जुलता प्रशासनिक विभाग) है। जर्मन भाषा में 'बासल-श्तात' का मतलब 'बासल शहर' है और यह कैन्टन बासल शहर और उसके इर्द-गिर्द के कुछ इलाक़ों को मिलाकर बनी हुई है। इसके विपरीत बासल-लान्डशाफ़्ट कैन्टन बासल क्षेत्र के देहाती इलाक़ों से बनी हुई है। यह किसी ज़माने में यह दोनों एक ही 'बासल कैन्टन' नामक कैन्टन का भाग थीं लेकिन १९वीं सदी में ग्रमीण और शहरी क्षेत्रों में अधिकारों को लेकर झड़पें हुई और २६ अगस्त १८३३ में इनका बटवारा हुआ और दो अलग कैन्टन बन गई। क्षेत्रफल के हिसाब से बासल-श्तात स्विट्ज़रलैंड की सबसे नन्ही कैन्टन है। ऐतिहासिक बासल कैन्टन सन् १५०१ में स्विस परिसंघ का हिस्सा बना था।\n\n", "id": "509434", "title": "बासल-श्तात कैन्टन"}
{"url": "https://hi.wikipedia.org/wiki?curid=509441", "text": "बासल-लान्डशाफ़्ट कैन्टन\n\nबासल-लान्डशाफ़्ट कैन्टन () स्विट्ज़रलैंड के उत्तर में स्थित एक कैन्टन (प्रान्त से मिलता-जुलता प्रशासनिक विभाग) है। किसी ज़माने में बासल-लान्डशाफ़्ट कैन्टन और पड़ोस की बासल-श्तात कैन्टन दोनों एक ही 'बासल कैन्टन' नामक कैन्टन का भाग थीं। जर्मन भाषा में 'बासल-श्तात' का मतलब 'बासल शहर' है और यह कैन्टन बासल शहर और उसके इर्द-गिर्द के कुछ इलाक़ों को मिलाकर बनी हुई है। इसके विपरीत बासल-लान्डशाफ़्ट बासल क्षेत्र के देहाती इलाक़ों से बनी हुई है। १९वीं सदी में ग्रमीण और शहरी क्षेत्रों में अधिकारों को लेकर झड़पें हुई और २६ अगस्त १८३३ में इनका बटवारा हुआ और दो अलग कैन्टन बन गई। ऐतिहासिक बासल कैन्टन सन् १५०१ में स्विस परिसंघ का हिस्सा बना था।\n\n", "id": "509441", "title": "बासल-लान्डशाफ़्ट कैन्टन"}
{"url": "https://hi.wikipedia.org/wiki?curid=509458", "text": "तारा (बहुविकल्पी)\n\nतारा शब्द का प्रयोग निम्नलिखित अर्थों में किया जाता है-\n\n\n\n\n\n", "id": "509458", "title": "तारा (बहुविकल्पी)"}
{"url": "https://hi.wikipedia.org/wiki?curid=509465", "text": "प्रदूषक\n\nप्रदूषक ऐसे पदार्थ होते हैं जिनके कारण पर्यावरण में प्रदूषण फैलता है।\n", "id": "509465", "title": "प्रदूषक"}
{"url": "https://hi.wikipedia.org/wiki?curid=509468", "text": "कार्बन मोनोआक्साइड\n\nकार्बन मोनोऑक्साइड (CO) (अंग्रेजी:Carbon monoxide) एक रंगहीन गैस है। यह गैस हवा से थोड़ी हल्की होती है। ऊँची सांद्रता में यह मनुष्यों और जानवरों के लिए विषाक्त होती है, हालाँकि कम मात्रा में यह कुछ सामान्य जैविक कार्यों के लिए उपयोगी साबित होती है। \n\nकार्बन मोनोऑक्साइड एक कार्बन परमाणु और एक ऑक्सीजन परमाणु के त्रि-आबंध से बनता है। इसका अणु सूत्र CO है। क्योंकि इसमें जैव बल \"(Vital Force)\" नहीं होता, इसके गुण अजैविक यौगिकों से ज्यादा समानता रखते है।\n\nइसकी अधिक मात्रा शरीर के अंदर जाने पर पहले दम घुटता है, बाद में बेहोशी आती है और म्रत्यु तक हो सकती है। \n", "id": "509468", "title": "कार्बन मोनोआक्साइड"}
{"url": "https://hi.wikipedia.org/wiki?curid=509472", "text": "क्लोरोफ्लोरोकार्बन (सीएफसी)\n\nक्लोरोफ्लोरोकार्बन (सीएफसी) एक कार्बनिक यौगिक है जो केवल कार्बन, क्लोरीन, हाइड्रोजन और फ्लोरीन परमाणुओं से बनता है। सीएफसी का इस्तेमाल रेफ्रिजरेंट, प्रणोदक (एयरोसोल अनुप्रयोगों में) और विलायक के तौर पर व्यापक रूप से होता है।ओजोन निःशेषण में इसका योगदान देखते हुए, सीएफसी जैसे यौगिकों का निर्माण मॉन्ट्रियल प्रोटोकॉल के तहत चरणबद्ध तरीके से बंद कर दिया गया है।\n", "id": "509472", "title": "क्लोरोफ्लोरोकार्बन (सीएफसी)"}
{"url": "https://hi.wikipedia.org/wiki?curid=509478", "text": "फ़िल कोगन\n\nफ़िलिप जॉन \"फ़िल\" कोगन (जन्म: 31 मई 1967) न्यूज़ीलैंड की टेलिविज़न शक्सियत हैं, जिन्हें सबसे अधिक सीबीएस पर प्रसारित होने वाले अमेरिकी रिएलिटी टीवी कार्यक्रम \"द अमेज़िंग रेस\" के मेजबान के तौर पर जाना जाता है। शृंखला का सबसे पहले प्रसारण 2001 में हुआ था और फ़िल प्रथम प्रकरण से ही इसके साथ जुड़े हुए हैं। यह \"नो ऑपरच्युनिटि वेस्टिड\" के निर्माता और मेजबान ही हैं, जिसका निर्माण अमेरिका, न्यूज़ीलैंड और कनाडा में हो चुका है। अपने कार्य के लिए इन्होंने आठ प्रतिष्ठित एमी पुरस्कार जीते हैं।\n\nकोगन का जन्म क्राइस्टचर्च से 22 किलोमीटर (14 मील) दूर स्थित लिंकन नगर में हुआ था। इन्होंने अपने बचपन का काफ़ी समय अण्टीगुआ और कनाडा में व्यतीत किया था। इन्होंने क्राइस्टचर्च के सेंट एंड्रयूज़ कॉलेज से शिक्षा प्राप्त की थी। \n\nकोगन अपनी पत्नी लुईस कोगन और पुत्री एली के साथ रहते हैं। इनका वर्तमान घर लॉस एन्जिल्स, कैलीफोर्निया, में है। इनके न्यूज़ीलैंड में भी दो घर हैं।\n", "id": "509478", "title": "फ़िल कोगन"}
{"url": "https://hi.wikipedia.org/wiki?curid=509488", "text": "दाखश्टाइन\n\nदाखश्टाइन (Dachstein) आस्ट्रिया देश में पूर्व से पश्चिम को फैले हुए ऐल्प्स पर्वत के उत्तर में चूने के पत्थरों द्वारा निर्मित पर्वतीय श्रेणी का यह उच्चतम पठार है। इसकी ऊँचाई लगभग १०,००० फुट है। इसका विस्तार उत्तर में हैल्स्टाट तथा दक्षिण में श्लैडमिंग (Schladming) तक है। इसके चारों ओर लंबे चौड़े मैदान, घाटियाँ, स्वच्छ सुरम्य ग्राम, वनयुक्त पर्वत तथा ढाल, बर्फयुक्त पर्वतीय शृंग भ्रमणार्थियों के मन को मोह लेते हैं। ऑस्ट्रिया सरकार का ध्यान इसकी ओर आकर्षित हुआ और १९४७ ई. में भ्रमणार्थियों को आकर्षित करने के लिए अनेक प्रकार के यत्न किए गए, अब यह एक अच्छा भ्रमण केंद्र बन गया है और स्विटसरलैंड की तरह ही यहाँ भ्रमणार्थियों की देखभाल तथा अन्य सुविधाएँ प्रदान की जाती हैं। इससे यहाँ की सरकार का अत्यधिक विदेशी मुद्रा प्राप्त होती हैं।\n", "id": "509488", "title": "दाखश्टाइन"}
{"url": "https://hi.wikipedia.org/wiki?curid=509491", "text": "उमाबाई दाभाड़े\n\nउमाबाई दाभाड़े (1728-52 A.D.) खाण्डेराव दाभाड़े की पत्नी थीं। वे एक वीरांगना एवं साहसी महिला थीं।\n\nउमाबाई अभोने के ठोके सरदार परिवार की थीं। पिता का नाम अंभोरकर ठोके था। विवाह गुजरात के खंडेराव दाभाड़े के साथ हुआ था। खंडेराव दाभाड़े सार के प्रसिद्ध सरदारों में से थे। इनकी अनुपम सेवाओं से प्रसन्न हो साहू ने इन्हें १७१७ ई. में सेनापति का पद दिया। इस अवसर पर उमाबाई को वहजे और कुर्ला के ग्राम उपहार में मिले। उमाबाई के तीन पुत्र थे। त्रिंबकराव बाबूराव तथा यशवन्तराव। त्रिंबकराव दाभाड़े को साहू ने १७१७ ई. में सेना खास खेल का पद दिया। उमाबाई वीर और साहसी थीं। अपने पति खंडेराव के कार्यों में हाथ बटाया करती थीं। राजाराम और फिर ताराबाई ने विभिन्न प्रांत सरदारों में बाँट दिए थे। खंडेराव दाभाड़े को गुजरात का प्रांत प्राप्त हुआ था। जब खंडेराव दाभाड़े की मृत्यु २८ नवम्बर १७२९ कों हो गई, तब उमाबाई का अत्यधिक दु:ख हुअ। उनके पुत्र त्रिंबकराव को सेनापति का पद ८ जनवरी १७३० ई. को दिया गया। वे योद्धा थे पर अनुभवहीन थे अत: बहुत से मामलों में उमाबाई को ही आगे बढ़ना पड़ा। ऐसे दुख्द वातावरण में चिमाजी अप्पा अपनी सेना ले गुजरात में प्रविष्ट हुए। वहाँ के राजप्रतिनिधि (Governor) सर बुलंद खान से गुजरात से कर वसूल करने का अधिकार प्राप्त करना चाहा। इसी समय होल्कर, सिंधिया और आनंदराव पवार गुजरात के विभिन्न स्थानों में लूटपाट मचा रहे थे। उमाबाई चिंतित हुई।\n\nउमाबाई तथा त्रिंबकराव दामाड़े ने साहू को मराठा सरदारों के आक्रमण के विषय में लिखा किंतु कोई संतोषप्रद उत्तर नहीं प्राप्त हुआ। उन्होंने अपनी रक्षा के लिए ऐसे सरदारों को एकत्र किया जो बाजीराव से असंतुष्ट थे। उन्हें निजामुलमुल्क और संभाजी (कोल्हापुर) से भी सहायता का आश्वासन मिला। बाजीराव भी जानते थे कि एक न एक दिन दाभाड़े से उन्हें युद्ध करना पड़ेगा। उन्होंने भी अपने सरदारों को एकत्रित किया। उमाबाई के संबंधी भाऊसिंह और दलपतराव ठोंके को भी अपनी ओर कर लिया। उमाबाई अत्यंत क्रोधित हुईं। १७३१ में ५०,००० सेना सहित त्रिंबकराव दाभाड़े डभोई की ओर बढ़े। बाजीराव की सेना भी आगे बढ़ी। साहू सेनापति और पेशवा के बीच शत्रुता नहीं चाहते थे। उन्होंने तुरंत चिमाजी अप्पा के चौथ वसूल करने के अधिकार को रद्द कर दिया पर पेशवा ने यह समाचार उमाबाई को नहीं दिया। उमाबाई दाभोड़े की सेना और पेशवा की सेना में १ अप्रैल १७३१ ई को डभोई के मैदान में घमासान युद्ध हुआ जिसमें त्रिंबकराव दाभाड़े की मृत्यु हो गई। विजयी होने पर भी बाजीराव रणक्षेत्र छोड़ भागे। दाभाड़े भाइयों ने उनका पीछा किया। बाजीराव साहू के पास पहुँचे और प्राणदान माँगा। साहू की मध्यस्थता से दाभाड़े भाई लौटे परंतु बाजीराव को चेतावनी दी कि वे अपने भाई की मृत्यु का बदला अवश्य लेंगे।\n\nत्रिंबकराव की मृत्यु से उमाबाई दु:खित हुई और अपने पुत्र यशवंतराव के साथ सतारा आईं। साहू ने एक तलवार उमाबाई को दी। बाजीराव को उपस्थित किया। उमाबाई से अपने पुत्र की मृत्यु का बदला लेने के लिए कहा। बाजीराव ने उमाबाई से किसी भी मूल्य पर प्राणदान की भिक्षा माँगी। उमाबाई ने क्षमा तो किया परंतु बाजीराव को शांति से नहीं बैठने दिया।\n\nउमाबाई के पुत्र यशवंतराव दाभाड़े को सेनापति का पद प्राप्त हुआ। साहू ने गुजरात और मालवा की सीमा निर्धारित की। 'कर' वसूल करने का अधिकार दाभाड़े को दिया और उसे सीधे राजकोष में भेजने का आदेश दिया।\n\nउमाबाई ने राजकोष में पूरा पैसा नहीं भेजा। पेशवा ने अपने कुछ सरदारों को 'कर' वसूल करने को नियुक्त किया। उमाबाई ने स्वयं कर वसूल करना आरंभ किया। यहाँ तक कि मोगलाई प्रांत से भी वह 'कर' लेना नहीं छोड़ती थीं। इसी बीच उनके सेनापति पीलाजी गायकबाड़ की हत्या १७३२ ई. में कर दी गई। उसका बदला लेने का वह, उनके पुत्र दमाजी गायकवाड़ और यशवंतराव दाभाड़े तथा सैनिकों सहित अहमदाबाद की ओर बढ़ीं और उसे रौंद डाला। अंत में जब अभयसिंह ने दाभाड़े का 'चौथ' तथा 'सरदेशमुखी' वसूल करने का अधिकार स्वीकार किया तब वे लौटीं।\n\nउमाबाई के पुत्र और सेनापति दमाजी गायकवाड़ साहू को 'पैसा' भेजने के पक्ष में न थे। उमाबाई चाहती थीं कि राजकोष अवश्य भेजा जाए। उन्होंने कौशलपूर्वक अपने पुत्र बाबूराव को उचित मार्ग दर्शाया और किसी भी प्रकार 'पैसा' प्राप्त कर सतारा भेजा।\n\nबाजीराव की मृत्यु के पश्चात् उमाबाई का क्रोध शांत हुआ। उनके पुत्र बालाजी के प्रति उनका व्यवहार ठीक था पर जब बालाजी ने साहू की मृत्यु के पश्चात् गुजरात से 'कर' माँगा, उमाबाई ने उसका विरोध किया और अपने प्रतिनिधि (Agent) यादव महादेव निर्गुडे को पेशवा के पास भेजा। पेशवा अपनी बात पर अटल थे। उमाबाई स्वयं सतारा आई और पेशवाको समझाने का प्रयत्न किया। बालाजी ने अपना हठ न छोड़ा।\n\nउमाबाई को इसी बीच ताराबाई का सहारा मिला। ताराबाई ने पेशवा से युद्ध करने की तैयारी कर ली थी। उमाबाई भी उसमें सम्मिलित हो गईं। उनकी फौज द्रुत गति से पूना और सतारा की ओर बढ़ी। पेशवा की सेना अचानक उमाबाई की सेना पर टूट पड़ी। इस अप्रत्याशित हमले को गुजरात की सेना न रोक सकी। १६ मई १५५१ ई. को उमाबाई बंदी के रूप में पूना के होल्करवाड़ा में रखी गई। पेशवा ने पुरानी शर्तों को दोहराया। दमाजी गायकवाड़ ने पेशवा की शर्तों को मान लिया। पेशवा ने इतना धन देना स्वीकार किया जिससे दाभाड़े परिवार सम्मानपूर्वक अपना जीवन व्यतीत कर सके।\n\nउमाबाई और अन्य साथी मुक्त हुए और गुजरात लौटे। तत्पश्चात् उमाबाई जीवन से उदासीन हो गईं। दाभाड़े परिवार को आर्थिक संकट का सामना करना पड़ा पर उन्होंने पेशवा से कभी इसकी शिकायत नहीं की। १७५३ ई में उमाबाई की मृत्यु हो गई।\n", "id": "509491", "title": "उमाबाई दाभाड़े"}
{"url": "https://hi.wikipedia.org/wiki?curid=509492", "text": "दुर्गाचार्य\n\nदुर्गाचार्य यास्क (ल. ईसा पूर्व सप्तम शताब्दी) द्वारा प्रणीत वेदांत ग्रंथ निरुक्त के वृत्तिकार हैं। इनका समय लगभग १३वीं शताब्दी ई. माना गया है।\n\nवेद एवं वेदांगों के व्याख्याकारों में दुर्गाचार्य का प्रमुख स्थान है। यदि इनकी वृत्ति उपलब्ध न होती तो निरुक्त जैस गहन वेदांग का समझना कठिन हो जाता। इन्होंने निरुक्त की विषद एवं विस्तृत व्याख्या की है। इससे उसकी तत्कालीन स्थिति का पता चलता है। वृत्तिकार ने अपनी वृत्ति में प्राचीन टीकाकारों की व्याख्या की ओर संकेत किया है। वृत्ति में स्थान पर नूतन पाठ प्रस्तुत करने तथा विविध पाठांतरों पर समालोचनात्मक प्रकाश डालने में दुर्गाचार्य ने अपनी विश्लेषणात्मक बुद्धि का परिचय दिया है। इस प्रकार इनकी वृत्ति इनके समय में प्राप्त निरुक्त ग्रंथ के समालोचनात्मक संस्करण के रूप को भी प्रस्तुत करती है।\n\nदुर्गाचार्य वेदों के महान मर्मज्ञ थे। इनके प्रगाढ़ पांडित्य का परिचय हमें निरुक्त में उद्धृत वेदमंत्रों की विशद व्याख्या से प्राप्त होता है। मंत्र में आए हुए एक एक शब्द का इन्होंने विद्वत्तापूर्ण विश्लेषण किया है। कहीं कहीं गहन मंत्रों की व्याख्या में इन्हें कठिनाई का भी सामना करना पड़ा।\n\nइन्होंने अपने जीवन के संबंध में कुछ भी नहीं लिखा है। वृत्ति की एक पांडुलिपि में इनका नाम 'दुर्गसिंह' है- \"कृज्वर्थायाँ निरुक्तवृत्तौ जंबुमार्गाश्रमनिवासिन आचार्यभगवद्दुर्गसिंह कृतौ\"। इससे विदित होता है कि वृत्तिकार का पूरा नाम दुर्गसिंह था। उपर्युक्त पंक्ति में 'आश्रम' तथा 'भगवत्' शब्दों का उल्लेख इस बात का सूचक है कि ये उस समय किसी संप्रदाय के साधु अथवा संन्यासी के रूप में अपना जीवन व्यतीत कर रहे थे। डॉ॰ लक्ष्मणस्वरूप उपर्युक्त पंक्ति के आधार पर यह मानते हैं कि इन्होंने अपनी वृत्ति जम्मू के निकट स्थित किसी आश्रम में लिखी थी। पं॰ भगवद्दत्त इनके गुजरात प्रांत के निवासी होने का अनुमान करते हैं। दुर्गाचार्य वसिष्ठ वंशज तथा कापिष्ठलशाखाध्यायी थे। इन्होंने निरुक्त में उद्धृत ऋग्वेद की ऋचा (३-५३-२३) की व्याख्या नहीं की उसमें वसिष्ठ के प्रति कुछ विरोध का भाव व्यंजित होता था। वे कहते हैं- 'यस्मिन्निगम: एष: शब्द: सा वसिष्ठद्वेषिणी ऋक्। अहं च कापिष्ठलो वासिष्ठ:। अतस्तां न निर्ब्रबीमि'।\n", "id": "509492", "title": "दुर्गाचार्य"}
{"url": "https://hi.wikipedia.org/wiki?curid=509533", "text": "गीति रामायण\n\nगीति रामायण असमिया भाषा का प्रसिद्ध रामकाव्य जिसकी रचना दुर्गाधर कायस्थ ने की है। इसकी विशेषता यह है कि इसमें राम और सीता दैवी न होकर पूर्णत: मानवीय हैं। मनुष्य के सामान्य विचार और विकार दोनों को कवि ने उनमें देखा है, इस कारण यह काफी लोकप्रिय हुआ है। इस रामायण को ओझापाली गीत परंपरा में लोग गाते हैं। इसमें एक प्रमुख गायक मुख्य कथागीत गाता है और शेष लोग पिछले पद को दुहराते हैं। असम में यह गान पद्धति विशेष प्रचलित है। \n\n\n", "id": "509533", "title": "गीति रामायण"}
{"url": "https://hi.wikipedia.org/wiki?curid=509534", "text": "क्राइस्टचर्च\n\nक्राइस्टचर्च न्यूज़ीलैंड के दक्षिण द्वीप का सबसे बड़ा शहर है तथा देश का तीसरा सबसे बड़ा नगरीय क्षेत्र। यह दक्षिण द्वीप के पूर्वी तट पर स्थित है।\n\nशहर को अपना यह नाम कैंटरबरी एसोसिएशन द्वारा मिला था, जिसने प्रतिवेशी कैंटरबरी प्रांत को बसाया था। क्राइस्टचर्च नाम पर संघ की 27 मार्च 1848 के दिन आयोजित हुई पहली मिटींग में ही सहमति बन गई थी। इस नाम का सुझाव जॉन रॉबर्ट गोडली ने दिया था जिन्होंने क्राइस्ट चर्च, ओक्सफोर्ड, कॉलेज में शिक्षा प्राप्त की थी। क्राइस्टचर्च 31 जुलाई 1856 के दिन रॉयल चार्टर द्वारा शहर घोषित हुआ था, तथा इस प्रकार यह न्यूज़ीलैंड का सबसे पुराना स्थापित शहर है।\n", "id": "509534", "title": "क्राइस्टचर्च"}
{"url": "https://hi.wikipedia.org/wiki?curid=509536", "text": "शाफ़हाउसन कैन्टन\n\nशाफ़हाउसन कैन्टन () स्विट्ज़रलैंड का एक कैन्टन (प्रान्त से मिलता-जुलता प्रशासनिक विभाग) है, जो उस देश का उत्तरतम कैन्टन भी है। यह लगभग पूरी तरह जर्मनी से घिरा हुआ है जिसका क्षेत्र इसके उत्तर, पूर्व और पश्चिम में आता है। यह कैन्टन सन् १५०१ में स्विस परिसंघ का हिस्सा बना था।\n\n", "id": "509536", "title": "शाफ़हाउसन कैन्टन"}
{"url": "https://hi.wikipedia.org/wiki?curid=509542", "text": "शारदापीठ\n\nशारदापीठ देवी सरस्वती का प्राचीन मन्दिर है जो आज़ाद कश्मीर में शारदा के निकट किशनगंगा नदी (नीलम नदी) के किनारे स्थित है। इसके भग्नावशेष भारत-पाक नियन्त्रण-रेखा के निकट स्थित है। \n\n\n", "id": "509542", "title": "शारदापीठ"}
{"url": "https://hi.wikipedia.org/wiki?curid=509543", "text": "आपनत्सेल आउसारोडन कैन्टन\n\nआपनत्सेल आउसारोडन कैन्टन () स्विट्ज़रलैंड के पूर्वोत्तरी भाग में स्थित एक कैन्टन (प्रान्त से मिलता-जुलता प्रशासनिक विभाग) है। यह कैन्टन सन् १५१३ में स्विस परिसंघ का हिस्सा बना था। यह कैन्टन और आपनत्सेल इन्नररोडन कैन्टन दोनों 'आपनत्सेल' नामक क्षेत्र के भाग हैं जो धार्मिक कारणों से एक-दूसरे से बंट गए थे।\n\n", "id": "509543", "title": "आपनत्सेल आउसारोडन कैन्टन"}
{"url": "https://hi.wikipedia.org/wiki?curid=509546", "text": "आपनत्सेल इन्नररोडन कैन्टन\n\nआपनत्सेल इन्नररोडन कैन्टन () स्विट्ज़रलैंड के पूर्वोत्तरी भाग में स्थित एक कैन्टन (प्रान्त से मिलता-जुलता प्रशासनिक विभाग) है। यह कैन्टन सन् १५१३ में स्विस परिसंघ का हिस्सा बना था। आबादी के आधार पर यह स्विट्ज़रलैंड का सबसे छोटा कैन्टन है और क्षेत्रफल के आधार पर दूसरा सबसे छोटा (बासल-श्तात कैन्टन के बाद)। यह स्त्रियों को स्थानीय चुनावों में मतदान करने का अधिकार देने वाला स्विट्ज़रलैंड का अंतिम कैन्टन था और इसने यह बदलाव सन् १९९१ में किया। यह कैन्टन और आपनत्सेल आउसारोडन कैन्टन दोनों 'आपनत्सेल' नामक क्षेत्र के भाग हैं जो धार्मिक कारणों से एक-दूसरे से बंट गए थे।\n\n", "id": "509546", "title": "आपनत्सेल इन्नररोडन कैन्टन"}
{"url": "https://hi.wikipedia.org/wiki?curid=509547", "text": "दक्षिण द्वीप\n\nदक्षिण द्वीप न्यूज़ीलैण्ड के दो मुख्य द्वीपो में से एक है, दूसरा द्वीप उत्तर द्वीप है जो अधिक घनी आबादी वाला है। उत्तर में इसकी सीमा कुक जलसन्धि से लगती है, पश्चिम में टैस्मान सागर से और दक्षिण व पूर्व में प्रशांत महासागर के साथ। दक्षिण द्वीप का कुल क्षेत्रफल 150,437 वर्ग किलोमीटर (58,084 वर्ग मील) है तथा समशीतोष्ण जलवायु से प्रभावित है।\n\nदक्षिण द्वीप को कभी-कभी \"मुख्यभूमि\" (अंग्रेज़ी: मेनलैण्ड) के नाम से भी संदर्भित किया जाता है। हालांकि इसका भूभाग उत्तर द्वीप से 33% बड़ा है परन्तु यहाँ न्यूजीलैण्ड की 4.4 मिलियन (44 लाख) आबादी का केवल 23% हिस्सा रहता है। न्यूज़ीलैंड के यूरोपीय उपनिवेशण के शुरूआती चरणों में ज्यादार यूरोपियाई आबादी दक्षिण द्वीप में रहती थी तथा स्वर्ण होड़ के कारण यह काफ़ी समृद्ध भाग था। बीसवी सदी के शुरुआती वर्षो में उत्तर द्वीप की आबादी ने दक्षिण द्वीप की आबादी को पीछे छोड़ दिया, जिसमें 1911 तक देश की 56% आबादी उत्तर में निवास करती थी, तथा इस पूरी शताब्दी में लोगो और व्यापार का बहाव उत्तर की तरफ़ जारी रहा।\n", "id": "509547", "title": "दक्षिण द्वीप"}
{"url": "https://hi.wikipedia.org/wiki?curid=509577", "text": "रतनजी टाटा\n\nसर रतनजी टाटा (२० जनवरी १८७१ ई. - ५ सितंबर १९१८ ई.) भारत के सुविख्यात पारसी उद्योगपति और जनसेवी जमशेदजी नासरवान जी टाटा के पुत्र। उन्होने भारत में टाटा समूह के विकास में एक निर्णायक भूमिका निभाई थी।\n\nजन्म २० जनवरी १८७१ ई. को बंबई में हुआ था। बंबई के सेंट जेवियर कालेज में अध्ययन कर पिता की योजनाओं को सफल बनाने में भाई की पूरी सहायता की। सन् १९०४ ई. में जब पिता की मृत्यु हुई इन्हें और इनके भाई सर दोराब जी जमशेद जी टाटा को अपार वैभव और संपदा उत्तराधिकार में प्राप्त हुई। टाटा ऐंड कंपनी के साझीदार होने के साथ ही ये इंडियन होस्टल्स कंपनी लिमिटेड, टाटा लिमिटेड, लंदन टाटा आयरन ऐंड स्टील वर्क्स साक्ची, दि टाटा हाइड्रो इलेक्ट्रिक पावर सप्लाई कंपनी लिमिटेड, इंडिया, के डाइरेक्टर भी थे।\n\nपिता से प्राप्त संपति का इन्होंने औद्योगिक विकास के कार्यों के साथ-साथ समाजसेवा के कार्यों में उपयोग किया। १९१२ ई. में लंदन स्कूल ऑव इकानॉमिक्स में अपने नाम से सामाजिक विज्ञान और शासन का एक विभाग स्थापित किया। उसी वर्ष निर्धन छात्रों की स्थितियों के अध्ययनार्थ लंदन विश्वविद्यालय में एक रतन टाटा फंड की भी स्थापना की। इनके नाम से एक दानकोश की भी स्थापना हुई। इनका देहांत ५ सितंबर १९१८ ई. को कार्नवाल में हुआ।\n\n", "id": "509577", "title": "रतनजी टाटा"}
{"url": "https://hi.wikipedia.org/wiki?curid=509592", "text": "टामस हाब्स\n\nटामस हाव्स (Thomas Hobbes ; १५८८ ई० - १६७९ ई०) प्रसिद्ध आंग्ल दार्शनिक एवं राजनीतिक विचारक।\n\nटामस हाव्स का जन्म माम्सबरी में हुआ था। ९१ वर्ष की इस दीर्घायु में हाब्स ने अनेक सामाजिक राजनीतिक विप्लव और परिवर्तन देखे-मध्यमवर्ग का उत्थान, स्टुअर्ट राजाओं ओर पार्लमेंट का संघर्ष, चार्ल्स प्रथम की फाँसी, क्रामवेल का शासन तथा रेस्टोरेशन, अपनी सहज भीरुता के कारण हाब्स शांति और सुरक्षा को अत्यधिक महत्व देता था। इंग्लैड के गृहयुद्ध ने उसके इस विचार को और भी दृढ़ कर दिया कि पारस्परिक कलह और युद्ध सभ्य जीवन के लिये घातक है। यद्यपि पार्लमेंट और राजा के झगड़े में हाब्स ने राजा का पक्ष लिया, तथापि उसके तर्क ऐसी किसी भी सत्ता का समर्थन करते हैं जो शांति एवं व्यवस्था स्थापित कर सके।\n\nहाब्स का दर्शन गैलीलियो, केप्लर, डेकार्ट तथा गैसेंडी जैसे वैज्ञानिकों की धारणाओं से अनुप्राणित है। कहा जाता है कि संपूर्ण मानवज्ञान को एक सूत्र में बाँधकर वैज्ञानिक आधारशिला पर प्रतिष्ठत करना ही उसका उद्देश्य था। किंतु हाब्स के दर्शन और तत्कालीन विज्ञान में वास्तविक संबंध क्या है, यह विवादास्पद है। लिओ स्ट्राउस का मत है कि यद्यपि हाब्स का चिंतन वैज्ञानिक रूप में प्रस्तुत किया गया है, तथापि उसका स्रोत क्लैसिकल मानववाद है, न कि आधुनिक भौतिकवाद। गैलीलियो और केप्लर की खोज के पूर्व हाब्स पर थ्यूमीडिडीज तथा अरस्तू का अमिट प्रभाव पड़ चुका था। गाइकेल ओक शॉट के अनुसार हाब्स के दर्शन की मूल प्रेरणा वैज्ञानिक भौतिकवाद नहीं, अपितु दार्शनिक बुद्धिवाद-दर्शन के स्वरूप के विषय में एक विशेष धारणा - है। यह धारणा विज्ञान और दर्शन को मित्र मानती है। हाब्स का दर्शन बुद्धि के दर्पण में प्रतिबिंबित जगत् है। इस दर्पण में देखने से विश्व यंत्रवत् दिखाई देता है चाहे, वह वस्तुत: यंत्र न हो। इसीलिए मानव समाज का बौद्धिक विवेचन भी उसे यंत्रवत् मानकर ही किया जा सकता है।\n\nहाब्स प्रधानत: राजनीतिक विचारक है। परन्तु उसका राजशास्त्र उसके सामान्य दर्शन का एक अंग है। इस दर्शन की विशेषता है- ज्यामिति की निगमनात्मक प्रणाली। इस प्रणाली की मान्यता बुद्धिवाद है। हाब्स का बुद्धिवाद प्लेटो, सेंट टामस तथा स्पिनोजा के बुद्धिवाद से भिन्न है। यह उत्तरमध्ययुगीन नामवादी (nominalist) परंपरा के अंतर्गत है। हाब्स के दर्शन में बुद्धि का स्थान गौण है, प्रधानता इच्छाशक्ति तथा मनोभावों की है। बुद्धि एक कला अथवा साधन है जिसके द्वारा पूर्वनिश्चित प्रतिज्ञाओं से सही निष्कर्ष निकाले जा सकते हैं। ये प्रतिज्ञाएँ सर्वथा स्वकल्पित होती हैं। अत: दार्शनिक ज्ञान की दूसरी विशेषता है उसका कल्पित (hypothetical) स्वरूप। दर्शन को हाब्स कार्य कारण-ज्ञान कहता है और करण को पूर्ववर्ती गति (antecedent motion) मानता है। सभी ज्ञान गति की विभिन्नता से प्राप्त होता है। इस प्रकार सर्वव्यापी गति ही संपूर्ण मानवज्ञान का सार्वभौम निमित्त कारण है। ज्यामिति का संबंध बिंदुओं और रेखाओं की गति से है, भौतिक जगत् परमाणुओं की गति है; मनोविज्ञान मानव शरीर के अंतर्गत स्नायुस्पंदन का विवरण है तथा राज्य व्यक्तियों के पारस्परिक आघात प्रतिघात से उत्पन्न संश्लिष्ट गति का परिणाम है। इस प्रकार उपर्युक्त सभी शास्त्र विभिन्न रूपों में एक ही विषय का अध्ययन करते हैं। हाब्स यह स्पष्ट नहीं करता कि भौतिक तथा मानव जगत् की व्याख्या कल्पित प्रमेयों पर आधारित ज्यामिति की निगमनात्मक प्रणाली पर कैसे हो सकती है। उसके राजशास्त्र का उसके यांत्रिक भौतिकवाद और उसके भौतिकवाद का उसके बुद्धिवाद से कोई तार्किक संबंध नहीं स्थापित हो पाता।\n\nराज्य को उसके मौलिक तत्वों में विघटित करने पर प्राकृतिक अवस्था प्राप्त होती है। यह अवस्था ऐतिहासिक तथ्य नहीं बल्कि अराजकता की तार्किक अवधारणा है। बाह्य जगत् में व्याप्त गति के प्रतिघात से मानव शरीर में दो प्रकार की गतियाँ उत्पन्न होती हैं- आकर्षण और विकर्षण। मनोवैज्ञानिक स्तर पर उन्हें इच्छा और विद्वेष कहते हैं। जो वस्तुएँ जीवनरक्षा में सहायक होती हैं, मनुष्य उनके प्रति आकृष्ट होता है और जिनसे जीवन नष्ट होता है उनसे वह पलायन करता है। वांछित वस्तुएँ शुभ कही जाती हैं और अवांछित अशुभ। चूँकि जीवन की रक्षा तथा संवृद्धि करनेवाली वस्तुएँ सीमित है और सभी व्यक्ति अपनी दैहिक तथा मानसिक शक्तियों को मिलाकर लगभग समान हैं, अत: वांछित वस्तुओं की प्राप्ति तथा उसको संचित रखने के लिए प्रतिद्वंद्वित प्रारंभ होती है जो शीघ्र ही गौरव तथा शक्ति के लिए संघर्ष के रूप में परिणत हो जाती है। इस संघर्ष का पर्यवसान केवल मृत्यु में होता है क्योंकि शक्तिलिप्सा अनंत होती है। उसमें विवेक एवं मर्यादा के लिये कोई स्थान नहीं होता। सदैव अतृप्त वासनाओं की तुष्टि में संलग्न, मदांध तथा एक दूसरे के प्रति सशंक व्यक्तियों के निरंतर युद्ध के परिणामस्वरूप प्राकृतिक अवस्था में मानव जीवन एकाकी, तुच्छ, घृणित, पाशविक और क्षणिक हो जाता है। ऐसी परिस्थिति में सभ्यता, संस्कृति तथा व्यवसाय का सर्वथा अभाव रहता है। न्याय अन्याय का प्रश्न ही नहीं उठता। व्यक्ति अपनी जीवनरक्षा के लिए जो कुछ कर सकता है वही उसका प्राकृतिक अधिकार है। प्राकृतिक अधिकार केवल प्राकृतिक शक्ति से ही सीमित होते हैं।\n\nप्राकृतिक अवस्था मनुष्य के असीम अभिमान, स्वार्थ तथा अनियंत्रित भावावेश का परिणाम है। किंतु इस भयावह परिस्थिति से मुक्ति दिलानेवाली बुद्धि भी उसमें विद्धमान रहती है। बुद्धि के द्वारा मनुष्य प्राकृतिक नियमों की खोज करता है जिनसे शांति की व्यवस्था होती है और जीवनरेखा की संभावना बढ़ जाती है। प्राकृतिक विधान यह शिक्षा देता है कि प्रतिद्वंद्विता और हिंसा आत्मरक्षा के शत्रु हैं, सहयोग तथा शांति ही उसके वास्तविक साधन हैं। अत: प्रत्येक व्यक्ति को शांति ढूँढ़ने का प्रयत्न करना चाहिए। यदि अन्य व्यक्ति भी इस बात के लिए तैयार हों तो उसे अपने असीम प्राकृतिक अधिकारों को छोड़ने तथा दूसरों के विरुद्ध उतनी ही स्वतंत्रता से संतुष्ट रहने के लिए तत्पर होना चाहिए जितनी वह अपने विरुद्ध दूसरों को देने के लिए उद्यत हो। मनुष्य को अपने किए हुए वादों के अनुकूल आचरण करना चाहिए क्योंकि पारस्परिक विश्वास और संविदा (contract) से ही समाज की स्थापना की जा सकती है।\n\nप्राकृतिक विधान राज्य के लिए आवश्यक हैं किंतु हाब्स अपने अहंवादी मनोविज्ञान से उनका सांमाजस्य स्थापित नहीं कर पाता। यदि मनुष्य बुद्धियुक्त प्राणी है तो प्राकृतिक अवस्था का यह भयानक चित्र असत्य है और यदि यह चित्र वास्तविक है तो ऐसे प्राणियों से समाज में रहने की आशा करना व्यर्थ है। फिर प्राकृतिक विधान नैतिक विधान है अथवा केवल उपयोगिता के नियम, यह स्पष्ट नहीं है। निस्संदेह ईश्वर अथवा संप्रभु के ओदश का रूप धारण कर लेने पर वे नैतिक रूप से बाध्य करते हैं। किंतु संप्रभु से आदिष्ट होते के पूर्व उनकी बाध्यता नैतिक है अथवा केवल बौद्धिक इस विषय में विद्वनों में मतभेद है। हाब्स यह भी कहता है कि शक्ति के बिना संविदा बेकार है। अत: नैतिक तथा बौद्धिक रूप से बाध्य होने पर भी व्यक्ति को राज्य का आज्ञापालन करने के लिए भौतिक बंधन की आवश्यकता है।\n\nसंविदा के द्वारा प्रत्येक व्यक्ति अपने असीम प्राकृतिक अधिकारों को एक अन्य व्यक्ति, या व्यक्तिसमूह, को स्थानांतरित कर देता है जो सबकी शांति और सुरक्षा के लिए उत्तरदायी होता है। संबिदा का अंग ने होने के कारण यह व्यक्ति, या व्यक्तिसमूह, किसी भी मानवीय कानून से बाध्य नहीं है। वह सभी व्यक्तियों का प्रतिनिधि है। अत: उसका विरोध आत्मविरोध है। उसमें संनिहित संप्रभुता अविभाज्य, असीम अदेय तथा स्थायी है। चर्च तथा अन्य समुदायों का वह एकमात्र स्वामी है। उसके आदेश ही कानून हैं और जहाँ कानून मौन है, वहीं जनता स्वतंत्र है। संप्रभु की आज्ञा की अवहेलना व्यक्ति आत्मरक्षा हेतु ही कर सकता है। संविदा के अतिरिक्त राज्य की स्थापना विजय के द्वारा भी हो सकती है किंतु दोनों में कोई तात्विक अंतर नहीं है।\n\nहाब्स आधुनिक राजदर्शन का जन्मदाता कहा जाता है। बेंथम के उपयोगितावाद तथा आस्टिन के संप्रभुता सिद्धांत (Theory of Sovereignty) पर उसका प्रभाव स्पष्ट है। यद्यपि उसने निरंकुश संप्रभुता का समर्थन किया, तथापि व्यक्तिवाद उसके दर्शन की आधारशिला है। संप्रभु की असीम अधिकार देते हुए भी व्यक्ति के जीवन में राज्य के अनावश्यक हस्तक्षेप को वह अवांछनीय मानता है। फिर, व्यक्ति की राजभक्ति की आधार है संप्रभु की सुरक्षा तथा शांति प्रदान करने की क्षमता। यदि यह ऐसा नहीं कर सकता, तो जनता दूसरा शासक चुनने के लिए स्वतंत्र है। संप्रभु को राज्य करने का दैवी अधिकार नहीं है।\n\n\n\n", "id": "509592", "title": "टामस हाब्स"}
{"url": "https://hi.wikipedia.org/wiki?curid=509593", "text": "उत्तर द्वीप\n\nउत्तर द्वीप न्यूज़ीलैंड के दो मुख्य द्वीपो में से एक है। यह कुक जलसन्धि द्वारा दक्षिण द्वीप से अलग होता है, जो आकार में इससे थोड़ा बड़ा परन्तु आबादी में काफ़ी कम है। उत्तर द्वीप का कुल क्षेत्रफल 113,729 वर्ग किलोमीटर (43,911 वर्ग मील) है, जो इसे विश्व का 14वा सबसे बड़ा द्वीप बनाता है। जून 2012 के आकलन के अनुसार इसकी कुल आबादी 3,393,900 है।\n\nदेश की राजधानी वेलिंग्टन द्वीप के दक्षिणी सिरे पर स्थित है। न्यूज़ीलैंड की लगभग 77% आबादी उत्तर द्वीप में रहती है।\n", "id": "509593", "title": "उत्तर द्वीप"}
{"url": "https://hi.wikipedia.org/wiki?curid=509596", "text": "न्यूज़ीलैण्ड के क्षेत्र\n\nक्षेत्र न्यूज़ीलैण्ड की स्थानीय सरकार का सबसे उच्च स्तर है। देश में कुल 16 क्षेत्र हैं। इनमें से 11 को निर्वाचित क्षेत्रीय परिषद द्वारा संचालित किया जाता है तथा बाकि के पाँच को प्रादेशिक प्राधिकरण संचालित करते हैं, जो स्थानीय सरकार का दूसरा उच्च स्तर है। ये भी क्षेत्रीय परिषद की तरह कार्य करते हैं इसलिए इन्हें एकात्मक प्राधिकरण के नाम से भी जाना जाता है।\n\n", "id": "509596", "title": "न्यूज़ीलैण्ड के क्षेत्र"}
{"url": "https://hi.wikipedia.org/wiki?curid=509603", "text": "टीरोब्रैकिया\n\nटीरोब्रैंकिया (Pterobranchia) एक प्रकार के जीव हैं, जो केवल समुद्र में पाए जाते हैं। ये हेमिकॉर्डा (Hemichorda) वर्ग के होते हैं। इनकी साधारण संरचना एंटेरोनेन्स्टा (Enteropnensta) जैसी होती है, किंतु इनमें केवल एक जोड़ा क्लोम छिद्र (gill slit) होता हैं या वह भी नहीं। संस्पर्शक भुजाएँ ओर प्रतिवर्तित पाचक क्षेत्र (recurved digestive tract) होते हैं तथा मुख और गुदा अत्यंत निकट होते हैं। इनका जनन दोनों प्रकार से होता है-लैंगिक जनन तथा समुद्भवन द्वारा।\n\nइस वर्ग में सेफैलोडिस्कस (Cephalodiscus), रैब्डोप्लूरा (Rhabdopleura) और ऐटूबोरिया (Atubaria), ये तीन वंश हैं।\n\nये असंबद्ध व्यष्टियों से बने समूह में पाए जाते हैं। लिंग से उत्पन्न किसी एक पूर्वज से समूह के व्यष्टि समुद्भवन द्वारा उत्पन्न होते हैं। यह व्ष्टिसमूह स्रवण से प्राप्त अज्ञात रासायनिक संरचना के आवास, सीनीसियम (coenecium), में रहता है, जिसमें रेतकण, स्पंज कंटिका जैसे बाह्य द्रव्य भी चिपके रहते हैं। सीनीसियम का रूप जाति के साथ बदलता है। शीर्षाभिमुख ढाल या शुंड (proboscis), स्कंधमूल (collar) या मध्यकाय (mesosoma) और धड़ (trunk) या पश्चकाय (metasoma), इन तीन क्षेत्रों में शरीर विभक्त रहता है। ये क्षेत्र एंटेरोनेन्स्टा के विभाजन के जितना स्पष्ट नहीं होते। घड़ कोश (trunk sac) खोखले पेशीय वृत्त से अविच्छिन्न रहता है। वृंत का सिरा चिपचिपा होता है और प्राणी को सीनीसियम से संलग्न रखता है। नर मादा अलग अलग होते हैं, किंतु बाहर से पहचान में नहीं आते। उभयलिंगी भी प्राय: पाए जाते हैं। सी. साइबोगी (C. sibogae) की विचित्र लैंगिक स्थिति की सूचना मिली है, जिसमें सीनीसियम में क्लीव और पुंजतुभ (male zooids) पाए जाते हैं, किंतु मादा नहीं पाई जातीं। समुद्भवन (budding) ऋ तुकालिक होता है। अंडे सीनीसियम के विवर में झड़ते हैं और वहीं विकसित होते हैं। इनके विकास का ज्ञान हमें अधूरा है। एंटेरोनेन्स्टा के भ्रमि-डिंभ (Tornaria) के समान इनमें मुक्त तैरता डिंभ होता है। धड़ के सिरे के निकटवर्ती क्षेत्र में कलिका (buds) बनने से अलिंगीजनन होता है। मूल सीनीसियम को कलिकाएँ नहीं छोड़ती हैं।\n\nइसका फीके भूरे रंग का संघ शैल, मोलस्क घोंघा या सचोलों (Tunicates) आदि पर बढ़ता है। इस वर्ग के जंतुभ (zooids) बहुत कुछ सेफैलोडिस्कस सदृश होते हैं ओर वाह्यत: बहुत छोटे होते हैं। धड़ को छोड़कर इनकी लंबाई १ मिमि. होती है। रंग गहरा होता है और ये बहुत फैल सकते हैं। सभी जंतुभ एक दूसरे से अंगत: जुड़े और सीनीसियम की नालियों में स्थायी रूप से बंधे होते हैं। सीनीसियम में एक शाखा नली होती है, जो एक अधिष्ठान (stolon) कहते हैं। विरोहक संघ के सभी र्जतुभों को एक दूसरे से जोड़ता है और यह जंतुभ के समान जीवित ऊतकों का बना होता है।\n\nसंघ में या तो केवल जंतुभ होते हैं या क्लीब मिश्रित स्त्री जंतुभ। अंडे बाहरी भाग की ओर निस्सारित होते हैं। इसका भ्रूणविकास अज्ञात है, किंतु एक तैरता, मुक्त डिंभ ज्ञात है।\n\nरैब्डोप्लूरा के संघ लिंग से उत्पन्न एक व्यष्टि से, जिससे एक या अनेक विरोहक उपजते हैं, प्रारंभ होते हैं ओर फिर जंतुओं से निकले विरोहक से कलिकाएँ बाहर निकल आती हैं। विराहक की सक्रिय तरुण कलिका तरुण जंतुभ बन जाती है। इससे फिर नया विरोहक निकलता है और इस प्रक्रिया की पुनरावृत्ति बारंबार होती है।\n\nसेफैलोडिस्कस से इसका निकट संबंध है, किंतु यह अंतर है कि इसमें सीनीसियम नहीं होता। इसका शरीर लाल रंग की धारीदार शीर्ष (cephalic) ढाल से ढका रहता है। स्कंधमूल संधि पर आठ संस्पर्शक भुजाएँ होती हैं और भरा हुआ धड़ कोश (trunk sac) होता है, जिसपर लंबा, छड़ जैसा, दूरस्थ (distal) भाग होता है। धड़ पर चिपचिपा सिरा भी नहीं होता। समूह में समुद्भवन का कोई प्रमाण नहीं मिलता।\n", "id": "509603", "title": "टीरोब्रैकिया"}
{"url": "https://hi.wikipedia.org/wiki?curid=509605", "text": "टुर\n\nटुर (Tours) फ्रांस का नगर तथा इंडर एट् ल्वॉर (Inder-et-loire) प्रांत की राजधानी है। यह पैरिस के दक्षिण-पश्चिम रेलमार्ग से १४५ मील दूर है। टुर ल्वॉर और चेर नदियों के संगम के ठीक ऊपर एक समतल भाग में स्थित है। यहाँ के उद्योग धंघों में छपाई, चमड़े का काम, चीनी मिट्टी के बरतन, रासायनक और मशीनरी प्रमुख हैं। मद्य, परिरक्षित फल और खाद्यान्न के लिये भी यह प्रदेशीय व्यापारिक एवं वितरण का केंद्र है। निकटवर्ती दुर्गों के लिये यहाँ बहुत से पर्यटक आते हैं। \n\n", "id": "509605", "title": "टुर"}
{"url": "https://hi.wikipedia.org/wiki?curid=509607", "text": "रैंफोरिंकस\n\nरैंफोरिंकस (Rhamphorhynchus) के जीवाश्म बवेरिया (जर्मनी) के सोलेनहोफेन प्रदेश तथा इंग्लैंड की किंमेरिज मिट्टियों (Kimmeridge clay) में पाए गए हैं। ये टेरोडैक्टिला (Pterodactyla) अर्थात् पक्षी सरट, टेरोसॉरिया गण के पंखधारी तथा उड़नेवाले विलुप्त सरीसृप (reptiles) हैं, जिनके जीवाश्म (fossils) जर्मनी के कुछ भूक्षेत्रों में मिले हैं। इनका वृद्विकाल जुरैसिक युग माना गया है, जो सरीसृप वर्ग के जंतुओं के विकास का मध्यकाल कहा जाता है। इन जंतुओं को कुछ विभिन्नताओं के कारण समूहों में विभाजित किया गया है। एक समूह के जंतुओं की पूँछ लंबी होती थी, जिसके एक छोर पर पंख (fin) होता था, तथा दूसरे समूह के जंतुआं में पंख का सर्वथा अभाव था।\n\nरैंफोरिंकस का सिर लगभग ३.१/२ इंच लंबा था। मुखद्वार अधिक चौड़ा तथा लंबे एवं तीक्ष्ण नुकीले दाँतों से युक्त था। नेत्र निचले जबड़े के संधिस्थान के ऊपर स्थित थे। इनका आकार बहुत बड़ा तथा इनकी दीवारों में पक्षियों के सदृश अस्थि के कई टुकड़े होते थे। दोनों नासा छिद्र नेत्र के सम्मुख कुछ दूर पर स्थित थे। लगभग २\" लंबी तथा नम्य ग्रीवा के ऊपर समकोण रूप से सिर जुड़ा हुआ था। धड़ अपेक्षाकृत छोटे आकार का, लगभग ४\" लंबा, था। पूँछ की लंबाई लगभग १५\" थी। कई भिन्न भिन्न भागों द्वारा बने रहने पर भी अनुमानत: संपूर्ण पूँछ की गति एक साथ ही होती होगी, क्योंकि योजक कंडरा (tendons) अस्थिभूत (ossified) थे। इनके पक्ष केवल त्वचा के प्रसार के कारण बनी झिल्लियों के द्वारा निर्मित थे। ये अपेक्षाकृत अधिक लंबी अग्रबाहु (fore limb) एवं समुन्नत चतुर्थ अँगुली के द्वारा सधे हुए थे। इन दोनों पक्षों के प्रसार की लंबाई लगभग २५� � थी। शेष चारों अँगुलियों में केवल तीन ही चंगुल के रूप में परिवर्तित थीं, कनिष्ठा का अभाव था। पक्ष की झिल्लियाँ शरीर के दोनों पारर्श्वों से पश्चपाद (hindleg) के साथ मिली हुई थीं। इनकी चंगुल सदृश, तीनों अंगुलियाँ संभवत: खाद्य पदार्थ को ग्रहण करने तथा भू पर उतरने में सहायक थीं। पूँछ का पश्च भाग कुछ चौड़ा तथा झिल्लियों के अनुप्रस्थ जालक (plexers) के द्वारा बना हुआ था। पश्चपाद का शेष भाग अधिक लंबा था तथा इसके साथ पाँच लंबी अंगुलियाँ जुड़ी हुई थीं। प्रथम अंगुली के अतिरिक्त, शेष चारों अँगुलियों के मध्य संभवत: झिल्लियों का संबंध था। रैंफौरिंकस का संपूर्ण शरीर चिकना तथा शल्क (scales) रहित था। केवल शिर के ऊपर कुछ लोम (hair) जैसे प्रोद्वर्ध (protuberances) थे।\n\nइन जंतुओं के पक्ष वस्तुत: पक्षियों के पक्ष से सर्वथा भिन्न थे, क्योंकि इनके ऊपर परों का अभाव था। ये वायव्य सरीसृप मत्स्यभक्षी ज्ञात होते हैं। ये संभवत: समुद्र के ऊपर मछलियों की खोज में उड़ा करते थे। विश्राम के समय पृथ्वी पर चलना इनके क्षीण पैरों के लिए संभव नहीं था, इसलिये ये चमगादड़ की तरह वृक्षों की शाखाओं या चट्टानों से लटकते हुए झूलते रहते थे।\n\n", "id": "509607", "title": "रैंफोरिंकस"}
{"url": "https://hi.wikipedia.org/wiki?curid=509611", "text": "टिरैनोडॉन\n\nटिरैनोडॉन (Pteranodon) टेरोसोर प्रजाति का विलुप्त जन्तु है। ये पुच्छविहीन थे।\n\nसंयुक्त राज्य (अमरीका) के पश्चिम, कैनसैस में क्रिटेशन (cretaceous period) की चट्टानों में पाए गए टिरैनोडॉन के जीवाश्म अधिक महत्वपूर्ण हैं। विलुप्त टिरेनोडॉन के पक्ष की सर्वाधिक लंबाई २७ फुट तक पाई गई है। अत: उड़नेवाले सभी जंतुओं से इनका आकार अधिक बड़ा जान पड़ता है। फिर भी इनका भार अधिक नहीं था, क्योंकि भुजाओं की अस्थियाँ खोखली तथा बहुत पतली दीवारों वाली थीं। इनकी चोंच दंतविहीन होती थी तथा सिर के ऊपर अस्थि का एक उभरा हुआ भाग था। इन बृहत्काय पक्षीसरट जंतुओं का मस्तिष्क असामान्य प्रकार से पक्षियों के मस्तिष्क के सदृश था। ध्रणकेंद्र अधिक उन्नत न होने के कारण, खाद्य पदार्थ ग्रहण करने के लिए इन्हें विशेष रूप से अपनी दृष्टि पर ही आश्रित रहना पड़ता था। टिरैनोडॉन तथा इनकी प्रजाति के अन्य जंतु उड़नेवाले अंतिम सरीसृप थे। इस काल तक पक्षियों का विकास कहीं अधिक हो चुका था, जिन्होंने शीघ्र ही वायव्य जंतुओं का स्थान ग्रहण कर लिया।\n\n\n", "id": "509611", "title": "टिरैनोडॉन"}
{"url": "https://hi.wikipedia.org/wiki?curid=509623", "text": "रुपेश तळासकर\n\nरुपेश तळासकर (जन्म: ३ जून १९८४) रुपेश तळासकर- का जन्म पुनॎ के विश्रांतवाडी ग्राम के एक संपन्न परिवार में हुआ। रुपेश तळासकर ने मुंबई की नामी (बालमोहन विद्या मंदिर) पाठ्शालासे अपनी माध्यमिक शिक्षा पुरी की। उसके बाद उन्होने अपनी आगे की पढाई पुरी करने के लिये एल.एस. रहेजा स्कुल ऑफ आर्ट मैं प्रवेश लिया, वाहसे उन्होने जी. डी. आर्ट की अंतिम वर्ष मैं महाराष्ट मैं प्रथम आने का मन हासील किया और तुरंत ही अपनी व्यावसाईक कारगीर्दी की शुरवात की। उन्होने भारत मैं डिजिटल आर्ट फाऊनडेशन ग्रुप ऑफ इंडिया ये आंदोलन की शुरुवात की। वह आज नियमित रूप से कला सृजन में रत हैं। .\n\nरुपेश तळासकर (जन्म: ३ जून १९८४) रुपेश तळासकर- का जन्म पुनॎ के विश्रांतवाडी ग्राम के एक संपन्न परिवार में हुआ। रुपेश तळासकर ने मुंबई की नामी (बालमोहन विद्या मंदिर) पाठ्शालासे अपनी माध्यमिक शिक्षा पुरी की। उसके बाद उन्होने अपनी आगे की पढाई पुरी करने के लिये एल.एस. रहेजा स्कुल ऑफ आर्ट मैं प्रवेश लिया, वाहसे उन्होने जी. डी. आर्ट की अंतिम वर्ष मैं महाराष्ट मैं प्रथम आने का मन हासील किया और तुरंत ही अपनी व्यावसाईक कारगीर्दी की शुरवात की। उन्होने भारत मैं डिजिटल आर्ट फाऊनडेशन ग्रुप ऑफ इंडिया ये आंदोलन की शुरुवात की। वह आज नियमित रूप से कला सृजन में रत हैं। .\n\nआधुनिक चित्रपटाच्या माध्यमात काम करत असताना संकल्प चित्रकला, स्टोरी बोर्ड या सारख्या क्षेत्रात आपला ठसा उमटवला. \n\n\nमहाराष्ट्र शासन पुरस्कार २००५ जी. डी. आर्ट च्या शेवटच्या परीक्षेत महाराष्टातून प्रथम येण्याचा मान.\n\n", "id": "509623", "title": "रुपेश तळासकर"}
{"url": "https://hi.wikipedia.org/wiki?curid=509625", "text": "कॉलेज स्ट्रीट कॉफी हाउस\n\nकॉलेज स्ट्रीट कॉफी हाउस प्रेसिडेंसी कॉलेज के सामने स्थित कोलकाता का एक विख्यात काफ़ीघर है। यह प्रेसिडेंसी कॉलेज और कलकत्ता विश्वविद्यालय में पढ़ने वाले छात्रों और कोलकाता की अन्य मशहूर हस्तियों के मिलने-जुलने का एक लोक-प्रिय स्थल (अड्डा) माना जाता है। कलकत्ता (कोलकाता) के सांस्कृतिक इतिहास में इस काफ़ीघर ने एक महत्वपूर्ण भूमिका निभाई है। मन्ना डे ने इसी काफ़ीघर पर अपना मशहूर गाना \"कॉफी हाउसर सेई आदत्ता\" बनाया है।\n", "id": "509625", "title": "कॉलेज स्ट्रीट कॉफी हाउस"}
{"url": "https://hi.wikipedia.org/wiki?curid=509628", "text": "अम्बाजी\n\n\nअम्बाजी मंदिर ५२ शक्तिपीठों में से एक शक्तिपीठ है। यह आबू रोड से २० किमी दूर है।\n", "id": "509628", "title": "अम्बाजी"}
{"url": "https://hi.wikipedia.org/wiki?curid=509629", "text": "सांक्त गालन कैन्टन\n\nसांक्त गालन कैन्टन () स्विट्ज़रलैंड के पूर्वोत्तर भाग में स्थित एक कैन्टन (प्रान्त से मिलता-जुलता प्रशासनिक विभाग) है। यह कैन्टन सन् १८०३ में स्विस परिसंघ का हिस्सा बना था। इसे अंग्रेज़ी में कभी-कभी सेंट गैलेन बुलाया जाता है हालाँकि इसका सही जर्मन नाम 'सांक्त गालन' है। आपनत्सेल आउसारोडन और आपनत्सेल इन्नररोडन के दो कैन्टन लगभग पूरी तरह से सांक्त गालन कैन्टन द्वारा घिरे हुए हैं। सांक्त गालन कैन्टन का क्षेत्र नेपोलियन बोनापार्ट ने स्विट्ज़रलैंड में हस्तक्षेप करते हुए सन् १८०३ में कृत्रिम रूप से अपने 'मध्यस्थता विधेयक' () के तहत परिभाषित किया था।\n\n", "id": "509629", "title": "सांक्त गालन कैन्टन"}
{"url": "https://hi.wikipedia.org/wiki?curid=509650", "text": "रूमान्त्च भाषा\n\nरूमान्त्च भाषा () या रोमान्श भाषा या रोमेन्त्च भाषा दक्षिणपूर्वी स्विट्ज़रलैंड में बोली जाने वाली एक रोमान्स भाषा है। यह प्राचीन लातीनी भाषा की वंशज है और उस भाषा का विकृत आधुनिक रूप समझी जाती है। जर्मन, फ़्रान्सीसी और इतालवी के साथ-साथ यह भी स्विट्ज़रलैंड की चार राष्ट्रभाषाओं में से एक है। स्विट्ज़रलैंड में इसे ग्राउबुन्डन कैन्टन के क्षेत्र में बोला जाता है। बहुत-सी उपभाषाओं में बंटी होने के कारण इसका सरकारी भाषा के रूप में इस्तेमाल करना मुश्किल रहा है।\n\n", "id": "509650", "title": "रूमान्त्च भाषा"}
{"url": "https://hi.wikipedia.org/wiki?curid=509659", "text": "दशपुर\n\nदशपुर अवंति (पश्चिमी मालवा) का प्राचीन नगर था, जो मध्य प्रदेश के ग्वालियर क्षेत्र में उस नाम के नगर से कुछ दूर उत्तर पश्चिम में स्थित आधुनिक मंदसौर है। भारतीय इतिहास के प्राचीन युग में उत्तर भारत में जब भी साम्राज्य स्थापित हुए, अवंति प्राय: उनका एक प्रांत रहा। दशपुर उसी में पड़ता था और कभी कभी वहाँ भी शासन की एक इकाई होती थी। \n\nदशपुर का कोई मूल्यवान ऐतिहासिक उल्लेख गुप्तयुग के पहले का नहीं मिलता। कुमारगुप्त प्रथम तथा द्वितीय और बंधुवर्मा का मंदसोर में ४३६ ई. (वि॰सं॰ ४९३) और ४७२ ई. (वि॰सं॰ ५२९) का वत्सभट्टि विरचित लेख मिला है, जिससे ज्ञात होता है कि जब बंधुवर्मा कुमारगुप्त प्रथम का दशपुर में प्रतिनिधि था (४३६ ई.), वहाँ के तंतुवायों ने एक सूर्यमंदिर का निर्माण कराया तथा उसके व्यय का प्रबंध किया। ३६ वर्षों बाद (४७२ ई.) ही उस मंदिर के पुनरुद्वार की आवश्यकता हुई और वह कुमारगुप्त द्वितीय के समय संपन्न हुआ। बंधुवर्मा संभवत: इस सारी अवधि के बीच गुप्तसम्राटों का दशपुर में क्षेत्रीय शासक रहा। थोड़े दिनों बाद हूणों ने उसके सारे पार्श्ववर्ती प्रदेशों को रौंद डाला और गुप्तों का शासन वहाँ से समाप्त हो गया। ग्वालियर में मिलनेवाले मिहिरकुल के सिक्कों से ये प्रतीत होता है कि दशपुर का प्रदेश हूणों के अधिकार में चला गया। किंतु उनकी सफलता स्थायी न थी और यशोधर्मन् विष्णुवर्धन् नामक औलिकरवंशी एक नवोदित राजा ने मिहिरकुल को परास्त किया। मंदसोर से वि॰सं॰ ५८९ (५३२ ई.) का यशोधर्मा का वासुल रचित एक अभिलेख मिला है, जिसमें उसे जनेंद्र, नराधिपति, सम्राट्, राजाधिराज, परमेश्वर उपाधियाँ दी गई हैं। उसका यह भी दावा है कि जिन प्रदेशों को गुप्त सम्राट् भी नहीं भोग सके, उन सबको उसने जीता और नीच मिहिरकुल को विवश होकर पुष्पमालाओं से युक्त अपने सिर को उसके दोनों पैरों पर रखकर उसकी पूजा करनी पड़ी। यशोधर्मा मध्यभारत से होकर उत्तर प्रदेश पहुँचा और पंजाब में मिहिरकुल की शक्ति को नष्ट करता हुआ सारा गुप्त साम्राज्य रौंद डाला। पूर्व में लौहित्य (उत्तरी पूर्वी भारतीय सीमा की लोहित नदी) से प्रारंभ कर हिमालय की चोटियों को छूते हुए पश्चिम पयोधि तक तथा दक्षिण-पूर्व से महेंद्र पर्वत तक के सारे क्षेत्र को स्वायत्त करने का उसने दावा किया है। दशपुर को यशोधर्मा ने अपनी राजधानी बनाया। वर्धन्नामांत दशपुर के कुछ अन्य राजाओं की सूचनाएँ प्राप्त होती हैं। मंदसोर से ही अभी हाल में प्राप्त होनेवाले एक अभिलेख से आदित्यवर्धन् तथा वराहमिहिर की बृहत्संहिता (छठी शती) से अवंति के महाराजाधिराज द्रव्यवर्धन की जानकारी होती है।\n\n", "id": "509659", "title": "दशपुर"}
{"url": "https://hi.wikipedia.org/wiki?curid=509662", "text": "आगा खां प्रथम\n\nहसन अली शाह, आगा खां प्रथम, मूल नाम हसन अली शाह, ४६वां इमाम (अरवी : حسن علي شاه آغا خان 1 जन्म: 1800, मृत्यु : 1881), शियाओं के निजरी इसमाईली मत के आध्यात्मिक नेता। वे खुद को पैगंबर मुहम्मद की बेटी फातिमा और दामाद अली तथा मिस्त्र के फातिमी खलीफाओं का बंशज बताते थे। \n\nवे ईरान के केरमान प्रांत के प्रशासक थे और फतह अली शाह के प्रिय पात्र थे। ईरान के शाह ने 1818 में उन्हें आगा खां (मुख्य सेनापति) की उपाधि प्रदान की। मुहम्मद शाह के शासन काल में उन्हें ऐसा महसूस हुआ कि उनकी पारिवारिक प्रतिष्ठा घटती जा रही है और उन्होने 1828 में विद्रोह कर दिया। वे हार गए और भागकर भारत आ गए। उन्होने प्रथम आंग्ल- अफगान युद्ध (1839-42) और सिंध की विजय (1842-43) में अंग्रेजों को मदद दी। उन्हें वजीफा प्रदान किया गया और वह बंबई (वर्तमान मुंबई) में बस गए। उन्हें अपने आध्यात्मिक अधिकार क्षेत्र के विरोध और सामुदायिक कोष पर अपने अधिकार के खिलाफ कानूनी मुकदमे के रूप में कुछ अनुयायियों का कुछ विरोध सहना पड़ा, लेकिन वे अपना मुकदमा (1886) जीत गए।\n\n", "id": "509662", "title": "आगा खां प्रथम"}
{"url": "https://hi.wikipedia.org/wiki?curid=509663", "text": "आगा खां द्वितीय\n\nअली शाह, आगा खां द्वितीय, मूल नाम अली शाह,47वां इमाम (अरवी : علي شاه، الآغا خان الثاني जन्म: 1885, जन्म स्थान : वर्तमान पुणे, भारत), शियाओं के निजरी इसमाईली मत के आध्यात्मिक नेता। ये आगा खां प्रथम के ज्येष्ठ पुत्र थे, शियाओं के निजारी इसमाईली संप्रदाय के इमाम या आध्यात्मिक नेता के रूप में पिता के उत्तराधिकारी थे। इमाम के अपने छोटे से कार्यकाल में उन्होने अपने समुदाय की दशा सुधारने के प्रयास किए।\n\n", "id": "509663", "title": "आगा खां द्वितीय"}
{"url": "https://hi.wikipedia.org/wiki?curid=509664", "text": "दादोजी कोंडदेव\n\nदादोजी कोंडदेव (१५७७ - १६४९) महाराज शिवाजी के पिता शाहजी के विश्वसनीय ब्राह्मण क्लार्क (कारकुन) थे। पूना में रहनेवाले शाहजी के कुटुंब और वहाँ की उनकी जागीर की देखभाल करने के लिए इनकी नियुक्ति सन् १६३७ ई. में हुई थी। ये चकबंदी के काम में बड़े ही निपुण थे। इनकी देखभाल से पूना प्रांत की खेती में बहुत से सुधार हुए। पूना की आबादी बढ़ी। हर साल जो फसल होती थी उसमें से कुछ न कुछ हिस्सा लगान के रूप में लेने की पद्धति ही दादाजी ने रूढ़ की थी। उनके समय मावला लोगों की आर्थिक दशा निकृष्ट हो गई थी। अत: इन्होंने उनका सारा लगान माफ कर दिया था। इन्होंने उसमें से कुछ लोगों को दूसरी ओर का लगान वसूल करने के लिए अपने यहाँ रखकर उनकी स्थिति सुधारने की भरसक चेष्टा की। इन्होंने बाल शिवाजी और माता जीजाबाई के रहने के लिए पूना में एक लालमहल बनवा दिया और बाल शिवाजी को आवश्यक सैनिक तथा धार्मिक शिक्षा दी। शिवाजी के मन में अपने धर्म के प्रति स्वाभिमान जगाया जिससे प्रसन्न होकर शिवाजी के पिता शाहजी ने दादाजी की सेना बढ़ाई और उनको ऊँचा अधिकारी बनाया।\n\nयुवक शिवाजी ने सन् १६४६ ई. में तोरणा किला जीत लिया अत: बीजापुर के दरबार में शिवाजी के विषय में प्रतिकूल चर्चा हुई और पिता शाहजी ने शिवाजी को समझाने को काम दादाजी का सौंपा। दादाजी ने शिवाजी को अपने कार्यों से परावृत्त करने का भरसक प्रयत्न किया किंतु व्यर्थ हुआ अत: स्वामिभक्त दादाजी को शिवाजी के संबंध में बड़ी चिंता हुई। इतिहासकार कहते हैं कि स्वराज स्थापना का जो कार्य छिपकर होता था उसमें भी दादाजी का हाथ था। मावल प्रदेश के देशमुख, देशपांडे आदि दंगा मचाते थे, उनको उन्होंने शांत किया और उनको स्वराज्य स्थापना के अनुकूल बनाया। शिवापुर नामक गाँव में इन्होंने सरकारी उद्यान बनवाए। न्याय में वे अत्यंत निष्ठुर थे। यहाँ तक कि एक बार शिवाजी की आज्ञा के बिना उन्होंने आम का फल तोड़ लिया जिसके दंड स्वरूप उन्होंने अपना हाथ काट डालने का निश्चय किया किंतु शिवाजी के मना करने पर जिंदगी भर अपने कुर्ते की एक बाँह अधूरी ही रखी।\n\nमहाराज शिवाजी द्वारा की गई स्वराज्य स्थापना की नींव पक्की करनेवाले इस स्वामिभक्त की मृत्यु सन् १६४७ में हुई।\n\n", "id": "509664", "title": "दादोजी कोंडदेव"}
{"url": "https://hi.wikipedia.org/wiki?curid=509667", "text": "ग्राउबुन्डन कैन्टन\n\nग्राउबुन्डन कैन्टन () या ग्रिजोनी कैन्टन () स्विट्ज़रलैंड का सबसे पूर्वी और क्षेत्रफल के हिसाब से सबसे बड़ा कैन्टन (प्रान्त से मिलता-जुलता प्रशासनिक विभाग) है। इस कैन्टन को सन् १८०३ में नेपोलियन बोनापार्ट ने स्विट्ज़रलैंड में हस्तक्षेप करते हुए अपने 'मध्यस्थता विधेयक' () के तहत स्विस परिसंघ का हिस्सा बना दिया था।\n\nग्राउबुन्डन कैन्टन की तीन राजकीय भाषाएँ हैं - जर्मन, रूमान्त्च और इतालवी। इनमें से जर्मन सबसे अधिक बोली जाती है और इसे कैन्टन के ६८% लोग बोलते हैं जो भारी मात्रा में कैन्टन के पश्चिमोत्तरी हिस्से में बसे हुए हैं। यह दुनिया का एकमात्र इलाक़ा है जहाँ रूमान्त्च को सरकारी भाषा के तौर पर प्रयोग किया जाता है। इसे कैन्टन के लगभग १५% लोग बोलते हैं। लगभग १०% लोग इतालवी भाषा बोलते हैं। यहाँ के ७% लोग अन्य भाषाएँ बोलते हैं जिनमें 'पश्चिमी लोम्बारदी' नामक भाषा प्रसिद्ध हैं, लेकिन इसे औपचारिक मान्यता प्राप्त नहीं। ग्राउबुन्डन तीन राजकीय भाषाओं वाला स्विट्ज़रलैंड का इकलौता कैन्टन है।\n\n", "id": "509667", "title": "ग्राउबुन्डन कैन्टन"}
{"url": "https://hi.wikipedia.org/wiki?curid=509674", "text": "डेविड\n\n", "id": "509674", "title": "डेविड"}
{"url": "https://hi.wikipedia.org/wiki?curid=509686", "text": "वैंकूवर फिल्म स्कूल\n\nवैंकूवर फिल्म स्कूल (Vancouver Film School,VFS) कनाडा के ब्रिटिश कोलम्बिया प्रान्त के वैंकूवर शहर में स्थित हैं। इसकी स्थापना 1987 में की थी।\n\nवैंकूवर फिल्म स्कूल 1987 में केवल 6 छात्रों के साथ शुरू हुआ। वहाँ से वैंकूवर फिल्म स्कूल तेजी से विस्तार किया था। \n\nVFS फिल्म निर्माण, 3 डी एनीमेशन और दृश्य प्रभाव, फिल्म और टेलीविजन के लिए अभिनय, कंप्यूटर गेम डिजाइन जैसे विषयों में एक साल कार्यक्रम प्रदान करता है।\n\nवैंकूवर क्षेत्र में फिल्म बनाने के लिए प्रसिद्ध है। हर साल, 200 से अधिक फिल्मों और टीवी कार्यक्रमों में और आसपास के वैंकूवर उत्पादित कर रहे हैं।\n\nवैंकूवर फिल्म स्कूल से टाइपोग्राफी 2 मिनिट के छोटी सी इन्फोग्राफिक वीडियो जिसमें टाइपोग्राफी क्या है बताया गया है।\n", "id": "509686", "title": "वैंकूवर फिल्म स्कूल"}
{"url": "https://hi.wikipedia.org/wiki?curid=509695", "text": "एल्यूमीनियम पिघलने भट्ठी\n\nएल्यूमीनियम भट्ठी के लिए विभिन्न औद्योगिक उद्देश्यों की सेवा करने के लिए बनाया गया है। यह अल जो कई अन्य उपकरणों से बेहतर गर्मी की गर्मी तत्व का वितरण और अब जीवन के लिए समर्थन कर रहे हैं जैसे विभिन्न तत्वों के होते हैं। इन एल्यूमिनियम पिघलने भट्ठी मिश्र धातुओं के किसी भी प्रकार की सक्षम हैं। इन भट्टियों को अच्छी तरह से पृथक कर रहे हैं कि एक बेहतर गर्मी और ऊर्जा वितरण की अनुमति देता है जो क्रूसिबल जीवन प्रत्याशा में सुधार. एल्यूमीनियम भट्टियां विभिन्न आकार में उपलब्ध हैं\nऔर क्षमता.\n\n300 ALMHF CJN\nक्षमता 300 किग्रा (AL)\nहॉट जोन साइज: 815 आईडी एक्स 900 Ht\nनिर्माण:. एम.एस. स्ट्रक्चरल स्टील और शीट्स 3 और 6 मिमी\nआधार खड़े लंबाई: 300 मिमी\nअधिकतम अस्थायी 900 डिग्री:\nपावर: 58 किलोवाट\nआपूर्ति: 415 वी स्टार कनेक्शन\nताप तत्वों: KANTHAL A1, पट्टी टाइप\nइन्सुलेशन: गर्म चेहरे, शीत चेहरा, आधार है - 8, 7, Castable, शीर्ष पर सिरेमिक ऊन.\nनियंत्रण प्रणाली: पीआईडी ​​नियंत्रक, बिजली की बचत के लिए Thyristor ड्राइव, MCCB MCB और सुरक्षा के लिए अन्य सभी ब्रांडेड सामान.\nआवेदन: धातु कास्टिंग / / मिश्र / पिघलने विभिन्न सामग्रियों की रिफाइनिंग ढलाई.\n", "id": "509695", "title": "एल्यूमीनियम पिघलने भट्ठी"}
{"url": "https://hi.wikipedia.org/wiki?curid=509697", "text": "व्यवहारवाद\n\nव्यवहारवाद (बिहेवियरिज़म) के अनुसार मनोविज्ञान केवल तभी सच्ची वैज्ञानिकता का वाहक हो सकता है जब वह अपने अध्ययन का आधार व्यक्ति की मांसपेशीय और ग्रंथिमूलक अनुक्रियाओं को बनाये। मनोविज्ञान में व्यवहारवाद (बिहेवियरिज़म) की शुरुआत बीसवीं सदी के पहले दशक में जे.बी. वाटसन द्वारा 1913 में जॉन हॉपीकन्स विश्वविद्यालय में की गयी। उन दिनों मनोवैज्ञानिकों से माँग की जा रही थी कि वे आत्म-विश्लेषण की तकनीक विकसित करें। वाटसन का कहना था कि इसकी कोई ज़रूरत नहीं है क्योंकि किसी व्यक्ति का व्यवहार उसकी भीतरी और निजी अनुभूतियों पर आधारित नहीं होता। वह अपने माहौल से निर्देशित होता है। मानसिक स्थिति का पता लगाने के लिए किसी बाह्य उत्प्रेरक के प्रति व्यक्ति की अनुक्रिया का प्रेक्षण करना ही काफ़ी है। वाटसन के इस सूत्रीकरण के बाद व्यवहारवाद अमेरिकी मनोविज्ञान में प्रमुखता प्राप्त करता चला गया। एडवर्ड हुदरी, क्लार्क हुल और बी.एफ़. स्किनर ने व्यवहारवाद के सिद्धांत को अधिक परिष्कृत स्वरूप प्रदान किया। इन विद्वानों की प्रेरणा से मनोचिकित्सकों ने व्यवहारमूलक थेरेपी की विभिन्न तकनीकें विकसित कीं ताकि मनोरोगियों को तरह-तरह की भीतों और उन्मादों से छुटकारा दिलाया जा सके। \n\nइस सम्प्रदाय (स्कूल) की स्थापना संरचनावाद तथा प्रकार्यवाद जैसे सम्प्रदायों के विरोध में वाटसन द्वारा की गयी। यह स्कूल अपने काल में (विशेषकर 1920 ई0 के बाद) अधिक प्रभावशाली रहा जिसके कारण इसे मनोविज्ञान में 'द्वितीय बल' के रूप में मान्यता मिली। वाटसन ने 1913 में साइकोलाजिकल रिव्यू में एक विशेष शीर्षक \"व्यवहारवादियों की दृष्टि में मनोविज्ञान\" (Psychology as the behouristics view it) के तहत प्रकाशित किया गया। यहीं से व्यवहारवाद का औपचारिक आरम्भ माना जाता है।\n\nजे0वी0 वाटसन ने व्यवहारवाद के माध्यम से मनोविज्ञान में क्रान्तिकारी विचार रखे। वाटसन का मत था कि मनोविज्ञान की विषय-वस्तु चेतन या अनुभूति नहीं हो सकता है। इस तरह के व्यवहार का प्रेक्षण नहीं किया जा सकता है। इनका मत था कि मनोविज्ञान व्यवहार का विज्ञान है। व्यवहार का प्रेक्षण भी किया जा सकता है तथा मापा भी जा सकता है। उन्होने व्यवहार के अध्ययन की विधि के रूप में प्रेक्षण तथा अनुबंधन (कन्डीशनिंग) को महत्वपूर्ण माना। वाटसन ने मानव प्रयोज्यों के व्यवहारों का अध्ययन करने के लिये शाब्दिक रिपोर्ट की विधि अपनायी जो लगभग अन्तर्निरीक्षण विधि के ही समान है।\n\nवाटसन ने सीखना, संवेग तथा स्मृति के क्षेत्र में कुछ प्रयोगात्मक अध्ययन किये जिनकी उपयोगिता तथा मान्यता आज भी शिक्षा मनोविज्ञान के क्षेत्र में अधिक है। व्यवहारवाद के इस धनात्मक पहलू को आनुभविक व्यवहारवाद कहा जाता है। वाटसन के व्यवहारवाद का ऋणात्मक पहलू वुण्ट तथा टिचनर के संरचनावाद को तथा एंजिल के प्रकार्यवाद को अस्वीकृत करना था। 1919 ई0 में वाटसन ने अपने व्यवहारवाद की तात्विक स्थिति को स्पष्ट किया जिसमें चेतना या मन के अस्तित्व को स्वीकार नहीं किया गया। इसे तात्विक व्यवहारवाद कहा गया। वाटसन ने सीखना, भाषा विकास, चिन्तन, स्मृति तथा संवेग के क्षेत्र में जो अध्ययन किया वह शिक्षा मनोविज्ञान के लिये काफी महत्वपूर्ण है।\n\nवाटसन व्यवहार को अनुवंशिक न मानकर पर्यावरणी बलों द्वारा निर्धारित मानते थे। वे पर्यावरणवाद के एक प्रमुख हिमायती थे। उनका कथन, \"मुझे एक दर्जन स्वस्थ बच्चे दें, आप जैसा चाहें मैं उनको उस रूप में बना दूंगा।\" यह उनके पर्यावरण की उपयोगिता को सिद्ध करने वाला कथन है। वाटसन का मानना था कि मानव व्यवहार उद्दीपक-अनुक्रिया (S-R) सम्बन्ध को इंगित करता है। प्राणी का प्रत्येक व्यवहार किसी न किसी तरह के उद्दीपक के प्रति एक अनुक्रिया ही होती है।\n\nवाटसन के बाद भी व्यवहारवाद को आगे बढ़ाने का प्रयास जारी रहा और इस सिलसिले में हल स्कीनर, टालमैन और गथरी द्वारा किया गया प्रयास काफी सराहनीय रहा। स्कीनर द्वारा क्रिया प्रसूत अनुबन्धन पर किये गये शोधों में अधिगम तथा व्यवहार को एक खास दिशा में मोड़ने एवं बनाये रखे में पुनर्बलन के महत्व पर बल डाला गया है। कोई भी व्यवहार जिसके करने के बाद प्राणी को पुनर्बलन मिलता है या उसके सुखद परिणाम व्यक्ति में उत्पन्न होते है, तो प्राणी उस व्यवहार को फिर दोबारा करने की इच्छा व्यक्त करता है। गथरी ने अन्य बातों के अलावा यह बताया कि सीखने के लिये प्रयास की जरूरत नहीं होती और व्यक्ति एक ही प्रयास में सीख लेता है। इसे उन्होने इकहरा प्रयास सीखना की संज्ञान दी। गथरी ने इसकी व्याख्या करते हुये बताया कि व्यक्ति किसी सरल अनुक्रिया जैसे पेंसिल पकड़ना, माचिस जलाना आदि एक ही प्रयास में सीख लेता है। इसके लिये उसे किसी अभ्यास की जरूरत नही होती। परन्तु जटिल कार्यो को सीखने के लिये अभ्यास की जरूरत होती है। गथरी ने एक और विशेष तथ्य पर प्रकाश डाला जो शिक्षा के लिये काफी लाभप्रद साबित हुआ और वह था बुरी आदतों से कैसे छुटकारा पाया जाए। इसके लिए गथरी ने निम्नांकित तीन विधियों का प्रतिपादन किया -\n\n\nपी0 साइमण्ड ने शिक्षण व अधिगम के क्षेत्र में व्यवहारवाद की उपयोगिता बताते हुये कहा कि सीखने में पुरस्कार (पुर्नबलन) की महती भूमिका है, जिसकी जानकारी एक अध्यापक के लिये होना आवश्यक है। अध्यापक द्वारा प्रदत्त पुनर्बलन बच्चों के भविष्य की गतिविधियों के क्रियान्वयन में निर्देशन का कार्य करता है। अध्यापक द्वारा मात्र सही या गलत की स्वीकृति ही बच्चे के लिये पुरस्कार का कार्य करती है।\n\nव्यवहारवाद का शिक्षा के क्षेत्र में योगदान निम्नलिखित है -\n\n\n\n\n\n\n\n7. व्यवहारवाद ने मानव व्यहवार को समझने के लिये पूर्ववर्ती समस्त वाद जोकि मानसिक प्रक्रियाओं पर बल देते थे, के विवाद का अंत किया। \n\n\n", "id": "509697", "title": "व्यवहारवाद"}
{"url": "https://hi.wikipedia.org/wiki?curid=509700", "text": "राजनीतिक दर्शन\n\nराजनीतिक दर्शन (Political philosophy) के अन्तर्गत राजनीति, स्वतंत्रता, न्याय, सम्पत्ति, अधिकार, कानून तथा सत्ता द्वारा कानून को लागू करने आदि विषयों से सम्बन्धित प्रश्नों पर चिन्तन किया जाता है : ये क्या हैं, उनकी आवश्यकता क्यों हैं, कौन सी वस्तु सरकार को 'वैध' बनाती है, किन अधिकारों और स्वतंत्रताओं की रक्षा करना सरकार का कर्तव्य है, विधि क्या है, किसी वैध सरकार के प्रति नागरिकों के क्या कर्त्तव्य हैं, कब किसी सरकार को उकाड़ फेंकना वैध है आदि।\n\nप्राचीन काल में सारा व्यवस्थित चिंतन दर्शन के अंतर्गत होता था, अतः सारी विद्याएं दर्शन के विचार क्षेत्र में आती थी। राजनीति सिद्धान्त के अन्तर्गत राजनीति के भिन्न भिन्न पक्षों का अध्ययन किया जाता हैं। राजनीति का संबंध मनुष्यों के सार्वजनिक जीवन से हैं। परम्परागत अध्ययन में चिन्तन मूलक पद्धति की प्रधानता थी जिसमें सभी तत्वों का निरीक्षण तो नहीं किया जाता हैं, परन्तु तर्क शक्ति के आधार पर उसके सारे संभावित पक्षों, परस्पर संबंधों प्रभावों और परिणामों पर विचार किया जाता हैं।\n\n'सिद्धान्त' का अर्थ है तर्कपूर्ण ढंग से संचित और विश्लेषित ज्ञान का समूह। राजनीति का सरोकार बहुत-सी चीजों से है, जिनमें व्यक्तियों और समूहों तथा वर्गों और राज्य के बीच के संबंध और न्यायपालिका, नौकरशाही आदि जैसी राज्य की संस्थाएँ शामिल हैं। \n\nराजनीतिक सिद्धान्त की परिभाषा करते हुए डेविड वेल्ड कहते हैं-\n\nएंड्रू हैकर की परिभाषा के अनुसार राजनीतिक सिद्धान्त-\n\nगुल्ड और कोल्ब ने राजनीतिक सिद्धान्त की एक व्यापक परिभाषा करते हुए कहा है कि 'राजनीतिक सिद्धान्त राजनीति विज्ञान का एक उप-क्षेत्र’ है, ‘जिसमें निम्नलिखित का समावेश हैः \n\n\nहम यह निष्कर्ष निकाल सकते हैं कि बुनियादी तौर पर राजनीतिक सिद्धान्त का संबंध दार्शनिक तथा आनुभविक दोनों दृष्टियों से राज्य की संघटना से है। राज्य तथा राजनीतिक संस्थाओं के बारे में स्पष्टीकरण देने, उनका वर्णन करने और उनके संबंध में श्रेयस्कर सुझाव देने की कोशिश की जाती है। निःसन्देह, नैतिक दार्शनिक प्रयोजन का अध्ययन तो उसमें अंतर्निहित रहता ही है। चिंतक वाइन्स्टाइन ने गागर में सागर भरते हुए कहा था कि राजनीतिक सिद्धान्त मुख्यतः एक ऐसी संक्रिया है जिसमें प्रश्न पूछे जाते हैं, उन प्रश्नों के उत्तरों का विकास किया जाता है और मानव प्राणियों के सार्वजनिक जीवन के संबंध में काल्पनिक परिप्रेक्ष्यों की रचना की जाती है। जो प्रश्न पूछे जाते हैं वे कुछ इस तरह के होते हैंः राज्य का स्वरूप और प्रयोजन क्या है? राजनीतिक संगठन के साध्यों, लक्ष्यों और पद्धतियों के बारे में हम कैसे निर्णय करें? राज्य और व्यक्ति के बीच संबंध क्या है और क्या होना चाहिए? इतिहास के पूरे दौर में राजनीतिक सिद्धान्त इन प्रश्नों के उत्तर देता रहा है। इसे इसलिए महत्त्वपूर्ण माना गया है क्योंकि मनुष्य का भाग्य इस बात पर निर्भर होता है कि शासकों और शासितों को किस प्रकार की प्रणाली प्राप्त हो पाती है और जो प्रणाली प्राप्त होती है उसके फलस्वरूप क्या सामान्य भलाई के लिए संयुक्त कार्यवाही की जाती है।\n\nदर्शन में सत्य और ज्ञान की खोज में किसी भी विषय पर किए गए समस्त चिंतन का समावेश है। जब वह खोज राजनीतिक विषयों पर होती है तब उसे हम राजनीतिक दर्शन कहते हैं। इसलिए जरूरी नहीं कि उसमें कोई सिद्धान्त प्रस्तावित किया जाए और राजनीतिक दर्शन तथा राजनीतिक सिद्धान्त में यही अंतर है। इस प्रकार राजनीतिक सिद्धान्त राजनीतिक दर्शन का हिस्सा है, लेकिन राजनीतिक दर्शन अधिकांशतः काफी अधिक व्यापक होता है और आवश्यक नहीं कि उसमें कोई सिद्धान्त शामिल हो।\n\nइस प्रकार हम कह सकते हैं कि राजनीतिक दर्शन राज्य, सरकार, राजनीति, स्वतंत्रता, न्याय, संपत्ति, अधिकारों, कानून और किसी भी प्राधिकरण द्वारा कानूनी संहिता को लागू कराने आदि से संबंधित प्रश्नों अर्थात् वे क्या हैं? उनकी जरूरत अगर है तो क्यों है? कौन-सी बातें किसी सरकार को वैध बनाती हैं, उसे किन अधिकारों और किन स्वतंत्रताओं की रक्षा करनी चाहिए और उसे क्यों और कौन-सा रूप ग्रहण करना चाहिए और कानून क्यों है और क्या है और वैध सरकार के प्रति नागरिकों के कर्तव्य यदि हैं तो क्या हैं और कब किसी सरकार को अपदस्थ कर देना वैध होगा या नहीं होगा आदि प्रश्नों का अध्ययन है। ‘राजनीतिक दर्शन’ से बहुधा हमारा तात्पर्य राजनीति के प्रति सामान्य दृष्टिकोण या उसके संबंध में विशिष्ट नैतिकता अथवा विश्वास या रुख से होता है और यह सब जरूरी तौर पर दर्शन के संपूर्ण तकनीकी विषय के अंतर्गत नहीं आता है।\n\nराजनीतिक दर्शन का सरोकार अक्सर समकालीन प्रश्नों से नहीं, बल्कि मनुष्य के राजनीतिक जीवन के अधिक सार्वभौम प्रश्नों से होता है। लेकिन राजनीतिक सिद्धान्तकार की दृष्टि मुख्य रूप से समकालीन राजनीतिक जीवन पर होती है और यद्यपि राज्य के स्वरूप और प्रयोजन और इसी प्रकार के सामान्य प्रश्नों की व्याख्या करने में वह दिलचस्पी लेता है तथापि वह राजनीतिक व्यवहार, राज्य तथा नागरिकों के बीच के वास्तविक संबंध और समाज में शक्ति की भूमिका के यथार्थों का वर्णन करने और उन्हें समझने की भी कोशिश कर रहा होता है। राजनीति विज्ञान का अध्ययन करते हुए हमें यह महसूस होता है कि राजनीतिक सिद्धान्त की अनुपूर्ति हमें राजनीतिक दर्शन के अध्ययन से करनी चाहिए अन्यथा वह बंजर और अप्रासंगिक प्रतीत होते हैं।\n\nराजनीतिक सिद्धान्त को कभी-कभी राजनीतिक चिंतन के पर्याय के रूप में देखा जाता है, लेकिन यह समझ लेना जरूरी है कि उनका अर्थ आवश्यक रूप से एक ही नहीं होता। राजनीतिक चिंतन एक सामान्यीकृत मुहावरा है, जिसमें राज्य तथा राज्य से संबंधित प्रश्नों पर किसी व्यक्ति या व्यक्तियों के समूह या समुदाय के सभी चिंतनों, सिद्धान्तों और मूल्यों का समावेश होता है। जब कोई व्यक्तिµचाहे वह प्रोफेसर, पत्रकार, लेखक, कवि, उपन्यासकार आदि जो भी हो या बेशक वह राजनीतिज्ञ ही होµऐसे विचार व्यक्त करता है जिनका हमारे जीवन से सरोकार है और जो विचार राज्य और शासन तथा इनसे संबंधित प्रश्नों के बारे में हैं तब वह वस्तुतः राजनीतिक चिंतन कर रहा होता है। उसके विचारों में सिद्धान्त का समावेश हो भी सकता है और नहीं भी हो सकता है। उन विचारों में तब कोई सिद्धान्त निहित नहीं होगा जब उन में राज्य और शासन आदि के राजनीतिक नियम से संबंधित ऐतिहासिक तथा राजनीतिक संघटना की व्याख्या करने के लिए प्रस्तुत की गई कोई व्यवस्थित और तर्कसम्मत प्राक्कल्पना न हो। इस प्रकार राजनीतिक चिंतन हमेशा किसी व्यक्ति या समूह का राजनीति-विषयक सामान्य विचार होता है, जबकि राजनीतिक सिद्धान्त अपने-आप में पूर्ण और अपने बल-बूते खड़ी ऐसी व्याख्या या विचार अथवा सिद्धान्त होता है जिसमें प्रश्नों के उत्तर देने, इतिहास की व्याख्या करने और भविष्य की संभावित घटनाओं के बारे में पूर्वानुमान लगाने का प्रयत्न किया जाता है। बेशक, यह सिद्धान्त हमेशा किसी एक चिंतक व्यक्ति की सृष्टि होता है। बार्कर ने कहा था कि राजनीतिक चिंतन किसी पूरे युग का अंतर्वर्ती दर्शन होता है, लेकिन राजनीतिक सिद्धान्त किसी एक व्यक्ति का चिंतन होता है।\n\nराजनीति विज्ञान अध्ययन का एक विस्तृत विषय या क्षेत्र है और राजनीतिक सिद्धान्त उसका एक उप -क्षेत्र भर है। राजनीति विज्ञान में ये तमाम बातें शामिल हैं: राजनीतिक चिंतन, राजनीतिक सिद्धान्त, राजनीतिक दर्शन, राजनीतिक विचारधारा, संस्थागत या संरचनागत ढांचा, तुलनात्मक राजनीति, लोक प्रशासन, अंतर्राष्ट्रीय कानून और संगठन आदि। कुछ चिंतकों ने राजनीति विज्ञान के विज्ञान पक्ष पर बल दिया है। उनका कहना है कि जब राजनीति विज्ञान का अध्ययन एक विज्ञान के रूप में वैज्ञानिक पद्धतियों से किया जाता है तब राजनीतिक सिद्धान्त जिस हद तक राजनीतिक दर्शन का हिस्सा है उस हद तक वह राजनीति विज्ञान नहीं माना जा सकता, क्योंकि राजनीति विज्ञान में तो अमूर्त्त और अंतःप्रेरणा से उद्भूत निष्कर्षों या चिंतनों के लिए कोई स्थान नहीं है लेकिन राजनीतिक दर्शन ठीक इन्हीं अयथार्थ पद्धतियों पर भरोसा करके चलता है। राजनीतिक सिद्धान्त न तो शुद्ध चिंतन है, न शुद्ध दर्शन और न शुद्ध विज्ञान।\n\n\n\n\n\n\nराजनीतिक सिद्धान्त में जिन प्रश्नों का महत्त्व रहा है वे समय के साथ-साथ बदलते रहे हैं। क्लासिकी और प्रारंभिक राजनीतिक सिद्धान्त का सरोकार नैतिक दृष्टि से दोष-रहित राजनीतिक व्यवस्था की तलाश से था और उसने विशेष ध्यान राज्य के स्वरूप और प्रयोजन, राजनीतिक सत्ता के उपयोग के आधार और राजनीतिक अवज्ञा की समस्या से प्रश्नों पर दिया। आधुनिक राष्ट्र राज्यों के उदय और आर्थिक संरचना में हुए परिवर्तनों तथा औद्योगिक क्रांति के फलस्वरूप नई प्राथमिकताएँ सामने आईं और ध्यान का केंद्र व्यक्तिवाद तथा व्यक्ति की स्वतंत्रता और समाज एवं राज्य के साथ उसका संबंध बन गया। अधिकार, कर्त्तव्य, स्वतंत्रता, समानता और संपत्ति जैसे प्रश्न अधिक महत्त्वपूर्ण हो गए। धीरे-धीरे एक अवधारणा के साथ दूसरो के संबंध की व्याख्या जैसे स्वतंत्रता और समानता, न्याय और स्वतंत्रता, या समानता और संपत्ति के बीच के संबंध की व्याख्या : भी महत्त्वपूर्ण हो गई। द्वितीय विश्वयुद्ध के बाद एक नए प्रकार के आनुभविक राजनीतिक सिद्धान्त का उदय हुआ। इसमें मनुष्य के राजनीतिक व्यवहार का अध्ययन करने और उसके आधार पर सैद्धांतिक निष्कर्ष निकालने की कोशिश की गई। मानव-व्यवहारों का अध्ययन करने वाले विद्वानों ने अध्ययन के लिए नए प्रश्नों को सामने रखा। वे बहुधा विधा की अन्य शाखाओं से ऐसे प्रश्न उधार लेते थे। इनमें से कुछ प्रश्न इस प्रकार हैं- \n\nविगत कुछ दशकों से कई और भी मसले उभरे हैं - जैसे पहचान, लिंग, पर्यावरणवाद, पारिस्थितिकी, समुदाय आदि। साथ ही मूल्य-आधारित राजनीतिक सिद्धान्त का भी पुनरोदय हुआ है, जिसमें स्वतंत्रता, समानता और न्याय के प्रश्नों पर नए ढंग से जोर दिया गया है।\n\nहम मानव गण सामाजिक प्राणियों के रूप में साथ-साथ समाज में रहते हैं, जिसमें हम संसाधनों, रोजगारों और पुरस्कारों में साझेदारी करते हैं। साथ ही हम व्यक्ति भी हैं, जिस हैसियत में हमें कुछ बुनियादी मानवाधिकारों की जरूरत है। इसलिए मेल-जोल तथा खुशहाली को अधिकतम सीमा तक ले जाने के खातिर और व्यक्तिगत आत्म-सिद्धि के लिए अनुकूल परिस्थितियाँ सुलभ कराने के निमित्त राज्य तथा समाज के संगठन की प्रक्रिया महत्त्वपूर्ण हो जाती है। फलतः मानव समाजों की एकता और अखंडता का या समाज की सामूहिक आवश्यकताओं की पूर्ति का मार्ग प्रशस्त करने के लिए राजनीतिक सिद्धान्त महत्त्वपूर्ण हो जाता है, क्योंकि वह समस्याओं का अध्ययन करने और उस प्रक्रिया में उनका समाधान ढूँढ़ने की कोशिश करता है। राजनीतिक सिद्धान्त की प्रासंगिकता राज्य के स्वरूप और प्रयोजन के प्रति, राजनीतिक सत्ता के आधार और सरकार के सबसे श्रेयस्कर रूप के संबंध में और राज्य तथा व्यक्ति के बुनियादी अधिकारों के संदर्भ में उन दोनों के बीच के संबंधों के बारे में विभिन्न दृष्टिकोणों का विकास करने में निहित होती है। इसके अतिरिक्त, राजनीतिक सिद्धान्त राजनीतिक राज्य की नैतिक गुणवत्ता की परख के लिए नैतिक मापदंड स्थापित करने तथा वैकल्पिक राजनीतिक प्रबंधन और व्यवहार सुझाने का भी प्रयत्न करता है। संक्षेप में कहें तो राजनीतिक सिद्धान्त की प्रासंगिकता निम्नलिखित बातों में निहित हैः \n\n\n\n\nयह भी याद रखना चाहिए कि कम से कम वर्तमान काल में राज्य अधिकाधिक परिमाण में गरीबी, भ्रष्टाचार, जनाधिक्य और संजातीय तथा नस्ली तनावों, पर्यावरण प्रदूषण आदि की चुनौतियों का सामना कर रहा है। इनके अलावा अंतर्राष्ट्रीय विभेदों आदि की समस्या तो है ही। राजनीतिक सिद्धान्त समाज के राजनीतिक जीवन की वर्तमान तथा भावी समस्याओं का अध्ययन करने और उन समस्याओं के समाधान को सुझाने का प्रयत्न करता है। डेविड हेल्डने कहा है कि राजनीतिक सिद्धान्त का कार्य अपनी जटिलताओं के कारण बहुत गुरु-गंभीर है, क्योंकि व्यवस्थित अध्ययन के अभाव में इस बात का खतरा रहता है कि राजनीति अज्ञान और स्वार्थी लोगों के हाथों में अपनी शक्ति की भूख मिटाने का साधन बनकर न रह जाए।\n\nइस प्रकार यदि हमें सामाजार्थिक यथार्थ एवं आदर्शों तथा राजनीतिक दर्शन का ध्यान रखते हुए, राज्य के स्वरूप और प्रयोजन तथा शासन की समस्याओं पर व्यवस्थित ढंग से विचार करना है तो हमें समस्या के सैद्धांतिक अध्ययन का रास्ता अपनाना होगा। इस प्रकार राजनीतिक सिद्धान्त प्रासंगिक है। साथ ही व्यक्तिगत स्तर पर राजनीतिक सिद्धान्त का अध्ययन करने से हमें अपने अधिकारों तथा कर्त्तव्यों की जानकारी मिलती है और गरीबी, हिंसा, भ्रष्टाचार आदि सामाजार्थिक यथार्थों और समस्याओं को समझने में सहायता मिलती है। राजनीतिक सिद्धान्त इसलिए भी महत्त्वपूर्ण हैं कि विभिन्न राजनीतिक सिद्धान्तों को आधार बना कर ‘आगे बढ़ते हुए वह हमें समाज को बदलने के उपाय और दिशाएँ सुझा सकता है, ताकि आदर्श समाज स्थापित किया जा सके। मार्क्सवादी सिद्धान्त एक ऐसे सिद्धान्त का उदाहरण है जो न केवल दिशा सुझाता है बल्कि समतावादी समाज की स्थापना के लिए क्रांति की हिमायत करने की हद तक जाता है। यदि कोई राजनीतिक सिद्धान्त सही है तो वह आम लोगों तक संप्रेषित किया जा सकता है और तब वह समाज तथा मानव जाति को प्रगति के पथ पर ले जाने वाली प्रबल शक्ति बन सकता है।\n\nजिन सर्वाधिक महत्त्वपूर्ण राजनीतिक सिद्धान्तों की अहमियत कायम रही है और जो काल की कसौटी पर खरे उतरे हैं, वे निम्नलिखित हैं:\n\n\n\n", "id": "509700", "title": "राजनीतिक दर्शन"}
{"url": "https://hi.wikipedia.org/wiki?curid=509704", "text": "चेत सिंह\n\nबनारस के सामंत जमींदार बलवंतसिंह के पुत्र चेतसिंह के उत्तराधिकार ग्रहण (१७७० ई.) करने के बाद, उक्त जमींदारी अवध के आधिपत्य से ईस्ट इंडिया कंपनी के अंतर्गत ले ली गई (१७७५)। हेस्टिंग्ज़ ने तब चेतसिंह को वचन दिया था कि उनके नियमित कर देते रहने पर, उनसे किसी भी रूप में अतिरिक्त धन नहीं लिया जाएगा। किंतु मरहठा युद्ध से उत्पन्न आर्थिक संकट में हेस्टिंग्ज ने उनसे पाँच लाख रुपयों की माँग की (१७७८)। चेतसिंह के आनाकानी करने पर हेंस्टिंग्ज ने पाँच दिनों के अंदर भूगतान की धमकी दे रकम वसूल ली। अगले वर्ष उनसे पाँच लाख की दुबारा माँग की। चेतसिंह के पूर्व आश्वासन का विनम्र उल्लेख करने पर, हेस्टिंग्ज ने सक्रोध हर्जाने के रूप में बीस हजार रुपए भी साथ वसूले।\n\n१७८० में हेस्टिंग्ज ने उतना ही धन (पाँच लाख) देने का फिर आदेश दिया। चेतसिंह ने हेंस्टिंग्ज को मनाने अपना विश्वासपात्र नौकर कलकत्ते भेजा; साथ में दो लाख रुपए की घूस भी अर्पित की। हेस्टिंग्ज ने घूस तो स्वीकार करली, लेकिन भारी दंड सहित उक्त धन तीसरी बार भी वसूल किया। अब उसने चेतसिंह को एक हजार घुड़सवार भेजने की फरमाइश की। चेतसिंह के पाँच सौ घुड़सवार और पाँच सौ पैदल तैयार करने पर, हेंस्टिंग्ज ने पाँच करोड़ रुपए का जुर्माना थोप दिया। हेस्टिंग्ज के बनारस पहुँचने पर उसने चेतसिंह से मिलना ही अस्वीकार नहीं किया, बल्कि उनके नम्रतापूर्ण पत्र को विद्रोहप्रदर्शन घोषित कर, उन्हें बंदी बना लिया। इस दुर्व्यवहार से उत्तेजित हो चेतसिंह की सेना ने स्वत: विद्रोह कर, हेस्टिंग्ज का निवास स्थान घेर लिया। हेस्टिंग्ज ने प्राणापन्न संकट में धैर्य और साहस से विद्रोह का दमन किया; यद्यपि अंग्रेजी सेना के बनारस का पूरा खजाना लूट लेने के कारण हेस्टिंग्ज के हाथ कुछ न लगा। चेतसिंह विद्रोहजनित अवस्था में लाभ उठाकर विजयगढ़ भाग गए और विजयगढ़ से ग्वालियर। हेस्टिंग्ज ने बनारस की जमींदारी अपहृत कर चेतसिंह के किशोरवयस्क भांजे को, यथेष्ट लगानवृद्धि के साथ सौंप दी। चेतसिंह के प्रति हेस्टिंग्ज के इस लज्जाजनक दुर्व्यवहार के मूल में हेस्टिंग्ज की व्यक्तिगत प्रतिशोध की भावना निहित थी, जिसकी पार्लियामेंट में भर्त्सना हुई।\n", "id": "509704", "title": "चेत सिंह"}
{"url": "https://hi.wikipedia.org/wiki?curid=509707", "text": "टैज़मन सागर\n\nटैज़मन सागर ऑस्ट्रेलिया और न्यूज़ीलैण्ड के बीच दक्षिण प्रशांत महासागर में स्थित लगभग 2,000 किलोमीटर (1200 मील) आकार का एक दक्षिण-पश्चिमी सीमांत समुद्र है। यह उत्तर से दक्षिण तक 2800 किलोमीटर (लगभग) तक के क्षेत्र में फैला है। समुद्र का नाम डच अन्वेषक एबिल जान्सुन टैज़मन के नाम पर पड़ा था, जो पहले दर्ज यूरोपीय थे जिन्होंने न्यूज़ीलैण्ड और टैज़मेनिया में कदम रखा था। बाद में 1770 के दशक में ब्रिटिश अन्वेषक कैप्टन जेम्स कुक ने अपनी पहली यात्रा के दौरान बड़े पैमाने पर टैज़मन सागर का अन्वेषण किया था।\n\nटैज़मन सागर को ऑस्ट्रेलिया और न्यूज़ीलैण्ड में समान्यतः 'द डिच' के नाम के साथ संदर्भित किया जाता है, उदहारण के तौर पर डिच को पार करने का अर्थ होता है ऑस्ट्रेलिया से न्यूज़ीलैण्ड जाना या इसका विपरीत।\n\n", "id": "509707", "title": "टैज़मन सागर"}
{"url": "https://hi.wikipedia.org/wiki?curid=509727", "text": "श्री राम कॉलेज ऑफ कॉमर्स\n\nश्री राम कॉलेज ऑफ कॉमर्स (एस.आर.सी.सी) (अंग्रेजी:SRCC) दिल्ली विश्वविद्यालय का एक घटक कॉलेज है। वाणिज्य और अर्थशास्त्र में उच्च शिक्षा प्राप्त करने के लिए एस.आर.सी.सी को भारत का अग्रणी संस्थान माना जाता है। यह देश में सबसे प्रतिष्ठित कॉलेजों में से एक है। एस.आर.सी.सी ने 1932 में स्नातक डिग्री और 1948 में स्नातकोत्तर डिग्री पुरस्कृत करना शुरू किया। सन् 1951 में इसे अपना वर्तमान नाम और रूप प्राप्त हुआ।", "id": "509727", "title": "श्री राम कॉलेज ऑफ कॉमर्स"}
{"url": "https://hi.wikipedia.org/wiki?curid=509737", "text": "आरगाउ कैन्टन\n\nआरगाउ कैन्टन () स्विट्ज़रलैंड के उत्तर में स्थित एक् कैन्टन (प्रान्त से मिलता-जुलता प्रशासनिक विभाग) है। इस कैन्टन को सन् १८०३ में नेपोलियन बोनापार्ट ने स्विट्ज़रलैंड में हस्तक्षेप करते हुए अपने 'मध्यस्थता विधेयक' () के तहत स्विस परिसंघ का हिस्सा बना दिया था। इस का नाम यहाँ से गुज़रने वाली 'आर नदी' () पर पड़ा है (जर्मन में 'आरगाउ' का मतलब 'आर-ज़िला' होता है)।\n\n", "id": "509737", "title": "आरगाउ कैन्टन"}
{"url": "https://hi.wikipedia.org/wiki?curid=509749", "text": "ठूरगाउ कैन्टन\n\nठूरगाउ कैन्टन () स्विट्ज़रलैंड के पूर्वोत्तर में स्थित एक् कैन्टन (प्रान्त से मिलता-जुलता प्रशासनिक विभाग) है। इस कैन्टन को सन् १८०३ में नेपोलियन बोनापार्ट ने स्विट्ज़रलैंड में हस्तक्षेप करते हुए अपने 'मध्यस्थता विधेयक' () के तहत स्विस परिसंघ का हिस्सा बना दिया था। इस का नाम यहाँ से गुज़रने वाली 'ठूर नदी' () पर पड़ा है (जर्मन में 'ठूरगाउ' का मतलब 'ठूर-ज़िला' होता है)।\n\nठूरगाउ कैन्टन के लोग अधिकतर जर्मन भाषा बोलते हैं। धार्मिक नज़रिए से यहाँ के ४५% लोग प्रोटेस्टेन्ट ईसाई और ३६% लोग कैथोलिक ईसाई धर्मों के अनुयायी हैं।\n\n", "id": "509749", "title": "ठूरगाउ कैन्टन"}
{"url": "https://hi.wikipedia.org/wiki?curid=509751", "text": "तिचीनो कैन्टन\n\nतिचीनो कैन्टन () स्विट्ज़रलैंड का सबसे दक्षिणी कैन्टन (प्रान्त से मिलता-जुलता प्रशासनिक विभाग) है और उस देश का अकेला कैन्टन है जिसमें केवल इतालवी ही एकमात्र राजभाषा है। इस कैन्टन को सन् १८०३ में नेपोलियन बोनापार्ट ने स्विट्ज़रलैंड में हस्तक्षेप करते हुए अपने 'मध्यस्थता विधेयक' () के तहत स्विस परिसंघ का हिस्सा बना दिया था। इस का नाम यहाँ से गुज़रने वाली 'तिचीनो नदी' () पर पड़ा है। स्विट्ज़रलैंड के ज़्यादातर इतालवी-भाषी लोग तिचीनो कैन्टन और ग्राउबुन्डन कैन्टन (दक्षिणी भाग) में बसे हुए हैं। इस कैन्टन के अन्दर एक 'काम्पियोने दितालिया' () नामक छोटा-सा क्षेत्र है जो इस कैन्टन द्वारा पूरी तरह से घिरा होने के बावजूद स्विट्ज़रलैंड का नहीं बल्कि इटली का भाग है।\n\n", "id": "509751", "title": "तिचीनो कैन्टन"}
{"url": "https://hi.wikipedia.org/wiki?curid=509755", "text": "नारायण बापूजी उदगीकर\n\nनारायण बापूजी उदगीकर (मृत्यु संवत १९३१) संस्कृत साहित्य के अन्वेषक के रूप में प्रसिद्ध थे। \n\nएम.ए. तक शिक्षा प्राप्त कर लेने के अनंतर पूना के सरकारी हाईस्कूल में अध्यापक के रूप में आपने सर्वप्रथम अपना सार्वजनिक जीवन आरंभ किया। उसके बाद डेक्कन कॉलेज के पुस्तकालय विभाग में भी आपने कुछ समय तक कार्य किया। १९१६ से १९१८ तक भांडारकर ओरिएंटल रिसर्च इंस्टिट्यूट के अवैतनिक सचिव तथा १९१८ से १९१९ तक हस्तलिखित ग्रंथसंग्रह के क्यूरेटर के रूप में आप रहे। उक्त संस्था से 'महाभारत' के शुद्ध संस्करण की योजना जब बनी, आप प्रधान संपादक के रूप में १९१९ से १९२४ तक काम करते रहे। विराटपर्व का प्रकाशन आपके ही सुयोग्य संपादकत्व में हुआ। रा.गो. भांडारकर के निबंधों के चार भाग आपने ही संपादित किए थे। इतिहास और संस्कृत के विद्यार्थियों तथा अन्वेषकों के लिए इस पुस्तक की उपादेयता महत्वपूर्ण है। प्रसिद्ध जर्मन विक्षन रिचर्ड गावें की भगवद्गीता की प्रस्तावना का आपने अंग्रेजी अनुवाद किया था। इसके अतिरिक्त प्राकृत महाकाव्य 'गौडवहो' का संशोधित संस्करण आपने ही अंत्यत परिश्रम से तैयार किया।\n\nस. १९२७ में आप लकवे से आक्रांत हो गए और कुछ ही वर्षों बाद १९३१ में आपकी मृत्यु हुई।\n", "id": "509755", "title": "नारायण बापूजी उदगीकर"}
{"url": "https://hi.wikipedia.org/wiki?curid=509757", "text": "नारायणप्रसाद 'बेताब'\n\nनारायणप्रसाद 'बेताब' (संवत् १९२९ - १५ सितंबर १९४५ ई.) हिन्दी के प्रसिद्ध नाटककार एवं साहित्यकार थे।\n\nबुलंदशहर के एक कस्बे में संवत् १९२९ में ब्रह्मभट्ट ब्राह्मण परिवार में उनका जन्म हुआ। बाल्यकाल से ही उन्हें तुकबंदी का शौक था। औरंगाबाद के पंडित श्लेषचंद वैद्य से उन्होंने पिंगल शास्त्र का ज्ञान प्राप्त किया और ये 'भूलना' लिखकर दंगलों में सुनाने लगे।\n\nवैद्य जी के अतिरिक्त बेताब ने जनाब हकीम मो. खाँ साहब तालिब को उस्ताद मानकर उनसे भी उर्दू की शिक्षा प्राप्त की। साथ ही उन्होंने निजामी तथा कैफ साहब से पद-विन्यास-पद्धति तथा उर्दू न्यायशास्त्र सीखा।\n\nछंद:शास्त्र की पुस्तक 'पिंगलखार' तथा आलोचना की दिशा में उन्होंने 'पद्य परीक्षा' नामक पुस्तक की रचना की। नये कवियों के पथप्रदर्शन के लिए बेताब ने 'प्रासपुंज' नामक पुस्तक लिखी। 'मिश्र बंधु प्रलाप' नामक पुस्तक में हिंदी नवरत्न में मिश्रबंधुओं द्वारा ब्रह्म भट्ट जाति पर लगाए गए लांछनों का युक्तियुक्त खंडन किया। यह पुस्तक अखिल भारतीय ब्राह्मण समाज की ओर से प्रकाशित हुई है।\n\n१९०३ ई. में बेताब पारसी थियेट्रिकल कंपनी में कार्य करने के लिए बंबई चले गए। बंबई में एल्फ्रडे कंपनी ने इनके महाभारत, रामायण तथा जहरी साँप, गणेशजन्म, सीता वनवास नामक नाटकों को खेला। नाटकों के अतिरिक्त बेताब ने चलचित्रों में भी योग दिया है। १९३१ ई. में रणजीत फिल्म कंपनी के चित्र 'देवी देवयानी' के आपने संवाद तथा गीत लिखे। भारतीय फिल्म जगत् के सफल कलाकार पृथ्वीराज कपूर को पृथ्वी थियेटर्स के निर्माण में महत्वपूर्ण सहयोग दिया। मार्च, १९४४ में आपने पृथ्वी थियेटर के लिए 'शकुंतला' नामक नाटक लिखा। नाटकों की भाषा के संबंध में बेताब हिंदुस्तानी के पक्षपाती थे। इनकी हिंदुस्तानी एकदम उर्दू की ओर झुकी हुई नहीं होती थी परंतु उसमें यथास्थान संस्कृत हिंदी के भी काफी शब्द रहते थे। बेताब की भाषा मुहावरेदार तथा टकसाली थी। उन्होंने २४ नाटकों, ३७ फिल्मी कथाओं तथा ३८ अन्य पुस्तकों की रचना की है। १५ सितंबर १९४५ ई. को उनकी मृत्यु हुई।\n", "id": "509757", "title": "नारायणप्रसाद 'बेताब'"}
{"url": "https://hi.wikipedia.org/wiki?curid=509758", "text": "बेरिल\n\nबैडूर्य (संस्कृत) या बेरिल (Beryl) आधुनिक युग का महत्वपूर्ण खनिज है। इससे बेरिलियम धातु निकाली जाती है, जो हलकी किंतु कठोर तथा दृढ़ होती है। अत: इसका उपयोग वायुयानों में किया जाता है। अन्य धातुओं के साथ इसकी अनेक मिश्रधातुएँ तैयार की जाती हैं, जो विद्युत्, कैमरा आदि उद्योगों में काम आती हैं। बेरिल की पारदर्शक किस्म को 'पन्ना' कहते हैं, जो एक रत्न पत्थर है तथा जिसका उपयोग आभूषणों में किया जाता है।\n\nइसका सूत्र BeAl(Si O) है। बेरिल खनिज को क्षेत्र में सरलता से पहचाना जा सकता है। यह षट्कोणीय समुदाय में क्रिस्टलीकृत होता है तथा इसके क्रिस्टल प्रिज़्मीय होते हैं। इसका रंग नीला, हरा, या हल्का पीला होता है। कभी कभी यह सफेद रंग में भी मिलता है। इसकी टूट शंखाभ (conchoidal), कठोरता ७.५ से ८ तथा आपेक्षिक घनत्व २.७ है।\n\nबेरिल के आर्थिक निक्षेप पेग्मेटाइट शिलाओं में मिलते हैं। भारत में यह खनिज राजस्थान, झराखण्ड तथा नेलोर की पेग्मेटाइट शिलाओं से प्राप्त किया जाता है। विश्व में बेरिल उत्पादन में भारत का स्थान दूसरा है। परमाणवीय महत्व का होने के कारण इसके उत्पादन काँकडे गोपनीय हैं।\n\n'बेरिल' नाम भारतीय भाषाओं से व्यत्पन्न हुआ है। इसे प्रकृत में 'वेरुलिय‌', पालि में 'वेलुरिय' और 'भेलिरु' तथा संस्कृत में 'वैडूर्य' कहते हैं। इन्ही शब्दों से 'बेरिल' नाम निकला है।\n", "id": "509758", "title": "बेरिल"}
{"url": "https://hi.wikipedia.org/wiki?curid=509760", "text": "बेराइट\n\nबेराइट (Barite या Baryte) एक खनिज है जिसमें बेरियम सल्फेट (BaSO) पाया जाता है। इसका रंग सफेद या लाल, चमक काचोपम, कठोरता ३-३.५ तथा आपेक्षिक घनत्व ४.५ होता है।\nयह खनिज ऑर्थोरौबिक समुदाय में क्रिस्टलीकृत होता है। आंध्र प्रदेश के कड़प्पा जिले की मंगमपेट खान इसके लिए प्रशिद्द है।\n\nबेराइट से सफेद वर्णक तैयार किया जाता है। तेल के कूँए खोदते समय गैस को रोकने के लिए बेराइट का प्रयोग होता है। इससे अन्य रसायनक तैयार किए जाते हैं, जिनका उपयोग अनेक कामों में होता है।\n\nयह खनिज अधिकतर चूने की शिलाओं में धारियों में मिलता है। धात्विक निक्षेपों के साथ भी यह खनिज पाया जाता है। इंग्लैंड में वैस्टमोरलैंड काउंटी की सीसे की खदान से बेराइट का एक सौ पाउंड भार का एक क्रिस्टल उपलब्ध हुआ था। भारत के आंध्र प्रदेश बेराइट का सबसे बड़ा उत्पादक है। लगभग ९० प्रतिशत बेराइट यहाँ के कर्नूल और कुडप्पा जिलों से प्राप्त होता है। बेराइट के अन्य महत्वपूर्ण निक्षेप राजस्थान में अलवर के निकट हैं।\n", "id": "509760", "title": "बेराइट"}
{"url": "https://hi.wikipedia.org/wiki?curid=509764", "text": "हेनरी बेवरीज\n\nहेनरी बेवरिज (Henry Beveridge १८३७-१९२९) भारत में अंग्रेजी राज के समय का अईसीएस अधिकारी तथा भारतविद था। उसका बेटा विलियम बेवरीज प्रसिद्ध ब्रिटिश अर्थशास्त्री हुआ। उसका दादा नानाबाई था और पिता, हेनरी बेवरिज, क्रमश: पादरी, बैरिस्टर, दिवालिया और भाड़े का लेखक रहा। उसकी पुस्तक, 'कॉम्प्रीहेन्सिव हिस्ट्री ऑव इंडिया' तीन जिल्दों में १८६२ में छपी। अत:, शैशवकाल से ही हेनरी बेवरिज (छोटा) घर में भारत की चर्चा सुनता रहता था।\n\nशिक्षा क्वींस कालेज, बेलफास्ट में हुई। भारतीय सिविल सर्विस की तृतीय परीक्षा में वह सर्वप्रथम रहा और १८५७ में भारत आया। यहीं १८७५ में उसने अपनी दूसरी पत्नी आनेट (१८४२-१९२९) से शादी की। बंगाल की सिविल सर्विस के न्याय विभाग में ३५ वर्ष सेवा करने के बाद १८९२ में बिना हाईकोर्ट का जज बने, उसने अवकाश ग्रहण कर लिया। तरक्की न पाने का एक कारण यह था कि उसे भारत तथा भारतवासियों से शुरू से ही सहानुभूति थी। १८८८ में भारतीय सेवाओं के लिए इंग्लैंड से आए आयोग के सम्मुख गवाही में उसने इस बात को न्यायसंगत बताया था कि इंडियन सिविल सर्विस की परीक्षा इंग्लैंड में नहीं होनी चाहिए। वह धर्म में भी अधिक विश्वास नहीं रखता था।\n\nअवकाश ग्रहण करने के बाद हेनरी और उसकी धर्मपत्नी आनेट ने भारतीय इतिहास के अध्ययन में ही सारा समय लगाया। आनेट ने पचास वर्ष की उम्र में अपने पति के प्रोत्साहन से फारसी सीखी और गुलबदन बेगम के हुमायूँनामा का अंग्रेजी में अनुवाद (१९०२) किया और बाद में बाबरनामा का तुर्की से अनुवाद (१९२२)। हेनरी की प्रथम पुस्तक, 'हिस्ट्री ऑव बाकरगंज' १८७६ में छपी, 'ट्रायल ऑव नंदकुमार' १८८६ में। १९११ में उसके मआसिर-उलउमरा (खंड १) का अंग्रेजी अनुवाद एशियाटिक सोसायटी ऑव बंगाल ने छापा और 'तुजक-ए-जहाँगीरी' का संशोधित संस्करण १९०९-१९१४ के बीच। उसका सबसे महत्वपूर्ण कार्य अबुल फ़जल के अकबरनामा का अंग्रेजी अनुवाद है। यह कार्य उसने १४ वर्ष के परिश्रम के बाद १९२९ में पूरा किया और एशियाटिक सोसायटी ऑव बंगाल ने इसे १९३९ में छापा।\n\nइसके अलावा बेवरिज के कतिपय लेख कलकत्ता रिव्यू, एशियाटिक रिव्यू, जर्नल ऑव दी रायल एशियाटिक सोसायटी और एशियाटिक सोसायटी ऑव बंगाल में छपे। १८९९ में हस्तलिखित पुस्तकों की खोज में वह दुबारा भारत आया। मृत्यु, ८ नवम्बर १९२९ को इंग्लैंड में हुई।\n", "id": "509764", "title": "हेनरी बेवरीज"}
{"url": "https://hi.wikipedia.org/wiki?curid=509767", "text": "वो कैन्टन\n\nवो कैन्टन () स्विट्ज़रलैंड के पूर्व भाग में स्थ्ति एक कैन्टन (प्रान्त से मिलता-जुलता प्रशासनिक विभाग) है। आबादी के आधार पर यह स्विट्ज़रलैंड की तीसरी सबसे बड़ी और क्षेत्रफल के आधार पर चौथी सबसे बड़ी कैन्टन है। यह स्विट्ज़रलैंड के उस पश्चिमी फ़्रान्सीसी भाषा बोलने वाले इलाक़े में है जिसे 'रोमान्द' कहा जाता है। अन्तर्राष्ट्रीय ओलिम्पिक संगठन के बहुत से कार्यालय इसकी राजधानी लोज़ान () जिस वजह से उसे 'ओलिम्पिक राजधानी' भी कहा जाता है। वो कैन्टन को सन् १८०३ में नेपोलियन बोनापार्ट ने स्विट्ज़रलैंड में हस्तक्षेप करते हुए अपने 'मध्यस्थता विधेयक' () के तहत स्विस परिसंघ का हिस्सा बना दिया था।\n\n", "id": "509767", "title": "वो कैन्टन"}
{"url": "https://hi.wikipedia.org/wiki?curid=509769", "text": "बिड़ोदी छोटी\n\nबिड़ोदी छोटी या बिड़ोदी छोट्टी, भारतीय राज्य राजस्थान के सीकर जिले की लक्ष्मणगढ़ तहसील का एक गाँव है। जिसे स्वामी की बिड़ोदी के नाम से जाना जाता है, गाँव २५० वर्ष पुराना है और लक्ष्मणगढ़ से १८ किलोमीटर (११ मील) पूर्व में और नवलगढ से ३ किलोमीटर (१.९ मील) पश्चिम में स्थित है। बिड़ोदी छोटी की सीमाओं से कोलिडा, खींवासर, बीदासर, बीदसर, बिड़ोदी बड़ी, झाड़ेवा, जोगिया का बास और ब्राह्मणों की ढाणी (रामसिंह पुरा) और मालियों की ढाणी (भूधा का बास) गाँव लगते हैं। 500 एकड़ (२.० वर्ग किमी) भूमी वाले इस गाँव की कुल आबादी लगभग १४३० में जाट जाति का बाहुल्य है जबकि गाँव की प्रमुख गोत्र भास्कर (भाखर) है। अन्य जतियों में खाती, ब्राह्मण और हरिजन हैं।\n\nगाँव का पूर्वी भाग रेत के टीलों से बना अनुपजाऊ भूभाग है जबकि दक्षिणी व पश्चिमी भाग अपेक्षाकृत उपजाऊ है। गाँव में सामान्यतया मानसून आधारित कृषि होती है लेकिन आजकल कुछ आर्टेसियन कुएं भी सिंचाई के काम लिए जाते हैं।\n\nस्वतंत्रता से पहले गाँव में भाखर जाट बसे चुके थे। सीकर दरबार ने यह गाँव बाबा चेतन दास को दिया था अतः गाँव को स्वामी की बिड़ोदी के नाम से भी जाना जाता है। गाँव में भाखर (भास्कर) जाटों का प्रभुत्व है इसके पश्चात पिलाणिया परिवार को यहाँ लाया गया।\nबिड़ोदी छोटी, चक बिड़ोदी, (बिड़ोदी छोटी का एक भाग), जोगियों का बास, झाड़ेवा, बुडा का बास (माळियों की ढ़ाणी) और रामसिंह पुरा बिड़ोदी बड़ी पंचायत में आते हैं। वर्तमान में गाँव की सरपंच राजेन्द्र प्रसाद हैं, पंचायत में १२ वार्ड सदस्य हैं जिन्हे जनता के मतदान द्वारा चुना जाता है।\n\nबिड़ोदी लक्ष्मणगढ़ व नवलगढ से डामर सड़क से जुड़ा हुआ है। नवलगढ रेल्वे-स्टेशन नजदीकी रेल्वे स्टेशन है \n।) जो गाँव से ३ किलोमीटर (१.९ मील) दूरी पर है जो कि जयपुर, दिल्ली सहित अन्य शहरों से अच्छे से जुड़ा हुआ है।\n\nसभी ग्रामीण हिन्दु धर्म के अनुयायी हैं। इस ग्राम में जाट, हरिजन, ब्राह्मण, खाती (जाँगीड़) व माली जाति के लोग रहते हैं। जाट जाति में भाखर (संशोधित : भास्कर), महण, पिलानियाँ व मील गोत्र हैं। हरिजन दो गोत्रों में विभाजित हैं - कांवलिया व देनवाल। ब्राह्मणों का एक मात्र घर है जिसकी चोटिया गोत्र है।\n\n", "id": "509769", "title": "बिड़ोदी छोटी"}
{"url": "https://hi.wikipedia.org/wiki?curid=509777", "text": "स्विडी अकादमी\n\nस्वीडी अकादमी (स्वीडी भाषा में : Svenska Akademien) स्वीडेन की शाही अकादमियों में से एक प्रमुख अकादमी है। इसका स्थापना 1786 में राजा गुस्टाव तृतीय द्वारा की गई थी। इसका निर्माण फ्रांसीसी अकादमी की तर्ज पर किया गया है। इसका ध्येयवाक्य है - 'प्रतिभा और स्वाद' (स्वीडी भाषा में, \"Snille och Smak\")। अकादमी का उद्देश्य \"स्वीडी भाषा की शुद्धता, शक्ति तथा औदात्य को और अधिक सुदृढ करना\" है। इसकी प्राप्ति हेतु अकादमी दो शब्दकोश प्रकाशित करती है।\n\nसाहित्य में नोबेल पुरस्कार विजेता का चयन इस अकादमी की समिति द्वारा किया जाता है। इस कारण यह विश्व की सबसे प्रभावशाली साहित्यिक संस्था मानी जा सकती है। \n\n", "id": "509777", "title": "स्विडी अकादमी"}
{"url": "https://hi.wikipedia.org/wiki?curid=509785", "text": "लिडियाला\n\nलिडियाला (देदूसर) चौहटन तहसिल का विजयराज सोढोँ का बसाया हुआ एक छोटा सा गांव हैँ, जो डाहली (पाकिस्तान) से आए 1965 में ठा. पहाङसिँहS/O भीमसिँह सोढा विजयराज ने इस गांव की नीँव रखी! \nलिडियाला गांव में अब राजपूत (विजयराज, केलण सोढा व दोहट राठौङ), भील व मुसलमान आदी विभिन्न जातियां निवास करती हैँ!", "id": "509785", "title": "लिडियाला"}
{"url": "https://hi.wikipedia.org/wiki?curid=509796", "text": "महाराष्ट्र एसटी कामगार संघटना\n\nमहाराष्ट्र एसटी कामगार संघटना हि एसटी महामंडळातील एकमेव मान्यताप्राप्त संघटना आहे. अनेक संघटना आल्यात आणी गेल्यात... परंतु मान्यताप्राप्त संघटनेचे अस्तित्व टिकून आहे... त्याची कारणे...\n१] पारदर्शक कारभार.\n२] लोकशाहीवर आधारित कार्यप्रणाली.\n३] कर्मचाऱ्यांचा विश्वास.\n४] संस्थेशी बांधिलकी.\n५] कामगारांच्या समस्यांबाब्तीत जागरूक. \nमहाराष्ट्र एसटी कामगार संघटना आता फेसबुक var ... \n", "id": "509796", "title": "महाराष्ट्र एसटी कामगार संघटना"}
{"url": "https://hi.wikipedia.org/wiki?curid=509812", "text": "वाले कैन्टन\n\nवाले कैन्टन () या वालिस कैन्टन () स्विट्ज़रलैंड के दक्षिण-पश्चिमी भाग में स्थित एक कैन्टन (प्रान्त से मिलता-जुलता प्रशासनिक विभाग) है। यह कैन्टन सन् १८१५ में स्विस परिसंघ का हिस्सा बना था। हालाँकि अधिकतर स्विस कैन्टोनों एकभाषीय होते हैं, वाले कैन्टन में फ़्रान्सीसी और जर्मन भाषाएँ दोनों प्रचलित हैं। इस कैन्टन के दो-तिहाई लोग फ़्रान्सीसी भाषी हैं और अधिकतर कैन्टन के पश्चिमी भाग में बसते हैं, जबकी एक-तिहाई वाल्सर जर्मन नामक जर्मन की एक उपभाषा बोलते हैं और इनका जमावड़ा कैन्टन के पूर्वी भाग में है।\n\n", "id": "509812", "title": "वाले कैन्टन"}
