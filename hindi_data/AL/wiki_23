{"url": "https://hi.wikipedia.org/wiki?curid=447373", "text": "चन्द्रकुंवर बर्त्वाल\n\nचन्द्र कुंवर बर्त्वाल (20 अगस्त 1919 - १९४७) हिन्दी के कवि थे। उन्होंने मात्र 28 साल की उम्र में हिंदी साहित्य को अनमोल कविताओं का समृद्ध खजाना दे दिया था। समीक्षक चंद्र कुंवर बर्त्वाल को हिंदी का 'कालिदास' मानते हैं। उनकी कविताओं में प्रकृतिप्रेम झलकता है।\n\nचन्द्र कुंवर बर्त्वाल जी का जन्म उत्तराखण्ड के चमोली जिले के ग्राम मालकोटी, पट्टी तल्ला नागपुर में 20 अगस्त 1919 में हुआ था। बर्त्वाल जी की शिक्षा पौड़ी, देहरादून और इलाहाबाद में हुई। १९३९ में इन्होने इलाहाबाद से बी०ए० की परीक्षा उत्तीर्ण की तथा १९४१ में एम०ए० में लखनऊ विश्वविद्यालय में प्रवेश लिया। यहीं पर ये श्री सूर्यकांत त्रिपाठी 'निराला' जी के सम्पर्क में आये।\n\nप्रकृति के चितेरे कवि, हिमवंत पुत्र बर्त्वाल जी अपनी मात्र २८ साल की जीवन यात्रा में हिन्दी साहित्य की अपूर्व सेवा कर अनन्त यात्रा पर प्रस्थान कर गये। १९४७ में इनका आकस्मिक देहान्त हो गया। \n\n१९३९ में ही इनकी कवितायें \"कर्मभूमि\" साप्ताहिक पत्र में प्रकाशित होने लगी थी, इनके कुछ फुटकर निबन्धों का संग्रह \"नागिनी\" इनके सहपाठी श्री शम्भूप्रसाद बहुगुणा जी ने प्रकाशित कराया। बहुगुणा जी ने ही १९४५ में \"हिमवन्त का एक कवि\" नाम से इनकी काव्य प्रतिभा पर एक पुस्तक भी प्रकाशित की। इनके काफल पाको गीति काव्य को हिन्दी के श्रेष्ठ गीति के रूप में \"प्रेमी अभिनन्दन ग्रन्थ\" में स्थान दिया गया। इनकी मृत्यु के बाद बहुगुणा जी के सम्पादकत्व में \"नंदिनी\" गीति कविता प्रकाशित हुई, इसके बाद इनके गीत- माधवी, प्रणयिनी, पयस्विनि, जीतू, कंकड-पत्थर आदि नाम से प्रकाशित हुये। नंदिनी गीत कविता के संबंध में आचार्य भारतीय और भावनगर के श्री हरिशंकर मूलानी लिखते हैं कि \"रस, भाव, चमत्कृति, अन्तर्द्वन्द की अभिव्यंजना, भाव शवलता, व्यवहारिकता आदि दृष्टियों से नंदिनी अत्युत्तम है। इसका हर चरण सुन्दर, शीतल, सरल, शान्त और दर्द से भरा हुआ है।\n\n\n", "id": "447373", "title": "चन्द्रकुंवर बर्त्वाल"}
{"url": "https://hi.wikipedia.org/wiki?curid=447377", "text": "1896 ग्रीष्मकालीन ओलम्पिक\n\n1896 ग्रीष्मकालीन ओलम्पिक, जो आधिकारिक तौर पर पहले ओलम्पियाड खेल के रूप में जानी जाती है, एक बहु-खेल प्रतियोगिता थी जो यूनान की राजधानी एथेंस में 6 अप्रैल से 15 अप्रैल 1896 के बीच आयोजित हुई थी। यह आधुनिक युग में आयोजित होने वाली पहली अंतर्राष्ट्रीय ओलम्पिक खेल प्रतियोगिता थी। चूँकि प्राचीन यूनान ओलम्पिक खेलों का जन्मस्थान था, अतएव एथेंस आधुनिक खेलों के उद्घाटन के लिए उपयुक्त विकल्प माना गया था। यह सर्वसम्मति से जून 23, 1894, को पियरे डे कोबेर्टिन, फ्रांसीसी शिक्षाशास्त्री और इतिहासकार, द्वारा पेरिस में आयोजित एक सम्मेलन (कांग्रेस) के दौरान मेज़बान शहर के रूप में चुना गया था। अन्तर्राष्ट्रीय ओलम्पिक समिति (आईओसी) भी इस सम्मेलन के दौरान स्थापित की गई थी। अनेक बाधाओं और असफलताओं के बावजूद, 1896 ओलम्पिक का आयोजन एक बड़ी सफलता मानी गई थी। यह उस समय तक के किसी भी खेल आयोजन की सबसे बड़ी अंतर्राष्ट्रीय भागीदारी थी। 19वीं सदी में प्रयोग किया एकमात्र ओलम्पिक स्टेडियम, पानाथिनाइको स्टेडियम, किसी भी खेल प्रतिस्पर्धा को देखने के लिए आई सबसे बड़ी भीड़ से उमड़ गया था। यूनानियों के लिए सबसे मुख्य उनके देशवासी स्पिरिडिन लुई की मैराथन विजय थी। सबसे सफल प्रतियोगी जर्मन पहलवान और जिमनास्ट कार्ल शुमेन थे, जिन्होंने चार स्पर्धाओं में जीत अर्जित की थी।\n\nखेलों के पश्चात्, ग्रीस के राजा जॉर्ज और एथेंस में उपस्थित कुछ अमेरिकी प्रतिस्पर्धियों सहित कई प्रमुख व्यक्तित्वों द्वारा रिज़ कोबेर्टिन और आईओसी के समक्ष याचिका दायर की गई थी कि उत्तरगामी सभी खेल एथेंस में ही आयोजित किये जाएँ। परंतु, 1900 ग्रीष्मकालीन ओलम्पिक पेरिस के लिए पहले से ही योजनाबद्ध थे और 1906 इन्टरकेलेटिड खेलों को छोड़कर, ओलम्पिक 2004 के ग्रीष्मकालीन खेलों तक ग्रीस में वापस नहीं लौटे, कुछ 108 साल बाद।\n\nइन खेलों की प्रतिस्पर्धाओं और शख्सियतों के प्रतिवेश की कहानियों को 1984 एनबीसी लघु शृंखला (मिनीसीरीज़), \"द फ़र्स्ट ओलम्पिक: एथेंस, 1896\", में इतिवृत्त किया गया था। इस लघु शृंखला में अभिनीत थे विलियम मिलीगन स्लोन के रूप में डेविड ऑग्डेन स्टायर्स और पियरे डे कोबेर्टिन के रूप में लुई जोर्डान।\n\n18वीं सदी के दौरान, छोटे पैमाने पर यूरोप भर में कई खेल उत्सव प्राचीन ओलम्पिक खेलों के अनुरूप आयोजित व \"ओलम्पिक\" शीर्षक के साथ नामित किए गये थे। 1870 में, तब नव-सुसज्जित पानाथिनाइको स्टेडियम में आयोजित हुए ज़ापस ओलम्पिक खेल, जो \"ओलम्पिक\" नाम से संपूर्ण यूरोप में प्रचलित हुए, 30,000 दर्शकों द्वारा देखे गए। कोबेर्टिन ने डॉ॰ विलियम पॅनी ब्रुक के एक बहु-राष्ट्रीय और बहु-खेल प्रतियोगिता स्थापित करने के विचार को अपनाया—प्राचीन खेल एक मायने में अंतर्राष्ट्रीय थे, क्योंकि इनमें विभिन्न यूनानी नगर-राज्य और उपनिवेशों का प्रतिनिधित्व किया जाता था, लेकिन केवल यूनानी मूल के स्वतंत्र पुरुष एथलीटों को भाग लेने की अनुमति दी जाती थी। 1890 में, कोबेर्टिन ने मासिक पत्रिका \"ला रिव्यू अथ्लीटिक\" में लेख लिखा, जिसमें उन्होंने अंग्रेज़ काउंटी श्रॉपशायर में स्थित एक ग्रामीण बाज़ार-नगर मच वेन्लोक के महत्व का वर्णन किया। यही वो जगह थी जहाँ स्थानीय चिकित्सक विलियम पॅनी ब्रुक ने वेन्लोक ओलम्पिक खेलों की स्थापना की थी, एक खेल उत्सव व मनोरंजन का साधन जिसमें एथलेटिक्स और क्रिकेट, फ़ुटबॉल और कोइट्स जैसे टीम खेल शामिल किए जाते थे। कोबेर्टिन ने ओलम्पिक के नाम के अंतर्गत व्यापारी और लोकोपकारक इवानजेलिस ज़ापस द्वारा 1859, 1870 और 1875 में आयोजित पूर्व ग्रीक खेलों से भी प्रेरणा ली। 1896 एथेंस खेल इवानजेलिस ज़ापस और उनके चचेरे भाई कोन्सटान्टीनोस ज़ापस की विरासत द्वारा वित्त पोषित किए गए थे। यूनानी सरकार ने विशेष रूप से युवराज कॉन्स्टैन्टाइन के माध्यम से यूनानी व्यापारी और लोकोपकारक जॉर्ज एव्रौफ़ से अनुरोध किया कि वे पानाथिनाइको स्टेडियम के दूसरी बार के नवीनीकरण के लिए प्रायोजक बनें और आवश्यक धन राशि उपलब्ध कराएँ। यूनानी सरकार ने एव्रौफ़ से यह विशेष अनुरोध इस तथ्य के बावजूद भी किया कि स्टेडियम की संगमरमर से नवीकरण की पूर्ण आर्थिक सहायता इवानजेलिस ज़ापस ने चालीस साल पहले ही कर दी थी।\n18 जून 1894, को कोबेर्टिन ने सोरबोन, पेरिस में सम्मेलन आयोजित किया जिसमें उन्होंने अपनी खेलों से सम्बन्धित योजनाओं को 11 देशों के खेल समाजों के प्रतिनिधियों के समक्ष प्रस्तुत किया। सम्मेलन द्वारा उनके प्रस्ताव की स्वीकृति के पश्चात्, पहले आधुनिक ओलम्पिक खेलों के लिए एक तारीख सुनिश्चित करने की आवश्यकता थी। कोबेर्टिन ने सुझाव दिया था कि खेलों को पेरिस की 1900 यूनिवर्सल एक्सपोज़ीशन (सार्वभौमिक प्रदर्शनी) के साथ आयोजित किया जाए। इस चिन्ता में कि छह वर्ष की प्रतीक्षा अवधि में खेलों के प्रति सार्वजनिक दिलचस्पी कम हो सकती है, सम्मेलन के सदस्यों ने इसके बजाय अभिषेकात्मक खेलों को 1896 में आयोजित करने का विकल्प चुना। दिनांक सुनिश्चित करने के पश्चात्, सम्मेलन के सदस्यों ने अपना ध्यान मेज़बान शहर के चयन पर केन्द्रित किया। यह रहस्य ही बना रहा कि कैसे एथेंस अंत में उद्घाटन खेलों की मेज़बानी के लिए चुना गया था। आने वाले वर्षों में दोनों कोबेर्टिन और देमित्रिस विकेलस ने चयन प्रक्रिया के अनुस्मरण पेश किये जो सम्मेलन के आधिकारिक निर्णयों के विपरीत थे। अधिकांश सूत्रों के अनुसार कई कांग्रेसियों ने पहले लंदन को मेज़बान बनाने का प्रस्ताव रखा था, लेकिन कोबेर्टिन ने इससे अपनी असहमति ज़ाहिर की। ग्रीस का प्रतिनिधित्व कर रहे विकेलस के साथ संक्षिप्त चर्चा के बाद, कोबेर्टिन ने एथेंस का सुझाव दिया। विकेलस ने आधिकारिक तौर पर एथेंस का प्रस्ताव 23 जून को रखा, चूँकि ग्रीस ओलम्पिक का मूल घर था, सम्मेलन ने इस निर्णय को सर्वसम्मति के साथ मंज़ूरी दे दी। विकेलस तब नव स्थापित अन्तर्राष्ट्रीय ओलम्पिक समिति (आईओसी) के प्रथम अध्यक्ष चुने गए।\n\nओलम्पिक खेलों के यूनान वापस आने की ख़बर यूनानी जनता, मीडिया और शाही परिवार के द्वारा अनुग्रह पूर्वक ग्रहण की गई थी। कोबेर्टिन के अनुसार, \"युवराज कॉन्स्टैन्टाइन ने इस बात पर बहुत खुशी ज़ाहिर की कि ओलम्पिक खेलों का उद्घाटन एथेंस में किया जाएगा\"। कोबेर्टिन ने आगे पुष्टि की थी कि \"महाराजा और युवराज इन खेलों को संरक्षण प्रदान करेंगे\"। कॉन्स्टैन्टाइन ने बाद में इससे अधिक ही प्रदत्त किया, उन्होंने उत्सुकता के साथ 1896 आयोजन समिति का अध्यक्ष पद ग्रहण किया।\n\nपरंतु, देश में वित्तीय संकट था और राजनीतिक उथलपुथल थी। 19वीं सदी के अंतिम वर्षों के दौरान प्रधानमंत्री का कार्यभार अधिकतम समय चारिलाओस त्रिकोपिय्स और थियोडोरोस डेलिजियानिस के बीच बदला। 'इस वित्तीय और राजनीतिक अस्थिरता के कारण, दोनों, प्रधानमंत्री और राष्ट्रीय ओलम्पियाडो की शृंखला के आयोजन करने का प्रयास कर चुकी ओलम्पिक समिति के अध्यक्ष स्टीफानोस द्रागुमि, का मानना था कि यूनान प्रतियोगिता का आयोजन नहीं कर सकता। 1894 के अन्त में, स्टीफानोस स्कुलोदीस के अधीन आयोजन समिति ने एक रिपोर्ट पेश की थी जिसके अनुसार खेलों के आयोजन की लागत कोबेर्टिन द्वारा अनुमानित मूल लागत की तुलना में तीन गुना होगी। उन्होंने निष्कर्ष निकाला कि खेल आयोजित नहीं किए जा सकते, तथा समिति ने अपने त्यागपत्र की पेशकश की। खेलों की कुल लागत 3,740,000 सोने की दिरहकमी (यूनानी मुद्रा) थी।\nजब लागत के कारण ओलम्पिक खेलों का आयोजन खतरे में पड़ा, तो कोबेर्टिन और विकेलस ने ओलम्पिक आंदोलन को जीवित रखने के लिए अभियान शुरू किया। उनके प्रयासों कि जनवरी 7, 1895, को सफलता प्राप्त हुई जब विकेलस ने घोषणा की कि युवराज कॉन्स्टैन्टाइन आयोजन समिति का अध्यक्ष पद ग्रहण करेंगे। उनकी पहली ज़िम्मेदारी थी कि वे खेलों की मेजबानी के लिए आवश्यक धन जुटाने का कार्य करें। ग्रीक लोगों की देशभक्ति पर भरोसा करके उन्होंने उन्हें आवश्यक वित्त प्रदान के लिए प्रेरित किया। कॉन्स्टैन्टाइन के उत्साह के कारण यूनानी जनता से योगदान की एक लहर फूट पड़ी। इस जमीनी स्तर के प्रयास ने 330,000 दिरहकमी राशि एकत्र करने में सहायता करी। डाक टिकटों का एक विशेष सॅट निकाला किया गया, जिनकी बिकरी ने 400,000 दिरहकमी इकट्ठा करीं। स्टेडियमों के टिकटों की बिक्री ने अतिरिक्त 200,000 दिरहकमी संकलित की। कॉन्स्टैन्टाइन के अनुरोध पर, व्यवसायी जॉर्ज एव्रौफ़ पानाथिनाइको स्टेडियम के नवीनीकरण का भुगतान करने के लिए सहमत हुए। एव्रौफ़ ने इस परियोजना के लिए कुल 920,000 दिरहकमी का दान दिया था। सम्मान के रूप में, एव्रौफ़ की एक मूर्ति का निर्माण किया गया और अप्रैल 5, 1896, को उसका अनावरण स्टेडियम के बाहर किया गया। यह उस दिन से अब तक वहाँ खड़ी है।\n\nकुछ एथलीट ने खेलों में इसलिए भाग लिया था क्योंकि वो खेलों के दौरान एथेंस में उपस्थित थे, या तो छुट्टी पर या फिर काम की वजह से (जैसे, कुछ ब्रिटिश प्रतिस्पर्धी ब्रिटिश दूतावास के लिए काम करते थे)। 1932 ग्रीष्मकालीन ओलम्पिक से पहले एक निर्दिष्ट एथलीट गाँव के निर्माण का चलन नहीं आया था। नतीजतन एथलीटों को अपने अस्थायी आवास का ख़याल स्वयं रखना था।\n\nपहला विनियमन जिस पर नवनिर्मित आईओसी द्वारा 1894 में मतदान किया था उसके अनुसार खेलों में केवल एमेच्योर (शौकिया) एथलीटों को ओलम्पिक खेलों में भाग लेने के लिए अनुमति दी गई थी। परिणामस्वरूप तलवारबाज़ी के मैचों के अपवाद के अलावा विभिन्न प्रतियोगिताओं का आयोजन एमेच्योर नियमों के तहत किया गया था। नियम और विनियम एकरूप नहीं थे, इसलिए आयोजन समिति को विभिन्न राष्ट्रीय एथलेटिक संघों के नियमसंग्रहो के बीच चुनना था। ज्यूरी, रेफ़रियों और खेल निदेशक के पद के वही नाम थे जो प्राचीन काल में थे, एफोर, हेलानोडिक और अलीटोर्क। राजकुमार जॉर्ज ने निर्णायक रेफ़री के रूप में काम किया, कोबेर्टिन के अनुसार, \"उनकी उपस्थिति ने एफोरों के निर्णयों को विशिष्ट भार और प्राधिकार प्रदान करा।\"\n\nअप्रैल 6 (ग्रीस में तब उपयोग होने वाले जूलियन कैलेंडर के अनुसार मार्च 25) के दिन पहले ओलम्पियाड के खेलों का आधिकारिक तौर पर उद्घाटन हुआ था; यह दोनों पश्चिमी और पूर्वी ईसाई चर्चों के लिए ईस्टर सोमवार और ग्रीस की आज़ादी की वर्षगांठ का दिन था। पानाथिनाइको स्टेडियम ग्रीस के राजा जॉर्ज प्रथम, उनकी पत्नी ओल्गा और उनके बेटों सहित अनुमानित 80,000 दर्शकों से भरा हुआ था। अधिकांश प्रतिस्पर्धी मैदान पर अपनी राष्ट्रीयता के अनुसार समूहीकृत करके संरेखित किए गए थे। आयोजन समिति के अध्यक्ष, युवराज कॉन्स्टैन्टाइन, के भाषण के बाद, उनके पिता ने आधिकारिक तौर पर खेलों का उद्घाटन किया:\n\"मैं एथेंस में पहले अंतर्राष्ट्रीय ओलम्पिक खेलों के उद्घाटन की घोषणा करता हूँ। राष्ट्र की जय हो, यूनानी लोगों की जय हो।\"\n\nइसके पश्चात्, नौ बैंडो और 150 कोरस गायकों ने ओलम्पिक गीत पर कृत्य पेश की, जिसके रचयिता थे स्पिरिडिन सेमरस और बोल दिये थे कोसटिस पैलेमस ने। 1960 से पहले के ओलम्पिक खेलों में विभिन्न प्रकार की संगीतमय संरचनाओं ने उद्घाटन समारोह के लिए पृष्ठभूमि प्रदान की थी, परन्तु 1960 के खेलों से सेमरस/पैलेमस की रचना को, 1958 में आईओसी सत्र द्वारा लिए गए निर्णय के पश्चात्, आधिकारिक ओलम्पिक गान बना दिया गया था। मौजूदा ओलम्पिक उद्घाटन समारोह के अन्य तत्वों को बाद में शुरू किया गया: ओलम्पिक ज्वाला सबसे पहले 1928 में जलाई गई थी, 1920 के ग्रीष्मकालीन ओलम्पिक में पहली बार एथलीटों को शपथ दिलाई गई थी और पहली अधिकारियों की शपथ 1972 के ओलम्पिक खेलों में ली गई।\n\n1894 सोरबोन सम्मेलन में एथेंस में आयोजित होने वाले कार्यक्रम के लिए कई क्रीड़ाओं को सम्मिलित करने के सुझाव दिए गए थे। आयोजित होने वाली खेल प्रतिस्पर्धाओं से सम्बन्धित शुरूआती आधिकारिक घोषणाओं में फ़ुटबॉल और क्रिकेट जैसी खेल प्रतिस्पर्धाओं को विशेष रूप से प्रदर्शित करने की बात कही गई थी, लेकिन इन योजनाओं को अंतिम रूप कभी नहीं दिया गया और इन प्रतिस्पर्धाओं को खेलों की अंतिम सूची में स्थान नहीं मिल पाया। रोइंग और नौकायन अनुसूचित थे, लेकिन प्रतियोगिता के योजनाबद्ध दिन खराब मौसम के कारण रद्द करने पड़े।\n\nएथलेटिक्स प्रतिस्पर्धाओं में सबसे अधिक अंतर्राष्ट्रीय स्तर के एथलीटों ने भाग लिया था। प्रमुख आकर्षण था मैराथन, जो इतिहास में पहली बार किसी अंतर्राष्ट्रीय स्तर की प्रतियोगिता में आयोजित हुई थी। खेलों से पूर्व एक अपरिचित जल वाहक, स्पिरिडिन लुई, ने प्रतिस्पर्धा जीती और खेलों में एकमात्र ग्रीक एथलेटिक्स चैंपियन और राष्ट्रीय नायक बन गए। हालांकि चक्का और गोला फेंक में ग्रीक एथलीटों की जीत अपेक्षित की जा रहीं थी, परन्तु सर्वश्रेष्ठ ग्रीक एथलीट दोनों ही स्पर्धाओं में अमेरिका के रॉबर्ट गैरेट के पीछे, द्वितीय स्थान पर आए।\n\nकोई नया विश्व रिकॉर्ड नहीं बन पाया, क्योंकि कुछ ही शीर्ष स्तर के अंतर्राष्ट्रीय प्रतिस्पर्धियों को भाग लेने के लिए निर्वाचित किया गया था। इसके अलावा, ट्रैक के वक्र बहुत तंग थे, जिसने दौड़नेवाली प्रतिस्पर्धाओं में अधिकतम तेज समय पाना लगभग असंभव ही कर दिया था। इसके बावजूद, संयुक्त राज्य अमेरिका के थॉमस बर्क ने 12.0 सेकंड में 100 मीटर दौड़ और 54.2 सेकंड में 400 मीटर दौड़ जीती। बर्क ही एकमात्र एथलीट थे जिन्होंने \"क्राउच स्टार्ट\" (धरती पर अपने घुटने लगाना, वर्तमान समय में यह दौड़नेवाली प्रतिस्पर्धाओं में सर्वाधिक प्रयोग में लाने वाली अवस्था होती है) का प्रयोग करा, जिसने ज्यूरी को भ्रमित कर दिया था। आखिरकार, इन्हें इस \"असहज स्थिति\" से शुरुआत करने की अनुमति दे दी गई थी।\n\nअंतर्राष्ट्रीय साइक्लिंग संघ के नियम साइक्लिंग प्रतियोगिताओं के लिए इस्तेमाल किए गए थे। ट्रैक साइक्लिंग की प्रतिस्पर्धाएँ नव निर्मित नियो फालिरोन वेलोड्रम में आयोजित हुई थीं। केवल एक ही सड़क स्पर्धा आयोजित की गई, जो एथेंस से मैराथन शहर और वापसी (कुल 87 किलोमीटर) की दौड़ थी।\n\nट्रैक स्पर्धाओं में सर्वोत्तम साइकल चालक फ्रांसीसी पॉल मेसन थे, जिन्होंने एक लैप टाइम ट्रायल, स्प्रिंट ईवेंट और 10,000 मीटर की स्पर्धाएँ जीती। 100 किलोमीटर की स्पर्धा में, मेसन ने अपने हमवतन लीओन फ्लेम्न्ग के लिए पेसमेकर के रूप में प्रवेश किया। दौड़ के दौरान फ्लेम्न्ग की साइकल में कुछ यांत्रिक समस्या आ गई थी जिसे उन्होंने अपने यूनानी प्रतिद्वंद्वी जॉर्जियोस कोलेटिस से ठीक करवाया, फ्लेम्न्ग को इसके लिए कोई अतिरिक्त समय नहीं दिया गया था, इसके साथ-साथ वे दौड़ में साइकल चलाते हुए गिर भी गए थे। इन कठिनाइयों के बावजूद भी फ्लेम्न्ग ने यह स्पर्धा जीती। ऑस्ट्रियाई तलवारबाज़ और साइकल चालक एडॉल्फ श़माय ने 12 घंटे की दौड़ जीती, जो केवल दो साइकल चालकों द्वारा पूरी की जा सकी थी, जबकि सड़क दौड़ स्पर्धा अरिसटिडिस कॉन्स्टैनटिनिडिस द्वारा जीती गई।\n\nतलवारबाज़ी की स्पर्धाएँ ज़ाप्पियोन में आयोजित हुई थी, जो प्राचीन ओलम्पिक खेलों को पुनर्जीवित करने के लिए इवानजेलिस ज़ापस के द्वारा दिए गए धन से बनाया था। इससे पहले इसमें किसी भी एथलेटिक प्रतियोगिता का आयोजन नहीं हुआ था। अन्य खेलों (जिनमें केवल एमेच्योर एथलीटों को ओलम्पिक में भाग लेने की अनुमति दी गई थी) के विपरीत, पेशेवर खिलाड़ियों को तलवारबाज़ी में भाग लेने पर कोई प्रतिबंध नहीं था, हालांकि उन्हें अलग-अलग स्पर्धाओं में भाग लेना था। इन पेशेवरों को भी एमेच्योर एथलीटों की तरह भद्रपुरुष माना गया था।\n\nचार स्पर्धाएँ अनुसूचित की गई थीं, लेकिन अज्ञात कारणों से एपी स्पर्धा को रद्द कर दिया गया। फ़ॉइल स्पर्धा में फ़्रांसीसी यूजीन हेनरी ग्रेवलोट विजयी हुए जिन्होंने फाइनल में अपने देशवासी हेनरी कैलोट को हराया। दो अन्य स्पर्धाओं, सेबा और मास्टर्स फ़ॉइल, में ग्रीक तलवारबाज़ सर्वोच्च स्थान प्राप्त करने में सफल रहे। लियोनिड़स पिर्गोस मास्टर्स फ़ॉइल में पहला स्थान अर्जित करके आधुनिक युग के पहले ग्रीक ओलम्पिक चैंपियन बन गये।\n\nजिमनास्टिक्स प्रतियोगिता पानाथिनाइको स्टेडियम के मैदान पर आयोजित हुई थी। जर्मनी ने 11-पुरुषों की टीम भेजी थी, जिसने दोनों टीम स्पर्धाओं सहित आठ में से पाँच स्पर्धाओं में जीत दर्ज की। टीम स्पर्धा की हॉरिज़ौंटल बार में जर्मन टीम निर्विरोध थी। जर्मन टीम के तीन सदस्यों ने व्यक्तिगत ख़िताब जीते: हरमन वेनगार्टनर ने हॉरिज़ौंटल बार स्पर्धा जीती, अल्फ्रेड फ्लेटो ने पैरेलल बार्स और \nकार्ल शुमेन, जिन्होंने सफलतापूर्वक कुश्ती प्रतिस्पर्धा में भी भाग लिया था, वॉल्ट में विजयी रहे। स्विस जिमनास्ट लुई ज़टर ने पॉमेल हॉर्स जीती, जबकि यूनानी इयोनिस मिट्रोपाउलस और निकोलाओस एन्डरिकोपाउलस क्रमशः रिंग्स और रस्सी चढ़ाई स्पर्धाओं में विजयी रहे थे।\n\nकैलेथिया रेंज में आयोजित हुई निशानेबाज़ी की प्रतियोगिता में कुल पाँच स्पर्धाएँ सम्मिलित की गई थी—दो में राइफ़ल व तीन में पिस्तौल का प्रयोग था। पहली स्पर्धा, सैन्य राइफ़ल, में पैंटेलिस करासैव्डस विजयी रहे, एकमात्र प्रतियोगी जिनके सभी निशाने लक्ष्य पे लगे थे। दूसरी स्पर्धा, सैन्य पिस्तौल, में दो अमेरिकी भाइयों का प्रभुत्व था: जॉन और सम्नर पैन, पहले सहोदर जो एक ही स्पर्धा में पहले व दूसरे स्थान पर रहे थे। अपने मेज़बानों को शर्मिन्दगी से बचाने के लिए पैन बन्धुओं ने निर्णय लिया कि उनमें से केवल एक ही अगली पिस्तौल स्पर्धा—फ़्री पिस्तौल—में भाग लेगा। सम्नर ने यह स्पर्धा जीती, परिणामस्वरूप पूरी खेल प्रतियोगिता में यह पहली बार था कि ओलम्पिक चैंपियन का कोई रिश्तेदार स्वयं भी ओलम्पिक चैंपियन बन गया हो।\n\nपैन भाइयों ने 25 मीटर पिस्तौल स्पर्धा में मुकाबला नहीं किया, क्योंकि स्पर्धा के न्यायाधीशों ने निर्धारित किया था कि उनके हथियार आवश्यक कैलिबर के नहीं थे। उनकी अनुपस्थिति में इयोनिस फ्रेनगाउडिस ने यह स्पर्धा जीती। अंतिम स्पर्धा, फ़्री राइफ़ल, उसी दिन शुरू हुई थी। हालांकि, स्पर्धा अंधेरे के कारण पूरी नहीं हो सकती थी और अगली सुबह उसे अंतिम रूप देने का निर्णय लिया गया और अगले दिन जॉर्जियोस ओरफेनिडिस को चैंपियन को ताज पहनाया गया।\n\nखुले समुद्र में तैराकी प्रतियोगिता आयोजित की गई थी क्योंकि आयोजकों ने विशेष रूप से निर्मित स्टेडियम के लिए आवश्यक धन खर्च करने से इनकार कर दिया था। लगभग 20,000 दर्शक ज़िया की खाड़ी के पिरियस तट पर स्पर्धाओं को देखने के लिए इकट्ठा हुए थे। खाड़ी में पानी ठंडा था, जिसके परिणामस्वरूप प्रतियोगियों को अपनी-अपनी दौड़ के दौरान काफ़ी परेशानियाँ सहनी पड़ी थीं। कुल तीन खुले पानी की स्पर्धाएँ आयोजित की गई थी: पुरुषों की 100 मीटर फ़्रीस्टाइल, पुरुषों की 500 मीटर फ़्रीस्टाइल और पुरुषों की 1200 मीटर फ़्रीस्टाइल, इनके अलावा यूनानी नाविकों के लिए एक विशेष स्पर्धा का भी आयोजन किया गया था और ये सभी एक ही दिन (अप्रैल 11) में आयोजित हुई थीं।\n\nहंगरी के अल्फ़्रेड हायूस के लिए इसका मतलब था कि वे केवल दो ही स्पर्धाओं में भाग ले सकते थे, चूँकि सभी स्पर्धाएँ इतनी आसपास आयोजित की गई थी कि उनके लिए दो स्पर्धाओं के बीच संभलना असंभव बन गया था। इसके बावजूद भी उन्होंने दोनों ही स्पर्धाओं—100 और 1200 मीटर फ़्रीस्टाइल—जिनमें उन्होंने भाग लिया था वो जीतीं। हायूस बाद में, आने वाले ओलम्पिक खेलों में, केवल दो में से एक ओलम्पियन बने जिन्होंने एथलेटिक व आर्टिस्टिक दोनों में ही पदक जीते और यह उपलब्धि उन्हें आर्किटेक्चर स्पर्धा के लिए 1924 में रजत पदक जीतने के बाद प्राप्त हुई। 500 मीटर फ़्रीस्टाइल ऑस्ट्रियाई तैराक पॉल न्यूमन ने जीती, जिन्होंने अपने निकटतम प्रतिद्वंद्वी को डेढ़ मिनट से अधिक के अन्तराल से हराया।\n\nहालांकि टेनिस पहले से ही 19वीं सदी के अंत तक एक प्रमुख खेल था, परन्तु शीर्ष खिलाड़ियों में से कोई भी टूर्नामेंट के लिए एथेंस नहीं आया। प्रतियोगिता एथेंस लॉन टेनिस क्लब के कोर्ट व साइक्लिंग की स्पर्धाओं के लिए इस्तेमाल हुए वेलोड्रम के मैदान पर आयोजित हुई। जॉन पायस बोलंड, जिन्होंने एकल स्पर्धा जीती थी, ने टूर्नामेंट में ऑक्सफ़ोर्ड के ग्रीक साथी छात्र कोन्सटान्टीनोस मोनस की वजह से प्रवेश किया था। एथेंस लॉन टेनिस उप-समिति के एक सदस्य के रूप में मोनस बोलंड की सहायता से ऑक्सफ़ोर्ड विश्वविद्यालय के खेल विभागों के प्रतियोगियों को एथेंस खेलों में भाग लेने के लिये मनाने का प्रयास कर रहे थे। पहले दौर में बोलंड ने हैम्बर्ग के होनहार टेनिस खिलाड़ी फ्रिडरिच ट्रोन को पराजित किया, जो 100 मीटर स्प्रिंट प्रतियोगिता से बहार हो चुकें थे। बोलंड और ट्रोन ने युगल स्पर्धा के लिए एक ही टीम बनाने का फैसला किया, जिसमें वे फाइनल तक पहुँचे और वहाँ ग्रीक और मिस्र की जोड़ी को पहला सॅट गँवाने के बावजूद हराया।\n\nभारोत्तोलन का खेल 1896 में नया ही था और नियम आज के उपयोग से भिन्न थे। प्रतियोगिताएँ बाहर, मुख्य स्टेडियम (पानाथिनाइको स्टेडियम) के मैदान में आयोजित की गई थीं और प्रतियोगिता में कोई वज़न सीमा नहीं थी। पहली स्पर्धा वर्तमान समय के \"क्लीन एंड जर्क\" की शैली में आयोजित की गई थी। दो प्रतिद्वंद्वी अन्य प्रतिद्वंद्वियों की तुलना में उच्च स्थान पर रहें: स्कॉट्समैन (स्काटिश) लाउंसेस्टन इलियट और डेनमार्क के विगो जेन्सेन। उन दोनों ने एकसमान वज़न ही उठाया, लेकिन अध्यक्ष के रूप में प्रिंस जॉर्ज की उपस्थिति वाली ज्यूरी ने फैसला सुनाया कि जेन्सेन ने अधिक बेहतर शैली में वज़न उठाया था। ब्रिटिश प्रतिनिधिमंडल ने टाई तोड़ने के इस नियम के साथ अपरिचित होने के कारण अपना विरोध दर्ज कराया। भारोत्तोलकों को अंततः पुनः प्रयास करने की अनुमति दी गई, लेकिन कोई भी भारोत्तोलक सुधार नहीं कर पाया और जेन्सेन को चैंपियन घोषित कर दिया गया।\n\nइलियट को उनका बदला उन्हें एक हाथ से वज़न उठाने वाली स्पर्धा में मिल गया, जो दोनों के बीच हुई पहली, दुहत्था प्रयोग वाली, प्रतियोगिता के तुरंत बाद ही आयोजित की गई थी। जेन्सेन अपनी दुहत्था प्रयोग वाली प्रतियोगिता के अंतिम प्रयास के दौरान थोड़ा घायल हो गए थे और इलियट, जो आसानी से प्रतियोगिता जीतने में सफल रहें, के समक्ष कोई मुकाबला नहीं पेश कर पाए। यूनानी दर्शक स्कॉटिश विजेता, जिसे वे बहुत आकर्षक मानते थे, से मंत्रमुग्ध थे। भारोत्तोलन के कार्यक्रम के दौरान एक वर्णनीय घटना हुई थी: एक सेवक को वज़न हटाने के लिए आदेश दिया गया था, जो उसके लिए एक मुश्किल कार्य साबित हुआ। राजकुमार जॉर्ज उसकी सहायता के लिए आए, उन्होंने वज़न उठाया और सरलता से एक पर्याप्त दूरी पर फेंक दिया, जो भीड़ के लिए रमणीय था।\n\nपानाथिनाइको स्टेडियम में आयोजित हुई कुश्ती प्रतियोगिता में वज़न वर्गों का अस्तित्व ही नहीं था, जिसका तात्पर्य यह था कि वहाँ सभी भार के प्रतिद्वंद्वियों के बीच केवल एक ही विजेता हो सकता था। इस्तेमाल किए गये नियम आधुनिक ग्रीको रोमन कुश्ती के समान थे, यद्यपि वहाँ कोई समय सीमा नहीं थी और मौजूदा नियमों के विपरीत सभी प्रकार की पैर पकड़ने की क्रिया निषिद्ध नहीं थीं।\n\nदो ग्रीक प्रतियोगियों के अलावा, सभी प्रतियोगी पहले से ही अन्य खेलों में भी सक्रीय थे। उदाहरण के लिए भारोत्तोलन चैंपियन लाउंसेस्टन इलियट का सामना जिमनास्टिक्स चैंपियन कार्ल शुमेन से हुआ। शुमेन विजयी होकर फाइनल में पहुँचे, जहाँ उनका सामना जॉर्जियोस सिच्चस से हुआ, जो पहले स्टीफानोस क्रिस्टोपाउलस को परास्त कर चुके थे। अंधेरे ने अंतिम मैच 40 मिनट निलंबित करने के लिए मजबूर कर दिया; मैच अगले दिन भी जारी रहा, जब शुमेन को बाउट ख़त्म करने के लिए केवल 15 मिनट की ज़रूरत पड़ी।\n\nरविवार अप्रैल 12 की सुबह सम्राट जॉर्ज ने अधिकारियों और एथलीटों के लिए एक भोज का आयोजन किया (हालांकि कुछ प्रतियोगिताओं को अभी तक आयोजित नहीं किया गया था)। अपने भाषण के दौरान उन्होंने स्पष्ट कर दिया कि जहाँ तक उनका संबंध है, ओलम्पिक स्थायी रूप से एथेंस में ही आयोजित किए जाने चाहियें। बारिश के कारण मंगलवार से स्थगित किए जाने के पश्चात्, आधिकारिक समापन समारोह का आयोजन अगले बुधवार को किया गया। शाही परिवार ने फिर से समारोह में शिरकत की, जो ग्रीस के राष्ट्रीय गान और एक ब्रिटिश एथलीट और छात्र जॉर्ज एस॰ रॉबर्टसन द्वारा प्राचीन ग्रीक में रचित ओड के साथ शुरु हुआ।\n\nतत्पश्चात् सम्राट ने विजेताओं को पुरस्कार से सम्मानित किया। वर्तमान समय के विपरीत, पहले स्थान के विजेताओं को रजत पदक, एक जैतून शाखा और एक डिप्लोमा प्रदान किया गया। एथलीट जो दूसरे स्थान पर आए थे उन्हें तांबे के पदक, लॉरेल की एक शाखा और एक डिप्लोमा दिया गया। तीसरे स्थान के विजेताओं को पदक प्राप्त नहीं हुआ। कुछ विजेताओं को अतिरिक्त पुरस्कार भी प्रदान किये गए, जैसे स्पिरिडिन लुई को कोबेर्टिन के मित्र और आधुनिक ओलम्पिक में मैराथन स्पर्धा के जनक मिशेल बिर्याल के द्वारा एक विशेष कप से सम्मानित किया गया। लुई ने फिर सभी पदक विजेताओं का नेतृत्व करते हुए उनके साथ स्टेडियम के अदंर ट्रैक पर सम्मान का चक्कर लगाया, जबकि ओलम्पिक गीत फिर से बजाया गया था। राजा ने फिर औपचारिक रूप से घोषणा की कि पहले ओलम्पियाड का अब अन्त होने वाला है और स्टेडियम छोड़ दिया, जबकि बैंड ने ग्रीक राष्ट्रीय गान बजाया और भीड़ ने जय-जयकार करी।\n\nग्रीक राजा की तरह, कई अन्य लोगों ने एथेंस में अगले खेलों के आयोजन के विचार का समर्थन किया, अधिकांश अमेरिकी प्रतियोगियों ने यह इच्छा व्यक्त करते हुए राजकुमार के लिए एक पत्र पर हस्ताक्षर किए। कोबेर्टिन, तथापि, इस विचार के एकदम विरुद्ध थे, क्योंकि उन्होंने परिकल्पित किया था कि अंतर्राष्ट्रीय नियमित आवर्तन आधुनिक ओलम्पिक की एक आधारशिला के रूप में होगा। उनकी इच्छा के अनुसार, अगले खेल पेरिस में आयोजित किए गए, हालांकि वे कुछ हद तक समवर्ती आयोजित यूनिवर्सल एक्सपोज़ीशन के द्वारा आच्छादित हो गए।\n\nराष्ट्रीय टीमों की अवधारणा 10 साल बाद आयोजित हुए इन्टरकेलेटिड खेलों तक ओलम्पिक आंदोलन का प्रमुख हिस्सा नहीं थी, हालांकि कई स्रोत 1896 के प्रतियोगियों को उनकी राष्ट्रीयता अनुसार सूचीबद्ध करते हैं और उनके द्वारा जीते गए पदकों की गणना उनके राष्ट्रों के साथ ही करते हैं। किन राष्ट्रों ने खेलों में भाग लिया था उसके संबंध में उल्लेखनीय संघर्ष रहे हैं। अंतर्राष्ट्रीय ओलिम्पिक समिति 14 का आँकड़ा देती है, लेकिन उन्हें सूचीबद्ध नहीं करती। निम्नलिखित 14 राष्ट्रों की सबसे अधिक संभावना है कि वे आईओसी द्वारा स्वीकृत हैं। कुछ सूत्र 12 राष्ट्र सूची में रखते हैं, चिली और बुल्गारिया को छोड़कर; दूसरें इटली को छोड़कर इन दोनों सहित 13 को सूचीबद्ध करते हैं। ड़ियोनिस्योस कासड़ाग्लिस के भाग लेने के कारण कभी-कभी मिस्र भी गिना जाता है। बेल्जियम और रूस ने अपने प्रतियोगियों के नाम खेलों में प्रवेश के लिए सूचित किए थे, लेकिन बाद में वापस ले लिए।\n\n14 भाग लेने वाले देशों में से दस ने पदक जीतें, इसके अलावा तीन पदक मिश्रित टीमों द्वारा जीते गये, अर्थात वो टीमें जो कई देशों के एथलीटों को मिला के बनी थीं। संयुक्त राज्य अमेरिका ने सबसे अधिक स्वर्ण पदक (11) जीते, जबकि मेज़बान देश ग्रीस ने समग्र तौर पर सबसे अधिक पदक (46) के साथ-साथ सबसे अधिक रजत (17) और कांस्य पदक (19) भी जीते। संयुक्त राज्य अमेरिका की तुलना में एक स्वर्ण पदक कम अर्जित करने के कारण ग्रीस पदक तालिका में दूसरे स्थान पर रहा। तीसरे स्थान पे रहा जर्मनी जिसने छह स्वर्ण पदकों सहित कुल 13 पदक जीते।\n\nइस तालिका में रैंकिंग अंतर्राष्ट्रीय ओलम्पिक समिति द्वारा प्रकाशित पदक तालिकाओं की परंपरा के साथ संगत है। आईओसी ने पूर्वव्यापी प्रभाव से वर्तमान परंपरा के अनुसार प्रत्येक स्पर्धा के तीन सर्वश्रेष्ठ \nएथलीटों को स्वर्ण, रजत व कांस्य पदक निर्दिष्ट कर दिये हैं। प्राथमिक रूप से तालिका किसी राष्ट्र के एथलीटों द्वारा जीते गये स्वर्ण पदकों की संख्या के अनुसार क्रमित है (इस सन्दर्भ में \"राष्ट्र\" वो है जिसका प्रतिनिधित्व किसी राष्ट्रीय ओलम्पिक समिति द्वारा किया गया है)। इसके पश्चात् जीते गये रजत पदकों को तथा फिर कांस्य पदकों की संख्या को महत्व दिया गया है। अगर फिर भी राष्ट्रों ने एक ही स्थान अर्जित किया है, तो उन्हें एक ही रैंकिंग दी गई है और उन्हें उनके आई॰ओ॰सी॰ कोड के वर्णानुक्रम अनुसार सूचीबद्ध किया गया है। यह जानकारी आईओसी द्वारा प्रदान की गई है लेकिन आईओसी किसी भी प्रकार की रैंकिंग प्रणाली को मान्यता या समर्थन नहीं देता है।\n\nमहिलाओं को 1896 ग्रीष्मकालीन ओलम्पिक में भाग लेने की अनुमति नहीं थी। पुरुषों की आधिकारिक मैराथन दौड़ के ठीक एक दिन बाद, एक 17 महीने के उम्र के लड़के की माँ स्टामाठा रेविथि अप्रैल 11 को मैराथन में अकेली दौड़ीं। यद्यपि उन्हें दौड़ के अंत में स्टेडियम में प्रवेश की अनुमति नहीं थी, रेविथि ने मैराथन पाँच घंटे और 30 मिनट में समाप्त की और दौड़ के समय को सत्यापित करवाने के लिए उन्हें गवाहों के हस्ताक्षर भी मिल गये। रेविथि का इरादा इस दस्तावेज़ीकरण को हैलेनिक ओलम्पिक समिति के समक्ष प्रस्तुत करना था, इस आशा में कि वे इनकी उपलब्धि को मान्यता देंगे। परन्तु न तो इनकी रिपोर्ट और न ही इनके दस्तावेज़ इन्हें संपुष्टि प्रदान करने के लिए हैलेनिक ओलम्पिक समिति से प्राप्त हो पाए हैं।\n\n\n", "id": "447377", "title": "1896 ग्रीष्मकालीन ओलम्पिक"}
{"url": "https://hi.wikipedia.org/wiki?curid=447381", "text": "हेलो २\n\nहेलो २ () एक प्रथम-व्यक्ति शूटर वीडियो गेम है जो बंजी द्वारा विकसित किया गया है। इसे एक्सबॉक्स 360 पे ९ नवम्बर २००४ को रिलिज़ किया गया था। यह \"हेलो\" शृंखला का दुसरा गेम है और २००१ में बने \"\" का अगला भाग है। माइक्रोसॉफ्ट ने ३१ मई २००७ को इसका माइक्रोसॉफ्ट विंडोज़ संसकरण रिलिज़ किया जिसे उसीकी अंतर्गत टीम माइक्रोसॉफ्ट गेम स्टूडियोज़ ने विकसित किया है। गेम में नए गेम इंजिन व हेवोक फिज़िक्स इंजिन का उपयोग किया गया है व नए हथियार, गाडियां व मल्टीप्लेयर नक़्शे डाले गए है। खिलाड़ी इसमें मास्टर चीफ़ और परग्रही आर्बिटर दोनों के नज़रिए से खेलता है जो छब्बीसवीं शताब्दी में संयुक्त राष्ट्र अंतरिक्ष कमांड और कोवनंट के बिच चल रहे युद्ध का हिस्सा है।\n\n\"कॉम्बैट इवोल्व्ड\" की सफलता के बाद इसके अगले भाग की प्रतीक्षा व उत्सुकता चरम सीमा पर थी। बंजी ने प्रेरणा उन कड़ियों व बिंदुओं से लि जो पिछले गेम में छोड दिए गए थे जिसमे एक्सबॉक्स लाइव पर मल्टीप्लेयर प्रकार शामिल है। वक्त की कमी व गेम के आकार के चलते किए गए कांट-छांट के कारण, जिसमें एक अधूरा अंत शामिल है, स्टूडियो के कई लोग असंतुष्ट थे। \"हेलो २\" के प्रचार अभियान में एक अन्य खेल \"आई लव बीज़\" शामिल था जिसमे खिलाड़ी वास्तविक दुनियां से संबंधी पहेलियाँ सुलझाते है।\n\nरिलीज़ होते ही \"हेलो २\" एक्सबॉक्स लाइव पर बेहद लोकप्रिय गेम बन गया और इसका एक्सबॉक्स 360 पर का यह रेकॉर्ड \"गियर्स ऑफ़ वॉर\" ने दो वर्ष बाद तोडा। २० जून २००६ तक इसे एक्सबॉक्स लाइव पर ५० करोड़ बार खेला जा चूका है। \"हेलो २\" एक्सबॉक्स का सर्वश्रेष्ठ बिक्री वाला प्रथम-पीढ़ी का गेम है जिसकी केवल अमेरिका में ही ६३ लाख प्रतियाँ बिक चुकी है। इसे समिक्षों द्वारा काफ़ी सराहा गया जिन्होंने इसके मल्टीप्लेयर की बेहद तारीफ की। इसके अभियान की काफ़ी आलोचना की गई जिसमे अधूरा अंत शामिल है।\n", "id": "447381", "title": "हेलो २"}
{"url": "https://hi.wikipedia.org/wiki?curid=447386", "text": "घीसादास\n\nसन्त घासीदास के लिये संबन्धित लेख देखिये।\n\nघीसादास भक्तिकाल के कवि एवं सन्त थे। वे संत कबीर के शिष्यों में से एक थे।\n\n", "id": "447386", "title": "घीसादास"}
{"url": "https://hi.wikipedia.org/wiki?curid=447388", "text": "अभंग\n\nअभंग विट्ठल या विठोबा की स्तुति में गाये गये छन्दों को कहते हैं।\n\nमहाराष्ट्र के वारकरी सम्प्रदाय के संतों ने 13वीं शदी के दौरान समाज में अलख जगाने के जो छंद क्षेत्रीय भाषा में गाये, उन्हें अभंग के नाम से जाना जाता है। यह एक प्रकार से हिंदी के छंद की तरह है। मोटे और पर छंद के उलट, अभंग में मात्राओं के स्थान पर अक्षरों की संख्या गिनी जाती है। अक्षरों की संख्या का पालन कठोरता से नहीं किया जाता बल्कि, यों कहना सही होगा कि उच्चारण की सुविधानुसार अक्षरों की संख्या कम-ज्यादा हो सकती है।\n\nअभंग दो प्रकार के होते हैं - चार चरणों के और दो चरणों के.चार चरणों वाले अभंग की प्रथम तीन चरणों में 6-6 अक्षर होते हैं जबकि अंतिम चरण में चार अक्षर. इसके साथ ही दूसरे और तीसरे चरणों में यमक का पुट होता है। रही बात चौथा चरण की तो वह अभंग को पूर्णता प्रदान करता है-\n\nकाय करूँ आता, धरुनिया भीड़\n\nदो चरणों वाले अभंग के प्रत्येक चरण में 8-8 अक्षर होते हैं और अंत में यमक होता है-\n\n", "id": "447388", "title": "अभंग"}
{"url": "https://hi.wikipedia.org/wiki?curid=447414", "text": "गीतरामायणम्\n\nगीतरामायणम् (२०११), शब्दार्थ: \"गीतों में रामायण\", जगद्गुरु रामभद्राचार्य (१९५०-) द्वारा २००९ और २०१० ई में रचित गीतकाव्य शैली का एक संस्कृत महाकाव्य है। इसमें संस्कृत के १००८ गीत हैं जो कि सात कांडों में विभाजित हैं - प्रत्येक कांड एक अथवा अधिक सर्गों में पुनः विभाजित है। कुल मिलाकर काव्य में २८ सर्ग हैं और प्रत्येक सर्ग में ३६-३६ गीत हैं। इस महाकाव्य के गीत भारतीय लोक संगीत और शास्त्रीय संगीत के विभिन्न गीतों की ढाल, लय, धुन अथवा राग पर आधारित हैं। प्रत्येक गीत रामायण के एक या एकाधिक पात्र अथवा कवि द्वारा गाया गया है। गीत एकालाप और संवादों के माध्यम से क्रमानुसार रामायण की कथा सुनाते हैं। गीतों के बीच में कुछ संस्कृत छंद हैं, जो कथा को आगे ले जाते हैं।\n\nकाव्य की एक प्रतिलिपि कवि की हिन्दी टीका के साथ जगद्गुरु रामभद्राचार्य विकलांग विश्वविद्यालय, चित्रकूट, उत्तर प्रदेश द्वारा प्रकाशित की गई थी। पुस्तक का विमोचन संस्कृत कवि द्वारा जनवरी १४, २०११ को मकर संक्रांति के दिन किया गया था।\n\nकाव्य का प्रारम्भ चार श्लोकों में रचित मंगलाचरण द्वारा हुआ है। कवि ने प्रथम दो श्लोकों में राम की और तीसरे श्लोक में हनुमान की कृपा का आह्वान किया है। अन्तिम श्लोक में गीतरामायणम् का परिचय प्रस्तुत किया गया है।\n\nसर्ग १. गीतस्तुतसीतारामचन्द्रः शब्दार्थ \"सीताराम की स्तुतियों से युक्त सर्ग\"\n\nसर्ग २. गीतराघवाविर्भावः शब्दार्थ \"रामजन्म के गीतों से युक्त सर्ग\" \n\nसर्ग ३. गीतराघवशिशुकेलिः शब्दार्थ \"शिशु राम की क्रीड़ाओं के गीतों से युक्त सर्ग\" \n\nसर्ग ४. गीतराघवबाललीलः शब्दार्थ \"बाल राम की लीलाओं के गीतों से युक्त सर्ग\"\n\nसर्ग ५. गीतसीताविर्भावः शब्दार्थ \"सीता जन्म के गीतों से युक्त सर्ग\"\n\nसर्ग ६. गीतयुगलकैशोरकः शब्दार्थ \"किशोरयुगल सीताराम के गीतों से युक्त सर्ग\"\n\nसर्ग ७. गीतसीतास्वयंवरोपक्रमः शब्दार्थ \"सीता स्वयंवर की प्रस्तावना के गीतों से युक्त सर्ग\"\n\nसर्ग ८. गीतसीतानिकेतकः शब्दार्थ \"सीताप्रिय राम के गीतों से युक्त सर्ग\"\n\nसर्ग ९. गीतसीतास्वयंवरः शब्दार्थ \"सीतास्वयंवर के गीतों से युक्त सर्ग\"\n\nसर्ग १०. गीतसीतारामपरिणयः शब्दार्थ \"सीताराम विवाह के गीतों से युक्त सर्ग\"\n\nसर्ग ११. गीतसीतारामप्रत्युद्गमोत्सवः शब्दार्थ \"सीताराम के अयोध्या आगमन पर आयोजित उत्सव के गीतों से युक्त सर्ग\"\n\nसर्ग १२. गीतसीतारामवनविहार: शब्दार्थ \"सीताराम के वनविहार के गीतों से युक्त सर्ग\"\n\nसर्ग १३. गीतसीतारामहोलीविहार: शब्दार्थ \"सीताराम द्वारा होली खेलने के गीतों से युक्त सर्ग\"\n\nसर्ग १४. गीतसीतारामदोलोत्सव: शब्दार्थ \"सीताराम के झूला उत्सव के गीतों से युक्त सर्ग\"\n\nसर्ग १५. गीतसीतारामषड्ऋतुविहार: शब्दार्थ \"सीताराम द्वारा छः ऋतुओं में विहार के गीतों से युक्त सर्ग\"\n\nसर्ग १६. गीतराष्ट्रदैवता शब्दार्थ \"राष्ट्र रूपी देवता के गीतों से युक्त सर्ग\"\n\nसर्ग १७. गीतराघववनवास: शब्दार्थ \"रामवनवास के गीतों से युक्त सर्ग\" \n\nसर्ग १८. गीतपथिकाभिराम: शब्दार्थ \"सुंदर पथिकों के गीतों से युक्त सर्ग\"\n\nसर्ग १९. गीतायोध्यकविरहालम्बन: शब्दार्थ \"राम विरहमग्न अयोध्या से सम्बन्धित गीतों से युक्त सर्ग\"\n\nसर्ग २०. गीतचित्रकूटमण्डन: शब्दार्थ \"चित्रकूट को शोभित करने वाले सीताराम के गीतों से युक्त सर्ग\"\n\nसर्ग २१. गीतललितनरलीला शब्दार्थ \"सीताराम की सुन्दर नरलीला से सम्बन्धित गीतों से युक्त सर्ग\"\n\nसर्ग २२. गीतमारुतिजय: शब्दार्थ \"हनुमान के ह्रदय को जीतने वाले राम के गीतों से युक्त सर्ग\"\n\nसर्ग २३. गीतहनुमत्पराक्रम: शब्दार्थ \"हनुमान के पराक्रम के गीतों से युक्त सर्ग\"\n\nसर्ग २४. गीतशरणागतवत्सल: शब्दार्थ \"शरणागतवत्सल राम के गीतों से युक्त सर्ग\"\n\nसर्ग २५. गीतरणकर्कश: शब्दार्थ \"भीषण युद्ध करने वाले राम के गीतों से युक्त सर्ग\"\n\nसर्ग २६. गीतरावणारि शब्दार्थ \"रावण के शत्रु राम के गीतों से युक्त सर्ग\"\n\nसर्ग २७. गीतसीतारामपट्टाभिषेक: शब्दार्थ \"सीताराम राज्याभिषेक के गीतों से युक्त सर्ग\"\n\nसर्ग २८. गीतराजाधिराज: शब्दार्थ \"राजाधिराज राम के गीतों से युक्त सर्ग\"\n\nनीचे प्रस्तुत गीत (१.४.६) में शिशु राम कौशल्या से पूछते हैं कि चन्द्रमा में कालिमा क्यों दिखाई देती है?\n\nशशाङ्के कुतः श्यामता जाता। \nपृच्छति जननीमतिकुतूहलाद्बालस्त्रिभुवनत्राता ॥ \nकृष्णमृगस्तव शरभयाद्विधुं यातो नैतन्मातः। \nकपटमृगं प्रणिहन्मि नापरं तस्य विमोहख्यातः ॥ \nदशमुखभयाद्भुवो याता या विधुं श्यामता दृष्टा। \nकथं राहुभीतोऽसौ पायान्मही मूढतास्पृष्टा ॥ \nत्वमथ वीक्ष्य चन्द्रमसं निजदयिताननरूपसमानम्। \nशशिनि गतो श्यामः किल दृष्टः कर्तुं तदधरपानम् ॥ \nनहि मातः पीये तव स्तनं श्रुत्वा मनुजेन्द्राणी। \nसस्मितमुखी विस्मिता जाता चकिता गिरिधरवाणी ॥ \n\n", "id": "447414", "title": "गीतरामायणम्"}
{"url": "https://hi.wikipedia.org/wiki?curid=447423", "text": "प्रथम-व्यक्ति शूटर\n\nप्रथम-व्यक्ति शूटर () वीडियो गेम का एक प्रकार है जिसमें गेमप्ले बन्दूक के निशाने पे ध्यान केंद्रित करता है, अर्थात खिलाड़ी एक नायक की आंखों के माध्यम से लड़ाई का अनुभव लेता है।\n", "id": "447423", "title": "प्रथम-व्यक्ति शूटर"}
{"url": "https://hi.wikipedia.org/wiki?curid=447424", "text": "किशनजी\n\nजुलाई 1956 में आंध्रप्रदेश के करीमनगर में जन्में माओवादी नेता मल्लोजुला कोटेश्वर राव ऊर्फ किशनजी ने हैदराबाद में अपनी पढ़ाई की और 70 के दशक में नक्सल आंदोलन में शामिल हुये. अलग-अलग राज्यों में प्रह्लाद, मुरली, रामजी, जयंत, श्रीधर के नाम से मशहूर माओवादी नेता मल्लोजुला कोटेश्वर राव को मीडिया में किशनजी के नाम से जाना जाता था।\n\nएक स्वतंत्रता संग्राम सेनानी के घर पैदा हुये कोटेश्वर राव सबसे पहले बंगाल में चले लालगढ़ के आंदोलनों के कारण मीडिया में सामने आये। लेकिन नक्सल आंदोलनों में उनकी सक्रियता पिछले 35 सालों से थी। मीडिया में सबसे अधिक बयान देने वाले कोटेश्वर राव ने आपातकाल के आसपास नक्सल आंदोलन की राह पकड़ी थी और बाद में पीपुल्स वार ग्रूप की स्थापना में बड़ी भूमिका निभाई. \nपीपुल्स वार ग्रूप, पार्टी युनिटी और एमसीसी के विलय में कोटेश्वर राव को सबसे महत्वपूर्ण कड़ी के रूप में देखा जाता रहा है। उनकी पत्नी सुजाता भी उनके साथ ही नक्सल आंदोलन में सक्रिय थी।\n\nकेंद्रीय गृह सचिव आरके सिंह के अनुसार पश्चिम बंगाल के पश्चिमी मिदनापुर जिलांतर्गत बुरीशोल के जंगलों में स्थित कुशबोनी गाँव में सुरक्षा बलों के साथ मुठभेड़ हुई और पुलिस ने 24 नवम्बर 2011 को पुलिस ने किशन जी को मार गिराया.\n\n", "id": "447424", "title": "किशनजी"}
{"url": "https://hi.wikipedia.org/wiki?curid=447430", "text": "देसी बॉयज\n\nदेसी बॉयज एक हिदीं फिल्म है जिसका निर्देशन डेविड धवन के बेटे रोहित धवन कर रहे है। फिल्म में मुख्य भूमिका में अक्षय कुमार, जॉन अब्राहम, दीपिका पादुकोण एंव चित्रांगदा सिंह है और संजय दत्त एक अतिथि कलाकार के रूप में है। फिल्म २५ नवम्बर २०११ को रिलिज़ हुई थी।\n\nजैरी (अक्षय कुमार) और निक (जॉन अब्राहम) मूलतः ब्रिटेन के ऑक्सफोर्ड विश्वविद्यालय में विदेशी छात्रों के रूप में अध्ययन करने के लिए आए थे। कुछ सालों बाद दोनो लंदन में अच्छा जीवन बिता रहे होते है। निक एक इन्वेस्टर बन चुका होता है और उसकी मंगनी राधिका (दीपिका पादुकोण) के साथ हो जाती है। जैरी निक के पैसों पे आराम कि शैली जीता है और अपने भतीजे वीर को ले आता है, साथ हि अपनी पुरानी टीचर तान्या (चित्रांगदा सिंह) के साथ रोमांस चालु रखता है। पर जल्द ही रिसेशन के चलते निक नौकरी गवां बैठता है और इधर जन कल्याण वाले वीर को अनाथ आश्रम में डालने कि धमकी दे देते है। जब दोनो को कोई और आसार नज़र नहीं आता तब उन्हे जानेमाने स्ट्रिप-क्लब \"Desi Boyz\" का मालिक (संजय दत्त) काम पे रख लेता है। पर बाद में अपने अहंकार के चलते दोनो प्रतिस्पर्धी बन जाते है।\n\n\n\"देसी बॉयज\" के चित्रिकरण का काम ७ नवम्बर २०१० को शुरु हुआ और मई २०११ तक पुरा कर लिया गया। फिल्म कि मुख्य अदाकारा का रोल सोनम कपूर को पेश किया गया था पर उसने इसे नकार दिया। अफवाहों के मुताबिक फिल्म अनुष्का शर्मा को भि पेश कि गई थि पर उसने इन अफवाहों को खारिज़ कर दिया। अंततः दीपिका पादुकोण एंव चित्रंगदा सिंह को मुख्य अदाकाराओं के रूप में ले लिया गया।\n\nरिलिज़ के बाद समीक्षकों ने \"देसी बॉयज\" को मिली जुली प्रतिक्रिया दी। द टाईम्स ऑफ़ इंडिया ने फिल्म को ३.५ सितारें देकर अक्षय और जॉन की जोडी़ की सराहना की तथा इसे महिलाओं के लिए खास उपहार कहा। तरन आदर्श ने फिल्म को २.५ की रेटिंग देते हुए इसके दुसरे हाफ को बोरियत भरा कहा।\n\nअधिकृत वेबसाइट\n", "id": "447430", "title": "देसी बॉयज"}
{"url": "https://hi.wikipedia.org/wiki?curid=447454", "text": "अज़ान (फ़िल्म)\n\nअज़ान (, ) २०११ में प्रशांत चढ्ढा द्वारा बनाई गई एक्षन फिल्म है जिसमें सचिन जोशी एवं कैंडिस बाऊचर मुख्य कलाकार है। यह भारत में बनी महंगी फिल्मो में से एक है।\n\n\n", "id": "447454", "title": "अज़ान (फ़िल्म)"}
{"url": "https://hi.wikipedia.org/wiki?curid=447457", "text": "किशोरी शहाणे\n\nकिशोरी शहाणे एक प्रख्यात शास्त्रीय तथा लोक नर्तकी है तथा मराठी फिल्म इंडस्ट्री की अभिनेत्री है।\n", "id": "447457", "title": "किशोरी शहाणे"}
{"url": "https://hi.wikipedia.org/wiki?curid=447464", "text": "हेलो ४\n\nहेलो ४ एक आगामी वीडियो गेम है और \"हेलो सिरिस\" कि आठवें किस्त है। \"हेलो ४\" एक नई श्रंखला \"रिक्लेमर\" का पहला गेम है। यह नया गेम ३४३ इंडस्ट्री द्वारा विकसित किया गया है जबकी पिछले सारे हेलो गेम्स बञी द्वारा विकसित किए गए थे। गेम कि शुरुआत \"हेलो ३\" के कुछ समय पश्चात होती है और खेल के मुख्य किरदार मास्टर चिफ और उसकी सथी कोर्टाना पे केंद्र करती है।\n\nमाइक्रोसॉफ्ट के यूनाइटेड किंगडम के संचालक स्टिफन मैक'गिल के अनुसार \"हेलो: कॉबेक्ट इवोलव्ड एनिवर्सरी\" कि रिलिज़ नए प्रशंसकों को \"हेलो ४\" कि ओर आकर्षित करने में सहायक होगी।\n", "id": "447464", "title": "हेलो ४"}
{"url": "https://hi.wikipedia.org/wiki?curid=447472", "text": "गामा ध्रुवमत्स्य तारा\n\nगामा ध्रुवमत्स्य, जिसका बायर नाम \"गामा उर्साए माइनोरिस\" (γ Ursae Minoris या γ UMi) है, ध्रुवमत्स्य तारामंडल में स्थित एक तारा है। यह पृथ्वी से लगभग ४८० प्रकाश वर्ष की दूरी पर है और पृथ्वी से देखी गई इसकी चमक (सापेक्ष कान्तिमान) लगभग +३.०३ मैग्नीट्यूड पर मापी गई है।\n\nगामा ध्रुवमत्स्य तारे को अंग्रेज़ी में कभी-कभी \"फ़रकाड\" (Pherkad) भी कहते हैं। यह नाम अरबी के \"फ़रक़द\" () शब्द से लिया गया है, जिसका अर्थ \"(गाय का) बछड़ा\" है। इस नाम में 'क़' के उच्चारण पर ध्यान दें क्योंकि यह 'क' से ज़रा भिन्न है।\n\nगामा ध्रुवमत्स्य एक A3 Ib श्रेणी का दानव तारा है। इसकी निहित चमक (निरपेक्ष कान्तिमान) सूरज की १,१०० गुना है। इसका द्रव्यमान हमारे सूरज के द्रव्यमान का लगभग ४ गुना और व्यास हमारे सूरज के व्यास का १५ गुना है। इसकी सतह का अनुमानित तापमान लगभग ८,६०० कैल्विन है। यह एक परिवर्ती तारा है जिसकी चमक समय के साथ ज़रा-बहुत ऊपर-नीचे होती रहती है।\n\n", "id": "447472", "title": "गामा ध्रुवमत्स्य तारा"}
{"url": "https://hi.wikipedia.org/wiki?curid=447482", "text": "डेविल मे क्राई (गेम)\n\nडेविल में क्राई (, ) एक एक्श्न गेम है जिसे केपकॉम द्वारा 2001 में प्लेस्टेशन 2 के लिए प्रकाशित किया गया था। हालांकि यह इसी नाम की श्रंखला का पहला गेम है, पर इसकी घटनाएं कालक्रमानुसार इसे दूसरे नंबर का गेम बनाती है। इसकी घटनाएं \"डेविल मे क्राई 3: दांतेज़ अवेकनिंग\" के पश्चात् व \"डेविल मे क्राई 2\" और \"डेविल मे क्राई 4\" के पहले घटती हैं। गेम की कहानी आधुनिक काल में एक काल्पनिक द्वीप मालेट पर दांते व ट्रिश के किरदारों के इर्द-गिर्द घुमती है जो शैतान सम्राठ मुंडुस का मुक़ाबला करने के लिए उसकी खोज में हैं। कहानी मुख्यतः कटसीन्स के मिश्रण के माध्यम से बताई जाती है जिसमें गेम के इंजन और कई पूर्व रेंडरड पूर्ण गति वीडियों का उपयोग होता है। \"डेविल मे क्राई\" ने वीडियो गेम मीडिया में प्रमुख कवरेज प्राप्त किया, पेशेवर समीक्षकों से उच्च समग्र स्कोर और अब तक इसकी बीस लाख प्रतियां बिक चुकी हैं।\n\nगेम में अलग-अलग मिशन है जहां खिलाडी कई तरह के क्षत्रुओं का सामना करता है, मुश्किल चुनौतियों का हल निकालता है और पहेलियां सुलझाता है जिससे कहानी आगे बढती रहती है। खिलाडी को उसके खेलने के ढंग के अनुसार ग्रेड्स मिलते हैं।\n\nएक साथ बिना रुके कईं हमले करने पर \"स्टाइलिश\" लडाई के दृष्य बनते हैं और खिलाडी कि कुशलता स्क्रिन पे मौजुद मिटर में जमा होती दिखाई पडती है। खिलाडी जितना लडता है मिटर उतना बढता चलता है। शुरुआत में मिटर \"डल\" होता है, फिर \"कूल\", \"ब्रावो\", \"औसम\" और अतंतः \"स्टाइलिश\" में बदल जाता है। चोट लगने पर मिटर वापस गिरना शुरू हो जाता है। खिलाडी अपना स्टाइल मिटर दुश्मनो को चिढाकर बरकरार रख सकता है।\n\nखिलाडी अस्थायी तौर पर खुद को \"डेविल ट्रिगर\" कि मदद से एक शैतान में बदल सकता है जिससे खेल में उसका रूप बदल जाता है और हतियार और ताकदवर बन जाते हैं। यह तभी तक सिमित है जब तक डेविल ट्रिगर मिटर खत्म ना हो और इसे भरने के लिए सधारण रूप में लडते रहना पड़ता है।\n\n\"डेविल मे क्राई\" में कईं पहेलियां है। कहानी में आगे बढने के लिये कभी-कभी इन्हे हल करना अनिवार्य होजा ता है। यह कन्सेप्ट केपकॉम के \"रेसिडंट इविल\" गेम से मिलता जुलता है।\n\n\"डेविल मे क्राई\" कि शुरुआत होती है जब दांते के कार्यालय में एक रहस्यमयी औरत ट्रिश उसपर हमला कर देती है। दांते उसके वार को आसानी से ज़ाया करके उसे प्रभावित कर देता है और उसे बताता है कि वह शैतानो का शिकार करता है उनकी तलाश में जिन्होने उसके भाई और मॉ का खुन किया है। तब ट्रिश उसे बताती है कि यह हमला उसे परखने के लिए था और शैतान समराठ मुंडुस, जिसे दांते अपने परिवार कि मौत का ज़िम्मेदार मानता है, वापस आने कि तयारी कर रहा है। फिर दृष्य उनके एक विशाल किले में पहुंचने से शुरू होता है जहां ट्रिश अचानक ऊंची दिवार फांद कर गायब हो जाती है।\n\nकिले में छानबिन करते वक्त दांते का सामना खेल में बडी मात्रा में मौजुद शैतानी कठपुतलिओं से होता है। उसे एक नई \"अलैस्टर\" नाम कि तलवार मिलती है और फिर उसका सामना गेम के पहले बॉस फैन्टम से होता है जो एक विशाल मकडी और बिछ्छू से बना शैतान है। यह लडाई दांते जित जाता है पर फिर भि उसका सामना बार-बार फैन्टम से किले के गलियारों में होता रहता है। आगे और छानबिन करने के बात दांते का सामना निलो एञिलो नाम के शैतान से होता है जो दांते को अपने साहस से प्रभावित करता है। इस लडाई में शैतान जित जाता है पर दांते के गले में लटका आधा ताबीज़ देख कर भाग खडा होता है।\nखेल में आगे दो बार और शैतान हमला करता है और तब दांते को पता चलता है कि वह शैतान उसका जुडवा भाई वर्जिल है। वर्जिल कि मौत के बाद उसके गले का आधा ताबीज़ दांते के ताबीज़ से जुड जाता है और गेम कि डिफ़ॉल्ट तलवार \"फोर्स एज\", जो दोनो के पीता कि थी, अपने असली रूप \"स्पार्डा\" में तब्दिल हो जाती है।\nजब दांते ट्रिश से वापस मिलता है तब ट्रिश उसे धोका दे देती है और बताती है कि मुंडुस के लिए काम करती है, पर जब उसकी जान खतरे में पड जाती है तब दांते उसे यह कह कर बचा का लेता है कि उसकी श्कल दांते कि मॉ से मिलति है और उसे आगाह करता है कि उससे दूर रहे। आगे चलके जब उसका सामना मुंडुस से होता है जो ट्रिश कि जान लेने वाला होता है, तब दांते पुनः उसकी जान बचा लेता है और मुटभेड में ज़खमी हो जाता है। मुंडुस मौके का फायदा उठा कर उसपर वार करता है पर इस बार ट्रिश बिच में आकर वार अपने ऊपर ले लेती है। यह देख कर दांते कि पुरी ताकद उभर कर सामने आती है और वह स्पार्डा में तब्दिल हो जाता है। दांते और मुंडुस फिर एक दुसरी वास्तविकता में लडते हैं।\n\nदांते जीत जाता है और जाने से पहले अपना ताबीज़ और तलवार ट्रिश के शरीर के पास रख कर साधारण रूप में लौट आता है। पर इससे पहले कि दांते व्दिप से निकले, मुंडुस वापस आकर उसे घेर लेता है। तभी ट्रिश आ जाति है और दांते को अपनी शक्ती दे देती है। दांते मुंडुस को हरा देता है जो जाते जाते वापस लौट कर आने कि कसम लेता है। जब ट्रिश दांते से माफी मांगने कि कोशिश करती है तब उसके आंसू निकल आते हैं जिन्हे देख दांते उसे कहता है कि अब वह शैतान नहीं रही, इन्सान बन गयी है क्योंकि \"शैतान कभी नहीं रोते\"। दांते और ट्रिश एक प्लेन के सहारे व्दिप से बच निकलते हैं और व्दिप समंदर में समा जाता है।\n\n\"डेविल मे क्राई\" कि शुरुआत दिसम्बर १९९९ में \"रेसिडंट इविल ४\" के शुरुआती अवतरण के रूप में हुई। निर्देशक हिदेकी कमिया ने उत्पादक शिंजी मिकामी के कहने पर \"डेविल मे क्राई\" को \"रेसिडंट इविल\" श्रंखला कि अगली कड़ी के रूप में विकसित करना शुरु किया। सन २००० के शुरुआत में सिरिज़ के मुख्य लेखक नोबोरू सुगिमुरा ने कमिया के कुल एवं स्टाइलाइस्ड एक्शन गेम के सुझाव पर एक पटकथा तयार कि। कहानी एक रहस्यमयी पात्र टोनी के इर्दगिर्द घुमती थी जो एक अजेय किरदार था और जिसकी कुशलता व बुद्धिमत्ता बायोटेक्नोलौजी के कारण साधारण मनुष्य से कईं ज्यादा थी। कमिया किरदार के कुछ दृष्यों से संतुष्ट नहीं हुए और उन्होने \"रेसिडंट इविल\" श्रंखला के पहले से विकसित पृष्ठभूमि को छोड़ कर डायनामिक कैमरा सिस्टम इस्तमाल करने का निर्णय लिया। इस बदलाव के कारण टिम को यूरोप जाना पड़ा जहां उन्होने यूनाइटेड किंगडम और स्पेन ग्यारह दिन वहशी मुर्तियां, फुटपाथ और ईटों कि तस्विरें निकालने में बिताए। कईं कोशिशों के बावजुद वे इस थिम को \"रेसिडंट इविल\" में बिना उसकी पहचान खोए नहीं डाल सके और मिकामी ने स्टाफ को इससे एक नया गेम विकसित करने को कहा। कमिया ने पुरी कहानी वापस लिखी जिसे शैतानों से भरी दुनिया में रचा गया और हिरो का नाम बदल कर दांते कर दिया। ज्यादात पात्र सुगिमुरा कि पठकथा के अनुसार हि रहे बस हिरो के माता पिता का किरदार नए डाले गए। नवंबर २००० में गेम का नया शिर्षक \"डेविल मे क्राई\" घोषित किया गया।\n\nगेम को केपकॉम के एक छोटे सदस्यों के ग्रुप टिम लिटल डेविल्स ने विकसित किया। गेमप्ले के कुछ बड़े हिस्से दरसल \"ओमिनुषा: वारलॉर्डस\" में पाएं गये नुस्खों का आधार लेकर बनाए गये। टेस्ट-प्ले के दौरान कमिया ने देखा कि दुश्मनों पर लगातार वार करने से वे हवा में हि रहते हैं। इसे मद्देनज़र रखते हुए \"डेविल मे क्राई\" में गोलिबारी व तलवारबाज़ी सुधारी गई। निर्देशक हिदेकी कमिया के अनुसार \"डेविल मे क्राई\" पुरी तरह दांते के लडने के तरिकों के इर्द-गिर्द बनाया गया है।\n\nसमिक्षकों द्वारा \"डेविल मे क्राई\" कि काफी प्रशंसा कि गयी, खास कर इसके गेमप्ले, कैमरा कंट्रोल व एक्शन को लेकर। \"गेम इनफारमर\" ने यह कह कर इसकी तारिफ की कि इसके सामने \"रेसिडंट इविल\" एक धिमी लाश के समान है। गेम को आलोचनाओं का भी सामना करना पडा। \"नेक्स्ट जनरेशन मैगज़िन\" ने इसके मुश्किल लेवल्स को आडें हाथों लिया और यह कहा कि \"यह सिर्फ गेमप्ले को खिंचने के लिए किया गया लगता है।\" \"द इलेक्ट्रानिक प्लेग्राउंड\" ने इसके कंट्रोल सिस्टम और बदलाव करने कि कमी पर टीका की।\n\n", "id": "447482", "title": "डेविल मे क्राई (गेम)"}
{"url": "https://hi.wikipedia.org/wiki?curid=447515", "text": "संधि (बहुविकल्पी)\n\nसंधि संस्कृत का एक शब्द है जिसका सामान्य अर्थ होता जोड़, जुड़ाव, योजन इत्यादि। संधि का आधुनिक हिन्दी में कई अन्य अर्थों में भी प्रयोग होता है जिसमें समझौता या सुलह करना मुख्य है।\n\n", "id": "447515", "title": "संधि (बहुविकल्पी)"}
{"url": "https://hi.wikipedia.org/wiki?curid=447516", "text": "व्यंजन संधि\n\nयह संधि का एक रूप होता है| व्यंजन का व्यंजन से अथवा किसी स्वर से मेल होने पर जो परिवर्तन होता है उसे व्यंजन संधि कहते हैं। जैसे-शरत् + चंद्र = शरच्चंद्र।\nक् + ग = ग्ग दिक् + गज = दिग्गज। क् + ई = गी वाक + ईश = वागीश\nच् + अ = ज् अच् + अंत = अजंत ट् + आ = डा षट् + आनन = षडानन\nप + ज + ब्ज अप् + ज = अब्ज\nक् + म = ड़् वाक + मय = वाड़्मय च् + न = ञ् अच् + नाश = अञ्नाश\nट् + म = ण् षट् + मास = षण्मास त् + न = न् उत् + नयन = उन्नयन\nप् + म् = म् अप् + मय = अम्मय\nत् + भ = द्भ सत् + भावना = सद्भावना त् + ई = दी जगत् + ईश = जगदीश\nत् + भ = द्भ भगवत् + भक्ति = भगवद्भक्ति त् + र = द्र तत् + रूप = तद्रूप\nत् + ध = द्ध सत् + धर्म = सद्धर्म\nत् + च = च्च उत् + चारण = उच्चारण त् + ज = ज्ज सत् + जन = सज्जन\nत् + झ = ज्झ उत् + झटिका = उज्झटिका त् + ट = ट्ट तत् + टीका = तट्टीका\nत् + ड = ड्ड उत् + डयन = उड्डयन त् + ल = ल्ल उत् + लास = उल्लास\nत् + श् = च्छ उत् + श्वास = उच्छ्वास त् + श = च्छ उत् + शिष्ट = उच्छिष्ट\nत् + श = च्छ सत् + शास्त्र = सच्छास्त्र\nत् + ह = द्ध उत् + हार = उद्धार त् + ह = द्ध उत् + हरण = उद्धरण\nत् + ह = द्ध तत् + हित = तद्धित\nअ + छ = अच्छ स्व + छंद = स्वच्छंद आ + छ = आच्छ आ + छादन = आच्छादन\nइ + छ = इच्छ संधि + छेद = संधिच्छेद उ + छ = उच्छ अनु + छेद = अनुच्छेद\nम् + च् = ं किम् + चित = किंचित म् + क = ं किम् + कर = किंकर\nम् + क = ं सम् + कल्प = संकल्प म् + च = ं सम् + चय = संचय\nम् + त = ं सम् + तोष = संतोष म् + ब = ं सम् + बंध = संबंध\nम् + प = ं सम् + पूर्ण = संपूर्ण\nम् + म = म्म सम् + मति = सम्मति म् + म = म्म सम् + मान = सम्मान\nम् + य = ं सम् + योग = संयोग म् + र = ं सम् + रक्षण = संरक्षण\nम् + व = ं सम् + विधान = संविधान म् + व = ं सम् + वाद = संवाद\nम् + श = ं सम् + शय = संशय म् + ल = ं सम् + लग्न = संलग्न\nम् + स = ं सम् + सार = संसार\nर् + न = ण परि + नाम = परिणाम र् + म = ण प्र + मान = प्रमाण\nभ् + स् = ष अभि + सेक = अभिषेक नि + सिद्ध = निषिद्ध वि + सम + विषम", "id": "447516", "title": "व्यंजन संधि"}
{"url": "https://hi.wikipedia.org/wiki?curid=447528", "text": "श्रीभार्गवराघवीयम्\n\nश्रीभार्गवराघवीयम् (२००२), शब्दार्थ \"परशुराम और राम का\", जगद्गुरु रामभद्राचार्य (१९५०-) द्वारा २००२ ई में रचित एक संस्कृत महाकाव्य है। इसकी रचना ४० संस्कृत और प्राकृत छन्दों में रचित २१२१ श्लोकों में हुई है और यह २१ सर्गों (प्रत्येक १०१ श्लोक) में विभक्त है।महाकाव्य में परब्रह्म भगवान श्रीराम के दो अवतारों परशुराम और राम की कथाएँ वर्णित हैं, जो रामायण और अन्य हिंदू ग्रंथों में उपलब्ध हैं। भार्गव शब्द परशुराम को संदर्भित करता है, क्योंकि वह भृगु ऋषि के वंश में अवतीर्ण हुए थे, जबकि राघव शब्द राम को संदर्भित करता है क्योंकि वह राजा रघु के राजवंश में अवतीर्ण हुए थे। इस रचना के लिए, कवि को संस्कृत साहित्य अकादमी पुरस्कार (२००५) तथा अनेक अन्य पुरस्कारों से सम्मानित किया गया है।\n\nमहाकाव्य की एक प्रति, कवि की स्वयं की हिन्दी टीका के साथ, जगद्गुरु रामभद्राचार्य विकलांग विश्वविद्यालय, चित्रकूट, उत्तर प्रदेश द्वारा प्रकाशित की गई थी। पुस्तक का विमोचन भारत के तत्कालीन प्रधानमंत्री अटल बिहारी वाजपेयी द्वारा ३० अक्टूबर २००२ को किया गया था।\n\nजगद्गुरु रामभद्राचार्य ने इस महाकाव्य की रचना २००२ में अपने छठे छह महीने के पयोव्रत (व्रत जिसमें मात्र दूध का आहार ग्रहण किया जाता है) के समय चित्रकूट में की। कवि ने सर्गों की संख्या के रूप में २१ को कई कारणों से चुना। वे महाकाव्य की रचना २१वीं शताब्दी के प्रारम्भ में कर रहे थे और इसके अतिरिक्त यह २१वीं शताब्दी में रचा जाने वाला प्रथम संस्कृत महाकाव्य था। २१ संख्या महाकाव्य की कथा के साथ भी सम्बद्ध है। रेणुका, परशुराम की माँ, अपनी छाती २१ बार पीटती हैं, जब हैहय राजा उनके पति जमदग्नि की हत्या कर देते हैं। तदुपरान्त परशुराम पृथ्वी पर क्षत्रियों का २१ बार संहार करते हैं। कवि द्वारा एक और उद्धृत कारण यह है कि \"लघुत्रयी\" और बृहतत्रयी (संस्कृत महाकाव्य) में सम्मिलित पिछले संस्कृत महाकाव्य- मेघदूतम्, कुमारसंभवम्, किरातार्जुनीयम्, रघुवंशम्, शिशुपालवधम् तथा नैषधीयचरितम् क्रमशः २, ८, १८, १९, २० और २२ सर्गो में रचित थे, तथा २१ संख्या इस अनुक्रम से गायब थी।कवि कहते हैं कि उन्होंने इस कृति की रचना दोनों रामों – परशुराम एवं राम- के गायन के उद्देश्य से की है, जिनमें प्रथम परशुराम- अवतार, अनुकरणकर्ता और ब्राह्मण हैं एवं द्वितीय राम- अवतारी (अवतार के स्रोत), अनुकरणीय और क्षत्रिय हैं। यद्यपि महाकाव्य में कोई औपचारिक विभाजन नहीं है, कवि संकेत करते हैं कि महाकाव्य के ९ सर्गों के प्रथम भाग में परशुराम के नौ गुणों का वर्णन किया गया है तथा १२ सर्गों के द्वितीय भाग में महाकाव्य के नायक के रूप में वीर और सज्जन (धीरोदात्त) राम मुख्य नारी पात्र सीता के सहित प्रस्तुत किये गए हैं।\n\nमहाकाव्य के पंद्रह सर्गों में वर्णित अधिकांश घटनाएँ वाल्मीकि रामायण, तुलसीकृत रामचरितमानस, श्रीमद्भागवत, ब्रह्मवैवर्तपुराण, प्रसन्नराघव (जयदेव द्वारा एक नाटक) तथा सत्योपाख्यान सहित अनेक हिंदू ग्रन्थों में पाई जाती हैं। छह सर्गों की कथा कवि की मूल संरचना है।\n\nयह महाकाव्य २१ सर्गों में (प्रत्येक १०१ पद्यों के) प्रणीत है। प्रथम नौ सर्गों में परशुराम के अवतार, कैलाश पर्वत पर भगवान शिव से उनका अध्ययन, अपनी मां और तीन भाइयों को मारने के अपने पिता के आदेश का निष्पादन और उनके अनुवर्ती पुनरूत्थान, उनका सहस्रबाहू राजा सहस्रार्जुन के साथ युद्ध, उनके द्वारा क्षत्रिय वंश का पृथ्वी से २१ बार संहार और शिव के पुत्र एवं बुद्धि के देवता गणेश के साथ उनके युद्ध का रोमांचक वर्णन प्रस्तुत किया गया है। अगले पांच सर्ग राम और उनकी पत्नी सीता के अवतरण और उनकी बाल्यकाल की मधुर बाललीलाओं का वर्णन करते हैं। अंतिम सात सर्ग श्री रामचरित मानस-बालकाण्ड का अनुसरण करते हैं, जो मुनि विश्वामित्र द्वारा दशरथ की राजधानी अयोध्या की यात्रा से प्रारम्भ होते हैं और मिथिला में दशरथ के चारों पुत्रों - जिनमें राम सबसे ज्येष्ठ थे – के विवाह संस्कार के साथ समाप्त होते हैं।\n२१ सर्गों का सारांश नीचे प्रस्तुत है-\n\n१. श्रीभार्गवावतारोपक्रमः - कवि ज्ञान की देवी सरस्वती, बुद्धि के देवता गणेश, भगवान शिव और उनकी पत्नी पार्वती, परब्रह्म भगवान श्री सीता राम और अंत में दोनों रामों- जो कि प्रस्तुत महाकाव्य कथा के प्रतिपाद्य हैं, की कृपा का आह्वान करते हैं। सातवें मन्वन्तर में सृष्टा देव ब्रह्मा के सातवें पुत्र भृगु ऋषि और उनकी पत्नी ख्याति के यहाँ ऋचीक नामक पुत्र का जन्म होता है। ऋचीक का विवाह क्षत्रिय नरेश गाधि की पुत्री सत्यवती के साथ सपन्न होता है। ऋचीक सत्यवती और उनकी माता के लिए खीर के दो पात्रों का सृजन करते हैं, जो कि क्रमशः ब्राह्मण एवं क्षत्रिय गुणों से युक्त थे। सत्यवती की माता छिपकर पात्र बदल देती है, जिससे कि उनके यहाँ ब्राह्मण गुणों से युक्त पुत्र का जन्म हो। (यही पुत्र बाद में विश्वामित्र बनते हैं।)\n\nमाता के इस कृत्य का ज्ञान होने पर, सत्यवती ऋचीक से क्षत्रिय गुणों को उसके पौत्र में स्थानान्तरित करने का अनुरोध करती है, क्योंकि वह एक भयंकर और भीषण पुत्र को जन्म देने में भयभीत हैं। ऋचीक सत्यवती को समझाते हैं और दम्पति जमदग्नि नामक एक पुत्र को जन्म देते हैं। जमदग्नि का विवाह ऋषि रेनू की पुत्री रेणुका से होता है। दम्पति तीन पुत्रों को जन्म देते हैं। चौथे पुत्र के लिये, भगवान श्री राम को प्रसन्न करने हेतु दम्पति तप करते हैं। इसी बीच, हैहय राजा कृतवीर्य के यहाँ अर्जुन नामक एक पुत्र का जन्म होता है। अर्जुन दत्तात्रेय भगवान से वरदान के रूप में एक सहस्र भुजाएँ प्राप्त करता है और सहस्रार्जुन के नाम से विख्यात होता है।\n\nसहस्रार्जुन सम्पूर्ण ब्रह्माण्ड को आतंकित करने लगता है। वह नर्मदा नदी के कल-कल बहते प्रवाह को अवरुद्ध कर देता है, राक्षसराज रावण को हरा कर बंदी बना लेता है (जिसे बाद में पुलस्त्य के अनुरोध पर छोड़ दिया जाता है) और देवताओं से स्वर्ग एवं यज्ञ की हवि छीन लेता है।\nदु:खी देवता ब्रह्मा के साथ साकेतलोक जाते हैं और भगवान श्रीराम से प्रार्थना करते हैं। श्रीराम देवताओं से कहते हैं कि सहस्रार्जुन का संहार करने के लिये उनका अंश जमदग्नि एवं रेणुका के चतुर्थ पुत्र के रूप में अवतरित होगा। यह अंश निरंकुश एवं अत्याचारी क्षत्रिय जाति का विध्वंस करेगा, समस्त भूमि ऋषि कश्यप को प्रदान करेगा और अंत में मिथिला में उन्हीं में समाहित हो जाएगा। देवता सन्तुष्ट होकर लौट जाते हैं और रेणुका भगवान श्रीराम के उनके गर्भ में प्रवेश करने पर गर्भवती हो जाती हैं।\n\n२. दीक्षा-रेणुका को गर्भ के भार की कोई प्रतीति नहीं होती और वे गर्भावस्था के किसी भी प्रकार के कष्ट को अनुभव नहीं करतीं। जमदग्नि रेणुका का पुंसवन संस्कार करते हैं, जो कि पारंपरिक रूप से गर्भावस्था के आठवें माह सम्पन्न होता है। रेणुका के लिये समस्त शुभ शकुन दृष्टिगोचर होते हैं। सप्तर्षि उन्हें आशीष प्रदान करते हैं और नवग्रह उनके अनुकूल हो जाते हैं। रेणुका वैशाख शुक्ल पक्ष तृतीया, जो कि अक्षय तृतीया के नाम से प्रसिद्ध है, को एक बालक को जन्म देती हैं। देवताओं और ऋषि-मुनियों में अपार हर्ष छा जाता है। भृगु के आदेश पर, जमदग्नि बालक का नाम राम रखते हैं। राम को परशुराम भी कहा जाता है क्योंकि उन्हें परशु (फरसा) का खिलौना अत्यंत प्रिय है। बालक शेर और चीते जैसे जंगली पशुओं को भी पालतू बना लेता है और उनके संग क्रीड़ा करता है।\n\nपांच वर्ष पश्चात बालक के दस संस्कार सम्पन्न किए जाते हैं। इसके उपरान्त परशुराम का उपनयन (यज्ञोपवीत) संस्कार किया जाता है। ब्रह्मा उन्हें यज्ञोपवीत का पवित्र धागा प्रदान करते हैं, शिव बालक को गायत्री मंत्र की दीक्षा देते हैं और परशुराम रेणुका से भिक्षा की याचना करते हैं। सर्ग का समापन परशुराम द्वारा अपने गुरु शिव से विद्याध्ययन हेतु कैलाश पर्वत पर प्रस्थान करने की घटना के साथ होता है। \n\n३. गुरूपसत्तिः-भगवान् शिव परशुराम का कैलाश पर स्वागत करते हैं। शिव अपने शिष्य को अपना समस्त ज्ञान प्रदान करने का निश्चय करते हैं। शिव परशुराम से कहते हैं कि वे उन्हें भगवान श्रीराम का अवतार समझते हैं, जो कि समस्त विद्याओं में पहले से ही निष्णात हैं, किन्तु संसार के समक्ष एक आदर्श प्रस्तुत करने के लिये गुरु के यहाँ अध्ययन कर रहे हैं। परशुराम की शिक्षा प्रारम्भ होती है। परशुराम गुरु से एक बार सुन कर ही समस्त वैदिक मन्त्रों में सिद्धता प्राप्त कर लेते हैं। शिव उन्हें सभी अठारह विद्याओं का अध्ययन कराते हैं। परशुराम शिव की एक आदर्श शिष्य की भांति प्रातःकाल शीघ्र उठकर, अपने गुरु के लिये जल एवं भोज्य पदार्थ लाकर, शिव और उनकी पत्नी पार्वती को हर प्रकार से प्रसन्न करके सेवा करते हैं।\n\nपरशुराम का समावर्तन संस्कार (विद्यार्थी जीवन का समापन) शिव द्वारा कराया जाता है, जो अपने शिष्य को आशीर्वचन देते हैं कि अठारह विद्याएँ सदैव उनके साथ रहें, उनके शस्त्र सदैव अमोघ हों। शिव उन्हें क्रुद्ध रूप धारण करने का आदेश देते हैं, जब श्रीराम मिथिला में शिवधनुष पिनाक को तोड़ें। इसके अतिरिक्त शिव परशुराम को अपने बाण और धनुष श्रीराम को समर्पित करने और श्रीराम के अवतारी रूप में अपने अवतार को लय करने का आदेश देते हैं। अपने शेष जीवन में उन्हें महेन्द्र पर्वत पर तप करने का आदेश दिया जाता है। अन्त में शिव कहते हैं कि परशुराम सावर्णि मनु के आठवें मन्वन्तर में सप्तर्षियों में से एक ऋषि होंगे, जिस प्रकार उनके पिता जमदग्नि वैवस्वत मनु के सातवें मन्वन्तर में एक ऋषि हैं। परशुराम शिव को प्रणाम करते हैं और उनसे जाने की अनुमति माँगते हैं।\n\n४. समावर्तनम्-चौथे सर्ग का अधिकांश भाग प्रकृति विशेषत: वर्षा ऋतु एवं जंगल में जमदग्नि के आश्रम के वर्णन से सम्बन्धित है। भगवान शिव परशुराम को अपने माता-पिता के यहाँ लौटने की अनुमति दे देते हैं। जब परशुराम विदा ले रहे होते हैं, शिव श्रीराम अवतार परशुराम से उन्हें क्षमा करने को कहते हैं, यदि उन्होंने गुरु के रूप में उन्हें आदेश देते हुए किसी भी प्रकार से उनका कोई असम्मान किया हो। यह सुनकर परशुराम की आँखों में आँसू भर आते हैं। शिव और उनकी अर्धांगिनी पार्वती को नमस्कार कर एवं उनके पुत्रों गणेश और कार्तिकेय से मिलकर परशुराम अपने घर लौटने के लिए प्रस्थान करते हैं।\n\nपरशुराम अपने घर की ओर लौट रहे हैं और इसी बीच वर्षा ऋतु प्रारम्भ हो जाती है- यह कथाक्रम ४४ श्लोकों (४.७–४.५०) में प्रस्तुत किया गया है। परशुराम जमदग्नि के आश्रम में प्रवेश करते हैं, जो कि २१ श्लोकों (४.६१–४.८१) में वर्णित है। जमदग्नि और रेणुका अपने पुत्र को वापिस आया हुआ देखकर अत्यंत आनन्दित होते हैं। परशुराम आश्रम में रहना प्रारम्भ कर देते हैं और अपने सुन्दर कार्यों और चरित्र द्वारा आश्रम के समस्त ऋषि मुनियों के मन को मोह लेते हैं।\n\n५. पित्राज्ञापालनम्-जमदग्नि परशुराम से विवाह करने और जीवन के द्वितीय चरण गृहस्थाश्रम में प्रवेश करने का आग्रह करते हैं। परशुराम सम्मानपूर्वक इस अनुरोध को अस्वीकार कर देते हैं और कहते हैं कि वे सदैव गृहस्थ जीवन के बंधन से दूर रहना चाहते हैं। एक सुबह, रेणुका जल लेने के लिए एक सरोवर पर जाती है। वहाँ वह गन्धर्वराज चित्ररथ को अपनी पत्नी के संग सरोवर के जल में विहार करते हुए देखती है। रेणुका चित्ररथ को देखकर आकृष्ट हो जाती है और उसके सम्बन्ध में कल्पनाएँ करती हुई घर लौटती है। जमदग्नि यह बात समझ जाते हैं और अपने तीनों बड़े पुत्रों को अपनी माता का वध करने का आदेश देते हैं, जो उनके अनुसार अपने व्यभिचारी विचारों से अपवित्र हो चुकी है। जब तीनों पुत्र उनके आदेश का पालन करने से मना कर देते हैं, तो परशुराम से जमदग्नि यह कार्य करने को कहते हैं।\n\nपरशुराम अपने पिता के आदेश एवं माता के ऋण- इनमें से एक के चयन को लेकर किंकर्तव्यविमूढ़ हो जाते हैं। उनके मानस पटल पर स्मृति शास्त्र स्मरण हो उठते हैं, जो उद्घोषणा कर रहे हैं कि माता पिता से दस गुना अधिक महान होती है। अत्यन्त विचार मंथन करने के पश्चात वे अपने पिता की आज्ञा पालन करने का निश्चय करते हैं। परशुराम अपनी माता और तीनों भाइयों के सिर पृथक कर देते हैं। जमदग्नि परशुराम के आज्ञा पालन से सन्तुष्ट होकर उनसे दो वरदान मांगने को कहते हैं। परशुराम प्रथम वर में चारों के पुनर्ज्जीवन की माँग करते हैं और दूसरे वर के रूप में उन सभी को वध की विस्मृति हो जाने की याचना करते हैं। प्रसन्न जमदग्नि उन्हें दोनों वर प्रदान कर देते हैं एवं रेणुका और उसके तीनों पुत्र मानों सोए हुए से जाग उठते हैं। इस प्रकार परशुराम अपने पिता को सन्तुष्ट करते हैं और अपनी माता के प्राणों को वापिस ले आते हैं। \n\n६. सहस्रार्जुनवधः-परशुराम वेदों का अध्यापन प्रारम्भ कर देते हैं। वे ब्राह्मणों की एक गोष्ठी का आयोजन करते हैं, जिसमें वे ब्राह्मणों के हेतु अपरिहार्य गुणों के सम्बन्ध में विवेचन करते हैं और उनसे अपने कर्तव्यों का कदापि उल्लंघन न करने को कहते हैं। इसके पश्चात वे एक निर्जन वन में तपस्या करने के लिए चले जाते हैं। सहस्रार्जुन जमदग्नि ऋषि के आश्रम पर आता है, जबकि परशुराम यहाँ से दूर गए हुए हैं। जमदग्नि उसकी और उसकी सेना का स्वागत कामधेनु गौ की सेवाओं द्वारा करते हैं। सहस्रार्जुन जमदग्नि से कामधेनु उसे देने का आग्रह करता है और कहता है कि राजा का अपनी प्रजा की समस्त सम्पत्ति पर अधिकार होता है। जब जमदग्नि उसके आग्रह को अस्वीकार कर देते हैं, तो सहस्रार्जुन कामधेनु को बलपूर्वक अपनी राजधानी महिष्मति (महेश्वर, मध्य प्रदेश) ले जाता है। परशुराम जब लौटते हैं तो यह समाचार जानकर क्रोधित हो उठते हैं और अकेले ही कामधेनु को वापिस लाने के लिए महिष्मति चल पड़ते हैं। महिष्मति पहुँचकर वे सहस्रार्जुन को युद्ध के लिए ललकारते हैं, जिसे सहस्रार्जुन स्वीकार कर लेता है। परशुराम युद्ध में सहस्रार्जुन की सारी सेना का संहार कर देते हैं।\n\nइसके पश्चात परशुराम और सहस्रार्जुन के बीच एक भीषण युद्ध प्रारम्भ होता है, जिसमें दोनों दिव्य बाणों का प्रयोग करते हैं। तब परशुराम निश्चय करते हैं कि उन्होंने सहस्रार्जुन को युद्ध के रंगमंच पर बहुत देर मनोरंजन करने का अवसर प्रदान कर दिया है। परशुराम तुरन्त अपने पांच सौ धनुषों का एक साथ संधान करते हैं। फिर वे सहस्रार्जुन के रथ का विध्वंस कर देते हैं। तब सहस्रार्जुन परशुराम के साथ द्वन्द्व युद्ध करते हुए उन पर प्रहार करता है। अपने परशु का प्रयोग सहस्रार्जुन का सिर काटने के लिए करने से पूर्व, परशुराम उसकी समस्त भुजाओं को अपने परशु से काट फेंकते हैं। देवता सहस्रार्जुन के आतंक का नाश करने के लिए परशुराम की मुक्त कंठ से प्रशंसा करते हैं। परशुराम विजयी होकर एवं कामधेनु को साथ लेकर अपने आश्रम लौटते हैं और सभी उनका प्रसन्न ह्रदय से स्वागत करते हैं।\n\n७. तीर्थाटनम्-जमदग्नि परशुराम को सहस्रार्जुन के संहार से उद्वेलित उनके मस्तिष्क की शान्ति हेतु भारत के विभिन्न पवित्र स्थलों की तीर्थयात्रा करने का परामर्श देते हैं। परशुराम सर्वप्रथम चित्रकूट, अयोध्या, मथुरा, वृन्दावन, हरिद्वार, मायापुरी (कनखल), काशी, कांची, रंगनाथ (श्रीरंगम), अवन्तिका (उज्जैन) और द्वारिका स्थित वैष्णव तीर्थस्थलों की यात्रा करते हैं। इसके उपरान्त वे शैव तीर्थस्थलों- सोमनाथ, मल्लिकार्जुन, महाकाल, ॐकारेश्वर, वैद्यनाथ, भीमाशंकर, काशी विश्वनाथ, त्र्यम्बकेश्वर, केदारनाथ, नागेश्वर, रामेश्वर एवं घुश्मेश्वर के द्वादश ज्योतिर्लिंग – की यात्रा करते हैं। इसके पश्चात वे पुष्कर की तीर्थयात्रा करते हैं। अन्त में वे प्रयाग पहुँचते हैं और संगम में स्नान करते हैं। सर्ग के अन्त में कवि टिपण्णी करते हैं कि इन समस्त स्थानों की यात्रा कर, परशुराम भारत की सम्पूर्ण भूमि को एक तीर्थस्थल बना देते हैं।\n\n८. न्यस्तदण्डम्-जबकि परशुराम अपनी तीर्थयात्रा पर हैं, सहस्रार्जुन के पुत्र- हैहय राजकुमार अपने पिता के वध का प्रतिशोध लेने के लिए जमदग्नि के आश्रम पर आक्रमण कर देते हैं। राजकुमार प्रत्येक वस्तु और व्यक्ति जो उनके रास्ते में आता है, को नष्ट कर देते हैं। वे गहन ध्यान में मग्न जमदग्नि का शीश काट लेते हैं और उसे अपने साथ महिष्मति ले जाते हैं। जब परशुराम लौटते हैं तो वे आश्रम को शवों से आच्छादित पाते हैं। तभी उन्हें जमदग्नि के धड़ के समीप रेणुका करुण क्रंदन करती हुई दिखाई पड़ती है। परशुराम को देखकर रेणुका २१ बार अपनी छाती पीटकर विलाप करती हुई कहती है कि परशुराम के अभी तक जीवित रहते हुए हैहय राजाओं ने उनके पति को कैसे मार डाला?\n\nपरशुराम जमदग्नि के धड़ को तेल से भरी एक नौका में रखते हैं और रेणुका से पिता के शरीर की सुरक्षा करने को कहते हैं, जब तक वह वापिस न लौट आएँ। क्रुद्ध परशुराम अकेले ही महिष्मति जाते हैं और हैहयों को ललकारते हैं। वे उनकी समस्त सेना का संहार कर देते हैं और हैहय वंश का सम्पूर्ण विनाश कर देते हैं। फिर वे जमदग्नि के कटे शीश को लाकर धड़ से जोड़ देते हैं, जिससे जमदग्नि पुनर्जीवित हो उठते हैं। रघु एवं यदु वंशों को छोड़कर, परशुराम क्षत्रिय जाति का २१ बार पृथ्वी से संहार कर देते हैं। परशुराम १२००० राजाओं का वध कर कुरुक्षेत्र में रक्त के पांच विशाल कुण्ड बना देते हैं। अन्त में, कश्यप ऋषि के कहने पर, परशुराम अपने क्रोध का परित्याग कर देते हैं और सम्पूर्ण विजित भूमि कश्यप को दे देते हैं। तत्पश्चात वे तपश्चर्या करने के लिए महेन्द्र पर्वत पर चले जाते हैं। \n\n९. एकदन्तनाशनम्-महेन्द्र पर्वत पर परशुराम भगवान शिव के मंगलकारी रूप का ध्यान करते हैं और निश्चय करते हैं कि उनका परशु मात्र शिव दर्शन के उपरान्त ही शान्ति प्राप्त कर सकेगा। जब परशुराम कैलाश पहुँचते हैं, तो प्रवेश द्वार पर उन्हें शिव पुत्र गणेश मिलते हैं। गणेश परशुराम से प्रतीक्षा करने के लिए कहते हैं क्योंकि शिव अभी सांयकालीन संध्या संस्कार में तल्लीन हैं। परशुराम क्रोधित हो जाते हैं और अपने पराक्रम एवं परशु का बखान करने लगते हैं। गणेश प्रत्युत्तर में उनके परशु की हँसी उड़ाने लगते हैं, जिसका प्रयोग उनकी स्वयं की माता एवं क्षत्रिय शिशुओं के वध के लिए किया गया था। परशुराम और भी अधिक कुपित हो जाते हैं और बल प्रयोग कर अन्दर जाने का प्रयास करने लगते हैं, किन्तु गजानन गणेश उन्हें अपनी सूँड से पीछे फेंक देते हैं।\n\nपरशुराम अपना परशु फेंककर गणेश को क्षति पहुँचाने का प्रयत्न करते हैं, जिससे गणेश का बाँया दांत टूट जाता है। शिव के भूत परशुराम को मारने के लिए उन पर आक्रमण कर देते हैं, किन्तु गणेश उन्हें रोक देते हैं। तभी माता पार्वती आती हैं और परशुराम को अपने गुरु-पुत्र का दांत तोड़ने के लिए डांटती हैं। वह कुपित होकर परशुराम को श्राप देती हैं कि उनका परशु राम में उसी प्रकार तिरोहित हो जाएगा, जिस प्रकार बिजली बादलों में अन्तर्निहित हो जाती है और उनके धनुष बाण उनके प्राणों के साथ राम में समाहित हो जाएंगे। फिर वह कहती हैं कि एकदन्त गणेश, जिन्होंने अपने दांत टूटने का प्रतिशोध न लेकर स्वयं पर नियंत्रण रखा, सर्वत्र पूजित होंगे। परशुराम पार्वती को प्रसन्न करते हैं और गणेश से क्षमा-याचना करते हैं। तदनन्तर वे भगवान शिव को नमस्कार कर अपने आश्रम वापिस लौट आते हैं।\n\n१०. श्रीराघवावतारप्रतिज्ञानम्-परशुराम महेन्द्र पर्वत पर लौट आते हैं और अपने गत कार्य कलापों का विश्लेषण करते हैं। वे अपने क्रोध में किए हुए कार्यों पर अत्यन्त पश्चाताप का अनुभव करते हैं और अपने भूतकाल में किए समस्त वधों का प्रायश्चित करने के लिए तपस्या करने का संकल्प लेते हैं। वे भगवान श्रीराम के सुन्दर रूप का ध्यान करने लगते हैं।\n\nसहस्रार्जुन के मारे जाने और परशुराम द्वारा अपने शस्त्रों का त्याग कर दिए जाने पर, रावण की शक्ति को चुनौती देने वाला अब संसार में कोई भी शूरमा नहीं है। अतएव वह सम्पूर्ण धरा को त्रास देने लगता है- वह कैलाश पर्वत उठा लेता है, आठों दिग्गजों को सताने लगता है, इन्द्र का राज्य जीत लेता है और धर्माचरण करने वाले प्रत्येक व्यक्ति को आतंकित करने लगता है। रावण के अत्याचार को सहन करने में असमर्थ होकर, पृथ्वी एक गौ का रूप धारण करती है और रुदन करती हुई सुमेरु पर्वत के पास जाती है। ब्रह्मा पृथ्वी एवं शिव के संग वार्तालाप करते हैं। तत्पश्चात ब्रह्मा भगवान श्री सीताराम जी के दर्शन हेतु साकेतलोक गमन करते हैं। वह रावण संहार हेतु भगवान श्रीराम से अवतार लेने की प्रार्थना करते हुए उनकी ३१ पद्यों (१०.५६–१०.८६) में अत्यन्त सुन्दर स्तुति करते हैं। श्रीराम उन्हें आश्वासन देते हुए कहते हैं कि वे शीघ्र ही राम के रूप में और अपने तीन विष्णु अंशों के संग- क्षीरसागरवासी विष्णु भरत के रूप में, वैकुण्ठवासी विष्णु लक्ष्मण रूप में और श्वेतद्वीपवासी विष्णु शत्रुघ्न के रूप में-अवतार लेंगे। जब ब्रह्मा आश्वस्त होकर लौट जाते हैं, राम सीता से स्वयं अवतार लेने के पश्चात उनसे भी अवतरित होने का निवेदन करते हैं। तदुपरांत वे अयोध्या में कौशल्या के पुत्र के रूप में जन्म लेने का निश्चय करते हैं। \n\n११. श्रीराघवावतरणम्- सर्ग के प्रथम पंद्रह श्लोक सरयू नदी के तट पर स्थित अयोध्या नगरी के गौरव का गुण-गान करते हैं। महाराज दशरथ अयोध्या के राज्य का शासन कर रहे हैं, किन्तु अनेक वर्षों के पश्चात भी उन्हें कोई पुत्र उत्पन्न नहीं हुआ है। वे अपने गुरु वशिष्ठ के समीप जाते हैं और उनके समक्ष अपने ह्रदय की अपूर्ण अभिलाषा व्यक्त करते हैं। वशिष्ठ उन्हें शीघ्र ही चार पुत्रों के जन्म लेने का आश्वासन देते हैं। अश्वमेध, विश्वजित और राजसूय यज्ञ को सम्पन्न करने के पश्चात, वशिष्ठ दशरथ के लिए पुत्रेष्टि यज्ञ कराने के लिए ऋषि ऋष्यशृंग को आमंत्रित करते हैं। यज्ञ की समाप्ति पर अग्निदेव खीर का एक पात्र लेकर प्रकट होते हैं। दशरथ खीर का आधा भाग कौशल्या को देते हैं, चौथाई कैकेयी को एवं दो आठवें भाग सुमित्रा को। तीनों रानियाँ गर्भवती हो जाती हैं।\n\nइसी बीच अनेक देवता वानर परिवारों में अवतरित होते हैं, जिनमें शिव हनुमान के रूप में जन्म लेते हैं। रानियों के गर्भ धारण करने के बारह माह पश्चात, चैत्र शुक्ल पक्ष नवमी (रामनवमी) के मंगलमय दिन भगवान श्रीराम धनुष बाण धारण किए हुए एक षोडशवर्षीय किशोर के रूप में प्रकट होते हैं। कौशल्या की विनती पर वे एक सद्योजात शिशु का रूप धारण कर लेते हैं। कैकेयी भरत को और सुमित्रा दो पुत्रों- लक्ष्मण एवं शत्रुघ्न को जन्म देती हैं। देवगण और अयोध्या की प्रजा चारों पुत्रों के जन्म पर आनन्द से उत्सव करते हैं। परशुराम महेन्द्र पर्वत पर भगवान राम के बाल रूप का ध्यान करते हुए और उनका गुणगान १६ पद्यों (११.८४–११.९९) में करते हुए हर्ष से रोमांचित हो उठते हैं।\n\n१२. श्रीमैथिल्यवतरणम्-जब दशरथ के चारों पुत्र छठे वर्ष में प्रवेश करते हैं, उनका उपनयन संस्कार सम्पन्न होता है। ऋषि याज्ञवल्क्य के शिष्य राजा शीरध्वज जनक अपने मिथिला राज्य का संचालन एक योगी के सदृश कर रहे हैं। पुण्यारण्य (पुनौरा, सीतामढी) में अपनी पत्नी रानी सुनयना के संग सोमयाग यज्ञ करते हुए, जब राजा जनक स्वर्ण के एक हल से वैशाख शुक्ल पक्ष नवमी (सीतानवमी) को भूमि जोतते हैं, सहसा पृथ्वी फट जाती है और स्वर्ण सिंहासन पर आसीन और अपनी आठ सखियों से परिवेष्टित भगवती जगत्जननी सीता षोडशवर्षीया किशोरी के रूप में पृथ्वी से प्रकट हो जाती हैं। एक आकाशवाणी सीता को जनक की पुत्री उद्घोषित करती है।\n\nनारद मुनि मिथिला में पधारते हैं और सीता की १६ पद्यों (१२.४५–१२.६०) में स्तुति करते हैं। तदुपरांत नारद सीता से एक शिशु का रूप धारण करने की विनती करते हैं। जनक और सुनयना शिशु सीता को अपने महल में ले आते हैं और अपनी पुत्री की भांति उनका लालन-पालन करते हैं। एक बार सीता जनक की राजधानी के पूर्वी भाग में जाती हैं और पिता जनक से पूजन किए जा रहे एक धनुष के सम्बन्ध में पूछती हैं। राजा जनक उन्हें बताते हैं कि यह भगवान शिव द्वारा स्वयं उनके पूर्वज देवरात को प्रदत्त पिनाक नामक शिव-धनुष है। सीता पिता जनक से कहती हैं कि पुरातन वस्तुएं पूजन के बजाय फेंकने योग्य हैं और क्रीड़ा में घोड़ा बनाते हुए उस भारी धनुष को बारम्बार घसीटने लगती हैं। जनक के अनुरोध पर, सीता उस धनुष को- जिसे उठाने में मनुष्य एवं देवता भी असमर्थ थे-उसके स्थान पर वापिस रख देती हैं। परशुराम यह दृश्य महेन्द्र पर्वत पर अपनी समाधि में देखकर मंत्रमुग्ध हो रहे हैं और किशोरी सीता की रूप छवि के दर्शन की अभिलाषा लिये मिथिला की ओर चल पड़ते हैं।\n\n१३. श्रीभार्गवमिथिलागमनम्-अपनी छह वर्ष की वय में भी, सीता की आकृति एक षोडशवर्षीया किशोरी की भांति है। उनके अप्रतिम सौन्दर्य का महाकवि ने १२ पद्यों (१३.९–१३.२०) में वर्णन किया है। जनक को प्रतीति हो गई है कि उनकी कन्या साधारण बालिका होने के स्थान पर भगवान श्री राम की आदि शक्ति है, क्योंकि वह एक शिशु होते हुए भी शिव के भारी धनुष को उठाने में सक्षम है। वह सीता के लिए एक सुयोग्य वर ढूंढने के लिए चिन्तित हो उठते हैं। वेद की ऋचाओं में अवतारवाद के सिद्धान्त का श्रवण करने के पश्चात, वह इस सम्बन्ध में चिन्तन कर रहे हैं, किन्तु उनका ज्ञान और तार्किकता उन्हें इस पर विश्वास नहीं करने देते। अत्यन्त विचार मंथन करने के उपरान्त, वह इस निष्कर्ष पर पहुँचते हैं कि यह सिद्धान्त सत्य होना चाहिए। उसी समय द्वारपाल मिथिला में परशुराम के आगमन की घोषणा करता है।\n\nराजा जनक परशुराम को प्रणाम करते हैं। जनक को एक सदाचारी राजा समझते हुए, परशुराम उन्हें निरंकुश क्षत्रियों के समान अपने शत्रु के रूप में नहीं देखते हैं। परशुराम उनके समक्ष सीता के दर्शन की अपनी अभिलाषा प्रकट करते हैं। जनक उन्हें यज्ञशाला में ले जाते हैं, जहाँ परशुराम शिव धनुष को खेल का घोड़ा बनाकर घसीटती हुईं और उससे क्रीड़ा करती हुईं भगवती सीता के दर्शन करते हैं। परशुराम जनक से सीता स्वयंवर का आयोजन करने को कहते हैं, जिसमें शिव धनुष को तोड़ने में सक्षम राजकुमार ही सीता के पाणिग्रहण के योग्य हो। तदनन्तर परशुराम भविष्यवाणी करते हैं कि रघु के वंशज श्रीराम ही धनुष का भंजन करेंगे। परशुराम जनक से कहते हैं कि वे पुनः मिथिला में कुपित होने का अभिनय करते हुए आएंगे जिससे कि उन्हें सीता और राम दोनों के दर्शन का बहाना प्राप्त हो सके। सर्ग के अन्त में परशुराम शिशु सीता को प्रणाम करते हैं और उनकी प्रशंसा का गान करने लगते हैं।\n\n१४. श्रीसीतास्तवनम्-यह सम्पूर्ण सर्ग स्तुतिपरक है। परशुराम सीता का स्तुतिगान ९९ पद्यों (१४.१–१४.९९) में करते हैं। इसके उपरान्त वे परमशान्ति का आस्वादन करते हैं और सीता को नमन करने के पश्चात प्रसन्नचित्त महेन्द्र पर्वत की ओर प्रस्थान करते हैं।\n\n१५. अहल्योद्धरणम्-अपने मंत्रियों एवं दैवज्ञों के संग मंत्रणा करने के उपरान्त, जनक सीता स्वयंवर का दिन सुनिश्चित करते हैं। इसी बीच अयोध्या में राजा दशरथ अपने पुत्र राम के विवाह के सम्बन्ध में चिन्तित हो उठते हैं। राक्षसी ताड़का मुनि विश्वामित्र के यज्ञ में बारम्बार विघ्न डालती है। विश्वामित्र राजा दशरथ के दरबार में आते हैं और अपने यज्ञ की राक्षसों से रक्षा हेतु राम और लक्ष्मण की याचना करते हैं। राम द्वारा उन्हें छोड़कर जाने के विचार पर, दशरथ हिचकिचाते हैं और स्वयं को नष्टप्राय समझते हैं, किन्तु गुरु वशिष्ठ उन्हें राम और लक्ष्मण को भेजने के लिए मनाते हैं। विश्वामित्र राम एवं लक्ष्मण को अपने वन में ले जाते हैं, जहाँ राम ताड़का का वध करते हैं, जब वह वृक्षों और शिलाओं की वर्षा कर तीनों पर आक्रमण करती है। विश्वामित्र राम एवं लक्ष्मण को बला और अतिबला नामक दो विद्याएँ प्रदान करते हैं, जो उन्हें कुछ खाए, पिए और सोए बिना भी जीवनधारण कराने में सक्षम हैं।\n\nविश्वामित्र अपने समस्त दिव्यास्त्र भी राम को समर्पित कर देते हैं। राम और लक्ष्मण विश्वामित्र के यज्ञ की छह दिवस और छह रात्रि निरन्तर रक्षा करते हैं। सातवें दिन, राक्षस भाई मारीच और सुबाहु एक विशाल सेना के साथ यज्ञ पर आक्रमण करते हैं। राम मारीच को सागर के पार फेंकने के लिए मानवास्त्र का प्रयोग करते हैं, जबकि आग्नेयास्त्र का संधान कर, वे सुबाहु का संहार कर देते हैं। इसी मध्य लक्ष्मण राक्षसों की समूची सेना का विनाश कर देते हैं। विश्वामित्र राक्षसों के भय से मुक्त हो जाते हैं और राम एवं लक्ष्मण को सीता स्वयंवर हेतु मिथिला ले जाने का निश्चय करते हैं। रास्ते में, राम अपने पति गौतम द्वारा अपने व्यभिचारी कृत्य हेतु शापित और शिला के रूप में परिवर्तित अहिल्या को देखते हैं। विश्वामित्र राम को अहिल्या के इतिहास की कथा सुनाते हैं। राम अपने चरण से अहिल्या को स्पर्श करते हैं और अहिल्या अपने शाप एवं पाप से मुक्त हो जाती है। अहिल्या अश्रुपूरित नयनों से राम की वंदना करती है और गौतम के निवासस्थल की ओर प्रस्थान करती है।\n\n१६. श्रीराघवप्रियादर्शनम्-विश्वामित्र, राम और लक्ष्मण के संग मिथिला में पधारते हैं। श्रीराम मिथिला नगरी में पहुँचने पर हर्षोल्लासित हैं, किन्तु अन्य राजा, जो सीता स्वयंवर हेतु आए हुए हैं, राम के आगमन से प्रसन्न नहीं हैं। मिथिला के नागरिक राम का दर्शन कर आनन्दमग्न हो जाते हैं। जब राजा जनक विश्वामित्र से दोनों राजकुमारों के सम्बन्ध में जिज्ञासा प्रकट करते हैं, विश्वामित्र राम एवं लक्ष्मण का जनक से परिचय कराते हैं। जनक दोनों राजकुमारों को अपने महल में ले आते हैं और उनका स्वागत करते हैं। इसके पश्चात लक्ष्मण राम के समक्ष मिथिला नगरी को देखने की इच्छा प्रकट करते हैं और राम गुरु की आज्ञा प्राप्त कर उनके संग चल पड़ते हैं। मिथिला के बालक राम और लक्ष्मण को नगरी में चारों ओर भ्रमण कराते हैं और अन्त में राम का आलिंगन सुख प्राप्त करते हैं। दूसरे दिन बड़ी भोर में राम एवं लक्ष्मण विश्वामित्र की पूजा हेतु पुष्प चयन करने के लिए जनक के राजकीय उद्यान में प्रवेश करते हैं। स्वयंवर के एक दिन पूर्व सीता भी उसी उद्यान में गौरी पूजन के लिए पधारती हैं।\n\nसीता एवं राम एक दूसरे का प्रथम बार दर्शन करते हैं, जब वे उद्यान में सहसा आमने-सामने आ जाते हैं। राम लक्ष्मण से सीता के प्रति अपने आकर्षण के बारे में बताते हैं। वे लक्ष्मण से कहते हैं कि सीता अवश्य ही भविष्य में उनकी पत्नी होंगी क्योंकि उनके मन ने स्वप्न में भी कभी परस्त्री की कामना नहीं की है। तब लक्ष्मण सीता को अपनी भाभी माँ के रूप में प्रणाम करते हैं। उधर सीता अपने ह्रदयमन्दिर में श्रीराम की सुन्दर छवि सँजोकर उसकी आराधना करने लगती हैं और गौरी पूजन के पश्चात अपने महल को लौट आती हैं। श्रीराम एवं लक्ष्मण विश्वामित्र के समीप लौटते हैं और जनक के राजकीय उद्यान के पुष्पों से उनकी अर्चना करते हैं। श्रीराम विश्वामित्र को अपने ह्रदय में सीता के प्रति उत्पन्न आकर्षण के सम्बन्ध में सब कुछ बता देते हैं। विश्वामित्र राम की निश्छलता से प्रसन्न होकर उन्हें आशीर्वचन प्रदान करते हैं और शयन करने के लिए चले जाते हैं। आज राम रात्रि में भी जगे हुए हैं, वे चन्द्रमा के सौन्दर्य की प्रशंसा कर रहे हैं, जो उन्हें बारम्बार सीता के मुखचन्द्र का मधुर स्मरण करा रहा है।\n\n१७. सीतास्वयंवरम्-अगले दिन प्रातः श्रीराम एवं लक्ष्मण जागते हैं और विश्वामित्र को प्रणाम करते हैं। तीनों सीता स्वयंवर में एक साथ पधारते हैं। बाल, युवा एवं वृद्ध और मिथिला की नवयौवनाएं श्रीराम की सुन्दर रूपछवि के दर्शन कर आनन्दमुग्ध हो जाती हैं। राजा जनक राम को देखकर मन ही मन प्रार्थना करते हैं कि वह ही शिव धनुष का भंजन करें। सीता स्वयंवर की सभा में उपस्थित लोगों के बारह विभिन्न समूह राम को विभिन्न बारह भावों (रसों) की दृष्टि से युक्त होकर देखते हैं। मिथिला के चारण राजा जनक के प्रण की उद्घोषणा करते हैं कि शिव धनुष पिनाक पर प्रत्यंचा चढ़ाने वाला राजकुमार ही सीता के पाणिग्रहण का अधिकारी होगा। सभा में उपस्थित बाणासुर, रावण और अनेक राजा धनुष को उठाने का प्रयत्न करते हैं किन्तु असफल होते हैं।\n\nतब दस सहस्र राजा एक साथ धनुष को उठाने का प्रयास करते हैं, किन्तु समर्थ नहीं हो पाते। राजा जनक निराश होकर समस्त राजाओं से अपने-अपने घर लौट जाने को कहते हैं। वह कहते हैं कि यदि पृथ्वी वीरों से विहीन हो चुकी है, तो वह सीता को कुँवारी रखना पसंद करेंगे। सभा में जनक के इन शब्दों को सुनकर लक्ष्मण क्रोधित हो उठते हैं, किन्तु श्रीराम अपने नेत्रों के संकेत से उन्हें शान्त कर देते हैं। विश्वामित्र राम को धनुष तोड़ने की आज्ञा देते हैं। श्रीराम धनुष को तृण के समान उठा लेते हैं और उसे तुरन्त दो टुकड़ों में तोड़ डालते हैं। विश्वामित्र द्वारा वैदिक मन्त्रों के स्वरघोष के मध्य सीता राम को जयमाल पहनाती हैं। राजा जनक श्रीराम को नमन करते हुए उनकी स्तुति करते हैं।\n\n१८. श्रीभार्गवलक्ष्मणसंवादः-महेन्द्र पर्वत पर परशुराम जान जाते हैं कि भगवान राम ने मिथिला में पिनाक तोड़ दिया है। वे यह भी समझ जाते हैं कि कुछ दुष्ट राजा शिव धनुष को उठाने में असफल रहने के पश्चात भी सीता को बलपूर्वक ले जाने और राम एवं लक्ष्मण को बंदी बनाने की योजना बना रहे हैं। अपने गुरु के वचनों का स्मरण करते हुए, परशुराम अपनी अंतिम लीला के भाग में क्रोध का अभिनय करते हुए मिथिला की सभा में आते हैं। उनकी उपस्थिति सभा में विराजमान समस्त क्षत्रिय राजाओं को आतंकित कर देती है और वे सभी शान्त हो जाते हैं। जनक परशुराम को प्रणाम करते हैं और सीता से भी उन्हें प्रणाम कराते हैं।\n\nपरशुराम अज्ञानता का प्रदर्शन करते हैं और जनक से उनके गुरु का धनुष तोड़ने वाले अपराधी को दिखाने को कहते हैं। राम ससम्मान परशुराम से कहते हैं कि धनुष को तोड़ने वाला उनका (परशुराम का) ही कोई दास होगा और उनकी शरणागति की याचना करते हैं। परशुराम राम से दास की भांति आचरण करने और उनके अपराधी को भीड़ से पृथक करने के आदेश का पालन करने को कहते हैं। परशुराम को राम का अपमान करते देखकर लक्ष्मण तुरन्त क्रुद्ध हो उठते हैं और परशुराम की हँसी उड़ाते हुए उन्हें प्रत्युत्तर देते हैं। दोनों के मध्य एक वाक्-युद्ध प्रारम्भ हो जाता है, जिसमें लक्ष्मण परशुराम की धमकियों का बुद्धिमत्तापूर्ण व्यंग्योक्तिओं द्वारा प्रत्युत्तर देते हैं। जब लक्ष्मण परशुराम का उपहास करते हुए उनकी समस्त धमकियों की बारम्बार प्रत्यालोचना करते हैं, तो परशुराम कुपित होकर अपना परशु उठा लेते हैं और लक्ष्मण को मारने के लिए आगे बढ़ते हैं। उसी समय श्रीराम परशुराम को शान्त करने के लिए बोलना प्रारम्भ कर देते हैं। \n\n१९. श्रीराघवे भार्गवप्रवेशः-श्रीराम परशुराम के क्रोध का अपने विनम्र वचनों से निवारण करते हैं। राम स्वीकार करते हैं कि उन्होंने विश्वामित्र द्वारा आदेश दिए जाने पर ही धनुष तोड़ा है। वे परशुराम को अपना गुरु कहते हैं और स्वयं को उनका शिष्य। राम परशुराम से लक्ष्मण के अपमानजनक वचनों के लिए क्षमा मांगते हैं। जब राम इस प्रकार बोल रहे होते हैं, लक्ष्मण उसी समय परशुराम की ओर देखकर पुनः मुस्कुराने लगते हैं। इससे परशुराम पुनः आगबबूला हो उठते हैं और यह कहते हुए कि वे कोई सामान्य ब्राह्मण नहीं हैं, राम को द्वन्द्व युद्ध के लिए ललकारते हैं। राम परशुराम से सादर निवेदन करते हुए कहते हैं कि द्वन्द युद्ध केवल समकक्षों के मध्य होता है और वह परशुराम के संग द्वन्द्व युद्ध करने के योग्य नहीं हैं। वे परशुराम से कहते हैं कि वह (राम) सर्वशक्तिमान हैं किन्तु फिर भी ब्राह्मणों के दास हैं। तत्पश्चात श्रीराम परशुराम के समक्ष अपने महाविष्णु रूप को प्रकट करते हैं और अपने वक्ष:स्थल पर भृगु के चरण चिह्न के दर्शन कराते हैं। अपने पूर्वज के चरणचिह्न को देखकर परशुराम क्रोध के अभिनय को त्याग देते हैं। वे श्रीराम से शार्ङ्ग नामक विष्णु धनुष पर प्रत्यंचा चढ़ाने के लिए कहते हैं।\n\nजैसे ही वे शार्ङ्ग धनुष राम को सौंपते हैं, उनका परशु अंतर्धान हो जाता है और उनके समस्त शस्त्र जाकर राम में विलीन हो जाते हैं। उनकी आभा भी श्रीराम में प्रविष्ट हो जाती है। राम वैष्णव धनुष पर प्रत्यंचा का संधान कर उस पर एक बाण चढ़ा लेते हैं। परशुराम का संदेह युक्त अभिनय भी समाप्त हो जाता है। तब परशुराम राम की बारह सुन्दर श्लोकों (१९.६३–१९.७६) में स्तुति करते हैं। श्रीराम परशुराम से कहते हैं कि उनका बाण अमोघ है। वे परशुराम से पूछते हैं कि वे इस बाण का प्रयोग परशुराम की पृथ्वी पर स्वच्छंद विचरण करने की शक्ति को नष्ट करने में करें अथवा परशुराम द्वारा तपस्या से अर्जित फलों को नष्ट करने में करें। श्रीराम परशुराम के समक्ष पुनः अपने महाविष्णु रूप को प्रकट करते हैं और तदुपरांत परशुराम की आज्ञाओं का स्वागत करते हुए उनके चरणों में गिर पड़ते हैं। सभा में समुपस्थित समस्त लोगों के प्रशंसात्मक उद्गारों के मध्य परशुराम राम से अपने चरणों से उठने के लिए कहते हैं और उनका आलिंगन कर लेते हैं। फिर वे राम से विचरण शक्ति के स्थान पर अपने तप से प्राप्त फलों को नष्ट करने को कहते हैं। श्रीराम ऐसा ही करते हैं। परशुराम उन की स्तुति करने लगते हैं।\n\n२०. श्रीभार्गवकृतराघवस्तवनम्-यह सम्पूर्ण सर्ग स्तवनात्मक है। परशुराम राम की सौ पद्यों (२०.१–२०.१००) में स्तुति करते हैं। स्तवन का समापन करते हुए, परशुराम उनसे अपनी रक्षा की विनती करते हैं, सीता एवं राम से सदैव उनके ह्रदय में निवास करने की याचना करते हैं और अपनी अज्ञानता एवं राम की सर्वज्ञता को स्वीकार करते हैं। तत्पश्चात वे अपने अवतार का समापन करते हैं, आनन्द का आस्वादन करते हैं और राम की प्रशस्ति करके प्रस्थान करते हैं।\n\n२१. श्रीराघवपरिणयः-श्रीराम परशुराम को वापिस महेन्द्र पर्वत पर भेज देते हैं। राम और लक्ष्मण अपने गुरु विश्वामित्र के समीप जाते हैं और उनके चरणों में गिर पड़ते हैं। विश्वामित्र राम को गले से लगा लेते हैं। राजा जनक विश्वामित्र के प्रति अपनी कृतज्ञता ज्ञापित करते हैं। विश्वामित्र जनक को दशरथ के पास निमन्त्रण भेजने का आदेश देते हैं। जनक के दूत अयोध्या पहुँचते हैं और दशरथ को मिथिला में आमंत्रित करने से पूर्व उनके समक्ष राम एवं लक्ष्मण की उपलब्धियों का वर्णन करते हैं। राजा दशरथ विवाह वर-यात्रा का नेतृत्व करते हैं और भरत उसको क्रमबद्ध व्यवस्थित करते हैं। जब वरयात्रा मिथिला पहुँचती है, राम एवं लक्ष्मण पिता दशरथ के चरणों में गिर जाते हैं। दशरथ दोनों पुत्रों का आलिंगन करते हैं। तत्पश्चात दोनों भाई गुरु वशिष्ठ को प्रणाम करते हैं। अन्त में वे अपने भाईयों भरत एवं शत्रुधन से और अपने मित्रों से मिलते हैं। \n\nमार्गशीर्ष शुक्ल पक्ष पंचमी (विवाह पंचमी) की शुभ तिथि आ गई है, जो कि श्रीराम एवं सीता के विवाह हेतु सुनिश्चित की गई है। इस मंगलमय अवसर पर सीता को उनकी सखियों ने सुसज्जित कर दिया है। श्रीराघवेन्द्र सरकार सुन्दर वरवेश में घोड़े पर आसीन होकर विवाह मण्डप में पधार रहे हैं। राजा जनक सीता एवं राम का पाणिग्रहण संस्कार सम्पन्न कर रहे हैं। जनक की दूसरी पुत्री तथा उनके अनुज कुशध्वज की दोनों पुत्रियों का विवाह राम के तीनों भाईयों के संग हो रहा है। मांडवी का भरत से, उर्मिला का लक्ष्मण से और श्रुतिकीर्ति का शत्रुघ्न से विवाह होता है। मिथिला और अयोध्या के लोग आनन्दोल्लास से झूम रहे हैं। अयोध्यावासी नववधुओं को लेकर घर प्रस्थान करते हैं, जिन्हें मिथिला द्वारा अश्रुपूरित विदाई दी जाती है। सर्ग के अंतिम पद्यों (२१.९७–२१.९९) में, महाकवि विवाहोपरांत रामायण की शेष घटनाओं को अत्यन्त संक्षेप में प्रस्तुत करते हैं। चारों भाई अपनी वधुओं के साथ अयोध्या आते हैं और माताएँ आनन्दमग्न हो जाती हैं। राम अगले बारह वर्ष अयोध्या में व्यतीत करते हैं और इसके पश्चात कैकयी की आज्ञाओं का अनुसरण करते हुए वन के लिए प्रस्थान करते हैं। राम सीता का हरण करने वाले रावण का संहार करते हैं, सुग्रीव एवं हनुमान के साथ अयोध्या पुनः वापिस आते हैं और पुनः परशुराम द्वारा नमन किए जाते हैं।\n\nश्रीभार्गवराघवीयम् में प्रयुक्त अलंकारों की एक विस्तृत सूची दिनकर द्वारा प्रस्तुत की गई है। महाकाव्य में प्रयुक्त अलंकारों के कतिपय उदाहरण नीचे प्रस्तुत हैं।\n\nपरशुराम कृत सीता स्तुति से अनुप्रास अलंकार का एक सुन्दर उदाहरण (१४.२८), जिसमें ११ शब्द निरन्तर समान वर्णों से प्रारम्भ होते हैं। \nरामप्राणप्रिये रामे रमे राजीवलोचने। \nराहि राज्ञि रतिं रम्यां रामे राजनि राघवे ॥ \n\nयमक के साथ मिश्रित अनुप्रास के प्रयोग के दो उदाहरण (६.३ और १६.८४) छठे और सोलहवें सर्गों में दर्शनीय हैं। \n\nस ब्रह्मचारी निजधर्मचारी स्वकर्मचारी च न चाभिचारी। \nचारी सतां चेतसि नातिचारी स चापचारी स न चापचारी ॥ \n\nवीक्ष्य तां वीक्षणीयाम्बुजास्यश्रियं \nस्वश्रियं श्रीश्रियं ब्रह्मविद्याश्रियम्। \nधीधियं ह्रीह्रियं भूभुवं भूभुवं \nराघवः प्राह सल्लक्षणं लक्ष्मणम् ॥ \n\nप्रस्तुत पद्य (६.९७) में, यज्ञ कर रहे एक पुजारी के रूपक के माध्यम से कवि परशुराम द्वारा सहस्रार्जुन के वध का पाठकों के ह्रदय में मनोहारी चित्रांकन करते हैं।\n\nधनुःस्रुगभिमेदुरे भृगुपकोपवैश्वानरे \nरणाङ्गणसुचत्वरे सुभटराववेदस्वरे। \nशराहुतिमनोहरे नृपतिकाष्ठसञ्जागरे \nसहस्रभुजमध्वरे पशुमिवाजुहोद्भार्गवः ॥ \n\nयमक अलंकार संस्कृत एवं प्राकृत भाषा में एक ऐसा अलंकार है, जिसमें समान शब्द एक से अधिक बार प्रयुक्त होता है, किन्तु प्रत्येक शब्द का अपना एक विशेष अर्थ होता है। महाकाव्य के तीसरे सर्ग से उद्धृत निम्नलिखित पद्य (३.२६) में चार चरण हैं, किन्तु एक ही अक्षर से चार विभिन्न अर्थों का तात्पर्य निकलता है, जिनमें से एक-एक अर्थ की प्रत्येक चरण के लिए कवि ने सुन्दर संयोजना की है। इस प्रकार संपूर्ण काव्य में प्रयुक्त चतुर्विध यमक के प्रयोग को महायमक भी कहते हैं।\n\nललाममाधुर्यसुधाभिरामकं ललाममाधुर्यसुधाभिरामकम्। \nललाममाधुर्यसुधाभिरामकं ललाममाधुर्यसुधाभिरामकम् ॥\n\nमुद्रा अलंकार में, पद्य रचना के लिए प्रयुक्त छंद का पद्य में उसके नाम के वर्णन द्वारा संकेत किया जाता है। प्रस्तुत महाकाव्य में इस अलंकार का सात विभिन्न छंदों के साथ आठ बार प्रयोग किया गया है, जैसा कि नीचे प्रदर्शित है।\n\nकवि ने ४० संस्कृत और प्राकृत छंदों का प्रयोग किया है, जो इस प्रकार हैं- अचलधृति (गीत्यार्या), अनुष्टुप छ्न्द, आर्या, इन्दिरा (कनकमञ्जरी), इन्द्रवज्रा, इन्द्रवंशा, उपजाति, उपेन्द्रवज्रा, उपोद्गता (मालभारिणी अथवा वसन्तमालिका, उपच्छन्दसिक का एक प्रकार), कवित्त, किरीट (मेदुरदन्त, सपादिका का एक प्रकार), कोकिलक (नार्कुटिक), गीतक, घनाक्षरी, तोटक, दुर्मिला (द्विमिला, सपादिका का एक प्रकार), दोधक, द्रुतविलम्बित, नगस्वरूपणी (पञ्चचामर), पुष्पिताग्रा (उपच्छन्दसिक का एक प्रकार), पृथ्वी, प्रहर्षिणी, भुजङ्गप्रयात, मत्तगजेन्द्र (सपादिका का एक प्रकार), मन्दाक्रान्ता, मालिनी, रथोद्धता, वंशस्थ, वसन्ततिलका, शार्दूलविक्रीडित, शालिनी, शिखरिणी, शट्पद, सुन्दरी (वैतालिक अथवा वैतालीय), सुरभि (उपच्छन्दसिक का एक प्रकार), स्रग्धरा, स्रग्विणि, स्वागता, हरिगीतक और हरिणी।\n\nश्रीभार्गवराघवीयम् के सातवें सर्ग में अचलधृति (गीत्यार्या) छंद में रचित सात पद्य (७.११–७.१७) हैं, जिनमें केवल संस्कृत के लघु अक्षरों का प्रयोग किया गया है। कवि टिप्पणी करते हैं कि परशुराम विनम्रता एवं संकोच का अनुभव करते हुए चित्रकूट के वनों की प्रशंसा केवल लघु अक्षरों में करते हैं। यहाँ दो उदाहरण द्रष्टव्य हैं -\n\nत्रिजगदवन हतहरिजननिधुवन \nनिजवनरुचिजितशतशतविधुवन। \nतरुवरविभवविनतसुरवरवन \nजयति विरतिघन इव रघुवरवन ॥ \nमदनमथन सुखसदन विधुवदन- \nगदितविमलवरविरुद कलिकदन। \nशमदमनियममहित मुनिजनधन \nलससि विबुधमणिरिव हरिपरिजन ॥ \n\nमहाकाव्य के बीसवें सर्ग में ६३ संस्कृत पद्य (२०.१–२०.६३) प्राकृत छन्दों में रचित हैं। इन छन्दों में किरीट (मेदुरदन्त, सपादिका का एक प्रकार), घनाक्षरी, दुर्मिला (द्विमिला, सपादिका का एक प्रकार), मत्तगजेन्द्र (सपादिका का एक प्रकार), शट्पद, हरिगीतक मुख्य हैं। पद्यों की भाषा संस्कृत है, किन्तु छन्द एवं छंदशास्त्र के नियम प्राकृत छंदशास्त्र का अनुसरण करते हैं। घनाक्षरी छंद में प्रणीत निम्न पद्य (२०.१३) के प्रत्येक चरण में ३२ अक्षर हैं।\n\nअशरणशरण प्रणतभयदरण \nधरणिभरहरण धरणितनयावरण \nजनसुखकरण तरणिकुलभरण \nकमलमृदुचरण द्विजाङ्गनासमुद्धरण। \nत्रिभुवनभरण दनुजकुलमरण \nनिशितशरशरण दलितदशमुखरण \nभृगुभवचातकनवीनजलधर राम \nविहर मनसि सह सीतया जनाभरण ॥ \n\nश्रीभार्गवराघवीयम् का अंगी रस वीर रस है। पूर्वरचित महाकाव्यों की भांति श्रीभार्गवराघवीयम् में भरत मुनि द्वारा प्रतिपादित आठों रस विद्यमान हैं। ये रस हैं- शृंगार रस, वीर रस, हास्य रस, रौद्र रस, करुणा रस, वीभत्स रस, भयानक रस एवं अद्भुत रस। इसके अतिरिक्त श्रीभार्गवराघवीयम् में मम्मट द्वारा प्रतिपादित नवां रस शान्त रस और तीन नवीन रस भक्ति, वात्सल्य एवं प्रेयस भी दृष्टिगोचर होते हैं।\n\nभागवत पुराण के दशम सर्ग एवं श्रीरामचरितमानस के बालकाण्ड के समान, श्रीभार्गवराघवीयम् के सत्रहवें सर्ग के बारह पद्यों (१७.४२–१७.५३) में समस्त बारह रस अपने सन्दर्भों के साथ प्रयुक्त किए गए हैं। यहाँ कवि वर्णन करते हैं कि मिथिला की सभा में लोगों के विभिन्न समूह राम को किस दृष्टि से देखते हैं, प्रत्येक समूह इन बारह रसों में से एक-एक रस की अनुभूति करता है। यहाँ प्रस्तुत सन्दर्भ रामचरितमानस के समान ही है।.\n\nश्रीभार्गवराघवीयम् के बीसवें सर्ग में तीन एकाक्षरी श्लोकों (२०.९२–२०.९४) की रचना की गई है, जिनमें मात्र एक व्यंजन का प्रयोग किया गया है।\n\nकः कौ के केककेकाकः काककाकाककः ककः। \nकाकः काकः ककः काकः कुकाकः काककः कुकः ॥ \nकाककाक ककाकाक कुकाकाक ककाक क। \nकुककाकाक काकाक कौकाकाक कुकाकक ॥ \nलोलालालीललालोल लीलालालाललालल। \nलेलेलेल ललालील लाल लोलील लालल ॥ \n\nपिछले महाकाव्यों के साथ तुलना में इस महाकाव्य की कुछ विशेषताओं को नीचे दिया गया है-\n\nअभिराज राजेन्द्र मिश्र, सम्पूर्णानन्द संस्कृत विश्वविद्यालय के पूर्व उप-कुलाधिपति एवं संस्कृत में साहित्य अकादमी पुरस्कार से सम्मानित, महाकाव्य की प्रस्तावना में लिखते हैं कि ऐसे समय में जहाँ संस्कृत की व्यापकता दुर्लभ है, अनेक कृतियाँ गत वर्षों में प्रकाशित हुईं हैं, जो संस्कृत महाकाव्य की पारम्परिक विशेषताओं से रहित हैं और जिनमें अनेक स्थलों पर व्याकरणीय अशुद्धियाँ दृष्टिगोचर होती हैं। उनके विचारानुसार श्रीभार्गवराघवीयम् इनमें एक अपवाद स्वरुप है। वे आगे कहते हैं कि यह महाकाव्य ऋषि परम्परा का पोषण करता है और इसके प्रणयन से आधुनिक संस्कृत साहित्य वस्तुतः धन्य हो गया है।.\n\nयोगेशचन्द्र दुबे, संस्कृत प्रवक्ता एवं विभागाध्यक्ष, जगद्गुरु रामभद्राचार्य विकलांग विश्वविद्यालय ग्रन्थ के प्रारम्भ में प्रकाशकीय में लिखते हैं कि उनके विचार से श्रीभार्गवराघवीयम् माघ, भारवि, श्रीहर्ष एवं कालिदास की महाकाव्य रचनाओं से भी अधिक प्रकृष्ट गुणों एवं विशेषताओं से युक्त है।. प्रकाशकीय के अन्त में वे एक रूपक प्रस्तुत करते हैं।-\nडॉ॰ वागीश दिनकर, संस्कृत प्रवक्ता एवं विभागाध्यक्ष, आर.एस.एस.पी.जी. कालिज (गाज़ियाबाद) एवं महाकाव्य पर श्रीभार्गवराघवीयम् मीमांसा आलोचना के लेखक, अपनी आलोचना के अन्त में इस निष्कर्ष पर पहुँचते हैं कि श्रीभार्गवराघवीयम् वृहतत्रयी के साथ चतुष्टयी के रूप में गणनीय है।\nअन्यत्र, पुरस्कार सन्दर्भों और मीडिया में, यह कृति “कालजयी” एवं “अभूतपूर्व” कहकर प्रशंसित की गई है।\n\nकवि को इस महाकाव्य की रचना के लिए २००२ से अनेक पुरस्कारों से सम्मानित किया जा चुका है। इनमें से कुछ पुरस्कार निम्न हैं-\n\n\n", "id": "447528", "title": "श्रीभार्गवराघवीयम्"}
{"url": "https://hi.wikipedia.org/wiki?curid=447539", "text": "चेंजलिंग\n\nचेंजलिंग () वर्ष 2008 कि एक अमेरिकी अंग्रेज़ी नाटक फ़िल्म है, जो क्लिंट ईस्टवुड द्वारा निर्देशित और जे माइकल स्टरेकजिन्स्की द्वारा लिखित है। फ़िल्म 1928 के लॉस एंजिल्स की कुछ वास्तविक जीवन की घटनाओं के भाग पर आधारित है, तथा फ़िल्म माँ, क्रिस्टीन कोलिन्स, के दृष्टिकोण से लिखी गई है। फ़िल्म में मुख्य अभिनय में एंजेलिना जोली हैं, जो एक महिला का किरदार निभाती जिसका अपने लापता बेटे के साथ पुनर्मिलन होता है—परन्तु यह एहसास होता है कि वह एक बहुप्रिय है।\n", "id": "447539", "title": "चेंजलिंग"}
{"url": "https://hi.wikipedia.org/wiki?curid=447556", "text": "पैट्रिक हॅनरी\n\nपैट्रिक हॅनरी (अंग्रेज़ी: Patrick Henry, जन्म: २९ मई १७३६, मृत्यु: ६ जून १७९९) संयुक्त राज्य अमेरिका के आरम्भिक दौर के एक राजनेता और वक्ता थे जिन्हें कभी-कभी उस देश के राष्ट्रपिताओं में भी गिना जाता है। उन्होंने अमेरिका के वर्जिनिया राज्य में ब्रिटेन के खिलाफ़ चलाये गए स्वतंत्रता संग्राम का नेतृत्व किया था और सन् १७७६ से १७७९ तक और फिर १७८४ से १७८६ तक के कालों में उस सूबे के राज्यपाल भी रहे थे। उन्हें अपने दिए गए \"मुझे आज़ादी दो या मौत दो\" (Give me Liberty, or give me Death) के नारे के लिए याद किया जाता है।\n\nपैट्रिक हॅनरी के पारिवारिक नाम 'हॅनरी' को कभी-कभी देवनागरी में 'हेनरी' भी लिखा जाता है, लेकिन ध्यान दीजिये की इसमें 'ह' पर लगी 'ऍ' की मात्रा का उच्चारण 'ए' की मात्रा से ज़रा भिन्न है।\n\n", "id": "447556", "title": "पैट्रिक हॅनरी"}
