{"url": "https://hi.wikipedia.org/wiki?curid=508479", "text": "पायरोथेरियम​\n\nपायरोथेरियम​ () दक्षिण अमेरिका में आधुनिक आर्जेन्टीना के क्षेत्र में ओलिगोसीन युग में (आज से ३.५ से २.३ करोड़ वर्ष पूर्व) रहने वाला एक खुरदार स्तनधारी जानवर था। इस पायरोथेरिया () नामक जीववैज्ञानिक गण के सदस्य की दो ज्ञात प्राणी जातियाँ (स्पीशीज़) थीं।\n\nकुछ हद तक हाथी जैसा दिखने वाला पायरोथेरियम​ कन्धों में १.५ मीटर (५ फ़ुट​) ऊँचा और सिर-से-दुम तक ३ मीटर (१० फ़ुट​) लम्बा हुआ करता था। इसका वज़न ३,५०० किलो तक का हुआ करता था। इसके मुंह पर एक छोटी सूंड थी जिसके ऊपरी जबड़े की दोनों तरफ़ दो-दो आगे की तरफ निकले हुए चपटे दांत हुआ करते थे। इसी तरह निचले जबड़े में एक-एक दांत हुआ करता था।\n\nयूनानी भाषा में 'पायरोथेरियम​' का मतलब है 'आग (वाला) जानवर'। इस प्राणी की अस्तियाँ सबसे पहले एक प्राचीन ज्वालामुखी से निकली हुई राख में दबी हुई मिली थी जिस से इसका यह नाम पड़ा।\n\n", "id": "508479", "title": "पायरोथेरियम​"}
{"url": "https://hi.wikipedia.org/wiki?curid=508483", "text": "नागा साधु\n\nनागा साधु हिन्दू धर्मावलम्बी साधु हैं जो कि नग्न रहने तथा युद्ध कला में माहिर होने के लिये प्रसिद्ध हैं। ये विभिन्न अखाड़ों में रहते हैं जिनकी परम्परा आदिगुरु शंकराचार्य द्वारा की गयी थी।\n\nइनके आश्रम हरिद्वार और दूसरे तीर्थों के दूरदराज इलाकों में हैं जहां ये आम जनजीवन से दूर कठोर अनुशासन में रहते हैं। इनके गुस्से के बारे में प्रचलित किस्से कहानियां भी भीड़ को इनसे दूर रखती हैं। लेकिन वास्तविकता यह है कि यह शायद ही किसी को नुकसान पहुंचाते हों। हां, लेकिन अगर बिना कारण अगर कोई इन्हें उकसाए या तंग करे तो इनका क्रोध भयानक हो उठता है। कहा जाता है कि भले ही दुनिया अपना रूप बदलती रहे लेकिन शिव और अग्नि के ये भक्त इसी स्वरूप में रहेंगे।\n\nनागा साधु तीन प्रकार के योग करते हैं जो उनके लिए ठंड से निपटने में मददगार साबित होते हैं। वे अपने विचार और खानपान, दोनों में ही संयम रखते हैं। नागा साधु एक सैन्य पंथ है और वे एक सैन्य रेजीमेंट की तरह बंटे हैं। त्रिशूल, तलवार, शंख और चिलम से वे अपने सैन्य दर्जे को दर्शाते हैं।\n\nये साधु प्रायः कुम्भ में दिखायी देते हैं। नागा साधुओं को लेकर कुंभ मेले में बड़ी जिज्ञासा और कौतुहल रहता है, खासकर विदेशी पर्यटकों में। कोई कपड़ा ना पहनने के कारण शिव भक्त नागा साधु दिगंबर भी कहलाते हैं, अर्थात आकाश ही जिनका वस्त्र हो। कपड़ों के नाम पर पूरे शरीर पर धूनी की राख लपेटे ये साधु कुम्भ मेले में सिर्फ शाही स्नान के समय ही खुलकर श्रद्धालुओं के सामने आते हैं। आमतौर पर मीडिया से ये दूरी ही बनाए रहते हैं।\n\nअधिसंख्य नागा साधु पुरुष ही होते हैं, कुछ महिलायें भी नागा साधु हैं पर वे सार्वजनिक रूप से सामान्यतः नग्न नहीं रहती अपितु एक गेरुवा वस्त्र लपेटे रहती हैं।\n\nभारतीय सनातन धर्म के वर्तमान स्वरूप की नींव आदिगुरू शंकराचार्य ने रखी थी। शंकर का जन्म ८वीं शताब्दी के मध्य में हुआ था जब भारतीय जनमानस की दशा और दिशा बहुत बेहतर नहीं थी। भारत की धन संपदा से खिंचे तमाम आक्रमणकारी यहाँ आ रहे थे। कुछ उस खजाने को अपने साथ वापस ले गए तो कुछ भारत की दिव्य आभा से ऐसे मोहित हुए कि यहीं बस गए, लेकिन कुल मिलाकर सामान्य शांति-व्यवस्था बाधित थी। ईश्वर, धर्म, धर्मशास्त्रों को तर्क, शस्त्र और शास्त्र सभी तरह की चुनौतियों का सामना करना पड़ रहा था। ऐसे में शंकराचार्य ने सनातन धर्म की स्थापना के लिए कई कदम उठाए जिनमें से एक था देश के चार कोनों पर चार पीठों का निर्माण करना। यह थीं गोवर्धन पीठ, शारदा पीठ, द्वारिका पीठ और ज्योतिर्मठ पीठ। इसके अलावा आदिगुरू ने मठों-मन्दिरों की सम्पत्ति को लूटने वालों और श्रद्धालुओं को सताने वालों का मुकाबला करने के लिए सनातन धर्म के विभिन्न संप्रदायों की सशस्त्र शाखाओं के रूप में अखाड़ों की स्थापना की शुरूआत की। \n\nआदिगुरू शंकराचार्य को लगने लगा था सामाजिक उथल-पुथल के उस युग में केवल आध्यात्मिक शक्ति से ही इन चुनौतियों का मुकाबला करना काफी नहीं है। उन्होंने जोर दिया कि युवा साधु व्यायाम करके अपने शरीर को सुदृढ़ बनायें और हथियार चलाने में भी कुशलता हासिल करें। इसलिए ऐसे मठ बने जहाँ इस तरह के व्यायाम या शस्त्र संचालन का अभ्यास कराया जाता था, ऐसे मठों को अखाड़ा कहा जाने लगा। आम बोलचाल की भाषा में भी अखाड़े उन जगहों को कहा जाता है जहां पहलवान कसरत के दांवपेंच सीखते हैं। कालांतर में कई और अखाड़े अस्तित्व में आए। शंकराचार्य ने अखाड़ों को सुझाव दिया कि मठ, मंदिरों और श्रद्धालुओं की रक्षा के लिए जरूरत पडऩे पर शक्ति का प्रयोग करें। इस तरह बाह्य आक्रमणों के उस दौर में इन अखाड़ों ने एक सुरक्षा कवच का काम किया। कई बार स्थानीय राजा-महाराज विदेशी आक्रमण की स्थिति में नागा योद्धा साधुओं का सहयोग लिया करते थे। इतिहास में ऐसे कई गौरवपूर्ण युद्धों का वर्णन मिलता है जिनमें ४० हजार से ज्यादा नागा योद्धाओं ने हिस्सा लिया। अहमद शाह अब्दाली द्वारा मथुरा-वृन्दावन के बाद गोकुल पर आक्रमण के समय नागा साधुओं ने उसकी सेना का मुकाबला करके गोकुल की रक्षा की।\n\nभारत की आजादी के बाद इन अखाड़ों ने अपना सैन्य चरित्र त्याग दिया। इन अखाड़ों के प्रमुख ने जोर दिया कि उनके अनुयायी भारतीय संस्कृति और दर्शन के सनातनी मूल्यों का अध्ययन और अनुपालन करते हुए संयमित जीवन व्यतीत करें। इस समय १३ प्रमुख अखाड़े हैं जिनमें प्रत्येक के शीर्ष पर महन्त आसीन होते हैं। इन प्रमुख अखाड़ों का संक्षिप्त विवरण इस प्रकार हैं:-\n\n१. श्री निरंजनी अखाड़ा:- यह अखाड़ा ८२६ ईस्वी में गुजरात के मांडवी में स्थापित हुआ था। इनके ईष्ट देव भगवान शंकर के पुत्र कार्तिकस्वामी हैं। इनमें दिगम्बर, साधु, महन्त व महामंडलेश्वर होते हैं। इनकी शाखाएं इलाहाबाद, उज्जैन, हरिद्वार, त्र्यंबकेश्वर व उदयपुर में हैं।\n\n२. श्री जूनादत्त या जूना अखाड़ा:- यह अखाड़ा ११४५ में उत्तराखण्ड के कर्णप्रयाग में स्थापित हुआ। इसे भैरव अखाड़ा भी कहते हैं। इनके ईष्ट देव रुद्रावतार दत्तात्रेय हैं। इसका केंद्र वाराणसी के हनुमान घाट पर माना जाता है। हरिद्वार में मायादेवी मंदिर के पास इनका आश्रम है। इस अखाड़े के नागा साधु जब शाही स्नान के लिए संगम की ओर बढ़ते हैं तो मेले में आए श्रद्धालुओं समेत पूरी दुनिया की सांसें उस अद्भुत दृश्य को देखने के लिए रुक जाती हैं।आजकल इनके पीठाधीश्वर स्वामी अवधेस आनंद गिरी महाराज है\n\n३. श्री महानिर्वाण अखाड़ा:- यह अखाड़ा ६७१ ईस्वी में स्थापित हुआ था, कुछ लोगों का मत है कि इसका जन्म बिहार-झारखण्ड के बैजनाथ धाम में हुआ था, जबकि कुछ इसका जन्म स्थान हरिद्वार में नील धारा के पास मानते हैं। इनके ईष्ट देव कपिल महामुनि हैं। इनकी शाखाएं इलाहाबाद, हरिद्वार, उज्जैन, त्र्यंबकेश्वर, ओंकारेश्वर और कनखल में हैं। इतिहास के पन्ने बताते हैं कि १२६० में महंत भगवानंद गिरी के नेतृत्व में २२ हजार नागा साधुओं ने कनखल स्थित मंदिर को आक्रमणकारी सेना के कब्जे से छुड़ाया था।\n\n४. श्री अटल अखाड़ा:- यह अखाड़ा ५६९ ईस्वी में गोंडवाना क्षेत्र में स्थापित किया गया। इनके ईष्ट देव भगवान गणेश हैं। यह सबसे प्राचीन अखाड़ों में से एक माना जाता है। इसकी मुख्य पीठ पाटन में है लेकिन आश्रम कनखल, हरिद्वार, इलाहाबाद, उज्जैन व त्र्यंबकेश्वर में भी हैं।\n\n५. श्री आह्वान अखाड़ा:- यह अखाड़ा ६४६ में स्थापित हुआ और १६०३ में पुनर्संयोजित किया गया। इनके ईष्ट देव श्री दत्तात्रेय और श्री गजानन हैं। इस अखाड़े का केंद्र स्थान काशी है। इसका आश्रम ऋषिकेश में भी है। स्वामी अनूपगिरी और उमराव गिरी इस अखाड़े के प्रमुख संतों में से हैं।\n\n6. श्री आनंद अखाड़ा:- यह अखाड़ा ८५५ ईस्वी में मध्यप्रदेश के बेरार में स्थापित हुआ था। इसका केंद्र वाराणसी में है। इसकी शाखाएं इलाहाबाद, हरिद्वार, उज्जैन में भी हैं।\n\n७. श्री पंचाग्नि अखाड़ा:- इस अखाड़े की स्थापना ११३६ में हुई थी। इनकी इष्ट देव गायत्री हैं और इनका प्रधान केंद्र काशी है। इनके सदस्यों में चारों पीठ के शंकराचार्य, ब्रहमचारी, साधु व महामंडलेश्वर शामिल हैं। परंपरानुसार इनकी शाखाएं इलाहाबाद, हरिद्वार, उज्जैन व त्र्यंबकेश्वर में हैं।\n\n८. श्री नागपंथी गोरखनाथ अखाड़ा:- यह अखाड़ा ईस्वी ८६६ में अहिल्या-गोदावरी संगम पर स्थापित हुआ। इनके संस्थापक पीर शिवनाथजी हैं। इनका मुख्य दैवत गोरखनाथ है और इनमें बारह पंथ हैं। यह संप्रदाय योगिनी कौल नाम से प्रसिद्ध है और इनकी त्र्यंबकेश्वर शाखा त्र्यंबकंमठिका नाम से प्रसिद्ध है।\n\n९. श्री वैष्णव अखाड़ा:- यह बालानंद अखाड़ा ईस्वी १५९५ में दारागंज में श्री मध्यमुरारी में स्थापित हुआ। समय के साथ इनमें निर्मोही, निर्वाणी, खाकी आदि तीन संप्रदाय बने। इनका अखाड़ा त्र्यंबकेश्वर में मारुति मंदिर के पास था। १८४८ तक शाही स्नान त्र्यंबकेश्वर में ही हुआ करता थाए परंतु १८४८ में शैव व वैष्णव साधुओं में पहले स्नान कौन करे इस मुद्दे पर झगड़े हुए। श्रीमंत पेशवाजी ने यह झगड़ा मिटाया। उस समय उन्होंने त्र्यंबकेश्वर के नजदीक चक्रतीर्था पर स्नान किया। १९३२ से ये नासिक में स्नान करने लगे। आज भी यह स्नान नासिक में ही होता है।\n\n१०. श्री उदासीन पंचायती बड़ा अखाड़ा:- यह अखाड़ा १९१० में स्थापित हुआ। इस संप्रदाय के संस्थापक श्री चंद्रआचार्य उदासीन हैं। इनमें सांप्रदायिक भेद हैं। इनमें उदासीन साधु, मंहत व महामंडलेश्वरों की संख्या ज्यादा है। उनकी शाखाएं शाखा प्रयाग, हरिद्वार, उज्जैन, त्र्यंबकेश्वर, भदैनी, कनखल, साहेबगंज, मुलतान, नेपाल व मद्रास में है।\n\n११. श्री उदासीन नया अखाड़ा:- यह अखाड़ा १७१० में स्थापित हुआ। इसे बड़ा उदासीन अखाड़ा के कुछ सांधुओं ने विभक्त होकर स्थापित किया। इनके प्रवर्तक मंहत सुधीरदासजी थे। इनकी शाखाएं प्रयागए हरिद्वार, उज्जैन, त्र्यंबकेश्वर में हैं।\n\n१२. श्री निर्मल पंचायती अखाड़ा:- यह अखाड़ा १७८४ में स्थापित हुआ। १७८४ में हरिद्वार कुंभ मेले के समय एक बड़ी सभा में विचार विनिमय करके श्री दुर्गासिंह महाराज ने इसकी स्थापना की। इनकी ईष्ट पुस्तक श्री गुरुग्रन्थ साहिब है। इनमें सांप्रदायिक साधु, मंहत व महामंडलेश्वरों की संख्या बहुत है। इनकी शाखाएं प्रयाग, हरिद्वार, उज्जैन और त्र्यंबकेश्वर में हैं।\n\n१३. निर्मोही अखाड़ा:- निर्मोही अखाड़े की स्थापना १७२० में रामानंदाचार्य ने की थी। इस अखाड़े के मठ और मंदिर उत्तर प्रदेश, उत्तराखण्ड, मध्यप्रदेश, राजस्थान, गुजरात और बिहार में हैं। पुराने समय में इसके अनुयायियों को तीरंदाजी और तलवारबाजी की शिक्षा भी दिलाई जाती थी।\nऐसा भी माना जाता है कि प्राचीन काल में लोमश नाम के ऋषि थे जिनकी आयू अखंड है कहते है जब एक हजार ब्रह्मा समाप्त होते है तो उनके शरीर का एक रोम गिरता है। आचार्य लोमश ऋषि के ने भगवान शंकर के कहने पर गुरू परंपरा पर तंत्र शास्त्र पर आधारित सबसे पहले आगम अखाडे की स्थापना की। जो सबसे प्राचीन है विश्व में जिसका मुख्ययालय वर्त्तमान मे हिमालय मे कही है। आगम अखाडे के साधू बहुत ही रहस्यमयी होते है,पूजा ध्यान करते हुऐ वो भूमि का त्याग कर अधर मे होते है\n\nनागा साधु बनने की प्रक्रिया कठिन तथा लम्बी होती है। नागा साधुओं के पंथ में शामिल होने की प्रक्रिया में लगभग छह साल लगते हैं। इस दौरान नए सदस्य एक लंगोट के अलावा कुछ नहीं पहनते। कुंभ मेले में अंतिम प्रण लेने के बाद वे लंगोट भी त्याग देते हैं और जीवन भर यूँ ही रहते हैं। कोई भी अखाड़ा अच्छी तरह जाँच-पड़ताल कर योग्य व्यक्ति को ही प्रवेश देता है। पहले उसे लम्बे समय तक ब्रह्मचारी के रूप में रहना होता है, फिर उसे महापुरुष तथा फिर अवधूत बनाया जाता है। अन्तिम प्रक्रिया महाकुम्भ के दौरान होती है जिसमें उसका स्वयं का पिण्डदान तथा दण्डी संस्कार आदि शामिल होता है।\n\n", "id": "508483", "title": "नागा साधु"}
{"url": "https://hi.wikipedia.org/wiki?curid=508484", "text": "जिलिया\n\nजिलिया गढ़ राजस्थान के नागौर जिले में स्थित एक स्थान है। इसे झिलिया, अभयपुरा, अभैपुरा, मारोठ, मारोट, महारोट, महारोठ आदि नामों से भी जानते हैं। इसका आधिकारिक नाम ठिकाना जिलिया (अंग्रेज़ी:Chiefship of Jiliya, चीफ़शिप ऑफ़ जिलिया) व उससे पूर्व जिलिया राज्य (अंग्रेज़ी:Kingdom of Jiliya, किंगडम ऑफ़ जिलिया) था। जिलिया मारोठ के पांचमहलों की प्रमुख रियासत थी जिसका राजघराना मीरा बाई तथा मेड़ता के राव जयमल के वंशज हैं।\n\nमेड़तिया राठौड़ों का मारोठ पर राज्य स्थापित करने वाले वीर शिरोमणि रघुनाथ सिंह मेड़तिया के पुत्र महाराजा बिजयसिंह ने मारोठ राज्य का अर्ध-विभाजन कर जिलिया राज्य स्थापित किया। इसकी उत्तर दिशा में सीकर, खंडेला, दांता-रामगढ़, पूर्व दिशा में जयपुर, दक्षिण दिशा में किशनगढ़, अजमेर, मेड़ता व जोधपुर और पश्चिम दिशा में नागौर व बीकानेर हैं। सम्राट पृथ्वीराज चौहान ने बंगाल के गौड़ देश से आये भ्राताओं राजा अछराज व बछराज गौड़ की वीरता से प्रसन्न होकर उन्हें अपना सम्बन्धी बनाया और सांभर के पास भारत का प्राचीन, समृद्ध और शक्तिशाली मारोठ प्रदेश प्रदान किया जो नमक उत्पाद के लिए प्रसिद्ध महाराष्ट्र-नगर के नाम से विख्यात था। गौड़ शासक इतने प्रभावशाली थे की उनके नाम पर सांभर का यह क्षेत्र आज भी गौड़ावाटी कहलाता है। गौड़ावाटी में सांभर झील व कई नदियाँ हैं, जिनमें खण्डेल, रुपनगढ़, मीण्डा (मेंढा) आदि प्रमुख हैं। मारोठ भारत के प्राचीनतम नगरों में से एक है और जैन धर्म का भी यहाँ काफी विकास हुआ और राजपूताना के सत्रहवीं शताब्दी के चित्रणों में मारोठ के मान मन्दिर की तुलना उदयपुर के महलों तथा अम्बामाता के मंदिर, नाडोल के जैन मंदिर, आमेर के निकट मावदूमशाह की कब्र के मुख्य गुम्बद के चित्र, मोजमाबाद (जयपुर), जूनागढ़ (बीकानेर) आदि से की जाती है।\nजिलिया के दो आधिकारिक नाम हैं- जिलिया और अभयपुरा। संभवतः जिलिया नाम की उत्पत्ति यहाँ स्थित कालूसर नामक एक झील के कारण \"झिलिया\" नाम से हुई है।\n\nअभयपुरा नाम का एक ग्राम मारोठ के पास जोधपुर जिले में है। यह ग्राम जिलिया परगने की जागीर में था, परन्तु यह कभी राजधानी नहीं रहा। ऐसा प्रतीत होता है कि अभयपुरा नाम मारोठ के जोधपुर से संधि व विलय के बाद प्रयुक्त हुआ और ताम्रपत्रों व अभिलेखों में वर्णित सांभर नरेश अभयपाल, नाडोल नरेश अभयराज चौहान या उस समय के जोधपुर महाराजा अजीतसिंह के पुत्र व जसवंत सिंह के पोत्र युवराज कुंवर अभयसिंह के कारण पड़ा जिसे मारोठ में नियुक्त किया गया था।\n१४००-१४१० ईस्वी में नयचन्द्र सूरि ने अपनी पुस्तक 'हम्मीर महाकाव्य' में मारोठ को 'महाराष्ट्र नगर' लिखा है। मारोठ का यह संस्कृत निष्ट नाम अठारहवीं शती तक की पुस्तकों और लेखों में मिलता है। अपभ्रंश में इसे महारोठ (मरुकोट्ट) लिखा गया है। चौदहवीं शताब्दी के किसी कालखंड गौड़ों ने यह क्षेत्र दहियों से छीन लिया।\n\nमारोठ एक बहुत प्राचीन क़स्बा है जो संप्रति मारवाड़ के नागौर जिले में है। मारोठ पर पहले गौडों का राज्य था।\n\nतवाराखां के अनुसार मरोठ को संवत १११४ (सन् 1057) में बछराज गौड़ ने माठा गूजर के नाम से बसाया था। पहले यहाँ माठा गूजर की ढाणी थी।\nराजस्थान के नागौर जिले का मारोठ परगना दीर्घ काल तक गौड़ क्षत्रियों के आधिपत्य में रहने के कारण गौड़ावाटी भू-भाग के नाम से आज भी प्रसिद्ध है। यधपि मुगलकाल में यह परगना अनेक व्यक्तियों को मिलता रहा, पर सम्राट पृथ्वीराज चौहान से शाहजहाँ के शासनकाल तक गौडों का प्रभाव अजमेर, किशनगढ़, रणथम्भोर और साम्भर के पास मारोठ (गौडावाटी) आदि क्षेत्र पर गौडों का अधिकार बना ही रहा। \n\nगौड़ाटी के महाराजा रघुनाथ सिंहजी पुनलौता के ठाकुर सांवलदास मेड़तिया का छोटा पुत्र व मीरा बाई के भाई व मेड़ता के राजा राव जयमल के पुत्र गोविन्ददास का पोता था। वह जयपुर के खास बारह कोटड़ी राजघराने बगरू के चत्रभुज राजवातों का भांजा था और उसकी दूसरी रानी रेवासा कि लाड्खानोत शेखावत राजकुमारी थी। वो दक्षिण में औरंगजेब के साथ था और उत्तराधिकार के उज्जैन और धोलपुर के युद्धों में भी उनके पक्ष में लड़ा था। उसने राजवात व शेखावत कछवाहों के साथ मिलकर संयुक्त शक्ति से गौडों के ठिकानों पर आक्रमण कर संवत 1717 (1659 ई) में उनकी पैत्रिक जागीरें छीन ली। मारोठ, पांचोता, पांचवा, लूणवा, मिठडी, भारिजौ, गोरयां, डूंगरयां, दलेलपुरो, घाटवौ, खौरंडी, हुडील, चितावा आदि को मेड़तीयों, राजवतों और शेखावतों ने बाँट लिया। तत्पश्चात बादशाह औरंगजेब ने महाराजा की पदवी व गौडावाटी का परगना ठाकुर रघुनाथ सिंह मेड़तिया को 140 गावों के वतन के रूप में दिया। \n\nरघुनाथ सिंहजी संवत 1717 से 1740 तक मारोठ के महाराजा रहे। उनकी पाँच महारानियाँ तथा आठ पुत्र थे जिनके लिये पांच भव्य महलों का निर्माण करवाया गया। उनका जयेष्ट पुत्र रूपसिंह असम के सिबसागर रियासत का राजा था, व अहोम युद्धों में निसंतान वीरगति को प्राप्त हुआ। दूसरी महारानी के दोनों पुत्र महाराजा बने - सबल सिंह मेंढा नरेश तथा बिजय सिंह जिलिया नरेश। तीसरी महारानी का पुत्र शेरसिंह लूणवा का व अमरसिंह देओली का ठाकुर बने। चौथी महारानी का जयेष्ट पुत्र हठीसिंह पांचोता का ठाकुर बना तथा उसने अपने अनुज किशोरसिंह के पुत्र जालिमसिंह को कुचामन का एक ग्राम दिया जिसके वंशज ठाकुर हरिसिंह को संवत 1987 में राजा की पदवी मिली। पांचवी महारानी के पुत्र आनंदसिंह को पाँचवा की जागीर मिली।\n\nमारोठ का मान मंदिर व दुर्ग भारतीय कला के लिये विख्यात है।\n\nमारोठ सात परगनों (महलों) का एक विशाल राज्य था जो जयपुर, खण्डेला, चाकसू, पाटन आदि राज्यों की भांति अजमेर सूबे के अंतर्गत था। कई ग्रामों के समूह को मिलाकर बनी सबसे छोटी मुग़ल इकाई को परगना या महल कहते थे, जो आज एक जिले या तहसील के समान है। हर महल के ऊपर एक सरकार होती थी और कई सरकारों को मिलाकर एक सूबा बनता था।\n\nमींडा, जिलिया, लूणवा, पांचोता और पांचवा मारोठ के प्रमुख राजघराने हैं व पांचमहल कहलाते हैं। इनमें मींडा और जिलिया दोनों ही मारोठ राज्य की डेढ़सौ घोड़ों की वतन जागीर के बराबर हिस्से थे। एक घोड़े की जागीर में पांच हज़ार बीघा भूमि होती है।\n\nजब महाराजाधिराज रघुनाथ सिंह की पहली महारानी के गर्भ से उत्पन्न उनका ज्येष्ठ पुत्र रूपसिंह कुंवरपदे में ही निसंतान खेत हुआ तो उसकी दूसरी महारानी के पुत्र सबलसिंह ने छोटी रानियों के पुत्रों को एक-एक करके छोटी-छोटी जागीरें प्रदान कीं जिनमें पांचोता- बत्तीस घोड़ों की जागीर, पांचवा- सत्ताईस घोड़ों की जागीर एवं लूणवा- अड़तीस घोड़ों की जागीर थी। पैतृक राज्य मारोठ की शेष डेढ़सौ घोड़ों की जागीर से जब सबलसिंह ने अन्य भाइयों के सामान अपने सहोदर भ्राता बिजयसिंह को भी छोटी-सी जागीर देनी चाही, तो उसने उसका कठोर विरोध किया व उसे युद्ध के लिए ललकारा। बुद्धिमान सबलसिंह अपने भाई की शक्ति से परिचित था अतः बिना युद्ध किये ही दोनों पचहत्तर घोड़ों की स्वंत्र रियासतों के नरेश बने।\n\nजोधपुर के महाराजा अजीतसिंह ने जब मारोठ पर आक्रमण किया, तब दीर्घ युद्ध के पश्चात \"संवत 1764\" (अप्रैल सन् 1710) में जिलिया ने जोधपुर से संधि कर संरक्षित राज्य (ठिकाना) का दर्जा प्राप्त किया। अजीतसिंह के पुत्र महाराजा अभयसिंह के नाम पर रियासत का नाम अभयपुरा हुआ, \nऔर उनके पोत्र जोधपुर (महाराजा बख्तसिंह के पुत्र) महाराजा बिजयसिंह का नाम जिलिया के महाराजा बिजयसिंह के नाम पर रखा गया तथा उनका राजतिलक भी \"संवत 1809\" (सन् 1753)) में मारोठ में ही जिलिया के महाराजा दुर्जनसालसिंह ने करवाया।\n\"ढूँढाड़ खंड को सेहरो, मरुधर खंड की ढाल।। (जयपुर की चट्टान, मारवाड़ की ढाल।)\nडंका है चहुँ देस में, बांको है दुर्जनसाल।।\" (जो विश्व विख्यात है, ऐसा श्रृेष्ठ वीर है दुर्जनसाल।)\n\nमरहटों से हारे जोधपुर के महाराजा विजयसिंह ने संधि कर अजमेर और 60 लाख रूपए की जगह मारोठ, नावां, परबतसर और मेड़ता की आमदनी उन्हें सौंप दी। यह अस्थिरता का दौर काफी समय चलता रहा। जून 1804 में जोधपुर नरेश ने मारोठ पर सेना भेजी। \n\nउस समय मराठा होल्कर के सेनानायक पठान पिण्डारी अमीर खां (जो सन् 1820 में टोंक का नवाब बना) ने जोधपुर, जयपुर, शेखावाटी एवं फिरंगी हुकूमत में लूटमार और हड़कम्प मचा रखा था। जब अमीरखां ने मारोठ के बूढ़े राजा को पराजित कर दिया, तो उसका कुंवर अमीरखान की पुत्री को उठा लाया व संधि में अमीरखां ने जिलिया की सेना के विरुद्ध कभी न लड़ने का वचन दिया। अमीरखां जब अपनी एक लाख की विशाल सेना के साथ जोधपुर जा पहुंचा, तो इसी संधि के कारण जोधपुर नरेश महाराजा मानसिंह ने जिलिया से सहायत मांगी।\n\nजब मेवाड़ महाराणा राजसिंह दिल्ली के बादशाह की गुलामी स्वीकारने दिल्ली जा रहे थे, तब जिलिया गढ़ के अंतर्गत रत्नु शाखा के चारणों के ग्राम चारणवास के निवासी कवि कम्मा नाई ने दिल्ली जा रहे राणा को उनके पूर्वजों का गौरव-स्मरण कराते हुए बादशाह के सामने सिर झुकाने से रोका और महाराणा राज सिंह रास्ते से ही वापस आ गए।\n\nगूलर, मारोठ, सोजत, आसोप, आलणियावास, बुड़सू आदि के सरदार अंग्रेज़ों व मारवाड़ की गुलामी व मनमानी के खिलाफ कई वर्षों से रेख नहीं दे रहे थे अतः उनकी पैतृक जागीरें जोधपुर हड़पे जा रहा था।\n\n1857 ई. की क्रांति में अंग्रेजो का विरोध कर यहाँ के वीरों ने जान की बाज़ी लगा दी,\nजिसके पश्चात नावां व सांभर का इलाका ज़प्त कर लिया गया व रियासत को ठिकाने का दर्जा मिला जिससे महाराजा को केवल उसके क्षेत्र सम्बंधी अधिकार रहे। जबकि कुचामन आदि ने अंग्रेजों का साथ दिया व तरक्की की। फिर भी कुचामन आदि जागीरों से भिन्न जिलिया को जोधपुर की सेवा में फ़ौज नहीं भेजनी पड़ती। उसकी महाराजा की पदवी व 11 तोपों की सलामी, पचरंगा झंडा (केसरिया, काला, पीला, हरा, गुलाबी), फ़ौज, मर्ज़िदान, चपरास, कर्मचारी, कामदार, व स्वायत्ता कायम रही।\n\nजोधपुर दरबार में उसे उच्चतम दर्जे की दोहरी ताज़ीम, सोनानरेश, आदि सम्मान मिले परन्तु ठिकाना बनने से महाराजा की मुग़ल पदवी केवल नाममात्र रह गयी तथा जिलिया के महाराजा ठिकाने के स्वामी होने के कारण ठाकुर साहेब के नाम से भी सम्बोधित किये जाने लगे।\nजिलिया के अंतिम महाराजा श्री बिजय सिंहजी-II थे। आपका जन्म जन्माष्टमी \"5 भाद्र 1973 संवत\" (20-21 अगस्त सन् 1916) को परेवड़ी ग्राम में हुआ। आप सन् 1947 में राजगद्दी बिराजे। समाज कल्याण के लिये आप तीन बार चुनाव लड़े व भारी बहुमत से विजयी हुए किन्तु तत्पश्चात आपने राजनीति से सन्यास ले लिया।\n\nआपका प्रथम विवाह 16 वर्ष की आयु में पड़िहार राजकुमारी अम्बिकाप्रसाद से हुआ जो नागौद रियासत के युवराज महाराजकुमार लाल साहिब भार्गवेन्द्रसिंह व उनकी रानी लाल साहिबा रणछोड कँवर की एकमात्र पुत्री, और रीवा राज्य स्थित कसौटा (शंकरगढ़) व इलाहाबाद स्थित बड़ा-राज के बघेल महाराव राजा रामसिंहजी की दौहित्री थी। उनके दो पुत्रिया हुईं, व एक पुत्र का कम उम्र में देहांत हो गया।\nमहारानी अम्बिकाप्रसाद की मृत्यु के दस वर्ष बाद महाराजा बिजयसिंहजी ने जयपुर के खास-चौकी भाकरसिंघोत खंगारोत ठिकाने जड़ावता की राजकुमारी (वर्तमान राजमाता) लाड कँवर से \"पाड़ली हाउस, जयपुर\" में विवाह किया। आपके पिता ठाकुर पनेसिंह प्रसिद्ध ठाकुर लखधीरसिंह के पौत्र थे जो मालपुरा के युद्ध में जयपुर के पक्ष में \"(1800 संवत)\" में शहीद हुए थे। आपकी माता ठकुरानी केसरकँवर दोबड़ी (रियां) के मेड़तिया ठाकुर साहिब और अमरगढ़ की कानावत राजकुमारी की पुत्री थीं; जयपुर अन्तर्गत अचरोळ ठकुरानी आपकी मासी थीं, अतः उनकी पुत्री महाराणा भूपाल सिंह से विवाह कर मेवाड़ महारानी बनीं। राजमाता लाडकंवर का अधिकांश बचपन जड़ावता के अलावा माता व संबंधियों के साथ अचरोल और मेवाड़ के महलों में बीता। आप राजाधिराज हरीसिंहजी की बहिन व ईडर महाराणीसा की मासीसा हैं। आपकी बहिन बाईसा उम्मेद कँवर का विवाह दोहरी ताज़ीम कुम्भाना ठिकाने के कुंवर अमर सिंह राठौड़, एकमात्र पुत्र राव बहादुर ठाकुर दौलतसिंह रतनसिंहोत बीका, बीकानेर महाराजा गंगा सिंहजी के मास्टर ऑफ़ हाउसहोल्ड व ए०डी०सी० से हुआ। दूसरी बहिन बाईसा सौभाग्य कँवर का विवाह नारायणपुरा के इन्दरसिंहोत रघुनाथसिंहोत मेड़तिया ठाकुर भवानी सिंह राठौड़ से हुआ। राजमाता के कोई भाई ना होने के कारण उनका जड़ावता की ज़मीन-जायदाद में भी हक़ है। आपके दो पुत्र व पुत्रियाँ हुए। महाराजा साहिब बिजयसिंघजी का निधन 17 जनवरी 2004 को जिलिया में हुआ। राजमाता ने महाराजा साहिब की इच्छानुसार बरसों पहले बारिश में ध्वस्त राधा-कृष्ण मंदिर के नवनिर्माण के लिए भूमि दान कर सन् 2014 में राजघराने की प्राचीन मूर्तियों की पुनर्स्थापना की। \n\nमारोठ की सेना में मूलतः मुसलमान सैनिक थे। मारोठ के शासक महाराजा रघुनाथसिंह राठौड़ का प्रधान-सेनापति 'भाकर शाह' मुसलमान था, दोनों में अटूट प्रेम के फलस्वरूप राजा की इच्छानुसार मरणोपरांत दोनों की मजारें साथ-साथ बनीं थी। रघुनाथसिंह राठौड़ के दाह स्थल पर मंदिर और भाकर शाह की मजार पर मस्जिद दोनों के मित्र प्रेम-यादगार स्वरुप आज मंदिर-मस्जिद साथ-साथ (सटे हुए) स्थित हैं।\n\nमारोठ में बोली जाने वाली मुख्य भाषाओं की सूची इस प्रकार है:\n\nमारोठ संसार की सबसे प्राचीन पर्वत श्रृंखला अरावली पर्वतमाला के पश्चिमी भाग व सांभर झील के उत्तर में स्थित एक क़स्बा है। यहाँ के रेत के टीले, खुले मैदान, नदियाँ, झीलें और अरावली के पर्वत इस क्षेत्र की विशेषता हैं। यह पर्वतश्रेणी राजस्थान से दिल्ली तक फैली हुई है। यह संसार की सबसे प्राचीन पर्वतमाला है और इसमें अनेक किले व दुर्ग हैं। मारोठ के दक्षिण में सांभर झील है जो मीण्डा, रुपनगढ़, खण्डेल तथा खारी और उनकी सहायक नदियों द्वारा बना है। सांभर झील के दक्षिण में किशनगढ़, अजमेर, मेड़ता और जोधपुर हैं। मारोठ की उत्तर दिशा में सीकर, खंडेला और दांता-रामगढ़ हैं। पूर्व दिशा में जयपुर व टोंक और पश्चिम में नागौर और बीकानेर हैं। मकराना, कुचामन, नावां आदि में जलस्तर नीचे होने के कारण पानी खारा व फ्लोराइड युक्त होने से पीने योग्य नहीं है। अतः गत वर्षों में सरकार द्वारा जिलिया के निकटवर्ती गावँ आनंदपुरा से बोरिंग द्वारा पानी मकराना तक ले जाया जा रहा है जिससे जिलिया का भूमि जल स्तर काफी नीचे चला गया है।\n\nमारोठ में भू-आकृति के प्रभाव में छोटे और स्थानीय स्तर पर भी जलवायु में कुछ विविधता और विशिष्टता मिलती है। मूलतः मारोठ क्षेत्र की जलवायु शुष्क प्रकार की है, परन्तु झीलों के समीपस्थ नम प्रकार की। नावां शहर, जिलिया, अजमेर शहर तथा कुचामन सिटी में उमस के बाद हल्की बारिश व बूंदाबांदी आम बात है। जिलिया क्षेत्र में बारिश से मौसम खुशगवार रहता है।\n\nराजस्थान व मारवाड़ के अन्य मरुस्थलीय भागों से भिन्न जिलिया में तेज बारिश से खेत लबालब हो जाते हैं।\nकभी कभी एक ही दिन में आग जैसी तेज धुप व बेर के आकार के ओले गिरना भी यहाँ संभव है। \nयहाँ वैशाख महीने में में भी की बार सावन जैसा रंग दिख जाता है। आकाशीय बिजली के प्रभाव से पिछले कुछ समय से जान-माल को भी नुक्सान हुआ है।\n\nमारोठ भारत के प्राचीनतम नगरों में से एक है। यहां की सांस्कृतिक धरोहर बहुत संपन्न है। आक्रमणकारियों तथा प्रवासियों से विभिन्न चीजों को समेट कर यह एक मिश्रित संस्कृति बन गई है। मारोठ का समाज, भाषाएं, रीति-रिवाज इत्यादि इसका प्रमाण हैं। गौड़ाटी समाज बहुधर्मिक, बहुभाषी तथा मिश्र-सांस्कृतिक है। पारंपरिक पारिवारिक मूल्यों को काफी आदर की दृष्टि से देखा जाता है।\n\nमारोठ महाभारत काल से ऐतिहासिक व्यापार पथों का अभिन्न अंग रहा है। जैन धर्म का भी यहाँ काफी विकास हुआ, और राजपूताना के सत्रहवीं शताब्दी के चित्रणों में मारोठ के मान मन्दिर, उदयपुर के महलों तथा अम्बामाता के मंदिर, नाडोल के जैन मंदिर, मोजमाबाद (जयपुर), आमेर (जयपुर) के निकट मावदूमशाह की कब्र के मुख्य गुम्बद के चित्र, जूनागढ़ (बीकानेर) स्थापत्य कला के उत्कृष्ट नमूनों में गिने जाते हैं।\n\nमारोठ कस्बे में ग्यारहवीं व बारहवीं शताब्दी के जैन चित्र व अभिलेख पाये गए हैं। कस्बे में चार प्राचीन जैन मंदिर हैं। धरम चंद सेठी, जिसे श्रीभूषण ने भट्टार्क बनाया, मारोठ का निवासी था। उसने सन् 1659 में मारोठ में गौतमचरित्र लिखी, जिस समय यहाँ महाराजाधिराज रघुनाथसिंह शासक था। उसके चेले दामोदर ने सन् 1670 में आदिनाथ के जैन मंदिर में चन्द्रप्रभुचरित्र लिखी।\n\nविभिन्न धर्मों के इस भूभाग पर कई मनभावन पर्व त्यौहार मनाए जाते हैं - दिवाली, होली, दशहरा, ईद उल-फ़ित्र, ईद-उल-जुहा, मुहर्रम आदि भी काफ़ी लोकप्रिय हैं। यहां खानपान बहुत ही समृद्ध है। शाकाहारी तथा मांसाहारी दोनों ही तरह का खाना पसन्द किया जाता है। यहां में संगीत तथा नृत्य की अपनी शैलियां भी विकसित हुईं, जो बहुत ही लोकप्रिय हैं। कुचामनी ख्याल की मनोरंजक व हास्य लोक नाट्य शैली कला जगत में प्रसिद्ध है।\n\nखेलों में फुटबॉल तथा क्रिकेट सबसे अधिक लोकप्रिय है।\n\n", "id": "508484", "title": "जिलिया"}
{"url": "https://hi.wikipedia.org/wiki?curid=508493", "text": "सत्यशोधक समाज\n\nसत्यशोधक समाज सन् १८७३ में ज्योतिबा फुले द्वारा स्थापित एक पन्थ है। यह एक छोटे से समूह के रूप में शुरू हुआ और इसका उद्देश्य शूद्र एवं अस्पृष्य जाति के लोगों को विमुक्त करना था।\n", "id": "508493", "title": "सत्यशोधक समाज"}
{"url": "https://hi.wikipedia.org/wiki?curid=508495", "text": "विश्वनाथ काशिनाथ राजवाडे\n\nविश्वनाथ काशिनाथ राजवाडे (24 जून 1863 – 31 दिसम्बर 1926) भारत के प्रसिद्ध इतिहासकार, विद्वान, लेखक तथा वक्ता थे। वे 'इतिहासाचार्य राजवाडे' के नाम से अधिक प्रसिद्ध हैं। वह संस्कृत भाषा और व्याकरण के भी प्रकांड पंडित थे, जिसका प्रमाण उनकी सुप्रसिद्ध कृतियाँ 'राजवाडे धातुकोश' तथा 'संस्कृत भाषेचा उलगडा', आदि हैं। उन्होने 'भारतीय विवाह संस्था का इतिहास' (मराठी:) नामक प्रसिद्ध इतिहासग्रन्थ की रचना की। आद्य समाज के विकास के इतिहास के प्रति गहन अनुसंधानात्मक एवं वैज्ञानिक दृष्टिकोण की परिचायक यह ग्रन्थ इतिहासाचार्य राजवाडे के व्यापक अध्ययन और चिन्तन की एक अनूठी उपलब्धि है। \n\nस्वर्गीय विश्वनाथ काशीनाथ राजवाडे के बारे में जैसा कि कहा गया है: ”जैसे ही उन्हें पता चलता कि किसी जगह पर पुराने (इतिहास सम्बन्धी) कागज-पत्र मिलने की सम्भावना है, वह धोती, लम्बा काला कोट, सिर पर साफा पहने, अपने लिए भोजन पकाने के इने-गिने बर्तनों का थैला कन्धे पर डाले निकल पड़ते और उन्हें प्राप्त करने के लिए अथक परिश्रम करते।” इसी परिश्रम का सुपरिणाम था-मराठों के इतिहास की स्रोत-सामग्री वाले मराठांची इतिहासाची साधने महाग्रंथ का 22 खंडों में प्रकाशन। मराठा इतिहास के अध्यन के लिए उन्होने भारत के हजारों गाँवों एवं ऐतिहासिक स्थलों का भ्रमण किया तथा इससे सम्बन्धित दस्तावेज एकत्र किया। उन्होने विश्व इतिहास के विभिन्न पक्षों पर भी टिप्पणी की है। वे इतिहास संकलन मण्डल, पुणे के संस्थापक सदस्यों में से थे। \n\nभारतीय बुद्धिवाद के ख़िलाफ़ पाश्चात्य आरोपों का प्रतिकार करने वाले इतिहासकार, वैयाकरण, समालोचक और भाष्यकार विश्वनाथ काशीनाथ राजवाड़े चिपलूणकर से तिलक तक की मराठी बुद्धिजीवी परम्परा के श्रेष्ठ प्रतिनिधि थे। प्राच्यवादी मान्यताओं की मुख़ालफ़त करते हुए राजवाड़े ने युरोपियनों पर यह आरोप लगाया कि पहले तो वे ऐतिहासिक स्मृतियों को नष्ट करते हैं, फिर वे कहते हैं कि हमारा कोई इतिहास ही नहीं है। उनकी मान्यता के खिलाफ़ राजवाड़े ने 'विल टू हिस्ट्री' के माध्यम से दावा किया कि हमारा इतिहास है, लेकिन हम ऐतिहासिक स्मृतियों को कहीं भूल बैठे हैं जिन्हें पुनः प्राप्त किया जाना है। इतिहासाचार्य की जनप्रिय उपाधि से विभूषित राजवाड़े को तर्कनिष्ठ और वस्तुनिष्ठ दृष्टिकोण के साथ भारत के सामाजिक राजनीतिक इतिहास के पुनर्निर्माण का श्रेय जाता है। \n\nविशुद्ध अनुसंधान की धुन में राजवाड़े ने महाराष्ट्र भर में गाँव-गाँव घूमकर संस्कृत की पांडुलिपियों और मराठा इतिहास के स्रोत जमा किये। इस सामग्री को बाईस खण्डों में प्रकाशित किया गया। वैदिक तथा अन्य शास्त्रों के ठोस आधार पर आधारित राजवाड़े द्वारा मराठी में लिखित 'भारतीय विवाह संस्थेचा इतिहास' (1926) एक सर्वकालीन प्रासंगिक ग्रंथ है। 'भारतीय विवाह संस्था का इतिहास' हिंदी में भी काफ़ी पढ़ी जाने वाली पुस्तक है। लेखक ने गहरी पैठ के साथ इस कृति में भारत में विवाह की संस्था के विकास के विभिन्न सोपानों की चर्चा की है। राजवाड़े ने स्वयं बताया है कि वे विष्णुकांत चिपलूणकर के लेखों, काव्य- इतिहासकार रायबहादुर काशीनाथ पंत साने के ऐतिहासिक पत्र एवं परशुराम गोडबोले द्वारा प्रकाशित काव्य से प्रभावित हुए। उन्हें महाराष्ट्र की ज्ञान-परम्परा के लिए गर्व की अनुभूति हुई। एरिक वुल्फ़ ने अपनी प्रसिद्ध कृति 'युरोप ऐंड द पीपुल विदाउट हिस्ट्री' में कहा है कि मानवशास्त्र इतिहास का अन्वेषण करता है। राजवाड़े के लेखन में भी इतिहास और मानवविज्ञान के अंतःसंबंधों का यह पहलू भारतीय विवाह-संस्था और परिवार-व्यवस्था के इतिहास और मराठों के उद्भव तथा विकास के इतिहास बखूबी दिखायी पड़ता है।\n\nविश्वनाथ काशीनाथ राजवाड़े का जन्म 24 जून 1863 को महाराष्ट्र के रायगढ़ ज़िले के वरसई गाँव में हुआ था। जब वे तीन वर्ष के थे उनके पिता का देहांत हो गया। आगे का लालन-पालन उनके ननिहाल वरसई में हुआ। बाद में वे अपने चाचा के पास पुणे के नज़दीक वडगाँव में आ गये। पुणे में राजवाड़े का प्राथमिक शिक्षण शनिवार पेठ की पाठशाला में हुआ। बाबा गोखले की पाठशाला, विष्णुकांत चिपलूणकर के न्यू स्कूल और फिर बाद में मिशन स्कूल से उन्होंने माध्यमिक की शिक्षा पूरी की। 1882 में राजवाड़े ने मैट्रिकुलेशन किया। आगे की शिक्षा के लिए बॉम्बे के एल्फ़िंस्टन कॉलेज में दाख़िला लिया पर धनाभाव के कारण वे अध्ययन जारी नहीं रख पाये। बाद में पुणे में पब्लिक सर्विस सेकण्ड ग्रेड परीक्षा में बैठने वाले विद्यार्थियों को पढ़ा कर उन्होंने धनोपार्जन किया और डेक्कन कॉलेज में आगे की पढ़ाई के लिए नाम दर्ज कराया। यद्यपि कॉलेज के पाठ्यक्रम में लगी पाठ्यपुस्तकों से राजवाड़े कभी संतुष्ट नहीं हुए, फिर भी रामकृष्ण गोपाल भण्डारकर, जो तब पुणे के डेक्कन कॉलेज में प्रोफ़ेसर थे और न्यायकोशकर्ता म.म. झलकीकर जैसे विद्वानों के सान्निध्य में उन्होंने काफ़ी कुछ सीखा। अपनी रुचि के विषयों इतिहास, अर्थशास्त्र, धर्मशास्त्र, नीतिशास्त्र, राजनीतिशास्त्र, दर्शनशास्त्र, तर्कशास्त्र, समाजशास्त्र का अध्ययन करते हुए राजवाड़े ने 1891 में बीए की परीक्षा उत्तीर्ण की। इसी दौरान 1988 में उनका विवाह हुआ, गृहस्थी की ज़िम्मेदारी हेतु स्नातकोपरांत उन्होंने पुणे के न्यू इंग्लिश स्कूल में अध्यापन कार्य शुरू किया, पर पत्नी की मृत्यु हो जाने बाद उन्होंने 1893 में नौकरी छोड़ दी। \n\nप्राथमिक शिक्षा से लेकर कॉलेज तक की उच्च शिक्षा से संबंधित अपने अनुभव को राजवाड़े ने ग्रंथमाला मासिक पत्रिका में ‘कनिष्ठ, मध्यम व उच्च शालान्तीत स्वानुभव’ (प्राथमिक, माध्यमिक एवं उच्चशालाओं के मेरे अनुभव) शीर्षक निबंध द्वारा प्रस्तुत किया। इस रचना में उन्होंने शिक्षा के व्यावसायिक हितों को सामाजिक उत्तरदायित्वों पर वरीयता देने की तत्कालीन परम्परा की कठोर आलोचना की। 1894 में अनुवाद आधारित 'भाषांतर' नामक मराठी पत्रिका सम्पादित करने के अलावा 1910 में उन्होंने पुणे में भारत इतिहास संशोधक मण्डल की स्थापना की और अपने द्वारा इकट्ठे किये गये ऐतिहासिक स्रोतों, कृतियों और स्वयं द्वारा किये गये ऐतिहासिक कायों को मण्डल के सुपुर्द कर दिया। उच्च रक्तचाप से ग्रस्त राजवाड़े 1926 के मार्च महीने में टिप्पणियों से भरे ट्रंक के साथ धुले गये। वहीं इस महान अन्वेषक, वैयाकरण, मानवशास्त्री और इतिहासकार का 31 दिसम्बर 1926 को देहांत हुआ। 1926 में उनकी असामयिक मृत्यु के पश्चात् धुले-स्थित राजवाड़े संशोधक मण्डल की स्थापना हुई और उनके कार्य और स्रोत सामग्रियाँ वहीं रखी गयीं। आज भी ये दोनों संस्थान अपने योगदान से भारतीय इतिहास और संस्कृति को समृद्ध करने में लगे हुए हैं। उनके सम्मान में भारतीय इतिहास कांग्रेस ने विश्वनाथ काशीनाथ राजवाड़े अवार्ड की संस्तुति की जो भारतीय इतिहास के क्षेत्र में जीवन-पर्यंत योगदान के लिए दिया जाता है।\n\nराजवाड़े का मानना था कि ग्रांट डफ़ सहित अन्य औपनिवेशिक इतिहासकारों द्वारा लिखित भारत का इतिहास विजेताओं द्वारा लिखित विजित देश का इतिहास है। इसलिए उसमें सत्य का अभाव है और महत्त्वहीन घटनाओं को बढ़ा-चढ़ा कर दिखाया गया है। पूर्व-लिखित इतिहास की छानबीन के पश्चात् राजवाड़े इस निष्कर्ष पर पहुँचे कि सच्चे इतिहास को प्रकाश में लाये बिना राष्ट्र में स्वत्व की चेतना का न तो निर्माण ही हो पायेगा न ही विकास। इसी बीच अपने एक विद्यार्थी काका राव पण्डित को मिले कुछ स्रोतों की जानकारी मिलने पर राजवाड़े उन स्रोतों को हस्तगत किया और दो माह के अविश्रांत परिश्रम द्वारा 1896 में 'मराठ्यांच्या इतिहासाची साधने' (मराठों के इतिहास के स्रोत) शीर्षक पुस्तक का पहला खण्ड प्रकाशित हुआ। पानीपत के युद्ध से संबंधित 202 पत्र इसी खण्ड में हैं।\n\nइतिहास स्रोत-सामग्री जुटाने की इसी रीति के साथ राजवाड़े ने दृढ़ और अनथक प्रयासों से पूरे महाराष्ट्र का दौरा किया। ऐतिहासिक दृष्टि से महत्त्वपूर्ण स्थानों के बार-बार निरीक्षण, वास्तुशास्त्रीय अध्ययन दृष्टि और पुरातात्त्विक साक्ष्यों की मदद से राजवाड़े ने महाराष्ट्र के जनजीवन, वहाँ की भाषा, रीति-रिवाज़ों और साहित्य के मानवशास्त्रीय और समाजशास्त्रीय दृष्टि से अध्ययन के उपरांत जो निष्कर्ष निकाले उसके फलस्वरूप मराठों के इतिहास की स्रोत सामग्री के बाईस खण्ड प्रकाशित हुए। उनकी मृत्यु के समय अर्थात् 1926 तक इससे भी ज़्यादा अप्रकाशित संग्रह राजवाड़े के पास एकत्र हो चुका था।\n\nइन खण्डों में राजवाड़े ने दीर्घ प्रस्तावनाएँ लिखी हैं। उन्होंने इतिहास-बोध, इतिहासविषयक तर्कनिष्ठ और वस्तुनिष्ठ दृष्टिकोण की चर्चा करते हुए उन्होंने कहा कि इतिहास वैज्ञानिक पद्धति से ही लिखा जाना चाहिए। उल्लेखनीय है कि राजवाड़े ने वन्य समाज और प्रागैतिहासिक समाज की स्थितियों का विश्लेषण व आर्ष प्रथाओं का विवेचन करते समय पुराणों, श्रुतियों, संहिताओं, महाभारत तथा हरिवंश आदि उपलब्ध साक्ष्यों को अपने अनुसंधान का आधार बनाया। उन्होंने माना कि परिस्थिति तथा मानव के संघर्ष से इतिहास बनता है। उसमें ईश्वरीय संकेतों अथवा एक ही व्यक्ति के कृतित्व के बजाय साधारण और असाधारण व्यक्तियों के जीवन-चरित्र का मिश्रण होता है। इतिहास की व्यापकता पर दृष्टिपात करते हुए राजवाड़े बताते हैं कि इतिहास तत्कालीन समाज का भौतिक तथा आत्मिक चरित्र है।\n\nराजवाड़े हिंदूवाद के कद्दावर रक्षक होने के साथ-साथ उसके कट्टर आलोचक भी थे। हिंदूवाद को वे सामाजिक- आर्थिक व्यवस्था मानते थे। शिवाजी जयंती के अवसर पर 1911 में तिलक के पत्र केसरी में लिखते हुए उन्होंने चातुर्वर्ण्य व्यवस्था का समर्थन किया और इसे सामाजिक संगठन का उत्तम रूप बतलाया। साथ ही उन्होंने मराठी समाज पर यह आरोप भी लगाया कि इस व्यवस्था का ठीक से पालन न करना ही उसके पतन का कारण बना। हिंदूवाद अथवा ब्राह्मणवाद की आड़ में राजवाड़े ने हमेशा मराठी भाषा-भाषी लोगों के उत्तरदायित्व और कर्तव्यों को सामूहिक रूप से महाराष्ट्र धर्म के रूप में व्यक्त किया और उसकी उन्नति के लिए उसपर ज़ोर दिया।\n\nराजवाड़े इतिहास को केवल 'इति-हा-अस' अर्थात् वह जो घटित हुआ ही नहीं मानते थे। उनकी मान्यता थी कि सैद्धांतिक पहलुओं से साथ इतिहास को समाज-विज्ञान ही माना जाए। उनका यह मत हीगेल की इस बात से मेल खाता है कि इतिहास अपने सही अर्थों में दर्शन के रूप में व्यक्त होता है। राजवाड़े ने शाहजी पर लिखे निबंध में मराठों के शक्ति-लोप को पुनर्स्थापित करने हेतु 'डायलेक्टिस ऑफ़ डिफ़ीट' अर्थात् हार के द्वंद्व पर चर्चा करते हुए बताया कि उत्तम, सुडौल तथा निश्चित हथियार बनाने की कला के विकास के लिए वैज्ञानिक ज्ञान की जो पूर्व तैयारी आवश्यक होती है, वह उस समय महाराष्ट्र में नहीं थी। भक्तिकालीन कवियों पर हमला बोलते हुए राजवाड़े ने बताया कि जब (शाहजी के जीवन काल में) युरोप में देकार्त, बेकन आदि विचारशील लोग, सृष्टि में रहने वाले विविध पदार्थों की खोज करने वालों को प्रोत्साहित कर रहे थे, उसी समय अपने यहाँ एकनाथ, तुकाराम, दासोपंत, निपटनिरंजन आदि संत-महात्मा पंच महाभूतों को नष्ट कर ब्रह्म साक्षात्कार का मार्ग दिखाने का प्रयास कर रहे थे। इनके उलट राजवाड़े ने सत्रहवीं सदी के संत समर्थ गुरु रामदास की तत्त्व-मीमांसा का स्वागत किया। जिनकी कविताओं में मराठा शक्ति की पुनर्स्थापना की आकांक्षा समेटने वाली राजनीतिक गोलबंदी और मराठी राष्ट्रीयता के पुनरुत्थान की भावनाएँ व्यक्त होती थीं। इसके अलावा भारतीय मार्क्सवादियों से बहुत पहले राजवाड़े पहले चिंतक थे जिन्होंने राष्ट्रीयता की बात की और भारत को एक बहु-राष्ट्रीय राज्य बताया।\n\n1920-23 के दौरान भारतीय विवाह पद्धति पर लिखे उनके निबंध संकलित रूप में 'भारतीय विवाह संस्थेचा इतिहास' (भारतीय विवाह संस्था का इतिहास) के रूप में 1926 में प्रकाशित हुए। इसका पहला अध्याय ‘स्त्री-पुरुष समागम’ में कई अतिप्राचीन आर्य प्रथाओं का ज़िक्र था। यह पहली बार 1923 की मई में पुणे की चित्रमयजगत पत्रिका में प्रकाशित हुआ था। इसमें वेद संहिता, महाभारत और हरिवंश के उद्धरणों और साक्ष्यों द्वारा यह कहा गया था कि अत्यंत प्राचीन आर्य समाज में भाई-बहन और पिता-पुत्री के बीच शारीरिक संबंध होते थे। इन निर्बंध शारीरिक संबंधों का आगे किस प्रकार विकास हुआ यही इस निबंध का विषय था। इस पुस्तक का दूसरा अध्याय ‘स्त्रियों की वंश-प्रवर्तक शक्ति और प्रजापति संस्था’ में उन्होंने यह दिखाया कि कैसे एक बालक को दूसरे से अलग पहचानने के लिए पिता की जगह मातृकुल का नाम दिया गया, क्योंकि तब स्त्री-पुरुष संबंध मिले-जुले होते थे। साथ ही राजवाड़े इसमें यह भी दिखाते हैं कि प्रजापति संस्था से पूर्व वंशावतरण स्त्रियों के अधीन था और प्रजापति संस्था के प्राचीन आर्य समाज के रूप में विकसित होने के तीन परिणाम निकले। पहला यह कि प्रजापति कुल की पृथक् रूप में स्थापना की प्रक्रिया शुरू हुई। दूसरा यह कि दूर देशों में जाकर बस्तियाँ बसाने की प्रथा चल पड़ी। बहु-भार्याक और एकपतिक प्रजापति संस्था में क्रमागत रूप से परिवर्तन शुरू हुआ। इस ग्रंथ का तीसरा अध्याय ‘आतिथ्य की एक आर्य प्रथा’ में प्रमाणस्वरूप महाभारत के उद्योग पर्व के पैंतालीसवें अध्याय में वर्णित ‘इष्टान पुत्रान विभवान स्वान्श्च दारान’ अर्थात् ‘संकटकाल में अपनी स्त्री भी अपने मित्र को निर्मल अंतःकरण से अर्पित की जाए’ द्वारा राजवाड़े ने यह बताया कि भारतीय ऐसा कभी नहीं मानते थे कि अपने मित्र को स्व-स्त्री सम्भोगार्थ देने में कोई नीतिभंग होता है। इसका समर्थन पाणिनि ने द्विगोर्लुगनपत्ये (4-1- 88) सूत्र में ‘द्वायोर्मित्रयोरपत्यं द्वैमित्रि’ अर्थात् दो मित्रों के अपत्य या संतति को द्वैमित्रि कह कर किया है। इस स्थिति में पितृत्व दोनों ही मित्रों को मिलता है। इस ग्रंथ के चौथे अध्याय ‘अग्नि और यज्ञ’ में भारतीय विवाह संस्था के इतिहास और परम्परा का विस्तार से स्पष्टीकरण करने के लिए अग्नि का सामाजिक इतिहास बताते हुए राजवाड़े ने यज्ञ की प्रक्रिया, फल-श्रुति और उनसे सम्बद्ध दंत कथाओं का उल्लेख किया है। साथ ही इसमें उन्होंने स्त्री-पुरुष के सामूहिक रूप से लैंगिक समागम में एकनिष्ठ विवाह (मोनोगैमी) पद्धति के ऐतिहासिक विकास की प्रक्रिया दर्शायी है। इस ग्रंथ में क्षेपक रूप में भारतीय विवाह संस्था के इतिहास विषय पर राजवाड़े द्वारा लिखित टिप्पणियाँ ‘लग्नसंस्था ’ शीर्षक के अंतर्गत सम्मिलित की गयीं। \n\nभारतीय विवाह संस्थेचा इतिहास के हिंदी संस्करण का मूल्यांकन करते हुए एक समीक्षक ने लिखा है कि ‘हमारे पुनर्जागरण के कई मनीषी दूर अतीत में स्वर्णलोक की कल्पना में लीन थे। राजवाड़े उनसे बिलकुल अलग थे। भारतीय विवाह संस्था का इतिहास में वे इतिहास परिकल्पना को बिलकुल उलट देते हैं। वे जो लिखते हैं उसका निष्कर्ष कुछ यह है कि सतयुग और द्वापर दरअसल पाशविक, बर्बर और अर्धमानवीय संस्कारों और नैतिक मूल्यों के युग थे और जिन महान नैतिक (ख़ास तौर से स्त्री-पुरुष संबंधों में) मूल्यों पर हम अपना सीना फुलाए रहते हैं, वे कलियुग की देन हैं। वैदिक और वेद-पूर्व समाजों का रूप कुछ और ही था, वह नहीं जिसे हम मोहवश मान बैठते हैं। राजवाड़े का मानवशास्त्र, पुरातत्त्व और सांस्कृतिक इतिहास से जुदा बोध पुरातनियों को पचेगा नहीं। जहाँ सब कुछ दिव्य और दैवी माना जाता हो, वहाँ मनुष्य के लाखों बरसों के संघर्ष और विकास से उत्पन्न समाज-व्यवस्था का विचार अजनबी जान पड़ेगा लेकिन राजवाड़े पुरातनियों की ज़मीन छीन लेते हैं।’\n\n\n", "id": "508495", "title": "विश्वनाथ काशिनाथ राजवाडे"}
{"url": "https://hi.wikipedia.org/wiki?curid=508537", "text": "डाटा\n\nडाटा ऐसा स्थान संग्रहित करने वाला पूरक है जिसको कम्प्यूटर या मोबाईल के सी॰ पी॰ यू॰ मेमोरी में स्थान दिया जाता है। जिसमे यह रक्षित रहता है। तथा किसी प्रोग्राम को शुरु करने गति देने और स्थगित करने के कार्य में डाटा एक माध्यम की तरह प्रयोग किया जाता है।", "id": "508537", "title": "डाटा"}
{"url": "https://hi.wikipedia.org/wiki?curid=508539", "text": "दिलदार नगर\n\nदिलदार नगर गाजीपुर के सर्वाधिक आबादी वाले नगर दिलदार नगर है। इस शहर में, गाजीपुर जिला का प्रशासनिक मुख्यालय भी है। दिलदार नगर शहर अपनी खास नज़ाकत और तहजीब वाली बहुसांस्कृतिक खूबी, दशहरी आम के बाग़ों तथा चिकन की कढ़ाई के काम के लिये जाना जाता है।\nदिलदार नगर कमसार का दिल है। दिलदार नगर उस क्ष्रेत्र मे स्थित है जिसे ऐतिहासिक रूप के नाम से जाना जाता था। हमेशा से एक बहुसांस्कृति रहा है।\n\nदिलदार नगर गाजीपुर से 20 किलोमीटर की दूरी पर स्थित है। शहर और स्टेशन के मध्य में एक टीला बना हुआ है जिसे अखाड़ा कहा जाता है। कहा जाता है कि यहां पर राजा नल का सिंहासन और पश्चिम दिशा की ओर एक विशाल कुंड है। इस कुंड को रानी सागर के नाम से जाना जाता है। इसका नाम प्रसिद्ध महारानी दम्यन्ती ने नाम पर रखा गया था।\n\nमहादेव का प्राचीन मंदिर \nशायर माता का मंदिर के स्टेशन पास\n", "id": "508539", "title": "दिलदार नगर"}
{"url": "https://hi.wikipedia.org/wiki?curid=508542", "text": "वज्रच्छेदिकाप्रज्ञापारमितासूत्र\n\nवज्रच्छेदिकाप्रज्ञापारमितासूत्र महायान बौद्ध धर्म का सूत्रग्रन्थ है। \n\nइस ग्रन्थ की एक चीनी भाषा की प्रति बीसवीं शती में प्राप्त हुई जो ११ मई ८६८ में छपी है। यह प्रति अभी ब्रिटिश संग्रहालय में रखी हुई है और 'विश्व की सबसे प्राचीन किन्तु पूर्णतः बची हुआ ग्रन्थ' है। \n\n\n", "id": "508542", "title": "वज्रच्छेदिकाप्रज्ञापारमितासूत्र"}
{"url": "https://hi.wikipedia.org/wiki?curid=508565", "text": "फ्रांस्वा मैंसार\n\nफ्रांस्वा मैंसार (François Mansart) (सन् १५९८-१६६६) फ्रांस के वास्तुशिल्पी था। इस फ्रेंच वास्तुशिल्पी का कला के विकास में बड़ा महत्वपूर्ण योग रहा है। उसने फ्रांस के 'बारोक वास्तुशिल्प' (Baroque architecture) को नई दिशा दी। \n\nराज भवन में काम करनेवाले बढ़ई के परिवार में पैरिस में इसका जन्म हुआ था। राजशिल्पी जर्मेन गौल्थियन ने इसे वास्तुकला की शिक्षा दी। उसने कई चर्चों तथा भवनों का निर्माण अपनी मौलिक शैली के अनुसार किया। भवनों के नित्य नए अभिकल्प (डिजाइन्स) बनाने में उसकी रूचि हमेशा ही रही। उसके द्वारा तैयार किए गए भवनों में जमीन पर मिलती थी। इससे मैंसार के भवन काफी लोकप्रिय रहे। आधुनिक फ्रेंच गेरेट या ऐटिक चेंबर को इसका ही नाम दिया गया है। उसके बनाए भवन तथा उस शैली पर बने भवन फ्रांस में सब तरफ फैले हुए हैं। पैरिस में लूव्र भवन का डिजाइन तैयार करने का कार्य राजनेता कोल्बार ने उसे ही दिया। किंतु उसकी आकृतियों में जिस रद्दोबदल का प्रस्ताव कोल्बार ने रखा, उसे अपमानजनक महसूस कर कँसार ने इस कार्य को छोड़ दिया।\n", "id": "508565", "title": "फ्रांस्वा मैंसार"}
{"url": "https://hi.wikipedia.org/wiki?curid=508570", "text": "मार्सेल प्रुस्त\n\nमार्सेल प्रुस्त (10 जुलाई 1871 – 18 नवम्बर 1922) फ्रेंच भाषा के उपन्यासकार, आलोचक और निबन्धकार थे। वह अपनी कृति 'अ ला रिसर्च दु तेम्प्स पर्दु (À la recherche du temps perdu अर्थात् 'बीते समय की खोज में') के कारण प्रसिद्ध हैं। यह रचना १९१३ और १९२७ के बीच सात भागों में प्रकाशित हुई थी। उन्हें आलोचकों और लेखकों द्वारा 20 वीं शताब्दी के सबसे प्रभावशाली लेखकों में से एक माना जाता है।\nप्रुस्त का जन्म पेरिस के दक्षिणी भाग में हुआ था।\n", "id": "508570", "title": "मार्सेल प्रुस्त"}
{"url": "https://hi.wikipedia.org/wiki?curid=508580", "text": "डिस्कवरी चैनल गुजरात\n\n", "id": "508580", "title": "डिस्कवरी चैनल गुजरात"}
{"url": "https://hi.wikipedia.org/wiki?curid=508582", "text": "फ़सल\n\nफसल या सस्य किसी समय-चक्र के अनुसार वनस्पतियों या वृक्षों पर मानवों व पालतू पशुओं के उपभोग के लिए उगाकर काटी या तोड़ी जाने वाली पैदावार को कहते हैं। मसलन गेंहू की फ़सल तब तैयार होती है जब उसके दाने पककर पीले से हो जाएँ और उस समय किसी खेत में उग रहे समस्त गेंहू के पौधों को काट लिया जाता है और उनके कणों को अलग कर दिया जाता है। आम की फ़सल में किसी बाग़ के पेड़ों पर आम पकने लगते हैं और, बिना पेड़ों को नुक्सान पहुँचाए, फलों को तोड़कर एकत्रित किया जाता है।\n\nजब से कृषि का आविष्कार हुआ है बहुत से मानवों के जीवनक्रम में फ़सलों का बड़ा महत्व रहा है। उदाहरण के लिए उत्तर भारत, पाकिस्तान व नेपाल में रबी की फ़सल और ख़रीफ़ की फ़सल दो बड़ी घटनाएँ हैं जो बड़ी हद तक इन क्षेत्रों के ग्रामीण जीवन को निर्धारित करती हैं। इसी तरह अन्य जगहों के स्थानीय मौसम, धरती, वनस्पति व जल पर आधारित फ़सलें वहाँ के जीवन-क्रमों पर गहरा प्रभाव रखती हैं।\n\nभारतीय फसलों का वर्गीकरण भिन्न-भिन्न आधारों पर किया जा सकता है। नीचे कुछ आधारों पर भारतीय फसलों का वर्गीकरण दिया गया है। \n\n\n\n\n\n", "id": "508582", "title": "फ़सल"}
{"url": "https://hi.wikipedia.org/wiki?curid=508638", "text": "जेम्स मैडिसन\n\nजेम्ज़ मैडिसन (James Madison) एक अमेरिकी राजनेता और राजनैतिक दार्शनिक थे जो १८०९-१८१७ काल में अमेरिका के चौथे राष्ट्रपति भी रहे। उन्होंने अमेरिका के संविधान बनवाने में अहम भूमिका अदा की जिस कारण से उन्हें 'अमेरिकी संविधान का पिता' भी कहा जाता है। अमेरिका का प्रसिद्ध अधिकार विधेयक भी उन्होंने ही लिखा और पारित करवाया था।\n\n१७७६ में अमेरिका के स्वतन्त्र हो जाने के बाद मैडिसन ने अन्य अमेरिकी राजनैतिक विचारकों के साथ मिलकर संविधान की रचना करी। इसके बाद इस दस्तावेज़ को स्वीकृत करवाकर नए राष्ट्र में लागू करने की ज़रुरत थी। कई राजनेता इसके विरोध में थे और वे चाहते थे कि अमेरिका के तेराह उपनिवेश एक सूत्र में बंधने की बजाए अलग-अलग राष्ट्रों की तरह हों। मैडिसन ने ऐलॅक्सैण्डर हैमिलटन और जॉन जे के साथ मिलकर १७८८ में 'फ़ेडेरेलिस्ट पेपर्ज़​' (अर्थ: संघ-समर्थक काग़ज़ात​') नाम से संविधान के लिए समर्थन बनवाने के लिए एक लेखों की शृंखला प्रकाशित की। १७८९ में यह संविधान मंज़ूर होने के बाद लागू हो गया।\n\nमैडिसन की आधुनिक काल में इस बात पर निंदा होती है कि उन्होंने अमेरिका में उस समय की गुलाम-प्रथा में पूरी तरह भागीदारी की। राजनेति के साथ-साथ वह कृषि करते थे और एक समृद्ध ज़मींदार थे। उन्होंने तम्बाकू और अन्य फ़सलों की खेती के लिए सैंकड़ों दासों को रखा हुआ था। इस बात पर विवाद है कि वह आगे चलकर दासप्रथा को ख़त्म करना चाहते थे कि नहीं। कुछ समीक्षक कहते हैं कि उनके कथनों से यह लगता है कि उनमें इस कुप्रथा को अंत करने की इच्छा तो थी लेकिन अमेरिकी इतिहास के उस चरण पर उन्होंने इसे महत्व नहीं दिया।\n\n", "id": "508638", "title": "जेम्स मैडिसन"}
{"url": "https://hi.wikipedia.org/wiki?curid=508643", "text": "जॉन जे\n\nजॉन जे () एक अमेरिकी राजनेता और १७८९-१७९५ काल में उस देश के पहले मुख्य न्यायाधीश थे। उन्हें अमेरिका के राष्ट्रपिताओं में से एक समझा जाता है।\n\n१७७६ में अमेरिका को अपने स्वतंत्रता संग्राम में विजय मिलने के बाद उन्होंने उस देश में एक संगठित और सशक्त केन्द्रीय सरकार बनाने पर जोर दिया और इस विचार पर आधारित प्रस्तावित संविधान को स्वीकृति मिलने के लिए भरसक प्रयत्न किया। कई राजनेता इसके विरोध में थे और वे चाहते थे कि अमेरिका के तेराह उपनिवेश एक सूत्र में बंधने की बजाए अलग-अलग राष्ट्रों की तरह हों। जॉन जे ने जेम्ज़ मैडिसन और ऐलॅक्सैण्डर हैमिलटन के साथ मिलकर १७८८ में 'फ़ेडेरेलिस्ट पेपर्ज़​' (अर्थ: संघ-समर्थक काग़ज़ात​') के नाम से संविधान के लिए समर्थन बनवाने के लिए एक लेखों की शृंखला प्रकाशित की। १७८९ में यह संविधान मंज़ूर होने के बाद लागू हो गया।\n\nफिर वे फ़ेडेरेलिस्ट पार्टी नमक राजनैतिक दल के नेता रहे और १७९५-१८०१ काल में न्यू यॉर्क राज्य के राज्यपाल रहे। वे अमेरिका की उस समय की दासप्रथा के सख़्त​ विरोध में थे और उन्होंने न्यू यॉर्क में इसे बंद करवाने की बहुत कोशिस करी। १७७७ और १७८५ में उनके पहले दो प्रयास नाकाम रहे लेकिन १७९९ में उन्होंने दासों को धीरे-धीरे आज़ाद करवाने का विधेयक पारित करवा लिया और उनकी १८२९ में हुई मृत्यु से पहले ही न्यू यॉर्क के सभी दास मुक्त किये जा चुके थे।\n\n", "id": "508643", "title": "जॉन जे"}
{"url": "https://hi.wikipedia.org/wiki?curid=508674", "text": "प्राचीन यूनानी चिकित्साविज्ञान\n\nयूनानी चिकित्साविज्ञान का सबसे महत्वपूर्ण व्यक्ति हिप्पोक्रेटस था जिसे पाश्चात्य जगत 'चिकित्साविज्ञान का जनक' कहता है। हिप्पोक्रैटस और अन्य लोगों की कृतियों का इस्लामी चिकित्साविज्ञान और मध्यकाल के यूरोपीय चिकित्साविज्ञान पर गहरी छाप पड़ी और अन्ततः १४वीं शती के बाद ये सिद्धान्त कालातीत (obsolete) हो गए।\n\n'यूनानी' शब्द संस्कृत 'यवनानी' का रूपांतर मात्र है, जो स्वयं 'यवन' शब्द से व्युत्पन्न है। पाणिनि के समय में �यवनानी�शब्द यवन की स्त्री के लिये प्रयुक्त हाता था। पीछे यह शब्द यवनों की लिपि और यवनों की भाषा के लिये भी प्रयुक्त होने लगा। प्राचीन काल में ग्रीस देश को यूनान कहते थे और वहाँ के तथा सीरिया के रहनेवालों को यूनानी। संस्कृत ग्रंथों से पता लगता है कि प्राचीन काल में विदेशियों और विधर्मियों को यवन कहते थे। यह शब्द उस समय से प्रचलित है, जब इस्लाम धर्म और मुसलमानों का संसार में कहीं नामोनिशान भी नहीं था। आज यूनानी चिकित्सापद्धति मुसलमानों के हाथ में है। इसके ग्रंथ अरबी, फारसी और अब उर्दू में भी मिलते हैं। प्राचीन यूनानी ग्रंथ ग्रीक और लैटिन भाषाओं में थे। उन्हीं का अनुवाद अरबों ने अपनी भाषा में किया था। अरबों को चिकित्सा का ज्ञान यूनान से ही प्राप्त हुआ था और उसकी प्रतिष्ठा, प्राचीनता एवं प्रामाणिकता सूचित करने के लिये उन्होंने चिकित्सापद्धति के साथ यूनानी शब्द जोड़ दिया था। अरब वाले इस पद्धति को ही आज अपनी पद्धति मानते हैं। यूनानी पद्धति का आविर्भाव यूनान में हुआ था, जिसकी वृद्धि में अनेक यूनानी दार्शनिकों का, जैसे अस्कलीप्यूस (Ascelepus), वुकरात (Hippocrates) पिथैगोरैस (pythhagoras), अफ्लातून (Plato), अरस्तु (Aristotle) और पीछे इस्कंदरिया के इरोफिलस (Herophhilus), एरासिसट्राटस (Erasistratus) और अंत में जालीनूस (Galenus) का सहयोग प्राप्त हुआ था।\n\nकालांतर में यूनानी विद्या का ह्रास होना शुरू हुआ। यूनानी विद्या को रोमनवालों ने ग्रहण कर लिया, पर वे उसका विकास कुछ नहीं कर सके। इस बीच इस्लाम धर्म का प्रादुर्भाव हुआ। मुसलमान शासकों ने यूनान के ज्ञानकोश को अरबी ढाँचे में ढाल लिया और उसकी अन्य देशों के ज्ञान विज्ञान एवं विद्याओं से तुलना की। इससे अनेक देशां के ज्ञानभंडार का अरबी भाषा में संग्रह हो गया।\n\nअब अरबी विद्वान् प्रतिलिपि एवं अनुवाद कार्य से विरत होने के उपरांत, ज्ञान विज्ञान के पूर्ण अधिकारी बन गए तथा उनके पास एक ज्ञानकोश संचित हो गया। तब आधिकारिक बन गए तथा उनके पास एक ज्ञानकोश संचित हो गया। तब आधिकारिक रूप से इन्होंने इन प्राचीन सिद्धांतों एवं समस्याओं का परिशीलन, विवेचन, मीमांसा और अन्वेशण आरंभ किया और उनके प्रत्येक अंगोपांग में विकास किया। दूसरे शब्दों में यूनानी वैद्यक, अरबी वैद्यक का परिधान धारण करने लगा। अरबी विकास मूल ज्ञानकोश के साथ ऐसा हिल मिल गया कि उसे पृथक् करना दुष्कर एवं दुरूह हो गया।\n\nअरबों के शासन के शांतिकाल में जो वैद्यक ग्रंथ प्रणीत किए गए, वे इतने उच्च कोटि के सिद्ध हुए कि सभी पाश्चात्य और पूर्व देशों के विद्वानों ने ऐसे ग्रंथों को पाठय् ग्रंथ के रूप में स्वीकृत कर लिया।\n\nयूनान में वैद्यक ज्ञान का प्रसार मिस्र और फीनिशिया द्वारा हुआ। आयुर्वेद का बहुत सा ज्ञान भारत से बौद्ध भिक्षुओं द्वारा, अथवा सीरिया और बैबिलोनिया हाकर, मिस्र गया, मिस्र से युनान गया, अथवा ईरान होकर यूनान गया और वहां से अरब और अन्य पश्चात्य देशों में फैला। आधुनिक पाश्चात्य वैद्यक विज्ञान का आधार भारतीय आयुर्वेद ही है और ऐलोपैथी का मूल मंत्र भारत से ही गया। वस्तुत: आधुनिक ऐलोपैथी में यूनानी और आयुर्वेदीय चिकित्सापद्धति दोनों ही मिले हुए हैं। भारत की चिकित्सापद्धति प्राचीन कल में अधिक समृद्ध और उन्नत थी। चीनी चिकित्सा पद्धति पर भी इसका स्पष्ट प्रभाव पड़ा देखा जाता है।\n\nयूनानी वैद्यक के आधारभूत सिद्धांत, अरकान अरबआ और अरबलात अरबआ आदि, आर्यवैद्यक में बहुत पहले से स्थिर हो चुके थे और इन्हें चतुर्महाभूत, या पंचमहाभूत और चतुर्दोष, या त्रिदोष आदि नामों से जानते थे। उक्त काल में ही बुकरात, डाइऑसकॉरिडीज़ (Dioscorides) और जालीनूस आदि के ग्रंथों में अनेक भारतीय द्रव्यों तथा सिद्धांतों का ग्रहण हो चुका था। मुवश्शिर इवनफातिक ने मुख्तारूल हुक्म में लिखा है �जब सिकंदर ने दारा पर विजय पाई, तो उसने ईरानियों के समस्त ग्रंथ नष्ट कर दिये, केवल ज्योतिष, दर्शन और वैद्यक के ग्रंथ छोड़ दिए, जिनका उसके आदेश से यूनानीय भाषांतर किया गया।�संभवत: भारत से भी इसी प्रकार वैद्यक विद्या के कोश यूनानियों के हाथ आए हों।\n\nसिकंदर के आक्रमण ने यूनानियों तथा भारतीयों के बीच संबंध पैदा कर दिया था। इस मेलजोल का अवश्यंभावी परिणाम यह हुआ कि यूनानियों ने भारतीयों से विधि ज्ञान विज्ञान सीखे। बाद में भी यह संबंध ईरान, सीरिया और इस्कंदरिया से बना रहा। डॉ॰ हॉर्न्ले (Hornle) तथा डॉ॰ न्यूबर्ग (Neuberg) ने लिखा है कि टीजिऐस (Ctesias) और मेगास्थीनीज़ (Megasthenes) नामक दो यूनानी हकीम ईसवी सन से ४ शती पूर्व ज्ञान की खोज में भारत आए थे। यह कारण है कि उत्तरकालीन यूनानी ग्रंथों में ब्रणपूरण की भारतीय विधियों का उल्लेख मिलता है। यूनानियों से यूनानी भाषा के ग्रंथें द्वारा यूरोप, एशिया और अफ्रीका की अनेक जातियों ने इस विद्या को सीखा और उसका प्रचलन हर स्थान पर हो गया था।\n\nयूनानी-रूसी-संस्कृति के हास के पश्चात् ज्ञान और विद्या के साथ वैद्यक की धरोहर भी मुसलमानों के हाथ में आई जिन्होंने इसे बलख, बोखारा, तुर्किस्तान, चीन और भारत से लेकर अंदलुस (स्पेन) तक फैलाया। इस्लाम के प्रारंभिक काल में, यद्यपि इसके अभिभावक मुसलमान अवश्य थे, तथापि यह अन्य जातियों के हाथ में रही। लगभग डेढ़ सौ वर्षो तक यूनानी चिकित्सा पद्धति को ईसाई, यहूदी, तारापूजक, ईरानी, कुल्दानी (Kelts), मिस्री और सुरयानी आदि विभिन्न भाषाभाषी जातियाँ जाननेवाली थीं। जब इन ग्रंथों का अरबी में अनुवाद हो गया तब मुसलमानों ने इस विद्या को सीखना प्रारंभ किया, तब अनेक विश्वविख्यात, हकीमों जैसे राजी और शेख, का प्रादुर्भाव हुआ।\n\nयूनानी चिकित्सा के आधारभूत सिद्धांत निम्नलिखित है:\n\nइल्मेतिब (वैद्यक) शास्त्र है जिससे मानवशरीर की स्वस्थ तथा अस्वस्थ अवस्थाओं का ज्ञान होता है और यह शास्त्र बताता है कि स्वास्थ्य की रक्षा कैसे की जा सती है तथा रोगावस्था में रोग का निवारण कैसे हो सकता है। मनुष्य का स्वास्थ्य उन तत्वों की प्राकृतिक और अप्राकृतिक स्थिति पर निर्भर करता है जिनसे मानव शरीर बना है। इन तत्वों को यूनानी चिकित्सक उमूर मुकब्वेमा, या अज़ज़ाइ मुकव्वेमा, कहते हैं। मनुष्य का अस्तित्व इनहीं तत्वों पर निर्भर है। जब तक ये तत्व अपनी प्राकृतिक अवस्था में रहते हैं, तब तक मानव शरीर अपना कार्य नियमित रूप से करता है। इसी का नाम स्वास्थ्य है। इन मूल तत्वों पर ही मानव प्रकृति की उत्पत्ति निर्भर करती है, दि इन तत्वों में एक भी न रहे, तो मानव शरीर की स्थिति असंभव हो जायगी।\n\nउमूर तबीइय्या को ही आयुर्वेद में दोष-धातुमल-विज्ञान और ऐलोपैथी में फिज़ियॉलोजी कहते हैं। उमूर तबीइय्या में सात तत्वों का समावेश है: \n\nये ही शरीर के कूल घटक, या उपादान है जिनसे मनुष्य बना है। इल्म मनाफ़ेडल् आजा (क्रिया शरीर ग्रंथों) में इन्हीं पदार्थो का निरूपण हुआ करता है।\n\nयूनानियों ने शरीर के संघटनकारी समस्त पदार्थो को दो प्रधान भागों, द्रव्यभूत और अद्रव्यभूत, में बाँटा है अद्रव्यभूत घटक द्रव्य नहीं है। यह द्रव्यभूत घटकों के आश्रय से रहनेवाला उनका गुणधर्म है। इनहें छोड़ देने पर द्रव्यभूत घटक केवल चार ठहरते हैं, जिनमें अरकान द्रव्यीभूत घटकों के भी निर्मायक मूलभूत तत्व हैं। इसे छोड़ देने पर केवल तीन द्रव्यभूत घटक, अखलात, आज़ा और अरवाह रह जाते है।\n\nयूनानियों ने शरीर के समस्त संघटनकारी तत्वों को स्वरूप की द्दष्टि से तीन वर्गो में बाँटा है: \n\nशैखुर्रईस ने यूनानी वैद्यक के समस्त प्रतिपाद्य विषयों और उनके अंग प्रत्यंगों का अपने सुप्रसिद्व ग्रंथ, अल कानून के प्रारभिक अध्यायों में विशद विवरण दिया हैं। इस ग्रंथ में यह भी बतायया गया हैं कि हकीम को किन किन बिषयों को कितना जानना आवश्यक हैं तथा किन बिषयों में प्रत्यक्ष, अनुभव एवं परीक्षण अपेक्षित हैं। शेख महोदय कुल्लियात कानून की दूसरी फसल मौजआत तिब (चिकित्सा के प्रतिपाद्य) में फर्मातें हैं :\n\n'चूकिं यूनानी वैद्यक शास्त्र स्वास्थ्य और अस्वास्थ्य (सेहत एवं जवाले सेहत) की द्दष्टि से मानव शरीर का निरूपण करता हैं और प्रत्येक वस्तु का ज्ञान उसी समय पुर्णतया प्राप्त कर लिया जाय, बशर्ते कि उस वस्तु के कारण का हों, इसके लिए यह आवश्यक हैं कि यूनानी वैद्यक शास्त्र में स्वास्थ्य और अस्वास्थ्य (रोग) के हेतु, उनके कारण ज्ञात किए जाए। चूँकि स्वास्थ्य तथा उनके निदान कारण कभी व्यक्ति एवं प्रकट होते हैं और कभी अव्यक्त एवं अप्रकट, जो ज्ञानेद्रियों से ज्ञात नहीं किए जा सकते प्रत्यूत उनके ज्ञान के लिये उपद्रव एवं लक्षण के पथप्रदर्शन की अपेक्षा हुआ करती हैं, इसलिये यह भी अनिवार्य हो गया कि यूनानी वैद्यक शास्त्र में स्वास्थ्यावस्था एवं अस्वास्थ्यावस्था (रोगवस्था) में होने वाले उन उपद्रवों एवं लक्षणों का उल्लेख किया जाय जिनसे हम स्वास्थ्य एवं अस्वास्थ्य अर्थात् रोग के पहचानने में समर्थ हो जातें हैं। �उलूम हकीकिया (जाति तथा धर्म निरपेक्ष) में ऐसा कहा हैं कि किसी वस्तु का ज्ञान उसके निदान कारणों से प्राप्त होता हैं। यदि उसके निदान कारण न हो, तो उसके निजी लक्षणों के ज्ञान से कुछ सीमा तक उसका पता लग जाता हैं।\n\nयूनानी ग्रंथो में अस्बाग (हैतुकी) के चार भेद बताए गए हैं। ये हैं : अस्बाब माद्दिया, अस्बाब फाएलिया, अस्बाब सूरिया और अस्बाब तमामिया, या गइया। बस्बाब माद्दिया (समवायिकारण) से स्वास्थ्य एवं रोग अधिष्ठित होते हैं। इसके भी दो उपभेद है: १. सन्निकृष्ट (मौजूअ करीब) और विप्रकृष्ट (मौजअ बदई)। सन्निकृष्ट निदान अंग प्रत्यंग, ओज एवं वायु हें और विप्रकृष्ट निदान चतुर्दोष (अखलात) और चतुर्महाभूत (अरकान) हैं। असबाब फाएलिया वे कारण हैं, जो मानव शरीर के भीतर परिर्वतन करते हें, या उनकी रक्षा करतें हैं। अस्बाब सूरिया के तीन उपभेद है: १. प्रकृति (मजाजात), २. बल (कुवा) और ३. संगठन (तराकीब)। प्रकृति, बल और संगठन के यथावत् रहने से बाह्य स्वास्थ्य पाया जाता हैं। इन तीनों में से किसी एक के विकृत होने से रोग होता हें। अस्बाब तमामिया शरीर क्रियाएँ (अफकाल) हैं।\n\nसुतरा यूनानी वैद्यक में निम्न विषयों का प्रतिपादन किया जाता है : महाभूत (अरकान) प्रकृति (मिजाजात), दोष (अख्लात), अभिश्रावयव (आजाए बसीता, मुफरदा), संमिश्रावयव (आजाए मुरक्कबा), प्राण और ओज (अरवाह), बल (कुवाए तबइयया, हैवानिया व नफसाविया, शरीर क्रिया वा कर्म (अफ्आल), स्वास्थ्यय एवं अस्वास्थ्य और तन्मध्यवर्ती हालात (हालात सालसा), अस्वस्था दृष्ट, या शरीरिक अवस्था में और अधोलिखित निदान कारण खाद्य, पेय, वायु, जल, देश तथा स्थान, संसाधन, स्तंभन, व्यवसाय, स्वभाव, कायिका एवं मानसिक कार्य, अकार्य, विभिन्न वायु लिंगभेद, शरीर पर आने वाले अन्य ब्ह्राा विषय (उमूर गरीब), स्वास्थ्य संरक्षण, प्रत्येक व्याधि के निवारणार्थ खाध एवं पेय की विधि, चेष्टा अचेष्टा (हरकात व सकनात) का अनुमान, औषधसेवन, हस्तकर्म एवं शल्यकर्म से लाभ उठाना। इनमें कुछ तो ऐसे हैं जिन्हें हकीम को बिना तर्क के मान लेना चाहिए और कुछ ऐसे हैं जिन्हें तर्क और युक्ति से सिद्व करना होता हैं।\n\nवैद्यक शास्त्र में कुछ विषय अन्य शास्त्रों से ग्रहण किए गए हैं, ऐसे विषयों का स्वरूप तर्क एवं युक्ति के बिना स्वीकार कर लेना वैद्य के लिये अनिवार्य हैं। अंग प्रत्यंग और उनके कर्म (अफआल) तो ज्ञानेंद्रियों और शवच्छंदेन एवं शल्यकर्म (तश्रीह) से ज्ञात किए जातें हैं। शेख कहते हैं, जिन विषयों का जानना और जिनकी वैद्यक में तर्क एवं युक्ति से सिद्ध करना आवश्यक हें, वे रोग, उनके निदान कारण (अस्बाब जुज इयया) और उनके लक्षण है तथा यह है कि व्याधि का निवारण किस प्रकार किया जाए एवं स्वास्थ्य संरक्षण किस प्रकार हो सकता हैं। ये विषय ऐसे हें कि उनमें से जिनका अस्तिव स्पष्ट एवं निश्चित न हो, उनको समय और प्रमाण- वर्णानासह तर्क एवं युक्ति - से विस्तारपूर्वक सिद्ध करना आवश्यक हैं।\n\nशेख के विवरण से हमें जहाँ यूनानी वैद्यक के समस्त प्रतिपाद्यों एवं सिद्वांतो का संक्षेप में ज्ञान हो जाता हैं, वहाँ इस विषय का भी ज्ञान होता हैं कि इन प्राचीन विद्वानों के पास प्रत्यक्ष ज्ञानार्थ उस प्रारंभिक एवं सरल युग में जो जो उपकरण उपलब्ध थे, उनसे अपनी शक्ति एवं सामर्थ्य भर काम लेने में इन औद्योगिकों (जफाकाशों) ने कोई बात उठा नहीं रखी हैं।\n\nकपितय सिद्वांतो का बदलना और विभिन्न अन्वेषक का विभिन्न काल में विभिन्न निष्कर्ष पर पहुँचना, एक अबाध नियम हैं। पाश्चात्य वैज्ञानिक विषयों के संबंध में भी ऐसा सदा ही होता आ रहा हैं। जो बात एक समय अकाट्य सत्य समझी जाती थी, वह नए साधनों, उपकरणों और खोजों से अनेक बार असत्य प्रमाणित हुई हैं। प्रत्यक्ष ज्ञान के बाद भी भूयोदर्शन करने वालों से भूल होना संभव है, तो इस नियम से प्राचीन विद्वान भी नहीं बच सकते हैं। अपनी सामर्थ्य के अनुसार प्रकृति के नियमों का अध्ययन एवं निरीक्षण उन्होनें किया। प्रत्यक्ष प्रयोग या अनुभव के बाद कुछ निष्कर्ष स्थिर किए, उनमें से कुछ पीछे के प्रयोगों और अनुभवों से मिथ्या सिद्ध हुए। इससे हम उन प्राचीन विद्वानों को दोष नहीं दे सकतें। शैखुरईस के अनुसार व्याधि का प्रतिकार हेतुव्याधिविपरीत (बिज्जिद) द्वारा ही किया जाता हैं। इसे एलाज विज्जिद कीतं हैं। यही मूलभूत सिद्धांत अन्य चिकित्सा प्रणालियों के भी हैं। \n\n\n", "id": "508674", "title": "प्राचीन यूनानी चिकित्साविज्ञान"}
{"url": "https://hi.wikipedia.org/wiki?curid=508680", "text": "पाकिस्तान, ईरान\n\nपाकिस्तान (अंग्रेज़ी: Pakestan फ़ारसी: پاکستان) ईरान के सूबा अर्दबेल का एक गाँव है।\n", "id": "508680", "title": "पाकिस्तान, ईरान"}
{"url": "https://hi.wikipedia.org/wiki?curid=508690", "text": "काकूवाला\n\nकाकूवाला () पंजाब के संगरूर ज़िले के सुनाम ब्लॉक का एक गाँव है, जो संगरूर-पातड़ां राष्ट्रीय राजमार्ग 17 पर स्थित है। भौगोलिक स्थिति मुताबिक इसके उत्तर की तरफ़ दिढ़बा और गाँव खेतला, दक्षिण-पश्चिम की तरफ़ गाँव लाडबंजारा कल, दक्षिण-पूर्व की तरफ़ पातड़ां और गाँव दुगाल पड़ते हैं। इसका नाम काकू सिंह से आया है। इसकी आबादी लगभग 1003 है और यहाँ 153 के करीब घर हैं।\n\nइस गाँव में बच्चों का एक प्राथमिक पाठशाला, एक गुरुद्वारा और एक निरंकारी भवन है।\n", "id": "508690", "title": "काकूवाला"}
{"url": "https://hi.wikipedia.org/wiki?curid=508704", "text": "मुख्यधारा\n\nमुख्यधारा (अंग्रेज़ी: मेनस्ट्रीम, ) किसी समाज, देश या अन्य संगठन के उस बहुसंख्यक समूह को कहते हैं जिनके विचार, धारणाएँ, व्यवहार व आदतें उस वातावरण के लिए सामान्य व मानक समझी जाएँ। जब कोई गुट इस से विपरीत व्यवहार करता है तो सम्भव है कि मुख्यधारा उससे असमर्थन जतलाए या खुला विरोध करे। समाजशास्त्र में इस अवधारणा (कोन्सेप्ट) की परिभाषा को लेकर काफ़ी विवाद है।\n\nहर समाज में संगीत की मुख्यधारा वह होती है जिस से उस समाज के अधिकतर लोग परिचित हों और जिसे सुनकर वे चिंता या घृणा न करें। मसलन १९४० के दशक तक अमेरिकी सामाजिक मुख्यधारा में रॉक ऐन्ड रोल​ संगीत को समाज के लिए ख़तरा माना जाता था और युवाओं में उसकी बढ़ती लोकप्रियता रोकने के भरसक प्रयत्न करे गए जो नाकाम रहे। धीरे-धीरे यह शैली ख़ुद ही मुख्यधारा का हिस्सा बन गई। बाद में 'रैप म्यूज़िक' नामक शैली उभरी जिसकी मुख्यधारा ने निंदा की।\n\n", "id": "508704", "title": "मुख्यधारा"}
{"url": "https://hi.wikipedia.org/wiki?curid=508708", "text": "दिलदार नगर जंक्शन\n\nदिलदार नगर जंक्शन भारत के उत्तर प्रदेश राज्य के नगर दिलदार नगर में स्थित उत्तर पूर्व रेलवे की पूर्व रेलवे शाखा के अन्तर्गत आने वाला रेलवे स्टेशन है।\n", "id": "508708", "title": "दिलदार नगर जंक्शन"}
{"url": "https://hi.wikipedia.org/wiki?curid=508709", "text": "रॉक ऐन्ड रोल​\n\nरॉक ऐन्ड रोल​ या रॉक'ऍन'रोल​ या सिर्फ़ रॉक संगीत आधुनिक संगीत की एक लोकप्रीय शैली है जो संयुक्त राज्य अमेरिका में १९४० व १९५० के दशकों में मुख्य-रूप से अफ़्रीकी-अमेरिकी संगीत परम्पराओं से जन्मी और फिर दुनिया-भर में लोकप्रीय हो गई। इस शैली में ताल की एक अहम भूमिका है जो आमतौर से ड्रम के प्रयोग से दी जाती है। इसके ऊपर एक या एक से अधिक गिटार से धुनें बजाई जाती हैं और गायक गाना गाते हैं।\n\n", "id": "508709", "title": "रॉक ऐन्ड रोल​"}
{"url": "https://hi.wikipedia.org/wiki?curid=508731", "text": "याल्ला (संगीत गुट)\n\nयाल्ला (), जिन्हें उज़बेक लहजे में यैल्लै कहते हैं, उज़बेकिस्तान का एक रॉक संगीत गुट है। यह १९७० में उभरा और १९७० व १९८० के दशकों में पूरे सोवियत संघ और पूर्वी यूरोप के अन्य देशों में मशहूर हो गया। इनका एक गाना, 'उचकुदुक - त्रि कोलोदत्सा' जो उज़बेकिस्तान के उचकुदुक शहर के बारे में था, विशेष रूप से बहुत प्रसिद्ध हुआ और आज भी रूस व भूतपूर्व सोवियत संघ के अन्य हिस्सों में जाना जाता है।\n\nयाल्ला के मुख्य गायक फ़ार्रुख़ ज़ोकिरोव​ हैं। गुट के सभी सदस्य ताशकेंत के ओस्त्रोव्सकी अभिनय कला संसथान और अशरफ़ी सरकारी संगीतालय के उत्तीर्ण हैं। वे सभी उज़बेक समुदाय से हैं और अपने गानों में उज़्बेकिस्तान की लोक-धुनों और कविताओं का मिश्रण करते हैं। इनके अधिकतर गाने उज़बेक और रूसी भाषाओं में हैं हालांकि कभी-कभी वे जर्मन, तातार और अरबी में भी गाते हैं। इसके अलावा इन्होनें फ़ारसी, हिन्दी, नेपाली और फ़्रांसीसी में भी गया हुआ है।\n\n\n", "id": "508731", "title": "याल्ला (संगीत गुट)"}
{"url": "https://hi.wikipedia.org/wiki?curid=508737", "text": "लास कॅचप​\n\nलास कॅचप​ () स्पेन के कोरदोबा शहर का केवल-लड़कियों वाला एक रॉक संगीत गुट है। यह अपने सन २००२ के 'कॅचप गाने' () के लिए मशहूर हैं जिसकी ७० लाख से ज़्यादा प्रतियाँ बिकी थीं। उस गाने के बाद उनका कोई भी अन्य गाना इतना लोकप्रीय नहीं हुआ है।\n\n", "id": "508737", "title": "लास कॅचप​"}
{"url": "https://hi.wikipedia.org/wiki?curid=508749", "text": "दिलदार नगर तारी घाट पैसेंजर ५३६४३\n", "id": "508749", "title": "दिलदार नगर तारी घाट पैसेंजर ५३६४३"}
{"url": "https://hi.wikipedia.org/wiki?curid=508774", "text": "तोडुपुज़ा\n\n\"तोडुपुज़ा\" (थोडुपुझा)( केरल राज्य में इडुक्की जिले में एक नगरपालिका और व्यावसायिक केंद्र है। यह शहर कोच्चि से 62 किलोमीटर पूर्व दक्षिण में बसा हुआ है।\n\nपी.जे. जोसेफ तोडुपुज़ा विधानसभा निर्वाचन क्षेत्र से सातवीं बार के लिए निर्वाचित हुए. वह केरल कांग्रेस (एम) पार्टी के अध्यक्ष है।\nलोकप्रिय फिल्म अभिनेत्री असिन परिवार तोडुपुज़ा से है। मलयालम फिल्म अभिनेता आसिफ अली और निषान्त सागर तोडुपुज़ा से हैं।\n\nतोडुपुज़ा यह दो शब्द से जुडा हुआ है,'तोडु' (का मतलब एक छोटी सी धारा) और 'पुज़ा' (का मतलब एक नदी) से आया हो सकता है।\nयह माना जाता है कि एक छोटी सी धारा एक नदी की रूप में विकसित की है। वहाँ एक और संस्करण है जो 'तोडु'का मतलब स्पर्श' और 'पुज़ा'का मतलब'नदी' के रूप में 'परिभाषित कर सकता है। इस प्रकार नदी को छूकर रहनेवाली शहर तोडुपुज़ा बन गया'।\n\nतोडुपुज़ा कई सदियों का इतिहासवाले एक प्राचीन शहर है। बौद्ध और जैन धर्मों जो केरल में 300 ईसा पूर्व में अपनी पहली पैठ बनाई तोडुपुज़ा और पड़ोसी क्षेत्रों में अपने प्रभाव को छोड़ दिया है। बौद्ध धार्मिक तोडुपुज़ा के निकट कारिकोड में पाया अवशेष इस शंका करना के पर्याप्त सबूत है। 100 ई. में केरल प्रशासनिक कारणों के लिए जैसे से में वेणाड, ओटनाडु, नविषैनाडु, मंजुनाडु, वेम्बोलीनाडु और कीषमलैनाडु के रूप में कई प्रांतों में विभाजित किया गया था। तोडुपुज़ा और मूवाट्टुपुज़ा (झा) कीषमलैनाडु का हिस्से थे और कारिकोड इसका राजधानी थे। कीषमलैनाडु 1600 ई. तक अस्तित्व में था। उस वर्ष में यह वदक्कमकूर के साथ एक लड़ाई खो दिया है और इसे का एक हिस्सा बन गया। वदक्कमकूर के राजा लोग कई वर्षों के लिए कारिकोड में रहते थे। मार्ताण्ड वर्मा महाराजा की समय में वदक्कमकूर त्रावणकोर के राज्य का हिस्सा बन गया।. वह अपने प्रतिनिधि नेय्याट्टिनकरा (त्रिवेंद्रम) से सर्वाधिकारी इलाशमप्रती श्री नारायण मेनन नियुक्त तोडुपुज़ा में किया था। उनको मार्ताण्ड वर्मा महाराजा ने मट्टत्तिल कोविलकम के संरक्षक और तोडुपुज़ा 'देशाम' (क्षेत्र) के शासकों और कीषमलैनाडु की \"नाडू वाझी\" उभरा था। 'देशाम' के एक समूह के लिए नाडू कहते थे। उनका सरकारी निवास थे मट्टत्तिल कोविलकम जो चालामकोड गांव में स्थित है। कीषमलैनाडु के आधिकारिक मुख्यालय कारिकोड थे। उनके शासनकाल की अवधि कीषमलैनाडु का स्वर्ण युग था। उन्होंने कई शानदार स्मारकों, सबसे प्रसिद्ध जिनमें से सरकारी कार्यालयों, पंडिका शाला और मंदिर बनवाया। वह इस क्षेत्र में भी नई शैली के कर संग्रह के संस्थापक थे। कारिकोड में आप एक प्राचीन किले और नैनार मस्जिद, जो वदक्कमकूर राजा द्वारा अपने मुस्लिम सैनिकों के लिए निर्मित किये थे और किले के अवशेष भी देख सकते हैं। थोडुपुझा के पास एक पुराना गिरिजाघर (चर्च) है, जो 13 वीं सदी से पहले का माना जाता है। 1956 में केरल राज्य के गठन के समय तोडुपुज़ा एर्नाकुलम जिले का हिस्सा था।. वर्ष 1972 में, तोडुपुज़ा तालुक एर्नाकुलम जिले से और देविकुलम, ऊडुम्बनचोला और पीरमेडु तालुका, जो कोट्टायम जिले के हिस्सा थे साथ शामिल होने के द्वारा इडुक्की जिले बनाई गई थी।\n", "id": "508774", "title": "तोडुपुज़ा"}
{"url": "https://hi.wikipedia.org/wiki?curid=508815", "text": "प्रतिलोम शब्दकोश\n\nप्रतिलोम शब्दकोश (reverse dictionary) ऐसे शब्दकोश को कहते हैं जिसमें शब्दों का क्रम परम्परागत मानक क्रम नहीं बल्कि कोई अन्य क्रम होता है। ऐसे शब्दकोश कभी-कभी बहुत उपयोगी होते हैं और परम्परागत शब्दकोशों से जो सूचना बहुत कठिनाई से मिल पाती है वह इनसे मिल जाती है। उदाहरण के लिए 'तुकान्त शब्दकोश' एक प्रतिलोम शब्दकोश है जिसमें प्रविष्ट शब्दों का क्रम उनके अन्तिम अक्षर से शुरू करके आदि अक्षर की ओर लेते हुए तैयार किया जाता है। ऐसे शब्दकोश में 'आना' और 'लाना' पास-पास हो सकते हैं जबकि 'आना' और 'आम' दूर-दूर।\n\nशब्दों के क्रम निर्धारित करने का 'प्रतिलोम व्यवस्था' अधिक उपयोगी साबित होता है, विशेष करके कवियों हेतु। यदि इसमें सभी एक अक्षर वाले शब्दों को सबसे पहले, उसके बाद दो अक्षर वाले, फिर तीन अक्षर वाले, ... को क्रमशः रखा जाया तो उपयोगिता और बढ़ जाती है।\n\nप्रतिलोम शब्दकोश की परम्परा बहुत पुरानी है, शायद संस्कृत कोश निर्माताओं से ही। सन् 1260 में केशिराज द्वारा रचित प्रसिद्ध कन्नड व्याकरण 'शब्दमणिदर्पण' में सम्मिलित धातुकोश बिलकुल इसी प्रकार का है। शब्दमणिदर्पण के आधुनिक सम्पादकों ने इसे आदिवर्णक्रमानुसार कर दिया।\n\nओड़िशा के प्रसिद्ध कवि सम्राट उपेन्द्र भंज ने ऐसे ही शब्दकोश का निर्माण किया था। इसके आधार पर कविता में छन्दों के तुक-मिलाने में काफी सुविधा होती थी और इसी के आधार पर वे कवि-सम्राट बन पाए थे।\n\n", "id": "508815", "title": "प्रतिलोम शब्दकोश"}
{"url": "https://hi.wikipedia.org/wiki?curid=508818", "text": "मुहन्नद\n\nमोहन्नद () या मुहन्नद या मोहनद अरबी भाषा में लड़कों का एक नाम है। इसका शब्द का अर्थ अरबी में तलवार होता है। मुहम्मद से मिलते-जुलते रूप के बावजूद यह उस से बिलकुल अलग अर्थ और जड़ें रखता है। 'मोहन्नद' नाम वास्तव में 'अल-हेन्द' यानि भारत (हिन्द) के नाम पर पड़ा है क्योंकि पुराने ज़माने में अरब देशों में भारत में बनी तलवारें सर्वोत्तम समझी जाती थीं।\n\n", "id": "508818", "title": "मुहन्नद"}
{"url": "https://hi.wikipedia.org/wiki?curid=508823", "text": "अरिन्दम\n\nअरिन्दम संस्कृत भाषा का एक नाम है। 'अरि' शब्द का अर्थ 'शत्रु' होता है और 'अरिन्दम' का अर्थ है 'शत्रुओं का दमन करने वाला'। यह नाम पूर्व भारत में लोकप्रीय है। बंगाली भाषा बोलने वाले इसका उच्चारण अक्सर 'अरीन्दोम' से मिलता जुलता करते हैं।\n\n", "id": "508823", "title": "अरिन्दम"}
{"url": "https://hi.wikipedia.org/wiki?curid=508832", "text": "केशिराज\n\nकेशिराज (कन्नड: ಕೇಶಿರಾಜ) तेरहवीं शती के कन्नड वैयाकरण एवं कवि थे। उन्होने 'शब्दमणिदर्पण' नामक प्रसिद्ध कन्नड व्याकरण ग्रन्थ की रचना की थी। इस कार्य के कारण वे कन्नड व्याकरण के सबसे महान सिद्धान्तकार माने जाते हैं। वे संस्कृत के भी पण्डित थे। वे होयसला राजदरबार के प्रतिष्ठित कवि थे।\n", "id": "508832", "title": "केशिराज"}
{"url": "https://hi.wikipedia.org/wiki?curid=508835", "text": "किशनगंगा नदी\n\nकिशनगंगा नदी कश्मीर क्षेत्र की एक नदी है। इसका नाम पाकिस्तान में बदलकर नीलम नदी कर दिया गया है।\n\nकिशनगंगा नदी जम्मू व कश्मीर राज्य के सोनमर्ग शहर के पास स्थित किशनसर झील (कृष्णसर झील) से शुरू होती है और उत्तर को चलती है जहाँ बदोआब गाँव के पास द्रास से आने वाली एक उपनदी इसमें मिल जाती है। फिर यह कुछ दूर तक नियंत्रण रेखा के साथ-साथ चलकर गुरेज़ के पास पाक-अधिकृत कश्मीर के गिलगित-बल्तिस्तान क्षेत्र में दाख़िल हो जाती है। वहाँ से पश्चिम की तरफ़ बहकर यह मुज़्ज़फ़राबाद के उत्तर में झेलम नदी में जा मिलती है। इसके कुल २४५ किमी के मार्ग में से ५० किमी भारतीय नियंत्रण वाले इलाक़े में आता है और शेष १९५ किमी पाक-अधिकृत कश्मीर में।\n\nकिशनगंगा वादी, जिसे पाकिस्तान नीलम वादी कहता है, एक २५० किमी लम्बी हरी-भरी हिमालय की गोद में स्थित तंग घाटी है। यह मुज़्ज़फ़राबाद​ से होकर अठमुक़ाम तक जाती है। यहाँ हिन्दू व बौद्ध धर्मों का ऐतिहासिक शिक्षा संस्थान, शारदा पीठ, स्थित है। यह पूर्व क्षेत्र सरस्वती देवी से सम्बंधित माना जाता था और इसे पुराने ज़माने में 'शारदादेश' भी कहा जाता था।\n\nनीलम वादी में प्रवेश करने के दो रास्ते हैं। एक तो मुज़्ज़फ़राबाद​ से आता है और दूसरा ख़ैबर-पख़्तूनख़्वा के मानसेहरा ज़िले के काग़ान​ शहर से।\n\n\n", "id": "508835", "title": "किशनगंगा नदी"}
{"url": "https://hi.wikipedia.org/wiki?curid=508851", "text": "गान्दरबल ज़िला\n\nगान्दरबल​ ज़िला भारत के जम्मू व कश्मीर राज्य का एक ज़िला है। यह पहले श्रीनगर ज़िले का हिस्सा हुआ करता था जिसकी दो तहसीलों (गान्दरबल​ और कंगन) को लेकर ६ जुलाई २००६ को इस ज़िले का गठन किया गया।\n\n", "id": "508851", "title": "गान्दरबल ज़िला"}
{"url": "https://hi.wikipedia.org/wiki?curid=508876", "text": "सिन्द नदी\n\nसिन्द नदी () या सिन्ध नाला जम्मू व कश्मीर राज्य के गान्दरबल ज़िले में बहने वाली एक नदी है। यह १०८ किमी लम्बी नदी झेलम नदी की एक मुख्य उपनदी है। ध्यान दें कि यह सिन्धु नदी से बिलकुल अलग है (हालांकि इसका पानी पहले झेलम में और अंत में उसी महान सिन्धु नदी में जा मिलता है)।\n\nट्राउट और ट्राउट मछलियों का शिकार दोनों खतरे में हैं।\n\n", "id": "508876", "title": "सिन्द नदी"}
{"url": "https://hi.wikipedia.org/wiki?curid=508878", "text": "लिद्दर नदी\n\nलिद्दर नदी भारत के जम्मू व कश्मीर राज्य की कश्मीर घाटी में बहने वाली एक ७३ किमी लम्बी नदी है। सिन्द नदी के बाद यह झेलम नदी की दूसरी सबसे बड़ी उपनदी है।\n\nलिद्दर नदी गान्दरबल ज़िले में सोनमर्ग शहर से २ किमी दक्षिण में स्थित कोलाहोइ हिमानी से ४६५३ मीटर की ऊँचाई पर शुरू होती है। यहाँ से यह एक पहाड़ी मैदान (या मर्ग) से गुज़रती है जिसका नाम लिद्दरवाट है। इसी से इस नदी का नाम पड़ा है। यहाँ से यह सनोबर (फ़र वृक्ष) से ढकी पहाड़ियों से निकलती है। आरू नामक प्रसिद्ध पर्यटन स्थल इसी के किनारे बसा हुआ है। यहाँ से ३० किमी दूर यह पहलगाम पहुँचती है जहाँ इसका संगम शेषनाग झील से आ रही पूर्वी लिद्दर धारा से होता है। यहाँ से पश्चिम चलकर यह अनंतनाग ज़िले के गुरनार ख़ानाबल गाँव में झेलम में मिल जाती है।\n\nलिद्दर नदी का पानी स्वच्छ और किशनगंगा नदी के पानी जैसा नीला दिखता है। इसमें से कई सिंचाई की नहरे निकाली जाती हैं जिनमें से शाह कोल नहर सबसे जानी-मानी है। नदी में ट्राउट जैसी कई मछलियाँ हैं।\n\n", "id": "508878", "title": "लिद्दर नदी"}
{"url": "https://hi.wikipedia.org/wiki?curid=508885", "text": "रगडगंज\n\nरगड्गंज बाज़ार जिला गोण्डा से 18 किलोमीटर दूर स्थित है। यहां पर अनेक जाति एवम धर्म के लोग निवास करते है। इनके अन्दर काफी मेल जोल रहता है। यहां से 14 किलोमीटर दक्खिन दिशा की ओर बहुत ही विशालतम देव स्थान है। जो कि उत्तरी भवानी के नाम से प्रसिद्ध है।", "id": "508885", "title": "रगडगंज"}
{"url": "https://hi.wikipedia.org/wiki?curid=508889", "text": "बार्बी ऐज़ द आइलैण्ड प्रिंसेस\n\nबार्बी ऐज़ द आइलैण्ड प्रिंसेस (), एक २००८ प्रत्यक्ष-से-वीडियो कंप्यूटर एनिमेटेड फिल्म है। यह फिल्म 11 समग्र बार्बी फिल्म श्रृंखला में और इस बार्बी फिल्म श्रृंखला में दूसरा संगीतमय फिल्म है। फिल्म के मूल अंग्रेजी संस्करण , जो कम्प्यूटर जनित बार्बी फिल्म श्रृंखला में बार्बी आवाज उठाई है की आवाज सुविधाएँ। हिंदी डबिंग संस्करण बार्बी के रूप में पिंकी राजपूत सुविधाएँ।\n\nहिंदी डबिंग क्रेडिट्स सबूत।\n\n", "id": "508889", "title": "बार्बी ऐज़ द आइलैण्ड प्रिंसेस"}
{"url": "https://hi.wikipedia.org/wiki?curid=508905", "text": "मानसबल झील\n\nमानसबल​ झील या मनसबल झील जम्मू व कश्मीर राज्य में श्रीनगर से उत्तर में स्थित एक पर्वतीय झील है। इसके किनारे तीन बस्तियाँ हैं - जरोकबल, कोंडाबल और गान्दरबल। इसके स्वच्छ पानी के किनारे कमल के फूल उगे हुए हैं और १३ मीटर (४३ फ़ुट​) की अधिकतम गहराई के साथ यह जम्मू-कश्मीर की सबसे गहरी झील मानी जाती है।\n\nमाना जाता है कि मानसबल झील का नाम तिब्बत में स्थित पवित्र मानसरोवर झील पर पड़ा है।\n\n", "id": "508905", "title": "मानसबल झील"}
{"url": "https://hi.wikipedia.org/wiki?curid=508909", "text": "वुलर झील\n\nवुलर​ झील जम्मू व कश्मीर राज्य के बांडीपोरा ज़िले में स्थित एक झील है। यह भारत की मीठे पानी की सबसे बड़ी झील है। यह झेलम नदी के मार्ग में आती है और झेलम इसमें पानी डालती भी है और फिर आगे निकाल भी लेती है। मौसम के अनुसार इस झील के आकार में बहुत विस्तार-सिकोड़ होता रहता है - इसका अकार ३० वर्ग किमी से २६० वर्ग किमी के बीच बदलता है। अपने बड़े अकार के कारण इस झील में बड़ी लहरें आती हैं।\n\nप्राचीनकाल में 'महापद्म देवता' इस झील के अधिदेवता थे और उनके नाम पर इस झील को 'महापद्मसर' कहा जाता था। झील का अकार बड़ा होने से यहाँ दोपहर में बड़ी लहरें उठती हैं जिस से इसकी शांत सतह पर देखते-ही-देखते ऊँची और ख़तरनाक लहरे उठने लगती हैं। संस्कृत में इन कूदती हुई लहरों को 'उल्लल' कहा जाता है और यही नाम विकृत होकर 'वुलर' पड़ गया।\n\nवुलर के पूर्वोत्तरी कोने में ज़ैनुल लंक नामक एक द्वीप है ('लंक' कश्मीरी भाषा में 'द्वीप' के लिए शब्द है)। यह एक कृत्रिम द्वीप है जो सन् १४४४ में कश्मीर के सुलतान ज़ैन-उल-अबदीन​ ने बनवाया था। वे अपनी धार्मिक सहनशीलता के लिए जाने जाते थे और उन्हें हिन्दू व मुस्लिम कश्मीरी लोग इज़्ज़त से 'बुड शाह' (यानि बड़े शाह या महान शाह) के नाम से याद करते हैं। १५वीं सदी के कश्मीरी इतिहासकार जोनराज के अनुसार यह द्वीप बुड शाह ने नाविकों को वुलर में तूफ़ानी स्थितियों में आश्रय देने के लिए बनवाया था। इसपर अभी भी खँडहर मौजूद हैं। जिस काल में उन्होंने यह द्वीप बनवाया था उस समय वुलर थोड़ी अधिक बड़ी थी और टापू झील के बीच में था। धीरे-धीरे वुलर एक तरफ़ से सूखकर सिकुड़ गई और द्वीप अब उसके एक कोने में है।\n\n", "id": "508909", "title": "वुलर झील"}
{"url": "https://hi.wikipedia.org/wiki?curid=508915", "text": "ज़ैन-उल-अबिदीन\n\nसुल्तान ग़ियास​-उद​-दीन ज़ैन​-उल-अबिदीन () मध्यकालीन कश्मीर में १४२३-१४७४ काल में राज करने वाले एक सुल्तान थे जिनका राज्य आधुनिक भारत के जम्मू व कश्मीर राज्य पर विस्तृत था। वे मध्यकालीन कश्मीर के सबसे महान शासकों में से एक गिने जाते हैं जिन्होनें सर्वधार्मिक उदारता और प्रशासनिक निपुणता के साथ राज किया। हिन्दू व मुस्लिम कश्मीरी लोग इज़्ज़त से बुड शाह (यानि 'बड़े शाह' या 'महान शाह') के नाम से याद करते हैं। उनके देहांत के बाद कश्मीर में शाह मीर वंश का पतन होना शुरु हो गया।\n\nउनके शासन के पहले पैंतीस वर्ष उनके समकालीन कश्मीरी इतिहासकार जोनराज की 'द्वितीय राजतरंगिणी' में और बाक़ी के राजकाल जोनराज के शिष्य श्रीवर की 'तृतीय राजतरंगिणी' नामक इतिहास-ग्रन्थ में वर्णित हैं।\n\n", "id": "508915", "title": "ज़ैन-उल-अबिदीन"}
{"url": "https://hi.wikipedia.org/wiki?curid=508923", "text": "कमरा\n\nकमरा, कक्ष या ख़ाना किसी घर या अन्य निर्मित ढाँचे के अन्दर के ऐसे भाग को कहते हैं जो अलग विभाजित कर दिया गया हो। यह विभाजन दीवारों, पर्दों या दरवाजों से किया गया हो सकता है। आमतौर पर कमरों के ऊपर छत भी डली हुई होती है, लेकिन यह ज़रूरी नहीं है। ऐतिहासिक रूप से कमरे मिनोआई सभ्यता के २२०० ईसापूर्व में बने निर्माणों में देखे जा चुके हैं।\n\n", "id": "508923", "title": "कमरा"}
{"url": "https://hi.wikipedia.org/wiki?curid=508932", "text": "मेहमान ख़ाना\n\nमेहमान ख़ाना या बैठक उत्तर भारत, पाकिस्तान व बांग्लादेश के पारम्परिक घरों में वह कमरा होता है जहाँ अतिथियों को बैठाकर उनका सत्कार किया जाता है। इसे संस्कृत में अतिथि कक्ष कहा जाता था। पाकिस्तान व अफ़ग़ानिस्तान के पश्तून इलाक़ों में इसे हुजरा भी कहते हैं। इन कमरों में बैठने के लिए अक्सर मूढ़े और तख़्त / तख़्तपोश रखे होते हैं और व्यवस्था आधुनिक भारतीय शहरों के घरों के 'ड्राइंग रूम' से भिन्न होती है।\n\nपश्तून क्षेत्रों में लोग समाज में अपने स्थान को अपने घरों के हुजरों के ठाठ-बाठ से जतलाते हैं। आमतौर पर हुजरों में केवल पुरुष अतिथियों का ही सत्कार किया जाता है और महिला अतिथि घर के अंदरूनी भाग में प्रवेश करके घर की महिलाओं के पास बैठती हैं। कुछ क्षेत्रों में पूरा क़बीला या गाँव ही एक बड़ा हुजरा चलता है जहाँ बाहर से आने वाले महमानों को ठहराया जाता है और हुक्का-चाय दी जाती है।\n\nईरान में 'मेहमान ख़ाना' घर में महमानों की बैठक की बजाय यात्रियों के किराए पर रहने के होटल को कहते हैं। तेहरान के लहजे की फ़ारसी में इसे 'महमून ख़ूनेह​' कहते हैं।\n\n", "id": "508932", "title": "मेहमान ख़ाना"}
{"url": "https://hi.wikipedia.org/wiki?curid=508992", "text": "पाताल का द्वार\n\nपाताल का द्वार () तुर्कमेनिस्तान के आख़ाल प्रान्त के देरवेज़े गाँव में एक प्राकृतिक गैस का क्षेत्र है। यहाँ पर ज़मीन में बने एक बड़े छेद से निकलती हुई गैस सन् १९७१ से लगातार जल रही है। इससे पैदा होने वाली गंधक (सल्फ़र​) की गंध मीलों दूर तक पूरे क्षेत्र में फैली रहती है।\n\nयह गैसक्षेत्र काराकुम रेगिस्तान के बीच में तुर्कमेनिस्तान की राजधानी अश्गाबात से लगभग २६० किमी दूर स्थित है और दुनिया के सबसे बड़े भूमिगत गैस भंडारों में से एक है। देरवेज़े में स्थित ७० मीटर चौड़े लपटों और खौलती हुई मिटटी वाले क्रेटर की वजह से स्थानीय लोगों ने इसे 'पाताल का द्वार' बुलाना शुरू कर दिया।\n\n१९७१ में, जब तुर्कमेनिस्तान सोवियत संघ का हिस्सा था, कुछ सोवियत भूवैज्ञानिक यहाँ खुदाई करते हुए नीचे एक गैस से भरी हुए बड़ी गुफ़ा तक पहुँच गए। यहाँ पहुँचते ही गुफ़ा की छत गिर गई और उनका सारा खुदाई का सामन उसमें जा गिरा। यहाँ एक ७० मीटर बड़ा छिद्र खुल गया और उसमें से ज़हरीली गैस बाहर को उठने लगी जिस से आसपास के गाँववालों की जान पर बन आई। इस ज़हरीले रिसाव को रोकने के लिए उन्होंने गैस में आग लगा दी। उनका अनुमान था कि गैस कुछ ही दिनों में जलकर ख़त्म हो जाएगी, लेकिन यह आग दशकों बाद आज भी जल रही है।\n\nअप्रैल २००१ में तुर्कमेनिस्तान के राष्ट्रपति, गुरबानगुली बेर्दीमुहम्मदोव​, ने इलाक़े की सैर करी और आदेश दिए कि या तो छिद्र बंद किया जाए या फिर क्षेत्र में अन्य प्राकृतिक गैस निकालने की योजनाओं को यहाँ सुलगती आग के प्रभाव से मुक्त किया जाए। तुर्कमेनिस्तान यहाँ से गैस निकलकर चीन, भारत, ईरान, रूस व पश्चिमी यूरोप को निर्यात करना चाहता है।\n\n\n", "id": "508992", "title": "पाताल का द्वार"}
{"url": "https://hi.wikipedia.org/wiki?curid=508995", "text": "मूट्टम\n\nमुट्टम () भारत के केरल राज्य के इडुक्कि ज़िले में तोडुपुज़ा तालुका के अंतर्गत एक ग्राम पंचायत है। यह गाँव कोच्चि से 66 किलोमीटर दूर दक्षिण-पूर्व की ओर बसा है। यहां हिंदु, ईसाई और मुस्लीम जमात के लोगों मिल जुल के रहते है।\n\nकेरल और तामिल नाडु में दस से अधिक जगह इसी (मूट्टम) नाम से मशहूर हैं।\n\nमुट्टमं के आसपास पंचायतें हैं, दक्षिण कडानाड एवं मेलुकाव और उत्तर कि ओर् आलाक्कोड एवम कारिक्कोड और पश्चिम कि ओर करिम्कुन्नम् और् पूर्व कुडायात्तूर् हैं।\nतोटुपुज़ायार् नदी इस गांव के बीच में से बह रहा है। एक अन्य महत्वपूर्ण पानी शरीर पराप्पान तोटु नाला है।\n\n2001 भारत की जनगणना के रूप में, कुल आबादी 10,228 है। मुट्ट्मं 96% की एक औसत साक्षरता दर है: पुरुष और महिला साक्षरता 96% है। जनसंख्या घनत्व 402 है।\n\nइस ग्राम पंचायत 1953 में स्थापित किया गया था। \"ग्राम पंचायत भराणासमिती\" स्थानीय सरकारी संस्था के रूप में कार्य कर रहा है। इसके सदस्यों को एक चुनावी वार्ड के लोगों द्वारा चुना जाता है। निर्वाचक मंडल सार्वभौमिक मताधिकार पर आधारित है। पंचायत में वर्तमान में 13 चुनावी वार्डों है। इस गांव ब्लॉक पंचायत और इडुक्की जिला पंचायत के अंतर्गत आता है। मुट्टमं केरल के तोटुपुज़ा विधानसभा निर्वाचन और इडुक्की लोकसभा निर्वाचन क्षेत्र का अंतर्गत आता है।\n\nकानून प्रवर्तन एजेंसी केरल पुलिस है। एक पुलिस चौकी शहर क्षेत्र में कार्य कर रहा है। इस जगह कांजार उप निरीक्षक कार्यालय के क्षेत्राधिकार और सर्किल इंस्पेक्टर कार्यालय के अंतर्गत आता है।\n\nइडुक्की जिला न्यायालय इस गांव में मुख्यालय है। एक जिला जेल में इस गांव में निर्माण करने का प्रस्ताव है।\n\nमुट्ट्मं की अर्थव्यवस्था लघु उद्योगों और कृषि से जुडे हैं। कृषि भूमि के बड़े हिस्से में प्राकृतिक रबर की खेती के लिए प्रयोग किया जाता है। ऐसे अनानास, नारियल, चावल, काली मिर्च, टैपिओका, केला, अदरक, कोको, आदि के रूप में अन्य फसलों को भी खेती किया जाता है। \"कृषि भवन\" एक राज्य सरकारी एजेंसी है, यह कृषि गतिविधियों के समन्वय के लिए काम किया जा रहा है। यहां एक पशु चिकित्सा अस्पताल और मिलमा क्षीर सहकरण संघम इस क्षेत्र के लिए आवश्यक मार्गदर्शन प्रदान करने के लिए कार्य कर रहे हैं।\n\nइस गांव में कोई बड़ी या मध्यम उद्योग कार्य नहीं कर रहा है। कई लघु उद्योगों की कारखाना यहां काम कर रहे हैं। वे यह है।\n\n\nलगभग हर घर में एक लैंडलाइन फोन कनेक्शन है। बीएसएनएल टेलीफोन एक्सचेंज के इस गांव में कार्य कर रहा है। हाल के वर्षों में मोबाइल फोन के उपयोग में नाटकीय रूप से इस क्षेत्र में वृद्धि हुई है। केरल में लगभग सभी प्रमुख मोबाइल सेवा प्रदाताओं को इस गांव में उपस्थिति है। दो भारत डाकघरों भी यहां कार्य कर रहे हैं।\n\nमुट्ट्मं पास के कस्बों और शहरों को जो सड़कों का बहुत अच्छा नेटवर्क से जोड़ता है। राज्य राजमार्ग 33 (केरल) - तोटुपुज़ा - पुलियनमला रोड और राज्य राजमार्ग 44 (केरल), सबरीमला - नेरियामंगलम सड़क इस गांव से गुजर रहे हैं।\n\nइस गांव में रेलवे स्टेशन नहीं है। गांव का नज़दीक रेलवे स्टेशन एर्नाकुलम दक्षिण, एर्नाकुलम उत्तर, अलुवा और कोट्टायम हैं। पास के हवाई अड्डे कोचीन अंतर्राष्ट्रीय हवाई अड्डा है।\n\nयहाँ एक सरकारी प्राथमिक आरोग्य केंद्र और दो प्राइवेट आसपताल हैं।\n\n\n\n\nमंदिरों: तय्याक्काव भगवती मंदिर, श्री कृष्णास्वामी मंदिर।\n\nचर्च : सेंट मैरी क्नानाया कैथोलिक चर्च, सेंट मैरीज़ ऑर्थोडॉक्स सीरियन चर्च (सुरियानी पल्ली), न्यायालय जंक्शन . और द पेंटेकोस्टल मिशन, सेंट सेबस्टियन चर्च, संत जोसफ चर्च जोसगिरी, सेंट मैथियास सी. एस. आई. चर्च एल्लुम्पुराम, संत थॉमस फोरोना चर्च तुटंगनाड, सेंट मैरीज़ चर्च काक्कोम्बु, संत लूक सी. एस. आई. चर्च कुज़ियनाल।\n\nमस्जिद : मुहयिद्दीन जुमा मसजिद (टाउन मसजिद), सबाहा मस्जिद, कोर्ट जंक्शन और मलंकारा मखाम जुमा मस्जिद, पेरुमट्टमं।\n\nदर्गा : सैय्यद मोहम्मद पूकुञि सीतिकोया तंगळ की कब्रिस्थान, पेरुमट्टम पर तोटुपुज़ायार नदी के दाहिने किनारे में स्थित है। हर साल यहां पे उरुज़ (चंदनाकुडम) मनाया जाता है।\n\nबस क्रमाग 645 एरनाकुलम - तोटुपुज़ा (ए / सी लो फ्लोर बस) और निजि बस गाडियां सेवा उपलब्ध हैं।\nतोटुपुज़ा से इटुक्की, कट्ट्प्पना, मूलामट्टमं, कुमली, एरुमेली, ईराट्टुपेट्टा जानेवाली गाडीयां इस गाव से गुज़र रही है।\n\n", "id": "508995", "title": "मूट्टम"}
{"url": "https://hi.wikipedia.org/wiki?curid=508997", "text": "मुर्रा भैंस\n\nमुर्रा भैंस पालतू भैंस की एक प्रजाति है जो दूध उत्पादन के लिए पाली जाती है। यह मूलतः अविभाजित पंजाब का पशु है किन्तु अब दूसरे प्रान्तों तथा दूसरे देशों (जैसे इटली, बल्गेरिया, मिस्र आदि) में भी पाली जातीहै। हरियाणा में इसे काला सोना कहा जाता हैै.\n", "id": "508997", "title": "मुर्रा भैंस"}
{"url": "https://hi.wikipedia.org/wiki?curid=509010", "text": "तुर्कमेन लोग\n\nतुर्कमेन मध्य एशिया में बसने वाली एक तुर्की-भाषी जाति का नाम है। तुर्कमेन लोग मुख्य रूप से तुर्कमेनिस्तान, अफ़ग़ानिस्तान, पूर्वोत्तरी ईरान, सीरिया, इराक़ और उत्तरी कॉकस क्षेत्र में रूस के स्ताव्रोपोल क्राय में रहते हैं। यह तुर्कमेन भाषा बोलते हैं जो तुर्की भाषा-परिवार की ओग़ुज़ शाखा की एक बोली है। कुछ तुर्कमेन लोग तुर्की, अज़ेरी, क़शक़ाई और गागाउज़ भाषाएँ भी बोलते हैं।\n\n", "id": "509010", "title": "तुर्कमेन लोग"}
{"url": "https://hi.wikipedia.org/wiki?curid=509012", "text": "क़शक़ाई भाषा\n\nक़शक़ाई () या ग़शग़ाई एक तुर्की भाषा है जो क़शक़ाई समुदाय के लोग बोलते हैं। यह समुदाय मुख्य रूप से ईरान के फ़ार्स क्षेत्र में बसा हुआ है। क़शक़ाई बोली अज़ेरी भाषा के बहुत क़रीब है और कभी-कभी उस भाषा की उपभाषा कहलाती है। अधिकतर क़शक़ाई लोग क़शक़ाई भाषा के साथ-साथ फ़ारसी भी लिख-बोल सकते हैं।\n\n'क़शक़ाई' नाम में बिन्दु-वाले 'क़' के उच्चारण पर ध्यान दें - यह 'क' से ज़रा भिन्न है और 'क़ीमत' जैसे शब्दों में मिलता है। इस शब्द को ईरानी लहजे में 'ग़शग़ाई' उच्चारित किया जाता है, जिसके बिंदु-वाले 'ग़' के उच्चारण पर भी ध्यान दें - यह 'ग' से भिन्न है और 'ग़रीब' व 'ग़ायब' जैसे शब्दों में मिलता है।\n\n", "id": "509012", "title": "क़शक़ाई भाषा"}
{"url": "https://hi.wikipedia.org/wiki?curid=509015", "text": "गागाउज़ भाषा\n\nगागाउज़ () एक तुर्की भाषा है जो मोल्दोवा के गागाउज़िया क्षेत्र की सरकारी भाषा है और जिसे मुख्य रूप से गागाउज़ समुदाय के लोग बोलते हैं। ध्यान दें कि एक अन्य 'बालकनी गागाउज़ तुर्की' नामक भाषा भी है लेकिन भाषावैज्ञानिक इन दोनों को भिन्न मानते हैं।\n\n", "id": "509015", "title": "गागाउज़ भाषा"}
{"url": "https://hi.wikipedia.org/wiki?curid=509042", "text": "याकूत्स्क​\n\nयाकूत्स्क​ () रूस के सुदूर पूर्वी साख़ा गणतंत्र की राजधानी है। यह आर्कटिक रेखा से केवल ४५० किमी दक्षिण में स्थित है। यह शहर लेना नदी पर बसा हुआ है और उसपर एक महत्वपूर्ण बंदरगाह है।\n\nसाख़ा गणतंत्र का इलाक़ा तुर्क-मूल के याकूत लोगों की मातृभूमि है जो १३वीं व १४वीं शताब्दियों में बयकाल झील के किनारा से उत्तर आकर यहाँ आ बसे। सन् १६३२ में रूसी त्सार-राज्य यहाँ तक फैल गया और उसके अफ़सर प्योत्र बेकेतोव ने यहाँ एक ओस्त्रोग (क़िलेनुमा निर्माण) स्थापित किया। १८८०-१८९० काल में इस क्षेत्र से सोना और अन्य खनिज निकले और फिर इस बस्ती का तेज़ी से विस्तार होने लगा। सोवियत संघ के ज़माने में सोवियत तानाशाह जोसेफ़ स्टालिन ने यहाँ पर खानें विकसित करीं और उसी काल में यहाँ गुलाग कैदी खेमे भी स्थापित हुए, जिनसे याकूत्स्क की आबादी और आर्थिक व्यवस्था बढ़ी।\n\n", "id": "509042", "title": "याकूत्स्क​"}
{"url": "https://hi.wikipedia.org/wiki?curid=509052", "text": "मर्ग\n\nमर्ग या केदार या चारागाह ऐसे मैदान को कहते हैं जिसमें वृक्षों की बजाए घास व अन्य छोटे पौधे ही उग रहें हों। इसमें अक्सर मवेशी चराए जाते हैं।\n\nमर्ग के लिए संस्कृत में 'मत्ठ​', अंग्रेज़ी में 'मॅडो' () और फ़ारसी में 'चमनज़ार' () कहते हैं।\n\nउत्तर भारत (विशेषकर कश्मीर वादी) के कई स्थानों के नामों में यह शब्द आता है, मसलन 'सोनमर्ग' (अर्थ:सोने का मर्ग) और 'गुलमर्ग' (अर्थ: गुलों/फूलों का मर्ग)।\n\n", "id": "509052", "title": "मर्ग"}
{"url": "https://hi.wikipedia.org/wiki?curid=509053", "text": "सोनमर्ग\n\nसोनमर्ग या सोनामर्ग भारत के जम्मू व कश्मीर राज्य के गान्दरबल ज़िले में ३,००० मीटर की ऊँचाई पर स्थित एक पर्वतीय पर्यटक स्थल है। यह सिन्द नाले (सिन्धु नदी से भिन्न) नामक नदी की घाटी में है। सोनमर्ग से आगे ऊँचे पर्वत हैं और कई प्रसिद्ध हिमानियाँ (ग्लेशियर) स्थित हैं और यहाँ से पूर्व लद्दाख़ का रास्ता निकलता है।\n\nमर्ग का अर्थ 'घास का खुला मैदान' होता है। सोनमर्ग का मतलब 'सोने का मर्ग' है।\n\n", "id": "509053", "title": "सोनमर्ग"}
{"url": "https://hi.wikipedia.org/wiki?curid=509060", "text": "कोलाहोइ हिमानी\n\nकोलाहोइ हिमानी भारत के जम्मू व कश्मीर राज्य में पहलगाम से २६ किमी उत्तर में और सोनमर्ग से १६ किमी दक्षिण में स्थित हिमालय की एक हिमानी (ग्लेशियर) है।\n\nकोलाहोइ हिमानी की औसत ऊँचाई ४,७०० मीटर है और यहाँ का सबसे ऊँचा शिखर (जिसका नाम भी कोलाहोइ शिखर है) ५,४२५ मीटर की ऊँचाई रखता है। यही हिमानी लिद्दर नदी का स्रोत है जिसके किनारे पहलगाम बसा हुआ है और जो आगे चलकर सिन्द नदी (सिन्धु नदी से भिन्न) में जा मिलती है।\n\n९१७४ में इसकी लम्बाई ५ किमी मापी ग​ई थी। भूमंडलीय ऊष्मीकरण (ग्‍लोबल वॉर्मिंग) के कारण अन्य हिमानियों की तरह यह भी सिकुड़ रही है। ९१६३ में यह १३.५७ किमी के क्षेत्रफल पर विस्तृत था लेकिन २००५ तक यह सिकुड़कर १०.६९ किमी रह गया था।\n\n", "id": "509060", "title": "कोलाहोइ हिमानी"}
{"url": "https://hi.wikipedia.org/wiki?curid=509067", "text": "ध्रुवीय क्षेत्र\n\nपृथ्वी के ध्रुवीय क्षेत्र () इस ग्रह के उत्तरी ध्रुव और दक्षिणी ध्रुव के आसपास के क्षेत्र हैं। इनमें धुर्वों पर केन्द्रित ध्रुवीय बर्फ़ टोपियाँ लगी हुई हैं। उत्तर में यह आर्कटिक महासागर पर और दक्षिण में यह अन्टार्कटिका के महाद्वीप पर टिकी हुई हैं। यहाँ हमेशा बर्फ़ और ठण्ड की चरम स्थिति रहती है हालांकि मौसानुसार बर्फ़ का विस्तार बढ़ता-घटता है।\n\n", "id": "509067", "title": "ध्रुवीय क्षेत्र"}
{"url": "https://hi.wikipedia.org/wiki?curid=509078", "text": "स्विट्ज़रलैंड के कैन्टन\n\nस्विट्ज़रलैंड के २६ कैन्टन​ () स्विट्ज़रलैंड की संघीय व्यवस्था के सदस्य राज्य हैं, यानि उस देश के सर्वोच्च प्रशासनिक विभाग हैं। सन् १६४८ की वेस्टफ़ालिया संधि से लेकर १८४८ में स्विस संघीय राज्य की स्थापना तक यह कैन्टन लगभग आज़ाद राष्ट्रों जैसे अधिकार रखते थे - सब की अलग सेनाएँ थी, अपनी अलग मुद्रा थी और सभी अपनी सीमाओं पर स्वतन्त्र देशों जैसा पहरा तैनात करके उनकी रखवाली करते थे। सबसे नया कैन्टन 'जूरा कैन्टन' है जो १९७९ में 'बर्न कैन्टन' को विभाजित करके गठित किया गया।\n\nस्विट्ज़रलैंड के कैन्टनों का विवरण नीचे की तालिका में दिया गया है। ध्यान दें कि कुछ क्षेत्रों का गठन पहले हुआ और वे स्विस परिसंघ का भाग बाद में बने। इन सभी का उल्लेख स्विस संविधान में मिलता है और आमतौर से इनकी सूचियों में सबसे पहले उन तीन शहरी कैन्टोनों का नाम आता है जिन्हें पुराने स्विस परिसंघ में सबसे अहम माना जाता था।\n\n", "id": "509078", "title": "स्विट्ज़रलैंड के कैन्टन"}
{"url": "https://hi.wikipedia.org/wiki?curid=509107", "text": "बरगुज़ीन नदी\n\nबरगुज़ीन नदी () रूस के साइबेरिया क्षेत्र के बुर्यातिया गणतंत्र की एक प्रमुख नदी है। यह 480 किमी लम्बी नदी बयकाल झील के बरगुज़ीन नामक भाग में ख़ाली हो जाती है। सेलेन्गा नदी और ऊपरी अंगारा नदी के बाद बयकाल झील में जल ले जाने वाली यह तीसरी सबसे बड़ी नदी है। इसका जलसम्भर क्षेत्र 21,000 वर्ग किमी है और बयकाल से लेकर उस से 204 किमी ऊपर तक इस नदी पर नावी यातायात चलता है। इसकी मुख्य उपनदियाँ गागरा, अरगादा, इना और उल्युन नदियाँ हैं।\n\n", "id": "509107", "title": "बरगुज़ीन नदी"}
{"url": "https://hi.wikipedia.org/wiki?curid=509119", "text": "सर्जन\n\nसर्जन वह होते हैं जो ऑपरेशन थियेटर में सर्जरी करते हैं।\n", "id": "509119", "title": "सर्जन"}
{"url": "https://hi.wikipedia.org/wiki?curid=509149", "text": "ड्रैगन टेल्स\n\nड्रैगन टेल्स () एक अमेरिकी-कनाडा एनिमेटेड पूर्वस्कूली बच्चों के टेलीविजन श्रृंखला है। कहानी के रोमांच पर केंद्रित मेक्सिको से दो भाई बहन जो संयुक्त राज्य अमेरिका में एक नए घर में कदम। छह वर्षीय एमी और उसके चार वर्षीय भाई मैक्स खेलने के कमरे में एक दराज के अंदर एक रहस्यमय ड्रैगन पैमाने। वहाँ एक विशेष बॉक्स के अंदर लिखित कविता। \"\"मेरी इच्छा है, मेरी इच्छा है, सब मेरे दिल के साथ ड्रेगन के साथ यात्रा करने के लिए, लैंड अपार्ट में\"\"। इस पैमाने पर एक जगह बुलाया बच्चों कामार्ग: \"ड्रैगन लैंड\"। एक बार जब वे आए, वे कहते हैं कि वे मिलने ड्रेगन के साथ दोस्त बनाते हैं।\n\nमूल रूप से उत्तरी अमेरिका में ६ सितंबर, से प्रसारित श्रृंखला, अपने अंतिम प्रकरण के साथ २५ नवंबर, २००५ को प्रसारित। पुन रन २०१० में रह गए हैं। भारत और पाकिस्तान में इस श्रृंखला को २०५ में कार्टून नेटवर्क पर प्रीमियर अंग्रेजी और हिंदी में डब।\n\nके रूप में, शो के दोहराता अभी भी कार्टून नेटवर्क पर दक्षिण एशिया क्षेत्र में हवा के रूप में के रूप में अच्छी तरह से किया जा रहा है पोगो पर प्रसारित करने के लिए जारी।\n\n\n\n", "id": "509149", "title": "ड्रैगन टेल्स"}
{"url": "https://hi.wikipedia.org/wiki?curid=509152", "text": "दूधराज\n\nदूधराज या सुल्ताना बुलबुल, जिसे अंग्रेज़ी में एशियाई दिव्यलोकी कीटमार () कहते हैं, पासरीफ़ोर्मीज़ जीववैज्ञानिक गण का मध्य आकार का एक पक्षी है। नरों की दुम पर लम्बे पंख होते हैं जो उत्तर भारत में अक्सर सफ़ेद रंग के, लेकिन अन्य जगहों पर आमतौर से काले या लाल-भूरे होते हैं। यह घनी टहनियों वाले पेड़ों के नीचे कीट पकड़कर खाते हैं।\n\nदूधराज मध्य प्रदेश का राजपक्षी है। इसकी रक्षा के लिए उस राज्य में कई संरक्षित क्षेत्र बने हुए हैं।\n", "id": "509152", "title": "दूधराज"}
{"url": "https://hi.wikipedia.org/wiki?curid=509158", "text": "आईएफबीडीओ\n\nरक्त दाता संगठन अंतर्राष्ट्रीय महासंघ (अंग्रेजी में संक्षिप्त आईएफबीडीओ फ्रेंच और स्पेनिश में फियोडस) एक अंतरराष्ट्रीय संगठन जिसका मुख्य उद्देश्य स्वैच्छिक गैर रक्तदाताओं से रक्त कार्यवाही में सदस्य राज्यों की अच्छी तरह से रक्त दान और निरीक्षण प्रक्रियाओं के लिए सुरक्षा मानकों के रूप में आत्मनिर्भर है।\n\nसांविधिक लक्ष्य:\n\nआईएफबीडीओ मुख्यालय ४ दिसम्बर १९५५ को लक्समबर्ग में संस्थापित किया गया था| मोनाको में स्थापित हैं| संघ की आधिकारिक भाषा अंग्रेजी, फ्रेंच और स्पेनिश हैं। आईएफबीडीओ में ७२ सदस्य राज्य हैं। प्रत्येक देश एक ही रक्त दाताओं राष्ट्रीय संगठन द्वारा प्रतिनिधित्व किया है। सदस्यता के सक्रिय सदस्यों एसोसिएट सदस्यों पर्यवेक्षकों और मानद सदस्यों में चार प्रकार के होते हैं।\nसंघ महासभा और कार्यकारी परिषद द्वारा संचालित है। संगठन में दो सबसे प्रमुख पदों अध्यक्ष (वर्तमान में श्री Gianfranco Massaro, इटली द्वारा आयोजित) और महासचिव (वर्तमान में श्री जीन-मेरी Durant, फ्रांस द्वारा आयोजित)|\nआईएफबीडीओ अंतर्राष्ट्रीय हस्तियों को रक्त भेद के लिए मेरिट के आदेश जो उनके समर्पण और अपने कौशल से उद्देश्यों की सफलता के लिए एक विशेष योगदान देते है।\nआईएफबीडीओ एकजुटता (आईएफबीडीओ एकात्मकता फाउंडेशन) नींव करने के लिए फेडरेशन के सदस्यों के साथ अंतरराष्ट्रीय सहयोग कार्यक्रमों का है।\n१९९५ के बाद से एक विशेष आईएफबीडीओ अंतर्राष्ट्रीय पहल के रूप में रक्त दाता दिवस का आयोजन लेकिन २००२ में आईएफबीडीओ तीन सबसे महत्वपूर्ण अंतरराष्ट्रीय संगठनों ने रक्तदान को बढ़ावा देने के साथ वार्ता शुरू की है| विश्व स्वास्थ्य संगठन (डब्ल्यूएचओ), इंटरनेशनल फेडरेशन ऑफ रेड क्रॉस और रेड क्रीसेंट सोसायटी (आईएफआरसिएस) और रक्ताधान के इंटरनेशनल सोसायटी (आईएसबीटी), जो २००४ में सभी चार संगठनों विश्व रक्त दाता दिवस की स्थापना के समझौते पर हस्ताक्षर किए एक परिणाम के रूप में है।\n<nowiki>**</nowiki> Membership approved, pending ratification by General Assembly.\n\n", "id": "509158", "title": "आईएफबीडीओ"}
{"url": "https://hi.wikipedia.org/wiki?curid=509161", "text": "पंख\n\nपर या पंख (Feather) कुछ प्राणियों, विशेषकर पक्षियों के शरीर को ढकने वाले अंग होते हैं। पक्षियों के शरीरों पर मिलने वाले पंख आज से करोड़ों वर्ष पूर्व पृथ्वी के प्राकृतिक इतिहास में कुछ डायनासोरों के शरीरों पर भी हुआ करते थे। जीवैज्ञानिकों के अनुसार पर प्राणियों की त्वचा प्रणाली से सम्बंधित सबसे संकुल (कोम्प्लेक्स) अंग हैं।\n\nपक्षियों में पखों के कई लाभ हैं। वे उड़ान में मदद करते हैं, सर्दी-गर्मी व वर्षा से शरीर का बचाव करते हैं, रंगों से आपस में अपनी जाति की पहचान कराते हैं, नरों को मादाओं को आकर्षित करने में सहायक होते हैं, एक-दूसरे को संकेत भेजने के लिए काम आते हैं और लड़ाइयों में काम आते हैं।\n\nवास्तव में पर पक्षी की त्वचा का एक विशिष्ट प्रकार का श्रृगांकार (keratinous) उद्वर्ध (outgrowth) है, जो पक्षी के हवाई जीवन (aerial life) की आवश्यकता की पूर्ति करता है। इसके कारण शरीर की गर्मी बाहर नहीं निकलती और भार में भी कमी रहती है।\n\nसामान्य वयस्क पर (Adult Feather) में एक शुंडाकार अक्षीय पिच्छाक्ष (tapering axial rachis) होता है, जिसके दोनों ओर बहुत से छोटे छोटे समांतर पिच्छक (barb) होते हैं। हर एक पिच्छक में बहुत सी शाखाएँ होती हैं, जिन्हें पिच्छिकाएँ (barbules) कहते हैं। निकटवर्ती पिच्छिका के पिच्छक सूक्ष्म अंकुशीय पिच्छिकाप्रवर्ध (barbicels) के द्वारा अंतर्ग्रथित होते हैं, जिसके फलस्वरूप झिल्लीमय (membranous) परफलक (vane) बनता है। पिच्छक ढँके हुए निचले भाग में संबद्ध नहीं होते हैं और उनकी बनावट अंसगठित होती है। पर के आधार को, जो त्वचा के कूप (follicle) में जुड़ा रहता है, परनाड़ी (Calamus) कहते हैं। परनाड़ी में पिच्छिका नहीं होती। परनाड़ी का वह छिद्र जो त्वचा के कूप में जुड़ा रहता है निम्न पिच्छछिद्र (Inferior umbilicus) कहलाता है। परनाड़ी के ऊर्ध्व पिच्छछिद्र (Superior umbilicus) से, जो परनाड़ी और पिच्छक के जोड़ पर होता है, पिच्छक का छोटा गुच्छा, या एक संपूर्ण पश्चात्पर (After-feather) निकलता है। पश्चात्पर की उत्पत्ति केवल विभिन्न पक्षियों में ही भिन्न नहीं होती, प्रत्युत एक ही पक्षी के विभिन्न अंगों में, जैसे एमू (emu) और कैसोवरी (cassowary) में, पश्चात्पर भी वास्तविक पर के बराबर होता है।\n\nवयस्क पक्षी के पर (plumage) तीन प्रकार के होते हैं : देहपिच्छ (contour), रोमपिच्छ (filoplume) और कोमलपिच्छ (down-feather)* देहपिच्छ से अल्पवयस्क और वयस्क पक्षी का अधिकांश ढका होता है। देहपिच्छ बाहर से दिखाई पड़ते हैं और शरीर के आकार को भी बनाते हैं। इनमें पक्ष (wing) और पूँछ भी शामिल होती है। पक्ष के बड़े पर, पक्षपिच्छ (remiges), और पूँछ के बड़े पर, पुच्छपिच्छ (retrices), शरीर के सामान्य आच्छादन से विशेष रूप से अलग हैं। देहपिच्छ शरीर के एक भाग से निकलते हैं, जिसे पिच्छक्षेत्र (Pteryla) कहते हैं। पिच्छक्षेत्र एक दूसरे से अपिच्छक्षेत्र (apteria) के द्वारा विभाजित रहते हैं। केवल पेंग्विन (penguin) में ही पिच्छक्षेत्र सब जगह पाया जाता है। रोमपिच्छ केश की भाँति होता है, जिसके सिरे पर कुछ पिच्छिकाएँ होती हैं। रोमपिच्छ देहपिच्छ की जड़ में होता है। कोमलपिच्छ बहुत कम होता है और पिच्छक्षेत्र तथा अपिच्छक्षेत्र में भी पाया जाता है। इसकी पिच्छिकाएँ संगठित फलक नहीं बनातीं, किंतु लंबी और मुलायम होती हैं। इनमें पिच्छाक्ष नहीं होता।\n\nअंडा फूटने के बाद जो पक्षी निकलता है, उसके शरीर के विभिन्न भागों में साधारणत: नीड़-शावक-पिच्छ (nestling down) होते हैं। नीड़-शावक-पिच्छ बहुत छोटे और प्रारंभिक पर होते हैं, जिनमें एक छोटी सी परनाड़ी में जुड़े कुछ पिच्छक होते हैं। इनकी पिच्छिकाएँ अत्यंत छोटी और सूत्राकर होती हैं।\n\nपर की उत्पत्ति भ्रूणावस्था (embryonic life) में त्वचा के अंकुरक (papillae) से होती है। त्वचा के अंकुरक में एक चर्भीय आंतरक (dermal core) होता है, जो अधिचर्म (epidermis) की सतह से ढका रहता है। चर्म की तेज वृद्धि से अधिचर्म गोल गुबंद की तरह हो जाता है, जिसे परमूल (feather germ) कहते हैं। जब परमूल कुछ लंबा हो जाता है ता अधिचर्म की दीवार कई समांतर कटकों (ridges) में बँट जाती है, जो पिच्छिका और पिच्छक के आद्यांग (rudiments) हाते हैं। पर अपने निर्माण के समय एक आवरण (sheath) से ढँक जाता है, जो अंडा फूटने के बाद जब त्वचा सूखती है तब फट जाता है। कोमलपिच्छ बन जान के बाद बहुत सी चमीर्य कोशिकाएँ अधिचर्मीय कोशिकाओं की एक सतह से ढकी हुई, परमूल की पेंदी में स्थायी रूप से पड़ी रहती हैं, जिन्हें परपैपिला (feather papillae) कहते हैं। सभी परवर्ती पर इसी परपैपिला से बनते हैं। अंडा फूट जाने के बाद नए पैपिला नहीं बनते। देहपिच्छ का पहला दल नीड़-शावक-पिच्छ का परित्याग होने के पहले बन जाता है, लेकिन उसके बाद कोई नया पर तब तक नहीं बनता जब तक किसी पर का निर्मोचन (moulting) न हो, या वह तोड़ न दिया जाय।\n\nसभी पक्षियों में प्राकृतिक रूप से हर साल परों का परित्याग (shedding) और पुन:स्थापन (replacing) होता है, जिसे निर्मोचन कहते हैं। पर, बाल की तरह ही मरी हुई संरचना (structure) है। हर साल जनन (breeding) ऋतु के बाद जो निर्मोचन होता है उसे पश्चकायद (post-nuptial) निर्मोचन कहते हैं। इसके अलावा बहुत से नर पक्षियों में प्रजनन ऋतु में विशिष्ट सजावटी पर उत्पन्न होते हैं। यह आंशिक (partial) निर्मोचन कहलाता है। निर्मोचन धीरे धीरे और क्रमबद्ध होता है। पेंग्विहन (penguin) पक्षी एक ही बार में सभी पंखों का परित्याग कर देता है। पक्षियों की जीवनी शक्ति को निर्मोचन के लिये बहुत आयास करना पड़ता है, क्योंकि हजारों नए परों के परिवर्धन में काफी रक्त की आवश्यकता होती है।\n\nवर्णकों (pigments) और पर के निम्न भागों पर पड़नेवाले प्रकाशीय प्रभाव (optical effect) के मेल से पर के विभिन्न और चमकदार रंग बनते हैं। वर्णकों के कारण पर के काले, भूरे, धूसर और अन्य रंग बनते हैं। वर्णक दानेदार (granular) होता है। पक्षी अपने भोजन से लाल, नारंगी और पीले रंग पाते हैं, जो चर्बी में घुलकर पंखों में पहुँच जाते हैं। संरचनात्मक रंग (structural colour) देहपिच्छ के पिच्छक और पिच्छिका की कोशिकाओं में विशेष परिवर्तन के कारण बनता है। नीला रंग पिच्छिका के बक्सनुमा रंगहीन कोशिकाओं की सतह से निकलता है, जो एक पतली, पारदर्शक, रंगहीन उपत्वचा के नीचे होती है। यह उपत्वचा केवल नीला रंग परावर्तित (reflect) करती है, शेष रंग नीचे की कोशिकाओं के काले रंग से अवशोषित (absorb) हो जाते हैं। पिच्छिका की रंगहीन सतह से जो प्रकाशतरंग परावर्तित होती है उसी के व्यतिकरण (interference) से कबूतर, मोर और दूसरे पक्षियों का बहुवर्णभासी (iridescent) रंग बनता है।\n\n\nपर के व्यापारिक अनुप्रयोग निम्नलिखित हैं :\n\n", "id": "509161", "title": "पंख"}
{"url": "https://hi.wikipedia.org/wiki?curid=509181", "text": "टेरोसोर\n\nटेरोसोर​ () उड़ने वाले सरीसृपों (रेपटाइलों) की एक श्रेणी थी। जीववैज्ञानिक श्रेणीकरण की दृष्टि से यह प्राणी टेरोसोररिया () नामक गण या क्लेड के सदस्य थे। पृथ्वी पर टेरोसोर​ ट्राइऐसिक युग के अंत से लेकर क्रीटेशियस​ युग के अंत तक जीवित थे (यानि आज से २१ करोड़ और ६.५ करोड़ वर्ष पहले के बीच के काल में) और उसके बाद इनकी विलुप्ति हो गई। यह पृथ्वी पर अपनी शक्ति से उड़ सकने वाले सर्वप्रथम रज्जुकी (रीढ़ की हड्डी वाले) प्राणी थे। इनके पंख खाल और मांसपेशी से बने होते थे।\n\nटेरोसोरों की भिन्न जातियों के आकर बहुत भिन्न थे। कुछ तो बहुत छोटे थे (२५ सेमी का पंख विस्तार) जबकि कुछ १६ मीटर (५२ फ़ुट​) का पंख विस्तार रखने वाले भीमकाय जीव थे। वैसे तो जीवविज्ञान में क़ायदे से टेरोसोर​ डायनासोरों की श्रेणी से अलग हैं लेकिन समकालीन होने के नाते और सरीसृप होने के नाते इन्हें अक्सर डायनासोर ही समझा जाता है।\n\n", "id": "509181", "title": "टेरोसोर"}
{"url": "https://hi.wikipedia.org/wiki?curid=509204", "text": "कृषि यंत्र\n\nकृषि के भिन्न भिन्न कार्यों में अनेकों यंत्रों का उपयोग होता है। इन्हें कृषियंत्र (agricultural machinary) कहते हैं। कृषियंत्रों का प्रयोग खेतों की जुताई, बोवनी, खाद और कीटनाशक डालने, सिंचाई करने, फसलों की सुरक्षा के लिए, फसल कटाई, मढ़ाई, ढुलाई आदि के लिए की जाती है। ट्रैक्टर एक प्रमुख कृषियंत्र है।\n\n\n", "id": "509204", "title": "कृषि यंत्र"}
{"url": "https://hi.wikipedia.org/wiki?curid=509206", "text": "कृषि यंत्रों की सूची\n\nकृषि से सम्बन्धित किसी प्रक्रिया या कार्य को करने के लिए प्रयुक्त यंत्र कृषि यंत्र या 'कृषि उपकरण' कहलाते हैं।\n\n\n\n\n\n\n\n \n\n\n\n\n\nभाप-चालित:\n\n", "id": "509206", "title": "कृषि यंत्रों की सूची"}
{"url": "https://hi.wikipedia.org/wiki?curid=509247", "text": "२०१३ शाहबाग विरोध\n\n२०१३ के बांग्लादेश के शहबाघ जन आन्दोलन की शुरुवात ५ फ़रवरी २०१३ को ढाका, बांग्लादेश में हुई, जिसमे अब्दुल कादिर मोल्लाह और अतिरिक्त सभी बांग्लादेशी मुक्ति संग्राम के आरोपित युद्ध अपराधियों के लिए मौत की सज़ा की मांग करी गयी, | ५ फ़रवरी २०१३ को बांग्लादेश अंतर्राष्ट्रीय अपराध न्यायलय ने मोल्लाह को आजीवन कारावास की सज़ा सुनाई क्यूंकि वह मुक्ति संग्राम के दौरान नरसंघार, हत्या और बलात्कार (नाबालिक लड़कियों के बलात्कार का भी) का दोषी पाया गया।\n", "id": "509247", "title": "२०१३ शाहबाग विरोध"}
