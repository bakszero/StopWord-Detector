{"url": "https://hi.wikipedia.org/wiki?curid=485879", "text": "उत्तर प्रदेश राज्य एड्स नियंत्रण सोसाइटी\n\nअन्य राज्यों की तरह उत्तर प्रदेश एड्स नियंत्रण सोसाइटी भी उत्तर प्रदेश में राज्य सरकार के एड्स नियंत्रण अथवा जन-जागृति का कम करता है। राज्य के सभी जिलों में एड्स को रोकने के लिए और उच्च जोखिम-वाले समूहों और आम जनता में एचआईवी / एड्स के संचरण नियंत्रण में जिला अस्पताल स्तर पर सुरक्षा क्लिनिक नाको द्वारा स्थापित किये गए हैं। वहाँ भी उच्च जोखिम-वाले मामलों जो सामाज की महिला यौन-कार्यकर्ताओं, पुरुषों से यौन सम्बन्ध रखनेवाले पुरुषों और नसों में नशीली दवाओं के उपयोगकर्ताओं और के लिए परामर्श की सुविधा उपलब्ध रहती है।\n\nएनईआर रेलवे स्टेशन पर मण्डलीय रेल प्रबन्धक ए के सिंह ने 'माइग्रेन्ट संवेदीकरण परियोजना' का शुभारम्भ करते हुए कहा है कि अन्य प्रदेशों में काम की तलाश में जाने वाले ट्रेन यात्रियों को एचआईवी एड्स के सम्बन्ध में जागरूक करने के लिए रेलवे हर सम्भव सहयोग प्रदान करेगा और इससे सम्बन्धित उपलब्ध सेवाओं के बारे में जानकारी भी उपलब्ध करायेगा। परियोजना के बारे में विस्तार से जानकारी देते हुए उन्होंने कहा कि लोग उत्तर प्रदेश से और खासतौर से पूर्वांचल क्षेत्र से रोजी-रोटी की तलाश में घर परिवार छोड़ कर मुम्बई, सूरत, दिल्ली आदि शहरों में जाते हैं। कुछ अन्तराल के बाद घर वापस आने पर पुनः दूसरे प्रदेश में चले जाते हैं। इस प्रक्रिया को माइग्रेसन कहते हैं। कभी-कभी विस्थापन के दौरान व्यक्ति जानकारी के अभाव में एचआईवी से संक्रमित हो सकता है और घर लौटने के बाद परिवार को भी संक्रमित कर सकता है। इसलिए जरूरी है कि इस तरह के विस्थापितों को एचआईवी एड्स के प्रसार, बचाव, एड्स और यौनरोग से सम्बन्धित जानकारी उपलब्ध करायी जानी आवश्यक है इसलिए इससे सम्बन्धित स्वास्थ्य सेवाओं के बारे में जागरूक किया जाएगा। राष्ट्रीय एड्स नियंत्रण संगठन (नाको) के मार्गदर्शन और उप्र राज्य एड्स नियंत्रण सोसाइटी 'माइग्रेन्ट संवेदीकरण परियोजना' का संचालन कर रही है। उत्तर प्रदेश एड्स नियंत्रण सोसाइटी की अपर निदेशक कुमुदलता श्रीवास्तव ने भी बताया कि माईग्रेन्ट संवेदीकरण परियोजना का मुख्य उद्देश्य उत्तर प्रदेश से दूसरे प्रदेशों में काम-धन्धे की तलाश में विस्थापित होने वाले लोगों को एचआईवी/एड्स, एचटीआई ट्रीटमेन्ट एवं कण्डोम प्रमोशन आदि के सम्बन्ध में जानकारी प्रदान करना है, जिससे एचआईवी के संक्रमण को नियंत्रित किया जा सके। उन्होंने कहा कि एचआईवी संक्रमण का प्रसार उत्तर प्रदेश के सामान्य जनसाधारण में अन्य माध्यमों के साथ-साथ विस्थापितों के माध्यम से भी हो रहा है। इसको रोकने के लिए एड्स नियंत्रण सोसाइटी ने रेलवे के सहयोग से 'माइग्रेन्ट संवेदीकरण परियोजना' शुरूआत की है। परियोजना 20 अक्टूबर 2010 से रेलवे स्टेशन चारबाग, वाराणसी कैन्ट रेलवे स्टेशन पर शुरू की जा चुकी है। उनका कहना है कि पलायन करने वाले श्रमिकों के माध्यम से जन समुदाय एवं ग्रामीण क्षेत्र में भी यह बीमारी फैल रही है। बीमारी का कोई टीका और इलाज भी आज तक विकसित नहीं हुआ है, इसलिए एचआईवी एड्स के बारे में जानकारी और सावधानी ही एक मात्र विकल्प है। इस अवसर पर सोसाइटी के अधिकारी, यूनिसेफ के डॉ के भूयन, एडीआरएम रेलवे एके दादरिया, सीनियर डीसीएम राधेश्याम, सीएमएस डॉ किरन मिश्रा और स्टेशन मैनेजर गिरधारी सिंह उपस्थित थे।\n\nएचआइवी पॉजिटिव लोगों को मुख्यधारा में लाने के लिएउत्तर प्रदेश एड्स नियंत्रण सोसाइटी मुख्य सचिव और परियोजना के निदेशक ने 2010 में दिशा-निर्देश जरी करके 'एचआइवी/ एड्स के साथ जी रहे लोगों' को सरकार द्वारा उपलब्ध कराई गई सुविधाएँ पहुँचाने को कहा। इन लोगों की समस्याओं को दूर करने के लिए सर्कार ने ग़रीबी-रेखा से निचे रहने की स्थिति के पंजीकरण, जन्म तथा मृत्यु प्रमाणपत्रों के जारी करने और राशन जारी करने के मामलों में प्राथमिकता दी है।\n\nउत्तर प्रदेश के ज़िला फ़ैजाबादमें स्थित उत्तर प्रदेश राज्य एड्स नियंत्रण सोसाइटी से जुडी फ़ैजाबाद ज़िला एड्स नियंत्रण सोसाइटी अपने आप में एक निष्क्रिय सरकारी संगठन के रूप में काम कर रही है। इसकी मिसाल इसी साल 2012 में विश्व स्वास्थ्य संगठन ने रक्तदान के लिए जागरूकता पैदा करने के लिए 2012 में एक माह-भर अभियान चलाने का निर्देश से पता चलती है। यह अभियान मई 2012 से 14 जुलाई 2012 तक चलाया जाना था। फैजाबाद जिले में यह जिम्मेदारी जिला एड्स नियंत्रण सोसाइटी की थी कि वह सर्वाधिक बार रक्तदान करने वालों को सूचीबद्ध कर सम्मानित करे तथा पंफलेट, पोस्टर, वालराइटिंग, गोष्ठी, रैली आदि के माध्यम से जनजागरण करे। बावजूद इसके, इस संबंध कार्ययोजना नहीं बनाई गई। इसी से सोसाइटी की इस बाबत गंभीरता को समझा जा सकता है।\n\nचंदौली ज़िला एड्स नियंत्रण सोसाइटी उत्तर प्रदेश के ज़िला चंदौली में एड्स रोकथाम का प्रयास प्रयास करती है। चंदौली ज़िला एड्स नियंत्रण सोसाइटी एक सक्रिय भूमिका निभा रही है। सोसाइटी द्वारा २०११ विश्व एड्स दिवस के अवसर पर ज़िला कलेक्ट्रेट से जिला चिकित्सालय तक जागरुकता रैली निकाली गई। रैली का शुभारंभ जिलाधिकारी विजय कुमार त्रिपाठी ने हरी झंडी आगे के लिए रवाना किया। गैर-सरकारी संगठनों के समन्वय की मिसाल इसी समय पर आयोजित खुशी सोसाइटी फॉर सोशल सर्विसेज की ओर से नुक्कड़ नाटक के माध्यम से एड्स की विस्तृत जानकारी में देखने को मिली। एक और गैर-सरकारी संगठन मानव सेवा एवं पर्यावरण संरक्षण समिति के कार्यालय पर गोष्ठी आयोजित कर एड्स के प्रति लोगों को जागरुकता के प्रयास में भी ऐसी ही मिसाल सामने आई। मानव सेवा केंद्र की ओर से भी जिला क्षय रोग अधिकारी के नेतृत्व में जागरुकता रैली निकाली गई।\n\nमैनपुरी ज़िला एड्स नियंत्रण सोसाइटी उत्तर प्रदेश के ज़िला मैनपुरी में एड्स रोकथाम का प्रयास प्रयास करती है। मैनपुरी ज़िला एड्स नियंत्रण सोसाइटी एक सक्रिय भूमिका निभा रही है। सोसाइटी द्वारा समय-समय जागरूकता कार्यक्रम आयोजित होते रहे हैं और इसी श्रृंखला में २०११ में विजिला एड्स नियंत्रण सोसाइटी के तत्वावधान में आयोजित स्वैच्छिक रक्तदान शिविर का बड़े पैमाने पर आयोजित हुआ। इस शिवर रक्तदान को पुन्य के काम के रूप में पेश किया गया और एड्स के प्रति भी जागरूकता का प्रयास किया गया।\n\nचित्रकूट ज़िला एड्स नियंत्रण सोसाइटी उत्तर प्रदेश के ज़िला चित्रकूट में एड्स रोकथाम का प्रयास करती है। चित्रकूट ज़िला एड्स नियंत्रण सोसाइटी एक सक्रिय भूमिका निभा रही है। सोसाइटी द्वारा समय-समय जागरूकता कार्यक्रम आयोजित होते रहे हैं और इसी श्रृंखला में विश्व एड्स दिवस २०११ पर स्वास्थ्य विभाग सहित अनेक संस्थानों में कार्यक्रम आयोजित किए गए। जिला एड्स नियंत्रण सोसाइटी के तत्वावधान में सीआईसी से महिला जिला चिकित्सालय तक एड्स जागरूकता रैली निकाली गई। जिला चिकित्सालय में संगोष्ठी आयोजित की गई। जिला चिकित्सालय में एड्स विषय पर संगोष्ठी का आयोजन किया गया।\n", "id": "485879", "title": "उत्तर प्रदेश राज्य एड्स नियंत्रण सोसाइटी"}
{"url": "https://hi.wikipedia.org/wiki?curid=485892", "text": "यूईएफए यूरोपीय चैम्पियनशिप\n\nयूईएफए यूरोपीय चैम्पियनशिप (यूईएफए यूरो) प्राथमिक संघ फुटबॉल प्रतियोगिता यूईएफए के सदस्यों के वरिष्ठ पुरुषों की राष्ट्रीय टीमों से चुनाव लड़ा है। 1960 के बाद से हर चार साल आयोजित, यह मूल रूप से यूईएफए यूरोपीय राष्ट्र कप बुलाया गया था, 1968 में वर्तमान नाम को बदल रहा है। 1996 टूर्नामेंट के साथ शुरू, विशिष्ट चैंपियनशिप अक्सर यूरो के रूप में संदर्भित कर रहे।\n\nपहले टूर्नामेंट में प्रवेश करने के लिए मेजबान देशों (जो स्वतः अर्हता) के अलावा अन्य सभी टीमों को एक क्वालीफाइंग प्रक्रिया में प्रतिस्पर्धा। चैम्पियनशिप विजेताओं निम्नलिखित फीफा कोन्फिडरेशन्स कप में प्रतिस्पर्धा करने का अवसर प्राप्त करते हैं, लेकिन ऐसा करने के लिए बाध्य नहीं कर रहे हैं।\n\nसबसे हाल चैंपियनशिप, 2012 में पोलैंड और यूक्रेन द्वारा सह मेजबानी और चैम्पियनशिप स्पेन ने जीती। अगले यूरोपीय चैम्पियनशिप फ्रांस में आयोजित किया जाएगा।\n\nप्रत्येक टूर्नामेंट के लिए, प्रत्येक फाइनल टूर्नामेंट में टीमों की संख्या (कोष्ठक में) दिखाए गए हैं।\n\n", "id": "485892", "title": "यूईएफए यूरोपीय चैम्पियनशिप"}
{"url": "https://hi.wikipedia.org/wiki?curid=485902", "text": "एकांतिक\n\nएकांतिक वैष्णव संप्रदाय का प्राचीन नाम है। वैष्णव संप्रदाय को प्राचीन काल में अनेक नामों से पुकारते थे जिनमें भागवत, सात्वत तथा पांचरात्र नाम विशेष विख्यात हैं। 'एकांतिक' भी इसी का अपर पर्याय है। 'पद्मतंत्र' नामक पांचरात्र संहिता का यह वचन प्रमाण के लिए उपस्थित किया जा सकता है:\n\nइस नामकरण के लिए पर्याप्त कारण विद्यमान है। 'एकांतिक' शब्द का अर्थ है - वह धर्म जिसमें एक ही (भगवान्‌) अंत या सिद्धांत माना जाए। भागवत धर्म का प्रधान तत्व है प्रपत्ति या शरणागति। भगवान्‌ की शरण में जाने पर ही जीव का कल्याण होता है। भगवान्‌ की जब तक कृपा जीव पर नहीं होती, तब तक उसका उद्धार नहीं होता। इस कृपा को क्रियाशील बनाने के लिए 'शरणागति' ही परम साधन है। इसलिए भागवतों का सर्वश्रेष्ठ ग्रंथ भगवद्गीता 'मामेकं शरणं व्रज' की गौरवपूर्ण शिक्षा देती है। एकांती भक्त की भगवत्प्राप्ति का वर्णन अनुस्मृत्ति में किया गया है।\n\nउपनिषद् युग में भागवत धर्म 'एकायन' नाम से प्रख्यात था जो 'एकांतिक' का ही एक नूतन अभिधान है। छांदोग्य उपनिषद् (7। 1। 2) में भूमाविद्या के वर्णनप्रसंग में नारद के द्वारा अधीत विद्याओं में 'एकायनविद्या' के नाम का प्रथम उल्लेख उपलब्ध होता है- ऋग्वेदं भगवोऽध्येमि यजुर्वेदं सामवेदमथर्वाणं वाकोवाक्यमेकायन च। इस शब्द के अर्थ के विषय में प्राचीन टीकाकारों में मतभेद है। रंग रामानुज नामक श्रीवैष्णव टीकाकार की सम्मति में 'एकायन' शब्द वेद की 'एकायन शाखा' का द्योतक है जिसका साक्षात्‌ संबंध भागवत्‌ या वैष्णव संप्रदाय से है। नारद पांचरात्रीय भक्ति के महनीय आचार्य हैं। वे ही छांदोग्य के पूर्वोक्त प्रसंग में एकायन विद्या के ज्ञाता रूप से उल्लिखित किए गए हैं। इस कारण भी 'एकायन' विद्या को भागवत शास्त्र के अर्थ में ग्रहण करना उचित प्रतीत होता है। शुक्ल यजुर्वेद की काण्व शाखा का ही नाम 'एकायन शाखा' है, ऐसा 'काण्व शाखामहिमा संग्रह' नामक ग्रंथ में नागेश का कथन है। इस मत की पुष्टि 'जयाख्य संहिता' से भी होती है। इस संहिता के अनुसार पांचरात्र (वेष्णव मत) के प्रवर्तक पाँचों ऋषि, जिनके नाम औपगायन, कौशिक, शांडिल्य, भरद्वाज तथा मौंजायन हैं, काण्व शाखा के अध्येता बतलाए गए हैं (जयाख्य संहिता 1। 116)। फलत: 'एकांतिक' तथा 'एकायन' दोनों शब्द प्राचीन भागवत संप्रदाय के लिए प्रयुक्त होते थे; यह तथ्य मानना नितांत उचित है।\n\nएकांतिक धर्म की प्राचीन संहिताओं की संख्या 108 के ऊपर बतलाई जाती है जिनमें अहिर्बुध्न्य, जयाख्य तथा बृहद् ब्रह्मसंहिता मुख्य हैं। इनमें चार विषयों का प्रतिपादन विशेष रूप से किया गया है-ज्ञान, योग, क्रिया तथा चर्या। ज्ञान के अंतर्गत ब्रह्म, जीव तथा जगत्‌ के आध्यात्मिक रूप का और सृष्टितत्व का विशेष निरूपण किया गया है। योग प्रकरण में मुक्ति के साधनभूत योग तथा उसकी प्रक्रियाओं का विवरण है। क्रियाप्रकरण में वैष्णव मंदिरों का निर्माण, मूर्ति की स्थापना आदि विषयों का वर्णन है। चर्या के अंतर्गत आह्विक क्रिया, मूर्तियों के पूजन का विस्तृत विवरण, पर्व तथा उत्सव के अवसरों पर विशिष्ट पूजा का विधान वर्णित है। इन्हीं संहिताओं के आधार पर वैष्णव संप्रदायों की विशेष उन्नति मध्य युग में होती रही।\n\n", "id": "485902", "title": "एकांतिक"}
{"url": "https://hi.wikipedia.org/wiki?curid=485906", "text": "यूनाइटेड किंगडम में पोस्टकोड\n\nयूनाइटेड किंगडम में पोस्टल कोड या पिन कोड को पोस्टकोड कहा जाता है। ये अक्षरांकीय होते हैं और इन्हें रॉयल मेल ने 15 वर्ष की अवधि में 11 अक्टूबर 1959 से 1974 के बीच शुरू किया था। सम्पूर्ण पोस्टकोड को \"पोस्टकोड यूनिट\" के नाम से जाना जाता है और आमतौर पर पतों की एक सीमित संख्या से या एक बड़े वितरण बिंदु से मेल खाता है। पोस्टकोड को डाक की स्वचालित छँटाई की सहायता के आलावा विस्तृत श्रृंखला के प्रयोजनों लिए अपनाया गया है।\n", "id": "485906", "title": "यूनाइटेड किंगडम में पोस्टकोड"}
{"url": "https://hi.wikipedia.org/wiki?curid=485913", "text": "लाजवर्द\n\nलाजवर्द या राजावर्त () एक मूल्यवान नीले रंग का पत्थर है जो प्राचीनकाल से अपने सुन्दर नीले रंग के लिए पसंद किया जाता है। कई स्रोतों के अनुसार प्राचीन भारतीय संस्कृति में जिन नवरत्नों को मान्यता दी गई थी उनमें से एक लाजवर्द था। भारतीय ज्योतिष शास्त्र के अनुसार लाजवर्द शुक्र ग्रह का प्रतीक है।\n\nअफ़ग़ानिस्तान के बदख़्शान प्रान्त में कोकचा नदी कि वादी में लाजवर्द की सर-ए-संग नामक खान लगभग ३०००-४००० ईसापूव से काम कर रही हैं और यहाँ पास के शोरतुगई नामक स्थान पर सिन्धु घाटी सभ्यता की एक व्यापारिक बस्ती भी मिली हैं जिसे ज़रिये सिन्धु घाटी सभ्यता के लोगों तक लाजवर्द पहुँचाया जाता था। लाजवर्द के कुछ स्रोत सुदूर पूर्व में साइबेरिया की बायकल झील के पास भी मिले हैं। लाजवर्द की मांग इतनी व्यापक थी कि अफ़ग़ान लाजवर्द के बने ज़ेवर प्राचीन मिस्र, सुमेर, कॉकस क्षेत्र और दूर पश्चिमी अफ़्रीका के मॉरीतानिया तक भी मिले हैं।\n\nलाजवर्द एक पत्थर होता है जिसका सबसे सबसे महत्वपूर्ण भाग लैज़ुराईट () नामक खनिज होता है। किसी भी लाजवर्द के टुकड़े का २५% से लेकर ४०% लैज़ुराईट होता है। लैज़ुराईट का रासायनिक फ़ॉर्मूला (Na,Ca)(AlSiO)(S,SO,Cl) है। इसके साथ-साथ लाजवर्द में कैल्साइट (सफ़ेद रंग), सोडालाइट (नीला रंग) और पाएराइट (चमकीला पीला रंग) और कुछ अन्य खनिज भी अक्सर मिले होते हैं। प्रकृति में लाजवर्द अक्सर संगमरमर के अन्दर धंसा हुआ मिलता है।\n\n", "id": "485913", "title": "लाजवर्द"}
{"url": "https://hi.wikipedia.org/wiki?curid=485919", "text": "उत्तराखंड राज्य एड्स नियंत्रण सोसाइटी\n\nउत्तराखंड राज्य एड्स नियंत्रण सोसाइटी एक ऐसा भारत की परिकल्पना करता है जहां पर हर व्यक्ति जो एचआईवी के साथ से जूज रहा हो गुणवत्ता की देखभाल और गरिमा के साथ इलाज पा सके। प्रभावी रोकथाम, देखभाल और एचआईवी / एड्स के लिए समर्थन एक वातावरण में हो सकता है जहां मानव अधिकारों का सम्मान किया जा रहा हो और जो संक्रमित या एचआईवी / एड्स से प्रभावित लोग हों वह निष्कलंकित तथा भेदभाव-रहित जीवन जी सकें।\n\nविख्यात बॉलीवुड की अभनेत्री चित्राशी रावत उत्तराखंड राज्य एड्स नियंत्रण सोसाइटी की ब्रांड एंबेसडर बना दी गयी है। यह निर्णय सोसाइटी ने नवम्बर 2011 में राज्य में एचआईवी / एड्स के मामलों की बढ़ती संख्या के मद्देनज़र किया है। आश्चर्यजनक रूप से एचआईवी के मामलों की अधिक संख्या राज्य के दूर-दराज़ वाले पहाड़ी क्षेत्रों से सूचित की गयी है।\n\nउत्तराखंड राज्य एड्स नियंत्रण सोसाइटी ने कई कांफ्रेंस तथा कार्यशालाओं का आयोजन किया है जिसका लक्ष्य जवान पीडी को एड्स से ख़बरदार करना है। एक ऐसे ही अवसर में गढ़वाल विवि (ग़ैर-सरकारी संगठन) और उत्तराखंड राज्य एड्स नियंत्रण सोसाइटी (यूसैक्स) ने रेड रिबन क्लब को लेकर एक तीन दिवसीय कार्यशाला 2007 में शुरू की थी। इस मौके पर तकनीकी सत्रों में विशेषज्ञों ने नोडल अधिकारियों व छात्रों को एड्स के बारे में विस्तृत जानकारी दी।\n", "id": "485919", "title": "उत्तराखंड राज्य एड्स नियंत्रण सोसाइटी"}
{"url": "https://hi.wikipedia.org/wiki?curid=485922", "text": "कोकचा नदी\n\nकोकचा नदी () उत्तरी अफ़ग़ानिस्तान की एक नदी है। यह आमू दरिया की एक उपनदी है और बदख़्शान प्रान्त में हिन्दू कुश पहाड़ों में बहती है। बदख़्शान प्रान्त की राजधानी फैज़ाबाद इसी नदी के किनारे बसी हुई है। कोकचा नदी की घाटी में सर-ए-संग खान स्थित है जहाँ से हज़ारों सालों से लाजवर्द (लैपिस लैज़्यूली) निकाला जा रहा है। २००० ईसापूर्व में अपने चरम पर सिन्धु घाटी सभ्यता ने भी यहाँ के शोरतुगई इलाक़े के पास एक व्यापारिक बस्ती बनाई थी जिसके ज़रिये लाजवर्द भारतीय उपमहाद्वीप के अलावा प्राचीन मिस्र और मेसोपोटामिया की सभ्यताओं तक भी पहुँचाया जाता था।\n\n\n", "id": "485922", "title": "कोकचा नदी"}
{"url": "https://hi.wikipedia.org/wiki?curid=485927", "text": "सर-ए-संग\n\nसर-ए-संग () उत्तरी अफ़ग़ानिस्तान के बदख़्शान प्रान्त के कूरान व मुन्जान ज़िले () में कोकचा नदी की घाटी में स्थित एक बस्ती है। यह अपनी लाजवर्द (लैपिस लैज़्यूली) की खान के लिए मशहूर है जहाँ से हज़ारों सालों से यह मूल्यवान पत्थर निकाला जा रहा है। प्राचीन दुनिया में साइबेरिया की छोटी-मोटी दो-एक खानों को छोड़कर यह विश्व का एकमात्र लाजवर्द का स्रोत होता था। सर-ए-संग का लाजवर्द दुनिया का सब से उत्तम कोटि का लाजवर्द माना जाता है। २००० ईसापूर्व में अपने चरम पर सिन्धु घाटी सभ्यता ने भी यहाँ के शोरतुगई इलाक़े के पास एक व्यापारिक बस्ती बनाई थी जिसके ज़रिये लाजवर्द भारतीय उपमहाद्वीप के अलावा प्राचीन मिस्र और मेसोपोटामिया की सभ्यताओं तक भी पहुँचाया जाता था।\n\n'सर-ए-संग' का मतलब फ़ारसी में 'पत्थर का स्थान' होता है। संग का अर्थ 'पत्थर' होता है और यह अवस्ताई भाषा के मूल \"असन\" शब्द से आया है। क्योंकि संस्कृत ओर फ़ारसी दोनों हिन्द-ईरानी भाषा परिवार की बहने हैं इसलिए ठीक यही सजातीय शब्द संस्कृत में भी \"अश्न\" रूप में मिलता है ओर ऋग्वेद में प्रयोगित है। इसका अर्थ भी \"पत्थर\" है।\n\nकुछ इतिहासकारों के अनुसार सर-ए-संग की लाजवर्द की खान ७,००० सालों से सक्रीय है। यहाँ एक पुरानी सुरंग है जो अब छोड़ सी गई है और दो नई सुरंगें हैं। यहाँ के लाजवर्द से बने ज़ेवर प्राचीन मिस्र, सुमेर, कॉकस क्षेत्र और दूर पश्चिमी अफ़्रीका के मॉरीतानिया तक भी मिले हैं। प्राचीन मिस्र के फ़िरौन तूतानख़ामून के मक़बरे और ईराक़ में सुमेर सभ्यता के ऊर ख़ज़ाने में भी यहाँ का लाजवर्द मिला है।\n\n", "id": "485927", "title": "सर-ए-संग"}
{"url": "https://hi.wikipedia.org/wiki?curid=485933", "text": "शोरतुग़ई\n\nशोरतुग़​ई () उत्तरी अफ़ग़ानिस्तान के बदख़्शान प्रान्त में कोकचा नदी और आमू दरिया के विलय क्षेत्र के पास २००० ईसापूर्व में स्थापित सिन्धु घाटी सभ्यता की एक व्यापारिक बस्ती थी। यह पास में स्थित सर-ए-संग की खानों से लाजवर्द (लैपिस लैज़्यूली) आगे पहुँचाने के लिए स्थापित की गई थी। इतिहासकार समझते हैं कि इसमें वह सभी चिह्न हैं जो सिन्धु घाटी के सम्बंधित बस्तियों में हुआ करते हैं। माना जाता है कि लाजवर्द के अलावा यहाँ से टिन और सोना भी होकर जाता था और संभव है कि मध्य एशिया का और भी माल दक्षिण में भारतीय उपमहाद्वीप भेजा जाता हो।\n\nयह बस्ती दो पहाड़ों पर विस्तृत थी जिन्हें पुरातत्व विशेषज्ञों ने 'ए' और बी' का नाम दिया। 'ए' पर रहने की बस्ती थी और 'बी' पर एक क़िलेनुमा निर्माण के खँडहर हैं। दोनों दो-दो हैक्टर के क्षेत्रफल पर फैले हुए हैं। यहाँ कुछ संक्षिप्त लिखाई वाली एक मोहर, मिटटी के बने बैल और बैलगाड़ी की प्रतिमाएँ और रंग करे हुए मिटटी के बर्तन मिले हैं। यह सभी सिन्धु घाटी सभ्यता से सम्बंधित चीजें हैं।\n\n", "id": "485933", "title": "शोरतुग़ई"}
{"url": "https://hi.wikipedia.org/wiki?curid=485944", "text": "बेटा अक्विलाए तारा\n\nबेटा अक्विलाए, जिसका बायर नाम भी यही (β Aquilae या β Aql) है, गरुड़ तारामंडल का एक तारा है। यह एक G8IV श्रेणी का उपदानव तारा है। बेटा अक्विलाए का वर्णक्रम (स्पेक्ट्रम) इतना स्थाई है कि १९४३ से अन्य तारों का श्रेणीकरण अक्सर इस से तुलना कर के किया जाता है। यह तारा पृथ्वी से लगभग ४४.७ प्रकाश वर्ष की दूरी पर हैं और यहाँ से देखी गई इसकी चमक (सापेक्ष कांतिमान) +३.७१ मैग्नीट्यूड है। यह एक प्रतीत होने वाला तारा दूरबीन से देखने पर दोहरा तारा नज़र आता है। इसका साथी तारा बेटा अक्विलाए बी (β Aquilae B) कहलाता है और १२वे मैग्नीट्यूड की बहुत धुंधली चमक रखता है (याद रहे कि मैग्नीट्यूड ऐसा उल्टा माप है जो जितना अधिक हो तारा उतना ही कम रोशन होता है)।\n\nबेटा अक्विलाए को \"अलशाइन\" (Alshain) भी कहते है। यह नाम अरबी भाषा के \"\" (\"अल-शाहीन\") से लिया गया है जिसका मतलब \"बहरी\" (पेरेग्रिन फाल्कन, एक क़िस्म की चील) होता है।\n\nबेटा अक्विलाए का व्यास (डायमीटर) सूरज के व्यास का ३.२८ गुना है और इसका द्रव्यमान (मास) सौर द्रव्यमान का १.२६ गुना है। इसकी चमक (यानि निरपेक्ष कान्तिमान) सूरज से ६ गुना है। बेटा अक्विलाए की आयु ९.६ से ११.४ अरब वर्ष के बीच है।\n\n", "id": "485944", "title": "बेटा अक्विलाए तारा"}
{"url": "https://hi.wikipedia.org/wiki?curid=485950", "text": "प्रियंका सिंह\n\nप्रियंका सिंह जन्म 8 दिसम्बर भारत की एक गतिशील और प्रमुख महिला उद्यमियों में से एक हैं। और वर्तमान में औषधि की तरह ताज समूह की कम्पनियों के निदेशक एपीआई और एग्रो भारत में।\n", "id": "485950", "title": "प्रियंका सिंह"}
{"url": "https://hi.wikipedia.org/wiki?curid=485955", "text": "बिहार राज्य एड्स नियंत्रण सोसाइटी\n\n2005 में बिहार राज्य एड्स नियंत्रण सोसाइटी (BSACS) द्वारा किए गए सर्वेक्षण से पता चला है कि बिहार के आठ जिलों को पहले से ही से अधिक सामान्य जनसंख्या में एक अधिक प्रतिशत एचआइवी प्रसार के साथ उच्च - प्रसार जिलों के रूप में अघोषित रूप से वर्गीकृत हो चुके हैं। 2005 में बिहार राज्य एड्स नियंत्रण सोसाइटी (BSACS) द्वारा किए गए सर्वेक्षण से पता चला है कि बिहार के आठ जिलों को पहले से ही से अधिक सामान्य जनसंख्या में एक अधिक प्रतिशत एचआइवी प्रसार के साथ उच्च - प्रसार जिलों के रूप में अघोषित रूप से वर्गीकृत हो चुके हैं। सर्वेक्षण से पता चला है कि इस परिस्थिति के मुख्य कारण महामारी से अज्ञानता, अपर्याप्त संसाधन और महामारी की तीव्रता और प्रसार का सामान्य जनता द्वारा इंकार है। बिहार सरकार ने दो एंटी रेट्रोवायरल थेरेपी (एआरटी) केंद्र और राष्ट्रीय एड्स नियंत्रण संगठन (नाको) ने 100 स्वतः अनुमति के परीक्षण केंद्र की स्थापना संपन्न हुई।\n\nजागरण सोल्यूशन को बिहार राज्य एड्स नियंत्रण सोसाइटी द्वारा एक अनुबंध के द्वारा जन-जागरण के कार्यों में सम्मानित किया गया। इन्ही में से एक झांकी की विचार प्रक्रिया थी जिसे अच्छी तरह से बिहार राज्य एड्स नियंत्रण सोसाइटी के अधिकारियों द्वारा सराहना की गई। जागरण सोल्यूशन की झांकी एड्स और एड्स के खिलाफ़ लड़ाई के प्रतीक के साथ रंग-बिरंगे गुब्बारे पर संदेश के साथ तख्तियों ले करके छात्रों के एक समूह द्वारा प्रदर्शित की गयी थी। यह झांकी जनवरी 26, 2012 के समारोह का एक हिस्सा थी।\nनेपाल सीमा पर बसे किशनगंज को एड्स के मामले में सबसे सम्वेदनशील मानते हुए सरकार व यूनीसेफ के सहयोग से किशनगंज में एड्स नियंत्रण कार्य 2003 में शुरू तो हुआ परन्तु जिले में एड्स रोगियों की बढती तादाद इस काम में जुटे सघतनो के कागजी काम पर मोहर लगते है। वर्ष 2009 तक 35 गुणा एचआईवी पोजिटिव मरीज की तादात जिले में हो जाना इस बीमारी के जिले में गभिर रूप ले लेने की तरफ ईशारा तो करता ही है। सरकारी योजनाएओ की राशी का किस तरह बन्दर बाट होता है यह इसका जीता जागता उदहारण है, जिले में वर्ष 2009 में सरकारी आंकड़ा के मुताबिक 246 मरीज है जबकि वर्ष 2003 में यह संख्या सात था। कहते है न ज्यो-ज्यो ईलाज किया गया त्यों-त्यों मर्ज बढ़ता गया। वर्ष 2002 में संयुक्त राष्ट्र संघ ने यूनीसेफ को भारत के सात जिलों को एड्स की रोकथाम व लोगों में जागरूकता लाने के लिए बिहार के एक मात्र जिला को चुना और चरका प्रोग्राम चलाया गया। पांच वर्षो तक चरका प्रोग्राम जिले में संचालित था और करोड़ों रूपये पानी की तरह बहाया गया। जिसकी पुष्टि उपलब्ध कराये गए सरकारी आंकड़ों से होती है। वर्ष 2003 में एचआईवी पोजिटिव 07 जो 2004 में 15, 2005 में 47, 2006 में 132, 2007 में 151, 2008 में 153, 2009 में 246 से अधिक हो चुकी है। तमाम सरकारी व्यय एवं एनजीओ द्वारा किए गए प्रयास को मूंह चिढ़ाते ये आंकड़े समस्त प्रयासों की विफलता की कहानी कहते हैं। आंकड़ों का बढ़ता क्रम भविष्य की भयावह तस्वीर प्रस्तुत करता है। यह एड्स के संदर्भ में उभर कर सामने आ रहा है। फिलहाल जिले में एड्स कंट्रोल के लिए जिला एड्स कंट्रोल सोसाइटी के अलावे आधा दर्जन स्वयं सेवी संस्था काम कर रहा है। समस्याओं को जड़ में जाकर कारगर प्रयास करना होगा और बाहर से आने वाले लोगों पर सामाजिक जागरूकता लाकर आवश्यक स्वास्थ्य का परीक्षण करना नितांत आवश्यक है।\n\nबिहार राज्य एड्स नियंत्रण सोसाइटी की आलोचना की गयी है कि पत्रकारों को इंटरव्यू देने के सिवा जो आईसीटीसी, एचआईवी पॉजिटिव लोगों की दयनीय स्थिति और राज्य-अस्पतालों के संबंधों में तीखे सवाल नहीं पूछते, बिहार राज्य एड्स नियंत्रण सोसाइटी कई अवसरों पर एचआइवी पॉजिटिव लोगों को नज़रअंदाज़ करती आई है जिसका उडाहरण 2012 में यूनीसेफ़ के सौजन्य से मनाया गया विश्व एड्स अनाथ दिवस है, जिसे राज्य एड्स नियंत्रण सोसाइटी ने मनाना या उससे जुड़ना उचित नहीं समझा।\n", "id": "485955", "title": "बिहार राज्य एड्स नियंत्रण सोसाइटी"}
{"url": "https://hi.wikipedia.org/wiki?curid=485970", "text": "झारखण्ड राज्य एड्स नियंत्रण सोसाइटी\n\nनवगठित राज्य झारखंड में झारखंड राज्य की स्वास्थ्य, चिकित्सा, शिक्षा एवं परिवार कल्याण सोसाइटी के तहत राज्य एड्स नियंत्रण सोसायटी ९ मई २००१ को पंजीकृत की गयी थी किया गया था। आवश्यकता के अनुरूप तकनीकी और प्रबंधकीय कर्मियों कार्यक्रम के अधिक प्रभावी प्रबंधन के लिए कई नियुक्तियां की गयी हैं और की जा रही हैं। सचिव, स्वास्थ्य एवं परिवार कल्याण विभाग, झारखण्ड सरकार के नेत्रित्व में एक प्रशासनिक समूह राज्य एड्स नियंत्रण सोसाइटी सुचालू रूप से चलती है।\n\nझारखण्ड राज्य एड्स नियंत्रण सोसाइटी एक सक्रिय संगठन के रूप में काम करते हुए एचआइवी/ एड्स के रोगियों के लिए विभिन्न सरकारी एवं स्वयंसेवी संगठनों के सहयोग से स्वरोजगार योजना लागू की जिससे एचआईवी / एड्स के रोगी आत्म-निर्भर हो सकें।\n\nझारखंड राज्य एड्स नियंत्रण सोसाइटी न केवल एचआइवी / एड्स बल्कि इनसे जुड़े नशीले पदार्थों के सेवन की दुश्पराम्पर के विरुद्ध भी अग्रसर है। ऐसे ही एक प्रयास में जून २०१२ में सोसाइटी द्वारा बारीडीह स्थित ड्राप-इन सेंटर में जागरूक कार्यक्रम चलाया गया। इसमें लोगों को नशे के दुष्प्रभाव के प्रति जागरूक किया गया। इस दौरान चित्रांकन प्रतियोगिता, नाटक, जादू, अत्यादी का आयोजन किया गया।\n", "id": "485970", "title": "झारखण्ड राज्य एड्स नियंत्रण सोसाइटी"}
{"url": "https://hi.wikipedia.org/wiki?curid=485983", "text": "मध्य प्रदेश राज्य एड्स नियंत्रण सोसाइटी\n\nमध्य प्रदेश राज्य एड्स नियंत्रण सोसाइटी द्वारा राज्य में एड्स अभियान में सक्रिय सहायता दी जा रही है। खासतौर पर माता-पिता से बच्चों में होने वाले संक्रमण, एचआइवी संक्रमित बच्चों के लिए इलाज उपलब्ध कराना, युवाओं में संक्रमण की रोकथाम तथा संक्रमित बच्चों को पूरी सुरक्षा देने के उद्देश्य से कार्यक्रमों को चलाया जा रहा है।\n\nमध्य प्रदेश राज्य एड्स नियंत्रण सोसाइटी के कार्यक्रम में छात्रों की सक्रीय भूमिका रही है। इसी की मिसाल २००६ में होनेवाले यूनाइट फॉर चिल्ड्रेन, यूनाइट अगेन्स्ट एड्स’ नामक कार्यक्रम है जिसके तहत ही यह कार्यशाला आयोजित की गई थी, जिसमें युवा कार्यकर्ताओं को इस भयंकर बीमारी से लड़ने के लिए प्रोत्साहित किया गया। इस कार्यक्रम में हजारों छात्रों ने भाग लिया और छात्रों ने एक सुरक्षा बंधन बांध कर इसके भयंकर रूप का संकेत दिया। उन्होंने पूरे राज्य में एचआइवी से संबंधित जानकारी फैलाने के लिए अपनी प्रतिबद्घता जाहिर की। गौरतलब है कि यह कार्यक्रम माखनलाल चतुर्वेदी पत्रकारिता विश्वविद्यालय में आयोजित एक कार्यशाला में तय किया गया था।\n\nमध्य प्रदेश राज्य एड्स नियंत्रण सोसाइटी स्वतः अथवा गैर-सरकारी संस्थाओं के माध्यम से जनता में एड्स के प्रति जागृति लेन का प्रयास करता है। ऐसे ही एक प्रयास के तहत सुमित्रा सामाजिक कल्याण संस्थान द्वारा संचालित ‘लक्ष्यगत हस्तक्षेप परियोजना’ के अन्तर्गत फॉलोअप हेल्थ कैम्प का आयोजन छतरपुर के सटई रोड़ क्षेत्र में २०१० में किया गया था, जिसका उद्देश्य समुदाय के लोगों का स्वास्थ्य परीक्षण के साथ-साथ उन्हें एड्स के प्रति जागरूक करना भी था। इस कैम्प में एचआइवी जाँच, पारिवारिक स्वस्थ और अन्य कई महत्वपूर्ण विषयों की जानकारी दी गयी और युवाओं की आशंकाओं को दूर करने का प्रयास किया गया।\n\nमध्य प्रदेश राज्य एड्स नियंत्रण सोसाइटी समय-समय पर विशेष कार्यशालाएं आयोजित करते हुए एड्स के प्रति लोगों को जागरूक करने का प्रयास करती है। एक ऐसे ही प्रयास के तहत आज तक न्यूज़ चेनल के एक्जीक्यूटिव प्रोड्यूसर शैलेश ने होटल पलाश रेसीडेसी में साइटी द्वारा मीडिया के छात्रों के लिए एड्स पर एक कार्यशाला को संबोधित किया और लम्बे अरसे तक चलनेवाली बातचीत में कहा कि एड्स जैसी भीषण समस्या पर अगर पढ़ा नही जाता है, इसका मूल कारण यह नहीं है कि लोगों को इसकी चिंता नहीं है। इसका कारण यह है हम आज तक भी इसको वास्तविक रूप से वैसा पेश नहीं कर पाए है। सच यही है कि हमे मीडिया आर्गनाइजेसन की रिक्वायरमेंट के अनुरूप एड्स को प्रेसेटकरना नहीं आया है। समस्या यह नहीं है कि लोग एड्स पर देखना, सुनना या पढ़ना नहीं चाहते है, हम लोगों के सामने समस्या यह है कि हम एड्स पर ऐसा लिख ही नहीं पा रहे है जिसे लोग पढे।\n", "id": "485983", "title": "मध्य प्रदेश राज्य एड्स नियंत्रण सोसाइटी"}
{"url": "https://hi.wikipedia.org/wiki?curid=485997", "text": "भारत का केंद्रीय सचिवालय\n\nकेद्र सरकार राज्य में प्रशासन की सुविधा के ख्याल से विभिन्न मंत्रालयों व विभागों में बंटा हुआ है अर्थात सरकार के सभी मंत्रालयों एवं विभागों को सम्मिलित रूप से केंद्रीय सचिवालय कहा जाता है। साधारणतयाः सभी विभाग मंत्रालयों के अधीन होते हैं परन्तु कुछ अपवाद भी है। मंत्रालयों के राजनितिक प्रमुख मंत्री होते हैं विभाग-विभाजन प्रणाली (पोर्टफोलियो) के आधार पर मंत्रियों को इनका राजनितिक प्रमुख बनाया जाता है जो राष्ट्रपति की ओर से आदेश जरी कर सकता है। कभी-कभी राज्य मंत्रियों को भी विभागों का प्रमुख बनाया जाता है। इन मंत्रालयों का प्रशासनिक प्रमुख सचिव होते हैं। सचिवालय भी मंत्रिपरिषद की तरह ही एक स्वतंत्र निकाय के रूप में कार्य करता है एवं सामूहिक तौर पर जिम्मेदार होता है, यानि सचिवालय का कोई भी विभाग अपने मामलों के निपटने के पहले अन्य सम्बंधित/दिलचस्पी रखने वाले विभग से राय लेता है और इस तरह से सचिवगण किसी खास मंत्री के सचिव न होकर संघ सरकार के सचिव होते हैं।\n", "id": "485997", "title": "भारत का केंद्रीय सचिवालय"}
{"url": "https://hi.wikipedia.org/wiki?curid=486006", "text": "मुद्राक्षर\n\nमुद्राक्षर या टाइप () हाथों द्वारा किये गए अक्षरयोजन () में धातु या अन्य चीज़ के बने उस टुकड़े को कहते हैं जिसपर एक छापने वाला अक्षर बना हो। काग़ज़ों पर छापने के आरंभिक दौर में इन्ही मुद्राक्षरों को एक सांचे में लगाकर शब्द और वाक्य बनाए जाते थे। छापने की प्रेस में ऐसे साँचो के ज़रिये पूरे पन्ने डाले जाते थे। जब पन्ने छापते थे तो केवल इन मुद्राक्षरों के उभरे मुखों पर ही स्याही लगाई जाती थी जो फिर पन्नों पर छपे हुए अक्षरों के रूप में दिखती थी।\n\n", "id": "486006", "title": "मुद्राक्षर"}
{"url": "https://hi.wikipedia.org/wiki?curid=486015", "text": "द्रव्यमान अन्तरण\n\nएक स्थान से दूसरे स्थान पर द्रव्यमान के आने-जाने को द्रव्यमान अंतरण (Mass transfer) कहते हैं। द्रव्यमान अन्तरण अनेकों प्रक्रमों में होता है, जैसे शोषण (absorption), वाष्पन (evaporation), अधिशोषण (adsorption), सुखाने में, अवक्षेपण (precipitation), झिल्ली द्वारा फिल्टर करने पर, तथा आसवन (distillation) आदि। \n\nइंजीनियरी में प्रायः विसरण तथा संवहन के माध्यम से रसायनों के अन्तरण के सन्दर्भ में 'द्रव्यमान अन्तरण' का उपयोग होता है। \n\n", "id": "486015", "title": "द्रव्यमान अन्तरण"}
{"url": "https://hi.wikipedia.org/wiki?curid=486019", "text": "अंतरिक्ष ओपेरा\n\nअंतरिक्ष ओपेरा या स्पेस ओपेरा () विज्ञान कथा (साइंस फ़िक्शन) की एक उपशैली है जसमें पृथ्वी से बाहर अन्य ग्रहों में या खुले अंतरिक्ष में में रोमांचकारी घटनाएँ होती हैं और अक्सर कहानी में प्रेमकथा के तत्व भी मिश्रित होते हैं। इसमें अक्सर दो ऐसे प्रतिद्वंदियों के बीच की लड़ाई भी दर्शाई जाती है जिनके पास एक काल्पनिक सुदूर भविष्य की वैज्ञानिक उपलब्धियाँ और हथियार होते हैं। छह फ़िल्मों वाली प्रसिद्ध स्टार वॉर्स शृंखला अंतरिक्ष ओपेरा का एक अच्छा उदाहरण है।\n\nपारंपरिक रूप से ओपेरा () एक प्रकार की पश्चिमी नौटंकी समझी जा सकती है, जिसमें संगीत, रोमांच, प्रेम और लोक-मनोरंजन के अन्य तत्व शामिल हों।\n\n", "id": "486019", "title": "अंतरिक्ष ओपेरा"}
{"url": "https://hi.wikipedia.org/wiki?curid=486027", "text": "फ़ैज़ाबाद, बदख़्शान\n\nफ़ैज़ाबाद​ () उत्तरी अफ़ग़ानिस्तान के बदख़्शान प्रान्त की राजधानी और सबसे बड़ा शहर है। १,२०० मीटर की ऊंचाई पर कोकचा नदी के किनारे स्थित यह शहर पामीर क्षेत्र का एक मुख्य व्यापारिक और प्रशासनिक केंद्र भी है।\n\nसड़कों की कमी के कारण फ़ैज़ाबाद​ ऐतिहासिक रूप से बाक़ी अफ़ग़ानिस्तान से थोड़ा अलग-थलग रहा है। यहाँ के ज़्यादातर लोग ताजिक समुदाय के हैं, हालांकि यहाँ कुछ पश्तून, उज़बेक और तुर्कमेन लोग भी बसते हैं। पहाड़ी इलाक़ा होने के कारण यहाँ की अलग-अलग वादियों में बहुत सी भाषाएँ बोली जाती हैं, जिनमें दरी फ़ारसी, मुन्जानी, वाख़ी, पश्तो, इश्काशिमी, याज़गुलामी, सरिकोली, शुग़नाई और रोशानी शामिल हैं। शहर में दो बड़े बाज़ार हैं जहाँ पर कपास, कपड़े, नमक, शक्कर, इंडिगो (नील) और धातु के बने छुरी, चाक़ू, कैंची, चम्मच, वग़ैराह का व्यापार गरम रहता है।\n\nसन् १६८० तक यह शहर जौज़ गुन () या जौज़ून ()​ के नाम से जाना जाता था क्योंकि यहाँ अख़रोट-बादाम के पेड़ों की भरमार है और फ़ारसी व ताजिक में अख़रोट-बादाम को 'जौज़' () कहा जाता है। उस साल में पैग़म्बर मुहम्मद का ख़िरक़ा (पोशाक) यहाँ लाया गया जिसके बाद इस शहर का नाम बदलकर फ़ैज़ाबाद​ (यानि 'फ़ैज़' या दिव्य आशीर्वाद द्वारा आबाद नगर) रखा गया। उसी समय बदख़्शान की राजधानी मुन्जान से बदलकर इस शहर को बना दिया गया। बाद में १७६८ में अहमद शाह अब्दाली उस पोशाक (ख़िरक़े) को कंदहार ले गया और वहाँ उसे रखने के लिए एक मस्जिद बनवाई जिसे ख़िरक़ा शरीफ़ ज़ियारत​ के नाम से जाना जाता है।\n\nफ़ैज़ाबाद में सात ऐतिहासिक क़िले हैं जिनमें से अधिकतर खँडहर बन चुके हैं। यह शहर से अन्दर-बाहर जाने वाली सड़कों पर निगरानी रखने के लिए बनाए गए थे। १९७९ में जब सोवियत संघ ने अफ़ग़ानिस्तान पर क़ब्ज़ा कर लिया तो फ़ैज़ाबाद उसके विरुद्ध लड़ने वाले जुझारुओं का अड्डा बन गया। १९८० में सोवियत लाल सेना ने इसपर क़ब्ज़ा कर लिया और फ़ैज़ाबाद एक सोवियत छावनी बन गया। २००१ के बाद अफ़ग़ानिस्तान में अमेरिकी हस्तक्षेप का असर फ़ैज़ाबाद पर भी पड़ा जब वहाँ से तालोक़ान तक एक राजमार्ग बनाया गया तो अब इस शहर को अफ़ग़ान रिंग रोड से जोड़ता है।\n\n'बदख़्शान' शब्द में 'ख़' अक्षर के उच्चारण पर ध्यान दें क्योंकि यह बिना बिन्दु वाले 'ख' से ज़रा भिन्न है। इसका उच्चारण 'ख़राब' और 'ख़रीद' के 'ख़' से मिलता है।\n\n", "id": "486027", "title": "फ़ैज़ाबाद, बदख़्शान"}
{"url": "https://hi.wikipedia.org/wiki?curid=486029", "text": "अंडमान एवं निकोबार एड्स नियंत्रण सोसाइटी\n\nकेंद्र शासित क्षेत्र अंडमान एवं निकोबार के लिए राष्ट्रीय एड्स नियंत्रण संगठन के अंतर्गत काम करनेवाली संस्था अंडमान एवं निकोबार एड्स नियंत्रण सोसाइटी है। यह संस्था एड्स-सम्बन्धी जानकारी, स्वस्थ अथवा परामर्श केन्द्रों के संचालन, रक्त बैंकों के प्रबंधन अथवा स्वास्थ्य कर्मियों के प्रशिक्षण की दिशा में काम करती है।\n\nअंडमान एवं निकोबार एड्स नियंत्रण सोसायटी समय-समय पर स्वस्थ कर्मियों के लिए एड्स, टी बी और कई घातक रोगों से जूजने के लिए प्रशिक्षण कार्यक्रम आयोजित करती आई है। \n\nयूँ तो अंडमान एवं निकोबार एड्स नियंत्रण सोसायटी देश की दूसरी एड्स नियंत्रण सोसाइटियों की तरह काम कार्य पूरे कर रही है, परन्तु इंटरनेट पर यह बात आम हो चुकी है अंडमान एवं निकोबार एड्स नियंत्रण सोसायटी बंद हो चुकी है तथा यहाँ के काम करनेवालों को हटा दिया गया है।\n", "id": "486029", "title": "अंडमान एवं निकोबार एड्स नियंत्रण सोसाइटी"}
{"url": "https://hi.wikipedia.org/wiki?curid=486034", "text": "अरुणाचल प्रदेश राज्य एड्स नियंत्रण सोसाइटी\n\nअरुणाचल प्रदेश के लिए राष्ट्रीय एड्स नियंत्रण संगठन के अंतर्गत काम करनेवाली संस्था अरुणाचल प्रदेश राज्य एड्स नियंत्रण सोसाइटी है। यह संस्था एड्स-सम्बन्धी जानकारी, स्वस्थ्य अथवा परामर्श केन्द्रों के संचालन, रक्त बैंकों के प्रबंधन अथवा स्वास्थ्य कर्मियों के प्रशिक्षण की दिशा में काम करती है।\n\nअरुणाचल प्रदेश राज्य एड्स नियंत्रण सोसाइटी के सौजन्य से एक चौदह-सदस्य अरुणाचल सकारात्मक व्यक्तियों के नेटवर्क की स्थापना हुई है। यह टीम एचआइवी पॉज़िटिव लोगों की सहायता करती है और इन लोगों को समाज में सक्रिय भूमिका निभाने के लिए प्रेरित करती है। अरुणाचल प्रदेश राज्य में १७८ एचआइवी पॉज़िटिव लोग पाय गए हैं। यह संख्या इसके बावजूद है कि यहाँ की ११ लाख की आबादी में केवल १.६ लाख लोग ही एचआइवी की जाँच से गुज़र चुके हैं।\n\nराज्य की जनता में जागरुकता लाने के उद्देश्य से राज्य एड्स नियंत्रण सोसाइटी समय-समय पर सांस्कृतिक तथा संगीत कार्यक्रमों को आयोजित करती आ रही है।\n", "id": "486034", "title": "अरुणाचल प्रदेश राज्य एड्स नियंत्रण सोसाइटी"}
{"url": "https://hi.wikipedia.org/wiki?curid=486037", "text": "क़ला-ए-नौ, अफ़्ग़ानिस्तान\n\nक़ला-ए-नौ​ () पश्चिमोत्तरी अफ़ग़ानिस्तान के बादग़ीस प्रान्त की राजधानी और सबसे बड़ा शहर है। जिस ज़िले में यह शहर पड़ता है उसका नाम भी क़ला-ए-नौ ज़िला है। इस ज़िले की ८०% आबादी ताजिक है और ताजिक भाषा ही यहाँ सबसे अधिक बोली जाती है हालांकि बहुत से लोगों को पश्तो भी आती है। क़ला-ए-नौ के आसपास का इलाक़ा अपने पिस्ते के वनों के लिए मशहूर है।\n\nस्थानीय ताजिक भाषा में 'क़ला-ए-नौ' का मतलब 'नया क़िला' होता है। १८६३ तक एक खँडहर बना क़िला और कुछ ख़ानाबदोश अइमाक़​ क़बीलों के तम्बू खड़े हुआ करते थे। १८७८ में यहाँ एक नए क़िले का निर्माण हुआ जिस से शहर का नाम पड़ा। धीरे-धीरे यहाँ एक बस्ती बनती गई। १९७०-७१ में एक आकाल से यह नगर काफी प्रभावित हुआ और बहुत से लोग इसे छोड़कर चले गए। उसके बाद फिर आबादी बढ़ने लगी और अब यहाँ बहुत सी दुकाने और एक थाना भी है। यहाँ पर सड़कों की परेशानी है लेकिन बजरी की कच्ची सड़कें बनाने से शहरवालों को कुछ मदद मिली है।\n\n'बादग़ीस' में 'ग़' अक्षर के उच्चारण पर ध्यान दें क्योंकि यह बिना बिन्दु वाले 'ग' से ज़रा भिन्न है। इसका उच्चारण 'ग़लती' और 'ग़रीब' शब्दों के 'ग़' से मिलता है।\n\n", "id": "486037", "title": "क़ला-ए-नौ, अफ़्ग़ानिस्तान"}
{"url": "https://hi.wikipedia.org/wiki?curid=486045", "text": "नीली, अफ़्ग़ानिस्तान\n\nनीली​ () मध्य अफ़ग़ानिस्तान के दायकुंदी प्रान्त की राजधानी और सबसे बड़ा शहर है। यहाँ के ज़्यादातर लोग हज़ारा समुदाय के हैं। २,०२२ मीटर की ऊँचाई पर स्थित इस शहर में बहुत ज़बरदस्त सर्दियाँ पड़ती हैं और सड़कें ख़राब होने से उस मौसम में यातायात बहुत कठिन होता है। दिसम्बर २००८ में अफ़ग़ानिस्तान के राष्ट्रपति हामिद करज़​ई ने अज़रा जाफ़री को नीली का महापौर नियुक्त किया जिस से यह अफ़ग़ानिस्तान का पहला महिला महापौर वाला नगर बन गया।\n\n", "id": "486045", "title": "नीली, अफ़्ग़ानिस्तान"}
{"url": "https://hi.wikipedia.org/wiki?curid=486057", "text": "केवली\n\nजैन दर्शन के अनुसार केवल ज्ञान से संपन्न व्यक्ति केवली कहलाता है। उसे चारों प्रकार के प्रतिबंधक कर्मों का क्षय होने से कैवल्य की सद्य: प्राप्ति होती है (तत्त्वार्थसूत्र 10.1)। जैन दर्शन के अनुसार केवली जीव के उच्चतम आदर्श तथा उन्नति का सूचक है। प्रतिबंधक कर्मों में मोह की मुख्यतः होती है और इसलिये केवलज्ञान होने पर मोह ही सर्वप्रथम क्षीण होता है और तदनंतर मुहूर्त के बाद ही शेष तीनों प्रतिबंध कर्म-ज्ञानावरणीय, दर्शनवरणीय तथा अंतराय-एक साथ क्षीण हो जाते हैं। मोह ज्ञान से अधिक बलवान होता है; उसके नाश के बाद ही अन्य कर्मों का नाश होता है। प्रतिबंधकों के क्षय से केवल उपयोग का उदय होता है। उपयोग का अर्थ है-बोधरूप व्यापार। केवल उपयोग का आशय है सामान्य और विशेष दोनों प्रकार का संपूर्ण बोध। इसी दशा में सर्वज्ञत्व और सर्वदर्शित्व का उदय होता है केवली व्यक्ति में।\n\nकेवली में दर्शन तथा ज्ञान की उत्पति को लेकर आचार्यों में पर्याप्त मतभेद है। आवश्यक नियुक्ति के अनुसार केवली में दर्शन (निर्विकल्पक ज्ञान) तथा (सविकल्पक ज्ञान) का उदय क्रमश: होता है। दिगंबर मान्यता के अनुसार केवली में केवलदर्शन युगपद् (एक साथ) होते हैं। इस मत के प्रख्यात कुन्दकुन्द स्वामी का स्पष्ट कथन है कि जिस प्रकार सूर्य में प्रकाश तथा ताप एक साथ रहते हैं, उसी प्रकार केवली के दर्शन और ज्ञान एक साथ रहते है (नियमानुसार,159)। तीसरी परंपरा सिद्धसेन दिवाकर की है जिसके अनुसार केवलज्ञान में किसी प्रकार का अंतर नहीं होता, प्रत्युत ये दोनों अभिन्न होते हैं। केवली ही 'सर्वज्ञ' के नाम से अभिहित होता है, क्योंकि केवलज्ञान का उदय होते ही उसके लिये कोई पदार्थ अज्ञात नहीं रह जाता। विश्व के समस्त पदार्थ केवली के सामने दर्पण के समान प्रतीत होते हैं।\n\n", "id": "486057", "title": "केवली"}
{"url": "https://hi.wikipedia.org/wiki?curid=486060", "text": "कृष्णाजी केशव दामले\n\nकृष्णाजी केशव दामले या 'केशवसुत' (1866-1905 ई.) आधुनिक मराठी कविता के प्रवर्तक। वे प्राथमिक स्कूल के अध्यापक रहे, क्लर्क बने और विपन्नावस्था में अल्पायु में ही स्वर्गवासी हुए, किंतु उनकी काव्यप्रतिभा असाधारण थी। समाजसुधार का जो काम हरिभाऊ आपटे ने उपन्यासों द्वारा और आगरकर ने निबंधों द्वारा किया, वहीं काम केशवसुत ने काव्यसर्जना द्वारा किया। इन्होंने मराठी कविता को सच्चे अर्थ में आधुनिक बनाया।\n\nकेशवसुत की कविता स्फुट और अंतर्निरूपिणी है। उसमें काव्यरचना संबंधी नए नए प्रयोग हैं। उनके विषय प्रकृति और प्रेम हैं। उनकी मनोवृत्ति आसपास की सामाजिक दु:स्थिति से उद्वेलित हुई और यह काव्य में ओजस्विता से प्रकट हुई। उन्होंने अपने क्रांतिकारी सामाजिक विचार 1. तुतारी, 2. नैवा शिपायी, 3. स्फूर्ति 4. गोफण, 5. मूर्तिभंजन इत्यादि ओजपूर्ण और सरस गीतों में प्रकट किए। इन्होंने स्वतंत्रता, समता और बंधुता का उद्घोष कर कविता को नया मोड़ दिया। प्रेम और आत्माभिव्यक्ति उनकी कविता की दूसरी विशेषता है। ये पहले कवि थे जिन्होंने वैयक्तिक प्रेम पर लगभग चालीस प्रगीतों की रचना की जिनमें 1. ‘प्रियेचे ध्यान’, 2. ‘प्रीति’, 3. ‘अपर कविता दैवत’ अत्यंत सरस रचनाएँ हैं। इनके काव्य की तीसरी विशेषता है, प्रकृति वर्णन। इन्होंने निसर्ग विषयक लगभग बीस गीतों की रचना की जिनमें सूर्योदय, फूलें, संध्याकाल, पर्जन्य, पुष्पाप्रत उत्कृष्ट हैं। इन्होंने क्रांति विषयक कविताओं की भी रचना की। इसक अतिरिक्त इन्होंने रहस्यात्मक कविताओं की भी सृष्टि की। जीव, जगत्‌ और ईश्वर के संबंध में इनकी 1. झपुर्झा, 2. कोणीकडून कोणी कडे, 3. हरपलें श्रेय जैसी कविताएँ हैं जिन में प्रेम, सुंदरता, दिव्यता, भव्यता, आदि के विषय में भी एक प्रकर की गूढ़ता प्रकट हुई है।\n\nकेशवसुत ने काव्यवस्तु में जैसे क्रांतिकारी परिवर्तन किए, वैसे ही रचनाशैली में भी। इन्होंने वर्णिक छंदों की अपेक्षा मात्रिक छंदों को अधिक अपनाया। मात्रिक वृत्तों में भी इन्होंने रूढ़ियों का उल्लंघन किया साथ ही पश्चिमी ढंग के सानेट को भी अपनाया। इनकी सुनीत रचनाएँ प्रसिद्ध हैं। इनकी फुलपाखरू और सतारीचे बोल नामक व्यक्तिगत अनुभवों का सरस चित्रण करनेवाली प्रभावकारी रचनाएँ अनूठी एवं आस्वाद्य हैं।\n\n", "id": "486060", "title": "कृष्णाजी केशव दामले"}
{"url": "https://hi.wikipedia.org/wiki?curid=486062", "text": "असम राज्य एड्स नियंत्रण सोसाइटी\n\nअसम में एड्स नियंत्रण कार्यक्रम राज्य एड्स सेल से १९९२ में राष्ट्रीय एड्स नियंत्रण संगठन (नाको) के तहत स्वास्थ्य सेवा, असम के निदेशक के कार्यालय में स्थापित किया गया था। अक्टूबर १९९८ में असम राज्य एड्स नियंत्रण सोसाइटी का गठन किया गया था और भारत सरकार द्वारा दिए गए निर्देश के अनुसार सोसाइटी पंजीकरण अधिनियम के तहत पंजीकृत है। तब से असम राज्य एड्स नियंत्रण सोसाइटी चरण (१९९९-२००७) द्वितीय और तृतीय चरण (२००७ से अब तक) लागू किया गया है। राष्ट्रीय एड्स नियंत्रण कार्यक्रम के चौथे चरण २०१२ की दूसरी छमाही से शुरू हो जाएगा।\n\nअसम में पहली बार एचआईवी पॉजिटिव मामले की सूचना सितम्बर१९९० मिली थी। १ जनवरी २०१२ असम धनात्मकता दर ६.२८ प्रति हजार के साथ ६३०४ एचआईवी पॉजिटिव मामलों का पता लगाया गया है। असम राज्य एचआइवी / एड्स की रोकथाम और नियंत्रण नीति शून्य संचरण दर करने के लिए राज्य में एड्स की महामारी को रोकने और अनुसूचित और सामान्य जनसंख्या के सभी स्तर पर महामारी के प्रभाव को कम करना है।\n\nअसम राज्य एड्स नियंत्रण सोसाइटी सांस्कृतिक तथा पारम्परिक अवसरों पर एचआइवी जागृति के रूप में प्रयोग करती आई है। २०१२ में राष्ट्रीय एड्स नियंत्रण सगठन नाको और असम राज्य एड्स नियंत्रण सोसाइटी ने बिहु फ़ंक्शन के कलाकारों की मदद से एचआइवी, एड्स के सन्दर्भ में जागरूकता के लिए एक नई योजना बनाई थी जिसके तहत धार्मिक पर्वों के समय भी लोगों को एचआइवी जागृति के रूप में प्रयोग करना है।\n", "id": "486062", "title": "असम राज्य एड्स नियंत्रण सोसाइटी"}
{"url": "https://hi.wikipedia.org/wiki?curid=486063", "text": "हेमिपटेरा\n\nहेमिपटेरा (Hemiptera, हेमि (hemi) आधा, टेरॉन (pteron) एक पंख) के अंतर्गत खटमल, जूँ, चिल्लर, शल्क कीट (जैसे लाख का कीड़ा), सिकाडा (Cicada) और वनस्पति खटमल (जिसे गाँवों में लाहीं कहते हैं)। इन्हें 'मत्कुणगण' भी कहा जाता है। मत्कुण का अर्थ होता है खटमल। इस प्रकार की कीटों को हेमिप्टेरा नाम सबसे पहिले लीनियस (Linnaeus) ने 1735 ई. में दिया था। इस नाम का आधार यह था कि इस गण की बहुत सी जातियों में अग्रपक्ष (आगे के पंख) का अर्ध भाग झिल्लीमय और शेष अर्ध भाग कड़ा होता है। किंतु यह विशिष्टता इस गण के सब कीटों में नहीं पाई जाती। सबसे महत्वपूर्ण लक्षण जो इस गण की सभी जातियों में मिलता है और जिसकी ओर सबसे पहले फेब्रीसियस (Fabricius) का ध्यान सन्‌ 1775 में गया था, इन कीटों के मुख भाग हैं। मुख भाग में चोंच के आकार का शुंड होता है, यह सुई के समान नुकीला और चूसनेवाला होता है। इससे कीट छेद बना सकता है अधिकांश कीट पौधों के रस इसी से चूसते हैं। इससे ये पौधों को अत्यधिक हानि पहुंचाते हैं। हानियाँ दो प्रकार से हो सकती हैं- एक तो रस के चूसने से और दूसरी विषाणु (virus) के प्रविष्ट कराने से। इन कीटों का रूपांतरण अपूर्ण होता है। इनमें से अधिकांश कीट छोटे अथवा मध्य श्रेणी के होते हैं किंतु कोई कोई बहुत बड़े भी हो सकते हैं, जैसे जलवासी हेमिप्टेरा और सिकाडा। साधारणतया इन कीटों का रंग हरा या पीला होता है किंतु सिकाडा लालटेन मक्खी और कपास के हेमिप्टेरे के रंग प्राय: भिन्न होते हैं।\n\nशिर की आकृति विभिन्न प्रकार की होती है। शृंगिकाएँ प्राय: चार या पाँच खंडवाली होती हैं, किंतु सिलाइडी (Psyllidae) वंश के कुछ कीटो में दस खंडवाली और काकसाइडी वंश के कुछ नरों में पचीस खंडवाली भी होती हैं। मुखभाग छेद करके भोजन चूसने के लिए बने होते हैं। चिबुकास्थि (mandible) जंभिका (maxilla) सुई के आकार की होती हैं, सब आपस में सटे रहते हैं और मिलकर शुंड बनाते हैं। प्रत्येक जंभिका में दो खाँचेश् होते हैं और दोनों जंभिका आपस में इस प्रकार सटी रहती हैं कि दोनों ओर के खाँचों से मिलकर दो महीन नलियाँ बन जाती हैं। इस प्रकार बनी हुई नलियों में से ऊपरवाली चूषणनली कहलाती है और इसके द्वारा भोजन चूसा जाता है। नीचेवाली नली से होकर पौधे के भीतर प्रवेश करने के लिए लार निकलती है इसलिए इसको लारनली कहते हैं। लेबियम में कई खंड होते हैं। यह म्यान के आकार का होता है; इसमें ऊपर की ओर एक खाँच होती है जिसमें अन्य मुखभाग, जिस समय चूसने का कार्य नहीं करते, सुरक्षित रहते हैं। लेबियम भोजन चूसने में कोई भाग नहीं लेता। जंभिका तथा लेबियम की स्पर्शिनियों का अभाव रहता है। वक्ष के अग्रखंड का ऊपरी भाग बहुत बड़ा तथा ढाल के आकार का होता है। टांगों के गुल्फ (tarsus) दो या तीन खंडवाले होते हैं। पक्षों में विभिन्नताएँ पाई जाती हैं और शिराओं (veins) की संख्या बहुत कम रहती है। यह गण पक्षों की रचना के आधार पर दो उपगणों में विभाजित किया गया है। एक उपगण हेटरॉप्टेरा (Heteroptera) के अग्रपक्ष हेमइलायटरा (hemelytra) कहलाते हैं। इनका निकटस्थ भाग चिमड़ा होता है और इलायटरा से मिलता जुलता है, केवल अर्ध भाग ही इलायटरा की तरह होता है, इसी कारण इस उपगण को हेमइलायटरा या अर्ध इलायटरा कहते हैं। पक्षों का दूरस्थ भाग झिल्लीमय होता है। पश्चपक्ष सदा झिल्लीमय होते हैं और जब कीट उड़ता नहीं रहता उस समय अग्रपक्षों के नीचे तह रहते हैं। अग्रपक्षों का कड़ा निकटस्थ भाग दो भागों में विभाजित रहता है। अगला भाग जो चौड़ा होता है, कोरियम (Corium) कहलाता है, तथा पिछला भाग जो सँकरा होता है केवस (Clavus) कहलाता है। कभी कभी कोरियम भी दो भागों में विभाजित हो जाता है। दूसरा उपगण होमोपटेरा (Homoptera) है क्योंकि इनके समस्त अग्रपक्ष की रचना एक सी होती है। अग्रपक्ष पश्चपक्षों की तुलना में प्राय: अधिक दृढ़ होते हैं। इस उपगण की बहुत सी जातियाँ पक्षहीन भी होती हैं, किन्हीं किन्हीं जातियों के केवल नर ही पक्षहीन होते हैं, या नरों में केवल एक ही जोड़ी पक्ष होते हैं। अंडरोपण इंद्रियाँ प्राय: ही पाई जाती हैं।\n\nअधिकांश हेमिपटेरा गण के अर्भक (nymph) की आकृति प्रौढ़ जैसी ही होती है केवल इसके पक्ष नहीं होते और आकार में छोटा होता है। यह अपने प्रौढ़ के समान ही भोजन करता है। र्निर्मोको मोल्ट्स (moults) की संख्या भिन्न भिन्न जातियों में भिन्न भिन्न हो सकती है। सिकाडा का जीवनचक्र बहुत लंबा होता है, किसी किसी सिकाडा की अर्भक अवस्था तेरह से सत्रह वर्ष तक की होती है, इसका अर्भक बिल में रहता है इसलिए इनमें बिल में रहनेवाले कीटों की विशेषताएँ पाई जाती हैं। काकसाइडी (Coccidae) वंश के नरों में तथा एल्यूरिडाइडी (Aleurididae) वंश के दोनों लिंगियों में प्यूपा की दशा का आभास आ जाता है, अर्थात्‌ इनमें निंफ के जीवन में प्रौढ़ बनने से पूर्व एक ऐसा समय आता है जब वे कुछ भी खाते नहीं हैं। यह प्यूपा की प्रारंभिक हुआ है। ये कीट इस प्रकार अपूर्व रूपांतरण से पूर्ण रूपांतरण की ओर अग्रसर होते हैं। अधिकांश हिटरॉपटेरा में एक वर्ष में एक ही पीढ़ी होती है, किंतु होमोप्टेरा में जनन अति शीघ्रता से होता है। इतनी शीघ्रता से जनन का होना बहुत महत्व रखता है और इनको बहुत हानिकारक बना होता है। ग्रीष्मकाल में बहुत से एफिड की एक पीढ़ी सात ही दिन में पूरी हो जाती है। हेरिक (Herrick) ने अनुमान लगाया है कि गोभी की एफिड में 31 मार्च से 15 अगस्त तक बारह पीढ़ियाँ उत्पन्न हो जाती हैं, इतने दिनों में एक मादा 5,64,08,72,57,50,92,54,552 एफिड उत्पन्न कर सकेगी, इनकी तौल लगभग 8,27,62,72,50,543 सेर होगी अर्थात्‌ एक वर्ष में 20,69,06,81,267 मन एफिड उत्पन्न हो जाएगी किंतु सच तो यह है कि कोई भी कीट अपनी अधिक से अधिक जननशक्ति को नहीं पहुँच पाता है, क्योंकि अनेक विपरीत परिस्थितियाँ होती हैं, अनेक शत्रु होते हैं जो इनको खा जाते हैं, जिनके कारण इनकी संख्या इतनी अधिक नहीं बढ़ने पाती। इसलिए इतनी अधिक जननशक्ति होते हुए भी इनकी संख्या बहुत नहीं बढ़ती।\n\nअधिकतर हेमिप्टेरागण पौधों के किसी भाग का रस चूसकर अपना निर्वाह करते हैं, केवल थोड़े से ही ऐसे हेमिप्टेरा हैं जो अन्य कीटों का देहद्रव या स्तनधारियों और पक्षियों का रक्त चूसते हैं। एफीडाइडी (Aphididae), काकसाइडी और सिलाइडी (Psyllidae) वंशों की कुछ ऐसी जातियाँ हैं जो पिटिका (gall) बनाती हैं। देहद्रव चूसनेवाले अधिकांश अन्य कीटों का ही शिकार करते हैं। ऐसी प्रकृति रिडुवाइडी (Reduvidae) वंश की कीटों और जलमत्कुणों में पाई जाती है, कुछ बड़े जलमत्कुण छोटी छोटी मछलियों और बेंगचियों (tadpole) पर भी आक्रमण करते हैं। रक्त चूसनेवाले मत्कुण कशेरुकदंडियों (Vertebretes) का रक्त चूसते हैं। रिड्डवाइडी वंश के ट्रायटोमा (Triatoma) की जातियाँ, जो अयनवृत्त में पाई जाती हैं, बुरी तरह से रक्त चूसती हैं। ट्रायटोमा मेजिस्टा (Triatoma megista) प्राणनाशक 'चागस' (Chagas) रोग मनुष्यों में फैलाता है। खटमल संसार के समस्त देशों में उन मनुष्यों के साथ पाया जाता है जो गंदे रहते हैं। ऐसा विश्वास है कि यह अनेक प्राणनाशक रोगों का संचारण करता है जैसे प्लेग, कालाआजार, कोढ़ आदि। रिडुवाइडी वंश की कुछ जातियाँ पक्षियों का भी रस चूसती हैं।\n\nपौधों का रस चूसनेवाले कीड़े अपने सुई के समान मुखभागों को बड़ी सरलता से पौधों में घुसा देते हैं, इनकी लार में एन्जाइम (enazyme) होते हैं जो इनकी इस कार्य में सहायता करते हैं। इनमें से कुछ कीटों की लार में ऐसे एन्जाइम होते हैं जो पौधों की कोशिकाभित्ति (cell wall) को घुला देते हैं और ऊतकों को द्रव बना देते हैं। किन्हीं किन्हीं मत्कुणों की लार का एन्जाइम स्टार्च को शर्करा बना देता है। बहुत से हेमोप्टेरा के भोजन में शर्करा अधिक होती है जिसको ये बूँद बूँद कर अपनी गुदा से नि:स्रवण करते हैं। यह नि:स्राव मधु-ओस (honey-dew) कहलाता है। मधु-ओस चींटियाँ बहुत पसंद करती हैं अत: वे इनकी खोज में घूमती फिरती हैं। कोई कोई चींटियाँ मधु-ओस का नि:स्राव करनेवाली (एफिड) को अपने घोसलों में मधु-ओस प्राप्त करने के लिए ले जाती हैं और देखभाल तथा रक्षा करती हैं।\n\nजलवासी मत्कुणों, की जल में रहने के कारण तैरने और श्वसन के लिए, देहरचना में परिवर्तन आ गए हैं। वे कीट जो जलतल पर रहते हैं उनक देह नीचे की ओर से मखमल की तरह मुलायम बालों से ढँकी रहती है जिस कारण ये कीट भीगने से बचे रहते हैं। वास्तविक जलवासियों की शृंगिकाएँ गुप्त रहती हैं क्योंकि जल में डूबे हुए कीटों को तैरने में बाधा डालते हैं। इनकी टाँगें पतवार की तरह हो जाती हैं। श्वसन के लिए भी बहुत से परिवर्तन आ जाते हैं, श्वसन इंद्रियाँ इनके पुच्छ की ओर पाई जाती हैं, ये बार बार जलतल पर आते हैं और इन इंद्रियों द्वारा श्वसन करते हैं। किन्हीं किन्हीं कीटों में वायु को अपने पास रखने का भी प्रबंध होता है, जिस कारण उनको इतनी शीघ्रता से जलतल पर नहीं आना पड़ता है और इस वायु को श्वसन करने के काम में लेते रहते हैं।\n\nबहुत से मत्कुणों में ध्वनि उत्पन्न करनेवाली इंद्रियाँ होती हैं। ढालाकर मत्कुणों की पश्च टाँर्गों पर बहुत छोटी छोटी गुल्लिकाएँ होती हैं। जब ये कीट अपनी ये टाँगें अपने उदर पर, जो खुरखुरा होता है, रगड़ते हैं तो ध्वनि उत्पन्न होती है। कोरिक्साइडी (Corixidae) वंश के कीटों के गुल्फाग्रिका (Pretarsus) पर दंत होते हैं। जब ये दंत दूसरी ओर वाली टाँग की उर्थिका (फीमर, Femur) पर की खूटियों पर रगड़े जाते हैं तो ध्वनि उत्पन्न होती है। सिकाडा में पश्चवक्ष के नीचे की ओर एक जोड़ी झिल्लियाँ होती हैं, इन झिल्लियों में विशिष्ट प्रकार की पेशियों द्वारा कंपन होता है और इस प्रकार ध्वनि होती है। किसी किसी सिकाड़ा में ये झिल्लियाँ उदर के अग्रभाग में दोनों ओर पाई जाती हैं और ढकनों द्वारा सुरक्षित रहती हैं। हिमालय को घाटियों के जंगलों में पाए जानेवाले सिकाडा की ध्वनि लगभग बहरा करनेवाली और थकानेवाली होती है।\n\nमत्कुणगण पौधों को अत्यधिक हानि पहुँचाते हैं अत: इनका मनुष्य के हित से अत्यधिक संबंध रहता है। अत्यधिक हानि पहुँचानेवाली जातियों में ईख का पायरेला (Pyrilla) है जो पौधों का रस चूस ईख की वृद्धि रोक देता है। धान का मत्कुण (Leptocorisa) बढ़ते हुए धान के दानों का रस चूस लेते हैं और इस प्रकार अंत में केवल धान की भूसी ही रह जाती है। कपास का मत्कुण (Dysdercus) कपास की बोड़ियों को छेदकर हानि पहुँचाते हैं। सेब की ऊनी एफिस (Eriosoma) काश्मीर के सेबों को बहुत हानि पहुँचाता है। संतरे की श्वेत मक्खी (Dialeurodes citri) और आइसेरिया परचेसी (Icerya purchasis), जो भारत में लगभग 30 वर्ष पूर्व आस्ट्रेलिया से आई थीं, मध्य भारत में संतरे और मौसमी को बहुत हानि पहुँचाती हैं। असम में चाय मुरचा (Tea blight), जो हिलियोपिल्टिस (Heliopeltis) द्वारा होता है, चाय को बहुत हानि पहुँचाता है। सच तो यह है कि काकसाइडी और एफोडाइडी दोनों ही वंशों के कीट बहुत हानिकारक हैं। कुछ श्वेत मक्खियाँ, ट्रयूका (एफिड) और कुछ अन्य मत्कुण पौधों में वायरस प्रवेश कर भिन्न भिन्न प्रकार के रोग उत्पन्न कर हानियाँ पहुँचाते हैं।\n\nयदि मनुष्य के लाभ की दृष्टि से देखा जाए तो लाख का कीट (Lacifer lacca) बहुत ही महत्व रखता है। इन कीटों से लाख बनती है और लाख से चपड़ा बनाया जाता है।\n\nमत्कुणगण का वितरण बड़ा विस्तृत है, पर ये संसार के ठंडे भागों में नहीं पहुँच सके हैं। इस गण की अधिकांश जातियाँ भारत में पाई जाती हैं।\n\nमत्कुणगा लोअर पर्मिएनयुग (Lower Permian) की कानसस (Kansas) और जर्मनी की चट्टानों में पाए गए हैं। जर्मन फासिल यूगरान (Eugeron) के मुखभाग मत्कुणगणीय हैं, केवल एक ही अंतर है कि लेबियम दो होते हैं जिनका आपस में समेकन नहीं हुआ है। पक्षों का शिराविन्यास (Venation) लगभग काक्रोच की तरह का तरह का है। इन लवणों के कारण इसको एक लुप्त हुआ पृथक्‌ गण माना जाता है और इसका नाम प्रमत्कुणगण (Protohemiptera) रखा गया है। कानसस की चट्टानों में वास्तविक मत्कुणगण सबसे प्रथम इप्सविच्‌ के अपर ट्रायस (Uppertrias of Ipswich) में मिले हैं। जुरेसिक (Jurassic) समय के पश्चात्‌ मत्कुणगा के अस्तित्वाशेष अधिकता से पाए जाते हैं। जुरेसिक समय में दोनों उपगण मिलते हैं।\n\nमत्कुणगण पक्षों की रचना के आधार पर दो उपगणों में विभाजित किए गए हैं - होमाप्टेरा (Homaptera) में समस्त अग्रपक्ष एक सा होता है, किंतु हिटराप्टेरा (Heteroptera) में समस्त अग्रपक्ष एक सा नहीं होता है अर्थात्‌ इसका निकटस्थ भाग कड़ा और दूरस्थ भाग झिल्लीमय होता है।\n\n", "id": "486063", "title": "हेमिपटेरा"}
{"url": "https://hi.wikipedia.org/wiki?curid=486086", "text": "ऐफिड\n\nद्रुमयूका, माहू या ऐफिड (Aphids) छोटे आकार के कीट हैं जो पौधों का रस (sap) चूसते हैं। ये एफिडोडिया (Aphidoidea) कुल में आते हैं। माहू समशीतोष्ण क्षेत्रों में कृषि में उगायी जाने वाली फललों के सर्वाधिक विनाशकारी शत्रु हैं (जैसे सरसो पर लगने वाली माहू या चेपा या 'तेले' या 'लाही' कीट)। किन्तु प्राणिशात्र की दृष्टि से वे सबसे सफल 'जीव' (organisms) समूह हैं। यह 'सफलता' इनकी कुछ प्रजातियों में अलैंगिक प्रजनन (asexual reproduction) की क्षमता के कारण है।\n\nइनकी लगभग 4,400 प्रजातियाँ और 10 कुल ज्ञात हैं। इनकी लम्बाई 1 मिमी से लेकर 10 मिमी तक होती है।\n\nद्रुमयूका (ऐफिड्स, Aphides) कीट वर्ग के हेमिप्टेरा (Hemi ptera) गण का एक कुल है। इन्हें 'पौधा जूँ' (plant louse), 'पौधा खटमल' (Plant bugs) या 'हरी मक्खी' (Greenfly) इत्यादि नामों से भी जाना जाता है। द्रुमयूका कुल के कीटों का शरीर कोमल एवं अंडाकार, सिर छोटा, सूँड़ संधित, स्पर्शक सात खंडों का एवं चार पारदर्शक पंख (जब पंख वर्तमान होते हैं) होते हैं। द्रुमयूका, अथवा पौधा जूँ, सभी प्रकार की साग सब्जियों, फलों, फसलों तथा बागों इत्यादि पर परोपजीवी होती हैं। ये मंदगतिशील होती हैं। हजारों की संख्या में उत्पन्न होकर ये पौधों को छेदकर और उनका रस चूसकर उन्हें बहुत ही क्षति पहुँचाती हैं। अतएव इनसे पौधों की वृद्धि तो कम हो ही जाती है, साथ ही फल इत्यादि भी ठीक नहीं लगते। इसलिए आर्थिक दृष्टि से ये हानिकर कीट हैं। इनकी जीवविज्ञानीय महत्ता यथेष्ट है, क्योंकि इनके जीवन में कई विचित्र बातें मिलती हैं। कुछ में चार पंख मिलते हैं, किंतु कुछ में पंखों का पूर्ण अभाव होता है। इनकी बहुत सी संततियाँ जरायुज (viviparous) तथा अनिषेक जनित (parthenogenetic) होती हैं। ग्रीष्म ऋतु के प्रारंभ में मादा, बिना मैथुन के, एक एक दिन में पचीसों की संख्या में केवल मादा बच्चे पैदा कर सकती है। हेमंत ऋतु में नर और मादा दोनों ही प्रकार के बच्चे उत्पन्न होते हैं। इसके नर और मादा मिलकर मैथुन करते हैं, जिसके पश्चात् मादा ससेचित (fertilized) अंडे देती हैं। ये अंडे जाड़े को व्यतीतकर वसंतऋतु में मादा द्रुमयूका की उत्पत्ति करते हैं, जो अधिकतर पंखरहित होती हैं। किंतु कभी-कभी भोजन के अभाव में पंखयुक्त मादाएँ भी उत्पन्न होती हैं, जो भोजनप्राप्ति के लिए उड़कर एक स्थान से दूसरे स्थान तक पहुँचती और अपनी संतति का प्रसार करती रहती हैं। नर साधारण: पंखयुक्त होते हैं।\n\nपर्याप्त मात्रा में भोजन मिलते रहने पर द्रुमयूका में प्रजनन बड़ी शीघ्रता से होता है और इस प्रकार जीवनसंघर्ष पर ये अपनी प्रचुर जननशक्ति के द्वारा विजय प्राप्त करती हैं और चिड़ियों तथा अन्य कीट शत्रुओं से अपनी संतति की रक्षा करती हैं। यदि चिड़ियाँ, मकड़ियाँ, परोपजीवी और बीरबहूटियाँ न होतीं, तो द्रुमयूका का उत्पात इतना बढ़ जाता कि संभवत: संपूर्णं वनस्पति ही नष्ट हो जाती। द्रुमयूका का नियंत्रण तंबाकू या साबुन आदि के विलयन से किया जा सकता है।\n\nद्रुमयूकाएँ बहुत ही पेटू होती हैं और पौधे का रस इतनी शीघ्रता से और अधिक मात्रा में चूसती हैं कि अधिकांश रस अपरिवर्तित अवस्था में ही शरीर के बाहर चला आता है। यह अपचित भोजन सुस्वाद शक्ररा द्रव के रूप में होता है। इस शर्करा द्रव को मधु-रस (Honey dew) कहते हैं। ग्रीष्म ऋतु, में पत्रों पर मधुरस इस प्रकार लगा होता है कि मानों वार्निश की एक तह जमी हो। चीटियाँ तथा अन्य कीट मधुरस को बहुत ही पसंद करते हैं और इस द्रव को प्रप्त करने के लिए, जिस प्रकार मनुष्य दुग्ध के लिए गाय को पालते हैं, चीटियाँ द्रुमयूकाओं को पालती हैं। अतएव द्रुमयूकाओं को चींटियों की गाय (Ant cows) भी कहते हैं। इसका एक अच्छा उदाहरण मक्का-खेत-चींटी (Cornfield ants) तथा मक्का-जड़ द्रुमयूका (Corn root aphid) है। अन्न-जड़-विनाशकारी द्रुमयूका पूर्ण रूप से चींटियों पर आश्रित हो गई हैं। जाड़े में चीटियाँ इनके अंडों की देख रेख करती हैं और वसंत तथा ग्रीष्म में इनके बच्चों को अपने मुख से पकड़कर जमीन के भीतर ले जाकर अन्न तथा घास इत्यादि की जड़ों पर स्थापित कर देती हैं, जिससे द्रुमयूकाएँ अपना भोजन प्राप्त कर सकें। इस सेवा के बदले द्रुमयूकाएँ चीडियों को लगातार मधु-रस प्रदान करती रहती हैं। इस प्रकार मक्काखेत चीटियाँ फसल के लिए शत्रु सिद्ध होती हैं, यद्यपि वे स्वयं फसल को कोई क्षति नहीं पहुँचातीं।\n\n", "id": "486086", "title": "ऐफिड"}
{"url": "https://hi.wikipedia.org/wiki?curid=486093", "text": "रामतिल\n\nरामतिल या 'काला तिल' (अंग्रेजी: Niger ; वानस्पतिक नाम : Guizotia abyssinica) एक तिलहनी फसल है।\n\n", "id": "486093", "title": "रामतिल"}
{"url": "https://hi.wikipedia.org/wiki?curid=486110", "text": "दिनेश सिंह\n\nदिनेश सिंह का जन्म रायबरेली, उत्तरप्रदेश के एक छोटे से गाँव गौरारुपई में हुआ था। इनके दादा अपने क्षेत्र के जाने-माने तालुकदार थे। पिता चिकित्सा अधिकारी थे, जिनकी मृत्यु इनके जन्म के पाँच वर्ष बाद ही हो गई। इनकी शिक्षा स्नातक तक हुई। उन्होंने उत्तर प्रदेश शासन के स्वास्थ्य विभाग में कार्य किया। २ जुलाई २०१२ को इनका निधन हो गया।\n\nदिनेश सिंह की पहली कविता सच्चिदानंद हीरानंद वात्स्यायन 'अज्ञेय' द्वारा संपादित 'नया प्रतीक' में प्रकाशित हुई थी। 'धर्मयुग', 'साप्ताहिक हिन्दुस्तान' सहित देश की अनेकों पत्र-पत्रिकाओं में आपके गीत, नवगीत, आलेख, छन्दमुक्त कविताएँ, रिपोर्ताज, ललित निबंध तथा समीक्षाएँ प्रकाशित। आपके नवगीतों को डॉ॰ शम्भुनाथ सिंह द्वारा संपादित 'नवगीत दशक' तथा 'नवगीत अर्द्धशती' में संकलित किया गया था। इन्होंने कविता पत्रिका 'नये-पुराने' (अनियतकालीन) का संपादन भी किया था।\n\nनवगीत संग्रह : 'पूर्वाभास', 'समर करते हुए', 'टेढ़े-मेढ़े ढाई आखर', 'मैं फिर से गाऊँगा'\n\n\nदिनेश सिंह के नवगीतों में आज़ादी के बाद भारतीय गाँव-समाज में हो रहे आमूल-चूल परिवर्तन और भारतीय संस्कृति में रचे-बसे नागरिकों की भिन्‍न-भिन्‍न मनःस्‍थिति पूरी लयात्मकता के साथ अभिव्यक्त हुई है। जबकि इनके प्रेम गीत प्रेम और प्रकृति के आधुनिक सन्दर्भों को केंद्र में रखकर रचे गए हैं। आशय यह कि इनके प्रेम गीत न केवल भावनात्मक जीवनबोध को अपनी परिधि में समटते हैं बल्कि समय के साथ उपजी प्रणयी भंगिमाओं को भी गीतायित करते प्रतीत होते हैं।\n\n", "id": "486110", "title": "दिनेश सिंह"}
{"url": "https://hi.wikipedia.org/wiki?curid=486114", "text": "एनाफाइलैक्सिस\n\nएनाफाइलैक्सिस (तीव्रग्राहिता) एक गम्भीर एलर्जी (प्रत्यूर्जता) रिऐक्शन है जो अचानक आरम्भ होती है और इसके कारण मृत्यु हो सकती है। एनाफाइलैक्सिस में विशेष रूप से अनेक लक्षण होते हैं जिनमें खुजलीयुक्त त्वचा विस्फोट, गले की सूजन और निम्न रक्तचाप शामिल हैं। इसके साधारण कारणों में कीटों द्वारा काटना, भोजन और दवाएँ शामिल हैं। \nएनाफाइलैक्सिस का कारण विभिन्न प्रकार की श्‍वेत रक्त कणिकाओं द्वारा प्रोटीनों का स्राव करना है। ये प्रोटीन ऐसे पदार्थ हैं जो एलर्जीयुक्त रिऐक्शन को आरम्भ कर सकते हैं या रिऐक्शन को अधिक गम्भीर बना सकते हैं। उनका स्राव प्रतिरक्षण प्रणाली रिऐक्शन या अन्य किसी कारण से हो सकता है जो प्रतिरक्षा प्रणाली से संबंधित न हो। एनाफाइलैक्सिस का निदान व्यक्ति के लक्षणों और संकेतों के आधार पर किया जाता है। इसका प्राथमिक उपचार एपाइनफराइन का इंजेक्शन है जो कभी- कभी अन्य दवाओं के साथ दिया जाता है। \nपूरे विश्‍व में लगभग 0.05 -2% लोगों को अपने जीवन में कभी ना कभी एनाफाइलैक्सिस होता है। इसकी दर में वृद्धि होती दिखाई दे रही है। इस शब्द की उत्पति ग्रीक शब्दों ἀνά एना, \"प्रतिकूल\" और φύλαξις फाइलैक्सिस, \"सुरक्षा\"से हुई है।\n\nएनाफाइलैक्सिस में अनेक प्रकार के लक्षण मिनटों या घंटों में उत्पन्न होते हैं। यदि इसका कारण ऐसा पदार्थ है जो शरीर में सीधे रक्त प्रवाह में प्रवेश करता है (अन्त:शिरा) तो इसके लक्षण औसतन 5 से 30 मिनटों में ही दिखाई देने लगते हैं   यदि इसका कारण वह भोजन है जो व्यक्ति ने खाया है तो इसका औसत समय 2 घंटे होता है। इससे प्रभावित होने वाले अति सामान्य अंग हैं : त्वचा (80–90%), फेफड़े और श्‍वसन मार्ग (70%), पेट और आँतें (30–45%), हृदय और रक्त वाहिनियाँ (10–45%) और केन्द्रीय तंत्रिका प्रणाली (10–15%) इनमें से दो या अधिक प्रणालियां शामिल होती हैं।\n\nइसके लक्षणों में विशेष रूप से त्वचा पर उठे हुए उभार (पित्ती), बैचेनी, लाल चेहरा या त्वचा (लाल हो जाना), या सूजनयुक्त होंठ शामिल हैं। उन व्यक्तियों को जिन्हें, त्वचा के नीचे सूजन (एन्जियोइडीमा) होती है वे उनकी त्वचा के नीचे खुजली की बजाय जलन महसूस कर सकते हैं। 2% मामलों में जीभ या गले में सूजन हो सकती है। इसके अन्य लक्षणों में नाक का बहना या नेत्र की सतह और पलक पर श्‍लेष्म झिल्ली की सूजन (कन्जन्कटाइवा) हो सकते हैं। ऑक्सीजन की कमी के कारण त्वचा का रंग नीला (साइनोसिस) हो सकता है।\n\nश्‍वसन संकेतों और लक्षणों में साँस की छोटी अवधि, श्‍वसन में निम्न तीव्रता की कठिनाई (व्हीजीस) या अधिक तीव्रता की श्‍वसन कठिनाई (स्ट्राइडर) शामिल हैं। श्‍वसन में निम्न तीव्रता की कठिनाई विशिष्‍ट रूप से श्‍वसनमार्ग (ब्रोंकिआल पेशियों) में पेशियों के अतिसंकुचन के कारण होती है। अधिक तीव्रता की श्‍वसन कठिनाई ऊपरी वायुमार्ग में सूजन के कारण होती है जो श्‍वसन मार्ग को संकुचित कर देती है। आवाज में कर्कशता, निगलने के साथ पीड़ा या कफ उत्पन्न हो सकता है।\n\nहृदय में स्थित अनेक केशिकाओं से हिस्टामाइन का स्राव होने के कारण हृदय की रक्त वाहिकाओं में अचानक संकुचन (हृदय महाधमनी) में संकुचन हो सकता है। यह हृदय तक रक्त प्रवाह को बाधित कर सकता है जिसके कारण हृदय कोशिकाएँ समाप्त (मायोकार्डियल इनफ्रेक्शन) हो सकती हैं या हृदय की धड़कन बहुत धीमी या बहुत तेज (कार्डिक डिसरिदमिया) हो सकती है, अथवा हृदय की धड़कन अचानक बंद (हृदय आघात) हो सकती है।. वह व्यक्ति जिन्हें पहले ही हृदय रोग हैं वे एनाफाइलैक्सिस के हृदय पर पड़ने वाले प्रभावों के उच्च जोखिम में हैं। निम्न रक्तचाप के कारण हृदय की गति तेज होना बहुत सामान्य है, एनाफाइलैक्सिस से पीड़ि‍त 10% व्यक्तियों को निम्न रक्तचाप के साथ हृदय धड़कन की गति में कमी (ब्रैडीकार्डिया) हो सकती है। (हृदयगति की निम्न दर और निम्न रक्तचाप को बेजोल्ड-जैरिस्क रिफ्लैक्स के रूप में जाना जाता है) व्यक्ति रक्तदाब में कमी के कारण सिर का हल्कापन या हल्की बेहोशी अनुभव कर सकता है। इस रक्तदाब का कारण रक्त शिराओं का चौड़ा होना (डिस्ट्रीब्यूटीव शॉक) या हृदय के निलयों के समाप्त होने (कार्डियोजेनिक शॉक) के कारण हो सकता है। बहुत ही दुर्लभ मामलों में निम्न रक्तदाब एनाफाइलैक्सिस का संकेत हो सकता है।\n\nपेट और आँत्र के लक्षणों में ऐंठनयुक्त उदर पीड़ा, डायरिया या वमन (उल्टी) हो सकते हैं। व्यक्ति के विचार भ्रामक हो सकते हैं, अपने पित्त पर नियन्त्रण खो सकते हैं और श्रोणी (पेल्विस) में पीड़ा हो सकती है जो गर्भाशय की ऐंठन के समान अनुभव हो सकती है। मस्तिष्‍क के चारों तरफ रक्त वाहिकाओं का चौड़ा होना सिरदर्द का कारण हो सकता है। व्यक्ति व्याकुल अनुभव कर सकते हैं और यह कल्पना कर सकते हैं कि वे मरने जा रहे हैं।\n\nएनाफाइलैक्सिस लगभग किसी भी बाहरी पदार्थ के प्रति शरीर शरीर द्वारा रिऐक्शन के कारण हो सकता है। इसके सामान्य प्रेरकों में कीटों द्वारा काटने या दंश के कारण जहर, भोजन और दवाएँ शामिल हैं। बच्चों और युवा वयस्कों में भोजन इसका अति सामान्य प्रेरक है। बुजुर्ग वयस्कों में दवाईयां और कीटों द्वारा काटना और दंश अति सामान्य प्रेरक हैं। कम सामान्य कारणों में शारीरिक तत्व, जैविक कारक (जैसे वीर्य), लैटेक्स, हार्मोनों में बदलाव, भोजन में मिलाए जाने वाले तत्व (जैसे मोनोसोडियम ग्लूटामेट और भोजन के रंग) और त्वचा पर लगाई जाने वाली दवाईयाँ (सीमित दवाएं) शामिल हैं। व्यायाम या तापमान (गर्म या ठण्‍डा) भी विभिन्न ऊतक कोशिकाओं (मास्ट कोशिकाओं) को रसायनों स्रावित करने के माध्‍यम से जो ऐलर्जिक रिऐक्शन को शुरू करते हैं और एनाफाइलैक्सिस को प्रेरित कर सकते हैं। व्यायाम से जुड़ा हुआ एनाफाइलैक्सिस प्राय: विभिन्न प्रकार के भोजन खाने से भी संबंधित होता है। यदि एनाफाइलैक्सिस उस समय उत्पन्न होता जब व्यक्ति ऐनेस्थीसिया ग्रहण कर रहा है तो इसके अति सामान्य कारणों में विभिन्न प्रकार की दवाएं हैं जो पक्षाघात उत्पन्न करने के लिए (तंत्रिकापेशी अवरोधक एजेन्ट) दी जाने वाली दवाएँ, एंटीबॉयोटिक्स और लैटेक्स शामिल हैं।  32-50% मामलों में कारण ज्ञात नहीं होता है (इडीयोपैथिक एनाफाइलैक्सिस).\n\nअनेक तरह के भोजन एनाफाइलैक्सिस को प्रेरित करते हैं, चाहे भोजन का सेवन पहली बार ही किया गया है। पश्चिमी संस्कृति में मूँगफली, गेहूँ, ट्री-नट, शैलफिश, मछली, अण्‍डों का सेवन या इनके सम्पर्क में आना अति सामान्य कारण हैं। मध्‍य-पूर्व में सी-सेम इसका एक सामान्य प्रेरक है। एशिया में चावल और चिकपीज प्राय: एनाफाइलैक्सिस के कारण होते हैं। गंभीर मामले प्राय: भोजन के सेवन के कारण होते हैं, परन्तु कुछ लोगों में तीव्र रिऐक्शन हो सकता है यदि इसके लिए प्रेरित करने वाला भोजन शरीर के किसी अंग के संपर्क में आ जाता है। बच्चे अपनी एलर्जी से निपट सकते हैं। 16 वर्ष की आयु तक दूध और अण्‍डों के कारण एनाफाइलैक्सिस से पी‍ड़ि‍त 80% बच्चे और मूंगफली के कारण एनाफाइलैक्सिस के एकल मामले से पी‍ड़ि‍त 20% बच्चे, इन भोजनों को बगैर समस्या के कारण ग्रहण कर सकते हैं।\n\nकिसी भी दवाई के कारण एनाफाइलैक्सिस हो सकता है। इनमें β-लैक्टम एन्टीबॉयोटिक्स (जैसे पेंसिलिन) के बाद एस्प्रिन और एनएसएआईडी हैं। यदि किसी व्यक्ति को एक एनएसएआईडी से एलर्जी है तो वह सामान्यत एनाफाइलैक्सिस को प्रेरित किए बगैर किसी दूसरी का प्रयोग कर सकता है। एनाफाइलैक्सिस के अन्य कारणों में कीमोथैरेपी, वैक्सीन, प्रोटामाइन (वीर्य में उपस्थित) और जड़ी-बूटियों से निर्मित औषधियाँ शामिल हैं कुछ दवाईयाँ जिनमें वेन्कोमा\nसिन, मार्फिन और एक्स-रे प्रतिबिम्ब उन्नत करने के लिए दी जाने वाली दवाईयाँ (रेडियोकन्ट्रॉस्ट एजेन्ट) शामिल हैं जो ऊतकों में विभिन्न कोशिकाओं को नष्‍ट करके उनसे हिस्टामाइन (मास्ट कोशिका खुरदरापन) स्राव का कारण बनते हैं जिसके कारण एनाफाइलैक्सिस होता है। \nकिसी दवा के प्रति रिऐक्शन करने की आवृति आंशिक रूप से इस बात पर निर्भर करती है कि वह दवा उस व्यक्ति को कितनी बार दी जाती है और आंशिक रूप से शरीर के अन्दर दवा के कैसे कार्य करती है। पेन्सिलिन या सेफालॉसपोरिन से एनाफाइलैक्सिस केवल तभी उत्पन्न हो सकता है जब वे शरीर के अन्दर प्रोटीनों से संयोजन करते हैं और इनमें से कुछ दूसरों की तुलना में बहुत आसानी से संयोजन करते हैं। पेन्सिलिन के कारण एनाफाइलैक्सिस 2000 से 10,000 लोगों में से एक में उत्पन्न होता है जिनका उपचार किया गया है। उपचार किए गये 50,000 लोगों में से एक की मृत्यु होती है। एस्प्रिन और एनएसएडीआई के कारण एनाफाइलैक्सिस लगभग 50,000 व्यक्तियों में से एक व्यक्ति में होता है। यदि किसी व्यक्ति को पेन्सिलिन के कारण रिऐक्शन होती है है तो उसे सेफालोस्पोरिन के कारण रिऐक्शन का जोखिम अधिक होता है परंतु यह जोखिम 1000 व्यक्तियों में एक से भी कम होता है। पुरानी दवाईयाँ जिनका उपयोग एक्स-रे प्रतिबिम्ब (रेडियोकान्ट्रास्ट एजेन्ट) उन्नत करने के लिए किया गया है उनके कारण 1% मामलों में रिऐक्शन होती है। नयी, कम ओस्मोलर रेडियोकन्ट्रास्ट एजेन्टों के कारण 0.04% मामलों में रिऐक्शन होती है।\n\nकीटों जैसे मधुमक्खियां और ततैया /बर्र (हाइमेनाप्टेरा) या किसिंग बग (ट्राईएटोमाइन) के दंश या काटने से विष के कारण एनाफाइलैक्सिस हो सकता है। यदि किसी व्यक्ति को पहले कभी विष के कारण रिऐक्शन हुआ है और इसका असर मात्र दंश/काटे जाने के स्थान से अधिक विस्तृत रहा है तो उसे भविष्‍य में एनाफाइलैक्सिस का अधिक जोखिम होता है। परंतु एनाफाइलैक्सिस के कारण मरने वाले आधे से अधिक व्यक्तियों में पहले व्यापक (दैहिक) रिऐक्शन नहीं हुई है।\n\nएटोपिक रोगों जैसे अस्थमा, एकजिमा, या एलेर्जिक नासाशोथ से पीड़ि‍त व्यक्तियों में भोजन, लैटेक्स और रेडियोकन्ट्रास्ट एजेन्टों के कारण एनाफाइलैक्सिस होने का उच्च जोखिम होता है। इन लोगों को इंजेक्शन से दी जाने वाली दवाओं या दंश के कारण अधिक जोखिम नहीं होता है। एनाफाइलैक्सिस से पीड़ि‍त बच्चों के एक अध्‍ययन से ज्ञात हुआ कि 60% बच्चों में पहले एटोपिक रोगों का इतिहास रहा है। एनाफाइलैक्सिस के कारण मरने वाले 90% बच्चे अस्थमा से पीड़ि‍त थे। वह व्यक्ति जिन्हें ऊतकों में बहुत अधिक मास्ट कोशिकाओं के कारण विकार (मस्टोसाइटोसिस) हैं या जो इनसे समृद्ध हैं इसके अधिक जोखिम वाले क्षेत्र में हैं। वह एजेन्ट जिसके कारण एनाफाइलैक्सिस हुआ है उस तक पहुंच जितनी पुरानी हो जायेगी, नए रिऐक्शन का जोखिम उतना ही कम होता जाता है।\n\nएनाफाइलैक्सिस एक गंभीर एलेर्जिक रिऐक्शन है जो अचानक आरम्भ होता है और यह शरीर की अनेक प्रणालियों को प्रभावित करता है। यह दाहक कारकों और मास्ट कोशिकाओं तथा बैसाफिल्स से साइटोकाइन के स्राव के कारण होता है। उनका स्राव विशेषकर प्रतिरक्षण प्रणाली रिऐक्शन के कारण होता है परन्तु इन कोशिकाओं के क्षतिग्रस्त होने के कारण हो सकता है जो प्रतिरक्षा प्रणाली से संबंधित नहीं हैं।\n\nएनाफाइलैक्सिस जब प्रतिरक्षा प्रतिक्रिया के कारण होता है, इम्यूनोग्लोबिन E (IgE) बाहरी पदार्थ से संयोजन करता है जो ऐलर्जिक रिऐक्शन (एंटीजन) आरम्भ करता है। IgE का संयोजन मास्ट कोशिकाओं और बैसोफिल्स पर ग्राह्यी FcεRI प्रतिरक्षी सक्रियता से जुड़ा होता है। मास्ट कोशिकाएँ और बैसोफिल दाहक कारकों जैसे हिस्टामाइन के स्राव करने के द्वारा प्रतिक्रिया करते हैं। ये कारक ब्रोंकिओली की कोमल पेशियों में संकुचन पैदा करते हैं, रक्तवाहिनियों को चौड़ा (वैसोडाइलेशन) कर देते हैं, रक्त वाहिकाओं से द्रव के स्राव को बढ़ा देते हैं और हृदय पेशियों की क्रिया को कम कर देते हैं। एक प्रतिरक्षी तन्त्र भी होता है जो IgE पर निर्भर नहीं होता है, परन्तु यह ज्ञात नहीं है कि क्या यह मनुष्‍यों में भी उत्पन्न होता है।\n\nएनाफाइलैक्सिस जब प्रतिरक्षी प्रणाली की प्रतिक्रिया के कारण नहीं होता है, तो रिऐक्शन का कारण वह एजेन्ट होता है जो सीधे मास्ट कोशिकाओं और बैसोफिल को नष्‍ट कर देता है, जिसके कारण हिस्टामिन और अन्य पदार्थों का स्राव होता है जो प्राय: ऐलर्जिक रिऐक्शन से जुड़े होते हैं (डिग्रेन्युलेशन)। वह कारक जो इन कोशिकाओं को क्षतिग्रस्त कर सकते हैं उनमें शामिल हैं एक्स-रे के लिए कन्ट्रास्ट कारक, ओपिओडिस, तापमान (गर्म या ठण्‍डा) और कम्पन।\n\nएनाफाइलैक्सिस (तीव्रग्राहिता) रोग की पहचान नैदानिक तथ्यों के आधार पर की जाती है।<refname=World11/> जब किसी एलर्जी पैदा करने वाले तत्व के संपर्क में आने के कुछ मिनटों/घंटों के भीतर निम्नलिखित तीन स्थितियों में से कोई भी एक होती है तो इस बात की संभावना बहुत अधिक है कि व्यक्ति को एनाफाइलैक्सिस है:\n\nअगर कीट के डंक मारने या दवा से किसी व्यक्ति पर विषैली प्रतिक्रिया होती है तो एनाफाइलैक्सिस रोग की पहचान करने में ट्रिप्टेस या हिस्टामाइन (मस्तूल कोशिकाओं से निकलने वाली अमीन) के लिए खून की जांच करना उपयोगी हो सकता है। हलांकि, अगर यह खाद्य के कारण हो या व्यक्ति का रक्तचाप सामान्य हो तो ये जांच बहुत अधिक उपयोगी नहीं होती हैं और वे एनाफाइलैक्सिस रोग की पहचान की संभावना को नकार नहीं सकतीं।\n\nएनाफाइलैक्सिस की तीन प्रमुख विशेषताएं होती हैं। एनाफ्लैक्टिक आघात तब होता है जब पूरे शरीर के ज्यादातर हिस्सों (प्रणालीगत वैसोडाइलेशन) में रक्त वाहिकाएं चौड़ी हो जाती है जिस कारण से रक्तचाप निम्न हो जाता है जो व्यक्ति के सामान्य रक्तचाप से कम-से-कम 30% कम या मानक मान से 30% कम होता है। बा\nफेसिक एनाफाइलैक्सिस की पहचान तब होती है जब इसके लक्षण 1-72 घंटों के भीतर फिर से दिखने लगें, भले ही व्यक्ति एलर्जी करने वाले तत्वों के साथ नए संपर्क में न आया हो, जिनके कारण पहली बार प्रतिक्रिया हुई थी। कुछ अध्ययन दावा करते हैं कि एनाफाइलैक्सिस के कुल मामलों में 20% मामले बाइफेसिक होते हैं। लक्षणों की वापसी आम तौर पर 8 घंटों के भीतर होती है। दूसरी प्रतिक्रिया का उपचार भी मूल एनाफाइलैक्सिस की तरह ही होता है। सूडो-एनाफिलाक्सिस या एनाफिलैक्टॉयड प्रतिक्रियाएं उस एनाफाइलैक्सिस के पुराने नाम हैं जो एलर्जी वाली प्रतिक्रिया के कारण नहीं बल्कि मस्तूल कोशिकाओं (मस्तूल कोशिका डिग्रैनुलेशन) पर सीधी चोट के कारण होता है।  वर्ल्ड एलर्जी ऑर्गेनाइजेशन द्वारा उपयोग किया जाने वाला वर्तनाम नाम “नॉन-इम्यून एनाफाइलैक्सिस” है। कुछ लोग इस बात कि सिफारिश करते हैं कि पुराने नाम का उपयोग अब नहीं किया जाना चाहिए।\n\nएलर्जी जांच इस बात का निर्धारण करने में सहायक हो सकती है कि व्यक्ति को एनाफाइलैक्सिस होने का कारण क्या है। त्वचा एलर्जी जांच [जैसे धब्बों (पैच) की जांच] कुछ निश्चित खाद्यों और जीव-विषों (वेनम) के लिए उपलब्ध है। दूध, अंडे, मूंगफली, मेवे और मछली से संबंधित एलर्जी की पुष्टि के लिए विशिष्ट रोग प्रतिकारकों के लिए की जाने वाली रक्त जांच उपयोगी हो सकती है। त्वचा की जांचों से पेनसिलिन एलर्जियों की पुष्टि हो सकती हैं लेकिन, अन्य औषधियों के लिए त्वचा संबंधी कोई जांच नहीं है। एनाफाइलैक्सिस के नॉन-इम्यून रूपों की पहचान केवल व्यक्ति के इतिहास की जांच-पड़ताल या व्यक्ति को एलर्जी पैदा करने वाले ऐसे तत्वों के संपर्क में लाकर हो सकती है जिनसे उसको अतीत में प्रतिक्रिया हुई हो। नॉन-इम्यून एनाफाइलैक्सिस के लिए त्वचा या रक्त संबंधी कोई जांच नहीं है। \n\nकभी-कभी अस्थमा, ऑक्सीजन की कमी से मूर्च्छित होने के कारण और आकस्मिक भय से एनाफाइलैक्सिस को अलग से पहचान पाना कठिन हो जाता है। अस्थमा से पीड़ित लोगों में आम तौर पर खुजली या पेट अथवा आंत संबंधी लक्षण नहीं होते हैं। जब कोई व्यक्ति मूर्च्छित होता है तो त्वचा पीली पड़ जाती है लेकिन, उसमें ददोरे नहीं होते हैं। आकस्मिक भय से ग्रस्त व्यक्ति की त्वचा लाल हो सकती है लेकिन, उसमें चकत्ते नहीं होते हैं। दूसरी स्थितियां जिनमें ऐसे समान लक्षण हो सकते हैं उनमें, खराब मछली से होने वाली भोजन की विषाक्तता (स्कॉम्ब्राइडोसिस) और कुछ परजीवियों से होने वाले संक्रमण शामिल हैं।\n\nजिन कारणों से अतीत में प्रतिक्रिया हुई हो उनसे परहेज करना, एनाफाइलैक्सिस की रोकथाम का अनुशंसित तरीका है। जब ऐसा संभव न हो तो, ऐसे उपचार भी हैं जिनसे शरीर का किसी एलर्जी करने वाले ज्ञात तत्व के प्रति प्रतिक्रिया करना बंद (संवेदनहीनता) किया जा सकता है। मधुमक्खियों, ततैयों, लखेरियों, येलोजैकेटों और फायर एंट से होने वाली एलर्जियों के लिए हाइमेनोप्टेरा विषों के द्वारा इम्यून सिस्टम यानी प्रतिरक्षा प्रणाली का उपचार (इम्यूनोथेरेपी) प्रभावी होता है जिससे 80-90% वयस्कों और 98% बच्चों में संवेदनहीनता प्रभावी रही है।  दूध, अंडे, मेवे और मूंगफली सहित कुछ खाद्यों के मामले में मुंख से लिया जाने वाला प्रतिरक्षा उपचार कुछ लोगों को संवेदनहीन करने में प्रभावी हो सकता है; तथापि ऐसे उपचारों से अक्सर दुष्प्रभाव पैदा होते हैं।  संवेदनहीनता, कई दवाओं के लिए भी संभव है, इसके बावजूद ज्यादातर लोगों को केवल समस्या पैदा करने वाली औषधियों से परहेज करना चाहिए।  लैटेक्स (वनस्पतियों के दूध) से प्रतिक्रिया दिखाने वाले व्यक्तियों को ऐसे खाद्य से परहेज करना बेहतर होगा, जिनमें ऐसे तत्व शामिल हो जो उनमें प्रतिरक्षा प्रतिक्रिया (परस्पर विरोधी प्रतिक्रिया वाले खाद्य) पैदा करते हैं, जिनमें अवाकाडो, केला और आलू तथा अन्य शामिल हैं।\n\nएनाफाइलैक्सिस एक प्रकार की चिकित्सीय आपात स्थिति है जिसमें श्वसन-मार्ग प्रबंधन, पूरक ऑक्सीजन, नसों के माध्यम से दिए जाने वाले तरल पदार्थों की बड़ी मात्रा और गहन निगरानी जैसे जीवन रक्षक उपायों की आवश्यकता पड़ सकती है। इपाइनेफ्राइन उपचार का एक विकल्प है। इपाइनेफ्राइन के अतिरिक्त अक्सर एंटीहिस्टामाइंस और स्टेरॉयड का इस्तेमाल किया जाता है। जब व्यक्ति सामान्य स्थिति में आ जाएं तो यह सुनिश्चित करने के लिए अस्पताल में 2 से 24 घंटे तक उनकी निगरानी की जानी चाहिए कि लक्षणों की पुनरावृत्ति न हो क्योंकि, अगर व्यक्ति को बाइफेसिक एनाफाइलैक्सिस हो तो ऐसा फिर से हो सकता है।\n\nइपाइनेफ्राइन (एड्रेनालाइन) एनाफाइलैक्सिस के लिए प्राथमिक उपचार है। इसका उपयोग (सम्पूर्ण कॉन्ट्राइंडीकेशन नहीं) न करने का कोई कारण नहीं है। इस बात की सिफारिश की जाती है कि जैसे ही एनाफाइलैक्सिस की संदिग्ध स्थिति की पहचान हो, मध्य अग्रपार्श्विक (एंटोरोलेटरल) जांघ में इपाइनेफ्राइन तरल का इंजेक्शन दिया जाए। यदि व्यक्ति उपचार के प्रति बेहतर प्रतिक्रिया न दे तो इस इंजेक्शन को प्रत्येक 5 से 15 मिनट में दुहराया जाए जाता है। 16 से 35% मामलों में दूसरी खुराक की आवश्यकता पड़ती है। दो से अधिक खुराकों की आवश्यकता बहुत ही कम मामलों में पड़ती है।  त्वचा के नीचे दिए जाने वाले इंजेक्शन (सबक्यूटेनस एडमिनिस्ट्रेशन) के मुकाबले नसों में दिए जाने वाले इंजेक्शन (अंतःपेशीय एडमिनिस्ट्रेशन) को प्राथमिकता दी जाती है जिसमें, दवा को अत्यंत धीमी गति से अवशोषित किया जा सकता है। इपाइनेफ्राइन से होने वाली छोटी-मोटी समस्याओं में झटके, बेचैनी, सिरदर्द और धुकधुकी शामिल हैं।\n\nइपाइनेफ्राइन ऐसे लोगों पर प्रभावी नहीं होती है जो बी-ब्लॉकर लेते हैं। इस स्थिति में, अगर इपाइनेफ्राइन प्रभावी नहीं हो तो नसों में ग्लूकागॉन दिया जा सकता है। ग्लूकागॉन में ऐसी कार्य प्रणाली है जिसमें β-अभिग्राहक (ग्राही) शामिल नहीं होते हैं।\n\nअगर आवश्यक हो तो तनु-तरल (द्रव को पतला करके) का उपयोग करके इपाइनेफ्राइन को नसों में (इंट्रावेनस) भी दिया जा सकता है। हलांकि, इंट्रावेनस इपाइनेफ्राइन को दिल की अनियमित धड़कनों (डाईस्रीथिमिया) और ह्रदयाघातों (मायोकार्डियल इंफारक्शन) से जोड़ा गया है। एनाफाइलैक्सिस से पीड़ित व्यक्तियों को नसों में खुद ही इपाइनेफ्राइन इंजेक्ट करने की सुविधा प्रदान करने वाला इपाइनेफ्राइन ऑटो इंजेक्टर आम तौर पर दो तरह की खुराकों में उपलब्ध है, एक 25   कि.ग्रा. से अधिक वजन वाले वयस्क या बच्चों के लिए और दूसरा ऐसे बच्चों के लिए, जिनका वजन 10 से 25  कि.ग्रा. के बीच हो।\n\nइपाइनेफ्राइन के अतिरिक्त एंटीहिस्टामाइन का उपयोग सामान्य रूप से होता है। सैद्धान्तिक तर्कों पर इनको प्रभावी माना गया था लेकिन इस बात के बहुत ही कम साक्ष्य हैं कि एनाफाइलैक्सिस के उपचार में एंटीहिस्टामाइन वास्तव में प्रभावी है। 2007 कोकरेन समीक्षा (Cochrane review) में अच्छी गुणवत्ता वाला ऐसा कोई भी अध्ययन नहीं पाया गया जिसे इसकी सिफारिश के लिए इस्तेमाल किया जा सकता है। श्वसन-मार्ग में तरल निर्माण या ऐंठन पर एंटीहिस्टामाइन का कोई भी प्रभाव नहीं देखा गया है। अगर व्यक्ति को वर्तमान समय में एनाफाइलैक्सिस हो तो कॉर्टिकॉस्टेरॉयडों से कोई अंतर होने की संभावना बेहद कम है। उसका उपयोग इस आशा से किया जा सकता है कि बाइफेसिक एनाफाइलैक्सिस का खतरा कम हो लेकिन भविष्य में एनाफाइलैक्सिस की रोकथाम करने में इसकी प्रभावोत्पाद्कता अनिश्चित है। जब श्वसनी-आकर्ष लक्षणों में इपाइनेफ्राइन राहत नहीं देता है तो सांस के माध्यम से दवा लेनेवाले उपकरण (नेबुलाइज़र) की सहायता से दिया जाने वाला साल्बुटामॉल प्रभावी हो सकता है। मेथिलीन ब्लू का उपयोग ऐसे व्यक्तियों के लिए किया जाता है जो दूसरे उपायों पर प्रतिक्रिया नहीं करते हैं क्योंकि यह कोमल नसों को शिथिल कर सकता है।\n\nजिन लोगों को एनाफाइलैक्सिस का खतरा हो उन्हें “एलर्जी एक्शन प्लान” का पालन करने की सलाह दी जाती है। बच्चों की एलर्जी की समस्या के बारे में, उनके माता-पिता को इसकी जानकारी स्कूल को देनी चाहिये और यह भी बताना चाहिये कि एनाफ्लिटिक आपात स्थिति में क्या किया जाना चाहिए। एक्शन प्लान में आम तौर पर इपाइनेफ्राइन ऑटो-इंजेक्टरों के इस्तेमाल, चिकित्सीय अलर्ट वाले ब्रेसलेट पहनने की सलाह और ऐसी परिस्थितियों को पैदा करने वाले प्रेरकों से परहेज के बारे में परामर्श शामिल होता है। कुछ नियत परिस्थितियों को पैदा करने वाले प्रेरकों के लिए एलर्जी वाली प्रतिक्रिया करने वाले पदार्थ के प्रति शरीर को कम संवेदनशील बनाने संबंधी उपचार (एलर्जेन इम्यूनोथेरेपी) उपलब्ध है। इस प्रकार की थेरेपी भविष्य में होने वाली एनाफाइलैक्सिस की रोकथाम कर सकती है। उपचर्म संवेदनहीनता के लिये बहु-वर्षीय उपचार को डंक मारनेवाले कीटों के मामले में प्रभावी पाया गया जबकि कई खाद्यों के लिए मौखिक संवेदनहीनता उपचार प्रभावी है।\n\nजब कारण ज्ञात हों और व्यक्ति का तुरंत उपचार किया जाए तो इसके ठीक होने की संभावना बहुत अधिक है। भले ही कारणों की जानकारी नहीं हो, अगर प्रतिक्रिया को रोकने के लिए औषधि उपलब्ध हो तो व्यक्ति में आम तौर पर अच्छा सुधार होता है। अगर मृत्यु होती है तो आम तौर पर इसके कारण श्वसन संबंधी (आम तौर पर श्वसन-मार्ग का बंद होना) या कार्डियोवैस्कुलर (शॉक) होते हैं। एनाफाइलैक्सिस 0.7–20% मामलों में मृत्यु का कारण बनती है। कुछ मौतें महज कुछ मिनटों के भीतर हुई हैं। जिन लोगों ने प्रेरित एनाफाइलैक्सिस का उपयोग किया होता है उनमें, अच्छे परिणाम देखे गए हैं, उनमें उनकी बढ़ती उम्र के साथ निम्न स्तरीय और कम तीव्र घटनाएं देखी गयीं हैं।\n\nएनाफाइलैक्सिस की घटना प्रति वर्ष प्रति 100,000 व्यक्तियों में 4–5 होती है जिसमें आजीवन खतरा 0.5%–2% तक होता है। इन दरों में वृद्धि देखी जा रही है। 1980 के दशक में एनाफाइलैक्सिस से ग्रस्त लोगों की संख्या प्रति वर्ष लगभग प्रति 100,000 में 20 थी जबकि, 1990 के दशक में यह प्रति वर्ष 100,000 व्यक्तियों में 50 था। एनाफाइलैक्सिस में वृद्धि प्राथमिक तौर पर खाद्यों के कारण देखी गई है। इसका खतरा सबसे अधिक युवा लोगों और महिलाओं के लिए है। \n\nवर्तमान में, एनाफाइलैक्सिस के कारण संयुक्त राज्य अमरीका में प्रति वर्ष (2.4 प्रति मिलियन) 500-1,000 मौतें, युनाईटेड किंगडम में प्रति वर्ष (0.33 मिलियन) 20 मौतें और ऑस्ट्रेलिया में प्रति वर्ष (0.64 मिलियन) 15 मौतें होती हैं। 1970 के दशक से लेकर 2000 के दशक में मृत्यु दरों में कमी आई है। आस्ट्रेलिया में, खाद्य जनित एनाफाइलैक्सिस से हुई मौतें प्राथमिक रूप से महिलाओं में देखी गई जबकि, पुरुषों में इसका प्राथमिक कारण कीटों का डंक मारना था। एनाफाइलैक्सिस से मृत्यु आम तौर पर औषधीय प्रतिक्रिया द्वारा होती हैं।\n\nचार्ल्स रिचेट ने 1902 ई. में \"एफिलैक्सिस\" शब्द की रचना की थी जिसे, बाद में बदलकर \"एनाफाइलैक्सिस\" कर दिया गया क्योंकि, यह बेहतर लगता था। उन्हें बाद में 1913 ई. में एनाफाइलैक्सिस पर उनके कार्यों के लिए चिकित्सा और शरीर-विज्ञान के नोबल पुरस्कार से सम्मानित किया गया। हलांकि, प्राचीन समय से इस प्रतिक्रिया को देखा गया है। यह शब्द ग्रीक भाषा के शब्दों ἀνά तथा φύλαξις से लिया गया है जिनका अर्थ क्रमश: \"विरुद्ध\" और \"सुरक्षा\" है।\n\nएनाफ्लैसिस के उपचार के लिए जिह्वा के नीचे लगाए जा सकने वाले (सबलिंगुअल इपाइनेफ्राइन) इपाइनेफ्राइन को विकसित करने के लिए अविरत प्रयास जारी हैं। इसके पुन: होने की घटना को रोकने के लिए IgE-रोधी (anti-Ige) प्रतिकारक ओमालीज़ुमाब को त्वचा के नीचे इंजेक्शन द्वारा दिए जाने का अध्ययन किया जा रहा है लेकिन, यह अभी तक अनुशंसित नहीं है।\n", "id": "486114", "title": "एनाफाइलैक्सिस"}
{"url": "https://hi.wikipedia.org/wiki?curid=486129", "text": "अहमदाबाद नगर निगम एड्स नियंत्रण सोसाइटी\n\nनगर निगमों और अन्य शहरी स्थानीय निकायों जो सरकार के क्षेत्र काम करती हैं लोगों से निकटतम रहती हैं और नगरपालिका अध्यक्ष, नगर पार्षदों और अन्य नेताओं स्थानीय समुदायों की सेवा के लिए चुने जाते हैं। ऐसी ही एक संस्था अहमदाबाद नगर निगम एड्स नियंत्रण सोसाइटी है जो एचआइवी / एड्स की रोकथाम की दिशा में गुजरात राज्य एड्स नियंत्रण सोसाइटी और राष्ट्रीय एड्स नियंत्रण संगठन के सहयोग से सक्रिय रूप में काम कर रही है।\n\nऐसे समय पर जब एचआइवी तेज़ी से फैल रहा है, अहमदाबाद नगर निगम एड्स नियंत्रण सोसाइटी के अधिकारियों के के लिए शुभ-संकेत यह है कि एचआइवी पॉजिटिव लोगों की संख्या पिछले तीन वर्षों में गिर चुकी. डॉ॰ उमेश ओझा, प्रभारीअहमदाबाद नगर निगम एड्स नियंत्रण सोसाइटीके परियोजना निदेशक, के मुताबिक़२००९-१० और २०१०-११ की तुलना में, वहाँ एचआइवी पॉजिटिव रोगियों के प्रतिशत में काफी गिरावट हुई है जिसका कारण जागरूकता कार्यक्रम हैं। उनके अनुसार, २००९-१० के दौरान उच्च जोखिम श्रेणी में लोगों के रक्त परीक्षण में ४.४५ % सकारात्मक परिणाम थे जबकि वर्ष २०१० -११ के दौरान, वहाँ थे ३.३१ % पाय गए जबकि २०११ -१२ (अक्टूबर-अप्रैल) में यह प्रतिशत २.९७ % गिर चुका थ। उन्होंने आगे दावा किया कि इस साल एचआइवी पॉजिटिव गर्भवती महिलाओं की संख्या भी गिर गयी है क्यूंकि जहाँ वर्ष २००९ -१० में ०.४८ प्रतिशत गर्भवती महिलाओं के बीच एचआइवी पॉजिटिव मामले पाय गए थे, २०१०-११ के दौरान यह आंकड़ा ०.२७ % था जबकि २०११ -१२ में अनुमान किया जा रहा है कि ०.२३ % एचआइवी पॉजिटिव मामलों का पता चला है।\n\nशहरी प्रबंधन केंद्र (उर्बन मनेजमेंट सेंटर- यूएमसी) के समर्थन से ग्रेटर विशाखापट्टनम नगर निगम (जीवीएम्सी) की एचआइवी/ एड्स से मुक़ाबला क्षमता बढ़ाने कई प्रयास किये गए। इस सन्दर्भ में अहमदाबाद नगर निगम (एएमसी) मेजबान शहर के रूप में चुना गया था क्यूंकि गुजरात एड्स नियंत्रण सोसाइटी के साथ सहयोग में एएमसी की कई रणनीतियां १९९९ से लागू की हैं, उनकी जाँच हो सके। इन क़दमों से के बारे में जागरूकता पैदा करने की रणनीतियों के अध्यन, समीक्षा और कर्यामय निर्णय शामिल हैं। ६ अप्रैल २००६ को अहमदाबाद में दोनों शहरों के प्रतिनिधियों को उनके एचआइवी / एड्स की रोकथाम की दिशा में हस्तक्षेप के विकास में पहले तकनीकी आदान प्रदान के भाग के रूप में हाथ मिलाया। कार्यक्रम में आंध्र प्रदेश एड्स नियंत्रण सोसायटी और गैर - सरकारी संगठनों के अलावा पोर्ट अधिकारियों को शामिल किया गया थ।\n", "id": "486129", "title": "अहमदाबाद नगर निगम एड्स नियंत्रण सोसाइटी"}
{"url": "https://hi.wikipedia.org/wiki?curid=486134", "text": "प्रकाशवर्णी लेंस\n\nप्रकाशवर्णी लेंस (Photochromic lenses) ऐसे लेंसों को कहते हैं जिनके ऊपर पराबैंगनी (ultraviolet) विकिरण पड़ने पर पहले से अधिक गहरे (Dark) हो जाते हैं और जब पराबैंगनी प्रकाश हटा लिया जाय (जैसे लेंस को घर के अन्दर ला दें) तो धीरे-धीरे लेंस पहले जैसा साफ हो जाते है।\n\nप्रकाशवर्णी लेंस काच, पॉलीकार्बोनेट या किसी अन्य प्लास्टिक के बनाये जा सकते हैं।\n\n", "id": "486134", "title": "प्रकाशवर्णी लेंस"}
{"url": "https://hi.wikipedia.org/wiki?curid=486140", "text": "किन्खाब\n", "id": "486140", "title": "किन्खाब"}
{"url": "https://hi.wikipedia.org/wiki?curid=486145", "text": "भित्ति चित्र\n\nभित्ति चित्र \nको मिट्टी व गाय का गोबर का घोल बनाकर दीवारों पर लिपाई की जाता है। इसे घर की तीन खास जगहों पर ही बनाने की परंपरा है, जैसे- भगवान व विवाहितों के कमरे में और शादी या किसी खास उत्सव पर घर की बाहरी दीवारों पर। मधुबनी पेंटिंग में जिन देवी-देवताओं को दिखाया जाता है, वे हैं- मां दुर्गा, काली, सीता-राम, राधा-कृष्ण, शिव-पार्वती, गौरी-गणेश और विष्णु के दस अवतार। इन तस्वीरों के अलावा कई प्राकृतिक और रम्य नजारों की भी पेंटिंग बनाई जाती है। जानवरों, चिड़िया, फूल-पत्ती को स्वस्तिक की निशानी के साथ सजाया-संवारा जाता है।\n\nचटख रंगों का इस्तेमाल खूब किया जाता है। जैसे गहरा लाल रंग, हरा, नीला और काला। कुछ हल्के रंगों से भी चित्र में निखार लाया जाता है, जैसे- पीला, गुलाबी और नींबू रंग। यह जानकर हैरानी होगी की इन रंगों को घरेलू चीजों से ही बनाया जाता है, जैसे- हल्दी, केले के पत्ते, लाल रंग के लिऐ पीपल की छाल प्रयोग किया जाता है। और दूध। भित्ति चित्रों के अलावा अल्पना का भी बिहार में काफी चलन है। इसे बैठक या फिर दरवाजे के बाहर बनाया जाता है। पहले इसे इसलिए बनाया जाता था ताकि खेतों में फसल की पैदावार अच्छी हो लेकिन आजकल इसे घर के शुभ कामों में बनाया जाता है।", "id": "486145", "title": "भित्ति चित्र"}
{"url": "https://hi.wikipedia.org/wiki?curid=486176", "text": "विद्युतचुम्बकीय व्यतिकरण\n\nविद्युतचुंबकीय व्यतिकरण (Electromagnetic interference या EMI) से तात्पर्य वाह्य स्रोत से उत्पन्न किसी ऐसे विक्षोभ (डिस्टर्बैंस) से है जो किसी विद्युत परिपथ के सामान्य कार्य को प्रभावित करे। इसे रेडियो-आवृत्ति व्यतिकरण (RFI) भी कहते हैं। विद्युतचुम्बकीय विकिरण दो रूपों में हो सकता है - विद्युतचुम्बकीय प्रेरण और विद्युतचुम्बकीय विकिरण। ऐसे विक्षोभ से परिपथ का कार्य थोड़ा बहुत प्रभावित हो सकता है या कभी-कभी पूरी तरह बिगड़ जाता है। विद्युतचुम्बकीय व्यतिकरण का स्रोत कोई भी प्राकृतिक या कृत्रिम वस्तु हो सकती है जिसमें तेजी से बदलने वाली विद्युत-धारा प्रवाहित हो रही हो। \n\nविद्युतचुंबकीय व्यतिकरण का उपयोग (जानबूझकर) रेडियो संबाधन (radio jamming) के लिये किया जा सकता है जैसा कि कुछ प्रकार के एलेक्ट्रानिक युद्धों में किया जाता है। किन्तु यह अधिकांशतः अनभिप्रेत (unintentional) होता है। किसी कार के पास से गुजरने या बिजली चमकने पर एएम रेडियो में आने वाली घर्घराहट वास्तव में विद्युतचुम्बकीय व्यतिकरण के कारण ही होता है। इससे सेल फोन, एफएम रेडियो और दूरदर्शन भी प्रभावित होते हैं, किन्तु अपेक्षाकृत कम मात्रा में। \n\nयद्यपि व्यतिकरण और रव दोनो ही उपयोगी संकेत के लिये अनावश्यक विक्षोभ हैं, फिर भी दोनों अलग-अलग हैं। दोनों की प्रकृति अलग है। व्यतिकरण एक वाह्य स्रोत से होता है जिसे हटाने पर व्यतिकरण हट जाता है। उपयुक्त उपाय करके इसे कम भी किया जा सकता है। किन्तु किसी युक्ति या तंत्र का रव उसके अपने अन्दर से उत्पन्न होता है। रव बिल्कुल ही यादृच्छ प्रकृति का होता है जबकि विद्युतचुम्बकीय व्यतिकरण की प्रकृति (आवृति, आयाम आदि) स्रोत में प्रवाहित संकेत के आवृत्ति, आयाम आदि से जुड़ी होती है।\n\n", "id": "486176", "title": "विद्युतचुम्बकीय व्यतिकरण"}
{"url": "https://hi.wikipedia.org/wiki?curid=486178", "text": "उदय प्रताप कॉलिज\n\nउदय प्रताप कॉलेज वाराणसी शहर में स्थित यूजीसी का एक स्वायत्त महाविद्यालय है। इस कॉलेज की स्थापना १९०९ में राजर्षि उदय प्रताप सिंह ने की थी। आरंभ में इसे एक हाई स्कूल के रूप में चलाया गया था, किन्तु १९४९ से इसे स्नातकोत्तर महाविद्यालय बनाया ग्या और कॉलिज डिग्रियाँ भी देने लगा। यहाँ कला, मानविकी, विज्ञान एवं प्रबंधन से संबंधित विषय और पाठ्यक्रम उपलब्ध हैं।\n", "id": "486178", "title": "उदय प्रताप कॉलिज"}
{"url": "https://hi.wikipedia.org/wiki?curid=486184", "text": "चेन्नई कारपोरेशन एड्स नियंत्रण एवं रोकथाम सोसाइटी\n\nनगर निगमों और अन्य शहरी स्थानीय निकायों जो सरकार के क्षेत्र काम करती हैं लोगों से निकटतम रहती हैं और नगरपालिका अध्यक्ष, नगर पार्षदों और अन्य नेताओं स्थानीय समुदायों की सेवा के लिए चुने जाते हैं। ऐसी ही एक संस्था चेन्नई कारपोरेशन एड्स नियंत्रण एवं रोकथाम सोसाइटी है जो एचआइवी / एड्स की रोकथाम की दिशा में तमिलनाड राज्य एड्स नियंत्रण सोसाइटी और राष्ट्रीय एड्स नियंत्रण संगठन के सहयोग से सक्रिय रूप में काम कर रही है।\n\nचेन्नई निगम के स्वास्थ्य विभाग चेन्नई कारपोरेशन एड्स नियंत्रण एवं रोकथाम सोसाइटी के प्रबंधन के लिए जिम्मेदार है। प्रशासनिक निकाय के रूप में शहर के मेयर के संरक्षक, आयुक्त अध्यक्ष और उप-आयुक्त परियोजना निदेशक के रूप में शामिल ह। कार्यकारी अध्यक्ष के नेतृत्व में समिति ने विभिन्न सोसाइटी से संबंधित निर्णय बनाते हैं।\n\nचेन्नई कारपोरेशन एड्स नियंत्रण एवं रोकथाम सोसाइटी दूसरी एड्स नियंत्रण सोसाइटियों की तरह सक्रिय नहीं है। इसकी मिसाल सोसाइटी की वेबसाईट है जिसका डोमेन-नाम का पंजीकरण ६ मई २०१२ को समाप्त हो गया और संभवतः वेबसाईट का खाता भी जल्द ही हटाया जायगा। जनता से संपर्क के लिए सोसाइटी ने ट्विटर पर एक खाता खोला मगर यह लगभग निष्क्रीय है क्यूंकि उसपर सोसाइटी की और से अंतिम सन्देश २ दिसम्बर २०११ पर पोस्ट किया गया था।\n", "id": "486184", "title": "चेन्नई कारपोरेशन एड्स नियंत्रण एवं रोकथाम सोसाइटी"}
{"url": "https://hi.wikipedia.org/wiki?curid=486218", "text": "मुंबई ज़िला एड्स नियंत्रण सोसाइटी\n\nमुंबई ज़िला एड्स नियंत्रण सोसाइटी (MDACS) स्वायत्त चैरिटेबल ट्रस्ट अधिनियम के तहत पंजीकृत है। इसको 27 जुलाई 1998 को ग्रेटर मुंबई नगर निगम (MCGM) ने मुंबई में एचआइवी / एड्स के नियंत्रण और रोकथाम के लिए स्थापित किया गया था। मुंबई ज़िला एड्स नियंत्रण सोसाइटी एक व्यापक लक्ष्य, यानी एचआइवी/ एड्स के नियंत्रण के साथ इस क्षेत्र में काम कर रहे संगठनों के संसाधनों के क्रियांविकरण की भूमिका भी निभाता है। यह सामान्य स्वास्थ्य क्षेत्र के साथ रणनीतिक गठजोड़, गैर सरकारी संगठनों, सीबीओ, एचआइवी / एड्स के साथ रहने वाले लोगों, व्यापारिक घरानों और मीडिया, आदि के माध्यम से एक साथ काम करने की संभवनाओं को भी क्रियान्वित करता है।\n\nशक्ति क्लिनिक संचार अभियान: एक नए ब्रांड के नाम, पहचान, लोगो, ब्रांड और अनुष्ठानों के साथ, शक्ति क्लिनिक का आंतरिक पुर्नोत्थान किया गया था। लेकिन शक्ति के बदलाव के लिए उपयोगकर्ता तक पहुँचना आवश्यक था। इसके लिए एक रणनीतिक संचार अभियान शुरू किया गया था शहर में नए शक्ति क्लिनिक के बारे में लोगों की बड़ी संख्या को सूचित करने और विशिष्ट परिणाम लाने के लिए एचआइवी / एड्स सलाह केन्द्र और अपनी प्रमुख विशेषताओं को समय की निर्दिष्ट अवधि के बीच परीक्षण के डर को दूर करने के लिए केन्द्रित समूह और सभी सम्बंधित लोगों के बीच याद दिलाने की प्रक्रिया में वृद्धि की गयी थी। संचार विपणन के ध्यान-रुचि-इच्छा-कर्म (AIDA) मॉडल का पालन किया गय। सबसे पहले, संभावित उपयोगकर्ताओं के बीच जागरूकता का प्रयास किया गया। फिर रुचि पैदा करने और उनमें इच्छा अथवा जिज्ञासा लाने के लिए कोशिश की गयी और अंत में उन्हें कार्रवाई करने के लिए मनाया कि वह शक्ति क्लिनिक पर जाएँ। अभियान का पहला चरण 1 मार्च 2012 में शुरू किया गया था। चरण 1 का प्राथमिक उद्देश्य शक्ति क्लिनिक के बारे में लक्षित दर्शकों के बीच जागरूकता पैदा करने के लिए गया था।\n\nबॉलीवुड के युवा अभिनेता प्रतीक बब्बर सुरक्षित यौन संबंधों के महत्व की वकालत और प्रचार करने के लिए मुंबई जिला एड्स नियंत्रण सोसाइटी के सदस्य बन गए हैं। प्रतीक ने सारी जिन्दगी सुरक्षित यौन संबंधो के प्रचार और इस बारे में लोगों के बीच जागरूकता पैदा करने की कसम ली है। प्रतीक के अनुसार सोसायटी के इस अभियान में जुड़कर वह प्रतिभूत है। वह चाहते हैं कि ज्यादा से ज्यादा लोग सुरक्षित यौन संबंधों के बारे में जागरूक हों और इसका अभ्यास करें।\n", "id": "486218", "title": "मुंबई ज़िला एड्स नियंत्रण सोसाइटी"}
{"url": "https://hi.wikipedia.org/wiki?curid=486219", "text": "संभ्रांत वर्ग\n\nसंभ्रांत वर्ग या ऍलीट​ () समाजशास्त्र और राजनीति में किसी समाज या समुदाय में उस छोटे से गुट को कहते हैं जो अपनी संख्या से कहीं ज़्यादा धन, राजनैतिक शक्ति या सामाजिक प्रभाव रखता है। समाज के अन्य वर्गों की तुलना में संभ्रांत वर्ग अपने क्षेत्र में अधिक शक्तिशाली होता है।\n\nसामाजिक जीवन के किसी भी क्षेत्र में नियंत्रणकारी संरचनाओं के शीर्ष पर मौजूद छोटे से और अपेक्षाकृत समरूप समूह को अभिजन की संज्ञा दी जाती है। इसके समानार्थक लैटिन शब्द ‘इलीट’ का मतलब है चुना हुआ या सर्वश्रेष्ठ। इलीट बनने के लिए लिए सत्ता, सुविधा, योग्यता और संगठन और नेतृत्वकारी क्षमता होना अनिवार्य है। किसी भी व्यवस्था या प्रणाली को जारी रखने के लिए ज़रूरी समझा जाता है कि उसके संचालन की बागडोर कुछ सुयोग्य व्यक्तियों के समूह के हाथ में रहे और समय-समय पर उनकी जगह लेने के लिए वैसी ही क्षमताओं से लैस लोगों का चयन किया जाता रहे। यह आग्रह शीर्ष या नेतृत्व में अभिजन की निरंतरता की गारंटी करता है। \n\nअभिजन के व्याख्याकार परेटो का कहना है कि इलीट में ख़ास तरह के मनोवैज्ञानिक गुण होते हैं जिनके आधार पर कुटिलता, छल, ताकत और फ़ैसलाकुन पहल कदमी का इस्तेमाल करते हुए वह सत्ता पर काबिज़ रहता है। चूँकि अभिजनों का गुट छोटा सा होता है इसलिए उसे अधिक संगठित और सुसंगत रूप से कार्रवाई करने में आसानी होती है। उसके सदस्य आपस में लगातार सम्पर्क बनाये रखते हैं जिससे आपसी मतैक्य के आधार पर नीति-निर्माण की प्रक्रिया में बाधा नहीं पड़ती। ऐसी बात नहीं कि अभिजन हमेशा ही अपनी सत्ता बचाने में कामयाब रहते हों। उनकी विफलता का दोष आम तौर पर राजनीतिक कौशल या इच्छा-शक्ति के अभाव पर मढ़ा जाता है। समाज के साथ जीवंत सम्पर्क रखते हुए नये विचारों को ग्रहण करके अपना पुनर्संस्कार करते रहने वाले अभिजन लम्बे अरसे तक टिके रहते हैं। जो अभिजन ऐसा नहीं करते, उनका वक्त जल्दी पूरा हो जाता है और उनके ख़िलाफ़ खड़ा हुआ प्रति-अभिजन किसी ‘मास’ या जनसमूह का नेतृत्व करता हुआ उनके हाथ से सत्ता छीन लेता है। \n\nशुरू में अभिजन सिद्धान्त एक लोकतंत्र विरोधी अवधारणा थी जिसका सूत्रीकरण शासकों के प्राधिकार को न्यायसंगत ठहराने के किया गया था ताकि युरोप की विकसित हो रही लोकतांत्रिक शासन पद्धति की वैधता को चुनौती दी जा सके। आगे चल कर बीसवीं सदी के मध्य में इस सिद्धांत की अंतर्दृष्टियों से लोकतांत्रिक सिद्धांत को पुष्ट करने की चेष्टा की गयी। इसके पीछे मकसद साम्यवादी या फ़ासीवादी नेतृत्व में चल रहे जनांदोलनों से उदारतावादी लोकतंत्र को बचाना था। लोकतंत्र में आवश्यक नहीं कि सारे अभिजन सत्ता में ही हों। आज की लोकतांत्रिक व्यवस्थाओं में अभिजनों के कई समूह सत्ता की बागडोर अपने हाथ में रखने के लिए आपस में प्रतियोगिता करते हुए देखे जा सकते हैं। पहले से जमे हुए अभिजन-समूह की सदस्यता ग्रहण करने के लिए लोकतंत्र के मंच पर नये अभिजनों का आगमन होता रहता है। शुरू में अभिजनों का चयन केवल उच्च वर्ग से ही किया जाता था, लेकिन अब निचले और वंचित समझे जाने वाले तबकों की नेतृत्वकारी शक्तियाँ भी अभिजनों की श्रेणी में शामिल कर ली जाती हैं। वह लोकतंत्र अधिक सफल और टिकाऊ समझा जाता है जिसके अभिजनों का आकार बढ़ता रहता है। इसके विपरीत जहाँ अभिजन अपना आकार बढ़ने के ख़िलाफ़ मोर्चाबंदी कर लेते हैं, उन लोकतंत्रों में व्यवस्था बार-बार संकटग्रस्त होती रहती है। \n\nअभिजन सिद्धान्त मूलतः इस प्राचीन विश्वास पर आधारित है कि समाज मुट्ठी भर शासकों और बहुसंख्यक शासितों में बँटा होता है। प्लेटो ने शासन करने के लिए ऐसे लोगों की शिनाख्त करने का सुझाव दिया था जिनके पास हुकूमत करने के लिए आवश्यक प्रकृति-प्रदत्त योग्यताएँ हों। इतिहास और राजनीति को समझने का यह एक प्रचलित तरीका है कि उन अभिजनों का अध्ययन किया जाए जिनके पास समाज के विभिन्न क्षेत्रों के संचालन के लिए निर्णय लेने के अधिकार रहे हैं। बीसवीं सदी की शुरुआत में इतालवी समाजशास्त्रियों गेटानो मोस्का और विलफ़्रेडो परेटो के साथ- साथ मोस्का के जर्मन अनुयायी रॉबर्ट मिचेल्स ने लोकतांत्रिक व्यवस्थाओं के विकास के ख़िलाफ़ प्रतिक्रिया करते हुए दावा किया अभिजनों का शासन मानवीय इतिहास एक प्रमुख लक्षण है। यह सूत्रीकरण उन्नीसवीं सदी में मार्क्सवाद द्वारा प्रवर्तित और पुष्ट समतामूलक के के ख़िलाफ़ था। ये सिद्धांतकार मार्क्स से इस बारे में तो सहमत थे कि अतीत में समाजों का नेतृत्व अल्पसंख्यकों के हाथों में रहा है, पर उनका यह भी कहना था कि ये अल्पसंख्यक समूह अनिवार्य तौर पर उत्पादन के साधनों के स्वामी नहीं थे। उनके प्रभुत्व का स्रोत आर्थिक नहीं था, बल्कि उनकी सत्ता विविध स्रोतों से आती थी। यह अलग बात है कि अपने प्रभुत्व का लाभ उठा कर अभिजन बड़े पैमाने पर धन-सम्पत्ति जमा कर लेते थे। मोस्का और परेटो का यह भी कहना था कि भविष्य के समाजों के नेतृत्व (चाहे वे राजशाहियाँ हों, कुलीनतंत्र हों या लोकतंत्र) का पैटर्न भी ऐसा ही रहने वाला है। हालाँकि इन विद्वानों ने आग्रहपूर्वक कहा कि उनका समाज-विज्ञान किसी मूल्य से बँधा हुआ नहीं है, पर इटली में उभरते हुए फ़ासीवाद के प्रति उनकी हमदर्दी किसी से छिपी हुई नहीं थी। परेटो और मिचेल्स तो सीधे-सीधे फ़ासीवाद के समर्थक थे और उदारपंथी मोस्का वामपंथ से अपनी नाराज़गी के कारण फ़ासीवाद को एक मजबूरी की तरह देखते थे। कुल मिला कर इन तीनों सिद्धांतकारों की कोशिश थी कि संसदीय व्यवस्था केवल उच्च और मध्यवर्ग की भागीदारी तक ही सीमित रहनी चाहिए। वे मज़दूरों और किसानों के प्रतिनिधित्व वाली संसद को तिरस्कारपूर्ण दृष्टि से देखते थे। \n\nमार्क्सवादी सिद्धांतकारों और लोकतांत्रिक बहुलतावाद के पैरोकारों ने इस अभिजनवाद को कड़ी चुनौती दी। मार्क्सवादियों ने कहा कि यह सिद्धांत अभिजनों के प्रभुत्व के बुनियादी आधार की शिनाख्त करने में नाकाम रहा है। अभिजन चाहे फ़ौजी हों, धार्मिक हों, राजनीतिक हों या सांस्कृतिक; उनके प्रभुत्व की बुनियाद आर्थिक वर्ग-संबंधों में देखी जानी चाहिए। बहुलतावादियों का तर्क था कि आधुनिक, विकसित और उदारपंथी समाजों में सत्ता और प्रभुत्व के लिए विविध हितों के बीच प्रतियोगिता होती है। इसलिए मुट्ठी भर अभिजनों का गुट सर्वांगीण प्रभुत्व कभी स्थापित नहीं कर पाता। निर्णय की प्रक्रिया का केंद्र सिर्फ़ एक ही नहीं होता। इस हकीकत के विपरीत अभिजनवाद के पैरोकार उदारतावाद के आधार पर खड़े समाजों में सत्ता और उसके स्रोतों का अध्ययन करने के लिए त्रुटिपूर्ण पद्धति अपनाते हैं। \n\nहालाँकि अभिजन सिद्धांत लोकतंत्र विरोधी था, पर बीसवीं सदी के मध्य में जोसेफ शुमपीटर ने लोकतांत्रिक सिद्धांत अभिजन में अभिजन सिद्धान्त का समावेश किया। उन्होने कहा कि लोकतंत्र में भी शासन अभिजनों के हाथ में ही रहना चाहिए ताकि व्यवस्था को प्रभावी और स्थिर हुक्मरान लगातार मिलते रहें। बस शर्त यह है कि ऐसे अभिजनों का चयन लोकतांत्रिक प्रक्रियाओं के माध्यम से किया गया हो। यह वैचारिक इंजीनियरिंग करने के पीछे शुमपीटर का उद्देश्य उदारतावादी लोकतंत्र को फ़ासीवाद अथवा कम्युनिज़म का समर्थन करने वाले व्यवस्था-विरोधी अभिजनों के नेतृत्व में चलने वाले आंदोलनों से बचाना था। \n\nबहुलतावादी सिद्धांत को आड़े हाथों लेते हुए शुमपीटर ने कहा कि सत्ता और निर्णय की बहुकेंद्रीयता का उदारतावादी दावा सही नहीं है। दरअसल प्रभुत्व के लिए आपस में होड़ करने वाले समूहों का नियंत्रण कुछ थोड़े से नेताओं के हाथ में रहता है जो आवश्यक नहीं कि अपने समूह के सदस्यों की इच्छाओं और ज़रूरतों के हिसाब से ही चलते हों। इसलिए समूहों के बीच की प्रतियोगिता उनके नेताओं के बीच की प्रतियोगिता बन जाती है। नतीजे तौर बहुलतावादी लोकतंत्र अभिजनवादी लोकतंत्र में बदल जाता है। इस विचार के लोकतंत्र का टिकाऊपन और विकास निष्क्रिय नागर समाज पर निर्भर न हो कर, उसके अभिजनों की सक्रियता और प्रतिबद्धता का ही परिणाम होता है। लोकतांत्रिक व्यवस्था हो या निरंकुशता, अभिजनों के महत्त्व से पूरी तरह से इनकार करना मुश्किल है। कुछ विद्वानों का तर्क है कि उदारतावादी लोकतंत्र के व्याख्याकार ज़्यादा ध्यान जनसमूहों के प्रभाव में लिए जाने फ़ैसलों पर देते हैं। इस तरह अभिजनों द्वारा ली गयी पहलकदमियों की भूमिका पर पूरा प्रकाश नहीं पड़ पाता। इलीट-स्टडी में दिलचस्पी रखने वाले समाज-वैज्ञानिक सामाजिक जीवन के विभिन्न क्षेत्रों के नेताओं की सामाजिक और शैक्षिक पृष्ठभूमि की जाँच करके यह पता लगाने की कोशिश करते हैं कि किन कारकों के प्रभाव में उन्हें अभिजन-समूह में शामिल किया गया। अगर समाज के किसी हिस्से में एक से ज़्यादा अभिजन समूह सक्रिय हैं तो यह पता लगाया जाता है कि उनके बीच किस तरह का सामाजिक, राजनीतिक, आर्थिक और विचारधारात्मक अंतर्संबंध है; और उनमें एकीकृत होने की सम्भावनाएँ हैं या नहीं। इलीट-स्टडी का एक दूसरा आयाम अभिजनों और जनता के बीच संबंधों का अध्ययन है। इसमें यह जानने की कोशिश की जाती है कि ऊपर से नीचे और नीचे से ऊपर इस तरह के संबंध का संचार किस तरह होता है। इस संबध की ख़ामियाँ-ख़ूबियाँ तय करती हैं कि इलीट को प्रतिस्थापित करने की इच्छा रखने वाली ताकतों की स्थिति क्या है। इस विश्लेषण से ही तय होता है कि किसी विशिष्ट अभिजन को हटाने के लिए शांतिपूर्ण या क्रांतिकारी तरीकों के पीछे क्या कारण काम कर रहे थे। \n\nअमेरिकी अभिजन का अध्ययन करने वाले सी. राइट मिल्स ने ‘पावर इलीट’ की अवधारणा का सूत्रीकरण किया है। मिल्स के अनुसार संयुक्त राज्य अमेरिका में तीन तरह के अभिजन एकीकृत हो कर हुकूमत करते हैं। ये हैं औद्योगिक, राजनीतिक फ़ौजी। दिलचस्प बात यह है कि अन्य सिद्धांतकारों के विपरीत मिल्स यह दिखाते हैं कि अभिजनों की इस तिकड़ी से मिल कर बनने वाला पावर इलीट लोकतंत्र के लिए किस तरह से नुकसानदेह है।\n\nअभिजन सिद्धांत ने संस्कृति-अध्ययन के क्षेत्र में भी हस्तक्षेप किया है। मास सोसाइटी के उभार की आलोचना करने वाले यह मान कर चलते हैं कि समकालीन मास मीडिया और उससे निकलने वाली लोकप्रिय जन-संस्कृति अभिजन संस्कृति की श्रेष्ठता के लिए घातक होती है। \n\nसंभ्रांत वर्ग कई प्रकार के हो सकते हैं, उदाहरण के लिए -\nअक्सर किसी एक प्रकार के संभ्रांत वर्ग का सदस्य अन्य क्षेत्रों के संभ्रांत वर्गों का सदस्य भी होता है। मसलन देखा गया है कि कई समाजों में सबसे अच्छी शिक्षा, सबसे अधिक धन और सब से अधिक राजनैतिक शक्ति एक ही वर्ग के लोगों में मिलती है।\n\n\n1. विलफ़्रेडो परेटो (1935), द माइंड ऐंड सोसाइटी (1916), हारकोर्ट ब्रेस, न्यूयॉर्क; केप, लंदन. \n\n2. जोसेफ़ शुमपीटर (1976), कैपिटलिज़म, सोशलिज़म ऐंड डेमॉक्रैसी, एलेन ऐंड अनविन, लंदन, पाँचवाँ संस्करण. \n\n3. टॉम बॉटॅमोर (1966), इलीट्स ऐंड सोसाइटी, पेंगुइन, हार्मंड्सवर्थ. \n\n4. जी.एल. फ़ील्ड और जे. हिगली (1980), इलीटिसिज़म, रॉटलेज ऐंड कीगन पॉल, लंदन. \n\n5. जी. मोस्का (1939), द रूलिंग क्लास (1896), अनु और सम्पा, : ए. लिविंग्स्टन, न्यूयॉर्क, मैकग्रा-हिल. \n", "id": "486219", "title": "संभ्रांत वर्ग"}
{"url": "https://hi.wikipedia.org/wiki?curid=486220", "text": "नवाज़ शरीफ़\n\nमियां मोहम्मद नवाज़ शरीफ़ (उर्दू: میاں محمد نواز شریف) (जन्म लाहौर; 25 दिसम्बर 1949), पाकिस्तान के प्रधानमंत्री और पाकिस्तान मुस्लिम लीग (पीएमएल) के वरिष्ठ नेता है। वे दो बार पहले भी प्रधानमन्त्री रह चुके हैं – 1 नवम्बर 1990 से 18 जुलाई 1993 तक (12 वें प्रधानमंत्री) और 17 फ़रवरी 1997 से 12 अक्टूबर 1999 (14 वें प्रधानमंत्री)। शरीफ पाकिस्तान के पहले ऐसे नेता हैं, जो तीसरी बार प्रधानमंत्री बने हैं।\nशरीफ को वर्ष 2000 में तत्कालीन सैन्य शासक परवेज़ मुशर्रफ़ ने निर्वासित कर दिया था, इसके पहले उनकी निर्वाचित सरकार को भी बर्खास्त कर दिया गया था। इस तख्तापलट के बाद पाकिस्तान की आतंक-विरोधी अदालत ने नवाज़ शरीफ़ को भ्रष्टाचार के अपराध में दोषी करार दिया था। सऊदी अरब की मध्यस्तता से शरीफ़ को जेल से बचाकर सऊदी अरब के जेद्दा नगर में निर्वासित किया गया। \n\nअगस्त 23, 2007 में सुप्रीम कोर्ट ने शरीफ़ को पाकिस्तान वापस आने की इजाज़त दी। सितम्बर 10, 2007 को शरीफ सात वर्षों के निर्वासन के बाद इस्लामाबाद वापस लौटे, पर उन्हें हवाई-अड्डे से ही तुरन्त जेद्दा वापस भेज दिया गया।\n", "id": "486220", "title": "नवाज़ शरीफ़"}
{"url": "https://hi.wikipedia.org/wiki?curid=486226", "text": "सूदन\n\nमोटे अक्षरसूदन हिन्दी (ब्रजभाषा) के कवि थे। \n\nसूदन ने अपनी रचना 'सुजानचरित्र' में अपना परिचय देते हुए कहा है\n\nइससे स्पष्ट है कि सूदन मथुरावासी माथुर ब्राह्मण थे और उनके पिता का नाम बसंत था। कोई मकरंद कवि सूदन के गुरु कहे जाते हैं जो मथुरा के निवासी थे। कुछ लोग प्रसिद्ध कवि सोमनाथ को उनका गुरु मानते हैं। सूदन की पत्नी का नाम सुंदर देवी था जिनसे उन्हें तीन पुत्र हुए थे। भरतपुर नरेश बदनसिंह के पुत्र सुजानसिंह उपनाम सूरजमल ही इनके आश्रयदाता थे। वहीं के राजपुरोहित घमंडीराम से सूदन की घनिष्ठ मित्रता थी। कुछ दिनों पूर्व तक उक्त राज्य से कविवंशजों को 25 रु. मासिक वृत्ति बराबर मिल रही थी। कृतित्व से सूदन बहुज्ञ और साहित्यमर्मज्ञ जान पड़ते हैं।\n\nसूदन की एकमात्र वीररस प्रधान कृति 'सुजानचरित्र' जिसकी रचना उन्होंने अपने आश्रयदाता सुजानसिंह की प्रशंसा में रची थी। इस प्रबंध काव्य में संवत्‌ 1802 से लेकर संवत्‌ 1810 वि. के बीच सुजानसिंह द्वारा किए गए ऐतिहासिक युद्धों का विशद वर्णन किया गया है। 'सुजानचरित्र' में अध्यायों का नाम 'जंग' दिया गया है। यह ग्रंथ सात जंगों में समाप्त हुआ है। किन्हीं कारणों से सातवाँ जंग अपूर्ण रह गया है। कवि का उपस्थितिकाल (1802-1810 वि.) ही ग्रंथ-रचना-काल का निश्चय करने में सहायक हो सकता है। नागरीप्रचारिणी सभा, काशी से जो 'सुजानचरित्र' प्रकाशित हुआ है उसमें उसकी दो प्रतियाँ बताई गई हैं-एक हस्तलिखित और दूसरी मुद्रित। इसमें हस्तलिखित प्रति को और भी खंडित कहा गया है। मंगलाचरण के बाद इसमें कवि ने बंदना के रूप में 175 संस्कृत तथा भाषाकवियों की नामावली दी है। केशव की 'रामचंद्रिका' की भाँति ही इसमें भी लगभग 100 वर्णिक और मात्रिक छंदों का प्रयोग कर छंदवैविध्य लाने की कोशिश की गई है। ब्रजभाषा के अतिरिक्त अन्य अनेक भाषाओं का प्रयोग भी इसमें किया गया है।\n\nकवित्व की दृष्टि से कवि की वर्णन-विस्तार-प्रियता और रूढ़ वस्तु-परिगणन-प्रणाली उसकी कविता को नीरस बना देती है। घोड़ों, अस्त्रों और वस्त्रों आदि के बहुज्ञता प्रदर्शनकारी वर्णन पाठकों को उबा देते हैं और सरसता में निश्चित रूप से व्याघात उपस्थित करते हैं। हिंदी में वस्तुओं की इतनी लंबी सूची किसी कवि ने नहीं प्रस्तुत की है। युद्ध वर्णन में भीतरी उमंग की अपेक्षा बाह्य तड़क-भड़क का ही प्राधान्य है। \nजैसे उदाहरण से स्पष्ट है कि डिंगल के अनुकरण पर काव्य में ओज लाने के लिए कवि ने शब्दनाद पर आवश्यकता से अधिक बल दिया है जिससे शब्दों के रूप बिगड़ गए हैं और भाषा कृत्रिम हो उठी है। भिन्न-भिन्न भाषाओं एवं बोलियों के प्रयोग रचना सौंदर्य को बढ़ाने के बजाय घटाते ही हैं। अप्रस्तुत योजना भी उसकी अनाकर्षक है। यद्यपि उसके युद्ध वर्णन सुंदर और सफल हुए हैं और वीररस से इतर शृंगारादि रसों पर भी उसका अधिकार है तथापि निष्कर्ष रूप में यही कहना पड़ता है कि 'सुजानचरित्र' का महत्व जितना ऐतिहासिक दृष्टि से है उतना साहित्यिक दृष्टि से नहीं।\n\n", "id": "486226", "title": "सूदन"}
{"url": "https://hi.wikipedia.org/wiki?curid=486231", "text": "सूरत नगर निगम की यौन स्वास्थ्य परियोजना\n\nसूरत नगर निगम की की यौन स्वास्थ्य परियोजना शहर और जिले में कार्यान्वित की जा रही जिसका लक्ष्य यौन स्वास्थ्य (PSH) के लिए एक नोडल एजेंसी के रूप में भागीदारी के लिए काम हो। एसएमसी - परियोजना में यौन स्वास्थ्य परियोजना के रूप में संदर्भित किया जाता है। स्वास्थ्य क्षेत्र के समूह (सिम) अंतर्राष्ट्रीय विकास विभाग (डीएफआईडी), राष्ट्रीय एड्स नियंत्रण संगठन और परियोजना संचालन गुजरात राज्य में यौन स्वास्थ्य परियोजना के प्रबंध के लिए गठित समिति के माध्यम से निधि प्रदान कर रहा है। परियोजना को लागू करने के लिए गुजरात राज्य एड्स नियंत्रण सोसाइटी (GSACS, पूर्व में गुजरात राज्य एड्स सेल) सरकार की ओर से अभिनय के बीच अनुबंध पर हस्ताक्षर किए गए थे।\n\nसूरत नगर निगम एक नोडल एजेंसी के रूप में इस परियोजना के भागीदार संगठन की तरह काम कर रहा है। यौन स्वास्थ्य परियोजना को अच्छी तरह क्रियान्वित करने के लिए कुल स्वास्थ्य सेवाओं को प्रोत्साहित किया गया है जिस में 23 शहरी स्वास्थ्य केंद्र और प्रसूति-गृह और एक मेडिकल कॉलेज की स्ताथ्पना शामिल है। इस परियोजना के \"एसटीडी देखभाल परियोजना\" के रूप में भी जाना जाता है क्यूंकि यह मुख्यतः यौन स्वास्थ्य पर केन्द्रित है। प्रत्येक स्वास्थ्य केंद्र में एक सलाहकार और कई घर-घर पहुँचनेवाले कार्यकर्ता जुड़े हैं।\n\nसूरत नगर निगम यौन स्वास्थ्य परियोजना को लेकर काफ़ी अग्रसर है। इसका उदाहरण अर्बन मनेजमेंट सेंटर नमक संस्था का एचआइवी मामलों का अध्यन (केस स्टडी) है जिसके लिए भारत के अहमदाबाद, चेन्नई, मुंबई और सूरत शहरों को चुना गया।\n\nवीर नर्मदा साउथ गुजरात विश्वविद्यालय (VNSGU), गुजरात राज्य एड्स नियंत्रण सोसाइटी और सूरत नगर निगम ने संयुक्त रूप से 2009 में गांधी स्मृति भवन में एचआईवी / एड्स जागरूकता कार्यक्रम का आयोजित किया और राष्ट्रीय युवा दिवस का जश्न मनाया। इस अवसर पर अन्य अवसरों पर एड्स जागृति की दिशा में सूरत नगर निगम प्रयास करता रहा है।\n", "id": "486231", "title": "सूरत नगर निगम की यौन स्वास्थ्य परियोजना"}
