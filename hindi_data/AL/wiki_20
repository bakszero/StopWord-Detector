{"url": "https://hi.wikipedia.org/wiki?curid=442423", "text": "डॅल्टा स्कोर्पाए तारा\n\nडॅल्टा स्कोर्पाए (δ Sco, δ Scorpii), जिसका बायर नामांकन भी यही है, वॄश्चिक तारामंडल का एक तारा है। यह पृथ्वी से दिखने वाले सभी तारों में से ७५वाँ सब से रोशन तारा है। यह पृथ्वी से लगभग ४०२ प्रकाश वर्ष की दूरी पर है और पृथ्वी से इसका औसत सापेक्ष कांतिमान (यानि चमक का मैग्निट्यूड) +२.२९ है।\n\nडॅल्टा स्कोर्पाए को \"जूबा\" (Dschubba) के नाम से भी जाना जाता है। यह अरबी के \"अल-जबहाह\" () से लिया गया है, जिसका अर्थ \"माथा\" है। इस से मिलता-जुलता शब्द \"जबीन\" हिंदी में भी प्रयोग होता है, उदाहरण के लिए \"महजबीन\" (चाँद जैसे माथे वाली स्त्री) और \"ज़ोहरा-जबीन\" (खिले हुए फूल की तरह रोशन माथे वाली स्त्री, यह शब्द प्रसिद्ध हिंदी गाने \"ऐ मेरी ज़ोहराजबीं\" की पहली पंक्ति में आता है)। वॄश्चिक तारामंडल में जो बिच्छु की काल्पनिक आकृति बनती है, यह तारा उसके माथे पर स्थित है।\n\nडॅल्टा स्कोर्पाए B0.2 IV श्रेणी का एक उपदानव तारा है। इसका व्यास (डायामीटर) सूरज के व्यास का ५ गुना और द्रव्यमान सूरज के द्रव्यमान का ६.५ गुना है। इसकी निहित चमक (निरपेक्ष कान्तिमान) सूरज से १४,००० गुना है। जून २००० में देखा गया कि यह तारा अपनी साधारण चमक से ज़्यादा रोशन है। इसकी वजह यह ज्ञात हुई कि यह अपने मध्य भाग से बहुत सी गैस व्योम में फ़ेंक रहा है। वर्तमान तक यह सिलसिला जारी था। इसकी चमक ऊपर-नीचे होती रहती है लेकिन पहली जो थी उस से अधिक ही रहती है। यह भी ज्ञात हुआ है कि इसका B श्रेणी का एक साथी तारा है जो हर २० दिनों में इसकी एक परिक्रमा पूरी कर लेता है। उस से बाहर एक दूसरा साथी तारा है जो हर १० वर्षों में परिक्रमा पूरी करता है और कभी-कभी डॅल्टा स्कोर्पाए के काफ़ी पास आ जाता है। संभव है कि जो गैस का बहाव सन् २००० में शुरू हुआ वह इसी तारे के समीप आने से शुरू हुआ हो। यह भी कुछ संकेत मिले है कि संभव है कि एक तीसरा तारा भी डॅल्टा स्कोर्पाए का साथी हो।\n\n", "id": "442423", "title": "डॅल्टा स्कोर्पाए तारा"}
{"url": "https://hi.wikipedia.org/wiki?curid=442428", "text": "अवंती\n\nअवंती मालव जनपद का प्राचीन नाम, जिसका उल्लेख महाभारत में भी हुआ है। अंवतिनरेश ने युद्ध में कौरवों की सहायता की थी। वस्तुत: यह आधुनिक मालवा का पश्चिमी भाग है जिसकी राजधानी उज्जयिनी थी, जिस राजधानी का दूसरा नाम स्वयं अवंती भी था। पौराणिक हैहयों ने उसी जनपद की दक्षिणी राजधानी माहिष्मती (मांधाता) में राज किया था। सहस्रबाहु अर्जुन वहीं का राजा बताया जाता है। बुद्ध के जीवनकाल में अवंती विशाल राज्य बन गया और वहाँ प्रद्योतों का कुल राज करने लगा। उस कुल का सबसे शक्तिमान्‌ राजा चंड प्रद्योत महासेन था जिसने पहले तो वत्स के राजा उदयन को कपटगज द्वारा बंदी कर लिया, पर जिसकी कन्या वासवदत्ता का उदयन ने हरण किया। अवंती ने वत्स को जीत लिया था, पंरतु बाद उसे स्वयं मगध की बढ़ती सीमाओं में समा जाना पड़ा। बिंदुसार और अशोक के समय अवंती साम्राज्य का प्रधान मध्यवर्ती प्रांत था जिसकी राजधानी उज्जयिनी में मगध का प्रांतीय शासक रहता था। अशोक स्वयं वहाँ अपनी कुमारावस्था में रह चुका था। उसी जनपद में विदिशा में शुंगों की भी एक राजधानी थी जहाँ सेनापति पुष्यमित्र शुंग का पुत्र राजा अग्निमित्र शासन करता था। जब मालव संभवत: सिकंदर और चंद्रगुप्त की चोटों से रावी के तट से उखड़कर जयपुर की राह दक्षिण की ओर चले थे, तब अंत में अनुमानत: शकों को हराकर अवंती में ही बस गए थे और उन्हीं के नाम से बाद में अवंती का नाम मालवा पड़ा।\n", "id": "442428", "title": "अवंती"}
{"url": "https://hi.wikipedia.org/wiki?curid=442434", "text": "भारत में बौद्ध धर्म का पतन\n\nभारत में बौद्ध धर्म का जन्म ईसा पूर्व ६ वी शताब्दी को हुआ था किन्तु कालक्रम में भारत से बौद्ध धर्म लगभग समाप्त हो गया जबकि विश्व के अन्य भागों में बौद्ध धर्म का प्रसार एवं विकास होता रहा। बौद्ध धर्म का विकास ईसा पूर्व ६ वी शताब्दी से प्रारम्भ होकर, सम्राट अशोक के साम्राज्य तक, राज्यधर्म के रूप में होता रहा। वह समस्त भारत में ही नहीं- चीन, जापान,\nस्याम, लंका, अफगानिस्तान और एशिया के पश्चिमी देशों तक फैल गया। सम्राट् अशोक जैसा इतिहास प्रसिद्ध सम्राट् ने कलिंग युद्ध के पश्चात उसके बौद्ध धर्म ग्रहन करने पर इसे राजधर्म बना दिया गया। कुछ विद्वानो का यह भी कहा है कि बौद्ध धर्म के भिक्षुओं का नैतिक आचरण गिर जाने के कारण ही बौद्ध धर्म का पतन हुआ है किन्तु यह सत्य नहीं है। प्रत्येक धर्म कि शुरुआत अच्छे उद्देश्यों से होती है किन्तु बाद में इसमे तरह तरह की भ्रांतिया आ जाती है वैसे ही बौद्ध धर्म के साथ भी हुआ था। किन्तु केवल यह कारण ही पर्याप्त नहीं है। बौद्धकाल ने ना केवल वृहद विकास का दौर देखा है अपितु सशक्त प्रथम केन्द्रिय सत्ता भी देखी है। ईस काल में भारतवर्ष् अध्यात्म एवम ज्ञान का केन्द्र बन गया था। बौद्ध धर्म के तीव्र विस्तार से उस समय धार्मिक एवम राजनैतिक के अतिरिक्त आर्थिक विकास भी खूब हुआ। भारत में बौद्ध धर्म के पतन के अनेक कारण गिनाये जाते हैं।\n\nकुछ विद्वानों के कथनानुसार भारतवर्ष से बौद्ध धर्म के लोप हो जाने का कारण \n'ब्रह्मणों का विरोध' ही था। बौद्ध धर्म के पुर्व ब्राम्हण वैदिक धर्म का पालन करते थे अत्ः बौद्ध धर्म का \nआगमन एक प्रकार से ब्राम्हण धर्म के विरुध्द एक् क्रान्ति थी। मौर्यकाल में चुकि सम्राट अशोक ने \nबौध्द धर्म को अपना राजधर्म बना लिया था अतः इसके आचरनानुसार वैदिक बलिप्रथा पर रोक लगा\nदी थी जिससे बौद्ध धर्म का काफी विस्तार हुआ। प्रतिक्रान्तिस्वरुप बाद के शुण्ग शासक ने ईसे \nफिर से प्रारम्भ करवा दिया था। देवानाप्रिय अशोक ने पूरे जम्बूद्विप में लगभग ८४००० हजार स्तुप\nबनवाये थे जिसमे साची, सारनाथ ईत्यादि थे। पुश्यमित्र शुङ को बुद्धिस्टो से शत्रुता रखनेवाला माना\nजाता है जिसने बुध्दिस्टो के शास्त्र जलाए तथा भिक्षुओं का नरसन्हार किया। अपनी गलती का \nकुपरिणाम भोगकर ब्राह्मण जब पुनः सँभले तो वे बौद्ध धर्म की बातों को हि अपने शास्त्रों में \nढूँढ़कर बतलाने लगे और अपने अनुयायियों को उनका \nउपदेश देने लगे।\" बौद्ध- धर्म का मुकाबला करने के लिए हिंदू धर्म के विद्वानों ने प्राचीन कर्मकांड\nके स्थान पर ज्ञान- मार्ग और भक्ति- मार्ग का प्रचार करना आरंभ किया। कुमारिल भट्ट और \nशंकराचार्य जैसे विद्वानों ने मीमांसा और वेदांत जैसे दर्शनों का प्रतिपादन करके बौद्ध धर्म के \nतत्त्वज्ञान को दबाया और रामानुज, विष्णु स्वामी आदि वैष्णव सिद्धांत वालों ने भक्ति- मार्ग \nद्वारा बौद्धों के व्यवहार- धर्म से बढ़कर प्रभावशाली और छोटे से छोटे व्यक्ति को अपने भीतर\nस्थान देने वाला विधान को प्रचारित किया। साथ ही अनेक हिंदू राजा भी इन धर्म- प्रचारकों की \nसहायतार्थ खडे़ हो गए। इस सबका परिणाम यह हुआ कि जिस प्रकार बौद्ध धर्म अकस्मात् \nबढ़कर बडा़ बन गया और देश भर में छा गया, उसी प्रकार जब वह निर्बल पड़ने लगा, तो \nउसकी जड़ उखड़ते भी देर न लगी।\n\nईसके अन्तर्गत मध्य एशिया से आये श्वेत हुन तथा मंगोल, मुस्लिम शासक \nमुहम्मद बिन कासिम, मेह्मुद गजनवी तथा मोह्म्मद गौरी ईत्यादि को माना जा सकता है। \nभारत के उत्तरी पूर्व भाग से आने वाले श्वेत हुन तथा मंगोलो के आक्रमनो से भी बौद्ध धर्म \nको बहुत हानि हुई। मुहम्मद बिन कासिम का सिन्ध पर आक्रमन करने से भारतीयो का पहली \nबार् इस्लाम से परिचय हुआ। चुकि सिन्ध का शासक दाहिर एक, बौद्धीस्ट प्रजा पर शासन करनेवाला \nअलोकप्रिय शासक था, अत्ः राजा दाहिर को मुहम्मद ने हरा दिया। मेह्मुद गजनवी ने १० वी \nशताब्दी ईसवी में बुद्धिस्ठ एवम ब्राम्हण दोनो धर्मो के धार्मिक स्थलो को तोडा एवम सम्पुर्ण \nपंजाब क्षेञ पर कब्जा कर लिया। इस प्रकार से बहुत से बौद्ध नेपाल एवम तिब्बत की ओर \nभाग गये। अङ्ररेज अफसर ह्चीसन के अनुसार तुर्किश जनरल मुहम्मद बख्तियार खिल्जी के\nद्वारा भी बडी मात्रा में बुद्धिस्ट भिक्खुओ का कत्लेआम किया गया था। मंगोलो में चंगेज खान\nने सन १२१५ में अफगानिस्तान एवम समस्त मुस्लिम देशों में तबाही मचा दी थी, उसकी मौत\nके बाद उसका साम्राज्य दो भागो में बट गया। भारतीय सीमा पर चगताई ने चगताई साम्राज्य \nखडा किया तथा ईरान प्लातु पर हलाकु खान ने अपना साम्राज्य बनाया जिसमे हलाकु के पुत्र \nअरघुन ने बौद्ध धर्म अपना कर इसे अपना राजधर्म बनाया था। उसने मुस्लिमों की मस्जिदो को तोड्कर\nस्तुप निर्माण कराये थे। बाद में उस्के पुत्र ने फिर से इस्लाम को अपना राजधर्म बना लिया। \nतैमुरलङ ने १४ वी सदी में लगभग सारे पश्चिम एवम मध्य एशिया को जीत लिया था, तेमुर \nने बहुत से बुद्धिस्ट स्मारक तोडे एवम बुद्धिस्टो को मारा।\n\nआज बौद्ध धर्म अनेक दूरवर्ती देशों में फैला हुआ है और जिसके अनुयायियों की संख्या विश्व में तीसरे स्थान पर है किन्तु भारत में अधिकांश अन्य धर्म वालों से बहुत कम हो गयी है। इसका भारत से इस प्रकार लोप हो जाना बड़ा हि दुर्भाग्यजनक हुआ है। लोग बौद्ध धर्म को पूर्ण रूप से एक विदेशी- धर्म ही मानने लगे थे किन्तु १४ अक्तुबर १९५६ को दलितो के नेता डा.भीमराव अम्बेड्कर ने हिन्दु धर्म में व्याप्त छूआछुत से तङ आकर अपने लगभग १० लाख अनुयायियो के साथ भारत के ईस प्राचीन एवम समानता पर आधारित धर्म को अपनाकर, बौद्ध धर्म को पुनः उसकी उसी जन्मभुमि पर पुनर्जीवित कर दिया है तथा आज महारास्ट्र, उत्तर प्रदेश एवम देशभर के दलीत बौद्ध धर्म को माननेवाले बन गये हैं।\n\nइस विवेचन से हम इस निष्कर्ष पर पहुँचते है कि संसार के सभी प्रमुख धर्म लोगों को निम्न स्तर के जैविक मुल्यो से निकालकर उच्च मुल्यो को प्राप्त करने के उद्देश्य से स्थापित किए गए हैं। पारसी, यहूदी, ईसाई, इस्लाम आदि मजहब आज चाहे जिस दशा में हों पर आरंभ में सबने अपने अनुयायियों को जीवन के श्रेष्ठ मुल्यो पर चलाकर उनका कल्याण साधन ही किया था। पर काल- क्रम से सभी में कुछ व्यक्तियों या समुदाय विशेष की स्वार्थपरता के कारण विकार उत्पन्न हुए और तब उनका पतन होने लगा। तब फिर किन्हीं व्यक्तियों के हृदय में अपने धर्म की दुरावस्था का ख्याल आया और वे लोगों को गलत तथा हानिकारक मार्ग से हटाकर धर्म- संस्कार का प्रयत्न करने लगे। बुद्ध भी इस बात को समझते थे और इसलिए यह व्यवस्था कर गये थे कि प्रत्येक सौ वर्ष पश्चात् संसार भर के बौद्ध प्रतिनिधियों की एक बडी़ सभा की जाए और उसमें अपने धर्म तथा धर्मानुयायियों की दशा पर पूर्ण विचार करके जो दोष जान पडे़ उनको दूर किया जाए और नवीन समयोपयोगी नियमों को प्रचलित किया जाए। इस उद्देश्य की सिद्धी के लिए अगर आवश्यक समझा जाए तो पुरानी प्रथाओं और नियमों से कुछ छोटी-मोटी बातों को छोडा़ और बदला जा सकता है।\n\nबौद्ध धर्माचार्यों द्वारा इसी बुद्धिसंगत व्यवस्था पर चलने और रूढि़वादिता से बचे रहने का यह परिणाम हुआ कि बौद्ध धर्म कई सौ वर्ष तक निरंतर बढ़ता रहा और संसार के दूरवर्ती देशों के निवासी आग्रहपूर्वक इस देश में आकर उसकी शिक्षा प्राप्त करके अपने यहाँ उसका प्रचार करते रहे। जीवित और लोक- कल्याण की भावना से अनुप्राणित धर्म का यही लक्षण है कि वह निरर्थक या देश- काल के प्रतिकूल रीति- रिवाजों के पालन का प्राचीनता या परंपरा के नाम पर वह आग्रह नहीं करता। वरन् सदा आत्म- निरीक्षण करता रहता है और किसी कारणवश अपने धर्म में, अपने समाज में अपनी जाति में यदि कोई बुराई, हानिकारक प्रथा-नियम उत्पन्न हो गए हों तो उनको छोड़ने तथा उनका सुधार करने में आगा- पीछा नहीं करता। इसलिए बुद्ध की सबसे बडी़ शिक्षा यही है कि-मनुष्यों को अपना धार्मिक, सामाजिक आचरण सदैव कल्याणकारी और समयानुकूल नियमों पर आधारित रखना चाहिए। जो समाज, मजहब इस प्रकार अपने दोषों, विकारों को सदैव दूर करते रहते हैं, उनको ही 'जिवित' समझना चाहिए और वे ही संसार में सफलता और उच्च पद प्राप्त करते हैं।\n\nवर्तमान समय में हिंदू धर्म में जो सबसे बडी़ त्रुटि उत्पन्न हो गई है। वह यही है कि इसने आत्म- निरीक्षण की प्रवृत्ति को सर्वथा त्याग दिया है और 'लकीर के फकीर' बने रहने को ही धर्म का एक प्रमुख लक्षण मान लिया है। अधिकांश लोगों का दृष्टिकोण तो ऐसा सीमित हो गया है कि वे किसी अत्यंत साधारण प्रथा- परंपरा को भी, जो इन्हीं सौ-दो सौ वर्षों में किसी कारणवश प्रचलित हो गई है। पर आजकल स्पष्टतः समय के विपरीत और हानिकारक सिद्ध हो रही है, छोड़ना 'धर्म विरुद्ध समझते' हैं। इस समय बाल- विवाह, मृत्युभोज, वैवाहिक अपव्यय, छुआछूत, चार अर्णों के स्थान पर आठ हजार जातियाँ आदि अनेक हानिकारक प्रवृत्तियाँ हींदू- समाज में घुस गई हैं, पर जैसे ही उनके सुधार की बात उठाई जाती है, लोग 'धर्म के डूबने की पुकार, मचाने लग जाते हैं बुद्ध भगवान् के उपदेशों पर ध्यान देकर हम इतना समझ सकते है कि- वास्तविक धर्म आत्मोत्थान और चरित्र- निर्माण में है, न कि सामाजिक लौकिक प्रथाओं में। यदि हम इस तथ्य को समझ लें और परंपरा तथा रुढि़यो के नाम पर जो कूडा़-कबाड़ हमारे समाज में भर गया है। उसे साफ कर डालें तो हमारे सब निर्बलताएँ दूर करके प्राचीन काल की तरह हम फिर उन्नति की दौड़ में अन्य जातियों से अग्रगामी बन सकते हैं।\n\n\n", "id": "442434", "title": "भारत में बौद्ध धर्म का पतन"}
{"url": "https://hi.wikipedia.org/wiki?curid=442435", "text": "ऍप्सिलन स्कोर्पाए तारा\n\nऍप्सिलन स्कोर्पाए को \"वेई\" (Wei) के नाम से भी जाना जाता है, हालांकि यह नाम अधिक प्रख्यात नहीं है।\n\nऍप्सिलन स्कोर्पाए K2 IIIb श्रेणी का एक पीला उपदानव तारा है।\n\n", "id": "442435", "title": "ऍप्सिलन स्कोर्पाए तारा"}
{"url": "https://hi.wikipedia.org/wiki?curid=442440", "text": "मार्शलीन बर्ट्रेंड\n\nमार्शा लीन \"मार्शलीन\" बर्ट्रेंड () (मई 9, 1950–जनवरी 27, 2007) एक अमेरिकी अभिनेत्री और निर्माता थीं। यह ऑल ट्राइब्स\nफाउंडेशन की सह-संस्थापक थीं, जिसका उद्देश्य मूल अमेरिकियों को सांस्कृतिक और आर्थिक लाभ मुहैया कराना है, इसके साथ-साथ इन्होनें महिलाओं के कैंसर के प्रति सार्वजनिक जागरूकता बढ़ाने के लिए गिव लव गिव लाईफ संगठन की भी स्थापना कि थी। बर्ट्रेंड एंजेलिना जोली और जेम्स हैवन की मां थीं। इनका 56 वर्ष की उम्र में डिम्बग्रंथि के कैंसर के कारण निधन हो गया था।\n\n", "id": "442440", "title": "मार्शलीन बर्ट्रेंड"}
{"url": "https://hi.wikipedia.org/wiki?curid=442450", "text": "गोसिप गर्ल\n\nगोसिप गर्ल () एक अमेरिकी किशोर ड्रामा टेलीविज़न श्रृंखला है जो सेसिली वॉन जिजिसार द्वारा लिखित इसी नाम कि पुस्तक श्रृंखला पर आधारित है। श्रृंखला का निर्माण जोश शवार्टज़ व स्टेफ़नी सैवेज ने किया था और इसका प्रीमियर सीडब्ल्यू टेलीविजन नेटवर्क पर सितंबर 19, 2007 को हुआ।\n\n", "id": "442450", "title": "गोसिप गर्ल"}
{"url": "https://hi.wikipedia.org/wiki?curid=442472", "text": "एटा सॅन्टौरी तारा\n\nएटा सॅन्टौरी, जिसका बायर नाम भी यही (η Centauri या η Cen) है, नरतुरंग तारामंडल का एक तारा है और पृथ्वी से दिखने वाले तारों में से ७७वाँ सब से रोशन तारा है। यह हमसे लगभग ३१० प्रकाश-वर्ष की दूरी पर स्थित है और पृथ्वी से इसका औसत सापेक्ष कांतिमान (यानि चमक का मैग्निट्यूड) +२.३३ है।\n\nअंग्रेज़ी में एटा सॅन्टौरी को कभी-कभी \"मार्फ़ीकॅन्ट\" (Marfikent) का पारम्परिक नाम दिया गया है।\n\nएटा सॅन्टौरी एक B1.5 Vne श्रेणी का मुख्य अनुक्रम तारा है। यह एक परिवर्ती तारा है जिसकी चमक ऊपर-नीचे बदलती रहती है। इसका द्रव्यमान (मास) हमारे सूरज के द्रव्यमान का ८.५ से १०.५ गुने के बीच है और इसका व्यास (डायामीटर) सूरज के व्यास का ५ से ६ गुना है। इसकी सतह पर तापमान २०,००० कैल्विन है और इसकी निहित चमक (निरपेक्ष कान्तिमान) सूरज से ६,००० गुना है। इसकी आयु २ करोड़ वर्ष अनुमानित की गई है। यह तारा आकार की लगभग उस सीमा पर खड़ा है जहाँ यह या तो बूढ़ा होकर महानोवा (सुपरनोवा) धमाके में ध्वस्त हो जाएगा या फिर अपना इंधन ख़त्म होने पर एक सफ़ेद बौना बनकर रह जाएगा।\n\nएटा सॅन्टौरी की एक सिफ़्त यह है कि यह अपने अक्ष (ऐक्सिस) पर बहुत तेज़ी से घूर्णन कर रहा है जिस से शायद यह थोड़ा पिचका हुआ है और इसके मध्य भाग से बहुत सा द्रव्य उड़कर इस तारे के इर्द-गिर्द एक चक्र बनाए हुए है। इसी चक्र की वजह से इसकी चमक कम-ज़्यादा होती रहती है। ऐसे तारों को \"गामा कैसिओपिये परिवर्ती तारा\" कहा जाता है। एटा सॅन्टौरी एक ही दिन में एक पूरा घुमाव पूरा कर लेता है, जबकि तुलना के लिए इस से छोटे अकार वाले हमारे सूरज को एक घूर्णन पूरा करने में २० से ज़्यादा दिन लगते हैं।\n\n", "id": "442472", "title": "एटा सॅन्टौरी तारा"}
{"url": "https://hi.wikipedia.org/wiki?curid=442477", "text": "पुलह तारा\n\nपुलह, जिसका बायर नामांकन \"बेटा अर्से मॅजोरिस\" (β UMa या β Ursae Majoris) है, सप्तर्षि तारामंडल का पाँचवा सबसे रोशन तारा और पृथ्वी से दिखने वाले सभी तारों में से ७८वाँ सब से रोशन तारा है। यह हमसे क़रीब ७९ प्रकाश-वर्ष की दूरी पर स्थित है और पृथ्वी से इसका औसत सापेक्ष कांतिमान (यानि चमक का मैग्निट्यूड) +२.३४ है। इस तारे का नाम महर्षि पुलह पर रखा गया है।\n\nपुलह को अंग्रेज़ी में \"मेरॉक\" (Merak) भी कहा जाता है। यह अरबी भाषा के \"अल-मराक़\" () से लिया गया है जिसका अर्थ \"कटि\" (यौन अंगों का क्षेत्र) है। अरब खगोलशास्त्र में इस तारामंडल में जो काल्पनिक भालू की आकृति बनाई जाती थी यह तारा उसके कटि-भाग में स्थित है।\n\nपुलह एक सफ़ेद रंग का A1 V श्रेणी का मुख्य अनुक्रम तारा है। इसकी सतह का तापमान ९,८०० कैल्विन है जो कि काफ़ी अधिक है। पुलह की निहित चमक (निरपेक्ष कान्तिमान) सूरज की ६९ गुना है। इसका द्रव्यमान (मास) हमारे सूरज के द्रव्यमान का लगभग ३ गुना और व्यास (डायामीटर) हमारे सूरज के व्यास का २ गुना है। इस तारे के इर्द-गिर्द एक मलबे का चक्र है, ठीक जैसे अभिजित और मीनास्य तारों के इर्द-गिर्द पाया गया है। हालाँकि पुलह के पास गोई ग़ैर-सौरीय ग्रह नहीं मिला है, ऐसे धूल और मलबे के चक्र का मतलब अक्सर यह होता है के यहाँ ग्रहों का निर्माण हो रहा है, इसलिए अभी इस तारे के इर्द-गिर्द परिक्रमा करते किसी ग्रह के मिलने की सम्भावना बनी हुई है।\n\n", "id": "442477", "title": "पुलह तारा"}
{"url": "https://hi.wikipedia.org/wiki?curid=442478", "text": "पुलस्त्य तारा\n\nपुलस्त्य, जिसका बायर नामांकन \"गामा अर्से मॅजोरिस\" (γ UMa या γ Ursae Majoris) है, सप्तर्षि तारामंडल का छठा सबसे रोशन तारा और पृथ्वी से दिखने वाले सभी तारों में से ८६वाँ सब से रोशन तारा है। यह हमसे क़रीब ८४ प्रकाश-वर्ष की दूरी पर स्थित है और पृथ्वी से इसका औसत सापेक्ष कांतिमान (यानि चमक का मैग्निट्यूड) +२.४१ है। इस तारे का नाम महर्षि पुलस्त्य पर रखा गया है।\n\nपुलस्त्य को अंग्रेज़ी में \"फ़ॅकडा\" (Phecda) भी कहा जाता है। यह अरबी भाषा के \"फ़ख़्त अल-दब्ब\" () से लिया गया है जिसका अर्थ \"भालू की जांघ\" है। अरब खगोलशास्त्र में इस तारामंडल में जो काल्पनिक भालू की आकृति बनाई जाती थी यह तारा उसके जाँघों में स्थित है।\n\nपुलस्त्य एक A0Ve SB श्रेणी का मुख्य अनुक्रम तारा है। इसकी सतह का तापमान ९,५०० कैल्विन है जो कि काफ़ी अधिक है। पुलस्त्य की निहित चमक (निरपेक्ष कान्तिमान) सूरज की ७२ गुना है। इसका द्रव्यमान (मास) हमारे सूरज के द्रव्यमान का लगभग २.७ गुना और व्यास (डायामीटर) हमारे सूरज के व्यास का ३ गुना है।\n\n", "id": "442478", "title": "पुलस्त्य तारा"}
{"url": "https://hi.wikipedia.org/wiki?curid=442493", "text": "ताराबूलस\n\nतराबुलुस, ‍‍طرابلس‌‌, ‍अफ़्रीका के लीबिया देश की राजधानी है।\n", "id": "442493", "title": "ताराबूलस"}
{"url": "https://hi.wikipedia.org/wiki?curid=442494", "text": "मुअम्मर अल-गद्दाफ़ी\n\nमुअम्मर अल-गद्दाफ़ी (अरबी : معمر القذافي‎) (७ जून १९४२ - २० अक्टूबर २०११) सन् १९६९ से लीबिया के शासक बने हुए थे। उन्हें 'कर्नल गद्दाफ़ी' के नाम से जाना जाता था।\n\nकर्नल मुअम्मर गद्दाफ़ी ने लिबिया पर कुल 42 साल तक राज किया और वे किसी अरब देश में सबसे अधिक समय तक राज करने वाले तानाशाह के रूप में जाने जाते रहे। उन्होंने अपने को क्रांति का प्रथप्रदर्शक और राजाओं का राजा घोषित कर रखा था।\n\nगद्दाफ़ी के दावों पर यकीन करें तो उनके दादा अब्देसलम बोमिनियार ने इटली द्वारा लिबिया को कब्ज़ा करने की कोशिश के दौरान लड़ाई लड़ी थी और १९११ के युद्ध में मारे गये थे। वे उस युद्ध के पहले शहीद थे।\n\nगद्दाफी ने 1952 के आसपास मिस्र के राष्ट्रपति गमल अब्देल नसीर से प्रेरणा ली और 1956 मंउ इज़राइल विरोधी आंदोलन में भाग भी लिया। मिस्र में ही उन्होंने अपनी पढ़ाई भी की। १९६० के शुरुवाती दिनों में गद्दाफ़ी ने लिबिया की सैन्य अकादमी में प्रवेश लिया, जिसके बाद उन्होंने यूरोप में अपनी शिक्षा ग्रहण की और जब लिबिया में क्रांति हुई तो उन्होंने लिबिया की कमान संभाली.\n\nगद्दाफ़ी के विरोधियों का कहना है कि कर्नल मुअम्मर गद्दाफ़ी भी राजा की तरह खुद को लीबिया का सर्वे सर्वा समझने लग गये। आरोप है कि भ्रष्टाचार के जरिए गद्दाफ़ी ने अकूत संपत्ति कमाई और विदेशी बैंकों में जमा किया।\n\nबाद में पिछले साल दिसंबर में ट्यूनीशिया की राजनीतिक क्रांति ने गद्दाफ़ी की भी जड़ें हिला दी। ट्यूनीशिया के बाद मिस्र में प्रदर्शन हुए. वहां हुस्नी मुबारक को जाना पड़ा. मोरक्को के राजा ने जनता के गुस्से को भांपते हुए जनमत संग्रह कराया. गद्दाफ़ी अपनी जनता का मूड नहीं भांप सके और अरब की क्रांति की भेंट चढ़ गए।२० अक्टूबर,२०११ को एक संदिग्ध सैन्य हमले में गद्दाफ़ी मारे गये। कर्नल मुअम्मर गद्दाफ़ी के खात्मे के साथ ही लीबिया में ४२ साल लंबे तानाशाही शासन के अंत हो गया और शनिवार यानि २२ अक्टूबर को लीबिया आज़ादी मुल्क घोषित कर दिया जाएगा। लीबिया की अंतरिम सरकार चला रही नेशनल ट्रांजिशनल काउंसिल (राष्ट्रीय अंतरिम परिषद या एन॰ टी॰ सी॰) लीबिया को आज़ाद मुल्क घोषित करेगी। इसके साथ ही लीबिया में पूरी तरह से लोकतांत्रिक सरकार बनने की उलटी गिनती भी शुरू हो गई है।\n\nलीबिया के अंतरिम प्रधानमंत्री और एन॰ टी॰ सी॰ में नंबर दो की हैसियत रखने वाले महमूद जिबरिल ने गद्दाफ़ी की मौत के बाद ऐलान किया, 'अब लीबिया के लिए नई शुरुआत का समय आ गया है। नया और एकता के सूत्र में बंधा लीबिया।' गद्दाफ़ी की मौत के बाद लीबिया में जश्न का माहौल है। दुनिया के अलग-अलग इलाकों में रह रहे लीबियाई नागरिक भी तानाशाही शासन के अंत पर खुशी मना रहे हैं। लेकिन दुनिया के कई देश लीबिया के भविष्य को लेकर मिलीजुली प्रतिक्रियाएं जाहिर कर रहे हैं। दुनिया के कई मुल्क लीबिया को शुभकामनाएं देने के साथ आशंका भी जाहिर कर रहे हैं कि इस देश में अराजकता का माहौल जल्द ख़त्म हो पाएगा। \nख़बरों के मुताबिक अपने आख़िरी समय में अपने गृह नगर सिर्ते में छुपा गद्दाफ़ी वहाँ से भागने की फिराक में था। वह अपने काफिले के साथ वहाँ से जैसे ही निकला, फ्रेंच लडा़कू विमानों ने उस पर हमला कर दिया। हवाई हमले के बाद गद्दाफ़ी का काफिला नेशनल ट्रांजिशनल काउंसिल की फ़ौज के साथ झड़प में फंस गया। माना जा रहा है कि इस दौरान हुई गोलीबारी में गद्दाफ़ी ज़ख़्मी हो गया। इसके बाद वह ज़मीन पर घिसटते हुए एक पाइप के पास जाकर छुप गया। कुछ घंटों बाद एन॰ टी॰ सी॰ के लड़ाकों ने गद्दाफ़ी को पानी की निकासी के लिए बने एक पाइप के पास से खोज निकाला। \nबताया जा रहा है कि इनमें से एक ने अपने जूते से गद्दाफ़ी की पिटाई की। चश्मदीदों के मुताबिक गद्दाफ़ी दया की भीख मांग रहा था। वहीं, गद्दाफ़ी के शव के साथ एंबुलेंस में सवार अब्दल-जलील अब्दल अज़ीज़ नाम के डॉक्टर का दावा है कि गद्दाफ़ी को दो गोलियाँ लगी थीं। अज़ीज़ के मुताबिक एक गोली गद्दाफ़ी सिर में और सीने पर लगी थी।\n\n", "id": "442494", "title": "मुअम्मर अल-गद्दाफ़ी"}
{"url": "https://hi.wikipedia.org/wiki?curid=442496", "text": "अत्रि तारा\n\nअत्रि, जिसका बायर नामांकन \"डॅल्टा अर्से मॅजोरिस\" (δ UMa या δ Ursae Majoris) है, सप्तर्षि तारामंडल का सातवा सबसे रोशन तारा है। यह हमसे क़रीब ८१ प्रकाश-वर्ष की दूरी पर स्थित है और पृथ्वी से इसका औसत सापेक्ष कांतिमान (यानि चमक का मैग्निट्यूड) +३.३२ है। इस तारे का नाम महर्षि अत्रि पर रखा गया है।\n\nअत्रि को अंग्रेज़ी में \"मॅगरॅज़\" (Mergez) भी कहा जाता है। यह अरबी भाषा के \"अल-मग़रिज़\" () से लिया गया है जिसका अर्थ \"दुम की जड़\" है। अरब खगोलशास्त्र में इस तारामंडल में जो काल्पनिक भालू की आकृति बनाई जाती थी यह तारा उसकी दुम की जड़ के स्थान पर स्थित है।\n\nअत्रि एक A3V श्रेणी का नीला-सफ़ेद मुख्य अनुक्रम तारा है। इसके दो बहुत ही धुंधले से साथी तारे हैं, जिनमें से एक का नाम डॅल्टा अर्से मॅजोरिस बी (δ UMa B) और दुसरे का डॅल्टा अर्से मॅजोरिस सी (δ UMa C) रखा गया है।\n\n", "id": "442496", "title": "अत्रि तारा"}
{"url": "https://hi.wikipedia.org/wiki?curid=442497", "text": "नौकरी\n\nनौकरी का अर्थ यह हो सकता है:-\n", "id": "442497", "title": "नौकरी"}
{"url": "https://hi.wikipedia.org/wiki?curid=442537", "text": "अल्फ़ा फ़ीनाइसिस तारा\n\nअल्फ़ा फ़ीनाइसिस, जिसका बायर नाम भी यही (α Phoenicis या α Phe) है, अमरपक्षी तारामंडल का सब से रोशन तारा है और पृथ्वी से दिखने वाले तारों में से ७९वाँ सब से रोशन तारा है। यह हमसे क़रीब ८५ प्रकाश-वर्ष की दूरी पर स्थित है और पृथ्वी से इसका औसत सापेक्ष कांतिमान (यानि चमक का मैग्निट्यूड) लगभग +२.४ है।\n\nअंग्रेज़ी में अल्फ़ा फ़ीनाइसिस को \"ऐन्का\" (Ankaa) भी कहा जाता हैं। यह अरबी भाषा के \"अल-अन्क़ा\" () से लिया गया है, जिसका मतलब \"अमरपक्षी\" है। इसे अरबी में \"अल-नाइर अल-ज़​ओराक़\" () भी कहा जाता है, जिसका अर्थ है \"(छोटी) नौका का उजला तारा\"।\n\nअल्फ़ा फ़ीनाइसिस एक K0 III श्रेणी का नारंगी दानव तारा है। इसका द्रव्यमान (मास) हमारे सूरज के द्रव्यमान का २.५ गुना और इसका व्यास (डायामीटर) सूरज के व्यास का ११ गुना है। इसकी सतह पर तापमान ४,८५० कैल्विन है और इसकी निहित चमक (निरपेक्ष कान्तिमान) सूरज से ६२ गुना है। यह अपना हाइड्रोजन इंधन ख़त्म कर के अब हीलियम के साथ नाभिकीय संलयन (न्यूक्लीयर फ्यूज़न) कर रहा है। कुछ अरसे बाद यह अपनी बाहरी तहें एक ग्रहीय नीहारिका के रूप में त्यागकर स्वयं एक सफ़ेद बौना बनकर अपने जीवन के अंत में पहुंचेगा।\n\n", "id": "442537", "title": "अल्फ़ा फ़ीनाइसिस तारा"}
{"url": "https://hi.wikipedia.org/wiki?curid=442540", "text": "आयुस्\n\nआयुस्‌‌ श्चद्रवंशी सम्राटों में पुरुरवा के पुत्र। उनकी माता का नाम उर्वशी था। पुरूरवा और उर्वशी की कहानी शतपथ ब्रह्मण में दी हुई है। उनके संयोग से आयूस्‌ का जन्म हुआ। आयुस्‌ की वंशपरंपरा को आगे ले चलनेवाले राज नहुष छात्रवृद्ध थे।\n", "id": "442540", "title": "आयुस्"}
{"url": "https://hi.wikipedia.org/wiki?curid=442541", "text": "आरम्भवाद\n\nआरंभवाद - कार्य संबंधी न्यायशास्त्र का सिद्धांत। कारणों से कार्य की उत्पत्ति होती है। उत्पत्ति के पहले कार्य नहीं होता। यदि कार्य उत्पत्ति के पहले रहता तो उत्पादन की आवश्यकता ही न होती। इसी सार्वजनीन अनुभव के आधार पर न्यायशास्त्र में उत्पन्न कार्य को उत्पत्ति के पहले असत्‌ माना जाता है। बहुत से कारण (कारणसामग्री) एकत्र होकर किसी पहले के असत्‌ कार्य का निर्माण आंरभ करते हैं। इसी असत्‌ कार्य के निर्माण के सिद्धांत को आरंभवाद कहा जाता है। \n\nइस सिद्धांत के विपरीत सत्‌ कार्यवादी दर्शन में चूंकि कार्य उत्पत्ति के पहले सत्‌ माना गया है, वहाँ कार्य का नए सिरे से आरंभ नहीं माना जाता। केवल दिए हुए कार्य को स्पष्ट कर देना ही कार्य की उत्पत्ति होती है। यही कारण है कि सांख्य, वेदांत आदि दर्शनों के आरंभवाद का विरोध किया गया है और परिणामवाद या विवर्तवाद की स्थापना की गई है। \n\nभूतार्थवादी न्यायदर्शन को उत्पत्ति के पूर्व कार्य की स्थिति मानना हास्यास्पद लगता है। यदि तेल पहले से विद्यमान है तो तिल को पेरने का कोई प्रयोजन नहीं। यदि तिल को पेरा जाता है तो सिद्ध है कि तेल पहले नहीं था। यदि मान भी लिया जाय कि तिल में तेल छिपा था, पेरने से प्रकट हो गया तो भी आरंभवाद की ही पुष्टि होती है। उपभोग योग्य तेल पहले नहीं था और पेरने के बाद ही उस तेल की उत्पत्ति हुई। अत: न्याय के अनुसार कार्य सर्वदा अपने कारणों से नवीन होता है।\n", "id": "442541", "title": "आरम्भवाद"}
{"url": "https://hi.wikipedia.org/wiki?curid=442542", "text": "ओलम्पिक ज्वाला\n\nओलम्पिक ज्वाला या ओलम्पिक मशाल ओलम्पिक खेलों का एक प्रतीक है। यूनानी देवता ज़्यूस से प्रोमेथियस द्वारा कि गई अग्नि की चोरी के स्मरणोत्सव के रूप में मनानें जाने वाली इस घटना की उत्पत्ति प्राचीन ग्रीस से है, जहां प्राचीन ओलम्पिक के उत्सव के दौरान अग्नि जलती रखी जाती थी।\n", "id": "442542", "title": "ओलम्पिक ज्वाला"}
{"url": "https://hi.wikipedia.org/wiki?curid=442549", "text": "रुय्यक\n\nकश्मीर के एक विद्वान्‌ परिवार में राजानक रुय्यक या रुचक का जन्म बारहवीं शताब्दी के प्रथम भाग में हुआ था। उद्भट के काव्यालंकार संग्रह के विवृतिकार राजानक तिलक इनके पिता थे, जो अलंकारशास्त्र के पंडित थे। 'श्रीकंठचरित्‌' में मंखक ने अध्यापक, विद्वान्‌ व्याख्याकार तथा साहित्यशास्त्री के रूप में अपने गुरु रुय्यक का परिचय दिया है। \n\nइनके ग्रंथों की संख्या बारह है। सहृदयलीला, साहित्यमीमांसा, काव्यप्रकाशसंकेत, व्यक्तिविवेकव्याख्यान्‌, तथा अलंकार सर्वस्व प्रकाशित ग्रंथ हैं। नाटकमीमांसा, अलंकारानुसारिणी, अलंकारमंजरी, अलंकारवार्तिक, (नाट्यशास्त्र, सुलंकारशास्त्र), श्रीकंठस्तव (काव्य), हर्षचरितवार्तिक, तथा बृहती (टीकाएँ) की सूचना संदर्भों से मिलती है पर अभी तक प्राप्य नहीं हैं। स्पष्ट है कि रुय्यक का प्रधान प्रतिपाद्य विषय काव्यशास्त्र - विशेषत: अलंकारमीमांसा - है। अलंकारसर्वस्व, जिसका प्रणयन 1135-50 ई. के बीच हुआ था, भाषा के पाक और चिंतन की प्रौढ़ि (परिक्वता) से इनकी सर्वश्रेष्ठ देन है। इसी लिए रुय्यक की प्रसिद्धि सर्वस्वकार के रूप में है। इसके दो भाग हैं, सूत्र तथा वृत्ति सत्तासी सूत्रों में छह: शब्दालंकार तथा पचहत्तर अर्थालंकारों का (जिनमें परिणाम, रसवदादि, विकल्प तथा विचित्र नवीन अलंकार हैं) संक्षेप में नपी तुली भाषा में निरूपण है। इन सूत्रों की वृत्ति में भामह से प्रारंभ कर सर्वस्वकार के समय तक विकसित अलंकारमीमांसा का - स्वरूप, भेद तथा उदाहरणों के साथ-मौलिक उपस्थापन हैं। इसके तीन टीकाकार हैं कश्मीर के जयरथ (1193 ई.) केरल के समुद्रबंध (1300 ई.) तथा गुजरात के श्री विद्याचक्रवर्ती (14वीं शती)। प्रथम तथा अंतिम टीकाकार निर्विावाद रूप से अलंकारसर्वस्व का लेखक रुय्यक या रुचक को ही मानते हैं; शोभाकर से लेकर पंडितराज जगन्नाथ तक आलंकारिकों की सुदीर्ध परंपरा में मंखक का आलंकारिक के रूप में, एक प्रसंग को छोकर, कहीं संदर्भ नहीं है। प्राचीन पांडुलिपियों की पुष्पिकाएँ रुय्यक को सर्वस्व का लेखक घोषित करती हैं। अंत: साक्ष्य भी यही बात प्रमाणित करता है, तथापि समुद्रबंध ने अलंकार सर्वस्व को मंखक की कृति माना है। संभव है, संधिविग्रहिक मंखक ने अपने गुरु के ग्रंथ का संपादन संशोधन किया हो जिससे सुदूर दक्षिण में उसके कृतित्व की भ्रांत परंपरा चल पड़ी हो।\n\nअलंकारों के शब्द, अर्थ तथा उभय में विभाग के लिए रुय्यक का सिद्धांत (जिसके बीज राजानक तिलक की काव्यालंकार संग्रह की विवृति में थे) आश्रयाश्रयिभाव का है। जो अलंकार जिस पर आश्रित होता है वह उसका अलंकार होता है। किसी शब्द का होना या न होना (अन्ययव्यतिरेक) अलंकार विभाग का नियामक नहीं है। इस प्रकार तो इवादिप्रयोगसापेक्ष शाब्दी उपमा अर्थालंकार न होकर शब्दालंकार कहलाएगी। कुंडल कान का और तार हार कंठ का आभूषण कहलाता है, क्योंकि वे उनपर आश्रित हैं; कान या कंठ के रहनने या रहने से कर्णालंकार अथवा कंठ के हार का कोई संबंध नहीं है। लौकिकालंकार का सिद्धांत काव्यालंकार के संदर्भ में भी चरितार्थ है। इस आश्रय का बोध सहृदयंवेद्या अनुभव पर अवलंबित है; शब्दार्थ के चमत्कार विच्छित्ति या वैचित्रय का वही निर्णायक निकष है। अत: आश्रयाश्रयभाव का जीवातु यद्वैचित्रयवाद है। रुय्यक ने अर्थालंकारों को सादृश्य, विरोध, श्रृंखलाबंध, तर्कन्याय, वाक्यन्याय, लोकन्याय, गूढार्थप्रतीति पर, तथा चित्तवृत्तिमूल के वर्गों में बाँटा है। इस वर्गीकरण को सर्वाधिक व्यवस्थित तथा वैज्ञानिक माना जाता है। इसके पूर्व वस्तुत: किसी भी आलंकारिक ने किन्हीं मूलाधारों को लेकर व्यवस्थित वर्गीकरण की पद्धति नहीं अपनाई थी। प्रतीति का पौर्वापर्य तथा अलंकार लक्षणों का परस्पर साधर्म्य वैधर्म्य एक वर्ग में आनेवाले अलंकारों के क्रम के नियामक तत्व है।\n\nअलंकारों की सांगोपांग मीमांसा, ध्वनिसिद्धांत से उसका संबंध ही नहीं अपितु महिमभट्ट के ध्वनिविरोधी सिद्धांत अनुमितिवाद का व्याख्यान तथा ध्वनिसंप्रदाय की पुन:प्रतिष्ठा भी रुय्यक का प्रधान कार्य है। व्यक्तिविवेक व्याख्यान या 'विचार' में महिमभट्ट के मत का विवेचन करते हुए यह सिद्ध किया है कि अनुमानप्रक्रिया में ध्वनिमार्ग को या अनुमिति में व्यंग्यार्थ सौंदर्य को नहीं बाँधा जा सकता। अलंकारसर्वस्व की प्रस्तावना में रुय्यक ने भामह, उद्भट, रुद्रट आदि के अलंकारप्राधान्यवाद में तथा वामन के रीतिवाद में ध्वनि के बीज बताते हुए यह स्पष्ट कर दिया है कि भट्टनायक के भावना तथा भोग नामक काव्यव्यापारों में कुंतक की वक्रोक्ति तथा महिमभट्ट के 'अनुमान' में ध्वनि का अंतर्भाव संभव नहीं है। संस्कृत के साहित्यशास्त्र का रुय्यक द्वारा यह संक्षिप्त सर्वेक्षण एक महत्वपूर्ण कार्य है।\n\n", "id": "442549", "title": "रुय्यक"}
{"url": "https://hi.wikipedia.org/wiki?curid=442556", "text": "सिद्र की खाड़ी\n\nसिद्र की खाड़ी जिसे सिर्त की खाड़ी भी कहा जाता है, लीबिया के उत्तर में स्थित एक जलनिकाय है जो वस्तुत: भूमध्य सागर का विस्तार है और लीबिया की उत्तरी सीमा का निर्धारण करता है। इस खाड़ी का विस्तार पश्चिम में मिस्रात से लेकर पूर्व में बेनग़ाज़ी तक है। इस खाड़ी का तट मुख्यत: मरुस्थल है जिस पर जगह जगह नमक के मैदान स्थित हैं। तट पर स्थित मुख्य पत्तन सिर्त है जिस पर सहारा मरुस्थल के रास्ते से होकर जाने वाले कई कारवां पड़ाव डालते हैं।\nखाड़ी क्षेत्र की मुख्य आर्थिक गतिविधि टुना मछलियों को पकड़ना है पर स्पंज भी आर्थिक रूप से महत्वपूर्ण है। \n", "id": "442556", "title": "सिद्र की खाड़ी"}
{"url": "https://hi.wikipedia.org/wiki?curid=442574", "text": "कलापक्ष\n\nकलापक्ष या हायमेनोप्टेरा (Hymenoptera; हायमेन (hymen) = झिल्ली; टेरोन (pteron) = पक्ष या पंख) के अंतर्गत चींटियाँ, बर्रे, मधुमक्खियाँ और इनके निकट संबंधी तथा आखेटि पतंग आते हैं। लिनीयस ने 1758 ई. में हायमेनोप्टेरा नाम उन कीटों को दिया जिनके पक्ष झिल्लीमय होते हैं तथा जिनकी नारियों में डंक होता है। \n\nइन कीटों के लक्षण ये हैं – पक्ष (पंख) झिल्लीमय, प्राय: छोटे और पारदर्शक होते हैं तथा पक्षों का नाड़ीविन्यास (Venation) क्षीण होता है। आगे वाले पंख की तुलना में पीछे वाला पंख बड़ा होता है। पश्चपक्ष अग्रपक्ष के पिछलेवाले किनारे में ठीक-ठीक समा जाता है। अग्रपक्ष का पिछला किनारा मुड़ा रहता है जिसमें पश्चपक्ष के अगले किनारेवालें काँटे (Hamuli) फँस जाते हैं। ये काँटे बहुत ही छोटे तथा एक पंक्ति में होते हैं। कुछ जातियों की नारियाँ पक्षविहीन भी होती हैं, उदाहरणत: डेसीबेबरिस अरजेंटीपेस (Dasybabris argenti) में, किंतु नर सदैव पक्षवाले होते हैं। इनके मुखभाग चबाकर खानेवाले (chewing type) या चबाने चाटनेवाले (chewing lapping type) होते हैं। मैंडिबल तो चबाने या काटने का कार्य करते हैं, किंतु लेबियम प्राय: एक प्रकार की जिह्वा सी बन जाता है, जिससे पतंग भोजन चाटता है। वक्ष के अग्र और मध्य खंड का समेकन हो जाता है। उदर प्राय: पतला होकर कमर सा बन जाता है और इसके प्रथम खंड का वक्ष से सदा ही समेकन रहता है। नारियों में अंडरोपक (ovipositor) सदा पाया जाता है, जो काटने तथा छेदने और रक्षक तथा आक्रामक शस्त्र के रूप में डंक मारने का कार्य करता है। इनमें पूर्ण रूतांपरण होता है। डिंभ या तो इल्लियों के आकार के या बिना टाँगोंवाले होते हैं। उदर की टाँगें, जो पूर्वपाद (Proleg) कहलाती हैं, पाँच जोड़ी से अधिक होती हैं। कलापक्ष की बहुत सी जातियाँ समाजों में रहती हैं।\n\nकलापक्ष सर्वाधिक विकसित कीटगणों में से एक गण है। इस गण की महत्ता केवल इसलिए नहीं है कि इसकी रचना पूर्ण रीति से हो चुकी है, वरन्‌ इसलिए भी है कि इसमें अंत: प्रवृत्ति का अद्भूत विकास मिलता है। इसके जीवन के विषय में पर्याप्त अध्ययन द्वारा ज्ञात हुआ है कि इस कीटगण में समाज का विकसन किस प्रकार हुआ। कलापक्ष की लगभग 90,000 जातियों का पता चला है। इनमें से अधिकांश जातियाँ अन्य गणों की जातियों की भाँति एकाकी (Solitary) जीवन ही व्यतीत करती हैं, केवल कुछ ही जातियों में सामाजिक जीवन की प्रवृत्ति विकसित हुई है। ये जातियाँ बड़े-बड़े समाजों में रहती हैं, जैसे मधुमक्खियाँ, बर्रे और चीटियाँ। कलापक्ष की सहस्रों जातियाँ पराश्रयी (parasitic) होने के कारण मनुष्य के लिए बहुत लाभदायक हैं, क्योंकि ये अनेक हानिकारक कीटों को नष्ट कर देती हैं।\n\nकलापक्ष सूक्ष्म से लेकर मझोली नाप तक के होते हैं। दृष्टि तीक्ष्ण होती हैं, क्योंकि इनके नेत्र संयुक्त तथा बड़े होते हैं और प्राय: तीन सरल नेत्र भी पाए जाते हैं। दोनों लिगों की श्रृंगिकाओं में बहुत भेद रहता है। मधुमक्खी तथा बर्रो के नरों की श्रृंगिकाओं में प्राय: 13 खंड होते हैं और नारियों की श्रृंगिकाओं में 13 खंड। क्रकचमक्षी (सॉफ्लाई, Sawfl) के मुखभाग साधारण रूप के होते हैं और काटने का ही कार्य कर सकते हैं। अधिकतर कलापक्षों में मैंडिबल भोजन काटने के अतिरिक्त अन्य कार्य भी करते हैं, जैसे मधुमक्खियाँ अपने छत्ते के लिए मोम ढालने अन्य कार्य भी करते हैं, जैसे मधुमक्खियाँ अपने छत्ते के लिए मोम ढालने का कार्य मैंडिबल से ही करती हैं। कुछ मधुमक्खियों की जिह्वा बहुत लंबी होती है। कतिपय मधुमक्खियों की जिह्वा उनके शरीर की लंबाई से भी अधिक होती है। किसी-किसी में अधरोष्ठ (लेबियम, Labium) की स्पर्शनियां और ऊर्ध्व हन्वस्थि (मैक्सिला, Maxilla) भी जिह्वा के अनुसार ही लंबी हो जाती हैं और सब मिलकर एक स्पष्ट शुंड बना देती हैं। उदर के दूसरे खंड के आकोचन के कारण कमर बन जाती है। पक्षों के नाड़ीविन्यास में बहुत भेद पाए जाते हैं। क्रकचमक्षी में नाड़ीविन्यास भली प्रकार विकसित रहता है। कुछ पराश्रयी कलापक्षों के अग्रपक्ष में केवल एक ही शिरा (वेन vein) पर छोटे शल्कि के आकार की खपड़ियाँ (टेगुली, Tegulae) होती हैं, जो कलापक्ष के वर्गीकरण में एक महत्वपूर्ण लक्षण मानी जाती है। नारियों में अंडरोपक पूर्ण रूप से विकसित रहता है। लाक्षणिक अंडरोपक में तीन जोड़ी कपाट (वाल्व, Valve) होते हैं, एक जोड़ी कपाट मिलकर डंक बन जाते हैं, दूसरी जोड़ी डंक का खोल या म्यान और तीसरी डंक की स्पर्शनियाँ होती हैं। क्रकचमक्षी का अंडरोपक अंडरोपण के अतिरिक्त पौधों में अंडा रखने के लिए छोटे-छोटे छेद भी बनाता है; आखेटि पतंग और इसके संबंधी इसको अन्य कीटों पर आघात के लिए भी प्रयुक्त करते हैं। मधुमक्खियाँ, बर्रे और कुछ चींटियाँ इसको डंक मारने के काम में लाती हैं। डंक मारने की प्रकृति इन कीटों के अतिरिक्त अन्य किसी भी कीट में नहीं पाई जाती।\n\nजनन के संबंध में अत्यंत रोचक बात यह है कि इन कीटों में अधिकतर अनिषेक जनन होता है। मधुमक्खियों में अनिषिक्त अंडों में से केवल नर ही उत्पन्न होते हैं। द्रुस्फोट वरटों (गॉल वास्प) के अनिषिक्त अंडों से नर और नारी दोनों ही उत्पन्न होते हैं। अनिषिक्त अंडों की पीढ़ी और संसेचित अंडों की पीढ़ी, एक के पश्चात्‌ एक, क्रमानुसार उत्पन्न होती रहती है। कुछ द्रुस्फोट वरटों में नर संभवत: उत्पन्न नहीं होते। क्रकचमक्षी और भुजतंतु वरट (कैलसिड, Chalcid) में भी अधिकतर अनिषेक जनन ही होता है।\n\nसिमफ़ायटा (Symphyta) के डिंभ शाकभक्षी होते हैं। जो डिंभ खुले में रहकर पत्तियाँ खाते हैं, वे इल्लियाँ कहलाते हैं। इनके उदर पर छह जोड़ी या इससे अधिक टाँगें नहीं पाई जातीं और वक्ष की टाँगें भी क्षीण होकर गुटिका के आकार की बन जाती हैं। ऐपोक्रिटा (Apocrita) के डिंभ प्राय: अपने भोजन के संपर्क में ही अंडे से निकलते हैं, अत: इनको भोजन की खोज नहीं करनी पड़ती। इस कारण इनमें अध:पतन (डिजेनेशन degerneration) हो जाता है। इनमें टाँगें तो होतीं ही नहीं और अन्यान्य विशिष्ट ज्ञानेंद्रियों का भी पूर्ण अभाव रहता है। पराश्रयी कलापक्षों में प्राय: अतिरूपांतरण (हाइपरमेटामार्फ़ोसिस, hypermetamorphosis) होता है, अत: डिंभ भी कई प्रकार के होते हैं और एक दूसरे में अत्यधिक भेद रहता है। उन पराश्रयी कलापक्षों में, जो अपने अंडे पोषक से दूर रखते हैं, अंडों से निकले हुए डिंभ बहुत क्रियाशील होते हैं, क्योंकि तभी वे पाषकों के पास पहुंच सकते हैं। पोषक पा जाने के पश्चात्‌ ये पदविहीन डिंभ का आकार धारण कर लेते हैं। इस प्रकार के डिंभ साधारणतया सभी ऐपोक्रिटा में पाए जाते हैं। कुछ जतियाँ बाह्य पराश्रयी (external pa anite) होने के कारण अपने मुखभागों से अपने पोषक की देह छेदकर अपना भोजन प्राप्त करती हैं, किंतु अधिकतर पराश्रयी कलापक्ष आंतरिक परजीवी हैं। आंतरिक परजीवियों की नारी अपना अंडरोपक पोषक के भीतर घुसाकर एक अंडा रख देती हैं, किंतु जब पोषकों की कमी होती है तब एक-एक पोषक के भीतर एक से अधिक भी अंडा रख दिया जाता है। कुछ परजीवी इतने छोटे होते हैं कि किसी अन्य कीट के अंडे के भीतर ही अपना विकसन पूरा कर लेते हैं। कुछ परजीवी अपने अंडे अन्य कीटों के डिंभ और प्यूपा के भीतर भी रखते हैं, किंतु प्रौढ़ के भीतर अंडा रखनेवाले परजीवियों की संख्या बहुत थोड़ी है। पोषक की अंत में मृत्यु हो जाती है। खोदाई करनेवाले वरट अन्य कीटों को पकड़कर अपने डिंभों को खिलाते हैं। ये पकड़े हुए कीट प्रत्येक अंडे के साथ घरौंदा बनाकर रख दिए जाते हैं। जब अंडे से डिंभ निकलता है तब उसको अपने समीप ही भोजन मिल जाता है। मधुमक्खियाँ केवल पुष्पपराग और पुष्पमकरंद ही खाती हैं और अपने डिंभों के लिए इन्हें एकत्र कर लेती हैं। इस प्रकार ये कीट अपनी संतान का ध्यान रखते हैं। संतान का ध्यान रखने की यह प्रवृत्ति अन्य कीटों में नहीं है। इस प्रकार इन कीटों के कुछ समुदायों में समाजिक जीवन का विकास हुआ है। डिंभ पूर्ण अवस्था को पहुँचने पर कोष (कोकून, cocoon) के भीतर प्यूपा बन जाते हैं।\n\nसबसे बड़े कलापक्ष खोदाई करनेवाले वरटों में मिलते हैं। इनमें से कोई-कोई वरट तीन इंच तक लंबा होता है। सबसे छोटे कलापक्ष अन्य कीटों के अंडों के भीतर रहनेवाले परजीवी हैं। अप्सरा (फ़ेयरी फ़्लाइ, Fairy fly) नामक परजीवी केवल 0.21 मिलीमीटर लंबा होता है। अधिकतर कलापक्ष भूमि पर रहने और हवा में उड़नेवाले हैं। केवल अप्सराएँ ही पानी में रहती हैं। ये अन्य जलवाले कीटों के अंडों या डिंभों पर अंडा रखने के लिए अपने पक्षों की सहायता से शीघ्रतापूर्वक तैरती रहती है। पराश्रयी जातियों की संख्या इस गण की शेष जातियों की संख्या की तुलना में बहुत अधिक है। भूमि पर रहनेवाले कीटों का कोई भी गण इनके आक्रमण से बचा नहीं। भूमि में गहराई पर छेद करके, या ठोस काष्ठ में, रहनेवाले डिंभ भी इनसे बच नहीं पाते। जिन परजीवियों को वृक्षों के भीतर रहनेवाले पोषकों तक अपना अंडा पहुँचाने के लिए अपना अंडरोपक वृक्षों के भीतर प्रविष्ट करना पड़ता है उनका अंडरोपक बहुत लंबा होता है। खोदाई करनेवाले वरट अपने घोंसले में अन्य कीट या मकड़ियाँ जमा करके रखते हैं। इन्हें साधारणत: डंक मारकर केवल निश्चल कर दिया जाता है। कुछ वरट अपने आखेट को मार भी डालते हैं। किंतु मरा हुआ शिकार सड़ता नहीं है, इसलिए ऐसा अनुमान है कि डंक मारते समय जो विष शिकार में पहुँचना है वह शिकार को सड़ने नहीं देता।\n\nमधुमक्खियाँ, बर्रे और कुछ चींटियाँ अपना डंक अपनी रक्षा के लिए प्रयुक्त करती हैं। इनके डंक की जड़ पर विशेष प्रकार की बड़ी ग्रंथि होती है, जिसका स्राव डंक मारते समय शत्रु में प्रविष्ट हो जाता है। यह स्राव शत्रु में क्षोभ उत्पन्न करता है। चींटियों के स्राव में फ़ॉर्मिक अम्ल होता है।\n\nघोंसला या छत्ता बनाना भी कलापक्षों का एक गण है। खोदाई करनेवाले वरट केवल सादा सा ही बिल धरती में बना लेते हैं। कुछ भ्रमरों का घोंसला सुरंगाकार कई शाखाओंवाला होता है। कुछ भ्रमर काष्ठ को छेदकर या वृक्षों के खोखले तनों में अपना घोंसला बनाते हैं। बर्रे सूखी लकड़ी को चबा चबाकर और चबाई हुई लकड़ी में अपनी लार मिलाकर एक प्रकार का कागज तैयार कर लेती है और इसी कागज का उपयोग अपना छत्ता बनाने में करती है। सामाजिक मधुमक्खियाँ अपने शरीर से मोम का उत्सर्जन करती हैं और इसे अपने छत्ते बनाने के काम में लाती हैं। कुछ कलापक्ष अपने घोंसले नहीं बनाते, बल्कि दूसरी जातियों के बनाए घोंसलों में ही रहने लगते हैं। ऐसे कलापक्ष अधिवासी (इनक्विलाइन, inquilline) कहलाते हैं। छत्तेवासियों द्वारा अपने डिंभों के लिए लाया गया भोजन भी कभी-कभी अधिवासियों के डिंभ खा जाते हैं। कुछ अधिवासी कलापक्ष ऐसे भी हैं जो छत्तेवासियों के डिभों को भी खा जाते हैं और इस प्रकार वास्तविक परजीवी बन जाते हैं। कलापक्षों का सबसे रोचक लक्षण है इनका सामाजिक जीवन। (देखिये सामाजिक कीट)।\n\nसिमफ़ायटा उपगण की जातियों के तथा क्रकचमक्षियों के डिंभ अत्यधिक हानिकारक होते हैं। अथेलिया प्रॉक्सिमा (Atheliy prexima) नामक क्रकचमक्षी के डिंभ पत्ती खाते हैं और इस प्रकार मूली, सरसों आदि को हानि पहुँचाने हैं। ऐपोक्रिटा उपगण की केवल थोड़ी सी ही जातियाँ हानिकारक हैं, अधिकतर जातियाँ लाभदायक हैं। ईकोफ़ायला स्मारग्डीना (oecoghylia smaragdina) आम आदि फलों के वृक्षों के लिए हानिकारक हैं। ये अपने घोंसले इन वक्षों पर पत्तियों से बनाते हैं। डोरीलस ओरिएंटैलिस (Dorylusorientalis) ईख को हानि पहुँचाना है। परंतु ऐपोक्रिटा से मनुष्य को अनेक लाभ हैं। मधुमक्खियाँ और इनके संबंधी अनेक फलदार वृक्षों तथा पौधों के फूलों का परागण करते हैं। एक बहुत ही सुंदर उदाहरण अंजीर का कीट (ब्लैस्टोफ़ागा Blastophaga) है। मधुमक्खियाँ (एपिसडोरसेटा और एपिस इंडिका, Apis dorsata and Apis Indica) मधु और मोम देती हैं। पराश्रयी कलापक्ष भी अत्यंत लाभदायक सिद्ध हुए हैं, क्योंकि मनुष्य हानिकारक कीटों को नष्ट करने में उनका उपयोग करने लगा है। ट्राइकोग्रामा माइन्यूटम p और फ़ेनुरस बेनीफ़ीशियस (Phanurus beneficiens) ईख के भीतर रहनेवाले कीटों के अंडों में अपने अंडे रखकर उनका नाश कर देते हैं। स्टेनोब्रेकॉन निसिविली (Stenobracon nicivillei) इन कीटों के डिंभों के परजीवी हैं। टेट्रास्टिकस पायरीली (Tetrastichus pyrillae) ईख के फर्तिगों के अंडों का परजीवी है। ये सब परजीवी ईख के इन हानिकारक कीटों को नष्ट करने में उपयुक्त होते हैं। ऐफ़ीलिनस माली (Aphelinus mali) सेब की ऊनी लाही (wolly aphis) को नष्ट करने के लिए कश्मीर में उपयोग किया गया है।\n\nकलापक्ष बहुत शीतल भागों के अतिरिक्त प्राय: सारे संसार में पाए जाते हैं। मधुमक्खियाँ केवल उन्हीं देशों में मिलती हैं जहाँ फूलवाले पौधे उगते हैं, क्योंकि इनका\n\nजीवन फूलों पर ही निर्भर होता है। तक्षक मधुमक्खी (Carpenterbee) की अधिकतर जातियाँ उष्ण प्रदेशों तक ही सीमित हैं, किंतु गुंज-मधुमक्खी (बंबल बी, Bumble bee) की जातियाँ समशीतोष्ण भागों में भी पाई जाती हैं।\n\nकलापक्ष के पूर्वज प्र:कलापक्ष थे जिनकी उत्पत्ति अवर गिरियुग (लोअर परमियन, Lower Permian) में हुई थी और जिनके कुछ अस्तित्वावशेष कानसस के अवर गिरियुग की चट्टानों में पाए जाते हैं। कलापक्ष का विकास सबसे पहले उत्तर महासरट (अपरजूरैसिक, Upper Jurrasic) युग में हुआ और इनके अस्तित्वावशेष बवेरिया की इस युग की चट्टानों में मिले हैं। तृतीयक (टरशियरी, Tertiary) युग में इस गण की चींटियाँ, मधुमक्खियाँ तथा कुछ अन्य जातियाँ भी उत्पन्न हो गई थीं। ये जातियाँ आधुनिक जातियों से लगभग मिलती जुलती थीं।\n\nकमर की स्थिति या अभाव के आधार पर कलापक्ष दो उपगणों में विभाजित किए गए हैं। सिमफ़ायटा (Symphyta) उपगण में उदर के अगले खंड अन्य खंडों की भाँति ही चौड़े होते हैं और पूरी चौड़ाई द्वारा वक्ष से जुड़े रहते हैं, अर्थात्‌ इनमें कमर का अभाव रहता है। इनका अंडप्रस्थापक छेद करने या काटने का कार्य करता है और डंक का काम कभी नहीं देता। दूसरे उपगण ऐपोक्रिटा (Apocrita) में उदर के अगले खंड अन्य खंडों की तुलना में बहुत पतले होते हैं और इस प्रकार कमर बन जाती है। इनमें अंडप्रस्थापक ही प्राय: डंक का काम देता है।\n\n\n\n\n\n", "id": "442574", "title": "कलापक्ष"}
{"url": "https://hi.wikipedia.org/wiki?curid=442579", "text": "क़लाह\n\nक़लाख़्‌, क़लाह या क़ला – प्राचीन असीरिया अथवा असुर देश का नगर जो मोसुल से लगभग 19 मील दक्षिण दजला और उपरली ज़ाब नदियों के संगम पर कभी बसा था। असुरों की प्राचीन राजधानी 'असुर' और पश्चात्कालीन राजधानी निनेवे के बीच की सदियों में क़ला उनकी राजधानी रहा। संभवत: इसका निर्माण 1395 ई.पू. में हुआ था और जब राजधानी बदलकर राजनीतिक कारणों से निनेवे चली गई तब भी क़ला (क़लाख़्‌) का महत्व बना रहा क्योंकि वही नगर असुर सैन्य शक्ति का सर्वदा केंद्र रहा। असुरों के साम्राज्य में जितने भी ऐसे सैनिक षड्यंत्र हुए जिनका संबंध असूर देश से था, सब इसी क़ला में रचे गए।\n\nपिछली खुदाइयों में क़लाख़्‌ के विविध राजाओं द्वारा निर्मित अनेक राजप्रासादों के खंडहर मिले हैं। इन खंडहरों की शिल्पकला प्राचीन सभ्यता में मूर्धन्य है। लंदन के ब्रिटिश म्यूज़ियम में रखे पंखधारी विशाल सिंह क़लाख़्‌ से ही प्राप्त हुए थे। पंखधारी सिंह और वृषभ, असुर राजाओं के महलों के द्वार पर, द्वारपालों के जोड़े की तरह, प्रतिष्ठित होते थे। क़लाख़्‌ संभवत: सभ्यता का प्राचीनतम नगर था जिसके चारों ओर परकोटा खिंचा था। इसी गढ़नुमा रूप के कारण अरबी में 'किला' शब्द का दुर्ग के अर्थ में प्रयोग हुआ जो मध्यपूर्व के सभी देशों और पाकिस्तान, भारत आदि में इसी अर्थ में रूढ़ हो गया है। पिछले युगों की क़ाहिरा की प्रसिद्ध मस्जिद अल्‌-किला का नाम इसी नगर के नाम पर पड़ा है। पहले भारत और अब पाकिस्तान का 'क़लात' भी इस नगर से, 'संज्ञा' की दृष्टि से, संबंधित है। ईरानी शब्द 'क़लई', जिसका उपयोग भारत में भी सामान्य रूप से होता है, इसी नगर के नाम से संबंधित है। ईरानियों ने असुरों और उनसे राजधानी क़ला (क़लाख्‌) का पराभव करके भी बहुत कुछ उनसे सीखा था और उनसे वे असाधारण प्रभावित हुए थे। असुरों का अपने अभिलेखों में यह दावा करना कि राष्ट्रों द्वारा हमारे शिल्पियों के लिए इतनी माँग आ रही है कि हम उसे पूरा नहीं कर सकते–क़ला की खुदाइयों में मिली अगणित शिल्प सामग्री से बहुश: प्रमाणित है। भारतीय वास्तु और तक्षण साहित्य में मय असुर का नाम शिल्पाचार्यो के रूप में प्रस्तुत और स्वीकृत हुआ।\n\n", "id": "442579", "title": "क़लाह"}
{"url": "https://hi.wikipedia.org/wiki?curid=442583", "text": "कलावाद\n\nकलावाद 'कला कला के लिए' (Art for art's sake) मान्यता पर आधारित कला के प्रति एक दृष्टिकोणविशेष जिसे लेकर 19वीं शताब्दी के दौरान यूरोप में व्यापक वादविवाद छिड़ गया था। कलावाद को साहित्य एवं कला के क्षेत्र में उपयोगितावाद के विलोम के रूप में जाना जाता है। \n\nइस सिद्धांत का प्रतिपादन विक्टर कूजे ने 1818 में किया। इसके अनुसार कला का उद्देश्य किसी नैतिक या धार्मिक उद्देश्य की प्राप्ति नहीं बल्कि स्वंय अपने पूर्णता की तलाश है। कला सौन्दर्यानुभूति का वाहक है इसलिये इसे उपयोगिता की कसौटी पर नहीं परखा जाना चाहिये। समाज, नीति, धर्म, दर्शन आदि के नियमों का पालन कला की स्वच्छंद तथा स्वतः स्फूर्त अभिव्यक्ति में बाधक होते हैं।\n\nकलावादियों के अनुसार कलाकार लोकोत्तर प्राणी, कला लोकातीत वस्तु तथा कलाजन्य आनंद अलौकिक आस्वादयुक्त एवं समाजनिरपेक्ष होता है। इसके विपरीत उपयोगितावादी कला को न केवल समाज की मनोवृत्तियाँ परिवर्तित करके वांछित दिशा की ओर अग्रेसारित करने का सशक्त साधन मानते हैं, अपितु उसे सिद्धांत प्रचार का सर्वोत्तम माध्यम भी बताते हैं। उपयोगितावादियों ने कलावादियों पर संकीर्ण एवं व्यक्तिनिष्ठ होने का आरोप लगाते हुए कहा है, \" वे वायवीय घोड़े पर आरूढ़ हैं।\" कलावादियों ने उपयोगितावादियों पर स्थूल सामाजिकता का आग्रही होने का लांछन लगाया और कहा, \"उन्होंने हमें स्वर्ग देने का वचन दिया था, लेकिन दिया है रुगणालय।\" विचारकों का एक तीसरा वर्ग भी है जो कलावाद के व्यक्तिपक्ष और उपयोगितावाद के समाजपक्ष के समन्वय को हितकर मानता है।\n\nकलावादी दृष्टिकोण की प्रत्यक्षाप्रत्यक्ष सत्ता यूरोप में प्लेटो तथा अरस्तू से लेकर आज तक किसी न किसी रूप में लगातार मिलती है। प्लेटो ने अपने ग्रंथ 'रिपब्लिक' में कवियों और कलाकारों को राष्ट्रबहिष्कृत कर देने की व्यवस्था दी है; कारण, उनकी दृष्टि में कल्पनाशील कलाकारों एवं कवियों का असीम प्रभाव नैतिक एवं सामाजिक दृष्टि से अवांछनीय था। अरस्तू ने यद्यपि अपने गुरु प्लेटो की नैतिक एवं सामाजिक धारणा का खुले रूप में खंडन नहीं किया है, साथ ही कला मैं नैतिक तत्व तथा उपदेशात्मकता भी उन्हें अमान्य नहीं किया है, तो भी प्रसिद्ध कलासमीक्षक बूचर के मतानुसार अरस्तु ने ही पहले पहल कलाशास्त्र ने नीतिशास्त्र को पृथक किया और बताया कि परिष्कृत आनंदानुभूति ही काव्यकला अथवा कला का चरम लक्ष्य होता है। रोम के प्रसिद्ध विचारक सिसरों ने शलीनता (डेकोरम) तथा उदात्तता (सब्लाइमनेस) को कला का प्रमुख प्रतिपाद्य निर्धारित किया है। लोंगिनुस (लांजाइनस) ने अपनी कृति 'पेरिइप्सुस' में कला को न केवल शिक्षा और मनोरंजन से भिन्न एवं श्रेष्ठ माना है बल्कि उसे संप्रेरणा के उच्च धरातल पर प्रतिष्ठित करके, उसके स्वतंत्र मूल्यांकन का परामर्श भी दिया है। लोंगिनुस के अनुसार काव्य तथा कला का मुख्य तत्व उदात्त (द्र.) है और भावना का उदात्तीकरण ही उनका प्रधान परिणाम होता है जिसका व्यक्ति से भी और समाज से भी सीधा संबंध रहता है। अत: अपने वक्तव्य और प्रतिपादन में लोंगिनुस निश्चित ही मध्यमार्गी हैं। डायोनीसिस तथा डिमेट्रियस प्रभृति अन्य अनेक रोमन विचारकों ने काव्य तथा कला के शैलीपक्ष पर ही विशेष जोर दिया है।\n\nयूरोप की शास्त्रीय या क्लासिकल कला का पल्लवन अधिकांशत: ईसाई धर्म अथवा 'चर्च' के सरंक्षण में हुआ। अत: सातवीं से 15वीं शती ईसवी के बीच रोम को केंद्र मानकर जिस बैजंतिया (बाइज़ैंटाइन अर्थात्‌ रोम साम्राज्य में विकसित शैली) कला का विकास मिस्र से रूस तक हुआ, वह चर्च आश्रित होने के कारण नैतिक-धार्मिक-मूल्य-समन्वित थी, अत: उसका सोद्देश्य तथा उपदेशात्मक होना जरूरी था और इसीलिए उसमें कलापक्ष गौण ही रहा। तो भी ऐसा नहीं है कि उक्त काल की कला में कल्पना तथा भावनाओं के लिए कोई छूट थी ही नहीं। इसके विपरीत धार्मिक दृष्टिसंपन्न कलाकार बिना किसी बाहरी नियंत्रण अथवा बाध्यता के उच्च कोटि की कला का सृजन करते थे। टाल्स्टाय (1828-1910 ई.) कलावादी विचारधारा के प्रबल विरोधी थे। उनके मत से धर्म के प्रति विश्वास का अभाव ही कलावादी विचारों को जन्म देता है और कला का साध्य न आनंद है, न ही सौंदर्य। वे नैतिकता के प्रति अत्याग्रही थे और गांधी जी की तरहत उनका दृष्टिकोण सुधारवादी था। सुधारवाद प्रकारांतर से उपयोगितावाद ही है। अत: टाल्स्टाय के लिए कला निश्चित ही एक गौण साधन मात्र रहा।\n\nइटली के महान्‌ कवि आलीग्यारी दांते (1265-1321ई.) ने कला के क्षेत्र में पुन: उदात्त गुणों एवं भव्य शैली की प्रतिष्ठा की। दांते का प्रभाव कुछ ही दिन रहा। पश्चात्‌ शास्त्रीय दृष्टि धीरे-धीरे रूमानी दृष्टिकोण से आच्छादित होने लगी। फलत: इस समय कला संबंधी मूल्यों में भारी परिवर्तन हुआ। 17वीं शताब्दी को कला की दृष्टि से काफी महत्वपूर्ण कहा जा सकता है। इसके दौरान फ्रांस में नव्यशास्त्रवाद (नियोक्लासिसिज्म़) का उदय हुआ। लेकिन यह भी मध्यकालीन चिंतन के नवीन संस्करण से अधिक नहीं था।\n\nरेनेसाँ (1453 ई.) के बाद यूरोप में मध्यकालीन नैतिक मूल्यों का विघटन होना शुरू हुआ जिससे परंपरावादी तथा स्वातंत््रयमूलक विचारों के बीच अस्थिरता का वातावरण ही उत्पन्न नहीं हुआ बल्कि परस्पर टकराव भी होने लगा। इसका कारण इस समय किसी सुदृढ़ दर्शन का अभाव था। सन्‌ 1866 ई. के लगभग विविध साहित्यिक एवं कलासंबंधी वादों के प्रवर्तन में आग्रही देश फ्रांस में 'ल आर्त पोर ल आर्त' सूत्रकथन सामने आया जिसका अंग्रेजी अनुवाद 'आर्ट फ़ॉर आर्ट्‌स सेक' है और हिंदी में जिसे 'कला कला के लिए' वाक्यांश से जाना जाता है। यहीं से कलावादी विचारधारा का प्रत्यक्ष आरंभ माना जा सकता है। अमरीकी चित्रकार जेम्स एबॉट मैकनील ह्वीस्लर (1834-1903 ई.), जो आजीवन फ्रांस और इंग्लैंड में कार्यरत रहा, कलावाद का प्रबल समर्थक बना। हुआ यह कि 1877 ई. में ग्रॉसवेनर चित्रकला प्रदर्शनी में अंग्रेजी के प्रख्यात समालोचक रस्किन ने ह्वीस्लर के चित्रों की तीखी आलोचना की और कहा, \"ह्वीस्लर अपने चित्रों के माध्यम से दर्शकों के चेहरों पर रंगभरी प्यालियाँ उँड़ेल देता है।\" रस्क्नि के इस कथन पर अदालत में मुकदमा शुरू हो गया जिसमें ह्वीस्लर को अंतत: क्षतिपूर्ति के रूप में एक फादिंग (इंग्लैंड में प्रचलित सबसे छोटा सिक्का) मिला। इसके बाद भी कला के उद्देश्य को लेकर रस्किन और ह्वीस्लर के बीच वादविवाद चलता रहा। रस्किन कला को नैतिकता से अलग-थलग बिल्कुल स्वंतत्र एवं स्वत:पूर्ण मानता था। इसी से प्रेरित होकर ह्वीस्लर ने अपनी पूरी शक्ति से 'कला कला के लिए' मत का प्रवर्तन किया जो अतिवाद की सीमा तक जा पहुँचा।\n\nब्रैडले, क्लाइव बेल, रोजर फ़ाइ तथा जार्ज इन्नेस इत्यादि प्रमुख समालोचक कलावादी विचारधारा के प्रबल पोषक थे। ब्रैडले (1851-1934 ई.) ने तो अपने ग्रंथ 'पोएट्री फ़ॉर पोएट्रीज़ सेक' (1901 ई.) में स्पष्ट रूप से घोषणा की कि नैतिकता कविता का मात्र बाह्य पक्ष है। अत: कविता की श्रेष्ठता के लिए उसे अनिवार्य मानना एकदम बेसूझ हैं। क्लाइव बेल ने आधुनिक चित्रकला के संदर्भ में रूपतत्व को प्रमुख माना और 1914 ई. में 'सिगनिफ़िकेंट फ़ार्म' का सिद्धांत प्रस्तुत किया जिसका पुनराधान रोजर फ़ाई ने 1920 ई में किया। क्रोचे (1866-1952 ई.) के अभिव्यंजनावाद से कलावाद को एक सुस्पष्ट दार्शनिक आधार प्राप्त हो गया। कांट (1724-1804 ई.) की स्थापना 'सौंदर्य का कोई बाह्य अस्तित्व नहीं है' को आधार बनाकर क्रोचे ने अपने 'ला स्पिरितो' (1903-1909 ई.) नामक ग्रंथ में सौंदर्यबोध के लिए 'अंत: प्रज्ञा' (इनट्यूशन) की सत्ता का प्रतिपादन किया और बताया कि सौंदर्यसृष्टि तथा सौंदर्यानुभूति दोनों ही सूक्ष्म मानसिक व्यापार हैं। साथ ही वर्ण्यवस्तु तथा अभिव्यंजना के बीच तात्विक एकता होती है। अत: कलापक्ष और वस्तुपक्ष को विच्छिन्न करके देखना भ्रामक है। क्रोचे के अनुसार कला मूलत: एक आध्यात्मिक क्रिया है, इसलिए उसकी दृष्टि में अभिव्यंजना के अतिरिक्त कला को कोई अन्य उद्देश्य अथवा प्रयोजन नहीं होता। इतना ही नहीं, क्रोचे ने कला को नैतिक किंवा शैक्षणिक सीमाओं से मुक्त भी माना है।\n\nदेखा जाए तो क्रोचे के सिद्धांत द्वारा एक प्रकार से उपयोगितावादी मान्यता का खंडन हो जाता है, लेकिन उक्त सिद्धांत कला के अमूर्त व्यापार पर ही लागू होता है, मूर्त पर नहीं। क्रोचे का कला सिद्धांत तत्वत: समाजविरोधी नहीं है क्योंकि मूर्त होने पर वह भी कला को समाजनिरपेक्ष नहीं मानता। फ्ऱायड के 'स्वप्नवाद' से भी कलावादी दृष्टि को काफी बल मिला। आई.ए.रिचर्ड्‌स ने अपनी पुस्तक 'प्रिंसिपल्स ऑव लिटरेरी क्रिटिसिज्म़' (1924 ई) में कलावादी दृष्टि का खंडन सैद्धांतिक आधार पर करते हुए प्रेषणीयता को काव्यप्रक्रिया में विशेष महत्व प्रदान किया तथा कहा कि काव्य की सत्ता शेष जगत्‌ से भिन्न नहीं है और न ही काव्य की अनुभूति शेष जगत्‌ की अनुभूति से भिन्न है। इस प्रकार रिचर्ड्‌स ने कला के क्षेत्र में उपयोगितावाद को पुन: प्रतिष्ठा की।\n\nमार्क्सवाद के उदय के साथ कलावादी मान्यताओं का तेजी से विघटन हुआ। मार्क्स ने अपने अर्थशास्त्र में कला के प्रति उपयोगितावादी दृष्टिकोण अपनाया और कहा कि कला जनता के लिए, मुख्यत: सैनिकों और श्रमिकों के लिए ही है। स्टालिन ने रूस में और माओ ने चीन में कला तथा साहित्य को राजनीति के प्रचार का प्रमुख साधन माना एवं उसपर राजशक्ति का अंकुश लगा दिया। माओ ने 'प्राब्लम्स ऑव आर्ट ऐंड लिटरेचर' शीर्षक अपने परिपत्र में मार्क्स की उपर्युक्त स्थापनाओं के प्रति आस्था व्यक्त की है। मार्क्सवादी समालोचक कॉडवेल ने भी कलावादी विचारधारा को विशुद्ध बूर्जुआ दृष्टि से उत्पन्न कुत्सित वृत्ति का परिणाम बताया है। मार्क्सवादी खेमे में ट्राटस्की ही एक ऐसा व्यक्ति है जा कला के क्षेत्र में राजनीतिक पार्टी के हस्तेक्षप को अनुचित मानता है। 'लिटरेचर ऐंड रिवोल्यूशन' नामक अपने ग्रंथ में उसने स्पष्ट कहा है, \"कला के क्षेत्र में पार्टी को आदेश देने की आवश्यकता नहीं है। यह ठीक है कि पार्टी के कर्तव्यों में कला की रक्षा और उसकी सहायता करना भी है, लेकिन नेत्तृत्व उस क्षेत्र में अपरोक्ष रूप से ही हो सकता है। इधर आई.पी. पावलोव आदि विद्वानों द्वारा प्रस्तुत शरीर-क्रिया-मनोविज्ञान संबंधी उच्च अध्ययन द्वारा अंतिम रूप से निर्णय हो गया है कि कला भी व्यक्ति एवं समाज के लिए उतनी ही उपयोगी है जितने अन्य सामान्य भौतिक उपादान।\n\nभारतीय साहित्य में भी अलंकार, रीति, वक्रोक्ति आदि से संबंधित अनेक ऐसे संप्रदाय रहे हैं जिनकी दृष्टि में कलापक्ष अधिक महत्वपूर्ण था। हिंदी के आधुनिक साहित्य में प्रेमचंद, दिनकर आदि उपयोगितावादी थे तो प्रसाद ने आनंदवादी दृष्टि अपनाई जो कलावाद के अधिक निकट है। अज्ञेय, महादेवी वर्मा आदि कलावादी हैं तो आचार्य रामचंद्र शुक्ल, डॉ॰ हजारीप्रसाद द्विवेदी, डॉ॰रामविलास शर्मा आदि आलोचकों की दृष्टि विशुद्ध उपयोगितावादी है। डॉ॰ श्यामसुंदरदास साहित्य में कलावाद एवं उपयोगितावाद के समन्वित रूप को ही उत्तम और श्रेयस्कर मानते हैं।\n\n", "id": "442583", "title": "कलावाद"}
{"url": "https://hi.wikipedia.org/wiki?curid=442641", "text": "टैंगल्ड\n\nउलझ (अंग्रेज़ी: Tangled) एक २०१० अमेरिकी कंप्यूटर एनिमेटेड संगीत फंतासी द्वारा उत्पादित कॉमेडी फिल्म है। यह वॉल्ट डिज्नी एनिमेटेड क्लासिक्स श्रृंखला में 50 एनिमेटेड फीचर है। इस फिल्म शिथिल जर्मन परियों की कहानी पर आधारित है रॅपन्ज़ेल द्वारा: ब्रदर्स ग्रिम।\n\nपहली बार के लिए ५ अप्रैल, २०१४ को, डिज़्नी चैनल भारत हिंदी में डब फिल्म प्रसारित किया गया है, 11:00 पर दिखाया गया।\n", "id": "442641", "title": "टैंगल्ड"}
{"url": "https://hi.wikipedia.org/wiki?curid=442643", "text": "सरोज स्मृति\n\nसरोज स्मृति १९३५ ई. में सूर्यकांत त्रिपाठी निराला द्वारा लिखी लंबी कविता और एक शोकगीत है। निराला ने यह शोकगीत 1935 में अपनी 18 वर्षीया पुत्री सरोज के निधन के उपरांत लिखा था। इसका प्रथम प्रकाशन 1938 या 1939 में प्रकाशित \"द्वितीय अनामिका\" के प्रथम संस्करण में हुआ था।\n\nइस कविता में उन्होंने अपने शोक के साथ-साथ समाज के प्रति आक्रोश और व्यंग्य प्रकट किया है। इसकी तुलना रामविलास शर्मा ने विलियम शेक्सपीयर के किंग लियर से करते हुए लिखा है कि हिंदी में ही नहीं अंग्रेजी में भी ऐसे शोकगीत दुर्लभ है। यह कविता हिन्दी के सर्वश्रेष्ठ शोकगीतों में से एक मानी जाती है। निराला ने इस कविता के विषय की गंभीरता के बावजूद इसके लेखन में हलके-फुल्के शब्दों का प्रयोग किया है।\n\n", "id": "442643", "title": "सरोज स्मृति"}
{"url": "https://hi.wikipedia.org/wiki?curid=442646", "text": "दूरस्थ नियंत्रण\n\nदूरस्थ नियंत्रण या 'सुदूर नियंत्रण' या 'रिमोट कंट्रोल' (remote control) बिना तार के, कुछ दूरी (लगभग ५ मीटर) पर स्थित किसी एलेक्ट्रॉनिक युक्ति (जैसे टीवी, वातानुकूलन यंत्र आदि) को नियंत्रित करने के काम आता है। इसे संक्षेप में प्रायः 'रिमोट' कह दिया जाता है। आजकल के रिमोट कंट्रोलर प्रायः अवरक्त तरंगों (Infra-red /IR) का उपयोग करके दूर से ही कमाण्ड (आदेश) देने का काम करते हैं। किन्तु १९७० के पूर्व डिजाइनकिये गये रिमोट कन्ट्रोलर अपश्रव्य तरंग (ultrasonic tones) का प्रयोग करते थे। ये प्रायः हाथ में धरने लायक आकार के होते हैं जिस पर भिन्न-भिन्न कार्यों के लिये अलग-अलग बटन दिये गये होते हैं। आजकल 'यूनिवर्सल कंट्रोलर' भी मिलने लगे हैं जो अनेकों प्रसिद्ध उत्पादकों के टीवी आदि को नियंत्रित कर सकने में सक्षम हैं। \n", "id": "442646", "title": "दूरस्थ नियंत्रण"}
{"url": "https://hi.wikipedia.org/wiki?curid=442651", "text": "नेस्सा डेविल\n\nनेस्सा डेविल () (जन्म दिसंबर 9, 1988) चेक पोर्नोग्राफ़िक अभिनेत्री हैं, जिनका असली नाम निकोला जेर्स्कोवा है।\n\n", "id": "442651", "title": "नेस्सा डेविल"}
{"url": "https://hi.wikipedia.org/wiki?curid=442655", "text": "जल विद्युत परियोजना\n\nभारत मे जलका विशाल भण्डार है। इस दृष्टि से भारत का विश्व मे पांचवा स्थान है। इसकी शुरूआत 1897 ई मे दार्जिलिंग में हुयी जहां पहली बार 130 किलोवाट क्षमता का पहला जल विद्युत गृह बनाया गया। स्वतंत्रता के बाद इस क्षेत्र में भारी वृध्दि हुयी हुआ। 1950-51 में विद्युत का उत्पादन 2.5 अरब किलोवाट था जो 9170-71 में बढकर 25.2 अरब किलोवाट, 1980-81 में 46.5 अरब किलोवाट और 1990-91 में 71.7 अरब किलोवाट, 1994-95 में 76.4 अरब किलोवाट हो गया परन्तु 1995-96 मे यह घटकर 73.5 अरब किलोवाट ही रह गया। लेकिन वर्ष्स 2000 मे यह उत्पादन बढकर 80.555 अरब किलोवाट हो गया। 2003-2004 मे 73.796 अरब यूनिट जल विद्युत क उत्पादन हुआ।\n1. पहली जल विद्युत परियोजना कर्नाटक राज्य मे कावेरी नदीपर शिवासमुद्रम स्थान पर है।\n2. महाराष्ट्रके मुम्बईमे पश्चिमी घाट पर टाटा जल विद्युत परियोजना है।\n", "id": "442655", "title": "जल विद्युत परियोजना"}
{"url": "https://hi.wikipedia.org/wiki?curid=442656", "text": "ऍस॰ऍन॰१८५\n\nआर॰सी॰डब्ल्यू॰ ८६ (RCW 86) नामक गैस का छल्ला जो ऍस॰ऍन॰१८५ (SN 185) [[महानोवा]] धमाके का अवशेष माना जाता है\nऍस॰ऍन॰१८५ (SN 185) एक महानोवा (सुपरनोवा) विस्फोट था जो सन् १८५ ईसवी में मित्र तारे की दिशा में परकार और नरतुरंग तारामंडलों के बीच देखा गया था। चीनी खगोलशास्त्रियों ने \"पश्चात हान की पुस्तक\" में इसे \"मेहमान तारा\" का नाम दिया और संभव है कि रोमन साहित्य में भी इसका वर्णन किया गया हो। इसे आठ महीने तक आसमान में देखा जा सका था और माना जाता है कि यह पहला महानोवा धमाका था जिसका वर्णन लिखित रूप में किया गया।\n\nमाना जाता है कि आर॰सी॰डब्ल्यू॰ ८६ (RCW 86) नामक गैस का छल्ला इस महानोवा का बचा-कुचा अवशेष है। इसका अध्ययन करके पता लगा है कि जिस महानोवा का वर्णन इतिहास में किया गया है, यह छल्ला उस से मेल खाता है। यह छल्ला हमसे लगभग ९,१०० प्रकाश वर्ष की दूरी पर है।\n\n", "id": "442656", "title": "ऍस॰ऍन॰१८५"}
{"url": "https://hi.wikipedia.org/wiki?curid=442661", "text": "यूरोपीय ऋण संकट\n\nयूरोपीय ऋण संकट (European debt crisis) सन २०१० में यूनान से आरम्भ हुआ और एक के बाद दूसरे यूरोपीय देश को अपने चपेटे में लिये जा रहा है। इन देशों का बजट घाटा बेलगाम बढ रहा है। यूनान जून २०१५ में दिवालिया हो गया तथा कई अन्य देश दिवालिया होने की कगार पर खड़े हैं। यह संकट यूनान, आयरलैण्ड, इटली, स्पेन, पुर्तगाल आदि को अपने चपटे में ले चुका है जिनका बजट घाटा और कर्ज बहुत अधिक है। \n\n\n", "id": "442661", "title": "यूरोपीय ऋण संकट"}
{"url": "https://hi.wikipedia.org/wiki?curid=442682", "text": "अल जौफ़, लीबिया\n\nअल जौफ़ (), लीबिया के दक्षिणपूर्व में स्थित जिले कुफ़्र का राजधानी शहर है। \nशहर पर स्थित है और समुद्र तल से इसकी औसत ऊँचाई 382.2 मीटर (1254 फुट) है। 1984 की जनगणना के अनुसार शहर की जनसंख्या 17320 थी। अल जौफ़ में बारिश न के बराबर होती है, वर्ष भर की औसत वर्षा सिर्फ 1 इंच (2.5 मिमी) होती है। गर्मियों का औसत तापमान 37.8 °C (100 °F) से ऊपर रहता है।\n\nशहर कुफ़्र बेसिन के सबसे बड़े नखलिस्तान में स्थित है। यह सहारा मरुस्थल का सबसे अधिक सिंचित मरुद्यान है।\n2011 के विरोध प्रदर्शनों (जो बाद में लीबिया का गृहयुद्ध में बदल गया) के बाद इस क्षेत्र का नियंत्रण कथित रूप से मुअम्मर अल-गद्दाफी की सरकार के हाथों से निकल कर लीबिया के विपक्ष के हाथों में चला गया था।\n", "id": "442682", "title": "अल जौफ़, लीबिया"}
{"url": "https://hi.wikipedia.org/wiki?curid=442686", "text": "सामान्य ज्ञान\n\nसामान्य ज्ञान विभिन्न मनोवैज्ञानिकों द्वारा परिभाषित किया गया है, जिसके अनुसार सांस्कृतिक दृष्टि से महत्वपूर्ण ज्ञान जो गैर विशेषज्ञ मीडिया की एक श्रृंखला द्वारा आता है समान्य ज्ञान होता है।\nविभिन्न शब्दकोशों के अनुसार वो \"ज्ञान जो सभी के लिए उपलब्ध है\" वो सामान्य ज्ञान है। सामान्य ज्ञान में इसलिए एक विस्तृत श्रृंखला के ज्ञान विषय शामिल होते हैं। एक अध्ययन के अनुसार 18 विभिन्न क्षेत्र सामान्य ज्ञान की परिभाषा को पूर्ण करने के लिए आवश्यक हैं: विज्ञान का इतिहास, राजनीति, खेल, इतिहास, शास्त्रीय संगीत, कला, साहित्य, सामान्य विज्ञान, भूगोल, पाकशास्त्र, चिकित्सा, खेल, खोज और अन्वेषण, जीव विज्ञान, फिल्म, फैशन, वित्त और लोकप्रिय संगीत। शोधकर्ताओं ने स्वीकार किया है कि सामान्य ज्ञान के अन्य क्षेत्र भी मौजूद हो सकते हैं। \n\n\n", "id": "442686", "title": "सामान्य ज्ञान"}
{"url": "https://hi.wikipedia.org/wiki?curid=442699", "text": "बेटा पॅगासाई तारा\n\nबेटा पॅगासाई, जिसका बायर नाम भी यही (β Pegasi या β Peg) है, पर्णिन अश्व तारामंडल के क्षेत्र में स्थित एक तारा है। यह पृथ्वी से दिखने वाले तारों में से ८५वाँ सब से रोशन तारा है। यह एक परिवर्ती तारा है और पृथ्वी से देखी गई इस तारे की चमक (सापेक्ष कान्तिमान) +२.३१ से +२.७४ मैग्नीट्यूड के दरम्यान बदलती रहती है। बेटा पॅगासाई हमसे लगभग १९९ प्रकाश वर्ष की दूरी पर स्थित है।\n\nबेटा पॅगासाई तारे को अंग्रेज़ी में \"शीऐट\" (Scheat) भी कहते हैं। अरबी में इसे \"अल​-साएद\" () कहते हैं, जिसका अर्थ \"टांग\" है। ध्यान रहे कि \"शीऐट\" का पारम्परिक नाम एक अन्य तारे, डॅल्टा अक्वेरियाए (δ Aqr, δ Aquarii) के लिए भी इस्तेमाल किया जाता है, जिस से कभी-कभी असमंजस पैदा हो सकता है। पारम्परिक भारतीय खगोलशास्त्र में अल्फ़ा पॅगासाई और बेटा पॅगासाई को मिलाकर \"पूर्वभाद्रपदा\" नक्षत्र का नाम दिया जाता है, जिसका अर्थ है \"पहले वाले ख़ुश क़दम\"।\n\nबेटा पॅगासाई M2.3 II-III श्रेणी का लाल दानव तारा है, जिसका द्रव्यमान हमारे सूरज के द्रव्यमान का लगभग ६ गुना लेकिन व्यास (डायामीटर) हमारे सूरज के व्यास का ९५ गुना है। इसकी तारे की निहित चमक (निरपेक्ष कान्तिमान) सूरज की लगभग १,५०० गुना है। इतना रोशन होने के बावजूद इसका सतही तापमान केवल ३,७०० कैल्विन अनुमानित किया गया है, जो काफ़ी कम है।\n\n", "id": "442699", "title": "बेटा पॅगासाई तारा"}
{"url": "https://hi.wikipedia.org/wiki?curid=442729", "text": "रियो\n\nरियो (अंग्रेज़ी: Rio) एक 3D 2011 अमेरिकी कंप्यूटर एनिमेटेड संगीत कॉमेडी फिल्म है।\n\n", "id": "442729", "title": "रियो"}
{"url": "https://hi.wikipedia.org/wiki?curid=442733", "text": "द लायन किंग\n\n\n", "id": "442733", "title": "द लायन किंग"}
{"url": "https://hi.wikipedia.org/wiki?curid=442737", "text": "इंग्लैंड का गिरिजाघर\n\nचर्च ऑफ इंग्लैंड () इंग्लैंड में आधिकारिक तौर पर स्थापित ईसाई चर्च है और विश्वव्यापी ऐग्लिकन कॉमयूनियन का मातृ चर्च है। चर्च स्वयं को पश्चिमी ईसाइयत की परंपरा के अंतर्गत समझता है और अपनी औपचारिक स्थापना सेंट ऍगस्टीन ऑफ कैंटरबरी द्वारा 597 ई. में इंग्लैंड के मिशन के समय से बताता है।\n\n", "id": "442737", "title": "इंग्लैंड का गिरिजाघर"}
{"url": "https://hi.wikipedia.org/wiki?curid=442748", "text": "अल्फ़ा पॅगासाई तारा\n\nअल्फ़ा पॅगासाई, जिसका बायर नाम भी यही (α Pegasi या α Peg) है, पर्णिन अश्व तारामंडल के क्षेत्र में स्थित एक तारा है। यह पृथ्वी से दिखने वाले तारों में से ८९वाँ सब से रोशन तारा है। इसकी पृथ्वी से देखी गई चमक (सापेक्ष कान्तिमान) +२.४९ मैग्नीट्यूड है। अल्फ़ा पॅगासाई हमसे लगभग १३३ प्रकाश वर्ष की दूरी पर स्थित है।\n\nअल्फ़ा पॅगासाई तारे को अंग्रेज़ी में \"मरकब\" (Markab) भी कहते हैं, जो अरबी के \"मरकब\" () से लिया गया है, जिसका अर्थ \"(घोड़े की) जीन\" है। पारम्परिक भारतीय खगोलशास्त्र में अल्फ़ा पॅगासाई और बेटा पॅगासाई को मिलाकर \"पूर्वभाद्रपदा\" नक्षत्र का नाम दिया जाता है, जिसका अर्थ है \"पहले वाले ख़ुश क़दम\"।\n\nअल्फ़ा पॅगासाई B9 III श्रेणी का मुख्य अनुक्रम तारा है, जिसका द्रव्यमान हमारे सूरज के द्रव्यमान का लगभग ४ गुना और व्यास (डायामीटर) हमारे सूरज के व्यास का २.८ गुना है। इसकी तारे की निहित चमक (निरपेक्ष कान्तिमान) सूरज की लगभग १६० गुना है। इसका सतही तापमान ११,००० कैल्विन अनुमानित किया गया है। खगोलशास्त्रियों ने अंदाज़ा लगाया है कि यह अपने मुख्य अनुक्रम जीवन के अंत में है और कुछ समय में यह हाइड्रोजन का नाभिकीय संलयन (न्यूक्लीयर फ्यूज़न) छोड़कर हीलियम का संलयन शुरू कर देगा। इस अवस्था में पहुँचने पर यह फूलकर एक लाल दानव तारा बन जाएगा। इसके पश्चात यह सिकुड़कर अपना जीवन एक सफ़ेद बौने तारे के रूप में अंत करेगा।\n\n", "id": "442748", "title": "अल्फ़ा पॅगासाई तारा"}
{"url": "https://hi.wikipedia.org/wiki?curid=442750", "text": "ऍप्सिलन पॅगासाई तारा\n\nऍप्सिलन पॅगासाई, जिसका बायर नाम भी यही (ε Pegasi या ε Peg) है, पर्णिन अश्व तारामंडल का सब से रोशन तारा है। यह पृथ्वी से दिखने वाले तारों में से ८२वाँ सब से रोशन तारा है। इसकी पृथ्वी से देखी गई चमक (सापेक्ष कान्तिमान) +२.४ मैग्नीट्यूड है। ऍप्सिलन पॅगासाई हमसे लगभग ७०० प्रकाश वर्ष की दूरी पर स्थित है।\n\nऍप्सिलन पॅगासाई तारे को अंग्रेज़ी में \"एनफ़\" (Enif) भी कहते हैं, जो अरबी के \"अल-एनफ़\" () से लिया गया है, जिसका अर्थ \"नाक\" है।\n\nऍप्सिलन पॅगासाई K2 Ib श्रेणी का नारंगी महादानव तारा है, जिसका द्रव्यमान हमारे सूरज के द्रव्यमान का १० से ११ गुना और व्यास (डायामीटर) हमारे सूरज के व्यास का १५० गुना है। इसकी तारे की निहित चमक (निरपेक्ष कान्तिमान) सूरज की लगभग ६,७०० गुना है। इसका सतही तापमान ४,४६० कैल्विन अनुमानित किया गया है। खगोलशास्त्रियों ने अंदाज़ा लगाया है कि यह अपने जीवन के अंत में आ पहुँचा है और कुछ ही दसियों लाखों सालों में या तो एक महानोवा (सुपरनोवा) धमाके में ध्वस्त हो जाएगा या फिर एक सफ़ेद बौना बनकर जीवनकाल अंत करेगा। यह एक परिवर्ती तारा भी है जिसकी चमक +०.७ से +३.५ मैग्नीट्यूड के बीच बदलती है। इसकी वजह इसकी सतह से उठती भीमकाय लपटों को माना जाता है हालाँकि इसका पक्का कारण ज्ञात नहीं है।\n\n", "id": "442750", "title": "ऍप्सिलन पॅगासाई तारा"}
{"url": "https://hi.wikipedia.org/wiki?curid=442759", "text": "अब्राहम\n\nअब्राहम (लगभग 1800 ई.पू.) इब्रानी अर्थात्‌ यहूदी जाती के पितामह। बाइबिल में अब्राहम का अर्थ 'बहुत सी जातियों का जनक' माना गया है। ये याहंवेह (या ईश्वर) के आदेश से मेसोपोतेमिया के ऊपर तथा हाराम नामक शहरों को छोड़कर कानान और मिस्र चले गए। बाइबिल में अब्राहम का जो वृत्तांत मिलता है (उत्पत्ति ग्रंथ, अध्याय 11-25), उसकी रचना लगभग 900 ई.पू. में अनेक परंपराओं के आधार पर हुई थी। इसमें संस्कृति और रीति-रिवाजों का जो वर्णन है वह हम्मुराबी (लि. 1728-1686 ई.पू.) से बहुत कुछ मिलता-जुलता है। इब्रानो तथा हम्मुराबी के बहुत से कानून एक जैसे हैं। आधुनिक खुदाई द्वारा हम्मुराबी का अच्छा परिचय प्राप्त हुआ है।\n\nसारी बाइबिल में अब्राहम का महत्व स्वीकृत है-\n\n(1) ये स्वयं यहूदी जाती के प्रवर्तक थे। बाइबिल के अनुसार ईश्वर ने उनको कानान देश दिलाने की प्रतिज्ञा की थी। इनके साथ ईश्वर का जो व्याख्यान हुआ था उसकी स्मृति में यहूदी खतना करते हैं।हजरत मुहम्मद,हजरत मूसा ओर हजरत ईसा अब्राहम के सबसे महान्‌ वंशज हैं।\n\n(2) अब्राहम को ईश्वर का दास और मित्र कहा गया है। ईश्वर के आदेश पर ये अपने एकमात्र पुत्र इश्माइल का बलिदान करने के लिए तैयार थे। अब्राहम के द्वारा समस्त जातियों को ईश्वर का आशीर्वाद मिलनेवाला था। वस्तुत: अब्राहम उन समस्त लोगों के आध्यात्मिक पिता माने जाते हैं, जो ईश्वर पर आस्था रखते हैं।\nइस्लाम धर्म क ग्रन्थ कुरान के अनुसार, इब्राहीम एक बहुत बड़े पैगमबर हैं। कुरआन में इब्राहीम के नाम से एक अध्याय (सूरा) भी है जिसे \"सूरये-इब्राहीम\" कह्ते हैं।\n\n", "id": "442759", "title": "अब्राहम"}
{"url": "https://hi.wikipedia.org/wiki?curid=442761", "text": "हैरोल्ड लॉस्की\n\nहैरोल्ड जोसेफ लॉस्की (Laski, Harold Joseph) (30 जून 1893 – 24 मार्च 1950) ब्रिटेन के राजनीतिक सिद्धान्तकार, अर्थशास्त्री, लेखक एवं प्रवक्ता थे। वे राजनीति में सक्रिय रहे तथा १९४५-४६ में ब्रिटेन के मजदूर दल (लेबर पार्टी) के अध्यक्ष रहे। वे १९२६ से १९५० तक लन्दन अर्थशास्त्र स्कूल में प्राध्यापक रहे। \n\nलास्की का जन्म इंग्लैंड के मैनचेस्टर नगर के एक संभ्रांत यहूदी परिवार में 30 जून 1893 ई. को हुआ था। पिता नाथन लास्की इंग्लैंड में कपास के आयात के प्रमुख व्यवसायी थे। माँ का नाम था सारा लास्की। हैरोल्ड उनकी दूसरी संतति थे। लालन पालन परंपरागत यहूदी संस्कार में हुआ। मैंचेस्टर के ग्राम स्कूल तथा ऑक्सफोर्ड विश्वविद्यालय के न्यू कालेज में शिक्षा, 1913 में 'वेट' पुरस्कार मिला। 1914 में आधुनिक इतिहास में फर्स्ट क्लास ऑनर्स। राजनीति विज्ञान के पंडित। शिक्षा समाप्त करने के पश्चात्‌ अमरीका के मैकगिल विश्वविद्यालय के अध्यापक (1914-16) नियुक्त हुए। इसके पश्चात्‌ हारवर्ड (1916-1918), ऐमहर्स्ट (1917), येल (1919-20, 1931), विश्वविद्यालयों में उन्होंने अध्ययन किया। 1920 ई. में 'लंडन स्कूल ऑव इकोनॉमिक्स में अध्ययनार्थ लंदन आए। 1836 में वहीं राजनीति के प्रोफेसर हो गए एवं जीवन पर्यंत अध्यापन करते रहे। इसी व्यवधान में मैगडेलेन कालेज, केंब्रिज (1922-25), येल (1931-33) मास्को (1934), ट्रिनिटी कॉलेज, डवलिन (1936) में उन्होंने विशेष व्याख्यान दिए। \n\nउनकी कृतियों में निम्नलिखित मुख्य हैं -\n\n\n\n\nउनकी रचना की विशेषता है धैर्य और प्रतिभा, जो समान मात्रा में उपलब्ध है। सन्‌ 1937 ई. में एथेंस (ग्रीस) विश्वविद्यालय ने उन्हें एल.एल.डी. की उपाधि दी।\n\nलास्की 1921 से 1930 तक ब्रिटिश इंस्टिट्यूट ऑव एडल्ट एडूकेशन के उपाध्यक्ष रहे। 1922-26 की अवधि में यह फेबियन सोसायटी के सदस्य थे। 1929 में लॉर्ड चांसलर के डेलिगेटेड लेजिस्लेशन कमेटी के सदस्य हुए। इसी तरह स्थानीय शासन की विभागीय कमेटी, लीगस एडूकेशन; इंडस्ट्रियल कोर्ट; काउंसिल ऑव दी इंस्टिट्यूट ऑव पब्लिक ऐडमिनिस्ट्रेशन; मजदूर दल (लेबर पार्टी) की एक्जिक्यूटिव कमेटी के सदस्य रहे।\n\nलास्की सिद्धांत से समाजवादी थे। व्यक्तिगत स्वातंत्रय में उनकी बड़ी आस्था थी। किंतु 1931 में जब ब्रिटेन में मजदूर सरकार (लेबर पार्टी की सरकार) का पतन हुआ तो वह इस विचार के हो गए कि ब्रिटेन में थोड़ी क्रांति आवश्य है। निदान 1946 में द्वितीय महायुद्ध का अवसान होने पर, जब ब्रिटेन में मजदूर सरकार अत्यधिक बहुमत से स्थापित हुई तो एक सामाजिक क्रांति अलक्षित रूप में हो गई एवं लास्की की कल्पना - 'जन-कल्याण-राज्य' सत्य हो उठी। उस समय वह ब्रिटेन के मजदूर दल के अध्यक्ष थे। राजनीति में रहने पर भी उन्हें अपने निर्वाचन में दिलचस्पी नहीं थी। मजदूर दल के टिकट पर पार्लिमेंट में अपना निश्चित निर्वाचन एवं मंत्रिमंडल में आने की संभावना रहते हुए भी उन्होंने टिकट नहीं लिया।\n\nहैरोल्ड का विवाह फ्रीदा केरी से हुआ एवं 1915 में उनकी एकमात्र संतान कन्या डायना (डायना मेटलैंड) पैदा हुई। विवाह के समय हैरोल्ड 18 साल के थे; फ्रीदा 26 साल की! वह बहुत ही प्रगतिशील विचार की थी। संतति-सौंदर्य-वर्धन शास्त्र (Eugenics) पर भाषण देती थी। वह क्रिस्तान थी; हैरोल्ड यहूदी। धर्म की विषमता के कारण लास्की परिवार से उन दोनों को अलग होना पड़ा। पर 1920 में फ्रीदा यहूदी धर्म में दीक्षित हो गई। अत: परिवार से लास्की का संबंध पुन: स्थापित हो गया।\n\nलास्की की शिक्षा पूर्णत: बौद्धिक थी। कला या संगीत का कोई प्रभाव उनके जीवन में परिलक्षित नहीं होता। संतति-सौंदर्य-वर्धन में उनकी विशेष रुचि थी। उन्होंने गॉल्टन क्लब की स्थापना की, जहाँ इस विषय पर विचार वार्ता होती रहती थी। पुस्तकों का संकलन उनकी हॉबी थी। टेनिस के वह अच्छे खिलाड़ी थे। पत्रकारिता से उनका घनिष्ठ संबंध था। किसी समय वह दैनिक डेली हेरल्ड के सह संपादक रह चुके थे। उन्होंने एडमंड बर्क तथा जॉन स्टुअर्ट मिल की कृतियों का संपादन किया। इंग्लैंड एवं अमरीका के पत्रों में वह बहुधा अपना निबंध प्रकाशित करते रहते थे। लार्ड ब्राइस के पश्चात्‌ अमरीका की राजनीति, इतिहास तथा विधान से लास्की के समान अन्य कोई व्यक्ति परिचित नहीं रहा है। वाग्मिता में उनका स्थान इस शताब्दी के उच्चतम वक्ताओं में है।\n\nमार्च 24, सन्‌ 1950 ई. को इनका देहांत हुआ। बहुत से लोगों का अनुमान है कि अत्यत कार्यसंकुल जीवन रहने के कारण उनकी असामयिक मृत्यु हुई।\n\nलास्की का प्रभाव विश्वव्यापी रहा है। लंडन स्कूल ऑव इकॉनॉमिक्स में अध्यापन करते समय संसार के भिन्न भिन्न देशों से छात्र-छात्राएँ अध्ययन के निमित्त उनके पास आते रहे और उनकी प्रगतिशील समाजवादी भावनाओं से प्रभावित हो अपने अपने देश में जनकल्याण की योजनाओं में उन सबों ने किसी न किसी रूप में अवश्य योग दिया। उनके कितने ही छात्र आज एशिया एवं अफ्रीका के विभिन्न देशों में राजनीति में एव उच्च सरकारी पदों पर विराजमान हैं। विद्यार्थियों से उन्हें अत्यधिक प्रेम था। उन्हें हर तरह सहायता पहुँचाने के लिए वह सर्वदा इच्छुक रहते थे। उनके लिए लास्की के घर का दरबाजा सदा खुला रहता था। एक विशिष्ट विद्वान्‌ ने कहा - लास्की वर्तमान युग के सबसे प्रगतिशील एवं निर्भीक विचारकों में थे। राजनीति विज्ञान का एक स्कूल ही उन्हें केंद्र बनाकर विकसित हुआ है।\n\n\n", "id": "442761", "title": "हैरोल्ड लॉस्की"}
{"url": "https://hi.wikipedia.org/wiki?curid=442791", "text": "गामा कैसिओपिये तारा\n\nगामा कैसिओपिये, जिसका बायर नाम भी यही (γ Cassiopeiae या γ Cas) है, शर्मिष्ठा तारामंडल का एक तारा है। यह एक परिवर्ती तारा है जिसकी चमक (सापेक्ष कान्तिमान) +२.२० और +३.४० मैग्नीट्यूड के बीच बदलती रहती है। यह तारा बहुत तेज़ी से अपने अक्ष (ऐक्सिस) पर घूर्णन कर रहा है जिस से एक तो इसका अकार पिचक गया है और दूसरा इसकी सतह से कुछ द्रव्य उखड़-उखड़कर इसके इर्द-गिर्द एक छल्ले के रूप में घूमता है। इसी छल्ले की वजह से इस तारे की चमक कम-ज़्यादा होती रहती है। खगोलशास्त्र में ऐसे सभी तारों की एक श्रेणी बनी हुई है जिसके सदस्यों को इसी तारे के नाम पर \"गामा कैसिओपिये परिवर्ती\" तारे कहा जाता है। यह पृथ्वी से दिखने वाले सब से रोशन तारों में से एक है। गामा कैसिओपिये हमसे लगभग ६१० प्रकाश वर्ष की दूरी पर स्थित है।\n\nगामा कैसिओपिये तारे का अंग्रेज़ी और अरबी में कोई पारम्परिक नाम नहीं है। कुछ स्रोतों के अनुसार इसे चीनी भाषा में \"चिह\" (策, Tsih) कहा जाता है।\n\nगामा कैसिओपिये B0.5 IVe श्रेणी का एक उपदानव तारा है, जिसका द्रव्यमान हमारे सूरज के द्रव्यमान का १५ गुना और व्यास (डायामीटर) हमारे सूरज के व्यास का १४ गुना है। इसकी तारे की निहित चमक (निरपेक्ष कान्तिमान) सूरज की लगभग ७०,००० गुना है। इसका सतही तापमान २५,००० कैल्विन अनुमानित किया गया है। वास्तव में ग़ौर से देखने पर ज्ञात हुआ है कि इसका एक साथी तारा भी है (यानि यह एक द्वितारा मंडल है), जिसका द्रव्यमान शायद हमारे सूरज के बराबर है। यह गामा कैसिओपिये के मुख्य तारे की एक परिक्रमा हर २०४ दिनों में पूरी कर लेता है। गामा कैसिओपिये से उत्पन्न होने वाली एक्स किरणें (एक्स-रे) अपेक्षा से दस गुना ज़्यादा शक्तिशाली हैं। इसके सही कारण पर खगोल्शात्रियों में आपसी मतभेद है।\n\nगामा कैसिओपिये एक दोहरा तारा भी है, जिसके (नज़दीकी साथी के आलावा) दो अन्य ऐसे धुंधले से तारे दिखते हैं जो दूरबीन से इसके पास नज़र आते हैं, हालाँकि शायद हैं नहीं। पहले को गामा कैसिओपिये बी (γ Cas B) और दुसरे को गामा कैसिओपिये सी (γ Cas C) का नाम दिया गया है।\n\nयाद रहे की मैग्नीट्यूड चमक का ऐसा उल्टा माप है जो जितना अधिक हो तारे की चमक उतनी ही कम होती है। सन् १९३७ में गामा कैसिओपिये की चमक +२.२ मैग्नीट्यूड थी। १९४९ तक यह घटकर +२.९ हो गई। १९६५ में यह बढ़कर +२.७ हुई और २०१० तक यह और भी बढ़कर +२.१४ हो चुकी थी। इस समय यह शर्मिष्ठा तारामंडल के दो अन्य चमकीले तारों (+२.२४ वाले अल्फ़ा कैसिओपिये और +२.२७ वाले बेटा कैसिओपिये) से ज़्यादा रोशन था।\n\n", "id": "442791", "title": "गामा कैसिओपिये तारा"}
{"url": "https://hi.wikipedia.org/wiki?curid=442813", "text": "एटा महाश्वान तारा\n\nएटा महाश्वान, जिसका बायर नाम \"एटा कैनिस मेजोरिस\" (η Canis Majoris या η CMa) है, महाश्वान तारामंडल में स्थित एक तारा है। यह पृथ्वी से दिखने वाले सब से रोशन तारों में से एक है। यह हमसे ३,००० प्रकाश-वर्ष की दूरी पर स्थित है और पृथ्वी से इसका औसत सापेक्ष कांतिमान (यानि चमक का मैग्निट्यूड) +२.४५ है। यह एक परिवर्ती तारा है और इसकी चमक +२.३८ से +२.४८ मैग्निट्यूड की सीमाओं के बीच बदलती रहती है।\n\nएटा महाश्वान को अंग्रेज़ी में \"अलूड्रा\" (Aludra) भी कहा जाता है। यह मूल रूप से अरबी भाषा के \"अल-अज़रा\" () शब्द से लिया गया है, जिसका अर्थ \"कन्या\" होता है। ध्यान रहे कि अरबी-फ़ारसी लिपि के अक्षर को हिन्दी-उर्दू और फ़ारसी बोलने वाले \"ज़\" उच्चारित करते हैं जबकि अरबी बोलने वाले लोग \"ध\" और \"ज़\" कि मिली-जुली ध्वनि से उच्चारित करते हैं। इसलिए इसका उच्चारण जो यूरोप पहुँचा वह \"अल-अधरा\" से मिलता था जो आगे बिगड़कर \"अल-ऊड्रा\" जैसा बन गया।\n\nएटा महाश्वन एक B5 Ia श्रेणी का नीला महादानव तारा है। इसका द्रव्यमान (मास) हमारे सूरज के द्रव्यमान का ३० गुना और व्यास (डायामीटर) हमारे सूरज के व्यास का ३७.८ गुना है। इसकी निहित चमक (निरपेक्ष कान्तिमान) बहुत ही भयंकर है और हमारे सूरज की ३,००,००० (तीन लाख) गुना है। इतने बड़े तारों में नाभिकीय संलयन (न्यूक्लीयर फ्यूज़न) बहुत तेज़ी से चलता है और इनका जीवनकाल हमारे सूरज की तुलना में काफ़ी कम होता है। एटा महाश्वान हामरे सूरज से कम आयु वाला तारा है लेकिन इसका जीवन अन्तिम चरणों में है। कुछ लाख सालों में यह एक महानोवा (सुपरनोवा) धमाके में फट जाएगा। उस से पहले, अपने केंद्र का हाइड्रोजन इंधन ख़त्म होने पर, यह फूलकर एक लाल महादानव तारा बनेगा। एटा महाश्वान हमसे ३,००० प्रकाश वर्ष दूर है, यानि हम उसे वैसा देख रहें हैं जैसा वह ३,००० वर्ष पहले था। संभव है कि वास्तव में यह लाल महादानव बन भी चुका हो लेकिन हमें अभी सैंकड़ों सालों तक न पता चले।\n\n", "id": "442813", "title": "एटा महाश्वान तारा"}
{"url": "https://hi.wikipedia.org/wiki?curid=442824", "text": "नरकासुर\n\nनरकासुर एक राक्षस था, जिसका भगवान कृष्ण ने अपनी पत्नी सत्यभामा की सहायता से संहार किया था। उसने 16 हजार लड़कियों को कैद कर रखा था। भगवान कृष्ण ने उसका संहार कर 16 हजार लड़कियों को कैद से आजाद करवाया था। इस उपलक्ष्य में दिवाली के एक दिन पहले 'नरक चतुर्दशी' मनाई जाती है।\n\nप्रागज्योतिषपुर नगर का राजा नरकासुर नामक दैत्य था। उसने अपनी शक्ति से इंद्र, वरुण, अग्नि, वायु आदि सभी देवताओं को परेशान कर दिया। वह संतों को भी त्रास देने लगा। महिलाओं पर अत्याचार करने लगा। उसने संतों आदि की 16 हजार स्त्रीयों को भी बंदी बना लिया। जब उसका अत्याचार बहुत बढ़ गया तो देवता व ऋषिमुनि भगवान श्रीकृष्ण की शरण में गए। भगवान श्रीकृष्ण ने उन्हें नराकासुर से मुक्ति दिलाने का आश्वसान दिया। लेकिन नरकासुर को स्त्री के हाथों मरने का श्राप था इसलिए भगवान श्रीकृष्ण ने अपनी पत्नी सत्यभामा को सारथी बनाया तथा उन्हीं की सहायता से नरकासुर का वध कर दिया।\n\nइस प्रकार श्रीकृष्ण ने कार्तिक मास के कृष्ण पक्ष की चतुर्दशी को नरकासुर का वध कर देवताओं व संतों को उसके आतंक से मुक्ति दिलाई। उसी की खुशी में दूसरे दिन अर्थात कार्तिक मास की अमावस्या को लोगों ने अपने घरों में दीए जलाए। तभी से नरक चतुर्दशी तथा दीपावली का त्योहार मनाया जाने लगा। \n\n", "id": "442824", "title": "नरकासुर"}
{"url": "https://hi.wikipedia.org/wiki?curid=442832", "text": "ऍप्सिलन कराइनी तारा\n\nऍप्सिलन कराइनी, जिसका बायर नामांकन भी यही नाम (ε Car या ε Carinae) है, कराइना तारामंडल में स्थित एक द्वितारा है। इसका पृथ्वी से देखा गया औसत सापेक्ष कांतिमान (यानि चमक का मैग्निट्यूड) +१.८६ है और यह पृथ्वी से लगभग ६३० प्रकाश-वर्ष की दूरी पर स्थित है। यह पृथ्वी से दिखने वाले सबसे रोशन तारों में से एक है।\n\nऍप्सिलन कराइनी को \"ऐवियर\" (Avior) भी कहा जाता है। यह नाम १९३० के दशक में ब्रिटेन की वायुसेना के गढ़ा था।\n\nऍप्सिलन कराइनी एक द्वितारा है:\n\n", "id": "442832", "title": "ऍप्सिलन कराइनी तारा"}
{"url": "https://hi.wikipedia.org/wiki?curid=442834", "text": "अल्फ़ा सॅफ़ॅई तारा\n\nअल्फ़ा सॅफ़ॅई, जिसका बायर नाम भी यही (α Cephei या α Cep) है, वृषपर्वा तारामंडल में स्थित एक तारा है जो पृथ्वी से दिखने वाले सबसे रोशन तारों में से एक है। यह हमसे क़रीब ४९ प्रकाश-वर्ष की दूरी पर स्थित है और पृथ्वी से इसका औसत सापेक्ष कांतिमान (यानि चमक का मैग्निट्यूड) लगभग +२.५ है।\n\nअंग्रेज़ी में अल्फ़ा सॅफ़ॅई को \"ऐल्डरेमिन\" (Alderamin) भी कहा जाता हैं। यह अरबी के \"अल​-दिरा अल-यमीन\" () से लिया गया है, जिसका अर्थ \"दाहिना बाज़ू\" होता है।\n\nअल्फ़ा सॅफ़ॅई एक सफ़ेद रंग का A7 IV या A7 V श्रेणी का मुख्य अनुक्रम तारा है, जो धीरे-धीरे फूलकर उपदानव तारा बन रहा है। समय के साथ यह शायद एक लाल दानव तारा बन जाएगा। इसका द्रव्यमान (मास) सूरज के द्रव्यमान का १.९ गुना और व्यास (डायामीटर) सूरज के व्यास का २.५ गुना है। इसकी चमक हमारे सूरज की चामक की १८ गुना है और इसका सतही तापमान लगभग ७,६०० कैल्विन है। यह बहुत ही तेज़ी से घूर्णन (रोटेशन) कर रहा एक और एक पूरा घुमाव १२ घंटों में पूरा कर लेता है। तुलना के लिए हमारे सूरज को एक घुमाव पूरा करने में लगभग एक महीना लग जाता है।\n\nअल्फ़ा सॅफ़ॅई एक परिध्रुवी तारा है जो पृथ्वी के उत्तरी गोलार्ध (हॅमिस्फ़ीयर) से नज़र आता है। समय के साथ यह तारा हमारे उत्तरी ध्रुव के ऊपर नज़र आना शुरू होगा और सन् ७५०० ईसवी के आसपास हमारा उत्तरी ध्रुव तारा बन जाएगा।\n\n", "id": "442834", "title": "अल्फ़ा सॅफ़ॅई तारा"}
{"url": "https://hi.wikipedia.org/wiki?curid=442844", "text": "राष्ट्रीय विनिर्माण नीति (भारत)\n\nभारत के केंद्रीय मंत्रिमंडल ने २५ अक्टूबर २०११ को राष्ट्रीय विनिर्माण नीति (National Manufacturing Policy) को मंजूरी दी गयी। नई नीति में अगले दस साल में सकल घरेलू उत्पाद (जीडीपी) में विनिर्माण क्षेत्र की हिस्सेदारी को बढ़ा कर 25 फीसद करने और 2020 तक दस करोड़ रोजगार सृजित करने का लक्ष्य निर्धारित किया है। \n\nइस समय भारत के सकल घरेलू उत्पाद (जीडीपी) में विनिर्माण क्षेत्र का योगदान 15 से 16 प्रतिशत है जबकि कोरिया का 25 फीसद, मलेशिया का 25 फीसद, थाइलैंड 30 फीसद, चीन 34 फीसद है। इस स्थिति को देखते हुए नई नीति में अगले दस साल में जीडीपी में विनिर्माण क्षेत्र की हिस्सेदारी को बढ़ाकर 25 फीसद करने का लक्ष्य निर्धारित किया है। नई नीति के तहत देश में सात नए औद्योगिक शहर स्थापित करने का निर्णय किया गया है जो संविधान के अनुच्छेद 243 (सी) के प्रावधानों के अनुरूप होंगे। आजादी के बाद देश में जमशेदपुर और चंडीगढ़ दो औद्योगिक शहर स्थापित किए गए हैं।\n\nनीति के अनुसार, सरकार विनिर्माण गतिविधियों को बढ़ावा देने के लिए विश्वस्तरीय अधोसंरचना और निवेश अनुकूल नियमों वाले राष्ट्रीय विनिर्माण निवेश जोन विकसित करने में मदद करेगी। \n\nइसके पूर्व चीन ने ऐसा किया है, जर्मनी ने ऐसा किया है, जापान ने ऐसा किया है और अब भारत ने ऐसा करने का निर्णय लिया है।\n\n", "id": "442844", "title": "राष्ट्रीय विनिर्माण नीति (भारत)"}
{"url": "https://hi.wikipedia.org/wiki?curid=442848", "text": "ओखरिया\n\nओखरिया भारत के बिहार राज्य में स्थित एक गाँव है। ओखरिया नवादा जिले और कावाकोल खंड के अन्तर्गत आता है, तथा इसकी वर्तमान आबादी 1,697 है।\n", "id": "442848", "title": "ओखरिया"}
{"url": "https://hi.wikipedia.org/wiki?curid=442863", "text": "मिडिया साक्षरता\n\nमिडिया साक्षरता (Media literacy) से अर्थ लोगों की उस क्षमता से है जो उन्हें विविध प्रकार के मिडिया के लिये संदेशों का विश्लेषण करने, मूल्यांकन करने तथा सृजन करने के योग्य बनाती है।\n\n", "id": "442863", "title": "मिडिया साक्षरता"}
{"url": "https://hi.wikipedia.org/wiki?curid=442864", "text": "श्रीहर्ष\n\nश्रीहर्ष 12वीं सदी के संस्कृत के प्रसिद्ध कवि। वे बनारस एवं कन्नौज के गहड़वाल शासकों - विजयचन्द्र एवं जयचन्द्र की राजसभा को सुशोभित करते थे। उन्होंने कई ग्रन्थों की रचना की, जिनमें ‘नैषधीयचरित्’ महाकाव्य उनकी कीर्ति का स्थायी स्मारक है। नैषधचरित में निषध देश के शासक नल तथा विदर्भ के शासक भीम की कन्या दमयन्ती के प्रणय सम्बन्धों तथा अन्ततोगत्वा उनके विवाह की कथा का काव्यात्मक वर्णन मिलता है।\n\nश्रीहर्ष में उच्चकोटि की काव्यात्मक प्रतिभा थी तथा वे अलंकृत शैली के सर्वश्रेष्ठ कवि थे। वे शृंगार के कला पक्ष के कवि थे। श्रीहर्ष महान कवि होने के साथ-साथ बड़े दार्शनिक भी थे। ‘खण्डन-खण्ड-खाद्य’ नामक ग्रन्थ में उन्होंने अद्वैत मत का प्रतिपादन किया। इसमें न्याय के सिद्धान्तों का भी खण्डन किया गया है।\n\nश्रीहर्ष, भारवि की परम्परा के कवि थे। उन्होंने अपनी रचना विद्वज्जनों के लिए की, न कि सामान्य मनुष्यों के लिए। इस बात की उन्हें तनिक भी चिन्ता नहीं थी कि सामान्य जन उनकी रचना का अनादर करेंगे। वह स्वयं स्वीकार करते हैं कि उन्होंने अपने काव्य में कई स्थानों पर गूढ़ तत्त्वों का समावेश कर दिया था, जिसे केवल पण्डितजन ही समझ सकते हैं। अत: पण्डितों की दृष्टि में तो उनका काव्य माघ तथा भारवि से भी बढ़कर है। किन्तु आधुनिक विद्वान इसे कृत्रिमता का भण्डार कहते हैं।\n\nमहाकवि श्रीहर्ष की माता का नाम मामल्ल देवली और पिता का 'हीरपंडित' था। गहड़वालवंशी काशी के राजा विजयचंद्र और उनके पुत्र राजा जयचंद्र (जयतचंद्र) - दोनों के वे राजसभापंडित थे। राजा कान्यकुब्जेश्वर कहे जाते थे, यद्यपि उनकी राजधानी बाद में चलकर काशी में हो गई थी। कान्यकुब्जराज द्वारा समादृत होने के कारण उन्हें राजसभा में दो बीड़े पान तथा आसन का सम्मान प्राप्त था। इन राजाओं का शासनकाल 1156 ई. से 1193 ई. तक माना गया है। अत: श्रीहर्ष भी बारहवीं शती के उत्तरार्ध में विद्यमान थे। किंवदंती के अनुसार 'चिंतामणि' मंत्र की साधना द्वारा त्रिपुरा देवी के प्रसन्न होने से उन्हें वरदान मिला तथा वाणी, काव्यनिर्माणशक्ति एवं पांडित्य की अद्भुत क्षमता उन्हें प्राप्त हुई। यह भी कहा जाता है कि काव्यप्रकाशकार 'मम्मट' उनके मामा थे जिन्होंने 'नैषध महाकाव्य' में आ गए कुछ दोषों से श्रीहर्ष को परिचित कराया। श्रीहर्ष केवल काव्यनिर्माण की विलक्षण प्रतिभा से ही संपन्न न थे अपितु वे उच्च कोटि के दर्शन-शास्त्र मर्मज्ञ भी थे। सुकुमार वस्तुमय साहित्यनिर्माण में उनकी वाणी का जैसा अबाधित विलास प्रगट होता है वैसी ही शक्ति प्रौढ़ तर्कों से पुष्ट, शास्त्रीय ग्रंथ के निर्माण में भी उन्हें प्राप्त थी। पंडित मंडली में प्रसिद्ध जनश्रुति के अनुसार तार्किकशिरोमणि उदयनाचार्य को भी उन्होंने शास्त्रार्थ में पराजित किया था। नैयायिकों की तर्कमूलक पद्धति से न्याय के सिद्धांतों का खंडन करनेवाला श्रीहर्ष का 'खण्डनखण्डखाद्यम्' नामक ग्रंथ अद्वैत वेदान्त की अति प्रकृष्ठ और प्रौढ़ रचना मानी जाती है। इसके अतिरिक्त 'स्थैर्यविचारप्रकरण' और 'शिवशक्तिसिद्धि' नामक दो दार्शनिक ग्रंथों का श्रीहर्ष ने निर्माण किया था। 'विजय प्रशस्ति', 'गौडोवींशकुलप्रशस्ति' तथा 'छिंदप्रशस्ति' नामक तीन प्रशस्तिकाव्यों के तथा 'अर्णव वर्णन' और 'नवसाहसांकचरित' चंपू काव्यों के भी वे प्रणेता थे।\n\nश्रीहर्ष का 'नैषधीयचरित्‌' 'बृहत्त्रयी' में बृहत्तम महाकाव्य है। परम प्रौढ़ शास्त्रीय वैदुष्य से ओतप्रोत, कविप्रोढ़ोक्तिसिद्ध कल्पना से वैदग्ध्यपूर्ण और अलंकृत काव्यशैली के उत्कृष्टतम महाकाव्य के रूप में 'नैषधीय चरित्‌' का संस्कृत महाकाव्यों में अद्वितीय स्थान है। 'भारवि' के किरातार्जुनीयम् से आरंभ अलंकरणप्रधान सायास काव्यरचना शैली का चरमोत्कर्ष नैषधीयचरित्‌ (नैषधचरित्‌ या नैषध काव्य) में विकसित है। महाभारत के नलोपाख्यान से ली गयी इस महाकाव्य की कथावस्तु में नल और दमयंती के पूर्वराग, विरह, स्वयंवर, विवाह और नवदंपतिमिलन एवं संगमकेलियों का वर्णन हुआ है। प्रसंगत: अन्य मध्यागत विषय भी काव्यप्रबंध में गुंफित हैं। 22 सर्गोंवाले इस विशालकाय काव्य के अनेक सर्गों की श्लोकसंख्या 150 से भी अधिक है। परंतु इसका वर्ण्य कथानक काव्याकार के अनुपात में छोटा है। कथाविस्तार में सीमालघुता रहने पर अवांतर प्रसंगों में वर्णनविस्तृति के कारण ही इसका काव्यकलेवर बड़ा है। चार सर्गों में नल का श्रोत्रानुराग, पूर्वरागजन्य विरह, हंसमिलन का दौत्य, दमयंतीविरह आदि मात्र वर्णित है। इंद्र, अग्नि, वरुण, यम इन चार देवां में से किसी को पतिरूप में वरण करने के लिए नल का दूत बनकर दमयंती के यहाँ जाना, उसे समझाना बुझाना और दूतकार्य में असफल होना - इतनी ही कथा का वर्णन 5 से 9 सर्ग तक दसवें सर्ग से सोलहवें सर्ग तक, सांगोपांग, दमयंती स्वयंवर, नलवरण और विवाहादि का विवरण दिया गया है। सत्रहवाँ सर्ग कलि और देवों के बीच संवाद है जिसमें नास्तिकवाद और उसका खंडन है। अठारहवें सर्ग में नवविवाहित दंपति का प्रथम समागम वर्णित है। शेष चार सर्गों में-राजा रानी की दिनचर्या, विलास विहार आदि के सरस विवरण प्रस्तुत किए गए हैं। इतनी स्वल्प कथावस्तु मात्र को लेकर इस खंडकाव्यदेशीय महाकाव्य की रचना हुई है।\n\nइस काव्य का मुख्य वर्ण्यप्रवाह शृंगार रस है। विविध उपधाराओं और अवांतर तरंगभगों के साथ वही रसधारा आद्यंत प्रवहमान है, चाहे स्थान स्थान पर उसकी गति कितनी ही मंद क्यों न हो। दंडी आदि काव्यशास्त्रियों के महाकाव्य-लक्षणानुसार ही प्राय: अधिकांश वर्ण्यविषय गुंफित हैं। तेरहवें सर्ग में श्लिष्ट काव्य उत्कर्ष के चरमबिंदु पर पहुँचा है जहाँ प्राय: सर्ग भर में श्लिष्टार्थपरक पद्यों द्वारा एक साथ ही इंद्र, अग्नि, वरुण, ययम और नल का प्रशस्तिगान किया गया है। अलंकृत और चमत्कारचित्रित काव्यरचना शैली से बोझिल होने पर भी 'नैषध' में अद्भुत काव्यात्मक प्रौढ़ता और आकर्षण है। भंगिमावैविध्य के साथ वर्णन की अनेकचित्रता, कल्पना की चित्रविचित्र उड़ान, प्रकृतिजगत्‌ का सजीव रूपचित्रण, भावों का समुचित निवेश, ललनारूप का अलंकृतरूढ़ पर प्रोढ़िरमणीय सौंदर्यवर्णन, अर्थगुंफन में नव्य अपूर्वता, संस्कृत भाषा के शब्दकोश पर असाधारण अधिकार, शास्त्रीय पक्षों की मार्मिक और प्रौढ़ संयोजना, अलंकारमूलक चमत्कारसर्जन की विलक्षण प्रतिभा, वैलासिक और उच्चवर्गीय कामकेलि एवं सुखविहार का मोहक चित्रण आदि में अपूर्व सामर्थ्य के कारण श्रीहर्ष कवि को संस्कृत-पंडितमंडली में जो प्रतिष्ठा मिली है वह अन्य को अप्राप्त है। पाँच अर्थोंवाले (पंचनली) (13वाँ सर्ग) से उनके नानार्थ शब्दप्रयोग की अद्भुत क्षमता सिद्ध है। प्रस्तुत अप्रस्तुत रूप में दार्शनिक और शास्त्रीय ज्ञान की प्रौढ़ता का प्रकाश सर्वत्र काव्य में बिखरा हुआ है। वे अद्वैत वेदांत ही नहीं तंत्र, योग, न्याय, मीमांसा आदि के भी प्रौढ़ मर्मज्ञ थे। पर दर्शन के ज्ञानकाठिन्य ने उनके कविहृदय की भावुकता के प्रवाहन में समय समय पर सहायता भी दी है। इन सबके साथ दृश्यजगत्‌ की स्वाभाविक सहज छवियों में भी उनका मन रमा रहा। प्रथम सर्ग में नल के सामने प्रकट हंस के जिन नैसर्गिक और पक्षिसंबद्ध रूपों, चेष्टाओं और व्यापारों का अंकन हुआ है - उनकी स्वभावोक्ति में प्रकृति के प्रति दृढ़ासक्ति लक्षित है। इन्हीं सब वैशिष्टों के कारण श्रीहर्ष को विलक्षण प्रतिभाशाली, शास्त्रमर्मज्ञ, अप्रस्तुत विधान में परम समर्थ और अलंकरण काव्यरचना में अतिनिपुण महाकवि कहा गया है। वाल्मीकि, कालिदास आदि के समान भावलोक के सहजांकन में विशेष अनुराग के न रहने पर भी अपने पांडित्य और कलापक्ष की निपुणता के कारण कवि के रूप में उनका अपना विशिष्ट महत्व और स्थान है। इसी कारण बृहत्त्रयी के कवियों में उन्हें उच्च प्रतिष्ठा मिली है।\n\n\n", "id": "442864", "title": "श्रीहर्ष"}
{"url": "https://hi.wikipedia.org/wiki?curid=442874", "text": "कापा वलोरम तारा\n\nकापा वलोरम, जिसका बायर नाम भी यही (κ Velorum या κ Vel) है, पाल तारामंडल में स्थित एक द्वितारा है। यह पृथ्वी से दिखने वाले सबसे रोशन तारों में से एक है। पृथ्वी से देखी गई इसकी चमक (सापेक्ष कान्तिमान) +२.४७ मैग्नीट्यूड है और यह पृथ्वी से लगभग ५४० प्रकाश वर्ष की दूरी पर है।\n\nकापा वलोरम तारे को कभी-कभी \"मरकब\" (Markab) भी कहते हैं, जो अरबी के \"मरकब\" (مركب) से लिया गया है, जिसका अर्थ \"सवार होने की चीज़\" है। इत्तेफ़ाक़ से यही नाम अल्फ़ा पॅगासाई तारे के लिए भी प्रयोग होता है (जहाँ इसका अर्थ \"घोड़े की जीन\" होता है क्योंकि उस तारे का तारामंडल एक काल्पनिक घोड़ेनुमा जीव की आकृति से दर्शाया जाता है)। असमंजस कम करने के लिए कापा वलोरम के अंग्रेज़ी नाम को कभी-कभार एक अक्षर बदलकर \"Markeb\" लिख दिया जाता है, हालाँकि इसका उच्चारण फिर भी \"मरकब\" ही है।\n\nकापा वलोरम द्वितारे का मुख्य तारा एक B2 IV-V श्रेणी का नीला-सफ़ेद उपदानव तारा है। यह और इसका साथी तारा एक-दूसरे की एक परिक्रमा लगभग हर ११६ दिनों में पूरी कर लेते है। अगर मंगल ग्रह के दक्षिणी ध्रुव पर खड़े होकर ऊपर देखा जाए तो यह तारा लगभग सर के ऊपर स्थित प्रतीत होगा, इसलिए इसे मंगल का दक्षिणी ध्रुव तारा भी कहा जाता है। अयन गति की वजह से क़रीब सन् ९००० ईसवी में यह पृथ्वी के दक्षिणी ध्रुव के लगभग ऊपर स्थित होगा।\n\n", "id": "442874", "title": "कापा वलोरम तारा"}
{"url": "https://hi.wikipedia.org/wiki?curid=442882", "text": "जिनेवा बिजनेस स्कूल\n\nजिबिएस स्नातक और अनुस्नताक पदवी कार्यक्रमों के साथ (ईडीयुक्युयुए) स्विस वित्त और व्यापार प्रशाशन में विशेषग्यता प्रदान करता है।[प्रशस्ति पत्र की जरूरत], यूरोपीय (ईसीबीई)[प्रशस्ति पत्र की जरूरत], अमेरीका (आईसीबीई) मान्यता।\n\nवहा भी एक सक्रिय स्नातक और अनुस्नातक के लिए फ्रांस में ईएससी शैमबेरी के साथ दोहरी पदवी हस्तांतरण कार्यक्रम है।\n\nजिबीएस स्नातक की पदवी के तीन प्रकार प्रसदान करता है:वित्त (बीएफ) में स्नातक, स्नातक व्यापार और प्रशाशन (बीबीए) में है और ईएससी शैमबेरी के साथ दोहरी स्नातक की पदवी है। अनुस्नातक पदवी स्तर पर एक व्यापार प्रशासन में अनुस्नातक (एमबीए), वित्त में विग्यान की पदवी (एमएससी एफ), निजी बैकींग में यूरोपीय अनुस्नातक पदवी (ईएमबीआई) और ईएससी शैमबेरी के साथ एक दोहरी अनुस्नातक की पदवी है। जिबीएस भी एक डाक्टरेट स्तर की पदवी प्रदान करता है: अंतरराष्ट्रीय वित्त में व्यापार प्रशासन डाक्टर (डीबीए), रणनीतिक विपणन और समारिक प्रबंधन।\n\nस्विस अंतरराष्ट्रीय बैंकों और वित्तीय संस्थानोंकि अनुरोध पर प्रस्थपित है, आईएफजीपी (१९९५ में) वित्तीय और प्रबंधन संस्थनों में नेत्रुत्व के कार्य संभालने में और व्यावसायिक विकस के लिए जिम्मेदार है।\n\nइसी संस्थाने जून २००१ में वित्त विश्वविध्यालय, बैंकींग और बीमा शिक्षा में विशेष विश्वविध्यालय बनाया।\n\nजिनेवा व्यापर संस्थान के दिवलयापन के बाद अगस्त २००३ में जिनेवा केन्टन (शिक्षा विभाग) और वित्त विश्वविध्यालय के एकीक्रुत समझौते के बाद विश्वविध्यलय के शैक्षणिक कार्यक्रम और उसी के फलस्वरूप वित्त विश्व्विध्यालय के नाम को व्यापार और प्रबंधन विश्वविध्यलय (बीएमयु) में अध्य्तन कीया गया था और वित्त विश्वविध्यलय वित्त कर्यक्रम के रूप में बना रहा।\nबिएमयु जिनेवा परिसर में अंतरराष्ट्रीय छात्रो को प्राप्त करता है और अंतररष्ट्रीय व्यापार प्रबंधन और वित्त में स्नातक और अनुस्नातक के कार्यक्रम प्रदान करता है।\n\n२०० से अधिक अंतरराष्ट्रीय बैंकों, बीमा कंपनीयों और स्विस संस्थानों के साथ साझेदरी में बिएमयु / आइएफजीपी समूह को स्विट्जरलैंड के प्रबंधन, वित्त, बैंकींग, बीमा और पेशेवरो के प्रशिक्षण मेंव अग्रणी केन्द्रों मेंसे एक के रूप में मान्यता प्राप्त है।\n\n२०१० में बीएमयु के प्रबंधन समिति द्रारा व्यापक अनुसंधान और विश्लेषन के बाद व्यापार और प्रबंधन विश्वविध्यलय के नाम की जगह जिनेवा बिजनेस स्कूल (जीबीएस) रखा गया। यह रणनीतिक निर्णय हमारे नये कार्यक्रमों और हमारि बसदलतीऔर स्वीक्रूत छ्वी, जो २०११ में व्यापार और प्रबंधन विश्वविध्यालय केपहले १० सफल वर्षो के अस्तित्व के साथ मेल खाता है\n\nजिनेवा बिजनेस स्कूल उच्च शैक्षा के लिए प्रतिब्ध है। यह एक संकाय उच्च शैक्षिक और व्यावसयिक मानकों के जूथ द्रारा अपना मिशन वहन करती है।\nजीबीएस व्यवसाय प्रशासन और वित्त में छात्रो को तैयार करने के लीये सर्मपित है।\nजीबीएस बड़े राष्ट्रीय और अंतरराष्ट्रीय समूदाय के लिए सेवाएं और विशेष रूप से परिपक्व छात्रो को स्नातक शिक्षा प्रदान करता है।\nछात्रो के प्रोत्साहन के लिए अद्वीतीय क्षमता विकसीत करना और वो जल्दी से समाज क एक उत्पदक सदस्य बने एसा जीबीएस का ध्येय है। इसके अलावा प्रशसनिक सेवाओ, शिक्षण और अनुसंधान कार्यक्रमो द्वारा अपने छात्रो की ज्रूरत का प्रत्युत्तर देती है।\n\nजीबीएस के संस्थागत लक्ष्यों निम्नासुनार है:\n\n\nजिनेवा बिजनेस स्कूल अंतरराष्ट्रीय पडोस हक व्यापार संगथन और संयुक्त राष्ट्र \"जो राष्ट्र के नाम से जाना जाता है\" उसके बीच में स्थित है।\nपरिसर ले सात कक्षाओ के भीतर जो कुछ कक्ष १०० छात्रो के खानपान के लिए सक्षम है और एक आए टी कक्ष जिसमें छात्र स्कूल के नेटर्वक में दखिल हो सकते हैं साथ साथ ४'८ एमपीएस का वाईफाई कनेक्शन के उपयोग के साथ सारे कमरे सज्ज है।\nजिनेवा इस्टीट्यूट ओफ इंटरनेशनल स्ट्डिझ कापूस्तकालय परीसर से पांच मिनिट की दूरि पर है।\nनजदीकी विशाल सडक पार एक उध्यान में लोकप्रिय रेस्तांरां में छात्रो को छात्र पत्रक पर भोजन कम दाम में मिलता है।\nजो बहु सांस्क्रुतिक अनुभव करना चाहते हे उन लोगो के लिए प्रसिध्ध पाकि विस्तार जो परिसर से पांचमिनित की दूरी पर है वहां चीनी और भारतीय रेस्तांरां, मोम & पोप की सेन्डविच की दुकाने है।\n\nशैक्षिक आवश्यकताएं\n\nस्नातक पदवी के लिए :उच्च माध्यमिक प्रमानपत्र या समतुल्य\nअनुस्नातक पदवी के लिए :स्नातक पदवी य सम्तुल्य\n\nनिम्न में से कोई:\n\nस्नातक कार्यक्रम\n\nअनुस्नातक कार्यक्रम्\n\nव्यापार प्रशासन में डक्टरेट \n\nआईएसीबीइ (लोगो)\nजिनेवा बिजनेस स्कूल को कोलेजीएट व्यापार शिक्षा की अंतरराष्ट्रीय संस्था जो ओलथे, केन्सास में स्थित है उसके द्वारा विशेष मान्यता प्रप्त है।\nनिम्नलिखित पदवी के व्यापार कार्यक्रमो में आईएसीबीई द्वारा मान्यता प्राप्त है।\n-वित्त में विग्यान के अनुस्नातक (एमएससी एफ)\n-व्यापार प्रशासन में अनुस्नातक (एमबीए)\n-वित्त में स्नातक (बीएफ)\n-व्यापार प्रशासन में स्नातक (बीबीए)\n\nईसीबीई (लोगो)\nईसीबीई मिशन के लिए प्रोत्साहित करतें है और व्यावसयिक शिक्षा की गुणवत्ता में निरंतर सुधार का समर्थन करता है। यह विश्व बाजार जगह में छात्रो और शिक्षार्थियों की ओर निर्देशित है।\nनिम्नलिखित कार्यक्रमों ईसीबीई द्वारा पूरी तरह से मान्यता प्राप्त है:\n-वित्त में विग्यान के अनुस्नातक (एमएससी एफ)\n-व्यापार प्रशासन में अनुस्नातक (एमबीए)\n-वित्त में स्नातक (बीएफ)\n-व्यापार प्रशासन में स्नातक (बीबीए)\n\nईडी॑क्युयुए\nईडीक्युयुए प्रमणीकरण प्रक्रिया में, वयस्कों के लिए सतत शिक्षा संस्थानो ले प्रमानपत्र प्राप्त करतें है। ईडीक्युयुए छह मापदंड, जो एक संस्था की गुणवत्ता के लिए महत्वपूर्ण हैं:पाथ्यक्रमों, ग्राहकों के साथ संचार, मूल्य प्रदर्शन, कर्मचारीयों-शिक्षकों अर्थ, सीखने सफलतां और गुणवत्ता आश्वासन और विकास।\n", "id": "442882", "title": "जिनेवा बिजनेस स्कूल"}
{"url": "https://hi.wikipedia.org/wiki?curid=442899", "text": "बुद्ध अन्तरराष्ट्रीय परिपथ\n\nबुद्ध अन्तरराष्ट्रीय परिपथ (Buddh International Circuit) भारत के उत्तर प्रदेश राज्य के नोएडा में बना फॉर्मूला वन दौड़ का परिपथ (रास्ते का लूप) है। इसका उद्घाटन १८ अक्टूबर २०११ को किया गया। ३० अक्टूबर २०११ को इस पर 'फॉर्मूला वन भारतीय ग्रैण्ड प्रिक्स' का आयोजन हुआ जिसमें जर्मनी के सिबेस्तियन वेटेल ने खिताब अपने नाम किया। \n\nदो हजार करोड़ रुपए की लागत से बने इस सर्किट में ऐसे सभी अत्याधुनिक उपकरण व तकनीक इस्तेमाल की गई हैं जो किसी अंतरराष्ट्रीय सर्किट के लिए जरूरी हैं। इस ट्रैक को जर्मनी के हर्मन टिल्के द्वारा 5000 कामगारों, 300 इंजीनियरों एवं देश विदेश के नामी एफ1 सर्किट विशेषज्ञों की मदद से ढाई वर्ष में तैयार किया गया है।\n\nयमुना एक्सप्रेस मार्ग पर 250 एकड़ जमीन पर बनाए गए बुद्ध इंटरनेशनल सर्किट की कुल दर्शक क्षमता एक लाख लोगों की है, जिसमें नार्थ से ईस्ट तक का 1.4 किमी का ट्रैक सबसे तेज है। इस पर कार 317 किमी प्रति घंटे की रफ्तार से भी दौड़ सकती है। इस ट्रैक पर करीब 210 किमी प्रति घंटे की रफ्तार से दौड़ने वाली फार्मूला वन कार एक मिनट 27 सेकंड में एक लैप पूरा कर सकेंगी। रेस में कुल 60 लैप होंगे।\n\nसर्किट के मुख्य ग्रैंड स्टैंड की क्षमता 20 हजार दर्शकों की है जबकि यह पूरा सर्किट 5.14 किमी का है। ट्रैक के साथ-साथ कृत्रिम झील भी बनी हुई है और दर्शकों के लिए पिकनिक स्टैंड भी है, जहां वे छतरियों के नीचे बैठकर रेस का मजा ले सकते हैं।\n\nसर्किट में बने मेडिकल सेंटर में 60 डॉक्टरों सहित कुल 106 लोगों का मेडिकल स्टाफ है जो रेसरों और अन्य संबंधित लोगों के लिए है। इसके अलावा 95 अन्य लोगों का मेडिकल स्टाफ है जो दर्शकों को आपात स्थिति में मदद करेगा।\n\nसर्किट में दो हेलीकाप्टर भी मौजूद रहेंगे जो किसी गंभीर स्थिति में पीड़ित व्यक्ति को अस्पताल ले जा सकेंगे। दर्शकों को लाने ले जाने के लिए दिल्ली से चार्टर बसें भी चलेंगी और सर्किट में 16000 कारों की पार्किंग की व्यवस्था भी की गई है।\n\nलोगों का उत्साह बढ़ाने के लिए इंडियन ग्रां प्री का थीम सांग हम में रफ्तार, जीतें बारबार भी लांच किया गया है जिसे लेस्ली लुइस, दलेर मेंहदी और लकी अली ने गाया है।\n\nइंटरनेशल ऑटोमोबाइल फेडरेशन (एफआईए) द्वारा आयोजित 18वां फार्मूला वन ग्रां प्री 2011 में भारत में बुद्ध इंटरनेशनल सर्किट पर हुआ। 30 अक्टूबर को हुई पहली फार्मूला वन रेस 'इंडियन ग्रां प्री' में दुनिया के सर्वश्रेष्ठ 24 ड्राइवर ने हिस्सा लिया जिसमें जर्मनी के सिबेस्तियन वेटेल ने खिताब अपने नाम किया। \n\nबुद्ध इंटरनेशनल सर्किट के 14 स्टेंड्स में कुल एक लाख 20 हजार दर्शकों के बैठने की क्षमता है। 30 हजार सीटें मुख्य ग्राउंडस्टैंड में है।\nफॉर्मूला-1 रेस ट्रैक बुद्ध इंटरनेशनल सर्किट 875 एकड़ क्षेत्र में फैला हुआ है, जिसके ट्रैक की लंबाई 5.14 किलोमीटर है। इसमें 60 लैप होंगे।\nरेस की कुल लंबाई 308.4 किलोमीटर है। पूरे ट्रैक में 16 मोड़ है और उतार-चढ़ाव वाले स्लोप बनाए गए हैं, जो रेस को रोमांचक बनाएंगे।\nइस सर्किट को चार जोन में विभाजित किया गया है - उत्तर, पश्चिम, पूर्व और दक्षिण।\nइस सर्किट का सबसे लम्बा स्ट्रेच 1.4 किलोमीटर का है जो मोड-3 पर आता है। इस स्ट्रेच पर कारों की अधिकतम रफ्तार 320 किलोमीटर प्रति घंटे पहुंच सकती है।\nजर्मनी के मशहूर ट्रैक डिजायनर हर्मन टिल्के ने इसे डिजाइन किया है। इस ट्रैक को दुनिया का सबसे तेज ट्रैक माना जा रहा है।\nइस एफ वन सर्किट को 400 मिलियन डॉलर (40 करोड़ डॉलर) या 2 हजार करोड़ रुपये की लागत से तैयार किया गया है। बुद्ध इंटरनेशनल सर्किट का स्वामित्व जेपी समूह / जेपी स्पोर्ट्स इंटरनेशनल लिमिटेड कम्पनी के पास है।\nयहाँ 28 से 30 अक्टूबर 2011 को भारत की पहली फ़ॉर्मूला-1 रेस 'इंडियन ग्रांड प्रिक्स' आयोजित किया गया।\n\n", "id": "442899", "title": "बुद्ध अन्तरराष्ट्रीय परिपथ"}
{"url": "https://hi.wikipedia.org/wiki?curid=442906", "text": "नीरो\n\nनीरो (लैटिन : Nero Claudius Caesar Augustus Germanicus; 15 दिसम्बर 37 – 9 जून 68) रोम का सम्राट् था। उसकी माता ऐग्रिप्पिना, जो रोम के प्रथम सम्राट् आगस्टस की प्रपौत्री थी, बड़ी ही महत्वाकांक्षिणी थी। उसने बाद में अपने मामा सम्राट् क्लाडिअस प्रथम से विवाह कर लिया और अपने नए पति को इस बात के लिए राजी कर लिया कि वह नीरो को अपना दत्तक पुत्र मान ले और उसे ही राज्य का उत्तराधिकारी घोषित कर दे। नीरो को शीघ्र ही गद्दी पर बैठाने के लिए ऐग्रिप्पिना उतावली हो उठी और उसने जहर दिलाकर क्लाडिअस की हत्या करा दी।\n\nरोम निवसियों ने पहले तो नीरो का स्वागत और समर्थन किया क्योंकि वह पितृ परंपरा से ही नहीं मातृ परंपरा से भी सम्राट् आगस्टस का वंशज था। शुरु में उसने अपने गुरु सेनेका से प्रभावित होकर राज्य का शासन भी अच्छी तरह से किया किंतु शीघ्र ही उसके दुर्गुण प्रकट होने लगे। सन्‌ 55 में उसने अपने प्रतिद्वंद्वी ब्रिटेनिकस को, जो क्लाडिअसका अपना पुत्र होने के कारण, राज्य का वास्तविक दावेदार था, जहर देकर मरवा डाला और चार वर्ष बाद खुद अपनी माता की भी हत्या करा दी। फिर उसने अनी पत्नी आक्टेविया को भी मरवा डाला और अपनी दूसरी स्त्री पापीया को क्रोधाविष्ट होकर मार डाला। उसने एक तीसरी स्त्री से विवाह करना चाहा पर उसने इनकार कर दिया और उसे भी मौत के घाट उतार दिया गया। इसके बाद नीरो ने एक और स्त्री के पति को मरवा डाला ताकि वह उसे अपनी पत्नी बना सके। धीरे धीरे उसके प्रति असंतोष बढ़ने लगा। एक षड़यंत्र का सुराग पाकर उसने अपने गुरु सेनेका को आत्महत्या करने का आदेश दिया। इसके सिवा और भी कई प्रसिद्ध पुरुषों को मृत्युदंड दे दिया गया।\n\nसन्‌ 64 में रोम नगर में अत्यंत रहस्यमय ढंग से आग की लपटें भड़क उठीं जिससे आधे से अधिक नगर जलकर खाक हो गया। जब आग धूधू कर के जल रही थी नीरो एक स्थान पर खड़े होकर उसकी विनाशलीला देख रहा था और सारंगी बजा रहा था। यद्यपि कुछ लोगों का ख्याल है कि आग स्वयं नीरो ने लगवाई थी पर ऐसा समझने के लिए वस्तुत: कोई आधार नहीं है। आग बुझ जाने के बाद नीरो ने नगर के पुनर्निमणि का कार्य आरंभ किया और अपने लिए 'स्वर्ण मंदिर' नामक एक भव्य प्रासाद बनवाया। असह्य करभार, शासन संबंधी बुराइयों तथा अनेक क्रूरताओं के कारण उसके विरुद्ध विद्रोह की भावना बढ़ती गई। स्पेन के रोमन गवर्नर ने अपनी फौजों के साथ रोम पर हमला बोल दिया जिसमें स्वयं नीरो को अंगरक्षक सेना भी शामिल हो गई। नीरो को राज्य से पलायन करना पड़ा। इसी बीच सिनेट ने उसे फाँसी पर चढ़ा देने का निर्णय किया। गिरफ्तारी से बचने के लिए उसने आत्महत्या कर ली।\n", "id": "442906", "title": "नीरो"}
{"url": "https://hi.wikipedia.org/wiki?curid=442909", "text": "नीलक\n\nनीलक अथवा अंग्रेजी में सुप्रसिद्ध 'लाइलक' (lilac) नामक सर्वप्रिय, मनमोहक, रंगदार और सुगांधित फूलों के पतझड़-पौधे का [[वानस्पतिक नाम] 'सिरिंगा वल्गेरिस' (Syringa vulgaris) है। ओलिएसिई (Oleaceae) वंश का यह झाड़ी सदृश पौधा अपने नैसर्गिक वासस्थान, पूर्वी देशों और विशेषतया [[ईरान]] से, साढ़े तीन सौ वर्ष पूर्व [[तुर्की|टर्की]] और स्पेन होते हुए, [[यूरोप]] भर में फैल गया।\n\nपश्चिमी देशों के उद्यानों में सिरिंगा वल्गेरिस के अतिरिक्त इस पौधे की दो अन्य जातियाँ भी साधारणतया पाई जाती हैं। इनके नाम हैं - चीनी नीलक (Syringa chinensis) और ईरानी नीलक (Syringa persica L.)। [[भारत]] के कश्मीर राज्य में भी 'ईरानी नीलक' के अतिरिक्त नीलक की एक अन्य जाति सिरिंगा एमोडी वाल्ल. (Syringa emodi Wall.) 2,400 से 3,600 मीटर की ऊँचाई तक पाई जाती है। यूरोपीय देशों और विशेषतया [[फ्रांस]], में इस पौधे की विविध जातियों में से नाना प्रकार के आकर्षक रंगदार - सफेद, बैंगनी, नीले और लाल इत्यादि - सुवासित, एकदल और बहुदल फूल बहुत भारी संख्या में व्यापारिक स्तर पर उगाए जाते हैं। नीलक के पौधों को ठीक रूप में पनपने के लिए हल्की और खुली धूप, हवादार स्थान और बढ़िया उपजाऊ तथा नम मिट्टी आवश्यक है। फूलों के झड़ जाने के पश्चात्‌ पौधों की भलीभाँति कटाई छँटाई हो जाने से और हड्डी तथा चूने की मिली जुली खाद देने से, आनेवाली फसल के फूल आकार में बहुत बड़े, घने और सुंदर हो जाते हैं।\n\nइन पौधों के विस्तरण के लिए कलमों द्वारा, 'दाबा' द्वारा और 'चश्मों' का चढ़ा कर, सभी विधियों का प्रयोग किया जाता है। सफेद और रंगनी नीलकों के फूल गंध की दृष्टि से एक समान नहीं होते। अभी तक इससे सगंध, वाष्पशील तेल बनाने में सफलता प्राप्त नहीं हो सकती।\n\n\n[[श्रेणी:यूरोपीय पादप]]\n[[श्रेणी:औषधीय पादप]]\n[[श्रेणी:बगवानी]]\n\n[[az:Adi yasəmən]]\n[[ba:Сирень]]\n[[ca:Lilà comú]]\n[[cs:Šeřík obecný]]\n[[da:Almindelig Syren]]\n[[de:Gemeiner Flieder]]\n[[en:Syringa vulgaris]]\n[[es:Syringa vulgaris]]\n[[fi:Pihasyreeni]]\n[[fr:Syringa vulgaris]]\n[[hsb:Wšědny bozowc]]\n[[hu:Közönséges orgona]]\n[[ja:ライラック]]\n[[ko:라일락]]\n[[lt:Paprastoji alyva]]\n[[nds:Zirienjen]]\n[[nl:Sering]]\n[[nn:Syrin]]\n[[no:Syrin]]\n[[pl:Lilak pospolity]]\n[[ro:Liliac (plantă)]]\n[[ru:Сирень обыкновенная]]\n[[simple:Syringa vulgaris]]\n[[sl:Španski bezeg]]\n[[sv:Syren]]\n[[zh:欧丁香]]", "id": "442909", "title": "नीलक"}
{"url": "https://hi.wikipedia.org/wiki?curid=442910", "text": "क्रिस होय\n\nसर क्रिस्टोफर एंड्रयू \"क्रिस\" होय (जन्म 23 मार्च 1976 एडिनबर्ग, स्कॉटलैंड) एक स्काटिश ट्रैक साइकिल चालक हैं जो ग्रेट ब्रिटेन और स्कॉटलैंड का प्रतिनिधित्व करतें हैं। यह एकाधिक विश्व चैंपियन और ओलम्पिक स्वर्ण पदक विजेता हैं। बीजिंग 2008 में अपने तीन स्वर्ण पदकों के साथ, होय स्कॉटलैंड के सबसे सफल ओलंपियन बन गये, 1908 ग्रीष्मकालीन ओलंपिक में हेनरी टेलर के पश्चात पहले ब्रिटोन जिन्होंने किसी एक ओलंपिक में तीन स्वर्ण जीते, तथा पूरे ओलम्पिक इतिहास के सबसे सफल पुरुष साइकिल चालक।\n\n", "id": "442910", "title": "क्रिस होय"}
{"url": "https://hi.wikipedia.org/wiki?curid=442913", "text": "रूटेसी\n\nरुटेसी (Rutaceae) फूलने वाले पादपों का एक कुल है। इसे 'रू' (rue) या 'साइट्रस कुल' के नाम से भी जाना जाता है इस कुल के पादप एकवर्षी या बहु वर्षी shurbs होते है इस कुल के पादप विटामिन \"c\"के स्रोत होते है \n", "id": "442913", "title": "रूटेसी"}
{"url": "https://hi.wikipedia.org/wiki?curid=442917", "text": "सोम (बहुविकल्पी शब्द)\n\n'सोम' के कई अर्थ हो सकते हैं -\n\n", "id": "442917", "title": "सोम (बहुविकल्पी शब्द)"}
{"url": "https://hi.wikipedia.org/wiki?curid=442918", "text": "ज़ियाउद्दीन बरनी\n\nज़ियाउद्दीन बरनी (1285–1357) एक इतिहासकार एवं राजनैतिक विचारक था जो मुहम्मद बिन तुग़लक़ और फ़िरोज़ शाह के काल में भारत में रहा। 'तारीखे फ़ोरोज़शाही' उसकी प्रसिद्ध ऐतिहासिक कृति है।\n\nउसका जन्म सुल्तान बलबन के राज्यकाल में 1285-86 ई. में हुआ। उसका नाना, सिपहसालार हुसामुद्दीन, बलबन का बहुत बड़ा विश्वासपात्र था। उसके पिता मुईदुलमुल्क तथा उसके चाचा अलाउलमुल्क को सुल्तान जलालुद्दीन खलजी तथा सुल्तान अलाउद्दीन खिलजी के राज्यकाल में बड़ा सम्मान प्राप्त था। ज़ियाउद्दीन बरनी ने अपनी बाल्यावस्था में अपने समकालीन बड़े बड़े विद्वानों से शिक्षा प्राप्त की थी। वह शेख निज़ामुद्दीन औलिया का भक्त था। अमीर खुसरो का बड़ा घनिष्ठ मित्र था। अन्य समकालीन विद्वानों एवं कलाकारों से भी वह भली भाँति परिचित था। सुल्तान फ़ीरोज़ तुग़्लाक़ के राज्यकाल में उसे अपने शत्रुओं के कारण बड़े कष्ट भोगने पड़े। वह बड़ी ही दीनावस्था को प्राप्त हो गया। कुछ समय तक उसने बंदीगृह के भी कष्ट भोगे। उसने अपने समस्त ग्रंथों की रचना सुल्तान फ़ीरोज़ के राज्यकाल में ही की किंतु उसे कोई भी प्रोत्साहन न मिला और बड़ी ही शोचनीय दशा में, 70 वर्ष की अवस्था में उसकी मृत्यु हुई। सुल्तान मुहम्मद बिन तुग़्लाक के राज्य काल में उसकी बड़ी उन्नति हुई। संभवत: वह सुल्तान का नदीम (सहचर) था। आलिमों तथा सूफ़ियों से संपर्क स्थापित करने में उसकी सेवाओं से बड़ा लाभ उठाया जाता होगा। बड़े बड़े अमीर एवं पदाधिकारी उसके द्वारा अपने प्रार्थनापत्र सुल्तान की सेवा में प्रस्तुत करते थे। देवगिरि की विजय की बधाई फ़ीरोज़ शाह, मलिक कबीर तथा अहमद अयाज़ ने उसी के द्वारा सुल्तान मुहम्मद बिन तुग़्लाक़ की सेवा में प्रेषित की।\n\nउसकी रचनाओं में तारीखे फ़ीरोज़शाही का बड़ा महत्व है। इसकी प्रस्तावना में उसने इतिहास की विशेषताओं पर प्रकाश डालते हुए इतिहासकार के कर्तव्य का भी उल्लेख किया है। इस इतिहास में उसने सुल्तान बलबन के राज्यकाल से लेकर सुल्तान फ़ीरोज़ के राज्य काल के प्रथम छह वर्षों तक का इतिहास लिखा है। बरनी अपने इतिहास द्वारा अपने समकालीन उच्च वर्ग का पथप्रदर्शन करना तथा अपने समकालीन सुल्तान फ़ीरोज़ शाह के समक्ष एक आदर्श रखना चाहता था। यद्यपि उसकी जानकारी के साधन बड़े ही महत्वपूर्ण थे तथापि उसके इतिहास से लाभ उठाने के लिए तथा बलबन, सुल्तान जलालुद्दीन खलजी, सुल्तान अलाउद्दीन खलजी एवं सुल्तान मुहम्मद बिन तुग़्लाक के विचार जो उसने उद्धृत किए हैं, भली भाँति समझने के लिए बरनी की धार्मिक कट्टरता एवं उसके राजनीतिक सिद्धांतों को सामने रखना परमावश्यक है। फ़तावाये जहाँदारी नामक ग्रंथ में, जो अभी तक प्रकाशित नहीं हुआ है, उसके राजनीतिक सिद्धांतों पर बड़ा ही विशद प्रकाश पड़ता है। सहीफ़ये नाते मुहम्मदी की भी, जिसमें हजरत मुहम्मद की जीवनी एवं उनके गुणों का उल्लेख है, केवल एक ही प्रति प्राप्त है। प्रारंभिक अब्बासी खलीफ़ाओं के प्रसिद्ध वज़ीरों का भी इतिहास उसने लिखा है जो प्रकाशित हो चुका है।\n\nउसकी रचनाओं के अतिरिक्त \n", "id": "442918", "title": "ज़ियाउद्दीन बरनी"}
{"url": "https://hi.wikipedia.org/wiki?curid=442949", "text": "आइओवा नगर\n\nआइओवा (Iowa City) संयुक्त राज्य अमरीका के आइओवा राज्य का एक प्रसिद्ध नगर है, जो आइओवा नदी के तट पर 685 फुट की ऊँचाई पर स्थित है। यह शिकागो, शक द्वीप तथा प्रशांत महासागरीयतट से रेलों द्वारा संबद्ध है तथा डेस म्वाइंस से 151 मील पूर्व में स्थित है। यहाँ एक हवाई अड्डा भी है। इसकी ख्याति विश्वविद्यालय के कारण है जो आइओवा राज्य की सबसे बड़ी शिक्षासंस्था है। सन्‌ 1839 ई. में आइओवा नगर आइओवा राज्य की राजधानी चुना गया था, परंतु सन्‌ 1853 ई. में इसे पदच्युत करके डेस म्वाइंस को राजधानी बनाया गया। संप्रति राजधानी के पुराने कार्यालय में विश्वविद्यालय का कार्यालय स्थित है। \n\n", "id": "442949", "title": "आइओवा नगर"}
