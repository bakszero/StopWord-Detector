{"url": "https://hi.wikipedia.org/wiki?curid=495305", "text": "सिन्धी लोग\n\nसिन्ध के मूल निवासियों को सिन्धी (सिन्धी भाषा : سنڌي‎ ) कहते हैं। यह एक हिन्द-आर्य प्रजाति है। १९४७ में भारत और पाकिस्तान के बंटवारे के बाद सिन्ध के अधिकांश हिन्दू और सिख वहाँ से भारत या अन्य देशों में जाकर बस गये। १९९८ की जनगणना के अनुसार सिन्ध में ६.५% हिन्दू हैं। सिन्धी संस्कृति पर सूफी सिद्धान्तों का गहरा प्रभाव है। सिन्ध के लोकप्रिय सांस्कृतिक पहचान वाले कुछ लोग ये हैं- राजा दाहिर, शाह अब्दुल लतीफ, लाल शाहबाज कलन्दर, झूलेलाल, सचल सरमस्त, और शंबूमल तुलसियानी।\n\n", "id": "495305", "title": "सिन्धी लोग"}
{"url": "https://hi.wikipedia.org/wiki?curid=495327", "text": "बुध (ज्योतिष)\n\nबुध (मलयालम : ബുധന്‍, कन्नड़: ಬುಧ, तमिल: புதன்) इसी नाम के खगोलीय ग्रह के लिये भारतीय ज्योतिष शास्त्र में नियत एक ग्रह है। बुध चंद्रमा का तारा या रोहिणी से पुत्र कहलाता है। बुध को माल और व्यापारियों का स्वामी और रक्षक माना जाता है। \n\nबुध हल्के स्वभाव के, सुवक्ता और एक हरे वर्ण वाले कहलाते हैं। उन्हें कृपाण, फ़रसा और ढाल धारण किये हुए दिखाया जाता है और सवारी पंखों वाला सिंह बताते हैं। एक अन्य रूप में इन्हें राजदण्ड और कमल लिये हुए उड़ने वाले कालीन या सिंहों द्वारा खींचे गए रथ पर आरूढ दिखाया गया है।\n\nबुध का राज बुधवार दिवस पर रहता है। आधुनिक हिन्दी, उर्दु, तेलुगु, बंगाली, मराठी, कन्नड़ और गुजराती भाषाओं में सप्ताह के तीसरे दिवस को बुधवार कहा जाता है। बुध का विवाह वैवस्वत मनु की पुत्री इला से विवाह किया। इला से प्रसन्न होकर मित्रावरुण ने उसे अपने कुल की कन्या तथा मनु का पुत्र होने का वरदान दिया। कन्या भाव में उसने चन्द्रमा के पुत्र बुध से विवाह करके पुरूरवा नामक पुत्र को जन्म दिया। तदुपरान्त वह सुद्युम्न बन गयी और उसने अत्यन्त धर्मात्मा तीन पुत्रों से मनु के वंश की वृध्दि की जिनके नाम इस प्रकार हैं- उत्कल, गय तथा विनताश्व।\n\nचंद्रमा के गुरु थे देवगुरु बृहस्पति। बृहस्पति की पत्नी तारा चंदमा की संदरता पर मोहित होकर उनसे प्रेम करने लगी। तदोपरांत वह चंद्रमा के संग सहवास भी कर गई एवं बृहस्पति को छोड़ ही दिया। बृहस्पति के वापस बुलाने पर उसने वापस आने से मना कर दिया, जिससे बृहस्पति क्रोधित हो उठे तब बृहस्पति एवं उनके शिष्य चंद्र के बीच युद्ध आरंभ हो गया। इस युद्ध में दैत्य गुरु शुक्राचार्य चंद्रमा की ओर हो गये और अन्य देवता बृहस्पति के साथ हो लिये। अब युद्ध बड़े स्तर पर होने लगा। क्योंकि यह युद्ध तारा की कामना से हुआ था, अतः यह तारकाम्यम कहलाया। इस वृहत स्तरीय युद्ध से सृष्टिकर्त्ता ब्रह्मा को भय हुआ कि ये कहीं पूरी सृष्टि को ही लील न कर जाए, तो वे बीच बचाव कर इस युद्ध को रुकवाने का प्रयोजन करने लगे। उन्होंने तारा को समझा-बुझा कर चंद्र से वापस लिया और बृहस्पति को सौंपा। इस बीच तारा के एक सुंदर पुत्र जन्मा जो बुध कहलाया। चंद्र और बृहस्पति दोनों ही इसे अपना बताने लगे और स्वयं को इसका पिता बताने लगे यद्यपि तारा चुप ही रही। माता की चुप्पी से अशांत व क्रोधित होकर स्वयं बुद्ध ने माता से सत्य बताने को कहा। तब तारा ने बुध का पिता चंद्र को बताया।\n\nदूसरे मत से तारा बृहस्पति की पत्नी थी। चंद्र उनके सौंदर्य से मोहित होकर विवाह प्रस्ताव दिया तोह वे ठुकरा दिया। इससे चंद्र क्रोधित हो परे और बलपूर्वक उनका बलात्कार किया।इस बलात्कार के कारन तारा गर्भवती हुई ओर बुध का जन्म हुआ।\n\nचंद्र ने बालक बुध को रोहिणी और कृत्तिका नक्षत्र-रूपी अपनी पत्नियों को सौंपा। इनके लालन पालन में बुध बड़ा होने लगा। बड़े होने पर बुध को अपने जन्म की कथा सुनकर शर्म व ग्लानि होने लगी। उसने अपने जन्म के पापों से मुक्ति पाने के लिये हिमालय में श्रवणवन पर्वत पर जाकर तपस्या आरंभ की। इस तप से प्रसन्न होकर विष्णु भगवान ने उसे दर्शन दिये। उसे वरदान स्वरूप वैदिक विद्याएं एवं सभी कलाएं प्रदान कीं। एक अन्य कथा के अनुसार बुध का लालन-पालन बृहस्पति ने किया व बुध उनका पुत्र कहलाया।\n\nज्योतिष शास्त्र में बुद्ध को एक शुभ ग्रह माना जाता है। किसी हानिकर या अशुभकारी ग्रह के संगम से यह हानिकर भी हो सकता है। बुध मिथुन एवं कन्या राशियों का स्वामी है तथा कन्या राशि में उच्च भाव में स्थित रहता है तथा मीन राशि में नीच भाव में रहता है। यह सूर्य और शुक्र के साथ मित्र भाव से तथा चंद्रमा से शत्रुतापूर्ण और अन्य ग्रहों के प्रति तटस्थ रहता है। यह ग्रह बुद्धि, बुद्धिवर्ग, संचार, विश्लेषण, चेतना (विशेष रूप से त्वचा), विज्ञान, गणित, व्यापार, शिक्षा और अनुसंधान का प्रतिनिधित्व करता है। सभी प्रकार के लिखित शब्द और सभी प्रकार की यात्राएं बुध के अधीन आती हैं। \n\nबुध तीन नक्षत्रों का स्यावामी है: अश्लेषा, ज्येष्ठ और रेवती (नक्षत्र)। हरे रंग, धातु, पीतल और रत्नों में पन्ना बुद्ध की प्रिय वस्तुएं हैं। इसके साथ जुड़ी दिशा उत्तर है, मौसम शरद ऋतु और तत्व पृथ्वी है।\n\n\nबुध के जन्‍म की कहानी\n", "id": "495327", "title": "बुध (ज्योतिष)"}
{"url": "https://hi.wikipedia.org/wiki?curid=495358", "text": "नीला विल्डबीस्ट\n\nनीला विल्डबीस्ट, सामान्य विल्डबीस्ट या सफ़ेद दाढ़ी वाला विल्डबीस्ट विल्डबीस्ट की दो जातियों में से एक है। इसका सबसे करीबी रिश्तेदार काला विल्डबीस्ट है। यह जाति अफ़्रीका महाद्वीप में पाई जाती है। यह खुले मैदानों में, दक्षिण अफ़्रीका और पूर्वी अफ़्रीका के खुले जंगलों में पाये जाते हैं और २० वर्ष से अधिक उम्र तक जीवित रहते हैं। नर अपने क्षेत्र की रक्षा के मामले में बहुत उग्र होता है और अपने क्षेत्र को जताने के लिए गंध और अन्य तरीकों का इस्तेमाल करता है। इनकी सबसे बड़ी संख्या सेरेंगेटी, तंज़ानिया में है जहाँ यह १० लाख से भी ज़्यादा हैं। इनके प्रमुख शिकारी सिंह, लकड़बग्घे और नील नदी के मगरमच्छ होते हैं। कभी-कभी २ से ३ चीतों को भी इनका शिकार करते देखा गया है। इनका शिकार झुण्ड में अफ़्रीका के जंगली कुत्ते भी करते हैं। नर की कंधे तक औसतन ऊँचाई १४५ से.मी. तक हो सकती है और वज़न २७५ कि. तक।\n\nनीला विल्डबीस्ट काले विल्डबीस्ट से बड़ा होता है। नरों में नीला विल्डबीस्ट कंधे तक १५० से.मी. ऊँचा और २५० कि. तक वज़नी होता है। मादा में नीली विल्डबीस्ट कंधे तक १३५ से.मी. तक ऊँची और १८० कि. तक वज़नी होती है। इसके सींग बाहर को निकलकर नीचे की ओर मुड़े होते हैं और फिर सिर की ओर घूमे होते हैं। यह गाढ़े स्लेटी रंग का धारीदार होता है लेकिन कभी-कभी चमकीले नीले रंग का भी होता है। यह विभिन्न प्रकार के इलाकों जैसे मैदानी इलाके और खुले जंगलों में रहता है। यह सर्दियों में लंबी दूरी तक प्रवास करते हैं और देशों की सीमायें भी लांघ जाते हैं। काले विल्डबीस्ट मादा के दूध में नीले विल्डबीस्ट के बनस्बत ज़्यादा प्रोटीन, कम वसा और कम दुग्धशर्करा (lactose) होते हैं।\nकिसी एक सूचक वर्ष में नीले विल्डबीस्ट के झुंड के शावक एक छोटे से अन्तराल में ही पैदा हो जाते हैं (तीन सप्ताह के अन्दर तकरीबन ९० फ़िसदी पैदा होते हैं), जिससे भावी शिकारियों, जैसे सिंह, जंगली कुत्तों, चीतों, तेंदुओं और लकड़बग्घों को शिकार की बहुतायत हो जाये और ज़्यादा से ज़्यादा शावकों के बचने की संभावना बढ़ जाये। जो शावक इस अवधि के बाहर पैदा होते हैं उनके शिकारिओं के हाथों बचने की उम्मीद बहुत कम रह जाती है। पैदा होने के कुछ ही समय (एक से डेढ़ छण्टा) पश्चात् शावक अपनी माँ का अनुसरण करने लग जाते हैं। लेकिन इन शावकों की मृत्यु दर बहुत अधिक होती है और केवल वे ही अपने जीवन के पहले कुछ साल पार कर पाते हैं जिनको अपने माता-पिता से अच्छे आनुवांशिक अनुदान प्राप्त होते हैं या जिनकी माताएँ अनुभवी होती हैं।\nसमय-समय पर प्रवास करने के कारण यह न तो स्थाई रिश्ते कायम करते हैं और न ही किसी तय क्षेत्र की रक्षा करते हैं। इनका प्रजनन काल तब शुरु होता है जब नर छोटे से अस्थाई क्षेत्र स्थापित करके मादाओं को रिझाने की कोशिश करते हैं। यह छोटे क्षेत्र करीब ३००० वर्ग मीटर के होते हैं और एक वर्ग किलोमीटर में ३०० क्षेत्र तक हो सकते हैं। नर इन क्षेत्रों की अन्य नरों से रक्षा करने के साथ-साथ मादाओं को रिझाने की कोशिश करते रहते हैं। नर मादाओं को रिझाने के लिए हुँकार भरते हैं और विशिष्ट प्रदर्शन भी करते हैं। अमूमन यह वर्षा ऋतु के अंत में समायोग करते हैं जब जानवर सबसे स्वस्थ होते हैं।\n\nनीला विल्डबीस्ट और ज़ीब्रा वार्षिक लंबे प्रवास के लिए प्रसिद्ध हैं जो कि वस्तुतः वार्षिक वर्षा प्रणाली और घास की उत्पत्ति पर निर्भर करता है। इसी कारण से हर साल उनके प्रवास के समय में काफ़ी परिवर्तन दिखाई देता है जो कि महीनों के हिसाब से भी हो सकता है। वर्षा ऋतु के बाद (पूर्वी अफ़्रीका में मई या जून) यह उन इलाकों की ओर कूच करते हैं जहाँ सतह पर पीने का पानी उपलब्ध हो और महीनों बाद जब उनके क्षेत्र में फिर से बारिश होती है तो वह तुरन्त वापस आ जाते हैं। प्रवास के लिए यह अनुमान लगाया गया है कि इसके कई कारण हो सकते हैं जैसे खाने की प्रचुरता, सतही पानी की उपलब्धी, शिकारियों की ग़ैर मौजूदगी और घास में फ़ॉसफ़ोरस का होना। फ़ॉसफ़ोरस सारे जीवन के लिए बहुत अहम होती है, खास तौर पर दुधारू मादा ढोरों के लिए। यही कारण है कि वर्षा काल में यह उन चारागाहों की तलाश में रहते हैं जहाँ फ़ॉसफ़ोरस का स्तर ऊँचा हो। एक अध्ययन में यह भी पता चला कि फ़ॉसफ़ोरस के साथ-साथ यह ऊँचे नाइट्रोजन वाले इलाकों की भी तलाश में रहते हैं।\n", "id": "495358", "title": "नीला विल्डबीस्ट"}
{"url": "https://hi.wikipedia.org/wiki?curid=495359", "text": "बुडविग प्रोटोकोल\n\nबुडविग प्रोटोकोल\n\nशरीर दस खरब (ट्रिलियन) कोशिकाओं (सेल्स) से बना होता है। शरीर में पुरानी जीर्ण कोशिकाएं नष्ट होती रहती हैं और नई कोशिकाएं बनती रहती हैं। इस तरह कोशिकाओं के जीर्णोद्धार का यह सिलसिला जीवन भर चलता रहता है। लेकिन डी.एन.ए. में खराबी आ जाने या किसी अन्य कारण से कोशिकाओं के बनने या विभाजित होने की प्रक्रिया असामान्य और अनियंत्रित हो जाती है। और ये असामान्य कोशिकाएं (एबनोरमल सेल्स) एक गांठ का रूप ले लेती हैं, जिसे हम कैंसर कहते हैं। कैंसर एक जानलेवा रोग है। मानवता का सबसे बड़ा दुष्मन है। कैंसर की तो आहट ही मनुष्य को आतंकित, आशंकित और आहत कर देती है। उसे सर्जरी, कीमो और रेडियो की त्रिधारी तलवार चौबीसों घंटे सिर पर लटकी दिखाई देती है।\n\nनिदान, उपचार और रोगों को समझने की दिशा में चिकित्सा विज्ञान ने बहुत तरक्की की है, नई खोजें और नई दवाइयाँ विकसित हुई हैं। हर वर्ष कैंसर की भी नई नई दवाइयाँ बनाई जाती हैं। लेकिन कैंसर के इस दानव को परास्त करने में हम पूरी तरह असफल रहे हैं। क्या कारण है कि हम कैंसर का उपचार ढूँढ़ ही नहीं पा रहे हैं। कहीं हमारी दिशा ही तो गलत नहीं है? क्या सचमुच कीमो और रेडियो कैंसर के कारण पर ही अटेक करती हैं?\n\nआखिर इस कैंसर का मूल कारण क्या है? मैं आपको बतलाती हूँ, सन् 1923 में डॉ॰ ओटो वारबर्ग ने कैंसर के मूल कारण की खोज कर ली थी। उन्होंने अपने प्रयोगों से सिद्ध कर दिया था कि हमारे सेल्स में ऑक्सीजन की कमी होने के कारण वे फर्मेन्टेशन द्वारा रेस्पीरेशन करने लगते हैं और वे कैंसर सेल्स में परिवर्तित हो जाते हैं। फर्मेन्टेशन प्रोसेस में लेक्टिक एसिड बनता है इसलिए कैंसर में शरीर का पीएच एसीडिक हो जाता है। इस खोज के लिए उन्हें सन् 1931 में नोबेल पुरस्कार से नवाजा गया था। दुर्भाग्य यह है कि उनकी इस महान खोज पर अमेरिकन कैंसर सोसाइटी और ए.एफ.डी. ने कभी कोई ध्यान ही नहीं दिया। वारबर्ग ने संभावना जताई थी कि सेल्स में ऑक्सीजन को आकर्षित करने के लिए सल्फरयुक्त प्रोटीन और एक अज्ञात फैट जरूरी होता है परन्तु वे इस अज्ञात फैट को पहचानने में असफल रहे।\n\nउनके इस कार्य को डॉ॰ जोहाना बुडविग ने आगे बढ़ाया। वे एक जर्मन बायोकेमिस्ट, फारमेकोलोजिस्ट और फिजिक्स में पीएच.डी. थी और वे जर्मनी के फेडरल इंस्टिट्यूट ऑफ फैट्स रिसर्च के फैट्स एण्ड ड्रग्स विभाग में चीफ एक्सपर्ट थी। उन्हें नोबेल प्राइज के लिए सात बार नामांकित किया गया था। उन्हें पूरी दुनिया में फैट्स और ऑयल्स की सबसे बड़ी विशेषज्ञ माना जाता था। उन्होने जर्मनी और अंग्रेजी में एक दर्जन से ज्यादा पुस्तकें लिखी और कई शोधपत्र प्रकाशित किये थे।\n\nसन् 1951 में बुडविग ने पहली बार लाइव टिश्यू में फैट्स को पहचानने की पेपर क्रोमेटोग्राफी तकनीक विकसित की थी। इस तकनीक ने चिकित्सा जगत में खोज के कई द्वार खोल दिये थे। इससे सिद्ध हो चुका था कि ओमेगा-3 फैट किस प्रकार हमारे शरीर को विभिन्न बीमारियों से बचाते हैं और शरीर को स्वस्थ रखने के लिए कितने आवश्यक हैं। इस तकनीक से यह भी साबित हो चुका था कि ट्रांसफैट से भरपूर हाइड्रोजिनेटेड फैट और मार्जरीन हमारे स्वास्थ्य के लिए कितने घातक और जानलेवा हैं। इस खोज से यह भी स्पष्ट हो चुका था कि सेल्स में ऑक्सीजन को आकर्षित करने वाला वह रहस्यमय और अज्ञात फैट अलसी के तेल में पाया जाने वाला अल्फा-लिनोलेनिक एसिड या ए.एल.ए. ही है, जिसे वारबर्ग और कई वैज्ञानिक दशकों से ढूँढ़ रहे थे। यह सचमुच एक महान खोज थी। उन्होंने इस ज्ञान की रोशनी से पूरे विश्व को जगमगा दिया था।\n\nइस पूरी शोध में मुख्य बात यह सामने आई कि लिनोलेनिक एसिड तथा सल्फर-युक्त प्रोटीन का मिश्रण कैंसर उपचार और अच्छे स्वास्थ्य के लिए पहली आवश्यकता है। इसलिए उन्होंने नये प्रयोग करने का निश्चय किया। उन्होंने कैंसर के रोगियों को अलसी का तेल और पनीर मिला कर देना शुरू किया। तीन महीने बाद उनके ब्लड सेम्पल्स लिये गये। नतीजे चौंका देने वाले थे। डॉ॰ बुडविज द्वारा एक महान खोज हो चुकी थी। कैंसर के इलाज में सफलता की पहली पताका लहराई जा चुकी था। कैंसर के रोगी ऊर्जावान और स्वस्थ दिख रहे थे, उनकी गांठे छोटी हो गई थी, वे कैंसर को परास्त कर रहे थे। उन्होने अलसी के तेल और पनीर के जादुई और आश्चर्यजनक प्रभाव दुनिया के सामने सिद्ध कर दिये थे।\n\nइस तरह वर्षों की रिसर्च के बाद डॉ॰ बुडविग ने अलसी के तेल, पनीर, जैविक फलों और सब्जियों के ज्यूस, व्यायाम, सूर्य के प्रकाश आदि को मिला कर कैंसर का उपचार विकसित किया। इस उपचार से उन्होंने कई दशकों तक 2500 से भी ज्यादा कैंसर के रोगियों उपचार किया, जिसमें उन्हें 90% सफलता मिलती थी। \nकई नेता और नोबेल पुरस्कार समिति के सदस्य उन्हें नोबल पुरस्कार देना चाहते थे पर उनको डर था कि इस उपचार के प्रचलित होने और मान्यता मिलने से 200 बिलियन डालर का कैंसर व्यवसाय रातों रात धराशाही न हो जाये। इसलिए बुडविग को कहा गया कि आपको कीमोथैरेपी और रेडियोथैरेपी को भी अपने उपचार में शामिल करना होगा। लेकिन उन्होंने सशर्त दिये जाने वाले नोबल पुरस्कार को एक नहीं सात बार ठुकराया। वे कहती थी कि कीमो और रेडियोथेरेपी मेरे उपचार के विपरीत दिशा में कार्य करती हैं। \nयह सब देखकर कैंसर व्यवसाय से जुड़े मंहगी कैंसररोधी दवाईयां और रेडियोथेरेपी मशीने बनाने वाले संस्थानों की नींद हराम हो रही थी। उन्हें डर था कि यदि यह उपचार प्रचलित होता है तो उनकी दवाईयां और कीमोथेरिपी की मशीने कौन खरीदेगा ? इस कारण सभी बहुराष्ट्रीय संस्थानों उनके विरूद्ध कई षड़यन्त्र रचने लगे। नेताओं और सरकारी संस्थाओं के उच्चाधिकारियों को रिश्वत देकर ये लोग डॉ॰ जोहाना को प्रताड़ित करने के लिए बाध्य करते रहे। फलस्वरूप इन्हें अपना पद छोड़ना पड़ा, इनसे सरकारी लेब छीन ली गई और इनके रिसर्च पेपर्स के प्रकाशन पर भी रोक लगा दी गई।\n\nविभिन्न बहुराष्ट्रीय कम्पनियों ने इन पर तीस से ज्यादा मुकदमें दाखिल किये थे। डॉ॰ बुडविग ने अपने बचाव हेतु सारे दस्तावेज स्वंय तैयार किये और अन्त में सारे मुकदमों में जीत भी हासिल की। कई न्यायाधीशों ने बहुराष्ट्रीय कंपनियों को लताड़ लगाई और कहा कि डॉ॰ बुडविग द्वारा प्रस्तुत किये गये शोध पत्र सही हैं, इनके प्रयोग वैज्ञानिक तथ्यों पर आधारित हैं, इनके द्वारा विकसित किया गया उपचार जनता के हित में है और आम जनता तक पहुंचना चाहिए। इन्हे व्यर्थ परेशान नहीं किया जाना चाहिए। वर्ना चिकित्सा जगत में भूचाल आ जायेगा।\n\nआप सोच रहे होगें कि डॉ॰ जोहाना की उपचार पद्धति इतनी असरदार व चमत्कारी है तो यह इतनी प्रचलित क्यों नहीं है। यह वास्तव में इंसानी लालच की पराकाष्ठा है। सोचिये यदि कैंसर के सारे रोगी अलसी के तेल व पनीर से ही ठीक होने लगे तो कैंसर की मंहगी दवाईयां और रेडियोथैरेपी की मशीने बनाने वाली बहुराष्ट्रीय कंपनियों का कितना बड़ा नुकसान होता। इसलिए उन्होंने किसी भी हद तक जाकर डॉ॰ जोहाना के उपचार को आम आदमी तक नहीं पहुंचने दिया। मेडीकल पाठ्यक्रम में उनके उपचार को कभी भी शामिल नहीं होने दिया।\n", "id": "495359", "title": "बुडविग प्रोटोकोल"}
{"url": "https://hi.wikipedia.org/wiki?curid=495376", "text": "बुध (बहुविकल्पी)\n", "id": "495376", "title": "बुध (बहुविकल्पी)"}
{"url": "https://hi.wikipedia.org/wiki?curid=495384", "text": "अल्ताई लोग\n\nअल्ताई () रूस के साइबेरिया क्षेत्र के अल्ताई गणतंत्र और अल्ताई क्राय विभागों में बसने वाले तुर्क लोग हैं। सन् २०१० में इनकी कुल आबादी ३,६७,००० अनुमानित की गई थी। इस समुदाय की अल्ताई भाषा नामक अपनी अलग तुर्की भाषा है।\n\n", "id": "495384", "title": "अल्ताई लोग"}
{"url": "https://hi.wikipedia.org/wiki?curid=495389", "text": "अल्ताई भाषा\n\nअल्ताई भाषा () रूस के साइबेरिया क्षेत्र के अल्ताई गणतंत्र और अल्ताई क्राय विभागों में बसने वाले अल्ताई लोगों की मातृभाषा हैं जो तुर्की भाषा-परिवार की सदस्य है। सन् १९९२ में इसे मातृभाषा के रूप में बोलने वालों की संख्या २०,००० अनुमानित की गई थी जबकि सन् २००२ में इसे मातृभाषा या अन्य रूप में जानने वालों की संख्या ७०,००० गिनी गई। इसकी दो मुख्य उपभाषाएँ हैं - उत्तरी अल्ताई और दक्षिणी अल्ताई। इस भाषा को मुख्यतः सिरिलिक लिपि के प्रयोग से लिखा जाता है। रूस के अलावा यह मंगोलिया और चीन के कुछ पड़ोसी इलाक़ों में भी बोली जाती है।\n\n", "id": "495389", "title": "अल्ताई भाषा"}
{"url": "https://hi.wikipedia.org/wiki?curid=495391", "text": "विश्लेषी रसायन\n\nविश्लेषी रसायन (Analytical chemistry) के अन्तर्गत प्राकृतिक एवं कृत्रिम पदार्थों में विद्यमान रासायनिक घटकों का परिष्करण (separation), पहचान तथा प्रमात्रीकरण (quantification) किया जाता है। यह दो तरह का होता है - गुणात्मक विश्लेषण (Qualitative analysis) तथा मात्रात्मक विश्लेषण (quantitative analysis)। गुणात्मक विश्लेषण से किसी नमूने में विद्यमान घटकों की पहचान होती है तथा मात्रात्मक विश्लेषण के द्वारा इन घटकों की मात्रा निर्धारित की जाती है। क्ष्रसायनविज्ञान में विश्लेषण शब्द का प्रयोग सबसे पहले रॉबर्ट बॉयल (Robert Boyle) ने पदार्थों का संघटन ज्ञात करने की विधि के लिए किया था। \n\nपुनः वैश्लेषिक विधियों को दो भागों में बांट सकते हैं- शास्त्रीय (classical) तथा यंत्रीय (instrumental)। शास्त्रीय वैश्लेषिक विधि को आर्द्र रसायन (wet chemistry) भी कहते हैं। \n\nइन सबके अलावा विश्लेषी रसायन प्रयोगों के डिजाइन, रसायनमिति तथा मापन के नए औजारों के विकास आदि पर भी विचार करता है। विश्लेषी रसायन का उपयोग न्यायालयी विधिशास्त्र (फोरेंसिक्स), जैवविश्लेषण, चिकित्सीय विश्लेषण, पर्यावरणीय विश्लेषण और पदार्थों के विश्लेषण में किया जाता है। विश्लेषण के परिणामों से पदार्थ की संरचना से सम्बन्धित जानकारी भी मिलती है।\n\nरासायनिक विश्लेषणविधि के विशेषज्ञ को विश्लेषक (analyst) कहते हैं। उसका कार्य है अनेक प्रकार के पदार्थों का विश्लेषण करके उनके संघटन तथा उनकी शुद्धता के विषय में अपनी रिपोर्ट देना। प्रयोगशालाओं तथा उद्योगशालाओं के अतिरिक्त व्यापारिक निर्माण के कारखानों में भी विश्लेषक का बहुत ही महत्वपूर्ण स्थान है, जहाँ पर उसका काम निर्माणप्रक्रिया पर नियंत्रण रखना तथा पदार्थों की शुद्धता की समय समय पर परीक्षा करना है। इसके अतिरिक्त उस विशेष व्यवसाय संबंधी शोध कार्यों में भी उसको लगा रहना पड़ता है।\n\nअपराध अभियोगों, या नागरिक अभियोगों की न्यायिक जाँच के अंतर्गत भी विश्लेषक की सेवाओं की बड़ी आवश्यकता होती है। इन कार्यों के लिए सरकार ने रासायनिक परीक्षक (chemical examiner), या अधिकृत विश्लेषक (public analyst), के पद स्थापित कर रखे हैं जिनकी प्रयोगशालाओं में, अभियोगों की न्यायिक जाँच संबंधी कार्यों के अतिरिक्त, खाद्यपदार्थों, पेय पदार्थों, शराब, तंबाकू तथा दूध आदि का विश्लेषण कार्य भी होता रहता है। विश्लेषक आयात का निर्यात संबंधी पदार्थों का भी विश्लेषण प्रयोगशालाओं में, या चुंगी अथवा सीमा-शुल्क-विभागों द्वारा स्थापित प्रयोगशालाओं में, करता है। इन सबमें विश्लेषक का विशेष महत्व है। सरकारी विश्लेषकों के अतिरिक्त कुछ लोग व्यक्तिगत रूप से भी इस कार्य को करते हैं। विश्लेषक को रासायनिक विश्लेषण के अतिरिक्त सूक्ष्मदर्शकी, भेषजी तथा चिकित्साविज्ञान का भी ज्ञान होना आवश्यक है।\n\nरासायनिक विश्लेषण में सूक्ष्म विश्लेषण (microanalysis) विधियों का ज्ञान हो जाने के फलस्वरूप प्रयोगशालाओं में सूक्ष्म विश्लेषकों (microanalyst) का विशेष स्थान हो गया है। रासायनिक प्रयोगशालाओं से अनुसंधान कार्य संबंधी प्राप्त यौगिकों के अतिरिक्त, अन्य अनुसंधान कार्यों में, जहाँ प्राप्त पदार्थ बहुत कम मात्रा में उपलब्ध होता है, विश्लेषण में सूक्ष्म विश्लेषकों की सहायता अनिवार्य है।\n\n\n", "id": "495391", "title": "विश्लेषी रसायन"}
{"url": "https://hi.wikipedia.org/wiki?curid=495392", "text": "रेवती\n", "id": "495392", "title": "रेवती"}
{"url": "https://hi.wikipedia.org/wiki?curid=495394", "text": "गणितीय विश्लेषण\n\nगणितीय विश्लेषण (Mathematical analysis) शुद्ध गणित की एक शाखा है। इसके अन्तर्गत अवकलन, समाकलन, सीमा, अनन्त श्रेणी तथा वैश्लेषिक फलनों (analytic functions) के सिद्धान्त आदि आते हैं। ये सिद्धान्त प्रायः वास्तविक संख्याओं, समिश्र संख्याओं तथा वास्तविक एवं समिश्र फलनों के सन्दर्भ में अध्ययन किए जाते हैं। विश्लेषण को परम्परागत रूप से ज्यामिति से अलग गणित की श्रेणी में रखा जाता रहा है।\n\nगणित के क्षेत्र में ग्रीक गणितज्ञों ने प्रमेय को पहले ही सिद्ध किए गए कथनों या प्रमेयों में, अथवा स्वीकृत स्वसिद्ध तथ्यों में, रूपांतरित करके सिद्ध करने की पद्धति को 'विश्लेषण' (Analysis) नाम दिया था।\n\nव्यापक अर्थ में विश्लेषण प्रतीकों तथा समीकरणों के प्रयोग की वह पद्धति है जिसके द्वारा बीजगणित तथा अत्पलीय कलन की प्रक्रियाएँ गणित के विभिन्न क्षेत्रों की अनेक समस्याओं का समुचित हल निकालने के लिए सुलभ होती हैं।\n\nयूरोप में सालहवीं तथा सत्रहवीं शताब्दी के जागरण के युग में रेने देकार्त (१५९६-१६५० ई.) की वैश्लेषिक ज्यामिति ने विश्लेषण का विशेष रूप निर्धारित किया। इसी कृति के आधार पर कलन, अवकलनगणित तथा समाकलनगणित की मूलभूत भावनाओं का विकास हुआ। आज गणितीय विश्लेषण के अंतर्गत गणित की वे सभी पद्धतियाँ हैं जो अपनी क्रियाओं के लिए किसी न किसी प्रकार कलन का अवलंब ग्रहण करती हैं।\n\nअवकलनगणित तथा समाकलनगणित वास्तविक चर तथा समिश्रचर फलन सिद्धांत, अनंत श्रेणी, फुरिये श्रेणी एवं फूरियेर समाग्ल, विशेष फलन (Special Functions), अवकल, अंतर तथा समाकल समीकरण, विचरण कलन एवं विभयसिद्धांत (Potential Theory), प्रायिकता (Probability) और सांख्यिकी के गणितीय पक्ष आदि, इस प्रकार के सभी विषय विश्लेषण की विभिन्न शाखाएँ हैं। कुछ अन्य विषय भी समान प्रणाली का प्रयोग करने के कारण विश्लेषण का नाम ग्रहण करते हैं, जैसे संख्या सिद्धांत के अंतर्गत डायाफैंटी (diophantine) विश्लेषण, सदिश विश्लेषण आदि। परंपरागत गणितीय विश्लेषण में स्थान (topological) बीजगणित की पद्धतियों के प्रयोग के फलस्वरूप बीजगणितीय, अथवा फलनिक, विश्लेषण का जन्म हुआ है।\n\n\n", "id": "495394", "title": "गणितीय विश्लेषण"}
{"url": "https://hi.wikipedia.org/wiki?curid=495397", "text": "मित्र वरुण\n\nमित्र और वरुण दो हिन्दू देवता है। ऋग्वेद में दोनों का अलग और प्राय: एक साथ भी वर्णन है, अधिकांश पुराणों में 'मित्रावरुण' इस एक ही शब्द द्वारा उल्लेख है।। ये द्वादश आदित्य में भी गिने जाते हैं। इनका संबंध इतना गहरा है कि इन्हें द्वंद्व संघटकों के रूप में गिना जाता है। इन्हें गहन अंतरंग मित्रता या भाइयों के रूप में उल्लेख किया गया है। ये दोनों कश्यप ऋषि की पत्नी अदिति के पुत्र हैं। ये दोनों जल पर सार्वभौमिक राज करते हैं, जहां मित्र सागर की गहराईयों एवं गहनता से संबद्ध है वहीं वरुण सागर के ऊपरी क्षेत्रों, नदियों एवं तटरेखा पर शासन करते हैं। मित्र सूर्योदय और दिवस से संबद्ध हैं जो कि सागर से उदय होता है, जबकि वरुण सूर्यास्त एवं रात्रि से संबद्ध हैं जो सागर में अस्त होती है। \n\nमित्र द्वादश आदित्यों में से हैं जिनसे वशिष्ठ का जन्म हुआ। वरुण से अगस्त्य की उत्पति हुई और इन दोनों के अंश से इला नामक एक कन्या उस यज्ञकुंड से प्रगट हुई जिसे प्रजापति मनु ने पुत्रप्राप्ति की कामना से रचाया था। स्कन्दपुराण के अनुसार काशी स्थित मित्रावरुण नामक दो शिवलिंगों की पूजा करने से मित्रलोक एवं वरुणलोक की प्राप्ति होती है।\n\nदोनों देवता पृथ्वी एवं आकाश को जल से संबद्ध किये रहते हैं तथा दोनों ही चंद्रमा, सागर एवं ज्वार से जुड़े रहते हैं। भौतिक मानव शरीर में मित्र शरीर से मल को बाहर निकालते हैं जबकि वरुण पोषण को अंदर लेते हैं, इस प्रकार मित्र शरीर के निचले भागों (गुदा एवं मलाशय) से जुड़े हैं वहीं वरुण शरीर के ऊपरी भागों (मुख एवं जिह्वा) पर शासन करते हैं। मित्र, वरुण एवं अग्नि को ईश्वर के नेत्र स्वरूप माना जाता है। वरुण की उत्पत्ति व्रि अर्थात संयोजन यानि जुड़ने से हुई है। इसी प्रका मित्र की उत्पत्ति मींय अर्थात संधि से हुई है।\n\nवैदिक साहित्य में मित्रावरुण को पुरुषों में भ्रातृसदृश स्नेह का प्रतीक दिखाया गया है। मित्र का शाब्दिक अर्थ ही दोस्त होता है। ये अंतरंग मित्रता या दोस्ती के प्रतीक हैं। इन्हें एक शार्क मत्स्य पर सवार दिखाया जाता है और इनके हाथों में त्रिशूल, पाश, शंख और पानी के बर्तन दिखाये जाते हैं। कई स्थानों पर इन्हें सात हंसों द्वारा खींचे गये स्वर्ण रथ पर साथ-साथ आरूढ भी दिखाया जाता है। प्राचीन ब्राह्मण ग्रंथों के अनुसार इन्हें चंद्रमा के दो रूपों या कलाओं के रूप में दिखाया जाता है, बढ़ता चंद्रमा वरुण एवं घटता चंद्रमा मित्र का प्रतीक दिखाया जाता है। इसी रात्रि में मित्र अपने बीज को वरुण में स्थापित करते हैं। इसी प्रकार वरुण मित्र में अपने बीज की स्थापना पूर्णिमा की रात्रि को करते हैं। \n\nभागवत पुराण के अनुसार वरुण और मित्र को अदिति की क्रमशः नौंवीं तथा दसवीं संतान बताया गया है। इन दोनों की संतानें भी अयोनि मैथुन यानि असामान्य मैथुन के परिणामस्वरूप हुई बतायी गयी हैं। उदाहरणार्थ वरुण के दीमक की बांबी (वल्मीक) पर वीर्यपात स्वरूप ऋषि वाल्मीकि की उत्पत्ति हुई। जब मित्र एवं वरुण के वीर्य अप्सरा उर्वशी की उपस्थिति में एक घड़े में गिये तब ऋषि अगस्त्य एवं वशिष्ठ की उत्पत्ति हुई। इसी प्रकार वरुण की एक उत्पत्ति थी - वारुणी, अर्थात मधु और मद्य की देवी। मित्र की संतान उत्सर्ग, अरिष्ट एवं पिप्पल हुए जिनका गोबर, बेर वृक्ष एवं बरगद वृक्ष पर शासन रहता है। महाभारत के अनुसा मित्र, याणि इंद्र के भ्राता अर्जुन के जन्म के समय आकाश में उपस्थित थे। क्योंकि मित्र एवं वरुण आकाश एवं पृथ्वी पर अपने सागर के जलस्वरूप छाये रहते हैं, इन दोनों देवताओं की पूजा अर्चना ज्येष्ठ माह में अच्छी वर्षा की कामना से की जाती है। मित्र -वरुण की संयुक्त रूप से प्रतिपदा एवं पूर्णिमा के दिन अर्चना की जाती है, जबकि मित्र की अकेले शुक्ल पक्ष सप्तमी एवं वरुण की कृष्ण पक्ष सप्तमी को अर्चना की जाती है।\n\nवेदों के पारंपरित शब्दकोश निरुक्त-निघंटु में मित्रावरुणौ में से मित्र-वरुण दोनों को वायु कहा गया है । मित्र को प्राणरक्षा के अर्थ में और वरुण को जलभंडार और वृष्टिकारक के अर्थ में (निरुक्त ५.३)। ऋग्वेद के ब्राह्मण-ग्रंथ ऐतरेय के अनुसार मित्र रात है और वरुण दिन (ऐतरेय ब्राह्मण ४.१०) ।\nजल के निर्माता के रूप में इनका वेदों में वर्णन है । उदारण के लिए, ऋग्वेद १.२.७ का पाठ है - \n\nमित्रं हुवे पूतदक्षं वरुणं च रिशादसम । धियं घृताचीं साधन्ता ।।\nअर्थात् (पूतदक्षं मित्रम्) पवित्र करने में दक्ष मित्र (रिशादशं वरुणं च) और ख़राब करने वाले वरुण को भी मैं ग्रहण करूँ, (घृताचीं धियं साधन्ता) चे दोनों पानी का निर्माण या प्रमाण करते हैं ।\n\nऔर ऋग्वेद में ७.३३.११ में आया है कि\n\nउतासि मैत्रावरुणो वशिष्ठोर्वश्या ब्रह्मन्मनसो अधिजातः । द्रप्सं स्कन्नं ब्रह्मणा दैव्येन विश्वेदेवाः पुष्करे त्वादद्रन्त ।।\n\nअर्थात् (वसिष्ठ उत मैत्रावरुणः असि) हे वासकतम जल, तू मित्र-वरुण का है या उनसे बना है, (ब्रह्मन् उर्वश्याः मनसः अधिजातः) अन्नदाता! तू विद्युत के सामर्थ्य से उत्पन्न हुआ है (द्रप्सं स्कन्नं त्वा) जल के रूप में परिणत, तुझको विद्वानों के अन्न हेतु सूर्यकिरणें अंतरिक्ष में धारण करती हैं ।\n\n", "id": "495397", "title": "मित्र वरुण"}
{"url": "https://hi.wikipedia.org/wiki?curid=495398", "text": "विश्लेषी संख्या सिद्धान्त\n\nगणितीय विश्लेषण से शब्दार्थ के अनुसार गणित को सरलतम तत्वों में विघटित करने का तात्पर्य होता है। ये तत्व अंततोगत्वा संख्याएँ ही हैं। क्रॉनेकर ने भी कहा है : ईश्वर ने धन पूर्णांकों की रचना की है, तथा अन्य सभी संख्याएँ मनुष्य द्वारा बनाई हुई हैं।\n\nसंख्या की कल्पना ने अनेक सामान्य सिद्धांतों से ही रूप ग्रहण किया है। हम धन पूर्णांकों से प्रारंभ करते हैं। जोड़ने तथा गुणन की कठिनाइयों को दूर करने के लिये ऋण संख्याओं तथा भिन्नांकों की कल्पना की गई तथा परिमेय संख्याओं (rational number) के निकायों का निर्माण हुआ। परिमेय संख्याओं का निकाय क्रमित है, अर्थात यदि इस निकाय की दो भिन्न संख्याएँ क तथा ख हों तो उनमें से एक दूसरी से बड़ी होगी, तथा यदि क> ख और ख >ग तो क > ग जबकि क ख और ग इस निकाय की संख्याएँ हैं। यदि दो भिन्न परिमेय संख्याएँ क तथा ख दी हुई हों तो हम सदा एक तीसरी परिमेय संख्या ग प्राप्त कर सकते हैं, जो इनमें से एक से बड़ी हो तथा दूसरे से छोटी हो। इससे यह सिद्ध होता है कि किन्हीं दो भिन्न परिमेय संख्याओं के बीच असंख्य परिमेय संख्याएँ होती हैं।\n\nभिन्नाकों तथा ऋणांकों का समावेश दो दृष्टिकाणों से न्यायोचित सिद्ध किया जा सकता है। किसी इकाई के बराबर भागों में से कुछ को व्यक्त करने के लिये भिन्नाकों की आवश्यकता होती है तथा ऋण संख्याएँ विपरीत दिशाओं में स्थित मापों को नापने के लिये उपयुक्त साधन प्रदान करती हैं। इस तर्क को व्यावहारिक गणित के विद्वान का तर्क माना जा सकता है। दूसरी ओर शुद्ध गणितज्ञ का भी तर्क है। इसके लिये धन, ऋण, भिन्न तथा पूर्ण संख्याओं की कल्पना एक ऐसे आधार पर स्थित है जो मापों से स्वतंत्र है। इनकी दृष्टि में गणितीय विश्लेषण एक ऐसी पद्धति है जो केवल संख्याओं से संबद्ध है तथा जिसका नापी जानेवाली वस्तुओं से कोई वास्तविक संबंध नहीं है।\n\nगणितीय विश्लेषण को पूर्णाकों की कल्पना पर आधारित करना संभव है। तत्पश्चात भिन्न प्रकार की संख्याओं की, उनके बीच समानता तथा असामनता की, तथा चारों आधारभूत संक्रियाओं की क्रमागत परिभाषाएँ अमूर्त रूप से प्रस्तुत की जा सकती हैं।\n\nपरिमेय से अपरिमेय तक की संख्याओं की कल्पना का विस्तार उतना ही स्वाभाविक है जितना धन पूर्णांकों से भिन्न संख्याओं तथा ऋण परिमेय संख्याओं तक का। सभी स्थितियों में हल संभव होने के लिए अपरिमेय संख्याओं की कल्पना की गई। यदि हमें ऐसे वर्ग की कर्ण रेखा को नापना हो जिसकी हर भुजा इकाई हो तो व्यावहारिक दृष्टि से भी इस विस्तार की आवश्यकता स्पष्ट हो जाती है।\n\nअपरिमेय संख्याओं का समावेशन करने के लिये डेडकिंड (Dedekind) तथा कैंटर (Cantor) ने अपने अपने सिद्धांत प्रस्तुत किए। परिमेय तथा अपरिमेय संख्याएँ दोनों वास्तविक संख्याओं के नाम से अभिहित की जाती हैं। इसके बाद संख्या की कल्पना का विस्तार संमिश्र संख्याओं तक किया गया: x + i y एक संमिश्र संख्या है जहाँ x और y वास्तविक संख्याएँ हैं तथा i, -1 का वर्गमूल है। संख्याओं की कल्पना से चरों (Variables) की कल्पना का उदगम होता है, जो इन मूल्यों को ग्रहण करते हें। चरों की कल्पना से हम वास्तविक चरों के फलन अथवा संमिश्र चरों के फलन (Function) की कल्पना तक पहुँचते हैं। तब संमिश्र चरों के फलित सिद्धांत और वास्तविक चरों के फलन सिद्धांत का विकास होता है। यह सब गणितीय विश्लेषण के अंतर्गत आता है।\n\n", "id": "495398", "title": "विश्लेषी संख्या सिद्धान्त"}
{"url": "https://hi.wikipedia.org/wiki?curid=495402", "text": "बासा गाँव\n\nबासा गाँव बनेर नदी के किनारे हरीपुर नामक एक कस्बे के साथ बसा है ! इसको सन 1400 में राजा हरिचन्द जिन्होनें हरीपुर नामक कस्बे की स्थापना की थी ने बसाया था, यहाँ राजा ने हर जाती के लोगों को बसाया था इसी से इस गाँव का नाम बासा पड़ा एवं हरीपुर जिसको की किसी समय छोटी काशी के नाम से जाना जाता था क्योंकि इस कस्बे में सबसे ज्यादा कुएं और मंदिर हुआ करते थे ! जिसमें से काफी हद तक टूट चुके हैं ! यहाँ राजा हरिचन्द द्वारा सन 1405 में बनवाया गया क़िला, भगवान कृष्ण का गोवर्धनधारी मंदिर, भगवान राम जी का मंदिर, माता दमन दोष जी का मंदिर एवं कई अन्य मंदिर आज भी उसी शान के साथ खड़े है ! इसी कस्बे में एक खेल का मैदान भी है जिसे चौगान कहते हैं किवंदन्तिओ के अनुसार कभी राजा के घोड़े इस मैदान में घास चरते थे ! गाँव बासा के साथ ही गुलेर नामक एक कस्बा है जिसमें कभी चन्द्र धर शर्मा गुलेरी जैसे महान कवि हुये हैं ! बासा गाँव के साथ ही एक छोटा सा रेलवे स्टेशन जिसे लुनसू के नाम से पुकारते हैं में खारे पानी का एक प्राकृतिक चश्मा है जिसका पानी पीने से (विशेष रूप से नौतपा में) कई प्रकार की बीमारियों से बचाव होता है क्रमशः...", "id": "495402", "title": "बासा गाँव"}
{"url": "https://hi.wikipedia.org/wiki?curid=495403", "text": "बिया नदी\n\nबिया नदी () रूस के साइबेरिया क्षेत्र में अल्ताई गणतंत्र और अल्ताई क्राय विभागों में स्थित एक ३०१ किमी लम्बी नदी है। यह तेलेत्स्कोये झील () से शुरू होती है और आगे चलकर बियस्क शहर से २६ किमी दक्षिण-पश्चिम में इसका कतुन नदी के साथ विलय हो जाता है, जिसके बाद मिली हुई धारा साइबेरिया की महान ओब नदी कहलाती है। बिया नदी का कुल जलसम्भर क्षेत्र ३७,००० वर्ग किमी है। यह हर साल नवम्बर से मध्य या दिसम्बर की शुरुआत में जम जाती है और अप्रैल में जाकर फिर पिघल जाती है। इसकी अधिकतम गहराई २८ फ़ुट (८.५ मीटर) है और इसपर बियस्क शहर तक जलीय यातायात चलता है।\n\n", "id": "495403", "title": "बिया नदी"}
{"url": "https://hi.wikipedia.org/wiki?curid=495412", "text": "कतुन नदी\n\nकतुन नदी () रूस के साइबेरिया क्षेत्र में अल्ताई गणतंत्र और अल्ताई क्राय विभागों में स्थित एक ६८८ किमी लम्बी नदी है। यह अल्ताई पर्वत शृंखला के सबसे ऊँचे पहाड़, बेलुख़ा पर्वत () पर स्थित हिमानी (ग्लेशियर) से शुरू होती है और आगे चलकर बियस्क शहर से २६ किमी दक्षिण-पश्चिम में इसका बिया नदी के साथ विलय हो जाता है, जिसके बाद मिली हुई धारा साइबेरिया की महान ओब नदी कहलाती है। बिया नदी का कुल जलसम्भर क्षेत्र ६०,९०० वर्ग किमी है। यह हर साल नवम्बर से मध्य या दिसम्बर की शुरुआत में जम जाती है और अप्रैल में जाकर फिर पिघल जाती है। इसपर जलीय यातायात चलता है।\n\nकतुन नदी में कुछ अन्य उपनदियाँ अपना जल विलय कर देती हैं। इनमें अरगुत नदी (), चुया नदी (), कोकसा नदी () और सेमा नदी () शामिल हैं।\n\n", "id": "495412", "title": "कतुन नदी"}
{"url": "https://hi.wikipedia.org/wiki?curid=495415", "text": "सयल्यूगेम पर्वत\n\nसयल्यूगेम​ () उत्तरी एशिया के साइबेरिया क्षेत्र में रूस के अल्ताई गणतंत्र और मंगोलिया में स्थित एक पर्वत शृंखला है। यह अल्ताई पर्वतों की एक दक्षिणपूर्वी उपशृंखला है।\n\n१३० किमी तक चलनी वाली इस पर्वतमाला में १,५०० से १,७०० मीटर की औसत ऊँचाई के पहाड़ हैं। इसके कुछ पर्वत ३,५०० मीटर के आसपास की लम्बाई के हैं - जिनमें ३,५०२ मीटर लम्बा सरी नोख़ोईत​ पर्वत () और ३,४९९ मीटर ऊँचा सरझ़ेमती पर्वत () शामिल हैं ('सरझ़ेमती' में बिन्दुवाले 'झ़' के उच्चारण पर ध्यान दें जो टेलिविझ़न के 'झ़' से मिलता-जुलता है)। पर्वतों के बीच में कुछ ऊँचे पठार भी स्थित हैं।\n\nइन पर्वतों में मौसम बहुत सर्द होता है। जनवरी में औसत तापमान -३२ °सेंटीग्रेड होता है लेकिन रात्री में -६२ °सेंटीग्रेड (यानि शून्य से ६२ डिग्री कम) तक गिर सकता है। गर्मियों की दोपहर में यहाँ तापमान ३० °सेंटीग्रेड तक चढ़ सकता है। इन पर्वतों पर बहुत बर्फ़ गिरती है और कुछ पहाड़ सदैव बर्फ़ग्रस्त रहते हैं।\n\n", "id": "495415", "title": "सयल्यूगेम पर्वत"}
{"url": "https://hi.wikipedia.org/wiki?curid=495417", "text": "सरस्वती भवन पुस्तकालय\n\nसरस्वती भवन पुस्तकालय वाराणसी में स्थित भारत का एक प्रसिद्ध पुस्तकालय है। यह सम्पूर्णानन्द संस्कृत विश्वविद्यालय के परिसर में है। यहाँ दुर्लभ पाण्डुलिपियाँ रखी हैं। इस समय यहाँ एक लाख से ज्यादा पांडुलिपियाँ हैं। भारतीय ज्ञान-विज्ञान का अनमोल खजाना संजोने वाली दुर्लभ प्राचीनतम पांडुलिपियों के संरक्षण के लिए ही सरस्वती भवन की स्थापना की गई थी। \n\nइस पुस्तकालय की स्थापना राजकीय संस्कृत महाविद्यालय, वाराणसी की स्थापना के समय ही (१८९४ में) हो गयी थी। किन्तु इसके भवन का शिलान्यास १६ नवम्बर १९०७ को वेल्स के राजकुमार एवं राजकुमारी के आगमन के समय हुआ था। यह भवन १९१४ में बनकर तैयार हुआ और इसका नाम 'प्रिन्स ऑफ वेल्स सरस्वती भवन' रखा गया।\n\nप्रारंभ में इस पुस्तकालय में वेद, वेदांग, पुराण, ज्योतिष एवं व्याकरण आदि विषयों की 1,11,132 पांडुलिपियां थीं परन्तु वर्तमान में इनकी संख्या लगभग 95 हजार है। देवनागरी, खरोष्ठी, मैथिली, बंग, ओड़िया, नेवाड़ी, शारदा, गुरुमुखी, तेलुगु एवं कन्नड की विभिन्न लिपियों और संस्कृत में लिखी गईं ये पांडुलिपियां स्वर्ण पत्र, कागज, ताड़पत्र, भोजपत्र एवं काष्ठपत्र पर लिखी गई हैं। इनमें स्वर्णपत्र पर लिखी गई त्रिपिटक, श्रीमद्भागवत गीता समेत कई पांडुलिपियां करीब 900 साल पुरानी हैं।\n\n\n", "id": "495417", "title": "सरस्वती भवन पुस्तकालय"}
{"url": "https://hi.wikipedia.org/wiki?curid=495422", "text": "प्रतिकारक\n\n'प्रतिकारक (Antidotes) वे पदार्थ हैं जिनका व्यवहार विषों के अपकारी प्रभाव (हानिकारक प्रभाव) को रोकने के लिये होता है। \n\nकुछ प्रतिकारक विषों के साथ संयुक्त हो उसके बुरे प्रभाव का निराकरण कर देते हैं। उदाहरण के लिए यदि विष कोई प्रबल अम्ल है तो मृदुक्षार, जैसे तनु ऐमोनिया (आधे पाइंट जल में एक चम्मच ऐमोनिया) या चूने का पानी, मैग्नीशिया, खड़िया आदि के व्यवहार से अम्ल के प्रभाव का निराकरण किया जाता है। विष यदि प्रबल क्षार है, तो उसका प्रतिकार मृदु अम्लों, तनु ऐसीटिक अम्ल, सिरका, नीबू के रस से किया जा सकता है। यदि विष की प्रकृति का ठीक ठीक पता न हो तो अंडे की सफेदी, मीठे तेल (फास्फोरस विष में नहीं) तथा पर्याप्त पानी या दूध देकर उसके प्रभाव को कम करना चाहिए। मुँह में अंगुलि डालकर, अथवा वमनकारी औषधियाँ देकर, विष को जल्द से जल्द बाहर निकाल देने की चेष्टा करनी चाहिए। बहुत अधिक मात्रा में सादा पानी पिलाकर, अथवा एक प्याले गरम पानी में एक चम्मच सरसों या सीरप (Syrup of Ipecac) डालकर, पिलाने से वमन कराया जा सकता है। अधिकांश विषों में दूध, अंडे की सफेदी अथवा कड़ी कॉफी या चाय से राहत मिलती है। विष से जो लक्षण उत्पन्न हुए हों, उनके विपरीत लक्षण उत्पन्न करनेवाली औषधियों का सेवन करना चाहिए। यदि शीत मालूम हो, थकावट और अचेतना दिखाई पड़े, तो विषाक्रांत व्यक्ति को गरम रखना चाहिए और उसे उद्दीपक पदार्थो जैसे कड़ी कॉफी या कड़ी चाय, का सेवन कराना चाहिए। यदि नींद आती हो तो उसे गरम जल के टब में रखना अच्छा होता है। यदि आवश्यकता पड़े तो कृत्रिम श्वसन का सहारा बिना संकोच लेना चाहिए। निद्रोत्पादक ओषधियों के विष में तो कड़ी कॉफी का उपयोग शीघ्रातिशीघ्र करना चाहिए।\n\nकिसी डाक्टर को तुरंत बुलाकर विषाक्रांत व्यक्ति को दिखाना चाहिए और जो विष खाया गया है या खाए जाने की संभावना हो, उसे डॉक्टर को बता देना चाहिए। यदि विष आमाशय में गया हो, तो डॉक्टर से राय लेकर आमाशय को खाली करने का उपाय करना चाहिए।\n\nऐल्कोहल : वमन कराना और आमाशय को पूर्णतया धोना, कॉफी पिलाना, शरीर को शीतल और सिर को गरम रखना तथा ऐरोमैटिक स्पिरिट्स ऑव ऐमोनिया का सेवन कराना चाहिए।\n\nअम्ल (हाइड्रोक्लोरिक, नाइट्रिक और सल्फ्यूरिक) : मृदुक्षार, जैसे ऐमोनिया, बेकिंग पाउडर, मैग्नीशिया, खड़िया, चूने का पानी, तथा साबुन जल का सेवन।\n\nप्रुसिक अम्ल : यह बड़ा विषैला अम्ल है। आमाशय को धोना, एमि नाइट्राइट का अंत:श्वसन और साथ साथ सोडियम नाइट्राइट और सोडियम थायोसल्फेट का अंत:शिरा इंजेक्शन, मेथिलीन का अंत:शिरा इंजेक्शन आदि उपाय हैं।\n\nकार्बोलिक अम्ल : विलेय सल्फेट का सेवन, हलके ऐल्कोहल, कच्चे अंडे या आटे के पानी का सेवन।\n\nक्षार : तनु अम्ल, २ से ३% ऐसीटिक अम्ल, सिरका, नींबू के रस का सेवन। खानेवाला तेल, घी, दूध, मलाई तथा अन्य शामक द्रवों का सेवन।\n\nऐल्कैलॉयड (कोकेन, एकोनाइट, बेलाडोना, स्ट्रिकनीन, अफीम मार्फिन, तंबाकू तथा निकोटिन) : आमाशय को पोटाश परमैंगनेट के विलयन (१:१०००) से पंप द्वारा धोना; कृत्रिम श्वसन या ऑक्सीजन का श्वसन, बिना दूध की कॉफी पिलाना, केंद्रीय तंत्र के उद्दीपक का सेवन; शरीर को गरम रखना तथा बारबिट्यूरेट द्वारा उत्तेजना का नियंत्रण।\n\nपारा (बाइक्लोराइड ऑव मर्करी, मरक्यूरिक क्लोराइड, सिंदूर, हिंगुल) : सोडियम फॉर्मैल्डिहाइड सल्फोक्सिलेट से धोना; १० मिनट के अंदर वमन कराना; अंडे की सफेदी तथा दूध का सेवन सोडियम लैक्टेट का सेवन।\n\nसंखिया (अनेक कीटनाशक ओषधियों में आर्सेनिक रहता है) : अमाशय को नली द्वारा पर्याप्त मात्रा में सेवन, या सोडियम थायोसल्फेट विलयन का अंत: शिरा इंजेक्शन।\n\nतूतिया : आमाशय को पंप से धोना; दूध, अंडे की सफेदी, साबुन, तथा आटा मिले पानी का सेवन।\n\nसीसा (लेड) : प्रचुर पानी से धोना, इप्सम सॉल्ट का सेवन; अंडे की सफेदी और दूध का सेवन; आटे के पानी का सेवन।\n\nआयोडीन (टिंक्चर ऑव आयोडीन) : पंप से आमाशय धोना, वमन कराना; आटे की गाढ़ी लेई का सेवन।\n\nफास्फोरस (दियासलाई) : आमाशय को हल्के पोटाश परमैंगनेट या हाइड्रोजन परॉक्साइड के विलयन से धोना। इसमें दूध, तेल या घी का सेवन वर्जित है। दूध या पानी के साथ आधा चम्मच तारपीन का सेवन, आटा, इप्सम सॉल्ट या मैक्नीशिया का सेवन।\n\nऐंटिमनी : पारद सा ही उपचार करना चाहिए, दूध तथा अंडे का सेवन कराना चाहिए।\n\nटोमेन (ptomaine) विष : मछली और मांस के सड़ने से बने विष को टोमेन कहते हैं। डिब्बे में बंद मांस मछली में भी यह विष कभी कभी पाया जाता है। इस विष के निराकरण के लिये कोई प्रबल रेचक (इप्सम सॉल्ट, रेंडी तेल आदि) का सेवन आवश्यक है। अल्प तारपीन मिला, या साबुन झाग युक्त पानी से एनिमा लेना।\n\nरजत विष : नमकीन पानी का प्रचुर सेवन; दूध, साबुन तथा बेकिंग सोडा का सेवन।\n\nवनस्पति विष' : इसका कोई प्रतिकारक नहीं है। उद्दीपक तथा रेचक का सेवन तथा वमन कराना चाहिए।\n\nछत्रक (Mushroom) : उदर का पंप से प्रक्षालन; उदर को गरम रखना; कड़ी कॉफी और फिर रेंड़ी के तेल का सेवन।\n\nगैस : कुछ गैसें विषाक्त होती हैं। गैस से आक्रांत व्यक्ति को खुली वायु में रखना, कृत्रिम श्वसन, शरीर को गरम रखना, कॉफी का सेवन तथा एनीमा देना चाहिए।\n\n", "id": "495422", "title": "प्रतिकारक"}
{"url": "https://hi.wikipedia.org/wiki?curid=495423", "text": "साहेल\n\nसाहेल क्षेत्र उत्तरी अफ़्रीका का वह मध्यवर्ती क्षेत्र है जहाँ उसके उत्तर का सहारा मरुस्थल दक्षिण के सवाना इलाके में परिवर्तित होना शुरू होता है। यह उत्तरी अफ़्रीका में लाल सागर से अटलांटिक महासागर तक फैला है; यानी उत्तरी अफ़्रीका की पूरी चौड़ाई। इसका नाम अरबी भाषा के साहिल शब्द से उद्घृत हुआ है जिसका मतलब होता है\nसमुद्रतट और इसकी वनस्पति सहारा की रेत को दक्षिण में बढ़ने से रोकती है; यानि यह क्षेत्र सहारा की रेत का तट बन जाता है।\nसाहेल पूरब से पश्चिम तक इन देशों की सीमाओं से ग़ुज़रता है: एरिट्रिया, दक्षिण सूडान का उत्तरी भाग, सूडान का दक्षिणी भाग, चाड का मध्य भाग, अल्जीरिया और नाइजर का दक्षिणी भाग, माली का मध्य भाग, मौरितानिया का दक्षिणी भाग और सेनेगल का उत्तरी भाग।", "id": "495423", "title": "साहेल"}
{"url": "https://hi.wikipedia.org/wiki?curid=495428", "text": "वाम्बा क्षेत्र\n\nवाम्बा क्षेत्र कांगो लोकतान्त्रिक गणराज्य का एक क्षेत्र है जिसका प्रशासनिक केन्द्र वाम्बा का शहर है। यह इलाका सोने के खनन के लिए प्रसिद्ध है।\n", "id": "495428", "title": "वाम्बा क्षेत्र"}
{"url": "https://hi.wikipedia.org/wiki?curid=495429", "text": "किरातार्जुनीयम्\n\nकिरातार्जुनीयम् महाकवि भारवि द्वारा सातवीं शती ई. में रचित महाकाव्य है जिसे संस्कृत साहित्य में महाकाव्यों की 'वृहत्त्रयी' में स्थान प्राप्त है। महाभारत में वर्णित किरातवेशी शिव के साथ अर्जुन के युद्ध की लघु कथा को आधार बनाकर कवि ने राजनीति, धर्मनीति, कूटनीति, समाजनीति, युद्धनीति, जनजीवन आदि का मनोरम वर्णन किया है। यह काव्य विभिन्न रसों से ओतप्रोत है किन्तु यह मुख्यतः वीर रस प्रधान रचना है।\n\nसंस्कृत के छ: प्रसिद्ध महाकाव्य हैं – बृहत्त्रयी और लघुत्रयी। किरातार्जनुयीयम्‌ (भारवि), शिशुपालवधम्‌ (माघ) और नैषधीयचरितम्‌ (श्रीहर्ष)– बृहत्त्रयी कहलाते हैं। कुमारसम्भवम्‌, रघुवंशम् और मेघदूतम् (तीनों कालिदास द्वारा रचित) - लघुत्रयी कहलाते हैं।\n\nकिरातार्जुनीयम्‌ भारवि की एकमात्र उपलब्ध कृति है, जिसने एक सांगोपांग महाकाव्य का मार्ग प्रशस्त किया। माघ-जैसे कवियों ने उसी का अनुगमन करते हुए संस्कृत साहित्य भण्डार को इस विधा से समृद्ध किया और इसे नई ऊँचाई प्रदान की। कालिदास की लघुत्रयी और अश्वघोष के बुद्धचरितम्‌ में महाकाव्य की जिस धारा का दर्शन होता है, अपने विशिष्ट गुणों के होते हुए भी उसमें वह विषदता और समग्रता नहीं है, जिसका सूत्रपात भारवि ने किया। संस्कृत में किरातार्जुनीयम्‌ की कम से कम 37 टीकाएँ हुई हैं, जिनमें मल्लिनाथ की टीका घंटापथ सर्वश्रेष्ठ है। सन 1912 में कार्ल कैप्पलर ने हारवर्ड ओरियेंटल सीरीज के अंतर्गत किरातार्जुनीयम् का जर्मन अनुवाद किया। अंग्रेजी में भी इसके भिन्न-भिन्न भागों के छ: से अधिक अनुवाद हो चुके हैं।\n\nराजनीति और व्यवहार-नीति में भारवि के विशेष रुझान के चलते यह युक्तियुक्त ही था कि वे किरातार्जुनीयम्‌ का कथानक महाभारत से उठाते। उन्होंने वनपर्व के पाँच अध्यायों से पांडवों के वनवास के समय अमोघ अस्त्र के लिए अर्जुन द्वारा की गई शिव की घोर तपस्या के फलस्वरूप पाशुपतास्त्र प्राप्त करने के छोटे-से प्रसंग को उठाकर उसे अठारह सर्गों के इस महाकाव्य का रूप दे दिया।\n\nजब युधिष्ठिर कौरवों के साथ संपन्न द्यूतक्रीड़ा में सब कुछ हार गये तो उन्हें अपने भाइयों एवं द्रौपदी के साथ 13 वर्ष के वनवास पर जाना पड़ा। उनका अधिकांश समय द्वैतवन में बीता। वनवास के कष्टों से खिन्न होकर और कौरवों द्वारा की गयी साजिश को याद करके द्रौपदी युधिष्ठिर को अक्सर प्रेरित करती थीं कि वे युद्ध की तैयारी करें और युद्ध के माध्यम से कौरवों से अपना राजपाठ वापस लें। भीम भी द्रौपदी की बातों का पक्ष लेते हैं।\n\nगुप्तचर के रूप में हस्तिनापुर भेजे गए एक वनेचर (वनवासी) से सूचना मिलती है कि दुर्योधन अपने सम्मिलित राज्य के सर्वांगीण विकास और सुदृढ़ीकरण में दत्तचित्त है, क्योंकि कपट-द्यूत से हस्तगत किए गए आधे राज्य के लिए उसे पांडवों से आशंका है। पांडवों को भी लगता है कि वनवास की अवधि समाप्त होने पर उनका आधा राज्य बिना युद्ध के वापस नहीं मिलेगा। द्रौपदी और भीम युधिष्ठिर को वनवास की अवधि समाप्त होने की प्रतीक्षा न कर दुर्योधन पर तुरंत आक्रमण के लिए उकसाते हैं, लेकिन आदर्शवादी, क्षमाशील युधिष्ठिर व्यवहार की मर्यादा लाँघने को तैयार नहीं।\n\nउधर आ निकले व्यास सलाह देते हैं कि भविष्य के युद्ध के लिए पांडवों को अभी से शक्ति-संवर्धन करना चाहिए। उन्हीं के द्वारा बताए गए उपाय के अनुसार अर्जुन शस्त्रास्त्र के लिए इन्द्र (अपने औरस पिता) को तप से प्रसन्न करने के लिए एक यक्ष के मार्गदर्शन में हिमालय-स्थित इन्द्रकील पर्वत की ओर चल पड़ते हैं। वहां एक आश्रम बनाकर की गई तपस्या के फलस्वरूप अप्सराओं आदि को भेजकर परीक्षा लेने के बाद इंद्र एक वृद्ध मुनि के वेष में उपस्थित होते हैं और तपस्या के नाशवान लौकिक लक्ष्य को निःसार बताते हुए परमार्थ की महत्ता का निदर्शन करते हैं। अर्जुन इसकी काट में कौरवों द्वारा किए गए छल एवं अन्याय का लेखा-जोखा प्रस्तुतकर शत्रु से प्रतिशोध लेने की अनिवार्यता, सामाजिक कर्तव्य-पालन तथा अन्याय के प्रतिकार का तर्क देकर इंद्र को संतुष्ट कर देते हैं। फलस्वरूप इंद्र अपने वास्तविक रूप में प्रकट होकर अर्जुन को मनोरथ-पूर्ति के लिए शिव की तपस्या करने की सलाह देते हैं।\n\nअर्जुन फिर से घोर, निराहार तपस्या में लीन हो जाते हैं। अर्जुन इंद्रकील के लिए एक अजनबी तपस्वी है, जटा, वल्कल और मृगचर्म तो उसके पास हैं लेकिन साथ ही शरीर में कवच भी है, यज्ञोपवीत की जगह प्रत्यंचा-समेत गांडीव धनुष है, दो विशाल तरकस हैं और एक उत्तम खड्ग भी। उसे मुनिधर्म-विरोधी समझकर वहाँ के अन्य तपस्वी आतंकित हैं और शंकर के पास निवेदन के लिये पहुँच जाते हैं।उसके क्रम में शिव जी किरातों की स्थानीय जनजाति के सेनापति का वेश धारणकर किरातवेशधारी अपने गणों की सेना लेकर अर्जुन के पास पहुँच जाते हैं। तभी 'मूक' नाम का एक दानव अर्जुन की तपस्या को देवताओं का कार्य समझकर, विशाल शूकर का शरीर धारणकर, उसको मारने के लिए झपटता है। शिव और अर्जुन दोनों द्वारा एक साथ चलाए गए एक-जैसे बाण से उस सूअर की इहलीला समाप्त हो जाती है। शिव का बाण तो उसके शरीर को बेधता हुआ धरती में धँस जाता है और अर्जुन जब अपना बाण उसके शरीर से निकालने जाते हैं तो शिव अपने एक गण को भेजकर विवाद खड़ा करा देते हैं। परिणामतः दोनों के बीच युद्ध आरम्भ हो जाता है। अर्जुन गणों की सेना को तो बाण-वर्षा से भागने को मजबूर कर देते हैं पर शिव के साथ हुए युद्ध में परास्त हो जाते हैं। पराजय से हताश अर्जुन किरात-सेनापति के वेश में शिव को पहचानकर समर्पण कर देते हैं, जिससे प्रसन्न होकर शिव प्रकट होते हैं और पाशुपतास्त्र प्रदानकर उसका प्रशिक्षण देते हैं। इस तरह अर्जुन का मंतव्य पूरा होने के साथ महाकाव्य-विधा के भी सारे मंतव्य सिद्ध हो जाते हैं।\n\nकिरात वेशधारी शिव के इस लोकोत्तर मिथक से इतर इस प्रसंग की अपनी एक विशिष्ट जनजातीय अभिव्यंजना भी है, जो इस काव्य को वर्तमान भावबोध के करीब लाती है। युधिष्ठिर और गुप्तचर बने वनेचर के बीच घटित संवाद में वनेचर की जो अटूट स्वामिभक्ति, अदम्य निर्भीकता और उच्च राजनीतिक समझ सामने आती है, वह वनवासियों के प्रति भारवि की पक्षभरता में संदेह की कोई गुंजाइश नहीं छोड़ती। वनेचर शुरू में ही स्पष्ट कर देता है—\n\nइस पूरे प्रकरण के आरम्भ में द्रौपदी की बातों के समर्थन में भीम द्वारा युधिष्ठिर के प्रति कुछएक नीतिवचन कहे गये हैं। उन्हीं में से एक नीचे उद्धरित है:\n\nभारवि अपने अर्थ-गौरव (गहन भाव-सम्पदा) के लिए जाने जाते हैं—‘उपमा कालिदासस्य भारवेरर्थगौरवम्‌’। इस अर्थ-गौरव से मेल खाती एक विदग्ध भाषा और अभिव्यक्ति-कौशल उनकी सम्पदा है। राजनीति और व्यवहार-नीति सहित जीवन के विविध आयामों में उनकी असाधारण पैठ है। आदर्श और व्यवहार के द्वंद्व तथा यथार्थ जीवन के अतिरेकों के समाहार से अर्जित संतुलन उनके लेखन को ‘समस्तलोकरंजक’ बनाता है। लेकिन भारवि मूलत: जीवन की विडंबनाओं और विसंगतियों के कवि हैं, उनका सामना करते हैं और उनके खुरदुरे यथार्थ के बीच संगति बिठाने का प्रयास करते हैं। किरातार्जुनीयम्‌ के पहले सर्ग में द्रौपदी और दूसरे में भीम द्वारा युधिष्ठिर को दुर्योधन के विरुद्ध युद्ध की घोषणा के लिए उकसाने और युधिष्ठिर द्वारा उसे अनीतिपूर्ण बताकर अस्वीकार कर देने के क्रम में भारवि ने राजनीति के दो छोरों के बीच के द्वंद्व पर बहुत सार्थक विमर्श प्रस्तुत किया है। इसी तरह ग्यारहवें सर्ग में मोक्ष के स्थान पर शक्ति और प्रभुता के लिए किए जा रहे अर्जुन के तप को इन्द्र द्वारा गर्हित बताए जाने पर, अर्जुन के प्रत्युत्तर के रूप में भारवि ने जीवन-व्यवहार में अन्याय के प्रतिकार, लौकिक सफलता, यश और आत्म-सम्मान के महत्व पर जो गम्भीर विचार दिए हैं वे स्वस्थ इहलौकिक जीवन का एक संतुलित आदर्श का चित्र उपस्थित करते हैं।\n\nभाषा पर अपने अप्रतिम अधिकार के चलते चित्रकाव्य के जिस भाषिक चमत्कार (किरातार्जुनीयम्‌ के पंद्रहवें सर्ग में) की परम्परा भारवि ने शुरू की, उनके बाद के कवियों के लिए वह कसौटी बन गई और माघ (शिशुपालवधम्‌) में जाकर वह चरमोत्कर्ष पर पहुँची।\n\nनिम्नलिखित पंक्तियों में चित्रालंकार देखिए-\n\nइसी प्रकार निम्नलिखित श्लोक को ध्यान से देखिये। इसे \"सर्वतोभद्र\" (सभी तरफ से सुन्दर) कहते हैं। इसमें पहली पंक्ति को बायें से पढिये या दायें से- समान है। इसी तरह सभी पंक्तियों के प्रथम अक्षर (मात्रा सहित) लीजिये या अन्तिम अक्षर लीजिये - 'देवाकानि मिलता है। \n\nएक अन्य श्लोक देखिये। इसमें \"महायमक\" अलंकार है। एक ही पद (\"विकाशमीयुर्जगतीशमार्गणा\") चार बार आया है किन्तु अर्थ भिन्न-भिन्न हैं।\n\nकीरातार्जुनीयम् में १८ सर्ग हैं।\n\nकिरातार्जुनीयम्‌ के पहले सर्ग में द्रौपदी और दूसरे में भीम द्वारा युधिष्ठिर को दुर्योधन के विरुद्ध युद्ध की घोषणा के लिए उकसाने और युधिष्ठिर द्वारा उसे अनीतिपूर्ण बताकर अस्वीकार कर देने के क्रम में भारवि ने राजनीति के दो छोरों के बीच के द्वंद्व पर बहुत सार्थक विमर्श प्रस्तुत किया है। तीसरे सर्ग में व्यास कौरव पक्ष के भीष्म, द्रोण, कर्ण-जैसे धुरंधरों को पांडवों द्वारा अजेय बताते हुए 13 साल की अवधि में हर तरह से शक्ति-संवर्धन करने और भविष्य के अवश्यम्भावी युद्ध की तैयारी के लिए उसका उपयोग करने की सलाह देते हैं। इसके लिये वे अर्जुन को उच्च कोटि के शस्त्रास्त्र हेतु तपस्या से इंद्र को प्रसन्न करने के लिए प्रेरित करते हैं और अपने साथ लाए एक यक्ष को भी छोड़ जाते हैं जो अर्जुन को इंद्र की तपस्या के लिए उपयुक्त स्थान तक ले जाएगा। चौथे सर्ग में यक्ष के मार्गदर्शन में अर्जुन की द्वैतवन से हिमालय तक की यात्रा का सजीव एवं रोचक वर्णन है, जिसमें शरद ऋतु की थिर और संयत प्रकृति और उसके साथ घुले-मिले जन-जीवन का उल्लास नाना रूपों में तरंगित है। पाँचवाँ सर्ग यक्ष के साथ अर्जुन के यात्रा-प्रसंग से गिरिराज हिमालय के पर्वतीय प्रदेश के विशद, अलंकारिक वर्णन की छटा से दीप्त है।\n\nछठे सर्ग का वर्ण्य विषय है : अर्जुन की आँखों से देखी इंद्रनील की अप्रतिम शोभा, वहाँ पहुंचकर अर्जुन द्वारा तप का प्रारम्भ, प्रकृति के विभिन्न उपादानों का तप में सहयोग, वहाँ तैनात वनदेवों द्वारा अमरावती पहहुँचकर इन्द्र को सूचित करना, इंद्र द्वारा देवांगनाओं को उनके सहचर गंधर्वों के साथ वहाँ जाकर अपने हाव-भाव और सौन्दर्य से अर्जुन की तपस्या में विघ्न डालने का आदेश देना, ताकि उनकी निष्ठा की परीक्षा हो सके। सातवें सर्ग में अप्सराएँ तथा उनके सहचर गन्धर्व पूरे उल्लास-विलास के साथ आकाश मार्ग से विशेष प्रकार के हाथियों और रथों पर सवार देव गंगा के किनारे-किनारे अमरावती से इंद्रकील तक की यात्रा करते हैं। इंद्रकील के पास नीचे उतरकर वे पृथ्वी-गंगा के रम्य तट पर अपनी माया से गंधर्व-नगरी जैसा दिव्य शिविर बना लेते हैं। आठवाँ सर्ग में अप्सराएँ अपने शिविरों से वन-विहार के लिए निकलती हैं। यहाँ से शृंगार रस का रंग चढ़ना शुरू होता है, जो इसी सर्ग में वर्णित जल-क्रीड़ा में गाढ़ा होता है और नवें सर्ग में मद्य-पान के साथ सम्पन्न काम-केलि में अपनी पराकाष्ठा पर पहुँच जाता है। दसवाँ सर्ग अप्सराओं द्वारा अर्जुन का ध्यान खींचकर उसे तपस्या से च्युत करने के अभियान और उसकी असफलता का है।\n\nग्यारहवें सर्ग में वयोवृद्ध मुनि के वेष में इन्द्र के आगमन और उनके द्वारा तपस्या के सांसारिक लक्ष्य की निस्सारता का निदर्शन है जिसके प्रत्युत्तर में अर्जुन लौकिक जीवन के मूल्यों, प्राथमिकताओं का अपना आख्यान रचते हैं। इस सर्ग के अंत में अर्जुन के तर्क से संतुष्ट देवराज अपने स्वरूप में प्रकट होकर उसके लक्ष्य के अनुरूप शिव की आराधना का उपदेश देते हैं। बारहवें सर्ग में अर्जुन घोर तपस्या आरम्भ कर देते हैं जिससे घबराकर अन्य संन्यासी शंकर के पास जा पहुंचते हैं। शंकर किरात का वेश धरकर अर्जुन से मिलते हैं। तेरहवें सर्ग में अर्जुन और किरात रूपधारी शिव दोनों सूकर रूपधारी (मूक दानव) पर तीर से आक्रमण करते हैं।\n\nकिरातार्जुनीयम्‌ के अंतिम पाँच सर्ग (१४ से १८) अपनी गण-सेना के साथ किरातवेशधारी शिव और अर्जुन के बीच युद्ध को समर्पित हैं। १५वें सर्ग में , जिसमें युद्ध का यह चरण आता है, भारवि ने चित्रकाव्य (अलंकारिक छंद) का प्रयोगकर महाकाव्य के दायरे के भीतर एक नई परम्परा का सूत्रपात किया है।\n\nकिरातार्जुनीयम् समालोचकों को अतिप्रिय है। इस पर ४२ से अधिक टीकाएँ हैं।\n\n\n", "id": "495429", "title": "किरातार्जुनीयम्"}
{"url": "https://hi.wikipedia.org/wiki?curid=495437", "text": "विरंजन\n\nरंगीन पदार्थों से रंग निकालकर उन्हें श्वेत करने को विरंजन करना (ब्लीचिंग) कहते हैं। विरंजन से केवल रंग ही नहीं निकलता, वरन् प्राकृतिक पदार्थों से अनेक अपद्रव्य भी निकल जाते हैं। अनेक पदार्थों को विरंजित करने की आवश्यकता पड़ती है। ऐसे पदार्थों में रूई, वस्त्र, लिनेन, ऊन, रेशम, कागज लुगदी, मधु, मोम, तेल, चीनी और अनेक अन्य पदार्थ हैं।\n\nविरंजकों का कार्य प्रायः आक्सीकरण पर आधारित है। अधिकांश विरंजक क्लोरीन पर आधारित हैं।\n\nऊन और सूती वस्त्र के विरंजन की कला हमें बहुत प्राचीन काल से मालूम है। प्राचीन मिस्रवासी, यूनानी, रोमवासी तथा फिनिशियावासी विरंजित सामान तैयार करते थे, पर कैसे करते थे इसका पता आज हमें नहीं है। प्लिनी (Pliny) ने कुछ पेड़ों और पेड़ों की राखों का उल्लेख किया है। ऐसा मालूम होता है कि यूरोप में डच लोग विरंजन की कला में अधिक विख्यात थे। इंग्लैंड में १४वीं शताब्दी में विरंजन करने के स्थानों का वर्णन मिलता है। १८वीं शताब्दी में इसका प्रचार वस्तुत: व्यापक हो गया था। उस समय वस्त्रों को क्षारीय द्रावों (lye) में कई दिनों तक डूबाकर धोते और घास पर कई सप्ताह सुखाते थे। इसके बाद वस्त्रों को मट्ठे में कई दिन डुबाकर फिर धोकर साफ करते थे।\n\nविरंजन व्यवसाय की स्थापना वस्तुत: १७८७ ई. में हुई। तब तक क्लोरीन का आविष्कार हो चुका था और वस्त्रों के विरंजन में यह बड़ा प्रभावकारी सिद्ध हुआ था। बेटौले (Berthollet) पहले वैज्ञानिक थे, जिन्होंने स्पष्ट रूप से घोषित किया था कि वस्त्रों के विरंजन में क्लोरीन गैस का उपयोग हो सकता है और इसका उल्लेख उन्होंने अपने एक निबंध में किया था, जो 'जर्नल द फ़िज़िक' में १७८६ ई. में छपा था। फिर तो इसका उपयोग कई देशों में होने लगा। विरंजन के लिए क्लोरीन गैस असुविधाजनक थी। इससे इसके उपयोग में कुछ सम तक अच्छी प्रगति न हो सकी। पीछे देखा गया कि क्लोरीन को दाहक पोटैश में अवशोषित करके उपयोग करने पर भी विरंजन हो सकता है। फिर क्लोरीन को चूने में अवशोषित कर विरंजन चूर्ण तैयार किया गया, जिसका उपयोग आज तक होता आ रहा है। इसके स्थान में अब सोडियम हाइपोक्लोराइट और द्रव क्लोरीन का प्रयोग भी होने लगा है।\n\nकच्ची रूई में अपद्रव्य के रूप में मोम, वसाम्ल, पेक्टिन, रंजक, ऐल्ब्युमिनॉयड और खनिज लवण रहते हैं। इनकी मात्रा लगभग पाँच प्रतिशत तक रह सकती है। विरंजन से ये अपद्रव्य बहुत कुछ निकल जाते हैं। यदि रूई का विरंजन पहले नहीं हुआ है, तो अपद्रव्यों को निकलने के लिए रूई के सूतों और वस्त्रों का भी विरंजन होता है।\n\nकपास के सूत के विरंजन के लिए सूत को तीन से चार प्रतिशत सोडा ऐश, या दो प्रतिशत दाहक सोडा, के साथ छह से आठ घंटे तक न्यून दबाव पर उबालते हैं। फिर उसे धोकर विरंजन द्रव के साथ आधे से दो घंटे तक उपचारित करते हैं। उसे फिर पानी से धोकर हाइड्रोक्लोरिक अम्ल या सल्फ्यूरिक अम्ल में डुबाकर भली भाँति धो लेते हैं। यदि सूत को बिल्कुल सफेद बनाना है, तो उसको साबुन के दुर्बल विलयन में निलंबित कर कुछ रंग लेते हैं। उबालने से सूत के अधिकांश अपद्रव्य निकल जाते हैं। यदि अल्प रेज़िन साबुन मिलाकर उबालें, तो मोम प्राय: समस्त निकल जाता है।\n\nयदि वस्त्र विरंजन किया जाए, तो उससे मोम के साथ साथ वे पदार्थ भी, जैसे स्टार्च, मैग्नीशियम लवण आदि, जो सज्जीकरण में प्रयुक्त होते हैं, बहुत कुछ निकल जाते हैं। विरंजन के पश्चात् वस्त्र हल्के नीले रंग से रँगने से कपड़े बिल्कुल सफेद हो जाते हैं। यदि कपड़े पर छींट की छपाई करनी हो, तो वस्त्रों को विरंजित कर बिल्कुल सफेद बनाना आवश्यक होता है।\n\nसनई के सूतों का विरंजन अधिक पेचीदा और अपसाध्य होता है, क्योंकि ऐसे सूत में अपद्रव्यों की मात्रा २० प्रतिशत या इससे भी अधिक रहती है, जबकि रूई में अपद्रव्यों की मात्रा ५ प्रतिशत से अधिक नहीं रहती। सन के सूतों में जो अपद्रव्य रहते हैं, उनमें रंजकों के अतिरिक्त एक विशेष प्रकार का मोम, 'सनई मोम', रहता है, जिसपर किसी अभिकर्मक की क्रिया कठिन होती है। यदि सनई के वस्त्रों का विरंजन करना है, तो कठिनता और बढ़ जाती है क्योंकि ऐसे वस्त्रों में विरंजकों का प्रवेश कुछ कठिन होता है।\n\nसनई के सूतों और वस्त्रों का विरंजन प्राय: वैसे ही होता है जैसे रूई के सूतों और वस्त्रों का। अंतर केवल इस बात में रहता है कि उन्हें घास पर रखकर धूप में सुखाना पड़ता है। इसमें समय बहुत अधिक लगता है। जहाँ रूई के सूतों और वस्त्रों का विरंजन एक सप्ताह से कम समय में हो जाता है, वहाँ सनई के सूतों और वस्त्रों के विरंजन में कम से कम छह सप्ताह लगते हैं। विरंजन में लगनेवाला समय और खर्च कम करने के अनेक प्रयत्न हुए हैं, पर उनमें अभी यथोचित सफलता नहीं मिली है। यदि अधिक प्रबल विरंजन प्रयुक्त किए जाएँ, तो रेशों के क्षतिग्रस्त हो जाने की आशंका रहती है और उनकी चमक भी बहुत कुछ नष्ट हो जाती है। समय समय पर इस विरंजन में अनेक सुधार हुए हैं, जिनमें विरंजनचूर्ण के स्थान पर सोडिय हाइपोक्लोराइट का व्यवहार, धूप में सुखाने के स्थान पर विद्युत् से प्रस्तुत ओज़ॉन की क्रिया, उबालने के बाद कोमल साबुन से तख्तों के बीच रगड़ना, या नाइट्रिक अम्ल के तनु विलयन में डुबाना आदि है। जूट के रेशों या वस्त्रों का विरंजन भी रूई या सनई के रेशों और वस्त्रों के समान ही होता है। केवल क्षार का उपयोग इनके साथ नहीं करते। इन्हें केवल सोडियम हाइपोक्लोराइट से उपचारित कर अम्ल से धो डालते हैं। पुआलों का विरंजन हाइड्रोजन परॉक्साइड के विलयन में १२ घंटे से लेकर कई दिनों तक डुबाकर, फिर सलफ्यूरिक अम्ल की क्रिया से किया जाता है।\n\nऊन के सामानों का विरंजन करने से वे उतने श्वेत नहीं होते जितना रूई या लिनेन के सामान होते हैं, पर यदि उनका उपचार सलफ्यूरस अम्ल या हाइड्रोजन परॉक्साइड से किया जाए, तो उनका रूप बहुत कुछ सुधर जाता है। उपचार के बाद सूत को धोकर लटकाया जाता है। फिर भिगाया जाता है और अल्प नीला रंग देकर एककक्ष के विलयन में ले जाया जाता है, जहाँ सल्फर डाइऑक्साइड बनता है। रात भर सामान को वहाँ रहने देते हैं। इसी रीति से जांतव रोमों या कूचों को भी विरंजित करते हैं। सोडियम बाइसल्फाइट के कुछ प्रबल विलयन में डुबाकर रखने से भी ऊन का विरंजन होता है। ऐसे विरंजित ऊन को साबुन से धोने पर रंग फिर लौट आता है। यदि हाइड्रोजन परॉक्साइड से विरंजित किया जाए और पीछे अमोनिया या सोडियम सिलिकेट से क्षारीय बना लिया जाए, तो विरंजन स्थायी होता है। काले या भूरे ऊन को विरंजन से बिल्कुल सफेद तो नहीं बनाया जा सकता, पर उन्हें सुनहरा किया जा सकता है।\n\nप्राकृतिक रेशम के ऊपर सेरिसिन (sericine), या रेशम गोंद, रहने के कारण वह देखने में मंद लगता है। सेरिसिन १९-२५ प्रतिशत तक रह सकता है। सेरिसिन को निकालने के लिए, ३० प्रतिशत भार के साबुन को पानी में धुलाकर उसमें रेशम को लगभग ३ घंटे तक क्वथनांक से निम्न ताप पर तपाया जाता है। इससे सेरिसिन घुलकर निकल जाता है और रेशे पर विशेष चमक आ जाती है। अब रेशम को हल्के सोडा विलयन से धोकर वांछित रंग में रंग लेते हैं। एक विशेष प्रकार के रेशम, टसर के विरंजन के लिए, हाइड्रोजन परॉक्साइड का उपयोग होता है।\n\nयदि पक्षियों के पंखों को विरंजित करना हो, तो हाइड्रोजन परॉक्साइड को अल्प अमोनिया डालकर, क्षारीय बनाकर विरंजित किया जा सकता है। हाथी के दाँतों का भी विरंजन इसी प्रकार होता है। हाइड्रोजन परॉक्साइड वस्तुत: सर्वश्रेष्ठ विरंजक है। जांतव और वानस्पतिक दोनों प्रकार के सामानों का इससे समान रूप से विरंजन किया जा सकता है। इसके अनेक तैयार विलयन बाजारों में बिकते हैं और घरेलू विरंजनों में प्रयुक्त होते हैं। इसमें दोष है तो यही कि अन्य विरंजकों से यह कीमती होता है।\n\n\n", "id": "495437", "title": "विरंजन"}
{"url": "https://hi.wikipedia.org/wiki?curid=495440", "text": "अंतानिओ वेरिओ\n\nअंतोनिओ वेरिओ (Varrio, Antonio, १६४०-१७०७) इटली का दरबारी चित्रकार था। फ्रांसीसी कला अकादमी से वह लगभग १६७१ ई. में इंग्लैंड आया। विंडसर तथा व्हाइट हाल के राजभवनों में उसे चित्र बनाने का काम दिया गया। बाद में उसने चैटसवर्थ तथा बर्ले में भी चित्र बनाए। १६९९ में वह क्वीन एन की आज्ञा से हैपटन कोर्ट के लिए चित्र बनाने में संलग्न हुआ।\n\nवेरिओ की चित्रकला अलंकरणप्रधान थी। वह गाढ़े चमकदार रंगों से तड़क-भड़कवाले चित्र बनाता था और चित्र के पात्रों की वेशभूषा को खूब अलंकृत कर चित्रित करता था। ऐसे चित्र उस समय इंग्लैड में नए-नए चले थे और साधारण दर्शकों का खूब मनोरंजन करते थे।\n\nBritish Art, Online Encyclopedia, 2009 \n", "id": "495440", "title": "अंतानिओ वेरिओ"}
{"url": "https://hi.wikipedia.org/wiki?curid=495458", "text": "आगज़नी\n\nआगज़नी () जानबूझ कर किसी इमारत, घर, वाहन, जंगली क्षेत्र या अन्य सम्पत्ति में आग लगाने के अपराध को कहते हैं। किसी स्थान पर लापरवाही या ग़लती से आग लगा देना, या फिर स्वयं ही किसी कारण कहीं आग लग जाना आगज़नी से अलग समझे जाते हैं, हालांकि वे भी अन्य प्रकार के अपराध हो सकते हैं। आगज़नी अक्सर दंगे-फ़सादों में या किसी से व्यक्तिगत शत्रुता निकालने में देखी जाती है। व्यापार में भी कभी-कभी अपने प्रतिद्वंदी के कारख़ानों को ठप्प करने के लिए या फिर बीमा करवाकर अपने घाटे में चल रहे व्यापार से स्वयं ही ग़ैर-कानूनी विधि से पैसा लेने के लिए आगज़नी का अपराध देखा जाता है।\n\nबहुत से देशों में आगज़नी से हुई मौतों को हत्या का दर्जा दिया जाता है और पकड़े जाने पर अपराधी को फांसी जैसा मृत्यु-दंड तक मिल सकता है। कुछ क्षेत्रों में आगज़नी में बच्चों को पहुंची चोट या मौतों के लिए विशेष कड़े दंड निर्धारित हैं।\n\nपुलिस, बीमा निरीक्षकों, अग्निशमन करने वालों और अन्य सम्बन्धी लोगों को अक्सर बिना अपराध के लगी आग और आगज़नी में अंतर बताने की शिक्षा दी जाती है।\n\nकभी-कभी आगज़नी के लिए 'अग्निकांड' शब्द भी प्रयोग होता है। इसके बावजूद, ध्यान दें कि जबकि 'आगज़नी' शब्द सदैव एक अपराध के सन्दर्भ में इस्तेमाल किया जाता है, 'अग्निकांड' किसी बिना-जुर्म के लगी भयंकर आग के लिए भी प्रयोग होता है।\n\n", "id": "495458", "title": "आगज़नी"}
{"url": "https://hi.wikipedia.org/wiki?curid=495482", "text": "अग्निशमन\n\nअग्निशमन () आग पर नियंत्रण पाकर उसे बुझाने के कार्य को कहते हैं। अधिकतर समाजों में, विशेषकर शहरी क्षेत्रों में, अनियंत्रित आग जीवन और माल के लिए एक बड़ा संकट बन सकती है और अग्निशमक () इस ख़तरे से बचाव करते हैं। विभिन्न परिस्थितियों में आग पर काबू पाकर उसे बंद करने के लिए बहुत सी तकनीकें सीखनी पड़ती हैं और उन कठिन परिस्थितियों में जाकर उन्हें झेलने के लिए शारीरिक-क्षमता भी ज़रूरी है। अग्निशमन के लिए विशेष सामान और यंत्रों का प्रयोग भी होता है। इनमें पानी, आग-निरोधक रसायन, भिन्न प्रकार के अग्नि-कवच, अग्निशमकों की आग-निरोधक पोशाकें, जल गिराने वाले विमान, अग्निशमकों के विशेष वाहन, वग़ैराह शामिल हैं। अलग-अलग तरह की आगों के लिए अग्निशमक भिन्न चीज़ें प्रयोग करते हैं, मसलन बिजली से लगी आग के लिए पानी का प्रयोग नहीं किया जाता।\n\n", "id": "495482", "title": "अग्निशमन"}
{"url": "https://hi.wikipedia.org/wiki?curid=495502", "text": "इसराइल की भूमि\n\n\" 'इसराइल की भूमि\"' (मलयालम: אֶרֶץ יִשְׂרָאֵל eretz Yisrael, Land of Israel) मोटे तौर पर दक्षिणी लेवंत (कनान के रूप में भी अंग्रेजी में जाना जाता द्वारा क्षेत्र के लिए इसी क्षेत्र के लिए एक नाम है [बाइबल के अनुसार भूमि के मूल निवासियों के बाद], [फिलिस्तीन रोमन यहूदिया के बाद रोम के लोगों बार Kochba विद्रोह, सीरिया पलेस्तिना समाप्त कर दिया गया था के बाद], [देश की बाइबिल इब्राहीम से वादा और अपने पोते के बाद वादा भूमि याकूब (इसराइल कहा जाता है) और शाश्वत], या बस अपने पवित्र भूमि बेटों [यहूदी, ईसाई और इस्लामी धर्मों]) में अपनी धार्मिक तात्पर्य बाद. धार्मिक विश्वास है कि क्षेत्र में यहूदी लोगों के एक विरासत ईश्वर प्रदत्त है टोरा, विशेष रूप से उत्पत्ति और पलायन की पुस्तकों के रूप में अच्छी तरह से भविष्यद्वक्ताओं पर आधारित है। उत्पत्ति की पुस्तक के अनुसार, भूमि परमेश्वर की ओर से अपने बेटे इसहाक के माध्यम से और इस्राएली, याकूब, इब्राहीम के पोते की सन्तान इब्राहीम के वंश को देने का वादा किया गया था। पाठ की एक शाब्दिक पढ़ने से पता चलता है कि भूमि वादा (या एक समय में किया गया था) एक भगवान और इस्राएलियों के बीच बाइबिल वाचाएं की। \n", "id": "495502", "title": "इसराइल की भूमि"}
{"url": "https://hi.wikipedia.org/wiki?curid=495506", "text": "संभल\n\nसंभल भारत के उत्तर प्रदेश का एक प्रमुख नगर है जो संभल लोक सभा निर्वाचन क्षेत्र के अन्तर्गत आता है।\n", "id": "495506", "title": "संभल"}
{"url": "https://hi.wikipedia.org/wiki?curid=495519", "text": "अग्निशमक\n\nअग्निशमक () उन बचाव करमचारियों को कहा जाता है जो किसी स्थान पर लग हानिकारक आग पर नियंत्रण पाने, उसे बुझाने और उस से लोगों और सम्पत्ति को बचाने का काम करते हैं। अग्निशमन के लिए विभिन्न परिस्थितियों में आग पर काबू पाकर उसे बंद करने के लिए बहुत सी तकनीकें सीखनी पड़ती हैं और उन कठिन परिस्थितियों में जाकर उन्हें झेलने के लिए शारीरिक-क्षमता भी ज़रूरी है। आधुनिक शहरी जीवन में पुलिस और डॉक्टरों के साथ-साथ अग्निशमन को भी एक आवश्यक आपातकालीन सेवा समझा जाता है। कभी-कभी अग्निशमक दस्ते ऐसी आपात-स्थितियों में भी सहायता करते हैं जो आग-सम्बन्धी नहीं होती, जैसे कि विमान दुर्घटना या किसी कारख़ाने से ज़हरीले रसायन का चूना।\n\n", "id": "495519", "title": "अग्निशमक"}
{"url": "https://hi.wikipedia.org/wiki?curid=495522", "text": "तेलेत्स्कोये झील\n\nतेलेत्स्कोये झील () रूस के अल्ताई गणतंत्र विभाग में अल्ताई पर्वतों के दरम्यान स्थित एक झील है। समुद्र तल से ४३४ मीटर ऊपर स्थित यह झील ७८ किमी लम्बी, ५ किमी चौड़ी और ३२५ मीटर गहरी है। यह अल्ताई पहाड़ों में सयल्यूगेम​ पर्वत शृंखला और पश्चिमी सायन पर्वत शृंखला के मिलन स्थल पर स्थित है।\n\nतेलेत्स्कोये झील का सतही क्षेत्रफल २३३ वर्ग किमी है और यह अपने साफ़ पानी के लिए मशहूर है जिसमें ६ से १४ मीटर तक देखा जा सकता है। इस झील में लगभग ७० नदियाँ और १५० मौसमी झरने अपना पानी ले जाते हैं, जिनमें से चुल्यिश्मन नदी () सबसे बड़ी है। झील से एक मुख्य नदी पानी बहार ले जाती है। यह बिया नदी है, जो आगे जाकर कतुन नदी के साथ संगम करके साइबेरिया की प्रसिद्ध ओब नदी कहलाती है।\n\nस्थानीय अल्ताई लोगों की झील के बारे में एक लोक-मान्यता है जिसके आधार पर इस झील का अल्ताई भाषा में नाम 'अल्त्यिन कोल' पड़ा, जिसका अर्थ 'सोने (धातु) वाली नदी' है। कहा जाता है कि प्राचीनकाल में एक अमीर आदमी के पास एक सोने की ईट थी जिस से वह खाना ख़रीदना चाहता था। वह पूरे अल्ताई क्षेत्र में घूमा लेकिन उसे ऐसा कोई न मिला जो उसे खाना बेचे। आख़िरकार झुंझला के उसने झील में अपनी ईट फेंक दी, जिस से इस झील का नाम पड़ा।\n\n", "id": "495522", "title": "तेलेत्स्कोये झील"}
{"url": "https://hi.wikipedia.org/wiki?curid=495535", "text": "ताइगा\n\nताइगा या तायगा () विश्व के उत्तरी क्षेत्रों का एक बायोम है जिसमें चीड़ (पाइन), सरल (स्प्रूस) और लार्च जैसे कोणधारी (कॉनिफ़ेरस​) वृक्षों के वन फैले हुए हैं। क्षेत्रफल के हिसाब से ताइगा दुनिया का सबसे विस्तृत बायोम है और विश्व का २९% वनग्रस्त इलाक़ा ताइगा है।\n\nताइगा के वन विश्वभर में उत्तरी इलाक़ों पर फैले हुए हैं:\n\n", "id": "495535", "title": "ताइगा"}
{"url": "https://hi.wikipedia.org/wiki?curid=495548", "text": "कैमरा ल्यूसिडा\n\nप्रकाशचित्रक या कैमेरा ल्यूसिडा (Camera Lucida) एक प्रकाशीय उपकरण (Optical instrument) है, जिससे किसी वस्तु का रेखाचित्र सरलतापूर्वक बनाया जा सकता है। इसका अविष्कार वुलैस्टन (Wollaston, W.H.) ने १८०७ ई. में किया था। \n\nइसका मुख्य भाग एक पूर्ण परावर्तक प्रिज्म (Prism) होता है जिसमें चार प्रकाशीय फलक (पार्श्व फलक) होते हैं। इस प्रिज्म का एक कोण समकोण होता है। इसके सामने का कोण १३५ डिग्री और शेष प्रत्येक कोण ६७.५० डिग्री का होता है। इस प्रिज्म के द्वारा बगल की किसी वस्तु का प्रतीयमान प्रतिबिंब (Virtual image) नीचे रखे कागज पर दिखाई पड़ता है। आँख प्रिज्म के एक कोने पर इस प्रकार रखी जाती है कि पुतली के आधे भाग से प्रिज्म में होकर जानेवाला प्रकाश दिखाई देता है और शेष आधे भाग से नीचे रखा हुआ कागज दिखाई पड़ता है। लेंस ल द्वारा कागज और वस्तु का प्रतिबिंब एक ही तल में दिखाई देते हें। इससे लंबन दोष (Parallax) के कारण त्रुटि नहीं होती, अन्यथा आँख थोड़ा इधर उधर हिलने से पेंसिल और बिंब में विस्थापन हो जायगा। इस प्रकार प्रतिबिंब, कागज और पेंसिल सब एक साथ ही दिखाई पड़ते हैं। चित्रकार को ऐसा प्रतीत होता है जैसे वह किसी चित्र पर पेंसिल चला रहा हो।\n\nऐबि (Abbe) का प्रकाशचित्रक सूक्षमदर्शी (Microscope) में लगाया जाता है। इसमें एक अर्धपारदर्शक (Semi-transparent) दर्पण होता है, जो सूक्ष्मदर्शी के ऊपर लगाया जाता है। एक दूसरा दर्पण कागज के ऊपर रहता है। इस उपकरण में सूक्ष्मदर्शी को इस प्रकार ठीक करते हैं कि कागज और वस्तु का प्रतिबिंब एक ही तल में दिखाई दे।\n\n", "id": "495548", "title": "कैमरा ल्यूसिडा"}
{"url": "https://hi.wikipedia.org/wiki?curid=495557", "text": "मरी भाषा\n\nमरी भाषा () क़रीब ५ लाख लोगों द्वारा बोली जाने वाली यूराली भाषा-परिवार की एक भाषा है जो मुख्य रूप से रूस के मरी ऍल गणतंत्र में बोली जाती है। मरी ऍल से बाहर यह कुछ हद तक रूस के तातारस्तान, उदमूर्तिया और पेर्म क्षेत्रों में भी बोली जाती है। मरी सिरिलिक लिपि में लिखी जाती है।\n\nमरी की दो उपभाषाएँ हैं - पहाड़ी मरी (उर्फ़ पश्चिमी मरी, ) और मैदानी मरी (उर्फ़ पूर्वी मरी, ) - जो एक दूसरे के समीप तो हैं लेकिन जिनके बोलने वालों को एक-दूसरे को समझने में कभी-कभी परेशानी होती है। लगभग १०% मरी बोलने वाले पहाड़ी मरी बोलते हैं जबकि ९०% मैदानी/पूर्वी मरी बोलते हैं, इसलिए पूर्वी मरी को अक्सर मरी भाषा का मानक रूप समझा जाता है।\n\n", "id": "495557", "title": "मरी भाषा"}
{"url": "https://hi.wikipedia.org/wiki?curid=495558", "text": "प्रवाल शैल-श्रेणी\n\nप्रवालभित्तियाँ या प्रवाल शैल-श्रेणियाँ (Coral reefs) समुद्र के भीतर स्थित चट्टान हैं जो प्रवालों द्वारा छोड़े गए कैल्सियम कार्बोनेट से निर्मित होती हैं। वस्तुतः ये इन छोटे जीवों की बस्तियाँ होती हैं। साधारणत: प्रवाल-शैल-श्रेणियाँ, उष्ण एवं उथले जलवो सागरों, विशेषकर प्रशांत महासागर में स्थित, अनेक उष्ण अथवा उपोष्णदेशीय द्वीपों के सामीप्य में बहुतायत से पाई जाती है।\n\nऐसा आँका गया है कि सब मिलाकर प्रवाल-शेल-श्रेणियाँ लगभग पाँच लाख वर्ग मील में फैली हुई हैं और तरंगों द्वारा इनके अपक्षरण से उत्पन्न कैसियम मलवा इससे भी कहीं अधिक क्षेत्र में समुद्र के पेदें में फैला हुआ है। कैल्सियम कार्बोनेट की इन भव्य शैलश्रेणियों का निर्माण प्रवालों में प्रजनन अंडों या मुकुलन (budding) द्वारा होता है, जिससे कई सहस्र प्रवालों के उपनिवेश मिलकर इन महान आकार के शैलों की रचना करते हैं। पॉलिप समुद्र जल से घुले हुए कैल्सियम को लेकर अपने शरीर के चारों प्याले के रूप में कैल्सियम कार्बोनेट का स्रावण करते हैं। इन पॉलिपों के द्वारा ही प्रवाल निवह का निर्माण होता है।\n\nज्यों ज्यों प्रवाल निवहों का विस्तार होता जाता है, उनकी ऊर्ष्वमुखी वृद्धि होती रहती है। वृद्ध प्रवाल मरते जाते हैं, इन मृत्तक प्रवालों के कैल्सियमी कंकाल, जिनपर अन्य भविष्य की संततियां की वृद्धि होती है, नीचे दबते जाते हैं। कालांतर में इस प्रकार से संचित अवसाद श्वेत स्पंजी चूनापत्थर के रूप में संयोजित (cemented) हो जाते हैं। इनकी ऊपरी सतह पर प्रवाल निवास पलते और बढ़ते रहते हैं। इन्हीं से प्रवाल-शैल-श्रेणियाँ बनती हैं समुद्र सतह तक आ जाने पर इनकी ऊर्ध्वमुखी वृद्धि अवरुद्ध हो जाता है, क्योंकि खुले हुए वातावरण में प्रवाल कतिपय घंटों से अधिक जीवि नहीं रह सकते।\n\nसागर की गह्वरता और ताप का प्रवालशृंखलाओं के विस्तरर पर अत्याधिक प्रभाव पड़ता है, क्योंकि शैलनिर्माण करनेवाले जी केवल उन्हीं स्थानों पर जीवित रह सकते है, जहाँ पर जल निर्मल, उथला और उष्ण होता है। प्रवाल के लिये २०० सें. ऊपर का ताप और २०० फुट से कम की गहराई अत्याधिक अनुकूल होती है।\n\nस्थिति और आकार के अनुसार इन्हें निम्नलिखित तीन वर्गो में वर्गीकृत किया गया है :\n\n(१) तटीय प्रवालभित्तियाँ (Fringing reefs) : समुद्रतट पर पाई जाती हैं और मंच के रूप में ज्वार के समय दिख पड़ती हैं।\n\n(२) प्रवालरोधिकाएँ (barrier reefs) : इस प्रकार की शैल भित्तियाँ, समुद्रतट से थोड़ी दूर हटकर पाई जाती है, जिससे कि इन और तट के बीच में छिछले लैगून (lagoon) पाए जाते हैं। यदि कहीं पर ये लैगून गहरे हो जाते हैं, तो वे एक अच्छे बंदरगाह निर्माण करते हैं। प्रशांत महासागर में पाए जानेवाले अनेक ज्वालामुखी द्वीप इस प्रकार की भित्तियों से घिरे हुए हैं।\n\n(३) अडल या प्रवाल-द्वीप-वलय (Atolls) : उन वर्तुक कारीय भित्तियों को अडल कहते हैं जिनके मध्य में द्वीप की अपने लैगून होता है। साधारणत: ये शैल भित्तियाँ असंतत होती हैं, जिसके खुले हुए स्थानों से हो कर लैगून के अंदर जाया जा सकता है।\n\nतटीय प्रवाल-शैल-भित्ति का निर्माण, तट के समीप पाई जानेवाली शिलाओं में प्रवालों के प्रवाल-द्वीप-वलय का निर्माण (डारविन के अनुसार) \n\n\n\n\n\n\n\nप्रवालरोधिका और अडल का निर्माण सामान्यत: निम्नलिखित तीन विधियों से होता है :\n\n\n\n\nप्रवाल या मूँगे का उपयोग आभूषणों के निर्माण में होता है इसका क्रोड (core) बहुत कठोर होता है। बाह्य भाग के निकाल देने पर अंदर का भाग बहुत उच्च कोटि की पॉलिश ले सकता है। उससे प्रवाल का लाल, पीला, गुलाबी, पिंक, भूरा या काला, रंग निखर जाता है। कठोरता के कारण यह सरलता से मनका के या स्थायी अन्य रूपों में परिणत हो जाता है। इसका विशिष्ट घनत्व लगभग २.६८ होता है। अल्प अपद्रव्यों के कारण इसमें रंग होता है। पिंक मूँगे में मैंगनीज का लेश रहता है। यदि मूँगे पर तनु हाइड्रोक्लोरिक अम्ल की एक छोटी बूँद डाली जाए, तो उससे बुलबुले निकलते हैं। इससे प्राकृतिक मूँगे का कृत्रिम मूँगे से विभेद किया जाता है। आयुर्वेदिक औषधियों में प्रवाल भस्म का प्रयोग प्रचुरता से होता है।\n\n\n", "id": "495558", "title": "प्रवाल शैल-श्रेणी"}
{"url": "https://hi.wikipedia.org/wiki?curid=495572", "text": "पावुलूरी मल्लन\n\nपावुलूरी मल्लन भारत के ग्यारहवीं शताब्दी के एक गणितज्ञ थे। महावीराचार्य द्वारा संस्कृत में रचित गणितसारसंग्रह का उन्होने 'सार संग्रह गणितमु' नाम से तेलुगु कविता में अनुवाद किया। \n\nपावुलूरी मल्लन राजराजा नरेन्द्र (1022–1063 AD) के समकालीन थे। उन्होने 'भद्राद्रि राम शतकमु' नामक एक अन्य ग्रन्थ की भी रचना की। पावुलूरु ग्राम आजकल प्रकाशम जिला के परचुरु मण्डल में है।\n", "id": "495572", "title": "पावुलूरी मल्लन"}
{"url": "https://hi.wikipedia.org/wiki?curid=495576", "text": "गणितसारसंग्रह\n\nगणितसारसंग्रहः भारतीय गणितज्ञ महावीराचार्य द्वारा संस्कृत भाषा में रचित एक गणित ग्रन्थ है।\n\n\nगणितसारसंग्रहः के 'संज्ञाधिकारः' में मंगलाचरण के पश्चात महावीराचार्य ने बड़े ही मार्मिक ढंग से गणित की प्रशंशा की है।\n\nअर्थ: लौकिक, वैदिक तथा सामयिक में जो व्यापार है वहाँ सर्वत्र संख्या का ही उपयोग होता है। कामशास्त्र, अर्थशास्त्र, गन्धर्वशास्त्र, गायन, नाट्यशास्त्र, पाकशास्त्र, आयुर्वेद, छन्द, अलंकार, काव्य, तर्क, व्याकरण आदि में तथा कलाओं में समस्त गुणों में गणित अत्यन्त उपयोगी है। सूर्य आदि ग्रहों की गति ज्ञात करने में, देश और काल को ज्ञात करने में सर्वत्र गणित अंगीकृत है। द्वीपों, समूहों और पर्वतों की संख्या, व्यास और परिधि, लोक, अन्तर्लोक, स्वर्ग और नरक के निवासी, सब श्रेणीबद्ध भवनों, सभा एवं मन्दिरों के निर्माण गणित की सहायता से ही जाने जाते हैं। अधिक कहने से क्या प्रयोजन? तीनों लोकों में जो भी वस्तुएँ हैं उनका अस्तित्व गणित के बिना नहीं हो सकता।\n\nगणितसारसंग्रह के संज्ञाधिकार के अन्त में महावीराचार्य ने गणकों (गणितज्ञों) के ८ गुण गिनाए हैं-\n\nअथ गणकगुणनिरूपणम्\n\nगणितसारसंग्रह में भिन्नों को इकाई भिन्नों के योग के रूप में व्यक्त करने की विधियाँ दी हुईं हैं। ये विधियाँ वैदिक काल में प्रयुक्त इकाई भिन्नों तथा शुल्बसूत्र का अनुसरण करतीं हैं जिसमें √2 का मान formula_1 दिया गया है।\n\nIn the \"Gaṇita-sāra-saṅgraha\" (GSS), the second section of the chapter on arithmetic is named \"kalā-savarṇa-vyavahāra\" (lit. \"the operation of the reduction of fractions\"). In this, the \"bhāgajāti\" section (verses 55–98) gives rules for the following:\n\n\n\n\n\n\n\nकुछ और नियम १४वीं शताब्दी में नारायण पण्डित द्वारा गणित कौमुदी में दिये गये हैं। \n\n\n\n\n\n", "id": "495576", "title": "गणितसारसंग्रह"}
{"url": "https://hi.wikipedia.org/wiki?curid=495613", "text": "पुल-ए-आलम\n\nपुल-ए-आलम () पूर्वी अफ़ग़ानिस्तान के लोगर प्रान्त की राजधानी है। यह शहर अफ़ग़ानिस्तान के गृह युद्ध में बहुत क्षतिग्रस्त हुस था और सन् २००१ में तालिबान के सत्ता से हटाए जाने के बाद यहाँ काफ़ी पुनर्निर्माण हुआ है। अपने शासन के दौरान तालिबान ने यहाँ सभी लड़कियों के स्कूल बंद कराने की कोशिश करी थी। सत्ता से हटाए जाने के बाद भी २ अक्टूबर २००६ को दस कट्टरपंथियों के दस्ते ने यहाँ एक लड़कियों की पाठशाला जलाने की कोशिश करी लेकिन नागरिकों ने एक दल ने उन्हें खदेड़ दिया।\n\nपुल-ए-अलाम में अधिकतर पश्तून और ताजिक लोग रहते हैं।\n\n", "id": "495613", "title": "पुल-ए-आलम"}
{"url": "https://hi.wikipedia.org/wiki?curid=495634", "text": "बृहस्पति\n", "id": "495634", "title": "बृहस्पति"}
{"url": "https://hi.wikipedia.org/wiki?curid=495635", "text": "बृहस्पति (ज्योतिष)\n\nबृहस्पति, जिन्हें \"प्रार्थना या भक्ति का स्वामी\" माना गया है, और ब्राह्मनस्पति तथा देवगुरु (देवताओं के गुरु) भी कहलाते हैं, एक हिन्दू देवता एवं वैदिक आराध्य हैं। इन्हें शील और धर्म का अवतार माना जाता है और ये देवताओं के लिये प्रार्थना और बलि या हवि के प्रमुख प्रदाता हैं। इस प्रकार ये मनुष्यों और देवताओं के बीच मध्यस्थता करते हैं।\n\nबृहस्पति हिन्दू देवताओं के गुरु हैं और दैत्य गुरु शुक्राचार्य के कट्टर विरोधी रहे हैं। ये नवग्रहों के समूह के नायक भी माने जाते हैं तभी इन्हें गणपति भी कहा जाता है। ये ज्ञान और वाग्मिता के देवता माने जाते हैं। इन्होंने ही बार्हस्पत्य सूत्र की रचना की थी। इनका वर्ण सुवर्ण या पीला माना जाता है और इनके पास दण्ड, कमल और जपमाला रहती है। ये सप्तवार में बृहस्पतिवार के स्वामी माने जाते हैं। ज्योतिष में इन्हें बृहस्पति (ग्रह) का स्वामी माना जाता है।\n\nऋग्वेद के अनुसार बृहस्पति को अंगिरस ऋषि का पुत्र माना जाता है और शिव पुराण के अनुसार इन्हें सुरुप का पुत्र माना जाता है। इनके दो भ्राता हैं: उतथ्य एवं सम्वर्तन। इनकी तीन पत्नियां हैं। प्रथम पत्नी शुभा ने सात पुत्रियों भानुमति, राका, अर्चिश्मति, महामति, महिष्मति, सिनिवली एवं हविष्मति को जन्म दिया था। दूसरी पत्नी तारा से इनके सात पुत्र एवं एक पुत्री हैं तथा तृतीय पत्नी ममता से दो पुत्र हुए कच और भरद्वाज। \n\nबृहस्पति ने प्रभास तीर्थ के तट भगवान शिव की अखण्ड तपस्या कर देवगुरु की पदवी पायी। तभी भगवाण शिव ने प्रसन्न होकर इन्हें नवग्रह में एक स्थाण भी दिया। कच बृहस्पति का पुत्र था या भ्राता, इस विषय में मतभेद हैं। किन्तु महाभारत के अनुसार कच इनका भ्राता ही था। भारद्वाज गोत्र के सभी ब्राह्मण इनके वंशज माने जाते हैं।\n\nज्योतिष के अनुसार बृहस्पति इसी नां के ग्रह के स्वामी माने जाते हैं और नवग्रहों में गिने जाते हैं। इन्हें गुरु, चुरा या देवगुरु भी कहा जाता है। इन्हें किसी भी ग्रह से अत्यधिक शुभ ग्रह माना जाता है। गुरु या बृहस्पति धनु राशि और मीन राशि के स्वामी हैं। बृहस्पति ग्रह कर्क राशी में उच्च भाव में रहता है और मकर राशि में नीच बनता है। सूर्य चंद्रमा और मंगल ग्रह बृहस्पति के लिए मित्र ग्रह है, बुध शत्रु है और शनि तटस्थ है। बृहस्पति के तीन नक्षत्र पुनर्वसु, विशाखा, पूर्वा भाद्रपद होते हैं।\n\nगुरु को वैदिक ज्योतिष में आकाश का तत्त्व माना गया है। इसका गुण विशालता, विकास और व्यक्ति की कुंडली और जीवन में विस्तार का संकेत होता है। गुरु पिछले जन्मों के कर्म, धर्म, दर्शन, ज्ञान और संतानों से संबंधित विषयों के संतुलन का प्रतिनिधित्व करता है। यह शिक्षण, शिक्षा और ज्ञान के प्रसार से संबद्ध है। जिनकी कुंडली में बृहस्पति उच्च होता है, वे मनुष्य जीवन की प्रगति के साथ साथ कुछ मोटे या वसायुक्त होते जाते हैं, किन्तु उनका साम्राज्य और समृद्धि बढ़ जाती है। मधुमेह का सीधा संबंध कुण्डली के बृहस्पति से माना जाता है। पारंपरिक हिंदू ज्योतिष के अनुसार गुरु की पूजा आराधन पेट को प्रभावित करने वाली बीमारियों से छुटकारा दिला सकता है तथा पापों का शमन करता है। \n\nनिम्न वस्तुएं बृहस्पति से जुड़ी होती हैं: पीला रंग, स्वर्ण धातु, पीला रत्न पुखराज एवं पीला नीलम, शीत ऋतु (हिम), पूर्व दिशा, अंतरिक्ष एवं आकाश तत्त्व। इसकी दशा (विशमोत्तरी दशा) सोलह वर्ष होती है।\n", "id": "495635", "title": "बृहस्पति (ज्योतिष)"}
{"url": "https://hi.wikipedia.org/wiki?curid=495638", "text": "फॉर्मिक अम्ल\n\nफॉर्मिक अम्ल एक कार्बनिक यौगिक है। यह लाल चींटियों, शहद की मक्खियों, बिच्छू तथा बर्रों के डंकों में पाया जाता है। इन कीड़ों के काटने या डंक मारने पर थोड़ा अम्ल शरीर में प्रविष्ट हो जाता है, जिससे वह स्थान फूल जाता है और दर्द करने लगता है। पहले पहल लाल चींटयों (लैटिन नाम 'फॉर्मिका') को पानी के साथ गरम करके, उनका सत खींचने पर उसमें फार्मिक अम्ल मिला पाया गया। इसीलिए अम्ल का नाम 'फॉर्मिक' पड़ा।\n\nइसका उपयोग रबड़ जमाने, रँगाई, चमड़ा कमाई तथा कार्बनिक संश्लेषण में होता है।\n\nयह एकक्षारकी वसा अम्लों की श्रेणी का प्रथम सदस्य है। दूसरे वसा-अम्लों के विपरीत फॉर्मिक अम्ल तथा फॉमेंट तेज अपचायक होते हैं और अपचयन गुण में ये ऐल्डिहाइड के समान होते हैं। यह रजत लवणों को रजत में, फेहलिंग विलयन को लाल क्यूप्रस ऑक्साइड में तथा मरक्यूरिक क्लोराइड को मर्करी में अपचयित कर देता है। इसका सूत्र HCOOH है। इसे मेथिल ऐल्कोहॉल या फॉर्मैंल्डिहाइड के उपचयन द्वारा, ऑक्सैलिक अम्ल को शीघ्रता से गरम करके अथवा ऑक्सैलिक अम्ल को ग्लिसरीन के साथ १०० से ११० डिग्री सें. तक गरम करके प्राप्त किया जाता है।\n\nअजल फार्मिक अम्ल बनाने के लिए, लेड या ताम्र फॉमेंट के ऊपर १३० डिग्री सें. पर हाइड्रोजन सल्फाइड प्रवाहित किया जाता है। सांद्र फॉर्मिक अम्ल को सोडियम फार्मेट के (भार के) ९०% फॉर्मिक अम्ल में बने विलयन को सांद्र सल्फ्यूरिक अम्ल के साथ आसुत करके बनाया जाता है। यह तीव्र गंधवाला रंगहीन द्रव है। यह किसी भी अनुपात में पानी, एल्कोहॉल तथा ईथर में मिश्र्य (mixable) है। इसका क्वथनांक १००.८ डिग्री सें. है। त्वचा पर गिरने पर बहुत जलन होती है और फफोले बन जाते हैं।\n\n", "id": "495638", "title": "फॉर्मिक अम्ल"}
{"url": "https://hi.wikipedia.org/wiki?curid=495639", "text": "लश्कर गाह\n\nलश्कर गाह (), जिसे इतिहास में बोस्त () के नाम से भी जाना जाता था, दक्षिणी अफ़ग़ानिस्तान के हेलमंद प्रान्त की राजधानी है। हेलमंद नदी और अर्ग़नदाब नदी के बीच बसा यह शहर राजमार्ग द्वारा पूर्व में कंदहार से, पश्चिम में ज़रंज से और पश्चिमोत्तर में हेरात से जुड़ा हुआ है।\n\nइस शहर का वातावरण बहुत ही शुष्क और बयाबान है लेकिन हेलमंद और अर्ग़नदाब नदियों के किनारों पर थोड़ी-बहुत कृषि होती है। शहर के नागरिक अक्सर हेलमंद में तैरते और किश्ती की सवारी करते हैं, या उसके किनारे बैठकर खाना खाते हैं। नगर पालिका ने हाल ही में इसके किनारे 'मीरवाइस नेका उद्यान' बनवाया है। शहर से हेलमंद नदी के दूसरे पार एक छोटा सा वन है जिसमें तरह-तरह के जानवर और पक्षी रहते हैं। शहर से आधे घंटे की दूरी पर हेलमंद और अर्ग़नदाब नदियों के संगम स्थल के पास क़ला-ए-बोस्त नामक प्राचीन क़िले के खँडहर हैं। इस क़िले में एक २० फ़ुट चौड़ा और २०० फ़ुट गहरा ज़ीना है जिसमें उतरा जा सकता है और जिसके इर्द-गिर्द बहुत से अँधेरे कमरे हैं।\n\nफ़ारसी में 'लश्कर गाह' का मतलब 'फ़ौज का अड्डा' है। इस शहर का पुराना नाम 'बोस्त' हुआ करता था और यह ग़ज़नवी साम्राज्य की शीतकालीन राजधानी था। जब सर्दियों में राजदरबार यहाँ आता था तो उनके लश्कर (सेनाएँ) भी यहाँ आकर नदी-किनारे खेमे लगा देती थीं, जिस से इस शहर का नाम 'लश्कर गाह' पड़ा। ग़ज़नवियों के महलों के लगभग हज़ार-साल पुराने खँडहर अभी भी हेलमंद नदी के किनारे खड़े हैं। इसके बाद आने वाली सदियों में बोस्त को ग़ोरियों, मंगोलों और तैमूरियों ने बार-बार नष्ट करा, हालांकि बाद में तैमूर लंग ने इसका पुनर्निर्माण किया। १६वीं सदी में इसपर ईरान के सफ़वियों का और फिर १७०९ के बाद अफ़ग़ानिस्तान के होतकी वंश का राज रहा। १७४७ तक दुर्रानी साम्राज्य ने इसे आधुनिक अफ़ग़ानिस्तान का हिस्सा बना लिया।\n\nसन् १८४० के आसपास पहले अँगरेज़-अफ़ग़ान युद्ध में ब्रिटिश फ़ौजें यहाँ आ धमकी लेकिन एक वर्ष बाद छोड़कर चली गई। दूसरे अँगरेज़-अफ़ग़ान युद्ध में अय्यूब ख़ान ने १८८० तक इस शहर का एक गढ़ के रूप में प्रयोग किया लेकिन उसके बाद अंग्रेज़ों ने इसपर अब्दुर रहमान ख़ान का क़ब्ज़ा करवा दिया। इसके पश्चात १०० साल तक यहाँ शांति रही लेकिन १९९० के दशक के मध्य में कट्टरपंथी तालिबान का यहाँ नियंत्रण हो गया। २००१ में हुए अमेरिकी हस्तक्षेप के बाद २००२ में इसपर अमेरिकी सिपाहियों ने क़ब्ज़ा कर लिया और तब से इसपर अफ़ग़ान राष्ट्रीय सरकार का शासन रहा है।\n\nलश्कर गाह में अधिकतर पश्तून रहते हैं।\n\n", "id": "495639", "title": "लश्कर गाह"}
{"url": "https://hi.wikipedia.org/wiki?curid=495643", "text": "ग़ज़नवी साम्राज्य\n\nग़ज़नवी राजवंश () एक तुर्क मुस्लिम राजवंश था जिसने ९७५ ईसवी से ११८६ ईसवी काल में अधिकाँश ईरान, आमू पार क्षेत्रों और उत्तरी भारतीय उपमहाद्वीप पर राज किया। इसकी स्थापना सबुक तिगिन ने तब की थी जब उसे अपने ससुर अल्प तिगिन की मृत्यु पर ग़ज़ना (आधुनिक ग़ज़नी प्रांत) का राज मिला था। अल्प तिगिन स्वयं कभी ख़ुरासान के सामानी साम्राज्य का सिपहसालार हुआ करता था जिसने अपनी अलग रियासत कायम कर ली थी।\n\nसबुक तिगिन के पुत्र, महमूद ग़ज़नवी ने ग़ज़नवी साम्राज्य की सीमाओं को बहुत बढ़ाया और अपने राजक्षेत्र को उत्तर में आमू दरिया से लेकर पूर्व में सिन्धु नदी तक और दक्षिण में अरब सागर तक विस्तृत कर दिया। तुर्क नस्ल के होने के बावजूद ग़ज़नवी वंश सामानी साम्राज्य की ईरानी-फ़ारसी सभ्यता से प्रभावित था। वह सैनिक अभियानों में तुर्की भाषाएँ प्रयोग करता था लेकिन राजदरबार और संस्कृति में फ़ारसी इस्तेमाल करता था।\n\nमसूद प्रथम (१०३१-१०४१) के शासनकाल में ग़ज़नवी अपना पश्चिमी क्षेत्र सन् १०४० में लड़े गए दंदानाक़ान​ के युद्ध में सलजूक़ साम्राज्य को खो बैठे। इसके बाद उनका साम्राज्य सिकुड़ कर आधुनिक अफ़ग़ानिस्तान, बलोचिस्तान और पंजाब तक सीमित रह गया। ११५१ में सुलतान बहराम शाह के राजकाल में ग़ज़नवी साम्राज्य स्वयं ग़ज़नी को भी ग़ोर के अलाउद्दीन हुसैन को हार गया।\n\n", "id": "495643", "title": "ग़ज़नवी साम्राज्य"}
{"url": "https://hi.wikipedia.org/wiki?curid=495658", "text": "धर्मशाला (बहुविकल्पी)\n\nधर्मशाला के निम्नलिखित अर्थ हो सकते हैं:\n", "id": "495658", "title": "धर्मशाला (बहुविकल्पी)"}
{"url": "https://hi.wikipedia.org/wiki?curid=495659", "text": "धर्मशाला, हिमाचल प्रदेश\n\nधर्मशाला भारत के हिमाचल प्रदेश प्रान्त का शहर है। धर्मशाला की ऊंचाई 1,250 मीटर (4,400 फीट) और 2,000 मीटर (6,460 फीट) के बीच है। यह पर्वत 3 तरफ से कस्‍बे से घिरा हुआ है और यह घाटी दक्षिण की ओर जाती है। यह अपनी प्राकृतिक सुंदरता के लिए जाना जाता है, जहां पाइन के ऊंचे पेड़, चाय के बागान और इमारती लकड़ी पैदा करने वाले बड़े वृक्ष ऊंचाई, शांति तथा पवित्रता के साथ यहां खड़े दिखाई देते हैं। वर्ष 1960 से, जब से दलाई लामा ने अपना अस्‍थायी मुख्‍यालय यहां बनाया, धर्मशाला की अंतरराष्‍ट्रीय ख्‍याति भारत के छोटे ल्‍हासा के रूप में बढ़ गई है।\n\nधर्मशाला में ओक, सेदार, पाइन और इमारती लकड़ी देर यहां उत्‍कृष्‍ट दृश्‍यों के साथ कुछ मनोहारी रास्‍ते हैं। भारत के ब्रिटिश वाइसराय (186) लॉड एल्गिन को धर्मशाला की प्राकृतिक सुंदरता इंग्‍लैंड में स्थित उनके अपने घर स्‍कॉटलैंड के समान लगती थी।\n", "id": "495659", "title": "धर्मशाला, हिमाचल प्रदेश"}
{"url": "https://hi.wikipedia.org/wiki?curid=495660", "text": "अल्प तिगिन\n\nअल्प तिगिन या अल्प तेगिन () ९६१ ईसवी से ९६३ ईसवी तक आधुनिक अफ़ग़ानिस्तान के ग़ज़नी क्षेत्र का राजा था। तुर्क जाति का यह राजा पहले बुख़ारा और ख़ुरासान के सामानी साम्राज्य का एक सिपहसालार हुआ करता था जिसने उनसे अलग होकर ग़ज़नी की स्थानीय लवीक () नामक शासक को हटाकर स्वयं सत्ता ले ली। इस से उसने ग़ज़नवी साम्राज्य की स्थापना करी जो आगे चलकर उसके वंशजों द्वारा आमू दरिया से लेकर सिन्धु नदी क्षेत्र तक और दक्षिण में अरब सागर तक विस्तृत हुआ।\n\nतुर्की भाषाओं में 'अल्प तिगिन' का मतलब 'बहादुर राजकुमार' होता है।\n\nशुरू में अल्प तिगिन उत्तरी अफ़ग़ानिस्तान के बल्ख़ क्षेत्र में एक किराए का सिपाही था जो अपनी क्षमता की वजह से ख़ुरासान के राज्यपाल का सेनापति बन गया। जब ९६१ ईसवी में सामानी अमीर अब्द अल-मलिक का देहांत हुआ तो उसके भाईयों में गद्दी लेने के लिए झड़पें भड़क गई। उस समय सामानी साम्राज्य में तुर्क नसल के गुलामों को सैनिक-पहरेदारों के रूप में रखा जाता था। दो तुर्क गुलाम परिवार - सिमजूरी और ग़ज़नवी - सामानी सेना में विशिष्ट थे। अल्प तिगिन ने अमीर की मृत्यु पर एक भाई का साथ दिया जबकि अबू अल-हसम सिमजूरी ने दूसरे का। दोनों अपने मनपसंद व्यक्ति को अमीर बनवाना चाहते थे ताकि वह उसपर नियंत्रण रखकर उसके ज़रिये राज कर सकें। हालांकि अबू अल-हसन का देहांत हो गया लेकिन दरबार के मंत्रियों ने मंसूर प्रथम को नया अमीर चुना, जो अल्प तिगिन की इच्छा के विरुद्ध था।\n\nअल्प तिगिन ख़ुरासान छोड़कर हिन्दू कुश पर्वतों को पार करके ग़ज़नी आ गया, जो उस ज़माने में ग़ज़ना के नाम से जाना जाता था। वहाँ लवीक नामक एक राजा था, जो सम्भव है कुषाण वंश से सम्बन्ध रखता हो। अल्प तिगिन ने अपने नेतृत्व में आये तुर्की सैनिकों के साथ उसे सत्ता-विहीन कर दिया और ग़ज़ना पर अपना राज स्थापित किया। ग़ज़ना से आगे उसने ज़ाबुल क्षेत्र पर भी क़ब्ज़ा कर लिया।\n\n९६३ ईसवी में अल्प तिगिन ने राजगद्दी अपने बेटे, इशाक, को दे दी लेकिन वह ९६५ में मर गया। फिर अल्प तेगिन का एक दास बिलगे तिगिन ९६६-९७५ में राजसिंहासन पर बैठा। उसके बाद ९७५-९७७ काल में बोरी तिगिन और फिर ९७७ में अल्प तिगिन का दामाद सबुक तिगिन गद्दी पर बैठा, जिसने ग़ज़नवी साम्राज्य पर ९९७ तक राज किया।\n\n", "id": "495660", "title": "अल्प तिगिन"}
{"url": "https://hi.wikipedia.org/wiki?curid=495678", "text": "मेघवन\n\nबादल वन ऊष्णकटिबंधीय और उपोष्णकटिबंधीय इलाकों में सदाबहार गीला वन होता है जिसमें साल के अधिकांश समय बादलों या कोहरे का आवरण चढ़ा होता है जो अधिकतर पेड़ों की ऊँचाई पर छाये रहते हैं। इन वनों में विभिन्न किस्मों की काई की भरमार रहती है और यहाँ ऑर्किड की भी कई प्रजातियाँ देखने को मिलती हैं। यह पहाड़ों की ढलानों में पाये जाते हैं क्योंकि पहाड़ की वजह से बादल नीचे बैठ जाते हैं और इन वनों को उनसे अच्छी ख़ासी नमी उपलब्ध हो जाती है। \nस्थानीय मौसम, जो कि समुद्र से दूरी पर निर्भर करता है, यह वन समुद्र की सतह से ५०० से ४००० मी. की ऊँचाई पर पाये जाते हैं। वस्तुतः यह सीमित अक्षांश और ऊँचाई की पट्टी के अंदर ही पनपते हैं। इन वनों में कोहरे के द्रवण के कारण पत्तियों में ओस जमा होती है जो धीरे-धीरे ज़मीन पर टपकती रहती है जिससे धरती को नमी और पेड़ों को पोषण मिलता रहता है। अमूमन इन वनों में सालाना वर्षा ५०० से १०,००० मि.मि. और औसत तापमान ८ से २० डिग्री सेल्सियस होता है। पृथ्वी के वनों का केवल १% हिस्सा ही बादल वन है। \nभारत में उत्तर-पूर्वी राज्यों के पहाड़ी इलाकों में बादल वन पाये जाते हैं।\n", "id": "495678", "title": "मेघवन"}
{"url": "https://hi.wikipedia.org/wiki?curid=495684", "text": "नैशनल लाइब्रेरी ऍट कोलकाता रोमनाइजेशन\n\nराष्ट्रीय पुस्तकालय, कोलकाता-रोमनीकरण भारतीय भाषाओं के शब्दकोषों तथा व्याकरण में सर्वाधिक प्रयुक्त होने वाली लिप्यन्तरण स्कीम (देखें \"देवनागरी लिप्यन्तरण\") है। इस लिप्यन्तरण स्कीम को \"लाइब्रेरी ऑफ काँग्रेस\" के नाम से भी जाना जाता है तथा यह लगभग ISO 15919 के सम्भावित वैरियेंटों जैसी ही है। नीचे दी गयी सारणियाँ अधिकतर देवनागरी का प्रयोग करती हैं पर कुछ अक्षर कन्नड़, तमिल, मलयालम तथा बंगाली भाषाओं से भी हैं जिनका प्रयोग गैर-देवनागरी वर्णों के लिप्यन्तरण में किया जाता है। यह स्कीम IAST स्कीम का ही विस्तार है जो कि संस्कृत के लिप्यन्तरण के लिये प्रयोग की जाती है।\n\n\n\n", "id": "495684", "title": "नैशनल लाइब्रेरी ऍट कोलकाता रोमनाइजेशन"}
{"url": "https://hi.wikipedia.org/wiki?curid=495703", "text": "हार्वर्ड-क्योटो\n\nहार्वर्ड-क्योटो पद्धति, संस्कृत, तथा देवनागरी लिपि में लिखी जाने वाली अन्य भाषाओं के ऑस्की में लिप्यन्तरित करने हेतु एक प्रक्रिया है। यह मुख्य रूप से अनौपचारिक रूप से ईमेल में तथा इलेक्ट्रॉनिक टैक्स्टों में प्रयोग किया जाता है। \n\n\n", "id": "495703", "title": "हार्वर्ड-क्योटो"}
{"url": "https://hi.wikipedia.org/wiki?curid=495732", "text": "देवगुरु बृहस्पति\n\nबृहस्पति का अनेक जगह उल्लेख मिलता है। ये एक तपस्वी ऋषि थे। इन्हें 'तीक्ष्णशृंग' भी कहा गया है। धनुष बाण और सोने का परशु इनके हथियार थे और ताम्र रंग के घोड़े इनके रथ में जोते जाते थे। बृहस्पति का अत्यंत पराक्रमी बताया जाता है। इन्द्र को पराजित कर इन्होंने उनसे गायों को छुड़ाया था। युद्ध में अजय होने के कारण योद्धा लोग इनकी प्रार्थना करते थे। ये अत्यंत परोपकारी थे जो शुद्धाचारणवाले व्यक्ति को संकटों से छुड़ाते थे। इन्हें गृहपुरोहित भी कहा गया है, इनके बिना यज्ञयाग सफल नहीं होते।\n\nवेदोत्तर साहित्य में बृहस्पति को देवताओं का पुरोहित माना गया है। ये अंगिरा ऋषि की सुरूपा नाम की पत्नी से पैदा हुए थे। तारा और शुभा इनकी दो पत्नियाँ थीं। एक बार सोम (चंद्रमा) तारा को उठा ले गया। इस पर बृहस्पति और सोम में युद्ध ठन गया। अंत में ब्रह्मा के हस्तक्षेप करने पर सोम ने बृहस्पति की पत्नी को लौटाया। तारा ने बुध को जन्म दिया जो चंद्रवंशी राजाओं के पूर्वज कहलाये।\n\nमहाभारत के अनुसार बृहस्पति के संवर्त और उतथ्य नाम के दो भाई थे। संवर्त के साथ बृहस्पति का हमेशा झगड़ा रहता था। पद्मपुराण के अनुसार देवों और दानवों के युद्ध में जब देव पराजित हो गए और दानव देवों को कष्ट देने लगे तो बृहस्पति ने शुक्राचार्य का रूप धारणकर दानवों का मर्दन किया और नास्तिक मत का प्रचार कर उन्हें धर्मभ्रष्ट किया।\n\nबृहस्पति ने धर्मशास्त्र, नीतिशास्त्र, अर्थशास्त्र और वास्तुशास्त्र पर ग्रंथ लिखे। आजकल ८० श्लोक प्रमाण उनकी एक स्मृति (बृहस्पति स्मृति) उपलब्ध है।\nबृहस्पति को देवताओं के गुरु की पदवी प्रदान की गई है। ये स्वर्ण मुकुट तथा गले में सुंदर माला धारण किये रहते हैं। ये पीले वस्त्र पहने हुए कमल आसन पर आसीन रहते हैं तथा चार हाथों वाले हैं। इनके चार हाथों में स्वर्ण निर्मित दण्ड, रुद्राक्ष माला, पात्र और वरदमुद्रा शोभा पाती है। प्राचीन ऋग्वेद में बताया गया है कि बृहस्पति बहुत सुंदर हैं। ये सोने से बने महल में निवास करते है। इनका वाहन स्वर्ण निर्मित रथ है, जो सूर्य के समान दीप्तिमान है एवं जिसमें सभी सुख सुविधाएं संपन्न हैं। उस रथ में वायु वेग वाले पीतवर्णी आठ घोड़े तत्पर रहते हैं।\n\nदेवगुरु बृहस्पति की तीन पत्नियाँ हैं जिनमें से ज्येष्ठ पत्नी का नाम शुभा और कनिष्ठ का तारा या तारका तथा तीसरी का नाम ममता है। शुभा से इनके सात कन्याएं उत्पन्न हुईं हैं, जिनके नाम इस प्रकार से हैं - भानुमती, राका, अर्चिष्मती, महामती, महिष्मती, सिनीवाली और हविष्मती। इसके उपरांत तारका से सात पुत्र और एक कन्या उत्पन्न हुईं। उनकी तीसरी पत्नी से भारद्वाज और कच नामक दो पुत्र उत्पन्न हुए। बृहस्पति के अधिदेवता इंद्र और प्रत्यधि देवता ब्रह्मा हैं। महाभारत के आदिपर्व में उल्लेख के अनुसार, बृहस्पति महर्षि अंगिरा के पुत्र तथा देवताओं के पुरोहित हैं। ये अपने प्रकृष्ट ज्ञान से देवताओं को उनका यज्ञ भाग या हवि प्राप्त करा देते हैं। असुर एवं दैत्य यज्ञ में विघ्न डालकर देवताओं को क्षीण कर हराने का प्रयास करते रहते हैं। इसी का उपाय देवगुरु बृहस्पति रक्षोघ्र मंत्रों का प्रयोग कर देवताओं का पोषण एवं रक्षण करने में करते हैं तथा दैत्यों से देवताओं की रक्षा करते हैं।\n\n", "id": "495732", "title": "देवगुरु बृहस्पति"}
{"url": "https://hi.wikipedia.org/wiki?curid=495736", "text": "सुरेन्द्र गंभीर\n\nडॉ॰ सुरेंद्र गंभीर हिंदी के समाज-भाषा वैज्ञानिक पक्ष के और प्रामाणिक शोध के लिए जाने जाते हैं। उन्होंने गयाना, त्रिनिदाद, सूरीनाम, मॉरीशस, फ़िजी और अमरीका के प्रवासी भारतीयों की भाषाओं से संबंधित भाषा-विकास और भाषा-ह्रास के विभिन्न पक्षों पर महत्वपूर्ण काम किया है।\nवे लंबे समय से भारतीय भाषाओं के अध्ययन-अध्यापन, भाषा की शिक्षा और और भाषा में प्रवीणता जैसे विषयों पर काम करते रहे हैं। इस विषय में उनकी छह पुस्तकें और सौ से भी अधिक शोध पत्र विश्व की प्रतिष्ठित पत्रिकाओं और विश्व कोशों में प्रकाशित हो चुके हैं। पेंसिलवानिया विश्वविद्यालय, कौर्नेल विश्वविद्यालय और विस्कांसिन विश्वविद्यालय में अध्ययन-अध्यापन के साथ-साथ डॉ॰ गंभीर अमरीकन इंस्टीट्यूट ऑफ़ इंडियन स्टडीज़ के भाषा-विभाग के दीर्घ काल तक अध्यक्ष रहे हैं। सेवानिवृत्त होने के बाद डॉ॰ गंभीर संप्रति अमरीका में युवा हिंदी संस्था के अध्यक्ष, तथा हैरिटेज लैंग्वेज के हिंदी व उर्दू के प्रतिनिधि हैं।\n\nअमरीका में हिंदी विषयक कार्यों में अपनी भूमिका और भारतीय भाषाओं के अध्ययन तथा शोध में योगदान के लिए डॉ॰ गंभीर को २००७ में 'विश्व हिंदी सम्मेलन' के न्यूयार्क अधिवेशन में, २००८ में अमरीकन इंस्टीट्यूट की ट्रस्टी कौंसिल और २०११ में न्यूजर्सी असेंबली द्वारा भारतीय भाषाओं के क्षेत्र में विशिष्ट योगदान के लिए सम्मानित किया जा चुका है। भारतीय साहित्य, दर्शन और धर्म परंपराओं के अध्ययन में भी उनकी गहरी रुचि है। डॉ॰ गंभीर को उनके कृतित्त्व के लिए उन्हें केन्द्रीय हिंदी संस्थान के पद्मभूषण डॉ॰ मोटूरि सत्यनारायण पुरस्कार से सम्मानित किया गया है।\n", "id": "495736", "title": "सुरेन्द्र गंभीर"}
{"url": "https://hi.wikipedia.org/wiki?curid=495742", "text": "कनालिछिना\n\nकनालिछिना, उत्तराखण्ड के पिथौरागढ़ जिले का एक विकासखण्ड (ब्लॉक) है।\n", "id": "495742", "title": "कनालिछिना"}
{"url": "https://hi.wikipedia.org/wiki?curid=495750", "text": "बार्हस्पत्य सूत्र\n\nबार्हस्पत्य सूत्र देवगुरु बृहस्पति का ग्रन्थ है। बृहस्पति चार्वाक दर्शन के प्रणेता माने जाते हैं। यह ग्रंथ अप्राप्य माना जाता है। सर्व दर्शन संग्रह के पहले अध्याय में चार्वाक मत के सिद्धांतों का सार मिलता है। इसे लोकायत दर्शन के नाम से भी जाना जाता है। भूमि, जल, अग्नि, वायु जिनका प्रत्यक्ष अनुभव हो सकता है, इनके अतिरिक्त संसार में कुछ भी नहीं है। इन चार तत्वों के समिश्रण से ही चेतना शक्ति और बुद्धि का प्रादुर्भाव होता है। चार्वाक के अनुसार \"यावज्जीवेत सुखं जीवेत, ऋणं कृत्वा घृतं पिबेत\"। अर्थात जब तक जीवन है सुखों का उपभोग कर लेना चाहिए। भौतिक सुख को त्याज्य समझने की परंपरा को चार्वाक ने चुनौती दी। चूंकि इस लोक के अलावा और कोई दूसरा लोक नहीं है, इसलिए इस लोक का भरपूर आनंद लेना चाहिए, खूब ऐश-आराम करना चाहिए। शरीर के एक बार भस्म हो जाने पर वह पुन: वापिस लौट कर नहीं आता।\n\nनास्तिक दर्शनों में चार्वाक, जैन और बौद्ध दर्शन आते हैं। ये वेदों के प्रमाण में विश्वास नहीं रखते, इसलिए नास्तिक दर्शन के अंतर्गत रखे गए हैं। ये ग्रन्थ ईसा पूर्व अंतिम शताब्दियों में, लगभग मौर्य काल में धीरे -धीरे गायब होता गया। इसके बाद इसे मात्र कुछ बचे व बोले गये सूत्रों के रूप में ही सहेजा जा सका। १९२८ में दक्षिणरंजन शास्त्री ने ऐसे ६० श्लोकों को प्रकाशित किया। १९५९ में उन्होंने ५४ चुने हुए श्लोक बार्हस्पत्य सूत्रम नाम से प्रकाशित किये। शास्त्री जी का मत था कि इसी प्रकार शेष अन्य श्लोकों को भी ढूंढा और प्रकाशित किया जा सकता है। २००२ में भट्टाचार्य ने कुछ और श्लोक ढूंढ कर निकाले, किन्तु इनमें विदेशी पाठ्य के मिले होने या अशुद्धता होने की बड़ी संभावना है। \n\nइन संकलनों में अधिकांश कार्य भारतीय मध्य कालीन हैं, मोटे तौर पर लगभग ८वीं से १२वीं शताब्दी के बीच के। सायण द्वारा भारतीय दर्शन पर विशिष्ट टीका १४वीं शताब्दी में सर्वदर्शनसंग्रह नाम से निकली जिसमें चार्वाक के बारे में विस्तृत जानकारी मिलती है। किन्तु ये चार्वाक के पाठ सीधे मूल रूप में नहीं दिखाती है वरन १४वीं शताब्दी के एक शिक्षित वेदांतज्ञ के पढ़े और समझे सिद्धांतों के रूप में देती है। भट्टाचार्य ने ६८ श्लोक ९ पृष्ठों में पृष्ठ पर दिये हैं। \"बार्हस्पत्यसूत्रम अर्थात बार्हस्पत्य अर्थशास्त्रम\" भी इनसे प्रभावित किन्तु पारदर्शी और भ्रष्टरूप है।\n\n\n", "id": "495750", "title": "बार्हस्पत्य सूत्र"}
{"url": "https://hi.wikipedia.org/wiki?curid=495755", "text": "शुक्र (ज्योतिष)\n\nशुक्र (शुक्र, ശുക്രൻ, ಶುಕ್ರ, சுக்ரன், IAST Śukra), जिसका संस्कृत भाषा में एक अर्थ है शुद्ध, स्वच्छ, भृगु ऋषि के पुत्र एवं दैत्य-गुरु शुक्राचार्य का प्रतीक शुक्र ग्रह है। भारतीय ज्योतिष में इसकी नवग्रह में भी गिनती होती है। यह सप्तवारों में शुक्रवार का स्वामी होता है। यह श्वेत वर्णी, मध्यवयः, सहमति वाली मुखाकृति के होते हैं। इनको ऊंट, घोड़े या मगरमच्छ पर सवार दिखाया जाता है। ये हाथों में दण्ड, कमल, माला और कभी-कभार धनुष-बाण भी लिये रहते हैं।\n\nउषानस एक वैदिक ऋषि हुए हैं जिनका पारिवारिक उपनाम था काव्य (कवि के वंशज, अथर्व वेद अनुसार जिन्हें बाद में उषानस शुक्र कहा गया।\n\n\"शुक्र\" नाम उच्चारण में [[शुक्ल]] से मिलता हुआ है जिसका अर्थ है श्वेत या उजला। यह ग्रह भी श्वेत वर्ण का उज्ज्वल प्रकृति का ही है। यह नाम तृतीय [[मनु]] के सप्तऋषियों में से एक [[वशिष्ठ]] के पुत्र [[मरुत्वत]] का है। [[हविर्धन]] के एक पुत्र [[भव]] के अन्तर्गत्त यही मनु भौत्य आते हैं। \n\n\"उषानस\" नाम [[धर्मशास्त्र]] के रचयिता का भी है। \n\n[[चित्र:Shukradeva.jpg|thumb| शुक्र अपनी संगिनी द्वारजस्विनी के संग]]\n\nशुक्र कवि ऋषि के वंशजों की अथर्वन शाखा के भार्गव ऋषि थे। [[श्रीमद्देवी भागवत]] के अनुसार इनकी माँ [[काव्यमाता]] थीं। शुक्र कुछ-कुछ स्त्रीत्व स्वभाव वाला ब्राह्मण ग्रह है। इनका जन्म पार्थिव नामक वर्ष (साल) में श्रावण शुद्ध अष्टमी को [[स्वाति]] [[नक्षत्र]] के उदय के समय हुआ था। कई भारतीय भाषाओं जैसे [[संस्कृत]], [[तेलुगु]], [[हिन्दी]], [[मराठी]], [[गुजराती]], [[ओडिया]], [[बांग्ला]], [[असमिया]] एवं [[कन्नड़]] में सप्ताह के छठे दिवस को [[शुक्रवार]] कहा जाता है। शुक्र ऋषि [[अंगिरस]] के अधीन शिक्षा एवं वेदाध्ययन हेतु गये, किन्तु अंगिरस द्वारा अपने पुत्र [[बृहस्पति]] का पक्षपात करने से वे व्याकुल हो उठे। तदोपरांत वे ऋषि [[गौतम]] के पास गये और शिक्षा ग्रहण की। बाद में इन्होंने भगवान [[शिव]] की कड़ी तपस्या की और उनसे [[संजीवनी मंत्र]] की शिक्षा ली। यह विद्या मृत को भी जीवित कर सकती है। इनका विवाह [[प्रियव्रत]] की पुत्री [[ऊर्जस्वती]] से हुआ और चार पुत्र हुए: चंड, अमर्क, त्वस्त्र, धारात्र एवं एक पुत्री [[देवयानी]]। \n\nइस समय तक [[बृहस्पति]] [[देवता|देवताओं]] के गुरु बन चुके थे। शुक्र की माता का वध कर दिया गय आथा, क्योंकि उन्होंने कुछ असुरों को शरण दी थी जिन्हें [[विष्णु]] ढूंढ रहे थे। इस कारण से इन्हें विष्णु से घृणा थी। शुक्राचार्य ने असुरों और दैत्यों का गुरु बनना निश्चित किया और बने। तब इन्होंने दैत्यों को देवताओं पर विजय दिलायी और इन युद्धों में शुक्र ने मृत-संजीवनी से मृत एवं घायल दैत्यों को पुनर्जीवित कर दिया था। \n[[चित्र:Sukracarya advises his daughter Aruja to remain beside the lake near his hermitage while a dust storm devastates the accursed kingdom of Danda.jpg|thumb|left|शुक्राचार्य ने अपनी पुत्री [[अरुजा]] अपने आश्रम के निकट एक सरोवर के पास रुकने को कहा जब एक आंधी-तूफ़ान से दण्ड नामक एक पापग्रस्त राज्य का ध्वंस हो रहा था।]]\n\nएक अन्य कथा के अनुसा भगवान [[विष्णु]] ने जब [[वामन अवतार]] लिया था, तब वे [[त्रैलोक्य]] को दानस्वरूप ग्रहण करने राजा [[बलि]] के पास पहुंचे। विष्णु ने [[प्रह्लाद]] के पौत्र [[महाबलि]] से वामन के छद्म रूप में दान स्वरूप त्रैलोक्य ले लेने का प्रयास किया। किन्तु शुक्राचार्य ने उन्हें पहचान लिया और राजा को आगाह किया। हालांकि राजा बलि अपने वचन का पक्का था और वामन देवता को मुंहमांगा दान दिया। शुक्राचार्य ने बलि के इस कृत्य पर अप्रसन्न होकर स्वयं को अत्यंत छोटा बना लिया और राजा बलि के कमण्डल की चोंच में जाकर छिप गये। इसी कमण्डलु से जल लेकर बलि को दान का संकल्प पूर्ण करना था। तब विष्णु जी ने उन्हें पहचान कर भूमि से कुशा का एक तिनका उठाया और उसकी नोक से कमण्डलु की चोंच को खोल दिया। इस नोक से शुक्राचार्य की बायीं आंख फ़ूट गयी। तब से शुक्राचार्य काणे ही कहलाते हैं। \n\nशुक्राचार्य की पुत्री [[देवयानी]] को विवाह प्रस्ताव हेतु [[बृहस्पति]] के पुत्र [[कच]] ऋषि ने ठुकरा दिया था। कालांतर में उसका विवाह [[ययाति]] से हुआ और उसी से [[कुरु वंश]] की उत्पत्ति हुई। \n\n[[महाभारत]] के अनुसार शुक्राचार्य [[भीष्म]] के गुरुओं में से एक थे। इन्होंने भीष्म को राजनीति का ज्ञाण कराया था।\n\n[[भारतीय ज्योतिष]] के अनुसार शुक्र लाभदाता ग्रह माना गया है। यह [[वृषभ राशि|वृषभ]] एवं [[तुला]] राशियों का स्वामी है। शुक्र [[मीन राशि]] में उच्च भाव में रहता है और [[कन्या राशि]] में नीच भाव में रहता है। [[बुध]] और [[शनि]] शुक्र के सखा ग्रह हैं जबकि [[सूर्य]] और [[चंद्र]] शत्रु ग्रह हैं तथा [[बृहस्पति]] तटस्थ ग्रह माना जाता है। ज्योतिष के अनुसार शुक्र रोमांस, कामुकता, कलात्मक प्रतिभा, शरीर और भौतिक जीवन की गुणवत्ता, धन, विपरीत लिंग, खुशी और प्रजनन, स्त्रैण गुण और ललित कला, संगीत, नृत्य, चित्रकला और मूर्तिकला का प्रतीक है। जिनकी कुण्डली में शुक्र उच्च भाव में रहता है उन लोगों के लिए प्रकृति की सराहना करना एवं सौहार्दपूर्ण संबंधों का आनंद लेने की संभावना रहती है। हालांकि शुक्र का अत्यधिक प्रभाव उन्हें वास्तविक मूल्यों के बजाय सुख में बहुत ज्यादा लिप्त होने की संभावना रहती है। शुक्र तीन नक्षत्रों का स्वामी है: [[भरणी]], [[पूर्वा फाल्गुनी]] और [[पूर्वाषाढ़ा]]।\n\nशक्त स्थान : द्वितीय, तृतीय, सप्तम एवं द्वादश\nअशक्त स्थान: छठा एवं अष्टम\nमध्यम स्थान: प्रथम, चतुर्थ, पंचम, नवम, दशम एवं एकादश\n\n[[चित्र:Lok of world.JPG‎ |200px|thumb|पृथ्वी के ऊपर के सभी लोकों में [[शुक्र मंडल]] की स्थिति]]\nशुक्र जीवनसंगी, प्रेम, विवाह, विलासिता, समृद्धि, सुख, सभी वाहनों, कला, नृत्य, संगीत, अभिनय, जुनून और काम का प्रतीक है। शुक्रा के संयोग से ही लोगों को इंद्रियों पर संयम मिलता है और नाम व ख्याति पाने के योग्य बनते हैं। शुक्र के दुष्प्रभाव से त्वचा पर नेत्र रोगों, यौन समस्याएं, अपच, कील-मुहासे, नपुंसकता, क्षुधा की हानि और त्वचा पर चकत्ते हो सकते हैं।\n\nवैदिक ज्योतिष के अनुसार ग्रहीय स्थिति [[दशा]] होती है, जिसे शुक्र दशा कहा जाता है। यह जातक पर २० वर्षों के लिये सक्रिय होती है। यह किसी भी ग्रह दश से लंबी होती है। इस दशा में जातक की जन्म-कुण्डली में शुक्र सही स्थाण पर होने से उसे कहीं अधिक धन, सौभाग्य और विलासिता सुलभ हो जाती है। इसके अलावा कुण्डली में शुक्र अधिकतर लाभदायी ग्रह माना जाता है। शुक्र हिन्दू कैलेण्डर के माह [[ज्येष्ठ]] का स्वामी भी माना गया है। यह [[कुबेर]] के खजाने का रक्षक माना गया है। शुक्र के प्रिय वस्तुओं में श्वेत वर्ण, धातुओं में [[रजत]] एवं रत्नों में [[हीरा]] है। इसकी प्रिय दशा दक्षिण-पूर्व है, ऋतुओं में [[वसंत ऋतु]] तथा तत्त्व [[जल]] है।\n\n[[चंद्र मंडल]] से २ लाख योजन ऊपर कुछ तारे हैं। इन तारों के ऊपर ही [[शुक्र मंडल]] स्थित है, जहां शुक्र का निवास है। इनका प्रभाव पूरे [[ब्रह्मांड]] के निवासियों के लिये शुभदायी होता है। तारों के समूह के १६ लाख मील ऊपर शुक्र रहते हैं। यहां शुक्र लगभग सूर्य के समान गति से ही चलते हैं। कभी शुक्र सूर्य के पीछे रहते हैं, कभी साथ में तो कभी सूर्य के आगे रहते हैं। शुक्र वर्षा-विरोधी ग्रहों के प्रभाव को समाप्त करता है परिणामस्वरूप इसकी उपस्थिति वर्षाकारक होती है अतः ब्रह्माण्ड के सभी निवासियों के लिये शुभदायी कहलाता है। यह प्रकाण्ड विद्वानों द्वारा मान्य तथ्य है। शिशुमार के ऊपरी चिबुक पर अगस्ति और निचले चिबुक पर [[यमराज]] रहते हैं; मुख पर [[मंगल]] एवं जननांग पर [[शनि]], गर्दन के पीछे [[बृहस्पति]] एवं [[छाती]] पर [[सूर्य]] तथा हृदय की पर्तों के भीतर स्वयं [[नारायण]] निवास करते हैं। इनके मस्तिष्क में [[चंद्रमा]] तथा नाभि में शुक्र तथा स्तनों पर [[अश्विनी कुमार]] रहते हैं। इनके जीवन में वायु जिसे प्राणपन कहते हैं [[बुध]] है, गले में [[राहु]] का निवास है। पूरे शरीर भर में पुच्छल तारे तथा रोमछिद्रों में अनेक तारों का निवास है।\n\n[[श्रेणी:ग्रह]]\n[[श्रेणी:शुक्र]]\n[[श्रेणी:हिन्दू ऋषि]]\n[[श्रेणी:हिन्दू देवता]]", "id": "495755", "title": "शुक्र (ज्योतिष)"}
{"url": "https://hi.wikipedia.org/wiki?curid=495757", "text": "अथरी\n\nअथरी एक गाँव है। यह बिहार राज्य के तिरहुत प्रमंडल के सीतामढी जिले के रुन्नीसैदपुर प्रखंड में अवस्थित है। यह सीतामढ़ी के चुनिन्दा गाँवों में से एक है। यह लखनदेई नदी के किनारे एवं रुन्नीसैदपुर-बेलसंड पथ पर स्थित है।\n\nअथरी गाँव का नाम अथर्वेद से लिया गया है।\n\nअथरी को दूसरी काशी भी कहा जाता है, क्योंकि जिस तरह काशी ‍‍‍वाराणसी में बाबा विश्वनाथ मंदिर के पीछे गंगा नदी के तट पर श्मशान घाट है उसी तरह यहाँ भी बाबा बाणेश्वरनाथ मंदिर के पीछे लखनदेई नदी के तट पर श्मशान घाट है। ऐसी जगह शायद अभी कहीं नहीं मिली है जहाँ इस तरह की परिस्थिति हो।\nअथरी गाँव को \"अथरी बाजार\" के नाम से भी जाना जाता है क्योंकि अथरी बाजार अपने क्षेत्र की सबसे पुरानी बाजार है वैसे तो अब कितने बाजार हो गए हैं पर रुन्नीसैदपुर से बेलसंड लगभग 15 किलोमीटर की दुरी में अथरी में ही बाजार (चौक) था। प्रत्येक शनिवार और मंगलवार को यहाँ बाजार लगता है। वैसे प्रत्येक दिन यहाँ गुदरी (छोटी बाजार) लगती है।\nअथरी गाँव को \"अथरी मेला\" के नाम से जाना जाता है। अथरी मेला मवेशी मेला के रूप में पुरे क्षेत्र में प्रसिद्ध था। आज भी यहाँ हर साल कार्तिक मास में दीपावली के दिन से लेकर छठ तक मेला लगता है।\n\nअथरी, गाँव के साथ-साथ एक पंचायत भी है। इसके पूर्व में भीमपुर पंचायत, पश्चिम में रामनगर पंचायत, उत्तर में महिसार पंचायत, दक्षिण में रैनविष्णु पंचायत हैं।\nअथरी तो वैसे लखनदेई नदी के किनारे अवस्थित है। पर इस क्षेत्र में बहने वाली बागमती और मनुषमारा नदी का प्रभाव इस गाँव में अधिक है। मनुषमारा नदी के जलजमाव के कारण यहाँ की स्थिति बहुत ही दयनीय हो चुकी है।\n\nअथरी की भूमि काफी उपजाऊ हैं, परन्तु हर साल यहाँ की स्थानीय नदी ‍‍‍‍(बागमती) में आने वाली बाढ़ और मनुष्मारा नदी के जलजमाव के कारण यहाँ की भूमि का उपयोग नहीं हो पता है।\n\nअथरी कृषि प्रधान गाँव है। यहाँ के अधिकतर लोगों के रोजगार का साधन खेती है और उसी से यहाँ के लोग अपनी जीविका चलाते हैं। यहाँ फसलों में क्रमशः धान, गेंहूँ, मक्का, ईख के अलावा सब्जी की खेती भी काफी मात्र में की जाती है। इसके अलावा यहाँ तम्बाकू (खैनी) की खेती बड़े पैमाने पर की जाती है। परन्तु बाढ़ व जलजमाव के कारण यहाँ की खेती योग्य भूमि में सालों भर पानी भरे होते हैं, जिसके फलस्वरूप यहाँ के युवा शहर की ओर, न चाहते हुए भी पलायन करने को मजबूर हैं।\n\nउच्च विद्यालय \nअथरी में एक उच्च विद्यालय है जिसका नाम श्री कैलासपति उच्च विद्यालय अथरी है, यह गाँव के उत्तर-पश्चिम दिशा में स्थित है। यहाँ आसपास के गाँव के बच्चे भी पढ़ने आते हैं। इसके साथ ही एक वित्तरहित बालिका उच्च विद्यालय भी है जिसका नाम श्री रत्नेश्वरी नंदन सिंह बालिका उच्च विद्यालय है, यह अथरी बाजार (चौक) से सटे पश्चिम दिशा में स्थित है।\n\nसड़क मार्ग: \nयहाँ (अथरी) पहुँचने के लिए मुजफ्फरपुर के बैरिय बस स्टैंड (बस अड्डा) से हर घंटे बेलसंड के लिए बसें उपलब्ध है। साथ ही शिवहर जाने वाली बस (मुजफ्फरपुर से शिवहर, भाया बेलसंड-परसौनी) से भी पहुंचा जा सकता है। राजधानी पटना से भी सीधी बस सेवा उपलब्ध है। अम्बिका ट्रेवेल्स की पटना से शिवहर जाने वाली बस (भाया बेलसंड-परसौनी) से भी अथरी पहुंचा जा सकता है। ये सभी बसें अथरी होकर ही बेलसंड, परसौनी एवं शिवहर जाती है। अथरी से सीतामढी, मुजफ्फरपुर व पटना की दुरी क्रमशः 25, 35 व 100 किलोमीटर है।\n\nरेल मार्ग: \nयहाँ का निकटतम रेलवे स्टेशन मुजफ्फरपुर एवं सीतामढी है पर मुजफ्फरपुर से सीधी बस सेवा होने के कारण मुजफ्फरपुर रेलवे स्टेशन सुगम व आरामदायक है। मुजफ्फपुर से सीतामढी के बीच रेल लाइन शुरू हो जाने से (26 मार्च 2013 के बाद) यहाँ का निकटतम रेलवे स्टेशन रुन्नीसैदपुर हो गया है, जिसकी दुरी मात्र 5 किलोमीटर है।\n\nहवाई मार्ग: \nयहाँ का निकटतम हवाई अड्डा 100 किलोमीटर दूर राज्य की राजधानी पटना में है।\n", "id": "495757", "title": "अथरी"}
{"url": "https://hi.wikipedia.org/wiki?curid=495799", "text": "मर्व\n\nमर्व () मध्य एशिया में ऐतिहासिक रेशम मार्ग पर स्थित एक महत्वपूर्ण नख़लिस्तान (ओएसिस) में स्थित शहर था। यह तुर्कमेनिस्तान के आधुनिक मरी नगर के पास था। भौगोलिक दृष्टि से यह काराकुम रेगिस्तान में मुरग़ाब नदी के किनारे स्थित है। कुछ स्रोतों के अनुसार १२वीं शताब्दी में थोड़े से समय के लिए मर्व दुनिया का सबसे बड़ा शहर था। प्राचीन मर्व के स्थल को यूनेस्को ने एक विश्व धरोहर घोषित कर दिया है।\n\nमर्व क्षेत्र में आदिकाल से लोग बसे हुए हैं और यहाँ २०००-३००० ईसापूर्व काल के ग्रामीण जीवन के चिह्न मिलते हैं। पारसी धर्म-ग्रन्थ ज़न्द अवेस्ता में इस क्षेत्र का ज़िक्र बख़्दी (बल्ख़) के साथ किया गया है। कुछ १९वीं और २०वीं सदी के इतिहासकारों के नज़रिए में 'मर्व' वही प्राचीन स्थान है जो संस्कृत और हिन्दू परम्परा में मेरु या मेरु पर्वत के नाम से जाना गया। ब्रिटैनिका विश्वकोष के उस समय के अंकों में कहा गया कि \"\"हिन्दू (पुराण), पारसी और अरब परम्परा में मर्व एक प्राचीन स्वर्ग है, जो आर्य जातियों और मानवों का जन्मस्थल है।\"\"\n\nईरान के हख़ामनी साम्राज्य काल में लगभग ५१५ ईपू में तराशे गए बीस्तून शिलालेखों में मर्व का नाम 'मरगूश' () नामक एक सात्रापी के रूप में अंकित है। प्राचीनकाल में इसके लिए 'मरगू' और 'मारगियाना' नाम भी प्रचलित थे। बाद में सिकंदर महान मर्व से गुज़रे थे और इस नगर का नाम बदलकर कुछ अरसे के लिए अलक्षेन्द्रिया () हो गया। सिकंदर के बाद उसके द्वारा जीते गए मध्य एशिया और भारतीय उपमहाद्वीप के भागों में सेलयूकियाई राजवंशों का राज रहा और आंतियोकोस​ प्रथम ने नगर का विस्तार किया और इसका नाम बदलकर 'आंतियोकिया मारगियाना' () हो गया। इसके बाद यहाँ एक-के-बाद-एक बैक्ट्रिया, पार्थिया और कुषाणों का क़ब्ज़ा रहा।\n\nईरान के सासानी साम्राज्य के अर्दाशीर पर्थम (२२०-२४० ईसवी) ने मर्व पर क़ब्ज़ा किया और उसके बाद लगभग ४०० सालों तक यह उस साम्राज्य का हिस्सा रहा। इस काल में यहाँ धार्मिक जीवन में पारसी धर्म, बौद्ध धर्म, मानी धर्म और पूर्वी सीरियाई ईसाई धर्म पनपा। इस सासानी काल के बीच में पांचवी सदी के अंत से ५६५ ईसवी तक के अंतराल में यहाँ हफथालीयों का राज रहा। ७वीं सदी में इस्लाम उभरा और अरबों ने ईरान और मध्य एशिया पर आक्रमण किया। ६५१ में अंतिम सासानी बादशाह यज़्दगर्द​ तृतीय की हत्या हुई और स्थानीय सासानी राज्यपाल ने अरबों के आगे हथियार डाल दिए। मर्व अरबों की उमय्यद ख़िलाफ़त के ख़ुरासान प्रान्त की राजधानी बना। इसे अपना अड्डा बनाकर अरबों ने बल्ख़, बुख़ारा, फ़रग़ना और काश्गर को जीता और ७वीं शताब्दी में चीन में गांसू प्रान्त तक पहुँच गए। मर्व और ख़ुरासान मुस्लिम-बहुसंख्यक बनने वाला विश्व का पहला फ़ारसी-भाषी इलाक़ा बना और बहुत से अरब भी यहाँ आकर बस गए। तलास प्रांत में पकड़े गए एक चीनी यात्री, दू हुआन, को बग़दाद ले जाया गया और उसने पूरी ख़िलाफ़त का दौरा किया। बाद में इस अनुभव के बारे में लिखते हुए उसने कहा कि मर्व और ख़ुरासान में अरब और ईरानी लोग मिश्रित रूप से बसे हुए थे।\n\n", "id": "495799", "title": "मर्व"}
