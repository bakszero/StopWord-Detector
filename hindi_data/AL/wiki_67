{"url": "https://hi.wikipedia.org/wiki?curid=486232", "text": "शूलचर्मी\n\nशूलचर्मा या 'एकिनोडर्म' (Echinoderm) पूर्णतया समुद्री प्राणी हैं। जंतुजगत्‌ के इस बड़े संघ में तारामीन (starfish), ओफियोराइड (Ophiaroids) तथा होलोथूरिया (Holothuria) आदि भी सम्मिलित हैं। अंग्रेजी शब्द एकाइनोडर्माटा का अर्थ है, 'काँटेदार चमड़ेवाले प्राणी'। शूलचर्मों का अध्ययन अनेक प्राणिविज्ञानियों ने किया है। इस संघ में 4,000 प्रकार के प्राणी हैं, जो संसार के सभी सागरों और विभिन्न गहराइयों में पाए जाते हैं।\n\nशूलचर्मा की परिभाषा हाइमन (Hyman), (1955 ई.) ने इस प्रकार दी है, \n\nइकाइनोडर्मेटा संघ के सभी जीव समुद्री होते हैं जिनका शरीर काँटेदार होता है। इनके शरीर में जन प्रवाही-संस्थान होता है। इन एकलिंगी प्राणियों का शरीर तृस्तरीय एवं पाँच बाहुओं में विभाजित रहता है। तारा मछली, सी-आर्चीन, सी-कुकुम्बर इस संघ के प्रमुख प्राणी हैं। तारा मछली का आकार तारा जैसा होता है, शरीर में डिस्क और पांच भुजाएं होती है जो कड़े प्लेट्स से ढंकी रहता हैं। उपरी सतह पर अनेक कांटेदार रचनायें होती हैं। डिस्क पर मध्य में गुदा स्थित होती है। निचली सतह पर डिस्क के मध्य में मुंह स्थित है। भुजाओं पर दो कतारों में ट्यूब फीट होते हैं। प्रचलन की क्रिया ट्यूबफीट के द्वारा होती है तथा पैपुली द्वारा श्वसन की क्रिया होती है। इसकी एक प्रजाति,Gohongaze को जापानी लोग बडे चाव से खाते हैं।\n\nये बहुकोशिक प्राणी हैं और अन्य विकीर्ण संघ (radiate phylum) से अपने खोखलेपन तथा अपने व्यापक संगठन द्वारा पहचाने जाते हैं। इनका शरीर गोल, बेलनाकार अथवा ताराकार होता है, इनके बिंब (disc) से या तो सरल भुजाएँ, अथवा पात्रवत प्रशाखित भुजाएँ, विकरित होती हैं। इनके शरीर पर चूनेदार प्रक्षेप होते हैं। होलोथूरिया प्रक्षेपविहीन होते हैं। इनके शरीर में मुखी (oral) तथा अपमुखी (aboral) तल होते हैं। प्रत्येक शल्पचर्मा के शरीर में पाँच सममित विकीर्णित खाँचे (groove) होते हैं, जिन्हें वीथी क्षेत्र (ambulacrum) कहते हैं। इनके मध्य के स्थान को मध्यार त्रिजिया कहते हैं। इनका शरीर पाँच अरीय एवं मध्यारीय क्षेत्रों में विभक्त रहता है। सभी अवयव अरीय सममित होते हैं।\n\nजलसंवहनीतंत्र (water vascular system) केवल शूलचर्मा ही में पाया जाता है। यह पानी सदृश द्रव से भरी रहनेवाली नालियों, नालों तथा छोटी छोटी थैलियों से बना होता है। इसमें ग्रसिका के चारों ओर एक वलय नाल (ring canal) होती है। इससे एक एक नाल प्रत्येक भुजा में जाती है, जिसे अरीय नाल (radial canal) कहते हैं। अरीय नाल से छोटी छोटी शाखाएँ नाल पादों (tube feet) में जाती हैं। नाल पाद, जिनके कार्य चलना, भोजन एकत्रित करना तथा सवेदन है, अरीय नाल के दोनों ओर होते हैं1 तारामीन एवं समुद्री अर्चिन में अपमुख (aboral mouth) तथा एक अन्य छोटी उदग्र नाल (vertical canal) होती है, जो बाहर की ओर जल रध्रं द्वारा खुलती है। मेड्रेपोराइट (madreporite) द्वारा जल रध्रं (water pore) छोटी छोटी शाखाओं में विभक्त हो जाता है। आद्य शूलचर्मा (primitive echinodermata) में जलसंवहनी तंत्र गमन कार्य नहीं करता था, अपितु तंत्रिका तंत्र एवं श्वसन (respiration) का कार्य करता था।\n\nशूलचर्मा में तंत्रिका तंत्र की रचना आद्य है तथा गुच्छिका (gangleon) जाल की बनी होती है। गुच्छिका जाल तीन प्रकार के होते हैं :\n\n\n\n\nआंत्रनाल (intestinal canal) चक्करदार होती है। मुख, मुखी अथवा अपमुखी होता है। क्राइनॉइडिया में मुख तथा गुदा दोनों मुखी (oral) तल पर स्थित होते हैं। गुदा की स्थिति सामान्यत: अपमुखी होती है। हीमल तंत्र (haemal system), जिसे परिसंचरण तंत्र (circulatory system) भी कहते हैं, शूलचर्मा में पाया जाता है। इस तंत्र में अनेक विशिष्ट स्थान होते हैं, परंतु हृदय एवं रुधिर कोशिकाएँ नहीं होतीं। लिंग ग्रंथियाँ (sex glands) सममित होती हैं। शूलचर्मा में स्त्रीलिंग एवं पुलिंग पृथक्- पृथक्‌ इकाइयों में होते हैं, किंतु होलोथूरिया एवं ओफियोरॉइडियया उभयलिंगी (hemoprodite) होते हैं।\n\nशूलचर्मा के उद्भव के संबंध में जीवाश्म विज्ञानी परस्पर सहमत नहीं हैं।\n\nअशन रीति (feeding habit) तथा गुरुत्व (gravity) के प्रभाव के कारण इनका विकिरण हुआ। अपने मुख को ऊपर किए समुद्रतल पर स्थित, भोजन धारी जल की ओर स्थानबद्ध (sessile) पूर्वजों ने भोजन संग्राही तल को अपने मुख से पक्ष्मभिकामय नाल (ciliated canal) की वृद्धि द्वारा विस्तृत किया। इस वृद्धि को कायिक परिमाण द्वारा स्वयं सीमित रखा गया।\n\nऐसे शूलचर्मों का उद्भव द्विपार्श्विक (bilateral) लार्वा (larva) से माना गया है। समुद्र में स्थावर जीवन से चर्म पर चूनेदार कंटिकाओं (spicules) का रोपण हुआ। त्रिअरी कंटिकाएँ (triradiate spicules) बढ़कर तारा रूपिणी अबद्ध स्तरों (sheets) में रूपांतरित हो गईं। धीरे धीरे ये स्तरें दृढ़ रूप से संयुक्त हो गईं और इस प्रकार पूर्ण कंकाल बने। स्थिरीकरण के पहले शूलचर्म दीर्घित रूप में थे। यदि दीर्घित आकृतिवाली काया बीच में स्थिर बने, तो संलग्न आधार के दो पक्षों पर मुख और निर्गम स्थित होंगे। इस प्रकार अविकीर्ण शूलचर्मों का, जो मध्य ट्राइऐसिक कल्प (triassic period) से मत्स्य युग तक रहे, उद्भव हुआ।\n\nशूलचर्मां के कुछ गुण अन्य प्राणियों के गुणों से सामंजस्य रखते हैं एवं कुछ गुण वर्ग विशिष्ट के हैं। शूलचर्मा भी बहुकोशिक (multicellular) प्राणी हैं तथा आंतर गुहावाले प्राणियों से, देहगुहा के पूर्णत: खोखला न होने के कारण, आंत्रनाल एवं खोखली देहगुहा के विभाजन में भिन्न हैं। सभी देहगुहाधारियों की भाँति शूलचर्मों की आधारभूत संरचना द्विपार्श्विक है और अरीय सममिति तो गौण गुण है।\n\nसभी देहगुहावाले प्राणी स्वतंत्र रूप से आंतर गुहावाले प्राणियों से उत्पन्न हुए हैं तथा देहगुहा का तीन युग्मों में विभाजन इनका प्रमुख गुण है। निम्न कार्डेटा (lower chordata) के सी स्क्वर्ट (sea squirt) के अतिरिक्त, सभी कार्डेटा प्राणियों की देहगुहा त्रिविभाजित है। बैलैनोग्लॉसस (Balanoglossus) का टारनेरिया लार्वा (Tornaria larva) शूलचर्मा के लार्वा से, कुछ विशेष आधारभूत संरचना की दृष्टि से समान होता है। कई अन्य लक्षणों में सामंजस्य होने से स्पष्ट है कि शूलचर्मा तथा कार्डेटा एक सामान्य पूर्वज (common ancestor) से उत्पन्न हुए हैं। यह पूर्वज अन्य देहगुहावाले पूर्वजों से भिन्न था, किंतु वह पूर्ण शूलचर्मा या कार्डेटा नहीं कहा जा सकता है।\n\nशूलचर्मा विभिन्न ऊष्ण, समशीतोष्ण एवं शीत कटिबंधी समुद्रों में पाए जाते हैं। अधिकांश शूलचर्मा ज्वारीय क्षेत्र से 4,000 मीटर तक पाए जाते हैं। कुछ समुद्रतल पर स्थित रहते हैं तथा अन्य जलप्लावी हैं।\n\nशूलचर्मा अपने शावकों (brood) की रक्षा के लिए प्रसिद्ध हैं। अधिकांश लार्वा जलप्लावी होते हैं। कुछ शूलचर्मा अपने शावकों को तब तक अपने पास रखते हैं, जब तक वे स्वयं गमन योग्य न हो जाए। कुछ शल्चर्म अपने शावकों को अपने शरीर के बाह्य तल पर रखते हैं, तो कुछ तारामीन (Asteriods) उन्हें अपने मुख के समीप रखते हैं। कुछ होलोथरॉइड तथा तारामीन के पृष्ठीय तलों पर विशिष्ट शिशुधानियाँ होती हैं। किन्हीं किन्हीं शूलचर्मों में शावक शरीर के भीतर विकसित होते हैं तथा वयस्क प्राणी की देहभित्ति (body wall) के रध्राें से बाहर आते हैं।\n\nयद्यपि क्राइनॉइडिया (Crinoidea) तथा पेलमेटोज़ोआ (Subphylum Pelmatozoa) उपसंघ के अन्य प्राणी निरर्थक हैं तथापि समुद्र में इन्होंने कई टन (tons) चूने का निष्कर्षण किया है डर्बीशिर (Derbyshire) संगमरमर, बेलजियम ग्रेनाइट, जर्मनी का ट्रकिटेन काक (Trochitan kalk) तथा अन्य अंडकीय (oolitic) पत्थर इन जीवों के अवशेषों से बने हैं। होलोथूरॉइड अपने शरीरों से निरंतर अपरद (detritus) निकालते रहते है और मार्जक (cleaner) का कार्य करते हैं। हृदय अर्चिन (heart urchin) एवं तारामीन इनसे भी अधिक संमार्जक हैं। समुदी तारामीन सजीव मोलस्का के प्राणियों पर आक्रमण करते हैं, विशेषतया सीप (oysters) तथा मस्ल (mussels) पर। इस प्रकार ये भयंकर हानि करते हैं। छोटे छोटे शूलचर्मा मत्स्यों के भोजन बनते हैं। कुछ होलोथूराइड प्राणी पूर्वी देशों के लोगों द्वारा खाए जाते हैं। बड़े बड़े शल्यअर्चिन के अंडाशय विश्व के विभिन्न देशों में अच्छे पोषक समझे जाते हैं। जीवन और वृद्धि की समस्याओं के अध्ययनार्थ शूलचर्मा प्रयोगशालाओं के लिए उपयोगी हैं। इनके अंडों का पालन पोषण सरलतापूर्वक हो जाने से, इनके विकासक्रम के अध्ययन में भी सुविधा होती है।\n\nसजीव शूलचर्मा का शारीरिक विन्यास पंचबाहु या पंच किरणों का होता है। यह बहुशाखित, बहुसंख्यक या आंशिक रूप में विलुप्त भी रहते हैं। शारीर पंच अरीय होता है और अरीय क्षेत्र पाँच मध्यारीय क्षेत्रों से एकांतरित रहते हैं। सममिति दर्शानेवाले अंग असंख्य स्यून नाल आदि हैं, जो शरीर में जलसंचरण का कार्य करते हैं तथा एक जल-संचरण-तंत्र का निर्माण करते हैं। अरीय क्षेत्रों को वीथी क्षेत्र (ambulocurm) तथा दो वीथी क्षेत्रों के बीच के स्थान को मध्य वीथी क्षेत्र कहते हैं। अनेक शूलचर्मा की त्वचा पर कैल्सियम कार्बोनेट की कंटिकाओं से युक्त एक बाह्म कंकाल होता है।\n\nदेहगुहा के तीन युग्मों में विभाजन के अतिरिक्त सभी शूलचर्मों में तीन तंत्रिका संस्थान होते हैं : \n\nइन संस्थानों के द्रवों में देहगुहा के द्रव की अपेक्षा ऐल्बूमिन (albumen) अधिक होता है। सभी अंतरंग द्रवों में विभिन्न भौतिक पदार्थ प्लावित होते हैं। कुछ रुधिर के सदृश लाल होते हैं, जो श्वसन में सहायक होते हैं। कुछ श्वेतकण अनेक कार्य करते हैं, ये कुछ अपशिष्ट पदार्थों का भक्षण कर निष्पीड़ित होकर बाहर निकलते हैं, क्योंकि इन जीवों में कोई उत्सर्जन तंत्र नहीं होता है।\n\nअधिकांश शूलचर्मों में लिंग पृथक्‌ होते हैं, किंतु बाह्य लक्षणों से लिंगभेद ज्ञात नहीं होता है। जनन उत्पाद (genital products) जल में छोड़ दिए जाते हैं और अंडे शुक्र द्वारा निषेचित होते हैं। युग्मनज (zygote) अनेक कोशों में विभाजित होने के बाद एक खोखला कंदुक सदृश रचना बनता है, जिसका एक सिरा अंदर बढ़ता जाता है और परिणामत: एक खुले मुख और दोहरी दीवारवाला कोश (sac) बन जाता है। दीवार से कुछ कोशिकाएँ मध्य में आकर, एक मध्य स्तर (middle layer) बनाती हैं। देहगुहा कोश से एक कोष्ठ (pouch) के रूप में निकलकर मध्य स्तर में प्रसारित होती है। कोष्ठ के बार बार विभाजनों से देहगुहा के तीन युग्म बनते हैं। इसी बीच कोश लंबाई में बढ़ता है तथा एक तरफ से, जिधर मूल गुहा नीचे की ओर झुककर लार्वा का मुँह बनाती है, चिपटा हो जाता है और मुख्य द्वार को लार्वा का निर्गम छिद्र (outlet) बनने देता है। इस प्रकार का लार्वा स्वतंत्र प्लावी होता है। विभिन्न वर्गों में इसके विशेष रूपांतरण के फलस्वरूप, विभिन्न शूलचर्मों का विकास होता है।\n\nअनेक शूलचर्मा अपने शरीर के कुछ भाग को, भय अथवा कष्टप्रद स्थिति के समय, स्वयं पृथक्‌ कर देने में समर्थ होते हैं। इतना ही नहीं अलग किए हुए भागों को स्वयं पुन: उत्पन्न भी कर सकते हैं। यदि कोई खंड मध्य बिंब (disc) युक्त हो, तो उसमें पुनर्जनन संभव है। इस प्रकार के खंड पूर्ण शूलचर्मा बनाने में समर्थ होते हैं। शूलचर्मा में पुनर्जनन की शक्ति पर्याप्त मात्रा में पाई जाती है। तारामीन (asteroids) मोती एकत्रित करनेवालों के शत्रु हैं। मोती एकत्रित करनेवाले इनको समुद्र में टुकड़े टुकड़े करके फेंक देते थे। शीघ्र ही उन्हें अपनी भूल ज्ञात हो गई कि इस प्रकार तो इनकी संख्या में और भी शीघ्रतापूर्वक वृद्धि होती है।\n\n", "id": "486232", "title": "शूलचर्मी"}
{"url": "https://hi.wikipedia.org/wiki?curid=486238", "text": "एक्सो\n\nएक्सो या एक्सो रोबोटिक्स (ekso robotics) एक ऐसा रोबोटनुमा मशीनी ढाँचा है जो चल फर सकने में असमर्थ (अस्थि विकलांग) लोगों की सहायता करने के बनाया गया है। हल्क (Human Universal Load Carrier-HULC) सेना के एक्सोस्केल्टन की तर्ज़ पर इस रोबोटनुमा पहनावे को इस प्रकार बनाया गया है कि लकवाग्रस्त व्यक्ति भी इसे पहन कर आम लोगों की तरह चल फिर सकेंगें। इस रोबोटनुमा पहनावे को अमेरिकी कम्पनी एक्सो बॉयोनिक्स की ब्रिटिश शाखा ने बनाया है।\n", "id": "486238", "title": "एक्सो"}
{"url": "https://hi.wikipedia.org/wiki?curid=486260", "text": "गुफ़ा की कथा\n\nगुफ़ा की सीख (), जिसे प्लेटो की गुफ़ा और गुफ़ा की रूपक कथा भी कहा जाता है, एक सिद्धांत दर्शाने वाली रूपक कथा है जिसे यूनानी दार्शनिक प्लेटो (अफ़लातून) ने अपने प्रसिद्ध रिपब्लिक नामक ग्रन्थ में 'हमारे प्राकृतिक ज्ञान और अज्ञान' पर प्रकाश डालने के लिए सम्मिलित किया था। यह कथा प्लेटो के मित्र सुकरात और प्लेटो को भाई ग्लाउकोन के बीच हुई बातचीत के रूप में लिखी गई है।\n\nइस कथा में सुकरात कहता है कि कुछ ऐसे लोगों की कल्पना करो जो जीवन-भर एक अँधेरी गुफ़ा की किसी दीवार से ज़ंजीरों के साथ बंधे हैं। उनके पीछे एक आग जल रही है और वे केवल अपने सामने वाली दीवार पर आग की रौशनी देख सकते हैं। अब यह समझो की उस आग के सामने से कुछ चीज़ें निकलती हैं जिनकी परछाईयाँ उस दीवार पर पड़ती हैं। उन बंदियों के लिए केवल यह परछाईयाँ ही असलियत हैं और वे इन्हें ही विश्व की सच्चाई मानकार जीते हैं। प्लेटो ने कहा कि वास्तव में मनुष्यों के लिए दुनिया कुछ ऐसी ही है और दार्शनिक वह लोग हैं जो उस गुफ़ा की क़ैद से मुक्त होकर परछाईयों के पीछे की सच्चाई देख पाते हैं।\n\nसुकरात ने एक ऐसी स्थिति का वर्णन किया जिसमें लोगों द्वारा सच्ची असलियत समझें जाने वाले तथ्य वास्तव में केवल भ्रम हैं। उसने ग्लाउकोन से कहा कि वह एक गुफ़ा की कल्पना करे जिसमें कुछ बंदी बचपन से क़ैद हैं और उनके पूरे शरीर और सर गुफ़ा की एक दीवार से कुछ ऐसे जकड़े हुए हैं कि वे बिना सर हिलाए केवल अपने आगे की दीवार ही देख सकते हैं। उनके पीछे एक बहुत बड़ी आग जल रही है जिसके आगे एक चलने की जगह है। इसपर कुछ अन्य लोग अपने सिरों पर अलग-अलग आकृतियों वाली वस्तुएँ लेकर आग के आगे चलते हैं। बंदी इन चीज़ों के साए देखते हैं और उसके अलावा जीवन भर कुछ नहीं देखते। उन्हें यह परछाईयाँ ही असली चीज़ें लगती हैं। गुफ़ा में लोगों के चलने से गूंजती हुई आवाज़ भी उन्हें इन परछाईयों की सच्ची ध्वनियाँ लगती हैं। उन बंदियों के लिए वही व्यक्ति समझदार और प्रशंसनीय है जो यह बता सके की अगली आने वाली परछाई कौनसी होगी।\n\nअब सुकरात ने कहा कि कल्पना करो की किसी ऐसे बंदी की बेड़ियाँ खोलकर उसे घूमकर असली वस्तुएँ देखने दिया जाए। यह आदमी उन चीज़ों को पहचान नहीं पाएगा और अभी भी यही मानेगा कि परछाईयाँ ही वास्तविकता है और इन चीज़ों से अधिक असली हैं। सुकरात ने कहा, \"अब आगे यह सोच कि उस आदमी को आग देखने के लिए विवश किया जाए: क्या वह चौंधिया कर वापस अपने परिचित सायों की तरफ़ नहीं मुँह मोड़ लेगा? अगर उसे कोई घसीटकर गुफ़ा से बाहर ले जाए तो क्या उसे घसीटने वाले पर क्रोध नहीं आएगा? अगर उसे बाहर सूरज के प्रकाश में ले जाया जाए तो क्या वह उत्तेजित होकर परछाईयों को सत्य और इन नए दृश्यों असत्य नहीं ठहराएगा?\" लेकिन कुछ देर बाद वह मुक्त होने का आदि हो जाएगा और देखेगा की सूरज से परछाईयाँ पड़ती हैं और धीरे-धीरे समझने लगेगा कि वह और उसके साथी हमेशा से परछाईयाँ देखते आये हैं जो रौशनी द्वारा वास्तव की चीज़ों से पडतीं हैं।\n\nसुकरात ने अब ग्लाउकोन से इस मुक्त आदमी की मनोदशा के बारे में सोचने को कहा। \"जब वह अपने पुराने घर और उस समाज में बुद्धिमानी की परिभाषा के बारे में सोचेगा को क्या वह स्वयं को सुखी और उनकी स्थिति को दयनीय नहीं समझेगा? और उस समाज द्वारा आने वाली परछाईयों की भविष्यवाणी करने के लिए दिए जाने वाले इनामों, आदर और प्रशंसा को क्या वह बेकार नहीं समझेगा? और अगर वह वापस वहाँ जाए तो अंधेरों की आदत न होने से क्या वह उस समाज की नज़रों में तुच्छ नहीं हो जाएगा? क्या वह यह नहीं कहेंगे कि देखो, यह ऊपर गया और अपनी दृष्टि गँवा के लौटा, इसलिए ऊपर जाने की कोशिश करना भी व्यर्थ है? अगर वह किसी ऐसे आदमी को किसी तरह पकड़ लें जो उन्हें मुक्त करके ऊपर ले जाने की चेष्टा कर रहा हो, तो उसे मार न डालेंगे?\" अपने पीछे की दुनिया से अनजान यह क़ैदी मुक्त व्यक्ति की दृष्टि को भ्रष्ट पाएँगे और उस हर बात से डरेंगे जिसे वह पहले से नहीं जानते। उन्हें यह मुक्त व्यक्ति मूर्ख और अक्षम लगेगा क्योंकि वह कुछ देर के लिए अंधेरों में लौटने के बाद ठीक से परछाईयाँ नहीं देख पाएगा।\n\nकिसी भी स्थिति में जब कोई शिष्य एक श्रेणी का ज्ञान रखता है और उसे गुरु को उस से उच्च श्रेणी का ज्ञान देना होता है, तो कभी-कभी उस शिष्य का पूरा दृष्टिकोण बदलना होता है। उच्च श्रेणी के दृष्टिकोण से उसे अपना पहले का आभास एक नए प्रकाश में दिखने लगता है और वह एक अधिक गहरी सच्चाई पर पहुँचता है। लेकिन इन ज्ञान के अलग स्तरों से शिष्य और गुरु में समझने-समझाने की कठिनाइयाँ पैदा हो सकती हैं। अक्सर ज्ञान की वर्तमान से अधिक ऊँची श्रेणी पर पहुँचने वाला घबराता है, नए ज्ञान को पहचान नहीं पाता और उस स्तर पर पहुँचना उसके लिए निजी रूप से एक कठिन अनुभव होता है।\n\n", "id": "486260", "title": "गुफ़ा की कथा"}
{"url": "https://hi.wikipedia.org/wiki?curid=486268", "text": "विशाखापट्टनम एड्स नियंत्रण सोसाइटी\n\nविशाखापट्टनम एड्स नियंत्रण सोसाइटी (Vacs) ग्रेटर विशाखापत्तनम नगर निगम (GVMC) द्वारा गठित एकीकृत, समन्वय और अंतर - क्षेत्र में एचआइवी / एड्स को नियंत्रित करने में सहयोग प्राप्त करने के परम उद्देश्य के साथ अपना काम शुरू २००६ में कर दिया था। यह अहमदाबाद एड्स नियंत्रण सोसायटी पर आधारित है जो अंतर्राष्ट्रीय काउंटी मैनेजमेंट एसोसिएशन (ICMA) की हस्तांतरण-मुलाक़ात पर संभव हो सकी है। अंतर्राष्ट्रीय काउंटी मैनेजमेंट एसोसिएशन शहरों के बीच बेहतर शासन प्रथाओं को बढ़ावा देता है। विशाखापट्टनम: एड्स नियंत्रण सोसाइटी ने अहमदाबाद सोसाइटी के साथ एक समझौता ज्ञापन पर हस्ताक्षर किया है। विशाखापट्टनम एड्स नियंत्रण सोसाइटी अपने पहले चरण के कार्य में पूर्णा बाजार में रात की पाली-सफाई कर्मचारी और जगदम्बा जंक्शन क्षेत्रों के लिए एक जागरूकता कार्यक्रम का आयोजन किया था। इसके अलावा, यह सोसाइटी पॉप्युलेशन सर्विसेज इंटरनेशनल, ग्रीन विजन और कई २८ जुलाई और ग़ैर-सरकारी संगठनों के साथ एक ही छत के नीचे सभी सेवाएँ एचआइवी पॉजिटिव व्यक्तियों को उपलब्ध कराने के लिए जिला एड्स नोडल अधिकारी द्वारा आयोजित शिविर में भाग लिया। एक रणनीति के तहत एचआइवी / एड्स के प्रसार की जांच के हिस्से के रूप में यह ऑटोरिक्शा-चालकों, होटलों में कम कर रहे में लड़कों, मधुशाला श्रमिकों और स्वच्छता कार्यकर्ताओं जैसे उच्च जोखिम वाले समूहों की पहचान कर रहा है।\n\n\nव्यावसायिक यौन कर्मियों, मछुआरों और सड़क पर पल रहे बच्चों पहले से ही उच्च जोखिम वाले समूहों के रूप में पहचान की गई है। शहरी झुग्गी-झोंपड़ियों में प्रवासियों की जनसंख्या बढ़ती देखकर उन्हें शिक्षित करने के लिए, एड्स / एचआइवी पर बना वृत्तचित्र जांच की प्रदर्शनी की जा रही है।\n\nग्रेटर विशाखापट्टनम नगर निगम (GVMC) एचआइवी / एड्स-पीड़ितों के लिए देश में पहली बीमा योजना २००९ में शुरू की जिसके अंतरगत प्रीमियम का ५० फीसदी योगदान दिया ग्रेटर विशाखापट्टनम नगर निगम अदा करना होगा। योजना का आरंभ मानव संसथानों की राज्य मंत्री श्रीमती पुरंदेश्वरी ने किया।\n", "id": "486268", "title": "विशाखापट्टनम एड्स नियंत्रण सोसाइटी"}
{"url": "https://hi.wikipedia.org/wiki?curid=486283", "text": "आगस्टस चार्ल्स टेक्सियेरा द अरागाओ\n\n‘’आगस्टस चार्ल्स टेक्सियेरा द अरागाओ’’ (पुर्तगाली: Augusto Carlos Teixeira de Aragão) (लिस्बन, 15 जून 1823 - लिस्बन, 29 अप्रैल +१,९०३) एक सैन्य चिकित्सक, न्यूमिज़माटिस्ट, पुरातत्वविद्, इतिहासकार और पुर्तगाली था। पुर्तगाली सेना के एक अधिकारी के रूप में, जनरल के पद से सेवानिवृत्त हुए। यह एक देश में न्यूमिज़माटिक्स के \"पिता\" माना जाता है।\n\nवह पुर्तगाली भारत सरकार के सचिव सामान्य भारत में\n\nउन्होंने प्रकाशित पुर्तगाली आविष्कारक पर काम करता है। वास्को द गामा\n\n", "id": "486283", "title": "आगस्टस चार्ल्स टेक्सियेरा द अरागाओ"}
{"url": "https://hi.wikipedia.org/wiki?curid=486286", "text": "संभ्रांतवाद\n\nसंभ्रांतवाद () यह विश्वास या सोच होती है कि अपनी जाति, शिक्षा, धन-सम्पन्नता, बुद्धि, अनुभव या किसी अन्य गुण के कारण किसी संभ्रांत वर्ग (इलीट, या विशिष्ट वर्ग) की सदस्यता रखने वाले कुछ व्यक्तियों के मतों का महत्व अधिक है, या उनके करे कार्य समाज के लिए अधिक लाभदायक हैं, या वे शासन करने या निर्देश देने की विशेष क्षमता रखते हैं। ऐसी विचारधारा में आस्था रखने वाले व्यक्ति को संभ्रांतवादी () कहा जाता है। संभ्रांतवाद के लिए यह विशवास आवश्यक नहीं है कि कुछ व्यक्तियों को अपनी जन्म-परिस्थितियों (परिवार, जाति, धर्म, मातृभाषा, देश, इत्यादि) के कारण विशिष्टता मिलनी चाहिए, हालांकि संभ्रांतवादी व्यवस्थाओं में कभी-कभी यह भी देखा जाता है। संभ्रांतवादी विशवास के अनुसार किसी क्षेत्र में अधिक भलाई के लिए उसपर एक वर्ग का विशेष अधिकार होना चाहिए या उसका प्रशासन उनके अनुकूल होना चाहिए। संभ्रांतवाद की विरोधी विचारधारा को बहुलवाद () कहा जाता है और यह समाज के सभी गुटों और व्यक्तियों को सशक्त करने में विशवास रखती है। इसके अनुसार कौन किस क्षेत्र में कितना योगदान दे सकता है इसका निर्णय उसके पहले से प्रकट गुणों और परिस्थितियों को परखकर नहीं किया जाना चाहिए।\n\n\n", "id": "486286", "title": "संभ्रांतवाद"}
{"url": "https://hi.wikipedia.org/wiki?curid=486303", "text": "चर्यापद\n\nचर्यापद (='चर्या' के पद) ८वीं से १२वीं शताब्दी के बीच सहजिया बौद्ध सिद्धों द्वारा रचित गीत (पद) हैं जो सर्वाधिक प्राचीन बांग्ला साहित्य के उदाहरण हैं। इन पदों की भाषा असमिया और ओड़िया से भी बहुत मिलती है। सहजिया बौद्धधर्म की उत्पत्ति महायान से हुई, अतएव यह स्वाभाविक ही है कि महायान बौद्धधर्म की कुछ विशेषताएँ इसमें पाई जाती हैं।\n\n'चर्या' का अर्थ आचरण या व्यवहार है। इन पदों में बतलाया गया है कि साधक के लिये क्या आचरणीय है और क्या अनाचरणीय है। इन पदों के संग्रह को 'चर्यापद' के नाम से अभिहित किया गया है। सिद्धों की संख्या चौरासी कही जाती है जिनमें कुछ प्रमुख सिद्ध निम्नलिखित हैं : लुइपा, शबरपा, सरहपा, शांतिपा, काह्नपा, जालंधरपा, भुसुकपा आदि। इन सिद्धों के काल का निर्णय करना कठिन है, फिर भी साधारणत: इनका काल सन्‌ 800 ई. से सन्‌ 1175 ई. तक माना जा सकता है।\n\n'चर्यापद' में संग्रहित पदों की रचना कुछ ऐसे रहस्यात्मक ढंग से की गई है और कुछ ऐसी भाषा का सहारा लिया गया है कि बिना उसके मर्म को समझे इन पदों का अर्थ समझना कठिन है। इस भाषा को 'संधा' या 'संध्या भाषा' कहा गया है। 'संध्या भाषा' का अर्थ कई प्रकार से किया गया है। हरप्रसाद शास्त्री ने संध्या भाषा का अर्थ 'प्रकाश-अंधकारमयी' भाषा किया है। उनका कहना है कि उसमें कुछ प्रकाश और कुछ अंधकार मिले जुले रहते हैं, कुछ समझ में आता है, कुछ समझा में नहीं आता। महामहोपाध्याय पंडित विधुशेखर शास्त्री का मत है कि वास्तव में यह शब्द 'संध्या भाषा' नहीं है बल्कि 'संधा भाषा' है और इसका अर्थ यह है कि इस भाषा में शब्दों का प्रयोग साभिप्राय तथा विशेष रूप से निर्दिष्ट अर्थ में किया गया है (इंडियन हिस्टॉरिकल क्वार्टर्ली, 1928, पृ. 289)। इन शब्दों का अभिष्ट अर्थ अनुधावनपूर्वक ही समझा जा सकता है। अतएव कहा जा सकता है कि संध्या या संधा शब्द का प्रयोग 'अभिसंधि' या केवल 'संधि' के अर्थ में किया गया है। 'अभिसंधि' का तात्पर्य यहाँ अभीष्ट अर्थ है अथवा दो अर्थों का मिलन है अर्थात्‌ उस शब्द का एक साधारण अर्थ है तथा दूसरा अभिष्ट अर्थ। इसलिये संध्या के धुँधलेपन से इस शब्द का संबंध बतलाना उचित नहीं।\n\nचर्यापद की संस्कृत टीका में टीकाकार मुनिदत्त ने संध्या भाषा शब्द का प्रयोग इसी अर्थ में किया है। 21 संख्यक भुसुकपाद की चर्या में कहा गया है, 'निसि अँधारी मुसा अचारा'। इसकी टीका करते हुए टीकाकार ने कहा है, 'भूषक: संध्यावचने चित्तपवन: बोद्धव्य:'। सरहपाद के 'दोहाकोश' के पंजिकाकार अद्वयवज्र (ईसवी सन्‌ की 12वीं शताब्दी) ने कहा है-\n\nचर्यापदों के अर्थ को समझने के लिय सहजिया बौद्धों के दृष्टिकोण को समझ लेना आवश्यक है। साधना और दार्शनिक तत्व दोनों ही दृष्टियों से इन पदों का अध्ययन अपेक्षित है। चर्याकार सिद्धों के लिये साधना ही मुख्य वस्तु थी, वैसे वे दार्शनिक तत्व को भी आँखों से ओझल नहीं होने देते। सहजिया बौद्धधर्म की उत्पत्ति महायान से हुई, अतएव यह स्वाभाविक ही है कि महायान बौद्धधर्म की कुछ विशेषताएँ इसमें पाई जाती हैं।\n\nसहजिया साधक का चरम लक्ष्य शून्य की प्राप्ति है; लेकिन वह शून्य क्या है? परमार्थ सत्य के बारे में नागार्जुन ने बतलाया है कि उसके संबंध में यह नहीं कहा जा सकता कि वह है। फिर यह भी नहीं कहा जा सकता कि वह नहीं है। इसी तरह यह भी कहना सही नहीं कि वह है भी और नहीं भी है, तथा यह भी कहने का उपाय नहीं है कि है और नहीं भी है इन दोनों में कोई भी सत्य नहीं। इस प्रकार से चतुष्कोटि विनिर्मुक्त जो तत्व है उसी को शून्य कहा गया है। वैसे अन्य बौद्ध दार्शनिकों ने इसपर और तरह से भी विचार किया है। विज्ञानवादी विज्ञप्तिमात्रता (विशुद्ध ज्ञान) को ही शून्य तत्व कहते हैं। शून्य ही गगन, रव अथवा आकाश है।\n\nकालक्रम से महायान के स्वरूप में परिवर्तन हुए। प्राचीन अर्हतगण निर्वाण की प्राप्ति का चरम लक्ष्य मानते थे, लेकिन महायानियों ने बोधिसत्व के आदर्श को उच्च माना। महायानियों के अनुसार दु:ख से जर्जरित इस संसार के प्राणियों के लिये देह धारण कर करुणा का अवलंबन करना निर्वाण से श्रेयस्कर है। महायानी मानते हैं कि करुणा का आधार अद्वयबोध है। समस्त प्राणियों के साथ अपने को संपूर्ण रूप से एक समझना अद्वयबोध है। इस करुणा को महायानियों ने अपनी साधना, अपनी विचारधारा का मूलमंत्र स्वीकार किया। उनका कहना है कि अद्वय की स्थिति ही साधकों की काम्य है। इसमें सभी संकल्प विकल्प विलुप्त हो जाते हैं। इस स्थिति में ज्ञातृत्व ज्ञेयत्व तथा ग्राकत्व ग्राह्मत्व का ज्ञान नहीं रह जाता। तांत्रिक बौद्धों ने निर्वाण का परम सुख कहा। उनके अनुसार 'महासुख' ही निर्वाण है। वे मानते थे कि विशेष साधनापद्धति द्वारा चित्त को महासुख में निमज्जित कर देना ही साधक का चरम लक्ष्य है। महासुख में निमिज्जित चित्त की स्थिति ही बोधिचित्त की प्राप्ति है। चित्त की यह वह स्थिति है जिसतें चित्त बोधिलाभ के उपयुक्त होकर तथा उसे प्राप्त कर सभी प्राणियों की मंगलसाधना में लग जाता है।\n\nसाधना की दृष्टि से अद्वय बोधिचित्त की दो धाराएँ हैं : प्रज्ञा और उपाय। शून्यताज्ञान को तांत्रिक बौद्ध साधकों ने 'प्रज्ञा' कहा है। यह निवृत्तिमूलक है और इसमें साधक का चित्त संसार का कल्याण करने की ओर अनुप्रेरित न होकर अपनी ही ओर लगा रहता है। करुणा को उन्होंने उपाय कहा है। यह प्रवृत्तिमूलक है और विश्वमंगल की साधना में नियोजित रहता है। इन दोनों के मिलन का 'प्रज्ञोपाय' कहा गया है। इन दोनों के मिलन से ही बोधिचित्त की प्राप्ति होती है। इन दोनों के मिलन की निम्नगा धारा ही सुख दु:खवाली त्रिगुणात्मिका सृष्टि है और उसकी ऊर्ध्वधारा का अनुसरण कर चलने में महासुख की प्राप्ति होती है। इसे 'सामरस्य' कहा गया है। शून्यता और करुणा परस्पर विरोधी धर्मवाली हैं और स्वाभाविक रूप से निम्नगा हैं। इन दोनों का मध्यमार्ग में एक होकर प्रवाहित हाना ही 'समरस' हैं। जब ये ऊर्ध्वगामिनी होती हैं, 'समरस' की विशुद्धि होती है और इनकी ऊर्ध्वतम अवस्थिति ही विशुद्ध सामरस्य हैं। इस सामरस्य का पूर्णतम रूप ही सहजानंद है। यही अद्वयबोधिचित्त है। इसी को प्राप्त करने की साधना सहजिया बौद्धधर्म का चरम लक्ष्य है।\n\nइस आनंद को माध्यमिकों ने तत्व माना है लेकिन बौद्ध सहजिया साधकों ने इसे रूप तथा नाम प्रदान किया है और इसका वासस्थान भी बतलाया है। उन्होंने इसे नैरात्मा देवी तथा परिशुद्धावधूतिका कहा है। इसे शून्यता की सहचारिणी कहा गया है। साधक जब पार्थिव माया मोह से शून्य हो जाता है और धर्मकाय (तथता अर्थात्‌ शून्यता) में लीन हो जाता है, वह मानो नैरात्मा का आलिंगन किए हुए महाशून्य में गोता लगाता है। नैरात्मा इंद्रियग्राह्य नही, इसीलिये एक पद में उसे अस्पृश्य डोंबी कहा गया है और कहा गया है कि नगर के बाहर अर्थात्‌ देहसुमेरु के शिखरप्रदेश अर्थात्‌ उष्णीषकमल में उसका वासस्थान है:\n\nयहाँ इस बात की ओर ध्यान दिला देना आवश्यक है कि हिंदू तंत्र की तरह बौद्धतंत्र में भी शरीर के भीतर ही साधक उस अशरीरी को पाने की साधना करते हैं। इड़ा, पिंगला और सुषुम्ना को बौद्धतंत्र में क्रमश: ललना, रसना और अवधूती या अवधूतिका कहा गया है। अवधूतो ही मध्य मार्ग हैं जिससे होकर अद्वयबोधिचित्त या सहाजनंद की प्राप्ति होती है। मूलाधार बौद्धतंत्र का वज्रागार है और सहस्रार के जैसा 64 दलों का उष्णीष कमल है, जिसमें आनंद का आस्वादन होता है।\n\nचर्यापदों में इड़ा, पिंगला और सुषुम्ना के लिये और भी नाम प्रयुक्त हुए हैं, जैसे इड़ा के लिये प्रज्ञा, ललना, वामगा, शून्यता, विंदु, निवृत्ति, ग्राहक, वज्र, कुलिश, आलि (अकारादि स्वरवर्ण), गंगा, चंद्र, रात्रि, प्रण, चमन, ए, भव आदि; पिंगला के लिये उपाय, रसना, दक्षिणगा करुणा, नाद, प्रवृत्ति, ग्राह्य, पद्म, कमल, कालि (काकारादि व्यंजनवर्ण), यमुना, सूर्य दिवा, अपान, धमन, वं, निर्वाण, आदि। चर्यापद के अध्ययन के लिये इनकी जानकारी आवश्यक है।\n\n\n", "id": "486303", "title": "चर्यापद"}
{"url": "https://hi.wikipedia.org/wiki?curid=486305", "text": "असमिया साहित्य\n\nयद्यपि असमिया भाषा की उत्पत्ति १७वीं शताब्दी से मानी जाती है किंतु साहित्यिक अभिरुचियों का प्रदर्शन १३वीं शताब्दी में कंदलि के द्रोण पर्व (महाभारत) तथा कंदलि के रामायण से प्रारंभ हुआ। वैष्णवी आंदोलन ने प्रांतीय साहित्य को बल दिया। शंकर देव (१४४९-१५६८) ने अपनी लंबी जीवन-यात्रा में इस आंदोलन को स्वरचित काव्य, नाट्य व गीतों से जीवित रखा।\n\nअसमिया के शिष्ट और लिखित साहित्य का इतिहास पाँच कालों में विभक्त किया जाता है: \n\n\n\n\n\n\nअद्यतन उपलब्ध सामग्री के आधार पर हेम सरस्वती और हरिवर विप्र असमिया के प्रारंभिक कवि माने जा सकते हैं। हेम सरस्वती का \"प्रह्लादचरित्र\" असमिया का प्रथम लिखित ग्रंथ माना जाता है। ये दोनों कवि कमतातुर (पश्चिम कामरूप) के शासक दुर्लभनारायण के आश्रित थे। एक तीसरे प्रसिद्ध कवि कबिरत्न सरस्वती भी थे, जिन्होने \"जयद्रथवध\" लिखा। परंतु वैष्णवपूर्वकाल के सबसे प्रसिद्ध कवि माधव कन्दली हुए, जिन्होंने राजा महामाणिक्य के आश्रय में रहकर अपनी रचनाएँ कीं। माधव कंदली के रामायण के अनुवाद ने विशेष ख्याति प्राप्त की। संस्कृत शब्दसमूह को असमिया में रूपांरित करना कवि की विशेष कला थी। इस काल की अन्य फुटकर रचनाओं में कुछ गीतिकाव्य उल्लेखनीय हैं। इन रचनाओं में तत्कालीन लोकमानस विशेष रूप से प्रतिफलित हुआ। तंत्र मंत्र, मनसापूजा आदि के विधान इस वर्ग की कृतियों में अधिक चर्चित हुए हैं।\n\nइस काल की पूर्ववर्ती रचनाओं में विष्णु से संबद्ध कुछ देवताओं को महत्व दिया गया था। परंतु आगे चलकर विष्णु की पूजा की विशेष रूप से प्रतिष्ठा हुई। स्थिति के इस परिवर्तन में असमिया के महान कवि और धर्मसुधारक शंकरदेव (1449-1568) ई. का योग बससे अधिक था। शंकरदेव की अधिकांश रचनाएँ भागवतपुराण पर आधारित हैं और उनके मत को भागवती धर्म कहा जाता है। असमिया जनजीवन और संस्कृति को उसके विशिष्ट रूप में ढालने का श्रेय शंकरदेव को ही दिया जाता है। इसलिए कुछ समीक्षक उनके व्यक्तित्व को केवल कवि के रूप में ही सीमित नहीं करना चाहते। वे मूलत: उन्हें धार्मिक सुधारक के रूप में मानते हैं। शंकरदेव की भक्ति के प्रमुख आश्रय थे श्रीकृष्ण। उनकी लगभग 30 रचनाएँ हैं, जिनमें से \"कीर्तनघोष\" उनकी सर्वोत्कृष्ट कृति है। असमिया साहित्य के प्रसिद्ध नाट्यरूप \"अंकीया नाटक\" के प्रारंभकर्ता भी शंकरदेव ही हैं। उनके नाटकों में गद्य और पद्य का बराबर मिश्रण मिलता है। इन नाटकों की भाषा पर मैथिली का प्रभाव है। \"अंकीया नाटक\" के पद्यांश को \"वरगीत\" कहा जाता है, जिसकी भाषा प्रमुखत: ब्रजबुलि है।\n\nशंकरदेव के अतिरिक्त इस युग के दूसरे महत्वपूर्ण कवि उनके शिष्य माधवदेव हुए। उनका व्यक्तित्व बहुमुखी था। वे कवि होने के साथ-साथ संस्कृत के विद्वान्, नाटककार, संगीतकार तथा धर्मप्रचारक भी थे। \"नामघोषा\" इनकी विशिष्ट कृति है। शंकरदेव के नाटकों में \"चोरधरा\" अधिक प्रसिद्ध रचना है। इस युग के अन्य लेखकों में अनंत कंदली, श्रीधर कंदली तथा भट्टदेव विशेष रूप से उल्लेखनीय हैं। असमिया गद्य को स्थिरीकृत करने में भट्टदेव का ऐतिहासिक योग माना जाता है।\n\nआहोम राजाओं के असम में स्थापित हो जाने पर उनके आश्रय में रचित साहित्य की प्रेरक प्रवृत्ति धार्मिक न होकर लौकिक हो गई। राजाओं का यशवर्णन इस काल के कवियों का एक प्रमुख कर्तव्य हो गया। वैसे भी अहोम राजाओं में इतिहासलेखन की परंपरा पहले से ही चली आती थी। कवियों की यशवर्णन की प्रवृत्ति को आश्रयदाता राजाओं ने इस ओर मोड़ दिया। पहले तो अहोम भाषा के इतिहास ग्रंथों (बुरंजियों) का अनुवाद असमिया में किया गया और फिर मौलिक रूप से बुरंजियों का सृजन होने लगा। \"बुरंजी\" मूलत: एक टाइ शब्द है, जिसका अर्थ है \"अज्ञात कथाओं का भांडार\"। इन बुरंजियों के माध्यम से असम प्रदेश के मध्ययुग का काफी व्यवस्थित इतिहास उपलब्ध है। बुरंजी साहित्य के अंतर्गत कामरूप बुरंजी, कछारी बुरंजी, आहोम बुरंजी, जयंतीय बुंरजी, बेलियार बुरंजी के नाम अपेक्षाकृत अधिक प्रसिद्ध हैं। इन बुरंजी ग्रंथों के अतिरिक्त राजवंशों की विस्तृत वंशावलियाँ भी इस काल में हुई। उपयोगी साहित्य की दृष्टि से इस युग में ज्योतिष, गणित, चिकित्सा आदि विज्ञान संबंधी ग्रंथों का सृजन हुआ। कला तथा नृत्य विषयक पुस्तकें भी लिखी गईं। इस समस्त बहुमुखी साहित्यसृजन के मूल में राज्याश्रय द्वारा पोषित धर्मनिरपेक्षता की प्रवृत्ति स्पष्ट रूप से देखी जा सकती है।\n\nइस काल में हिंदी के दो सूफी काव्यों (कुतुबन की \"मृगावती\" तथा मंझन की \"मधुमालती\") के कथानकों के आधार पर दो असमिया काव्य लिखे गए। पर मूलत: यह युग गद्य के विकास का है।\n\nअन्य अनेक प्रांतीय भाषाओं के साहित्य के समान असमिया में भी आधुनिक काल का प्रारंभ अंग्रेजी शासन के साथ जोड़ा जाता है। 1826 ई. असम में अंग्रेजी शासन के प्रारंभ की तिथि है। इस युग में स्वदेशी भावनओं के दमन तथा सामाजिक विषमता ने मुख्य रूप से लेखकों को प्ररेणा दी। इधर 1838 ई. से ही विदेशी मिशनरियों ने भी अपना कार्य प्रारंभ किया और जनता में धर्मप्रचार का माध्यम असमिया को ही बनाया। फलत: असमिया भाषा के विकास में इन मिशनरियों द्वारा परिचालित व्यवस्थित ढंग के मुद्रण तथा प्रकाशन से भी एक स्तर पर सहायता मिली। अंग्रेजी शासन के युग में अंग्रेजी और यूरोपीय साहित्य के अध्ययन मनन से असमिया के लेखक प्रभावित हुए। कुछ पाश्चात्य आदर्श बंगला के माध्यम से भी अपनाए गए। इस युग के प्रारंभिक लेखकों में आनंदराम टेकियाल फुकन का नाम सबसे महत्वपूर्ण है। अन्य लेखकों में हेमचंद्र बरुआ, गुणाभिराम बरुआ तथा सत्यनाश बोड़ा के नाम उल्लेखनीय हैं। असमिया साहित्य का मूल रूप प्रमुखत: तीन लेखकों द्वारा निर्मित हुआ। ये लेखक थे चंद्रकुमार अग्रवाल (1858-1938), लक्ष्मीनाथ बेजबरुआ (1858-1938) तथा हेमचंद्र गोस्वामी (1872-1928)। कलकत्ता में रहकर अध्ययन करते समय इन तीन मित्रों ने 1889 में \"जोनाकी\" (जुगुनू) नामक मासिक पत्र की स्थापना की। इस पत्रिका को केंद्र बनाकर धीरे-धीरे एक साहित्यिक समुदाय उठ खड़ा हुआ जिसे बाद में जोनाकी समूह कहा गया। इस वर्ग में अधिकांश लेखक अंग्रेजी रोमांटिसिज्म से प्रभावित थे। 20वीं सदी के प्रारंभ के इन लेखकों में लक्ष्मीनाथ बेजबरुआ बहुमुखी प्रतिभासंपन्न थे। उनका \"असमिया साहित्येर चानेकी\" नामक संकलन विशेष प्रसिद्ध है। असमिया साहित्य में उन्होंने कहानी तथा ललित निबंध के बीच के एक सहित्य रूप को अधिक प्रचलित किया। बेजबरुआ की हास्यरस की रचनाओं को काफी लोकप्रियता मिली। इसीलिए उसे \"रसराज\" की उपाधि दी गई। इस युग में अन्य कवियों में कमलाकांत भट्टाचार्य, रघुनाथ चौधरी, नलिनीबाला देवी, अंबिकागिरि रायचौधुरी, फुकन आदि का कृतित्व महत्वपूर्ण माना जाता है। मफिजुद्दीन अहमद की कविताएँ सूफी धर्मसाधना से प्रेरित हैं।\n\nगद्य, विशेष रूप से कथासाहित्य, के क्षेत्र में 19वीं शताब्दी के अंत में दो लेखक पद्यनाथ गोसाई बरुआ तथा रजनीकांत बारदोलाई अपने ऐतिहासिक उपन्यासों तथा नाटकों के लिए महत्वपूर्ण समझे जाते हैं। जोनाकी समुदाय के समानांतर जिन गद्यलेखकों ने साहित्यसृजन किया उनमें से वेणुधर राजखोवा तथा शरच्चंद्र गोस्वामी के नाम विशेष रूप से उल्लेखनीय हैं। शरच्चंद्र गोस्वामी की प्रतिभा वैसे तो बहुमुखी थी, पर उनकी ख्याति प्रमुखत: कहानियों को लेकर है। कहानी के क्षेत्र में लक्ष्मीधर शर्मा, बीना बरुआ, कृष्ण भुयान आदि ने प्रणय संबंधी नए अभिप्रायों के कुछ प्रयोग किए। लक्ष्मीनाथ फुकन अपनी हास्यरस की कहानियों के लिए स्मरणीय हैं। किथासाहित्य के अतिरिक्त नाटक के क्षेत्र में अतुलचंद्र हजारिका तथा ज्योतिप्रसाद अग्रवाल का कार्य अधिक महत्वपूर्ण है। समीक्षा तथा शोध की दृष्टि से अंबिकानाथ बरा, वाणीकांत काकती, कालीराम मेधी, विरंचि बरुआ तथा डिंबेश्वर नियोग का कृतित्व उल्लेखनीय है।\n\nअसमिया साहित्य के आधुनिक काल में पत्र पत्रिकाओं का माध्यम भी काफी प्रचलित हुआ। इनमें से \"अरुणोदय\", \"जोनाकी\", \"बोली\", \"आवाहन\", \"जयंती\", तथा \"पछोवा\" ने विभिन्न क्षेत्रों में काफी उपयोगी कार्य किया है। नए प्रकार का साहित्यसृजन प्रमुखत: \"रामधेनु\" को केंद्र बनाकर हुआ है।\n\nइस युग में पाश्चात्य प्रभाव अधिक स्वस्थ तथा संतुलित रूप में आए हैं। इलियट तथा उनके सहयोगी अंग्रेजी कवियों से नए असमिया लेखकों को प्रमुखत: प्रेरणा मिली है। केवल कविता में ही नहीं, कथासाहित्य तथा नाटक में भी इन नए प्रयोगों की प्रवृत्ति देखी जा सकती है। समाजशास्त्रीय तथा मनोवैज्ञानिक दोनों ही प्रकार की समस्याओं का नए लेखकों ने उठाया है। उनके शिल्प संबंधी प्रयोग भी कम महत्वपूर्ण नहीं हैं।\n\nप्राचीन असम की साहित्य-रुचि-संपन्नता का पता तत्कालीन ताम्रपत्रों से चलता है। इसी प्रकार वहाँ के पुस्तकोत्पादन के संबंध में भी एक प्राचीन उल्लेख मिलता है, जिसके अनुसार कुमार भास्करवर्मन (ईसा की सातवीं शताब्दी) ने अपने मित्र कन्नौजसम्राट् हर्षवर्धन को सुंदर लिपि में लिखी हुई अनेक पुस्तकं भेंट की थीं। इन पुस्तकों में से एक संभवत: तत्कालीन असम में प्रचलित कहावतों तथा मुहावरों का संकलन था।\n\nबहुत प्राचीन काल से ही असम में संगीतप्रियता की परंपरा चलती आ रही है। इसके प्रमाणस्वरूप आधुनिक असम में अलिखित और अज्ञात लेखकों द्वारा प्रस्तुत वस्तुत: अनेकानेक लोकगीत मिलते हैं, जो एक पीढ़ी से दूसरी पीढ़ी तक मौखिक परंपरा से सुरक्षित रह सके हैं। ये लोगगीत धार्मिक अवसरों, अचारों तथा ऋतुओं के परितर्वनों से संबद्ध हैं। कुछ लोकगाथाओं में राजकुमार नायकों के आख्यान भी मिलते हैं। शिष्ट साहित्य के उद्भव के पूर्व इस काल में दार्शनिक डाक का महत्व असाधारण है। उसके कथनों को वेदवाक्य संज्ञा दी गई है। डाकवचनों की यह परंपरा बंगाल तथा बिहार तक मिलती है। असम के प्राय: प्रत्येक परिवार में कुछ समय पूर्व तक इन डाकवचनों का एक हस्तलिखित संकलन रहता था।\n\nअसम के प्राचीन नाम \"कामरूप\" से प्रकट होता है कि वहाँ बहुत प्राचीन काल से तंत्र मंत्र की परंपरा रही है। इन गुह्यचारों से संबद्ध अनेक प्रकार के मंत्र मिलते हैं जिनसे भाषा तथा साहित्य विषयक प्रारंभिक अवस्था का कुछ परिचय मिलता है। \"चर्यापद\" के लेखक सिद्धों में से कई का कामरूप से घनिष्ट संबंध बताया जाता है, जो इस प्रदेश की तांत्रिक परंपरा को देखते हुए काफी स्वाभाविक जान पड़ता है। इस प्रकार चर्यापदों के समय से लेकर 13वीं शताब्दी के बीच का मौखिक साहित्य या तो जनप्रिय लोकगीतों और लोकगाथओं का है या नीतिवचनों तथा मंत्रों का। यह साहित्य बहुत बाद में लिपिबद्ध हुआ।\n\n", "id": "486305", "title": "असमिया साहित्य"}
{"url": "https://hi.wikipedia.org/wiki?curid=486320", "text": "अइमाक़ लोग\n\nअइमाक़​ () हेरात नगर से उत्तर में पश्चिम-मध्य अफ़्ग़ानिस्तान में और ईरान के ख़ोरासान प्रांत​ में विस्तृत कुछ ईरानी भाषाएँ बोलने वाले ख़ानाबदोश क़बीलों का सामूहिक नाम है। यह फ़ारसी की कई अइमाक़​ उपभाषाएँ बोलते हैं, हालांकि इनके तइमानी और मालेकी उपसमुदायों ने पश्तो भाषा और पश्तून संस्कृति अपना ली है। अफ़्ग़ानिस्तान के ग़ोर प्रान्त में अइमाक़ बहुसंख्यक समुदाय समझे जाते हैं। इसके अलावा यह बड़ी संख्या में हेरात और बादग़ीस प्रान्तों में और कम संख्या में फ़राह, फ़ारयाब, जोज़जान और सर-ए-पोल प्रान्तों में भी रहते हैं।\n\nअइमाक़ लोग जातीय रूप से हज़ारा लोगों और ताजिक लोगों से गहरा सम्बन्ध रखते हैं और अफ़्ग़ानिस्तान की सरकारी जनगणना में उन्हें ताजिक समुदाय का हिस्सा गिना जाता है। 'अइमाक़' मंगोल भाषा के अइमग शब्द का एक और रूप है, जिसका अर्थ 'क़बीला' या '(घास) चराने का क्षेत्र' होता है। 'अइमाक़' शब्द में 'क़' अक्षर के उच्चारण पर ध्यान दें क्योंकि यह बिना बिन्दु वाले 'क' से ज़रा भिन्न है। इसका उच्चारण 'क़रीब' और 'क़ीमत' के 'क़' से मिलता है। अइमाक़ों की चार मुख्य शाखाएँ मानी जाती है, जिस कारणवश इन्हें 'चहार अइमाक़' भी कहा जाता था (यानी 'चार क़बीले', क्योंकि 'चहार' शब्द फ़ारसी भाषा में 'चार' का ही रूप है)। यह चार मुख्य गुट तइमानी (), फ़िरोज़कोही (), तैमूरी () और जमशीदी () हैं। इनके अतिरिक्त कुछ 'अन्य अइमाक़' गुट भी हैं जिन्हें 'अइमाक़-ए-दीगर' कहा जाता है, मसलन ताहिरी, ज़ूरी, मालेकी और मिशमस्त। कुछ स्रोत हज़ारा लोगों को चहार अइमाक़ की एक मुख्य शाखा बताते हैं और तैमूरी को अइमाक़-ए-दीगर में से एक कहते हैं।\n\nअइमाक़ों की कुल संख्या २.५ लाख से २० लाख के बीच अनुमानित की जाती है। इसमें इतना संदेह इसलिए है क्योंकि एक तो अफ़्ग़ानिस्तान उन्हें ताजिकों से अलग नहीं गिनता और दूसरा इनमें से बहुत से बंजारों का जीवन व्यतीत करते हुए जगह-से-जगह जाते हैं। तैमूरी अइमाक़ का रूप-रंग मंगोलियाई होता है और वे मंगोल शैली के यर्तों (तम्बुनुमा घरों) में रहते हैं। लेकिन तइमानी, फ़िरोज़कोही और जमशीदी अइमाक़ ईरानियों की तरह दिखते हैं और अक्सर अपने आप को ताजिक बुलाते हैं। हालांकि अइमाक़ हज़ारा लोगों से सम्बंधित हैं, अइमाक़ अधिकतर सुन्नी इस्लाम के अनुयायी होते हैं जबकि हज़ारा ज़्यादातर शिया हैं।\n\n", "id": "486320", "title": "अइमाक़ लोग"}
{"url": "https://hi.wikipedia.org/wiki?curid=486342", "text": "चर्म कठपुतली\n\nचर्म कठपुतली (Tholpavakoothu) जैसा कि नाम से ही स्पष्ट है प्राचीन समय में दक्षिण भारत में यह चलचित्र की तरह जनसमुदाय को प्रदर्शित की जाती थी। इसमें मुख्यत: रामायण, महाभारत आदि धार्मिक प्रसंगों का चित्रण दर्शाया जाता था। चर्म कठपुतली चर्मपत्र पर बनाई जाती है तथा एक झीने परदे के पीछे से दीपक / बल्ब की रोशनी द्वारा दर्शाया जाता है। इन चर्म कठपुतलियों में विभिन्न मनोभावन रंग करे जाते हैं जो कि दर्शकों का मन मोह लेते हैं। इस चित्रकला के कलाकार बहुत ही मनोरंजक रूप से गाकर व इन्हें नचाकर प्रदर्शन करते हैं।\n", "id": "486342", "title": "चर्म कठपुतली"}
{"url": "https://hi.wikipedia.org/wiki?curid=486381", "text": "कौलाचार\n\nकौलों के आचार-विचार तथा अनुष्ठान प्रकार को कौलाचार के नाम से जाना जाता है। शाक्तमत के अनुसार साधनाक्षेत्र में तीन भावों तथा सात आचारों की विशिष्ट स्थिति होती है- पशुभाव, वीरभाव और दिव्यभाव। ये तो तीन भावों के संकेत हैं। वेदाचार, वैष्णवाचार, शैवाचार, दक्षिणचार, वामाचार, सिद्धांताचार और कौलाचार ये पूर्वोल्लिखित भावत्रय से संबद्ध सात आचार हैं। इनमें दिव्यभाव के साधक का संबंध कौलाचार से है।\n\nजो साधक द्वैतभावना का सर्वथा निराकरण कर देता है और उपास्य देवता की सत्ता में अपनी सत्ता डुबा कर अद्वैतानन्द का आस्वादन करता है, वह तांत्रिक भाषा में 'दिव्य' कहलाता है और उसकी मानसिक दशा 'दिव्यभाव' कहलाती है। कौलाचार, तांत्रिक आचारों में सर्वश्रेष्ठ माना जाता है, क्योंकि यह पूर्ण अद्वैत भावना में रमनेवाले दिव्य साधक के द्वारा ही पूर्णत: गम्य और अनुसरणीय होता है। किन्हीं आचार्यों की सम्मति में समयाचार ही श्रेष्ठ, विशुद्ध तांत्रिक आचार है तथा कौलाचार उससे भिन्न तांत्रिक मार्ग है। शंकराचार्य तथा उनके अनुयायी समयाचार के अनुयायी थे तो अभिनवगुप्त तथा गौडीयशाक्त कौलाचार के अनुवर्ती थे। समयमार्ग में अंतर्योग (हृदयस्थ उपासना) का महत्व है, तो कौल मत में बहिर्योग का। पंच मकार- मद्य, मांस, मत्स्य, मुद्रा और मैथुन दोनों ही आचारों में उपासना के मुख्य साधन हैं। अंतर केवल यह है कि समयमार्गी इन पदार्थों का प्रत्यक्ष प्रयोग न करके इनके स्थान पर इनके प्रतिनिधिभूत अन्य वस्तुओं (जिन्हें तांत्रिक ग्रथों में अनुकल्प कहा जाता है) का प्रयोग करता है; कौल इन वस्तुओं का ही अपनी पूजा में उपयोग करता है। \n\nसौंदर्य लहरी के भाष्यकार लक्ष्मीधर ने 41वें श्लोक की व्याख्या में कौलों के दो अवांतर भेदों का निर्देश किया है। उनके अनुसार पूर्वकौल श्री चक्र के भीतर स्थित योनि की पूजा करते हैं; उत्तरकौल सुंदरी तरुणी के प्रत्यक्ष योनि के पूजक हैं और अन्य मकारों का भी प्रत्यक्ष प्रयोग करते हैं। उत्तरकौलों के इन कुत्सापूर्ण अनुष्ठानों के कारण कौलाचार वामाचार के नाम से अभिहित होने लगा और जनसाधारण की विरक्ति तथा अवहेलना का भाजन बना। कौलाचार के इस उत्तरकालीन रूप पर तिब्बती तंत्रों का प्रभाव बहुश: लक्षित होता है। गंधर्वतंत्र, तारातंत्र, रुद्रयामल तथा विष्णायामल के कथानानुसार इस पूजा प्रकार का प्रचार महाचीन (तिब्बत) से लाकर वसिष्ठ ने कामरूप में किया। प्राचीनकाल में असम तथा तिब्बत का परस्पर धार्मिक आदान प्रदान भी होता रहा। इससे इस मत की पुष्टि के लिये आधार प्राप्त होता है।\n\n\n\n", "id": "486381", "title": "कौलाचार"}
{"url": "https://hi.wikipedia.org/wiki?curid=486393", "text": "पुनर्विवाह\n\nपुनर्विवाह - ज़िन्दगी मिलेगी दोबारा एक हिन्दुस्तानी टेलविजन नाटक श्रृंखला है कि वर्तमान में ज़ी टीवी पर अकड़ है। यह २० सन २०१२ को प्रीमियर और भागोंवाली बांटे अपनी तक़दीर की जगह. यह हर सोम - शुक्र २२:३० अकड़. ज़ी टीवी नई श्रृंखला के साथ एक 60% वृद्धि देखने की उम्मीद है। शो ३.१ की टीआरपी प्राप्त करता है। शो वर्तमान में ज़ी टीवी के सबसे लोकप्रिय शो है। शो कठिन प्रतियोगिता से बढे अच्चे लगते हैं और मान की आवाज़ प्रतिज्ञा जो सोनी टीवी और स्टार पर अकड़ प्लस क्रमशः एक ही स्थान में, बड़े प्राप्त करता है।\n\nपुनर्विवाह दो व्यक्तियों, आरती और यश, भोपाल, मध्य प्रदेश में सेट के बारे में एक कहानी है। आरती एक बेटा, अंश के साथ एक तलाकशुदा है। यश दो बेटियों, पायल और पालक के साथ एक विधुर है। ४ साल के बाद से आरती पति ने उसे छोड़ दिया और फिर उसे तलाक दे दिया. यश पत्नी, अर्पिता, ३ साल पहले मृत्यु हो गई। आरती ससुराल में है और यश परिवार उन्हें करने के लिए फिर से शादी करना चाहते हैं। कहानी उनके पुनर्विवाह के बाद आरती और यश के जीवन के बारे में है।\n\n\n\n\n\n\n\n\n\n", "id": "486393", "title": "पुनर्विवाह"}
{"url": "https://hi.wikipedia.org/wiki?curid=486399", "text": "चंडीगढ़ राज्य एड्स नियंत्रण सोसाइटी\n\nचंडीगढ़ राज्य एड्स नियंत्रण सोसाइटी केंद्र-शासित क्षेत्र चंडीगढ़ में एड्स नियंत्रण, जागरण तथा रक्त बैंकों की देखरेख का काम करती है। चंडीगढ़ में 10.54 लाख की आबादी (2010 जनगणना) है। जनसंख्या का घनत्व प्रति स्कवैर किलोमीटर 9252 व्यक्ति है। जनसंख्या में लिंग-अनुपात प्रति हजार पुरुषों में 818 महिलाओं का है। शहरी क्षेत्रों में रहनेवालों की जनसंख्या का प्रतिशत 89.8% है और ग्रामीण आबादी 10.2% है। क्षेत्र में साक्षरता की दर 81.9% है। चंडीगढ़ में युवाओं में एचआइवी प्रसार 2003 में 0.5% था परन्तु 2006 में कमी आई है और तब से यह 0.25% बना रहा है।\n\nभारतीय उद्योग परिसंघ (सीआईआई, उत्तर क्षेत्र) ने अभिनेत्री गुल पनाग को 2004 में अपने एड्स जागरुकता अभियान का ' सद्भावना राजदूत ' नियुक्त किया है। परिसंघ की विज्ञप्ति के अनुसार इस परियोजना को चंडीगढ़ राज्य एड्स नियंत्रण सोसाइटी एवं स्वास्थ्य मंत्रालय के सहयोग से लागू किया गया था। इस परियोजना के तहत चंडीगढ़ के लोगों विशेषकर औद्योगिक श्रमिकों को एड्स संबंधी विषयों पर जागरुक किया गया था। सीआईआई (उत्तर क्षेत्र) इस अभियान को पूरे उत्तर क्षेत्र में चलाया गया था।\n\nविश्व एड्स दिवस पर चंडीगढ़ में रक्त एकत्र करने के लिए एक मोबाइल वैन सेवा उपलब्ध की गई है जिसके साथ ही राज्य एड्स नियंत्रण सोसाइटी दो दिवसीय सम्मेलन आयोजित करके लोगों को इस बारे में जागरूक करती है। इन सम्मेलनों के पहले दिन रक्त सुरक्षा, जानपदिक रोग विज्ञान और निगरानी, सहायता, देखभाल, उपचार और सामाजिक- मेडिको कानूनी मुद्दों से संबंधित मुद्दों पर विचार- विमर्श किया जाता है।\n\nराष्ट्रीय एड्स नियंत्रण संगठन (नाको) ने चंडीगढ़ को ब्लड ट्रांसफ्यूजन सेवाओं के लिए सर्वश्रेष्ठ बताया है। इस शहर को यहां के स्वैच्छिक रक्तदान अभियानों के लिए जाना जाता है। शहर में चार लाइसेंसधारी ब्लड बैंक हैं, जो स्वैच्छिक दान द्वारा 80 प्रतिशत रक्त संग्रहित करते हैं। चंडीगढ़ में प्रतिदिन 115 यूनिट रक्त संग्रहित किया जाता है।\n", "id": "486399", "title": "चंडीगढ़ राज्य एड्स नियंत्रण सोसाइटी"}
{"url": "https://hi.wikipedia.org/wiki?curid=486403", "text": "ताज बीबी बिलक़िस मकानी\n\nताज बीबी बिलक़िस मकानी बेगम सहिबा (उर्दू:تاج بیبی بلقیس مکانی بیگم صاحبہ) (अन्य नाम: जोधाबाई, राजकुमारी मानवती बाईजी लाल सहिबा, राजकुमारी मनमती, मनभावती बाई) राजपूत कुल की एक महिला थी, जो मुगल सम्राट जहाँगीर की पत्नी के तौर पर जानी जाती हैं। \n\nबिलक़िस मकानी बेगम का जन्म १३ मई १५७३ को हुआ। वह जोधपुर के राजा श्री उदय सिंह जी साहिब बहादुर (उदय सिंह) और उनकी पत्नी श्री राजवती कचावाही रानी मंरंग देवीजी साहिबा (रानी मंरंग देवी) की पुत्री थीं। २१ जनवरी १५८६ को फतेहपुर सीकरी में मुगल सम्राट जहांगीर से उनका विवाह करवाया गया। यह विवाह जहांगीर की माँ और राजकुमारी मनभावती (आमेर के राजा भगवान दास की बेटी, जहांगीर की पहली पत्नी) की चाची मरियम-उज़-ज़मनी के द्वारा आयोजित किया गया।\nताज बीबी बिलक़िस मकानी जहांगीर की तीसरी पत्नी थी। मकानी बेगम शहज़ादा ख़ुर्रम की मां थीं जो मुगल सम्राट शाहजहां के रूप में मयूर सिंहासन पर आसीन हुआ। १८ अप्रैल १६१९ को ताज बीबी बिलक़िस मकानी का आगरा में निधन हो गया। उन्हें सोहागपुरा में दफ़नाया गया।\n\nQueens of Jahangir\n\nThe Rathor Dynasty GENEALOGY\n\nTaj Bibi Bilqis Makani\n", "id": "486403", "title": "ताज बीबी बिलक़िस मकानी"}
{"url": "https://hi.wikipedia.org/wiki?curid=486416", "text": "छत्तीसगढ़ राज्य एड्स नियंत्रण सोसाइटी\n\nअन्य राज्य एड्स नियंत्रण सोसाइटियों की तरह छत्तीसगढ़ राज्य एड्स नियंत्रण सोसायटी निम्न लिखित कार्य संपन्न करती है:\n1) चिकित्सा और सार्वजनिक स्वास्थ्य सेवा (विशेषकर एचआइवी/ एड्स)\n2) संचार और सामाजिक क्षेत्र की सेवाएं और\n3) प्रशासन, नियोजन, समन्वय, निगरानी और मूल्यांकन, वित्त और आवश्यक प्रशासनिक खरीद।\n\nछत्तीसगढ़ राज्य एड्स नियंत्रण सोसाइटी की आगामी वर्ष की कार्ययोजना में जोखिम वाले क्षेत्रों में एड्स की रोकथाम के लिए जनजागरूकता अभियान चलाने, नि:शुल्क कंडोम वितरण को शामिल किया गया है। कार्ययोजना में रेड रिबिन क्लब को और सशक्त बनाने पर जोर दिया गया है। वर्तमान में प्रदेश में 28 रेड रिबिन क्लब गठित किए गए है। आगामी वर्ष में एक सौ और रेड रिबिन क्लब गठित किए जाएंगे। एड्स के नियंत्रण और रोकथाम के लिए आंगनबाड़ी कार्यकर्ताओं, पंचायत प्रतिनिधियों, स्वास्थ्य कार्यकर्ता और मितानिनों को भी प्रशिक्षण देने की कार्ययोजना तैयार की गई है।\n\nछत्तीसगढ़ राज्य एड्स नियंत्रण सोसाइटी की ओर रक्तदान को प्रोत्साहित किया जाता रहा है। 2012 के विश्व स्वास्थ्य दिवस के अवसर पर छत्तीसगढ़ राज्य एड्स नियंत्रण सोसाइटी द्वारा रेडक्रॉस सोसायटी, भारतीय उद्योग महासंघ (सीआईआई) तथा सारडा एनर्जी के सहयोग से 7 अप्रैल 2012 को सिलतरा और माढंर में रक्तदान शिविर का आयोजन किया गया, जिसमें सारडा एनर्जी के 411 अधिकारियों और कर्मचारियों ने स्वैच्छिक रक्तदान किया।\n\nछत्तीसगढ़ राज्य एड्स नियत्रंण सोसाइटी द्वारा 2012 में गर्मी के मौसम में राहगीरों को शुध्द और शीतल पेयजल उपलब्ध कराने के लिए प्रदेश के भीड़-भाड़ वाले इलाकों में 56 प्याऊ खोले गए थे। इन 'प्याऊ' केन्द्रों में राहगीरों को ठंडा पानी तो मिल ही रहा है साथ ही उन्हें एड्स से बचाव की जानकारी भी दी जा रही थी। 'प्याऊ' केन्द्रों में राज्य एड्स नियंत्रण सोसाइटी द्वारा एड्स से बचाव की जानकारी देने के लिए फ्लैक्स और बैनर लगाए गए थे। इसके साथ ही यहां पम्पलेट, लीफलेट का वितरण भी किया गया था। यहां एक रजिस्टर भी संधारित किया गया था, जिसमें पानी पीने आने वाले लोगों का एड्स के बचाव के उपायों के संबंध में अभिमत लिया गया था। गर्मियों में राहगीरों को ठंडा पेयजल उपलब्ध कराने के लिए रायपुर, बिलासपुर और दुर्ग में दस-दस और राजनांदगांव, कवर्धा, रायगढ़, जांजगीर, कोरबा, महासमुंद, धमतरी, कांकेर, जगदलपुर, दंतेवाड़ा, कोरिया, अम्बिकापुर और जशपुर में दो-दो प्याऊ 30 अप्रैल 2009 से खोले गए थे। ये सभी 'प्याऊ' रेल्वे स्टेशन, बस स्टैण्ड और अन्य भीड़-भाड़ वाले इलाकों में खोले गए थे। 'प्याऊ' खोलने के लिए मुख्य चिकित्सा एवं स्वास्थ्य अधिकारियों को 12 हजार 730 रूपए प्रति 'प्याऊ' के मान से सात लाख 12 हजार 880 रूपए की राशि दी गई थी। पानी पिलाने के लिए कलेक्टर दर पर एक श्रमिक को तैनात किया गया था। सभी मुख्य चिकित्सा एवं स्वास्थ्य अधिकारियों से कहा गया था कि वे यह सुनिश्चित करें कि प्याऊ प्रतिदिन खुला रहे और लोगों को पर्याप्त शुध्द पेयजल उपलब्ध हो। प्याऊ 30 जून तक खुला रहा था।\n", "id": "486416", "title": "छत्तीसगढ़ राज्य एड्स नियंत्रण सोसाइटी"}
{"url": "https://hi.wikipedia.org/wiki?curid=486436", "text": "अल क़तीफ़\n\nअल क़तीफ़ सउदी अरब के पूर्वी प्रान्त का एक प्रमुख शहर है। यह पूर्वी प्रान्त, दुनिया का सबसे तेल-समृद्ध क्षेत्र माना जाता है। यहाँ शिया आबादी का निवास है और यह प्रान्त की राजधानी दम्माम से महज २० किलोमीटर उत्तर-पश्चिम में अवस्थित है।\n", "id": "486436", "title": "अल क़तीफ़"}
{"url": "https://hi.wikipedia.org/wiki?curid=486458", "text": "दादरा और नगर हवेली एड्स नियंत्रण सोसाइटी\n\nदादरा और नगर हवेली एड्स नियंत्रण सोसाइटी श्री विनोबा भावे सिविल अस्पताल सिलवासा में स्थित है। यह संस्था राष्ट्रीय एड्स नियंत्रण संगठन के दिशा निर्देशों के अंतर्गत देश की विभिन्न दूसरी एड्स नियंत्रण सोसाइटियों की तरह काम करती है।\n\nस्थानीय भाषा और अंग्रेजी में द्विभाषी प्रश्नावली जो घर-घर से संबंधित है, विवाहित महिलाओं, (१५-४९ आयु), अविवाहित महिला (उम्र १५ -२४), गांव और स्वास्थ्य सुविधा इस तीसरे जिला स्तरीय घरेलू और सुविधा सर्वेक्षण - २००८ में इस्तेमाल किये गये थे। घरेलू प्रश्नावली में घर के सभी सदस्यों और सामाजिक - आर्थिक विशेषताओं पर जानकारी ली गयी थी। विवाहित महिलाओं की प्रश्नावली में मातृ देखभाल, टीकाकरण और बच्चों की देखरेख, गर्भनिरोधक और प्रजनन वरीयताओं, एचआइवी / एड्स के बारे में ज्ञान एकत्रित किया गया। अविवाहित महिलाओं की प्रश्नावली महिलाओं विशेषताओं, पारिवारिक जीवन शिक्षा, प्रजनन के बारे में जागरूकता, स्वास्थ्य और गर्भनिरोध और एचआइवी / एड्स पर जानकारी ली गयी थी। इस सर्विक्षण से प्राप्त जनकरी में विशेष रूप से एड्स-सम्बंधित महिलाओं के ज्ञान की जानकारी इस तरह है:\n\nराष्ट्रीय एड्स नियंत्रण संगठन (NACO) ने अवर्ट सोसाइटी (Avert Society) को महाराष्ट्र, मुंबई, गोवा, दादरा और नगर हवेली के राज्य एड्स नियंत्रण सोसाइटी और अवर्ट सोसाइटी के लिए राज्य प्रशिक्षण और संसाधन केन्द्र (STRC) का दर्जा दिया है।\n\nनलिनी मिका हबित ने अपनी सेवाएँ राज्य एड्स नियंत्रण सोसाइटी, दादर और नगर ​​हवेली में एचआइवी / एड्स के कारण को समर्पित की है। २००४ में श्री विनोबा भावे सिविल अस्पताल, सिलवासा में काम करते हुए, वह कुशलतापूर्वक ज़हरीले पदार्थ (फ़ूड पोइज़निंग) के ममलों को सुलझाया। २००३ में पुल ढहने की एक घटना में, वह समय पर ५४ लोगों को जान बचने में कामयाब हुईं। २००५ में वह दादर नगर ​​हवेली में बाढ़ के दौरान जनजातीय लोगों के बीच जल-जनित संक्रमण को नियंत्रित क्षेत्र में काम किया। वह पल्स पोलियो शिविरों के दौरान किये गये अपने काम के लिए भी सराही गयी हैं।\n", "id": "486458", "title": "दादरा और नगर हवेली एड्स नियंत्रण सोसाइटी"}
{"url": "https://hi.wikipedia.org/wiki?curid=486469", "text": "राजा-का-रामपुर\n\nराजा-का-रामपुर भारत के उत्तर प्रदेश राज्य में एटा जिले के ६० कि॰मी॰ पश्चिम में बसा हुआ एक छोटा सा कस्बा है।", "id": "486469", "title": "राजा-का-रामपुर"}
{"url": "https://hi.wikipedia.org/wiki?curid=486475", "text": "कुम्भ\n\nकुंभराशि के लोग मूल रूप से मजबूत और आकर्षक व्यक्तित्व के अधिकारी होते हैं।\nकुंभ राशि के लोग दो प्रकार के होते हैं :- एक शर्मीली, संवेदनशील, कोमल और धैर्य और अन्य विपुल, जीवंत और दिखावटी है, कभी कभी निरर्थक व्यापार का लबादा के तहत उनके चरित्र की काफी गहराई छुपा. दोनों प्रकार के अपने अलग अलग तरीकों में मजबूत इच्छाशक्ति, सशक्त और मजबूत प्रतिबद्धता है, वे आम तौर पर काफी ईमानदार होते हैं।\nवे विस्तार दृष्टि के है जो एक पूरी तर्क में विभिन्न कारकों लाता है और जो पक्ष लेने के लिए के रूप में बिना दुविधा किसी तर्क के दोनों पक्षों को देख सकते हैं। नतीजतन वे निष्पक्ष और सहनशील हैं।\nएक कुंभ राशि हमेशा एक मेषराशि वाले का सहजता से समर्थन करते है और बदले में अरियन भी कुंभ राशि की रचनात्मकता और अभिनव विचारों की प्रशंसा.\n\nभचक्र ही यह ग्‍यारहवीं राशि है। इस पर शनि का आधिपत्‍य है। वायु तत्‍वीय, विषम और स्थिर राशि है। इस राशि में कोई भी ग्रह उच्‍च या नीच का नहीं होता। इस लग्‍न के जातक आमतौर लंबे, दुबले, क्रियाशील, नकारात्‍मक सोच वाले, काम में लगे रहने वाले और मजबूत शरीर वाले होते हैं। ये दिमागी रूप से इतने सजग होते हैं कि इन्‍हें प्रशंसा अथवा अन्‍य चापलूसी वाले तरीकों से खुश किया या बरगलाया नहीं जा सकता।\n\nइसी प्रवृत्ति के कारण ये लोग नई बातों को समझने और आत्‍मसात करने के मामले में कुछ कमजोर होते हैं, इसके चलते कुंभ राशि के जातकों पर बहुत जल्‍दी पुरातनपंथी होने का ठप्‍पा लग जाता है। अपनी तय नियमों और सिद्धांतों पर अडिग रहते हैं, इस कारण सामाजिक स्‍तर पर कई बार बहिष्‍कार की स्थिति तक पहुंच जाते हैं। केएस कृष्‍णामूर्ति तो कहते हैं कि धर्म, अर्थ, काम और मोक्ष में कुंभ राशि के जातक काम के प्रति झुके हुए होते हैं, यहां काम का अर्थ उन्‍होंने अभिलाषा से लगाया है। ऐसे जातक अगर अकेले में या बिना मित्रों के रहेंगे तो खराब स्थिति में रहेंगे।\n\nभले ही सावधानी से मित्रों का चुनाव करे, लेकिन मित्र जरूर रखें। कुंभ राशि अथवा लग्‍न वाली स्त्रियां अपने साथी को संतोषजनक पाने पर उनका पूरा साथ देती हैं, लेकिन असंतुष्‍ट होने पर अपने पति को छोड़ देने के लिए भी हिचकिचाती नहीं हैं। कुंभ जातकों के लिए गुरु, शुक्र, मंगल और सोमवार श्रेष्‍ठ बताए गए हैं। शुभ रंग पीला, लाल, सफेद और क्रीम है।\n\n\n\n\n\n\n", "id": "486475", "title": "कुम्भ"}
{"url": "https://hi.wikipedia.org/wiki?curid=486489", "text": "राज्य एड्स नियंत्रण सोसाइटी, केंद्र-शासित प्रदेश दमन एवं दीयू\n\nराज्य एड्स नियंत्रण सोसाइटी, केंद्र-शासित प्रदेश दमन एवं दीयू, दमन और दीयू में एड्स के मामलों की रोकथाम, पारिवारिक स्वास्थ्य और राज्य में रक्त बैंकों के प्रबंधन का कार्य देखती है।\n\nअनुमान किया गया है कि सोसाइटी का सन्देश केवल ३० से ६० प्रतिशत व्यापारिक यौनकर्मियों, स्थानपरिवर्तन करनेवालों, समुद्र पर काम करनेवालों और समुद्रतट पर काम करनेवालों तक पहुँच पाई है।\n\nराज्य एड्स नियंत्रण सोसाइटी, केंद्र-शासित क्षेत्र दमन एवं दीयू ने अंडमान एवं निकोबार, हिमाचल प्रदेश, पांडिचेरी, पंजाब, राजस्थान, सिक्किम, त्रिपुरा, महाराष्ट्र, मुंबई, मणिपुर और अरुणाचल प्रदेश के साथ-साथ अधिक जोखिमवाले समूहों की समीक्षा का काम काफ़ी देर से यानी २००३ से शुरू किया।\n\nदमन और दीव, अरुणाचल प्रदेश, बिहार, जम्मू एवं कश्मीर, मणिपुर, मेघालय, मिजोरम और नगालैंड इन राज्यों में पंजीकृत / लाइसेंसी रक्त बैंकों की संख्या को राष्ट्रीय एड्स नियंत्रण संगठन और राज्य एड्स नियंत्रण सोसाइटियों के समन्वय और सक्रियता की वजह से आधुनिक बनाया जा चुका है।\n\nकुछ आलोचकों का मानना है कि दमन व दियू और झारखण्ड सहित १० राज्य जिनमें उत्तराञ्चल, छत्तीसगढ़, दादरा व नगर हवेली, जम्मू व कश्मीर, पाण्डिचेरी, मेघालय, मध्य प्रदेश और बिहार भी शामिल हैं, एड्स/ एचआइवी - प्रभावी व्यक्तियों की देखरेख पर कुछ भी खर्च नहीं किया है जहाँ एड्स के कई मामले मामले प्रकाश में आए हैं।\n", "id": "486489", "title": "राज्य एड्स नियंत्रण सोसाइटी, केंद्र-शासित प्रदेश दमन एवं दीयू"}
{"url": "https://hi.wikipedia.org/wiki?curid=486498", "text": "मानव का पोषण नाल\n\nमानव का पाचक नाल या आहार नाल (Digestive or Alimentary Canal) 25 से 30 फुट लंबी नाल है जो मुँह से लेकर मलाशय या गुदा के अंत तक विस्तृत है। यह एक संतत लंबी नली है, जिसमें आहार मुँह में प्रविष्ट होने के पश्चात्‌ ग्रासनाल, आमाशय, ग्रहणी, क्षुद्रांत्र, बृहदांत्र, मलाशय और गुदा नामक अवयवों में होता हुआ गुदाद्वार से मल के रूप में बाहर निकल जाता है।\n\nपोषण नाल या पाचक नाल (Alimentary canal) के तीन कार्य हैं : \n\n\n\n\nपहला कार्य उन पाचक रसों द्वारा पूर्ण होता है जो पाचक नाल में स्थित, या उसमें संबंधित, ग्रंथियों में उत्पन्न होकर वाहिनियों (ducts) द्वारा नाल में आकर आहार में मिल जाते हैं। ये रस रासायनिक द्रव्य होते हैं और आहार के भिन्न भिन्न अवयवों को अपनी रासायनिक क्रिया द्वारा विभंजित करके ऐसे रूपों में ले आते हैं जिनको शरीर के अंग ग्रहण कर सकें। दूसरा कार्य उस गतियों द्वारा संपादित होता है जो पाचन नाल की भित्तियों में स्थित अनैच्छिक पेशीसूत्रों के संकोच और विस्तार से नाल में होती रहती हैं। तीसरे कार्य का संपादन क्षुदांत्र का विशेष गुण है, यद्यपि कुछ अवशोषण अन्य भागों में भी होता है।\n\nआहार पदार्थों के विशेष घटक प्रोटीन, कार्बोहाइड्रेट, वसा, विटामिन, खनिज लवण और जल हैं। सभी खाद्य पदार्थ इन्हीं घटकों से बने रहते हैं। किसी में कोई घटक अधिक होता है, कोई कम। हमारा शरीर भी इन्हीं अवयवों का बना हुआ है। शरीर का 2/3 भाग जल है। प्रोटीन शरीर की मुख्य वस्तु है, जिससे अंग बनते हैं। कार्बोहाइड्रेट ग्लूकोज़ के रूप में शरीर में रहता है, जिसकी मांसपेशियों को सदा आवश्यकता होती है। वसा की भी अत्यधिक मात्रा शरीर में एकत्र रहती है। विटामिन और लवणों की आवश्यकता शरीर की क्रियाओं के उचित संपादन के लिये होती हैं। हमारा शरीर ये सब वस्तुएँ आहार से ही प्राप्त करता है। हाँ, आहार से मिलनेवाले अवयवों का रासायनिक रूप शरीर के अवयवों के रूप से भिन्न होता है। अतएव आहार के अवयवों को शरीर पाचक रसों द्वारा उनके सूक्ष्म घटकों में विघटित कर देता है और उन घटकों का फिर से संश्लेषण करके अपने लिये उपयुक्त अवयवों को तैयार कर लेता है। यह काम अंगों की कोशिकाएँ करती हैं। जो घटक उपयोगी नहीं होते, उनको ये छोड़ देती हैं। शरीर ऐसे पदार्थों को मल, मूत्र, स्वेद (पसीना) और श्वास द्वारा बाहर निकाल देता है।\n\nमुँह एक बड़ा कोटर (cavity) है, जिसके भीतर नीचे जिह्वा और ऊपर कठिन और कोमल तालु है तथा दोनों ओर कपोलों का प्रांतपृष्ठ है। जिह्वा पेशीनिर्मित स्वतंत्र अंग है, जो मुख कोटर में चारों ओर गति कर सकता है। इसके नीचे मुख का फर्श (ftoor) है। यह भी पेशियों का बना है। सामने तथा पार्श्व के अग्र भाग में, ऊपर और नीचे, 16-16 दाँत हैं, जिनके बीच में भोजन पीसा जाता है। इस कोटर में लाला ग्रंथियों (salivary glands) के जोडों से लाला रस (saliva) आकर, आहार के ग्रास में मिलकर उसके पाचन में सहायता देता है। तीन ग्रंथियाँ दाहिनी ओर हैं और तीन बाईं ओर, जिनके नाम ये हैं : कपोल ग्रंथि (parotid), अधोहन्वीय (submaxillary) और अधोजिह्वा (sublingual) ग्रंथियाँ। इनकी रसवाहिकाओं द्वारा ग्रंथियों में बना हुआ रस मुखकोटर (buccal cavity) में पहुँचता रहता है।\n\nजिह्वा और तालु से पीछे का कुप्पी के आकार का भाग ग्रसनी (pharynx) कहलाता है, जिसमें होकर भोजन ग्रासनाल में और वायु श्वासनाल में जाती है। इन दोनों नालों के मुख ग्रसनी के नीचे के भाग में स्थित हैं। श्वासनाल का मुख सामने और ग्रासनाल का उसके पीछे स्थित है।\n\nग्रासनली (oesophagus) मांसपेशी से निर्मित नौ या दस इंच लंबी नली है, जो ग्रसनी के निचले भाग से आरंभ होकर गले से वक्ष में होती हुई मध्यपट (diaphragm) के छिद्र से निकलकर उदर में पहुँचती और आमाशय में मिल जाती है। इसका अंतिम एक इंच का भाग उदर में रहता है।\n\nआमाशय (stomach) भी मांसपेशी द्वारा निर्मित एक खोखला थैला है, जिसमें ग्रासनली से आहार पहुँचता है और उसका पाचन होता है। यह थैला उदर के ऊपरी भाग में बाईं ओर स्थित है। इसका ऊपर का चौड़ा भाग फंडस (fundus) कहलाता है तथा आहार के भरने पर और ऊपर की ओर की विस्तृत हो जाता है। इसके ऊपर जठर द्वार (cardiac orifice) है, जिसमें ग्रासनली खुलती है। आमाशय का दूसरा सिरा नलिका के समान हो गया है, जो जठरनिर्गम (pylorus) कहा जाता है। यह वास्तव में आधा इंच लंबा छिद्र है, जिसके चारों ओर की पेशियाँ मंडलाकार संवरणी पेशी (sphincter) बना देती हैं। खाली होने पर सारा आमाशय और विशेषकर यह भाग, एक नली के समान दिखाई देता है, किंतु आहार से भर जाने पर आमाशय विस्तार करके सेब के आकार का हो जाता है और जठरनिर्गम भी चौड़ा हो जाता है। आमाशय के ऊपरी जठर द्वार से जठरनिर्गम तक जानेवाला किनारा नतोदर (concave) होता है और लघु वक्र (lesser curvature) कहलाता है। नीचे का किनारा उन्नतोदर होता है और बृहद्वक्र कहा जाता है। उदर में आमाशय के सामने मध्यपट और यकृत हैं। खाली अवस्था में संकुचित होने पर अनुप्रस्थ बृहदांत्र (transverse colon) भी सामने आ जाता है। उसके पीछे की ओर आमाशय, प्लीहा (spleen), बायाँ वृक्क (kidney), बायाँ अधिवृक्क (suprarenal) बृहदांत्र और बृहदांत्र योजनी स्थित हैं, जिनसे आमाशय आधार (stomach bed) बनता है। आमाशय में महाधमनी की जठरशाखाएँ (gastric branches) रक्त पहुँचाती हैं। आमाशय की सूक्ष्म रचना के निरीक्षण से पता चलता है कि इसमें चार स्तर होते हैं। सबसे भीतर श्लेष्मल कला का स्तर रहता है, जिसमें सिकुड़नें पड़ी रहती हैं। इसी स्तर में वे अनेक ग्रंथियाँ रहती हैं जिनसे आमाशय रस (gastric juice) बनता है। श्लेष्मल कला के बाहर वह प्रांत है जो अधोश्लेष्मल (submucous) कहलाता है। इसमें रक्तवाहिकाओं की शिराएँ तथा पायसनियों की शाखाएँ स्थित हैं। इसके बाहर तीन स्तरों में अनैच्छिक पेशीतंतु स्थित हैं। भीतर के तंतु तिर्यक्‌ या टेढ़ी (oblique) दिशा में एक स्थान से दूसरे स्थान को जाते दिखाई पड़ते हैं। इनके बाहर वृत्ताकार (circular) तंतुओं का स्तर है, जो आमाशय को चौड़ाई की दिशा में घेरे हुए हैं। इस स्तर से बाहर पेशीतंतु लंबाई की (longitudinal) दिशा में जाते दिखाई पड़ते हैं। ये तीनों पेशीस्तर जब संकोच करते हैं तब आमाशय के भीतर का आहार मथ सा जाता है और उसके कण तथा आमाशय रस का घनिष्ठ संपर्क हो जाता है। पेशी-तंतु-स्तर के बाहर आमाशय पर पेरिटोनियम (peritoneum) कला का एक स्तर चढ़ा रहता है।\n\nआमाशय के जठरनिर्गम के दूसरी ओर से क्षुदांत्र (small intestine) प्रारंभ होता हैं, जिसका 10 से 12 इंच का अर्धवृत्ताकार मुड़ा हुआ भाग ग्रहणी (duodenum) है। इसके मोड़ के भीतर अग्न्याशय ग्रंथि का सिर रहता है। इसका पहला अनुप्रस्थ भाग पित्ताशय के पीछे रहता है। दूसरा भाग नीचे को चला जाता है। इसी भाग में पित्तवाहिनी और अग्न्याशयवाहिनी (pancreatic duct) नलिकाएँ एक ही छिद्र द्वारा खुलती हैं। तीसरा भाग फिर महाधमनी और महाशिरा के सामने, भीतर या पृष्ठवंश की ओर को मुड़ता है और चौथा भाग दूसरे कटि कशेरुक तक ऊपर को चढ़ सा जाता है, जहाँ वह क्षुद्रांत्र (Jejunum) के साथ मिलकर ग्रहणी क्षुद्रांत्र-मोड़ (duodeno-jejunal flextur) बनाता है।\n\nग्रहणी को छोड़कर क्षुदांत्र के प्रथम भाग का नाम अग्रछुदांत्र है। शेष भाग क्षुदांत्र (ileum) कहलाता है। दोनों की रचना में न तो कोई भेद होता है और न दोनों के बीच कोई विशेष सीमा रहती है। केवल प्रथम भाग को, जो उदर के ऊपरी और बाएँ भाग में बढ़ता है, अग्रक्षुदांत्र का नाम दे दिया गया है। और उदर के निचले दाहिने भाग में स्थित क्षुदांत्र कहलाता है, जो त्रिकांत्री कपाटिका (ileocaecal valve) द्वारा बृहदांत्र की अंधनाल (caecum) नामक प्रथम भाग में खुलता है।\n\nक्षुदांत्र की सूक्ष्म रचना आमाशय के ही समान होती है। सबसे भीतर श्लेष्मल स्तर है, जिसकी मात्रा अत्यधिक होने से गहरी सिकुड़नें बन जाती हैं और उनपर अंकुर सदृश उभार भी बने होते हैं। ये उद्वर्ध (villi) हैं जिनका मुख्य कर्म पाचित आहार रस का अवशोषण (absorption) है। इसके बाहर अधोश्लेष्मल प्रांत के पश्चात्‌ वृत्ताकार और उससे बाहर अनुदैर्ध्य मांससूत्रों के स्तर हैं। सबसे बाहर पैरिटोनियम की एक परत चढ़ी रहती है जिसकी अंत्रियाँ चिकनीं और चमकती हुई गुलाबी रंग की दीखती हैं।\n\nक्षुदांत्र की 20, 22 फुट लंबी नली कुंडलियों के रूप में, जैसे सर्प कुंडली बनाकर बैठता है, उदर में रहती है। इसी कारण इतनी लंबी नली थोड़े से स्थान में एकत्र हो जाती है। ये कुंडलियाँ उदर के पीछे की भित्ति से आंत्रयोजनी (mesentery) नामक कला से जुड़ी हुई हैं।\n\nबृहदांत्र (colon) का प्रथम भाग त्रिकांत्र दाहिने श्रोणिखात (iliac fossa) में स्थित है, जहाँ क्षुदांत्र उससे मिलता है। इसके तनिक नीचे और भीतर की ओर से 4 या 5 इंच लंबा, नली के आकार का, केंचुए के समान, एक अंग निकला रहता है, जो कृमिरूपपरिशेषिका (veremiform appendix) कहलाता है। मनुष्य में इस अंग का कोई काम नहीं रहता, यद्यपि पशुओं में वह पाचनक्रिया में सहायक होता है। त्रिकांत्र और क्षुदांत्र के संगम पर स्थित कपाटिका से से त्रिकांत्र दो या तीन इंच नीचे तक विस्तृत एक थैले की भाँति है। यहाँ से आरोही बृहदांत्र (ascending colon) सीधा ऊपर यकृत के दाहिने खंड के पीछे तक चला जाता है, जहाँ वह अनुप्रस्थ दिशा में मुड़ जाता है। इसकी लंबाई 8 से लेकर 10 इंच तक होती है। यह भाग पेरिटोनियम से केवल सामने की ओर से ढका रहता है। यहाँ से अनुप्रस्थ बृहदांत्र (transverie colon) प्रारंभ होता है और दाहिनी ओर से बाईं प्लीहा तक फैला रहता है। यह भाग पेरिटोनियम से पूर्णतया आवेष्टित है, जिसके सामने और पीछे के स्तर इस भाग पर से ऊपर आमाशय पर विस्तृत हो जाते हैं और नीचे की ओर भी वपा (omentum) बनकर उदर में झालर की भाँति लटके रहते हैं। इस कारण बृहदांत्र का यह भाग पूर्णतया चलायमान है। प्लीहा से नीचे के उतरने पर अवरोही वृहदांत्र (descending colon) आरंभ हो जाता है। नीचे का भाग श्रोणिफलक पर रहने के कारण श्रोणिफलकीय (iliac) और श्रोणि के भीतर स्थित भाग श्रोणि (pelvic) बृहदांत्र कहलाते हैं।\n\nइसके आगे मलाशय (rectum) की 8 से 10 इंच लंबी नलिका है, जिसके अंत में वृत्ताकार पेशीय तंतुओं की संख्या में अतिवृद्धि होने से दो बहि: और अंत: संवरणी पेशियाँ (sphincters) बन गई हैं, जो केवल मलत्याग के समय ढीली होकर मल को बाहर जाने देती हैं।\n\nइसके पश्चात्‌ गुदमार्ग (anal coual) 1 या 1 इंच लंबी नलिका है, जिसका बाहर का द्वार गुदद्वार (anal orifice) कहलाता है।\n\n\n", "id": "486498", "title": "मानव का पोषण नाल"}
{"url": "https://hi.wikipedia.org/wiki?curid=486500", "text": "किन्शुक महाजान\n\nकिन्शुक महाजान एक भारतीय अभिनेता और मॉडल हैं, जो भारतीय धारावाहिकों में दिखाई देते हैं। वह सबसे ज़्यादा स्टार प्लस के सपना बाबुल का...बिदाई और चाँद छुपा बादल में धारावाहिकों में अपनी भूमिकाओं के लिए जाने जाते हैं।\n\nमहाजन ने एक हिंदी फिल्म दिल्ली हाइट्स में एक छोटी सी भूमिका निभाई थी। उन्होंने डिज़्नी चैनल के सीरियल धूम माचाओ धूम में भी काम किया। जहां वह सोनी टीवी में कज्जल में मुख्य नेतृत्व के रूप में देव खेला अधिराज. वह की भूमिका निभाई. उन्होंने यह भी बौस्च & लोम्ब, एफडीडीआई के लिए वाणिज्यिक, मॉडलिंग और प्रिंट मॉडलिंग के लिए एयरटेल, नोकिया, ब्रिटिश काउंसिल, पेदिग्री और \"जी-एन-ए-टी\" किया है। उसकी सफलता में सपना बाबुल का अपने रणवीर राजवंश की भूमिका ... बिदाइ के साथ आया था, एक धारावाहिक के चार पात्र के रूप में, तीन अन्य अंगद हसिजा, पारुल चौहान और सारा खान द्वारा खेला जा रहा है। २०१० में वह चंद छुपा बादल में के कलाकारों में शामिल हो गए जहां वह नेहा सरगम विपरीत वीरेन सूद की प्रमुख भूमिका निभाई.\n\n२०११ में, वह स्टार प्लस के रियलिटी शो, जी ले ये पाल का हिस्सा था, उदयपुर छह टीवी कलाकार और छह आम के साथ गोली मार दी. वर्तमान में वह अफसर बिटिया में काम कर रहा है जहां वह पिन्तू सिंह की मुख्य भूमिका निभा रहा है।\n", "id": "486500", "title": "किन्शुक महाजान"}
{"url": "https://hi.wikipedia.org/wiki?curid=486504", "text": "दिल्ली राज्य एड्स नियंत्रण सोसाइटी\n\nदिल्ली राज्य एड्स नियंत्रण सोसाइटी दिल्ली सरकार के एक स्वायत्त संस्था है। यह 1 नवम्बर 1998 को बनायी गयी एक नोडल एजेंसी है जो राष्ट्रीय एड्स नियंत्रण सरकार द्वारा वित्तपोषित कार्यक्रम को लागू करने के लिए जिम्मेदार है। समाज का मुख्य उद्देश्य एचआईवी संचरण को रोकने और नियंत्रण करना और राज्य की क्षमता को मजबूत बनाने के लिए लंबे समय तक इस महामारी से उत्पन्न चुनौती का जवाब देना है। समाज के विभिन्न विभागों के माध्यम से विभिन्न घटकों सरकार के संस्थानों और गैर सरकारी संस्थानों में लागू कर रहा है।\n\nसोसाइटी के लक्ष्य और उद्देश्यों को निम्नलिखित की पूर्ति के लिए स्थापित किया गया था:\n\nदिल्ली राज्य एड्स नियंत्रण सोसाइटी राजधानी में एचआइवी/एड्स के मामलों पर काबू पाने के लिए भरसक प्रयास कर रही है। यह उपचार के साथ-साथ एहतियात पर भी जोर दे रही है, जिससे संक्रमण के नए मामलों पर कारगर तरीके से काबू पाया जा सका है। सोसाइटी द्वारा तय किया गया कि जिंगल अधिक से अधिक रेडियो चैनलों पर आएंगे और सड़कों के बीचोंबीच बिजली के खम्भों पर छोटे बोर्ड लगाए जाएंगे तथा विश्व-विद्यालयों में भी ऐसा प्रचार किया जायेगा। 5 हजार से अधिक आशा कार्यकत्ताओं, आंगनबाडी कार्यकत्ताओं और एनएम को अपने संबंधित क्षेत्र में जागरुकता लाने के लिए भी 2012 में प्रशिक्षण दिया गया है। इसके अलावा 9 एआरटी केन्द्रों में मुफ्त एन्टी रेट्रो वायरल उपचार उपलब्ध करवाई जा चुकी है। वर्तमान में 9300 एचआईवी पोजीटिव मरीजों का ऐसा उपचार किया जा रहा है जिनमें 39 प्रतिशत महिलाएं और 60 प्रतिशत 15 वर्ष कम आयु के बच्चे हैं। कुल मिलाकर दिल्ली में 23 हजार एचआइवी संक्रमित लोग है जिनमें 9300 को एआरटी केन्द्रों में उपचार दिया जाता है जबकि बाकी समय-समय पर आवश्यकता के अनुसार उपचार के लिए आते हैं। दिल्ली सरकार ने शिशु काल में एचआइवी निदान कार्यक्रम की शुरुआत की है ताकि शुरु से एचआईवी एड्स को जड़ समाप्त किया जा सके। सोसाइटी में देश में पहली बार एक ऐसा कार्यक्रम शुरु किया है जिसके तहत संक्रमण का पता लगते ही फोन पर बिना शुल्क सलाह के लिए हेल्पलाइन चालू की गई है।\nदिल्ली में कुल जनसंख्या में 0.2 प्रतिशत एचआइवी से ग्रस्त हैं। सोसाइटी इस पर काबू पाने की गतिविधियों में जुटकर काम कर रही है और इसके प्रयासों से पिछले दशक में नए मामलों में 50 प्रतिशत की कमी आई है। वर्तमान में दिल्ली में एआरटी क्लिनिक में 34,133 लोग पंजीकृत हैं जिनमें से 9718 को उपचार की जरूरत है जो उन्हें नौ एआरटी केंद्रों से मुफ्त मिल रहा है।\n\nएड्स के खिलाफ विश्वव्यापी अभियान को गंभीरता से लेते हुए दिल्ली उच्च न्यायालय ने अधिकारियों को निर्देश दिया कि वह राजधानी के रेडलाइट इलाके में वेश्याओं को कंडोम की तत्काल आपूर्ति करे। न्यायालय ने उस रिट याचिका पर यह निर्देश दिया जिसमें आरोप लगाया गया है कि प्रयोग प्रमाणपत्र उपलब्ध नहीं कराने के कारण सरकार ने इसकी आपूर्ति रोक दी। भारतीय पतिता उद्धार सभा द्वारा दायर एक जनहित याचिका पर संज्ञान लेते हुए कार्यवाहक मुख्य न्यायाधीश देवेन्द्र गुप्ता और न्यायमूर्ति ए के सीकरी की पीठ ने केन्द्र, दिल्ली सरकार और दिल्ली राज्य एड्स नियंत्रण सोसाइटी को एक अंतरिम निर्देश में नोटिस जारी करते हुए कहा कि राजधानी के जीबी रोड रेडलाइट इलाके में कंडोम की आपूर्ति तत्काल दोबारा शुरु की जाए। अदालत ने तीनों प्रतिवादियों को निर्देश दिया कि इस जनहित याचिका पर वह अपना जवाब चार सप्ताह के भीतर दें। इस आदेश के साथ हीदिल्ली राज्य एड्स नियंत्रण सोसाइटी कंडोम की तत्काल आपूर्ति का काम शुरू कर दिया।\n", "id": "486504", "title": "दिल्ली राज्य एड्स नियंत्रण सोसाइटी"}
{"url": "https://hi.wikipedia.org/wiki?curid=486506", "text": "रिवॉल्वर (.32 बोर)\n\nयह रिवॉल्वर विदेशी वेब्ले सर्विस रिवॉल्वर (मार्क-IV) की तर्ज पर बनाया गया है। विदेशी वेब्ले स्कॉट कम्पनी का .38 बोर एस० एण्ड डब्लू० मॉडल रिवॉल्वर सिंगापुर की पुलिस द्वारा आज भी प्रयुक्त होता है। इसके बोर को .38 बोर से कुछ कम करके .32 बोर में बनाने के पीछे भारतीय आयुध निर्माणी कम्पनियों का उद्देश्य यही है कि इसे भारत में रहने वाले आम नागरिक आत्म रक्षा के लिये भारतीय शस्त्र अधिनियम के अन्तर्गत लाइसेंस प्राप्त कर खरीद सकें। अमूमन भारत में .38 बोर का रिवॉल्वर प्रोहिबिटेड बोर के अन्तर्गत आता है। कानूनी रूप से आम जनता को इसे अपने पास रखने की मनाही है। भारत में .32 बोर का रिवॉल्वर एन०पी० बोर (नॉन प्रॉहिबिटेड बोर) के अन्तर्गत शामिल किया गया है अत: आम नागरिक उसे शस्त्र लाइसेंस प्राप्त कर खरीद सकता है।\n\nभारतीय .32 बोर का रिवाल्वर वास्तव मे इसी बोर वाले ब्रिटिश वेब्ले स्कॉट रिवॉल्वर की अनुकृति है एवं उसे लाइसेंस के आधार पर भारत में कुछ मामूली बदलाव के साथ बनाया जाता है जैसे वेबले स्काट के मुकाबले भारतीय आयुध निर्माणी, कालपी रोड, कानपुर एवं फील्ड गन निर्माणी, कानपुर द्वारा निर्मित इस रिवॉल्वर में सेफ्टी कैच (सुरक्षा कैच) फैक्ट्री द्वारा ही फिट किया गया है। जबकि किसी भी वेब्ले स्कॉट रिवॉल्वर में सेफ्टी कैच बिल्कुल नहीं होता। (बॉक्स में चित्र देखें) इसके अालावा फिनिशिंग मे भी कुछ अन्तर हैं।\n\nइस रिवॉल्वर की कुछ विशेषताएँ निम्न हैं-\n\nभारत में कानपुर की किसी भी आयुध निर्माणी फैक्ट्री से खरीदने पर इसका मूल्य सम्पूर्ण कर सहित 85,652 रुपये रखा गया है ताकि बाजार में मिलने वाले इसी किस्म के रिवॉल्वरों के मुकाबले इसकी प्रतिस्पर्द्धा में कोई कमी न रहे।\n\n0.32\" बोर के रिवॉल्वर 7.65 मिमी के कारतूस प्रयुक्त होते हैं जबकि माउज़र पिस्तौल में 7.63 मिमी के कारतूस इस्तेमाल किये जाते हैं जो इस रिवॉल्वर के कारतूसों से केवल 0.02 मिमी ही कम होते हैं। इस हिसाब से यदि देखें तो 0.32\" बोर के रिवॉल्वर की मारक क्षमता माउज़र पिस्तौल से कुछ अधिक ही है, कम नहीं।\n\n\n\n", "id": "486506", "title": "रिवॉल्वर (.32 बोर)"}
{"url": "https://hi.wikipedia.org/wiki?curid=486509", "text": "मानव का पाचक तंत्र\n\nमानव के पाचन तंत्र में एक आहार-नाल और सहयोगी ग्रंथियाँ (यकृत, अग्न्याशय आदि) होती हैं। \n\nआहार-नाल, मुखगुहा, ग्रसनी, ग्रसिका, आमाशय, छोटी आंत, बड़ी आंत, मलाशय और मलद्वार से बनी होती है। सहायक पाचन ग्रंथियों में लार ग्रंथि, यकृत, पित्ताशय और अग्नाशय हैं। \n\nमानव का आहर नाल 8-10 मीटर लम्बी होता हे,जो मुख से मल द्वार तक लम्बी होती हे।\n\nआहार नाल में निम्नलिखित भाग पाए जाते हे:-\n\nयह दरार के समान दो मुलायम व चिकनशील होटों से घिरा होता हे। यह जबड़ो के बिच खुलता हे, जिसे मुख गुहा कहते हे।\nमुख अंदर की और प्रकोस्ट में खुलता हे,जो की होट व् गाल तथा दाट व जबड़ो के बिच स्थित स्थान होता हे। यह श्लेम ग्रन्थियो के आवरण से ढ़का होता हे।\n\nआहार पदार्थों के विशेष घटक प्रोटीन, कार्बोहाइड्रेट, वसा, विटामिन, खनिज लवण और जल हैं। सभी खाद्य पदार्थ इन्हीं घटकों से बने रहते हैं। किसी में कोई घटक अधिक होता है, कोई कम। हमारा शरीर भी इन्हीं अवयवों का बना हुआ है। शरीर का 2/3 भाग जल है। प्रोटीन शरीर की मुख्य वस्तु है, जिससे अंग बनते हैं। कार्बोहाइड्रेट ग्लूकोज़ के रूप में शरीर में रहता है, जिसकी मांसपेशियों को सदा आवश्यकता होती है। वसा की भी अत्यधिक मात्रा शरीर में एकत्र रहती है। विटामिन और लवणों की आवश्यकता शरीर की क्रियाओं के उचित संपादन के लिये होती हैं। हमारा शरीर ये सब वस्तुएँ आहार से ही प्राप्त करता है। हाँ, आहार से मिलनेवाले अवयवों का रासायनिक रूप शरीर के अवयवों के रूप से भिन्न होता है। अतएव आहार के अवयवों को शरीर पाचक रसों द्वारा उनके सूक्ष्म घटकों में विघटित कर देता है और उन घटकों का फिर से संश्लेषण करके अपने लिये उपयुक्त अवयवों को तैयार कर लेता है। यह काम अंगों की कोशिकाएँ करती हैं। जो घटक उपयोगी नहीं होते, उनको ये छोड़ देती हैं। शरीर ऐसे पदार्थों को मल, मूत्र, स्वेद और श्वास द्वारा बाहर निकाल देता है।\n\nपाचन का प्रयोजन है आहार के गूढ़ अवयवों को साधारण घटकों में विभक्त कर देना। यह कार्य मुँह में लाला रस द्वारा, आमाशय में जठरस द्वारा, ग्रहणी में अग्न्याशयरस (pancreatic juice) तथा पित्त (bile) द्वारा और क्षुंदात्र में आंत्ररस (succus entericus) द्वारा संपादित होता है। इन कार्यों का यहाँ संक्षेप में वर्णन किया जाता है :\n\nमुख में आहार दाँतों द्वारा चबाकर सूक्ष्म कणों में विभक्त किया जाता है और उसमें लार मिलता रहता हैं, जिसमें टायलिन (Ptylin) नामक एंज़ाइम मिला रहता है। यह रस मुँह के बाहर स्थित कपोलग्रंथि और अधोहन्वीय तथा अधोजिह्व ग्रंथियों में बनता हैं। इन ग्रंथियों का उल्लेख पाचन नाल के विवरण के अंतर्गत किया गया है। इन ग्रंथियों से, विशेषकर आहार को चबाते समय उनकी वाहनियों द्वारा, लाला रस मुँह में आता रहता है। इसकी क्रिया क्षारीय होती है। उसके टायलिन एंजाइम की रासायनिक क्रिया विशेषकर कार्बोहाइड्रेट पर होती हैं, जिससे उसका स्टार्च पहले डेक्सट्रिन (dextrin) में और तत्पश्चात्‌ ग्लूकोज़ में परिवर्तित हो जाता है। साधारण ईख की चीनी में भी यही परिवर्तन होता है। आहार के ग्रास को गीला और स्निग्ध करना भी लाला का मुख्य कर्म हैं, जिससे वह सहज में निगला जा सके और पतला ग्रास नाल में होता हुआ आमाशय में पहुँच जाय।\n\nनिगलने (deglutition) की क्रिया मुख के भीतर जिह्वा की पेशियों तथा ग्रसनी की पेशियों द्वारा होती है। जिह्वा की पेशियों के संकोच से जिह्वा ऊपर को उठकर तालु और जिह्वापृष्ठ पर रखे हुए ग्रास को दबाती है, जो वहाँ से फिसलकर पीछे ग्रसनी से चला जाता है। तुरंत ग्रसनी की पेशियाँ संकोच करती हैं और ग्रास घांटीढक्कन (epiglottis) पर होता हुआ ग्रासनली (oesophagus) में चला जाता है, जहाँ उसकी भित्तियों में स्थित वृत्ताकार और अनुदैर्घ्य सूत्र अपने संकोच और विस्तार से उत्पन्न हुई आंत्रगति द्वारा उसको नाल के अंत तक पहुँचा देते हैं। और ग्रास जठरद्वार द्वारा आमाशय में प्रवेश करता है।\n\nआमाशय में पाचन की क्रिया जठररस द्वारा होती है। आमाशय की श्लेष्मल कला की ग्रंथियाँ यह रस उत्पन्न करती हैं। जब आहार आमाशय में पहुँचता है तो यह रस चारों ओर की ग्रंथियों से आमाशय में ऐसी तीव्र गति से प्रवाहित होने लगता है जैसे उसको उंडेला जा रहा हो। इस रस के दो मुख्य अवयव पेप्सिन (pepsin) नामक एंजाअम और हाइड्रोक्लोरिक अम्ल होते हैं। पेप्सिन की विशेष क्रिया प्रोटीनों पर होती है, जिसमें हाइड्रोक्लोरिक अम्ल सहायता करता है। इस क्रिया से प्रोटीन पहले फूल जाता है और फिर बाहर से गलने लगता है। इस कारण ग्रास का भीतर का भाग देर से गलता है। इससे लाला के टाइलिन एंज़ाइम की क्रिया उस समय तक होती रहती है जब तक लाला का सारा क्षार आमाशय के आम्लिक रस द्वारा उदासीन नहीं हो जाता।\n\nजठरीय रस की क्रिया द्वारा प्रोटीन से पहले मेटाप्रोटीन बनता है। फिर यह प्रोटियोज़ेज़े (protioses) में बदल जाता है। प्रोटियोज़ेज़ फिर पेप्टोन (peptone) में टूट जाते हैं। इससे अधिक परिवर्तन नहीं होता।\n\nजठरीय रस में दो और एंज़ाइम भी होते हैं, जिनको ऐमाइलेज़ (amylase) और लायपेज़ (lypase) कहते हैं। ऐमायलेज़ कारबोहाइड्रेट को गलाता है और लायपेज़ वसा को। इस में दूध को फाड़नेवाला एक और एंज़ाइम रेनिन (renin) भी होता है। इसमें हलकी जीवाणुनाशक शक्ति भी होती है।\n\nजठरीय रस का स्राव मुख्यतया तंत्रिकामंडल के अधीन है। शरीरक्रिया विज्ञान के विख्यात रूसी विद्वान पैवलॉफ़ (Pavlov) के प्रयोगों ने इस संबंध में बहुत प्रकाश डाला है। उनसे प्रमाणित हो चुका है कि आहार पदार्थों की सुंगध नाक से सूँघने और उनको नेत्रों से देखने से रस का स्राव होने लगता है। यही कारण है कि उत्तम आहार पदार्थों के बनने की गंध से ही भूख मालूम होने लगती है तथा उनको देखने से क्षुधा बढ़ जाती है। जीभ पर लगाने से तुरंत खाने की इच्छा होती है। यदि आहार पदार्थ उत्तम या रुचिकर नहीं होते तो भूख मर जाती है। ऐसे आहार का पाचन भी उत्तम रीति से नहीं होता। उससे रस का स्राव भी कम होता है। जठरीय रस की क्रिया विशेषकर प्रोटीन पर होती है। मांस, अंडा, मछली, दूध के पदार्थों आदि के आमाशय में पहुँचने पर रस का स्राव होता हैं। नमक, बरफ या कंकड़ आदि खाने को दिए जायें तो स्राव नहीं होगा।\n\nपाचन से अग्न्याशय (pancreas) और यकृत इन दो बड़ी ग्रंथियों का बहुत संबंध है। अग्न्याशय में अग्न्याशय रस बनता है। यह बहुत ही प्रबल पाचक रस है, जिसकी क्रिया प्रोटीन, कार्बोहाइड्रेट तथा वसा तीनों घटकों पर होती है। इसका निर्माण अग्न्याशय ग्रंथि की कोशिकाओं द्वारा होता है और सारे अग्न्याशय से एकत्र होकर यह रस एक वाहिनी द्वारा ग्रहणी में पहुँचता है। पिताशय से पित्त को लानेवाली वाहिनी इस अग्न्याशयवाहिनी से मिलकर सामान्य पित्तवाहिनी (bile duct) बन जाती है। उसी के मुख द्वारा अग्न्याशय और पित्त, दोनों रस, ग्रहणी में पहुँचते रहते हैं।\n\nअग्न्याशयी ग्रंथि उदर में बाईं ओर आमाशय के पीछे स्थित है। इसका बड़ा सिर ग्रहणी के मोड़ में रहता है और उसकी पूँछ बाईं ओर प्लीहा तक चली गई है। इसका रंग कुछ मटमैला भूरा सा होता है। इसके सूक्ष्म भाग शहतूत के दानों के समान उठे हुए दिखाई पड़ते हैं।\n\nअग्न्याशय रस की प्रबल क्रिया विशेषकर प्रोटीन पर होती है। उससे प्रोटीन बिना फूले हुए ही घुलने लगता है। इस रस की क्रिया क्षारीय होती है। इस कारण पहले क्षारीय मेटाप्रोटीन बनती है। तब मेटाप्रोटीन से प्रोटियोज़ बनते हैं। प्रोटियोज़ फिर पेप्टोन में परिवर्तित हो जाते हैं। अंत में पेप्टोन के विभंजन से ऐमिनो अम्ल (amino acids) बन जाते हैं, जो प्रोटीन के पाचन के अंतिम उत्पाद (end products) होते हैं। आमाशय से प्रोटीनों के पाचन के फलस्वरूप जो पेप्टोन आते हैं, वे भी ऐमिनो अम्लों में टूट जाते हैं।\n\nअग्न्याशय रस के स्राव पर तंत्रिका मंडल का कोई नियंत्रण नहीं है। तंत्रिकाओं के उत्तेजन से रस की उत्पत्ति कम या अधिक नहीं होती। रस की उत्पत्ति उस समय प्रारंभ होती है जब आमाशय में पाचित आहार, जो अर्ध द्रव रूप का होता है, आमाशय से पायलोरिक छिद्र द्वारा निकलकर ग्रहणी (duodenum) में आता है। इस आम्लिक काइंम (chyme) के संपर्क से ग्रहणी को श्लेष्मल स्तर की कोशिकाओं में सिक्रेटिन (secretin) नामक रासायनिक वस्तु उत्पन्न होती है। यह वस्तु रक्त द्वारा अग्न्याशय की कोशिकाओं में पहुँचकर उनको रस बनाने के लिये उत्तेजित करती है और तब रस बनकर ग्रहणी में आने लगता है।\n\nइस रस की दूसरी विशेषता यह है कि यदि ग्रहणी में पहुँचने से पूर्व ही अग्न्याशय की नलिका में इस रस को एकत्र कर लिया जाय, तो वह निष्क्रिय रहता है। उसकी प्रोटीन पर कोई क्रिया नहीं होती। जब वह ग्रहणी में आने पर आंत्रिक रस के साथ मिल जाता है, तभी उसमें प्रोटीन विघटित करने की प्रबल शक्ति उत्पन्न होती है। यह माना जाता है कि आंत्रिक रस का एंटेरोकाइनेज (enterokinase) नामक एंज़ाइम उसको सक्रिय कर देता है।\n\nये निम्नलिखित हैं : \n\nउदर के दाहिने भाग में ऊपर की ओर शरीर की यकृत (liver) नामक सबसे बड़ी ग्रंथि है, जो पित्त का निर्माण करती है। वहाँ से पित्त पित्ताशय में जाकर एकत्र हो जाता है और पाचन के समय एक वाहिनी द्वारा ग्रहणी में पहुँचता रहता है। यकृत से सीधा ग्रहणी में भी पहुँच सकता हैं। यह हरे रंग का गाढ़ा तरल द्रव्य होता है। वसा के पाचन में इससे सहायता मिलती है।\n\nग्रहणी से आहार, जिसमें उसके पाचित अवयव होते हैं, क्षुदांत्र के प्रथम भाग अग्रक्षुद्रांत (jejunum) में आ जाता है। इस समय वह शहद के समान गाढ़ा होता है और क्षुदांत्र में भली प्रकार प्रवाहित हो सकता है। यहाँ भी पाचन क्रिया होती रहती है। कुछ समय तक अग्न्याशयी पाचन जारी रहता है।\n\nक्षुदांत्र के रस में भी पाचन शक्ति होती है। वह प्रोटीन को तो नहीं, किंतु प्रोटियोज़ और पैप्टोन को ऐमिनो अम्लों में तोड़ सकता है। पर उसकी विशेष क्रिया डिप्सिन ऐमोइलेज़ और लाइपेज एंज़ाइमों को सक्रिय बनाना है। पेवलॉफ का, जिसने सबसे पहले इस विषय में अन्वेषण किए थे, मत है कि आंत्र रस के मिलने से पहले ये तीनों एंज़ाइम अपने पूर्व रूप में रहते हैं और इसी कारण निष्क्रिय होते हैं। ट्रिप्सिन ट्रिप्सिनोज़न के रूप में रहती है। ऐमाइलेज़ और लाइपेज़ भी पूर्व दशा में रहते हैं। जब आंत्ररस आग्न्याशयरस में मिलता है, तो ट्रिप्सिनोजेन से ट्रिप्सिन बन जाती है और शेष दोनों एंज़ाइम भी सक्रिय हो जाते हैं। आंत्रिक रस के मिलने से पूर्व अग्न्याशय रस निष्क्रिय होता है।\n\nक्षुदांत्र का कार्य विशेषतया अवशोषण (absorption) का है। इसकी आंतरिक रचना के चित्र को देखने से मालूम होगा कि उसके भीतर श्लेष्मल कला में, जो सारे आंत्र को भीतर से आच्छादित किए हुए है, गहरी सिलवटें बनी हुई हैं, जिससे कला का पृष्ठ आंत्र से कहीं अधिक हो जाता है। कला की सिलवटों पर अंकुर लगे रहते हैं। इन सबका काम अवशोषण करना है। अंकुरों की सूक्ष्म रचना भी ध्यान देने योग्य है। प्रत्येक अंकुर के बीच में एक श्वेतनलिका उसके शिखर के पास तक चली गई है। यह आक्षीरवाहिनी (lacteal) है। इसके दोनों ओर काली रेखाएँ दिखाई देती हैं, जो धमनी और शिराओं की शाखाएँ और कोशिकाएँ हैं। ये दोनों प्रकार की रचनाएँ, वाहिनियाँ और धमनी तथा शिराएँ, बाहर या नीचे जाकर अधोश्लेष्मिक स्तर में बड़ी रक्तवाहिकाओं और वाहिनियों में मिल जाती हैं। वसा का श्लेष्मलकला द्वारा अवशोषण होकर वह आक्षीरवाहिनियों में पहुँच जाती है और अंत में रक्त में मिल जाती है। ग्लूकोज़ और प्रोटीन का अवशोषण होकर वे रक्तकेशिकाओं द्वारा रक्त में पहुँच जाते हैं। रक्त इन तीनों अवयवों को शरीर के प्रत्येक अंग की कोशिकाओं तक पहुँचाता और उनका पोषण करता है। 20-22 फुट लंबी क्षुदांत्र की नली का यही विशेष कार्य है।\n\nबृहदांत्र का कार्य केवल अवशोषण है। यह अंग विशेषतया जल का अवशोषण करता है। मलत्याग के समय मल जिस रूप में बाहर निकलता है, वह बृहदांत्र के अंत और मलाशय में बन जाता है। 24 घंटे में बृहदांत्र जल का अवशोषण कर लेता है। जल के अतिरिक्त वह थोड़े ग्लूकोज़ का भी अवशोषण करता है, पर और किसी पदार्थ का अवशोषण नहीं करता। इसके अतिरिक्त लोह, मैग्नीशियम, कैलसियम आदि शरीर का त्याग बृहदांत्र ही में करते हैं। यहाँ उनका उत्सर्ग होकर वे मल में मिल जाते हैं।\n\nजीवाणुओं की क्रिया से भी पाचन में सहायता मिलती है। क्षुदांत्र में वे प्रोटीन, वसा तथा स्टार्च आदि का भंजन करते हैं। बृहदांत्र में वे सेलुलोज़ का भी, जिसपर किसी पाचक रस की क्रिया नहीं होती, भंजन कर डालते हैं। इसी से हाइड्रोजन सल्फाइड, मिथेन आदि गैसें उत्पन्न होती हैं तथा वसा के भंजन से वसाम्ल बनते हैं, जिनके कारण मल की क्रिया आम्लिक हो जाती है।\n\nयह गति सारे पाचक नाल में, ग्रासनाल से लेकर मलाशय तक, होती रहती है, जिससे खाया हुआ या पाचित आहार निरंतर अग्रसर होता जाता है। अन्य आशयों में तथा वाहिकाओं में भी यह गति होती है।\n\nआंत्रनाल में श्लेष्मल स्तर के बाहर वृत्ताकार और उनके बाहर अनुदैर्ध्य पेशीसूत्रों के स्तर स्थित हैं। वृत्ताकार सूत्रों के संकोच से नाल की चौड़ाई संकुचित हो जाती है। अतएव संकोच से आगे के आहार का भाग पीछे को नहीं लौट सकता। तभी अनुदैर्ध्य सूत्र संकोच करके नाल के उस भाग की लंबाई कम कर देते हैं। अतएव आहार आगे को बढ़ जाता है। फिर आगे के भाग में इसी प्रकार की क्रिया से वह और आगे बढ़ता है। यही आंत्रगति कहलाती है। दूसरी खंडीभवन (segmentation) गति भी नाल की भित्ति में होती रहती है। ये गतियाँ आहार को आगे बढ़ाने में सहायता देने के अतिरिक्त, भली प्रकार से काइम को मथ सा देती हैं, जिससे पाचक रस और आहार के कणों का घनिष्ठ संपर्क हो जाता है।\n\nभिन्न भिन्न पाचक रसों की क्रिया का जो वर्णन किया गया है उससे स्पष्ट है कि प्रकृति ने ऐसा प्रबंध किया है कि आहार पदार्थों के सब अवयव, जो जांतव शरीर में भी उपस्थित रहते हैं, व्यर्थ न जाने पाएँ। उनका जितना भी अधिक से अधिक हो सके, शरीर में उपयोग हो। उनसे शरीर के टूटे फूटे भागों का निर्माण हो, नए ऊतक (tissues) भी बनें और काम करने की ऊर्जा उत्पन्न हो। आहार का यही प्रयोजन है और आहार के भिन्न अवयवों का उनके अत्यंत सूक्ष्म तत्वों में विभंजन कर देना, जिससे उनका अवशोषण हो जाय और शरीर की कोशिकाएँ उनसे अपनी आवश्यक वस्तुएँ तैयार कर लें, यही पाचन का प्रयोजन है। वास्तव में जिसको साधारण बोलचाल में पाचन कहा जाता है, उसमें दो क्रियाओं का भाव छिपा रहता है, पाचन और अवशोषण। पाचन केवल आहार के अवयवों का अपने घटकों में टूट जाना है, जो पाचक रसों की क्रिया का फल होता है। उनका अवशोषण होकर रक्त में पहुँचना दूसरी क्रिया है, जो क्षुदांत्र के रसांकुरों का विशेष कर्म है।\n\nआहार का जो कुछ भाग पचने तथा अवशोषण के पश्चात्‌ आंत्र में बच जाता है वही मल होता है। अतएव मल में आहार का कुछ अपच्य भाग भी होता है तथा आंत्र की श्लेष्मल कला के टुकड़े होते हैं। इनके अतिरिक्त जीवाणुओं की बहुत बड़ी संख्या होती है। यह हिसाब लगाया गया है कि प्रत्येक बार मल में 15,00,00,00,000 जीवाणु शरीर से निकलते हैं। ये बृहदांत्र से ही आते हैं। वही जीवाणुओं का निवासस्थान है। इस कारण मल में नाइट्रोजन की बहुत मात्रा होती है, जिससे उसकी उत्तम खाद बनती है।\n\nमलत्याग की एक प्रतिवर्त क्रिया है, जिसका संपादन तांत्रिक मंडल के आत्मग विभाग (autonomous nervous system) द्वारा होता है। जब मलाशय में मल एकत्र हो जाता है तो नियत समय पर मलाशय की भित्तियों से मेरुज्जू (spinal cord) के पश्चिमशृंगों (posterior horn cells) की कोशिकाओं में संवेग (impulses) जाते हैं, जहाँ से वे पूर्वशृंगों की कोशिकाओं में भेज दिए जाते हैं। वहाँ से नए संवेग प्रेरक तांत्रिक सूत्रों द्वारा मलाशय में पहुँचकर, वहाँ की संवर्णी (sphincter) पेशियों का विस्तार कर देते और मलाशय की भित्तियों की आंत्रगति बढ़ा देते हैं। इसी समय हमको मलत्याग की इच्छा होती है और हमारे बैठने पर तथा सँवरणी पेशियों के ढीली हो जाने पर मलत्याग हो जाता है। ऊपर की पेशियों के संकोच करने पर उदर के भीतर की दाब बढ़ने से भी मलत्याग में बहुत सहायता मिलती है।\n\n", "id": "486509", "title": "मानव का पाचक तंत्र"}
{"url": "https://hi.wikipedia.org/wiki?curid=486513", "text": "गोवा राज्य एड्स नियंत्रण सोसाइटी\n\n1997 में जैसे-जैसे एचआइवी / एड्स के रूप में गोवा में एक प्रमुख सार्वजनिक स्वास्थ्य समस्या बनकर उभरने का इमकान हुआ, गोवा राज्य एड्स नियंत्रण सोसाइटी बनाई गयी थी जो राष्ट्रीय एड्स नियंत्रण संगठन के दिशा-निर्देशों के तहत गोवा में कर रही है।\n\nगोवा में एड्स के खतरों के प्रति जागरुक करने के लिए टूरिस्ट गाइडों और टैक्सी चालकों को प्रशिक्षित किया गया है। गोवा सरकार समर्थित गोवा राज्य एड्स नियंत्रण सोसाइटी ने पूरे राज्य में एड्स पर व्याख्यानों की श्रृंखला आयोजित कर कर चुकी है। इन व्याख्यानों के जरिये पर्यटक गाइडों और टैक्सी चालकों को एड्स के खतरे के बारे जानकारी दी जा चुकी है क्योंकि ये लोग पर्यटकों से सीधा संवाद स्थापित कर सकते हैं।\n\nगोवा में राज्य एड्स नियंत्रण सोसाइटी में दायित्व के उचित निर्वाहन के लिए हेल्पलाइंस खोले राखी हैं जिनके नंबर इस तरह हैं: 1097 और 2427286\n\nमापुसा मडगांव और वास्को क्लिनिक यौन रोग कार्यक्रम निर्देशांक गोवा राज्य एड्स नियंत्रण सोसाइटी (GSACS) के यौन संचारित रोग नियंत्रण के उपायों पर अमल करते हुए निम्न लिखित स्वास्थ्य केंद्र स्थापित किये:\n1.असिलो अस्पताल मापुसा \n2.होस्पित्सियो अस्पताल मार्गो\n3.बैना वास्को\n4. गोवा मेडिकल कॉलेज में स्थित चम्प्ड़े और यौन रोग का क्लिनिक\n\nगोवा राज्य एड्स नियंत्रण सोसाइटी उन गिने चुने राज्य एड्स नियंत्रण सोसाइटियों में से है जिनमें अंडमान और निकोबार द्वीप समूह, चंडीगढ़, हिमाचल प्रदेश और नगालैंड की सोसैटियाँ शामिल हैं जो इस क्षेत्र पर काम कर रहे सभी अधिकारियों के प्रशिक्षण को सुनिश्चित कर चुकी हैं। दुनिया भर में एचआइवी का प्रसार चिंता का एक कारण रहा है। इस संदर्भ म एक अच्छा और अतुल्य कदम उठाते हुए इस तटीय राज्य में विभिन्न मोबाइल सेवा प्रदाताओं के सहयोग से गोवा राज्य एड्स नियंत्रण सोसाइटी (GSACS) द्वारा किए गए एसएमएस अलर्ट (उगाही) भेजने का प्रबंध किया है, जिससे एचआइवी रोगी अपनी दवाओं की खुराक उसके सही समय पर ले सकें। यह सेवा बोझिल दूरभाष-द्वारा याद दिलाने की प्रणाली की जगह लेता है जो एचआइवी रोगियों की गोपनीयता पर भी आक्रामक थे। इस प्रकार से 14486 एचआइवी और 1546 एड्स रोगियोंवाले इस राज्य ने अंततः संचार का एक किफायती, कम-जनशक्ति-गहन, बेहद व्यक्तिगत और गोपनीयता का सम्मान करनेवाला मोबाइल संचार माध्यम खोज निकला है।\n", "id": "486513", "title": "गोवा राज्य एड्स नियंत्रण सोसाइटी"}
{"url": "https://hi.wikipedia.org/wiki?curid=486515", "text": "सीलेन्टरेटा\n\nसिलेंटरेटा (Coelenterata) या आंतरगुही जंतु साम्राज्य की एक बड़ी निम्न कोटि की प्रसृष्टि (फ़ाइलम, बड़ा समूह) है। इस प्रसृष्टि के सभी जीव जलप्राणी हैं। केवल प्रजीव (प्रोटोज़ोआ) तथा छिद्रिष्ठ (स्पंज) ही ऐसे प्राणी हैं जो आंतरगुही से भी अधिक सरल आकार के होते हैं। \n\nविकासक्रम में ये प्रथम बहुकोशिकीय जंतु है जिनकी विभिन्न प्रकार की कोशिकाओं में विभेदन तथा वास्तविक ऊतकनिर्माण दिखाई पड़ता है। इस प्रकार इनमें तंत्रिका तंत्र तथा पेशीतंत्र का विकास हो गया है। परंतु इनकी रचना में न सिर का ही विभेदन होता है, न विखंडन ही दिखाई पड़ता है। इनका शरीर खोखला होता है, जिसके भीतर एक बड़ी गुहा होती है। इसको आँतरगुहा (सीलेंटेरॉन) कहते हैं। इसमें एक ही छेद होता है। इसको 'मुख' कहते हैं, यद्यपि इसी छिद्र के द्वारा भोजन भी भीतर जाता है तथा मलादि का परित्याग भी होता है। शरीर की दीवार कोशिकाओं की दो परतों की बनी होती है- बाह्मस्तर (एक्टोडर्म) तथा अंत:स्तर (एँडोडर्म)- और दोनों के बीच बहुधा एक अकोशिकीय पदार्थ - मध्यश्लेष (मीसाग्लीया)- होता है। मुख के चारों ओर बहुधा कई लंबी स्पर्शिकाएँ होती हैं। इनका कंकाल, यदि हुआ तो, कैल्सियमयुक्त या सींग जैसे पदार्थ का होता है। जल में रहने तथा सरल संरचना के कारण इनमें न तो परिवहनसंस्थान होता है, न उत्सर्जन या श्वसनसंस्थान। जननक्रिया अलैंगिक तथा लैंगिक दोनों ही विधियों से होती है। अलैंगिक जनन कोशिकाभाजन द्वारा होता है। लैंगिक जनन के लिए जननकोशिकाओं की उत्पत्ति बाह्मस्तर अथवा अंत:स्तर में स्थित जननांगों में होती है। इन जीवों में कई प्रकार के डिंभ (लार्वा) पाए जाते हैं और कई जातियों में पीढ़ियों का एकांततरण होता है। \n\nआंतरगुहियों के बीच में गुहा रहती है। अंतड़ी, फेफड़ा, इत्यादि कोई अंग इनमें नहीं होते।\n\nअधिकांश जातियाँ दो में से एक रूप में पाई जाती हैं - पालिप (पॉलिप) रूप में या मेडूसा रूप में और जिनमें एकांतरण होता है उनमें एक पीढी एक रूप की तथा दूसरी दूसरे रूप की होती है। कुछ जातियों में बहुरूपता का बहुत विकार देखा जाता है।\n\nपालिप रूप के आंतरगुही जलीयक (हाइड्रोज़ोआ) तथा पुष्पजीव (ऐंथोज़ोआ) वर्गो में पाए जाते हैं। पुष्पजीवों में उनके विकास की पराकाष्ठा दिखाई पड़ती है। सरल रूप का पालिप गिलास जैसा या बेलनाकार होता है। उसका मुख ऊपर की ओर तथा मुख की विपरीत दिशा पृथ्वी की और होती है। उपनिवेश (कॉलोनी) बनानेवाली जातियों में मुख की विपरीत दिशावाले भाग से पालिप उपनिवेश से जुड़ा रहता है। ऐसी जातियों में विभिन्न पालिपों की आंतरगुहाएँ एक दूसरे से शाखाओं की गुहाओं द्वारा संबंधित रहती हैं। ऐसी जातियों में अधिकांशत: सभी पालिप एक जैसे नहीं होते। उदाहरण के लिए कुछ मुखसहित होते हैं और भोजन ग्रहण करते हैं तो कुछ मुखरहित होते हैं। और भोजन नहीं ग्रहण कर सकते। ये केवल जननक्रिया में सहायक होते हैं (नीचे द्र. 'बहुरूपता')। जलीयकों के पालिपों की आंतरगुहा सरल आकार की थैली जैसी होती है, किंतु पुष्पजीवों में कई खड़े परदे दीवार की भीतरी पर्त से निकलते हैं जो आंतरगुहा को अपूर्ण रूप से कई भागों में बांट देते हैं। इनकी संख्या तथा व्यवस्था प्रत्येक जाति में निश्चित रहती है। समुद्रपुष्प तथा कई अन्य मूँगे की चट्टानों का निर्माण करनेवाले आंतरगुहियों में इन परदों तथा स्पर्शिकाओं की संख्या में विशेष संबंध होता है।\n\nसमुद्रपुष्प (सी ऐनिमोन) समुद्र की पेंदी पर चिपका रहता है। देखने में यह फूल सा लगता है, परंतु है यह प्राणी और अपनी स्पर्शिकाओं द्वारा छोटे जीवों को पकड़कर पचा डालता है।\n\nसमुद्रपुष्प (सी ऐनिमोन) का नाम इसलिए पड़ा है कि वह कुछ कुछ फूल सा दिखाई पड़ता है। इसकी भी संरचना अन्य पालिपों की तरह होती है। खोखले बेलनाकार स्तंभ के ऊपर गोल टिकिया सी रहती है, जिसके बीच में मुँहवाला छेद होता है और स्पर्शिकाओं की एक या अधिक तह होती है। स्पर्शिकाएँ फूल की पँखुड़ियों सी जान पड़ती हैं। स्तंभ का निचला सिरा चिपटे पाँव की तरह होता है। इसी के सहारे समुद्रपुष्प विविध वस्तुओं में चिपकता है। परंतु वह स्थायी रूप से एक ही जगह नहीं चिपका रहता। समुद्रपुष्प चल सकता है, परंतु बहुत धीरे-धीरे। बहुधा कई दिनों तक एक ही स्थान में चिपका रह जाता है। समुद्र के तट के पास, छिछले पानी में, समुद्रपुष्प बहुत पाए जाते हैं। ये प्राय: सभी समुद्रों में पाए जाते हैं परंतु उष्ण देशीय समुद्रों के समुद्रपुष्प बड़े होते हैं। ऐसे देशों में मूँगे की डूबी शैल मालाओं पर गज भर की टिकियावाले समुद्रपुष्प पाए जाते हें। ये विविध रंगों के होते हैं और बहुधा इनपर सुंदर धारियाँ और ज्यामितीय चित्रकारी रहती है। ये मांसाहारी होते हैं और अपनी स्पर्शिकाओं से छोटे जीवों को पकड़कर खाते हैं।\n\nउन आंतर गुहियों को जिन्हें लोग गिजगिजिया (अंग्रेजी में जेली फ़िश) कहते हैं, वैज्ञानिक भाषा में मेडूसा कहते हैं। पाश्चात्य परंपरा के अनुसार मेडूसा नाम की एक राक्षसी थी जिसे केश नहीं थे; केश के बदले में सर्प थे। इसी राक्षसी के नाम पर मेडूसा पड़ा है। मेडूसा का शरीर छतरी के समान होता है और भीतर से, उस बिंदु पर जहाँ छतरी की डंडी लगनी चाहिए, मुख होता है; छतरी की कोर से स्पर्शिकाएँ निकली रहती हैं। छतरी के आकार का होने के कारण इन्हें हिंदी में छत्रिक कहा जाता है। इनका शरीर अत्यंत नरम होने के कारण इन्हें साधारण भाषा में गिजगिजिया कहते हैं।\n\nगिजगिजिया बड़ी ही सुंदर होती हैं। इनका मनमोहक रूप देखकर मनुष्य आश्चर्यचकित रह जाता है। इनके शरीर की संरचना तंतुमय होती है, न बाहर हड्डी होती है और न भीतर। इनके भीतर बहुत सा जल रहता है। इसीलिए पानी के बाहर निकाले जाने पर वे चिचुक जाती हैं और उनकी सुंदरता जाती रहती है।\n\nसमुद्रतट पर खड़े होने से ये जंतु पानी में तैरते हुए कभी न कभी दिखाई पड़ ही जाते हैं। उनकी स्पर्शिकाएँ नीचे झूलती हैं और ऊपर छतरी की तरह उनका शरीर फूला रहता है। जान पड़ता है, ये लाचार हैं और पानी जिधर चाहे उधर उन्हें बहा ले जाएगा, परंतु बात ऐसी नहीं होती। गिजगिजिया इच्छित दिशा में जा सकती है; हाँ, वह तेज नहीं तैर सकती। तैरने के लिए यह अपने छतरी जैसे अंगों को बार बार फुलाती पिचकाती है।\n\nगिजगिजिया की कई जातियाँ होती हैं। कुछ में छतरी तीन फुट व्यास की होती है, परंतु अन्य जातियों में छतरियाँ छोटी होती हैं। गिजगिजिया विविध सुंदर रंगों की होती हैं, परंतु तैरनेवालों को उनसे बचा ही रहना चहिए, क्योंकि उनकी बाहुओं में अनेक नलिकाएँ होती हैं, जो शत्रु के शरीर में एँक की तरह विष पहुँचाती हैं। बड़ी गिजगिजियों की स्पर्शिकाएँ कई गज लंबी होती हैं। एक की चपेट में आ जाने से मनुष्य को घंटों पीड़ा होती है। कभी कभी मृत्यु भी हो जाती है।\n\nऊपर के संक्षिप्त वर्णन से पता चलेगा कि आँतरगुही की साधारण संरचना उच्च प्राणियों के भ्रूणवर्धन में एक भिक्तिका (ब्लास्टुला) अवस्था के समान है (द्र. अप्ष्ठवंशी भ्रूणतत्व)। इस अवस्था में भ्रूण एक थैली के समान होता है, जिसके भीतर एक बड़ी गुहा होती है और इसमें बाहर से संपर्क के लिए एक ही छिद्र होता है। गुहा की दीवार कोशिकाओं के दो स्तरों की बनी होती है। वास्तव में ऐसा कोई आंतरगुही नहीं है जिसकी संरचना एकभिक्तिका के समान सरल हो, किंतु आद्यजलीयक (प्रोटोहाइड्रा) नामक आँतरगुही और एकभित्तिका में केवल इतना ही अंतर है कि प्रथम की कोशिकाएँ कई प्रकार की होती हैं और दोनों स्तरों के बीच एक अकोशिकीय पदार्थ-मध्यश्लेष (मीज़ोग्लीया) होता है। अधिकांश आंतरगुही इससे कहीं अधिक जटिल होते हैं, किंतु सभी की इस सरल रूप से तुलना की जा सकती है। अधिकांश जातियों में मुख के चारों ओर खोखले या ठोस, अंगुली जैसे प्रवर्ध अथवा स्पर्शिकाएँ होती हैं। बहुधा उनमें त्रिज्जीय सम्मिति (रेडियल सिमेट्री) होती है, अर्थात यदि मुख को केंद्र मानकर आंतरगुही को किन्ही दो भागों में विभक्त कर दिया जाए तो दोनों भाग समान होंगे। हाँ, पुष्पजीव (ऐंथोज़ोआ) नामक वर्ग में अवश्य ही प्राणी के ऐसे दो भाग एक विशेष रेखा पर ही हो सकते हैं, अर्थात्‌ उनमें द्विपार्श्वीय सम्मिति होती है। अनेक आंतरगुहियों में मध्यश्लेष का विकास बहुत अधिक हो जाता है, जिससे ये जंतु दलदार हो जाते हैं, जैसा अनेक जातियों की जेली मछलियों में होता है। पालिप और मेडूसा की कोशिकाओं में पर्याप्त भेद होता है।\n\nआंतरगुहियों के विभिन्न वर्गो के भ्रूणवर्धन तथा जीवन इतिहास में काफी अंतर है, किंतु लगभग सभी में किसी न किसी प्रकार का डिंभ (लारवा) अवश्य ही पाया जाता है। कुछ उदाहरणों से यह स्पष्ट हो जाएगा। समुद्रपुष्प में अंडा जल में परित्यक्त किया जाता है और शरीर के बाहर ही उसका संसेचन होता है। बाद में संसेचित अंडा दो, चार, आठ या इससे अधिक कोशिकाओं में विभक्त होता है। कोशिकाएँ इस प्रकार व्यवस्थित होती हैं कि अंत में एक खोखला गोला बन जाता है। यह एकभिक्तिका अवस्था है। इसमें बाहरी तल पर अनेक रोमिकाएँ निकल आती हैं। धीरे-धीरे एकभिक्तिका का एक सिरा धँसने लगता है जिससे गोले की भीतरी गुहा या एकभिक्तिका का अंत हो जाता है और दो स्तरोंवाला स्यूतिभ्रूण (गैस्ट्रुला) बनता है। इसका मुख बाद में प्रौढ़ अवस्था के मुख में बदलता है तथा इसकी गुहा आँतरगुहा को जन्म देती है। रोमिकाओं के कारण इस अवस्था में ही भ्रूण बहुत कुछ तैर सकता है और अंत में समुद्र के तल पर रुककर क्रमश: प्रौढ़ अवस्था में परिवर्तित हो जाता है।\n\nकिसी प्रारूपिक जलीयक (हाइड्रोज़ोआ), जैसे सुकुमार प्रजाति (ओबिलिया) में, पालिप रूपावाली पीढ़ी उपनिवेश (कॉलोनी) बनाती है, जिसमें शाखाओं पर कुछ मुखयुक्त पालिप होते हैं, कुछ मुखरहित। मुखरहित पालिपों से कोशिकाभाजन के द्वारा कई अपरिपक्व स्वतंत्र छत्रिक (मेडूसा) जैसे जीव बनते हैं। ये परिपक्व होते हैं, तो इनमें प्रजनांग बनते हैं। नर तथा मादा छत्रिक अलग अलग होते हैं। नर से शुक्रकोशिकाएँ निकलती हैं और वे मादा छत्रिक में जाकर मादा प्रजननांग का भेदकर अंडे का संसेचन करती हैं। प्रजननांग के भीतर ही पहले एकभिक्तिका बनती है, फिर कुछ कोशिकाओं के स्तर त्यागकर उसके नीचे दूसरा स्तर बनाने से स्यूतिभ्रूमण बनता है, किंतु इसमें मुख नहीं होता। बाहरी तल पर रोमिकाएँ बन जाती हैं और भ्रूण लंबा हो जाता है। अब भ्रूण प्रजननांग तोड़कर जल में स्वतंत्र रूप से तैरने के लिए निकल पड़ता है। यह एक डिंभ है, जिसको चिपिटक (प्लेनुला) कहते हैं। वास्तव में यह जलीयक का प्रारूपिक डिंभ है। कुछ समय के बाद चिपिटक किसी पत्थर या अन्य किसी ठोस वस्तु पर रुक जाता है। इसका एक सिरा पत्थर से चिपक जाता है। दूसरा लंबा हो जाता है। इस सिरे पर मुख और चारों ओर स्पर्शिकाएँ बन जाती हैं। फिर उसके बेलनाकार शरीर से कोशिकाओं के द्वारा शाखाएँ बनती हैं।\n\nछत्रिक वर्ग (स्काइफ़ोज़ोआ), जैसे स्वर्णछत्रिक (ऑरेलिया) का भ्रूणर्वध्रन इनसे भिन्न है। स्वर्णछत्रिक बड़े छत्रिक के रूप में होता है, जिसमें प्रजननांग होते हैं। सुकुमार (ओबीलिया) की भाँति इसमें भी चिपिटक डिंभ बनता है, जो धरातल पर रूकने के बाद चषमुख (स्काईफ्रस्टोया) नामक डिंभ में बदलता है। चषमुख के पूर्ण निर्माण के बाद यह आड़े-आड़े अनेक टुकड़ों में बँट जाता है। पूरी संरचना तश्तरियों के एक दूसरे पर रखे हुए बड़े ढेर जैसी लगती है। फिर प्रत्येक टुकड़ा या 'तश्तरी' अलग हो जाती है और उसका रूपांतरण प्रौढ़ में हो जाता है।\n\nइनमें से सुकुमार का जीवन इतिहास एक और तथ्य को भी स्पष्ट करता है। सुकुमार के जीवनचक्र में पालिप तथा मेडूसा दोनों रूपों के प्रौढ पाए जाते हैं। पालिप रूप बस्तियों में रहते हैं और इनकी संख्यावृद्धि अलैंगिक रीति से होती है। ये एक ही स्थान पर स्थिर रहते हैं। मेडूसा अकेले स्वतंत्र तैरनेवाले तथा लैंगिक प्रजनन करनेवाले होते हैं। जीवनचक्र में पालिप तथा मेडूसा पीढ़ियाँ एक के बाद एक आती हैं, अर्थात्‌ इन दो पीढ़ियों के बीच एकांतरण होता है। अतं: इसको पीढ़ियों का एकांतरण कहते हैं। स्वर्णछत्रिक में पालिप पीढ़ी अविकसित रह जाती है। वास्तव में चषमुखी को ही पालिप पीढ़ी का प्रतिनिधि कहा जा सकता है। अत:ं स्वर्णछत्रिक में एकांतरण स्पष्ट नहीं होता। मेट्रीडियम नामक आँतरगुहियों में मेडूसा बिलकुल ही अविकसित होता है, अतं: उसमें एकांतरण का आभास भी नहीं मिलता।\n\nकहा जा चुका है, आंततरगुही का शरीर कोशिकाओं के दो ही स्तरों, बाह्मस्तर तथा अंतस्तर, का बना होता है, जिनके बीच विभिन्न मोटाई की एक अकोशिकीय परत होती है। बाह्मस्तर में प्राय: सात प्रकार की कोशिकाएँ होती हैं। इनमें सबसे बहुसंख्यक पेश्यभिच्छदीय (मस्कुलोएपीथिलियल) कोशिकाएँ होती हैं। ये बाहर की ओर चौंड़ी और मध्यश्लेष की ओर कुछ नुकीली होती हैं। इसी ओर से इसमें कुछ प्रवर्ध निकलते हैं, जो मध्यश्लेष के ऊपर फैलकर पूरा स्तर बना लेते हैं।\n\nभीतर की ओर संकरी होने के कारण इन कोशिकाओं के बीच कुछ जगह छूट जाती है, जिसमें छोटी कोशिकाओं के समूह पाए जाते हैं, इनको अंतरालीय (इंटरस्टीशियल) कोशिकाएँ कहते हैं। वास्तव में इन छोटी कोशिकाओं के विभेदन से अन्य प्रकार की कोशिकाएँ बनती हैं।\n\nपेश्यभिच्छदीय कोशिकाओं के बीच बीच कहीं कहीं कुछ विशेष प्रकार की कोशिकाएँ पाई जाती हैं जिनको दशघट (निडोब्लास्ट) कहते हैं। इनके भीतर एक बड़ी थैली जैसी संरचना होती है, जिसको सूच्यंग (निमैसिस्ट) कहते हैं। सूच्यंग कोशिका के बाहरी धरातल की ओर रहता है और उसी ओर जिसमें एक खोखला दंशसूत्र होता है। सूत्र का निचला भाग कुछ मोटा होता है जिसे दंड कहते हैं। दंड पर कुछ नुकीले काँटे और छोटे छोटे शल्य होते हैं। निष्क्रिय अवस्था में सूत्र और दंड दोनों कोष के भीतर उलटकर कुंतलिक अवस्था में पड़े रहते हैं। वास्तव में सूत्र कुछ उसी प्रकार उलटा रहता है जैसे झोले या मोजे को हम उलट सकते हैं। कोष के चारों ओर जीवद्रव्य होता है। उसमें एक केंद्रक होता है। जीवद्रव्य से कई सूक्ष्म संकोची धागे निकलकर कोष को चारों ओर से घेरे रहते हैं जब सूत्र कोष के भीतर रहता है तब कोष का बाहरी मुख एक ढकने से बंद रहता है। धरातल पर कोष के मुख के निकट एक दंशेद्गामी रोम (नीडोसिल) होता है तथा कुछ तंत्रिका-कोशिकाओं के तंतुक कोशिका के जीवद्रव्य में फैले होते हैं। किसी प्राणी द्वारा दंशोद्गामी रोम के उद्दीप्त हो जाने पर सूत्र एकाएक उलटकर कोष के बाहर विस्फोट की भाँति निकलता है और शिकार में धँस जाता है। इसमें से एक विषैला द्रव निकलने के कारण शिकार अवसन्न हो जाता है। इस क्रिया में बहुधा पूरा दंशकोष ही निकल पड़ता है। दंशकोषों के आकार, सूत्र की लंबाई, काँटों की संख्या आदि की विभिन्नता के कारण दंशकोषों के कई भेद किए जाते हैं।\n\nपेश्याभिच्छदीय कोशिकाओं के बीच बीच कुछ संवेदी कोशिकाएँ होती हैं, जो पतली तथा ऊँची होती हैं और जिनके स्वतंत्र तल पर अनेक संवेदी रोम होते हैं।\n\nजलीयक (हाइड्रोज़ोआ) वर्ग के बाह्म स्तर में जननकोशिकाएँ भी पाई जाती हैं, किंतु छत्रिक वर्ग (स्काइफोज़ोआ) तथा पुष्पजीव वर्ग (एँथोज़ोआ) में ये अंतस्तर में होती हैं। वृषणों में अनेक शुक्रणओं का निर्माण होता है और अंडाशयों में केवल एक ही अंडकोशिका होती है।\n\nअंतस्तर (एँडोडर्म) में प्राय: तीन ही प्रकार की कोशिकाएँ पाई जाती हैं। संख्या में सबसे अधिक पाँचषिकोशिकाएँ होती हैं। ये रंभाकार और ऊँची होती हैं तथा इनके स्वतंत्र तलों से कई कूटपाद निकलते हैं। इनके द्वारा ये उन भोजनकणों का अंतर्ग्रहण करती है जो समुद्र में पाए जाते हैं। मीठे (अलवण) पानी के आँतरगुहियों में बहुधा पाँचषिकोशिकाओं में शैवाल (एलजी) पाए जाते हैं। इनके साथ आँतरगुही का सहजीवन का संबंध होता है।\n\nपोषिकोशिकाओं के बीच बीच में कुछ छोटी ग्रंथिकोशिकाएँ होती हैं, जिनसे पाचक रस उत्पन्न होकर आँतरगुहा में जाता है और कुछ सीमा तक भोजन के पाचन में सहायक होता है। संभवत: इसी रस के कारण जीवित शिकार अवसन्न भी होते हैं।\n\nमध्यश्लेष (मीज़ोग्लिया) की रचना विभिन्न होती है। बहुधा यह पतले श्लेष्मक के स्तर जैसा होता है, कुछ में यह कड़ी उपास्थि जैसा होता है और कुछ में लगभग तरल। यह बिना कोशिका का ही होता है, किंतु बहुधा इनमें कुछ स्वतंत्र कोशिकाएँ पाई जाती है, जो बाह्म स्तर या अंतस्तर से इसमें आ जाती हैं। कुछ आँतरगुहियों में कोशिकाओं के अतिरिक्त अनेक तंतु भी पाए जाते हैं, जो कभी भी पेशीय प्रकृति के नहीं होते और जिनके कार्य के विषय में निश्चयपूर्वक कुछ कहना कठिन है।\n\nजलीयक, स्वर्णछत्रिक, ऑरेलिया, मेट्रीडियम तथा अन्य समुद्रफूल (ऐनिमोन) उन आँतरगुहियों में हैं जिनका प्रत्येक सदस्य स्वतंत्र, अर्थात एक दूसरे से पृथक्‌ होता है। किंतु सुकुमार (ओबीलिया) के पालिप में कई जीव एक दूसरे से संबद्ध होकर रहते हैं। इनकी आंतरगुहाएँ एक दूसरे से संबंधित होती हैं; प्रतिक्रिया में भी कुछ सामंजस्य होता है और यही नहीं, प्राणियों के बीच थोड़ा श्रम का विभाजन भी होता है। मुखवाले पालिप भोजन करते हैं, छत्रिक निर्माण नहीं करते हैं। मुखरहित पालिप भोजन नहीं ग्रहण करते, छत्रिक निर्माण करते हैं। सुकुमार में छत्रिक भी इस जाति का एक अलग रूप है। इस प्रकार कम से कम तीन रूप या संरचनावाले सदस्य एक सुकुमार की ही जाति में हुए। किसी जाति में जब सदस्य एक से अधिक रूपों में पाए जाते हैं तो इसको बहुरूपता कहते हैं। छत्रिक तथा पालिप की बहुरूपता पीढ़ियों के एकांतरण से संबंधित है, पालिप तथा कुड्मसंजीव (ब्लास्टोस्टाइल) की बहुरूपता उपनिवेशनिर्माण के कारण है। कई जातियों में एक ही उपनिवेश में कई प्रकार के प्राणी होते हैं। जलीयक वर्ग के निनालधरगण (साइफ़ोनोफ़ोश) में बहुरूपता का जो विकास देखने में आता है वह पूरे जंतुसंसार में कहीं और नहीं दिखाई पड़ता। उदाहरण के लिए, समुद्रशलि (हैलिस्टेमा) वर्ग में कुछ सदस्य छोटे गुब्बारे के आकार के होते हैं, जो वायु से भरे होने के कारण हलके होते हैं और इन्हीं के कारण पूरी बस्ती उलटी तैरती है, कुछ पत्ती जैसे चपटे होते हैं, कुछ समुख होते हैं, कुछ में स्पर्शिकाएँ बहुत बड़ी होती हैं और बहुधा मुख नहीं होते, कुछ जननांगों से युक्त होते हैं, कुछ भिन्न रूप के सदस्य होते हैं। पुष्पजीवी (एँथोज़ोआ) या प्रवाल बनानेवाले आँतरगुहियों में बहुरूपता इस सीमा तक विकसित हो गई है कि कभी कभी यह संदेह होता है कि एक ही बस्ती के विभिन्न शारीरिक रचनावाले प्राणी वास्तव में अलग अलग सदस्य हैं या बहुविकसित अंग, जो मिलकर एक बहुविकसित सदस्य की रचना करते हैं। इस प्रकार निनालधरगण (साइफ़ोनोफ़ोरा) में बहु-अंग-सिद्धांत (अर्थात ये विभिन्न रूप अंग हैं, सदस्य नहीं) तथा बहु-सदस्य-सिद्धांत (अर्थात्‌ विभिन्न रूप सदस्य हैं, अंग नहीं) की समस्या का प्रारंभ हो गया है।\n\nआंतरगुही को तीन वर्गो में विभाजित किया जाता है: \n\nजलीयकवर्ग के अंतर्गत जलीयक, सुकुमार तथा अनेक जीव आते हैं, जिनमें साधारणत: छत्रिक तथा पालित दोनों रूप पाए जाते हैं। छविकवर्ग में छत्रिक का विकास होता है, किंतु पालिप अविकसित रह जाता है। इसके अंतर्गत जेली मछलियाँ रखी जाती हैं। पुष्पजीवी में पालिप सुविकसित होता है, किंतु छत्रिक अनुपस्थित होता है। इस वर्ग में समुद्रफूल, प्रवाल निर्माण करनेवाले आँतरगुही आदि रखे जाते हैं। पहले इसमें एक चौथा वर्ग पक्षवाही (टीनोफ़ोरा) भी रखा जाता था, किंतु ये जंतु अन्य आँतरगुहियों से इतने भिन्न होते हैं कि इनको अब आँतरगुहियों से अलग एक पृथक प्रसृष्टि में ही रखा जाता है।\n\nसिलेन्टरेटा नाम अब पुराना (obsolete) और अवैध हो गया है। क्योंकि टीनोफोरा (Ctenophora) और नाइडेरिया (Cnidaria) को अब मेटाजोआ के अन्तर्गत अन्य जन्तुओं के समान स्तर (रैंक) पर रखा जाता है।\n", "id": "486515", "title": "सीलेन्टरेटा"}
{"url": "https://hi.wikipedia.org/wiki?curid=486526", "text": "भारत में ट्रैक्टर\n\nसन् १९४७ में स्वतंत्रता मिलने पर भी भारत में यांत्रीकरण की दर बहुत कम थी। आज भारत में ट्रैक्टर बनाने वाली अनेकों कम्पनियाँ हैं तथा कृषि में ट्रैक्टर का भरपूर उपयोग हो रहा है।\n\n१९४० के दशक के मध्य में युद्ध से बचे हुए ट्रैक्टरों को आयातित किया गया।", "id": "486526", "title": "भारत में ट्रैक्टर"}
{"url": "https://hi.wikipedia.org/wiki?curid=486527", "text": "कपोतक\n\nकपोतक (डव, Dove) एक पक्षी है, जो कबूतरों (कोलंबिडी गण, Order columbidae) का निकट संबंधी है। यह पँड़की, फाखता, पंडुक और सिरोटी के नाम से भी प्रसिद्ध है। \n\nकपोतक 12 इंच तक लंबे, भोले भाले पक्षी होते हैं। इनकी प्रकृति, स्वभाव तथा अन्य बातें कपोतों से मिलती जुलती होती हैं। कपोत (कबूतर) की तरह ये भी अनाज और बीज आदि से अपना पेट भरते हैं और इन्हीं की भाँति इनका अंडा देने का समय भी साल में दो बार आता है। तब मादा अपने मचान-नुमा, तितरे बितरे घोंसले में दो सफ़ेद अंडे देती है।\n\nवैसे तो इसकी कई जातियाँ सारे संसार में फैली हुई हैं, परंतु उनमें निम्नलिखित विशेष प्रसिद्ध हैं :\n\n1. धवर (रिंग डव, Ring Dove)-यह कद में सब कपोतकों से बड़ा और राख के रंग का होता है जिसके गले में काला कंठा सा रहता है।\n\n2. काल्हक (टर्टल डव, Turtle Dove)-यह धवर से कुछ छोटा और भूरे रंग का होता है। इसके ऊपरी भाग पर काली चित्तियाँ और चिह्न पड़े रहते हैं।\n\n3. चितरोखा (स्पॉटेड डव, Spotted Dove)-यह काल्हक से कुछ छोटा, परंतु सबसे सुंदर होता है। इसके अगले ऊपरी काले भाग में सफेद बिंदियाँ और पिछले भूरे भाग में कत्थई चित्तियाँ पड़ी रहती हैं।\n\n4. टूटरूँ (ब्राउन डव, Stock Dove)-यह उपर्युक्त तीनों कपोतकों से छोटा होता है। इसका ऊपरी भाग भूरा और छाती से नीचे का भाग सफेद रहता है। गले पर काली पट्टी रहती है जिसपर सफेद बिंदियाँ रहती हैं।\n\n5. ईंटकोहरी (रेड टर्टल डव, Red Turtle Dove)-इसका रंग ईंट जैसा और कद सबसे छोटा होता है। पूँछ के नीचे का भाग सफेद और गले में काला कंठा रहता है।\n\n6. स्टॉक डव (Stock Dove)-यह धवर से कुछ छोटा होता है, परंतु रंग उससे कुछ गाढ़ा होता है। इसके गले में धवर की तरह कंठा नहीं रहता। इसकी मादा पेड़ों के कोटरों में अंडे देती है।\n\n7. कॉलर्ड (Collared) या बारबरी डव (Barbary Dove)-यह उत्तरी अमरीका का प्रसिद्ध कपोतक है जिसके शरीर का रंग चंदन के समान और गले में काला कंठा रहता है।\n\n8. शैल कपोतक (रॉक डव, Rock Dove)-इनसे हमारे पालतू कबूतर उत्पन्न किए गए हैं।\n\n9. विपाली कपोतक (मोर्निंग डव, Mourning Dove) - यह छोटे कद का होता है।\n\nक़पॊतर क़ॊ राज़स्थानी मे डेख़ड़ भी क़हते है॓ \n\"== इन्हें भी देखें ==\n", "id": "486527", "title": "कपोतक"}
{"url": "https://hi.wikipedia.org/wiki?curid=486538", "text": "कार्बनिक अभिक्रिया\n\nजिन रासायनिक अभिक्रियाओं में कार्बनिक यौगिक भाग लेते हैं उन्हें कार्बनिक अभिक्रियाएँ (Organic reactions) कहते हैं। दहन सबसे पुरानी कार्बनिक अभिक्रिया है। इसी तरह वसा का साबुनीकरण करके साबुन बनाना भी प्राचीन कार्बनिक अभिक्रिया है। आधुनिक कार्बनिक रसायन का जन्म वोहलर (Wöhler) द्वारा 1828 में यूरिया के निर्माण से हुआ। बहुत से मानव-निर्मित रसायनों जैसे औषधि, प्लास्टिक, भोजन में मिलाये जाने वाले पदार्थ, वस्त्र आदि कार्बनिक अभिक्रियाओं पर ही निर्भर हैं।\n\nकार्बनिक रसायन में मुख्य रूप से अभिक्रियाओं के नाम उनके आविष्कारक के नाम पर रखी जाती है। \n", "id": "486538", "title": "कार्बनिक अभिक्रिया"}
{"url": "https://hi.wikipedia.org/wiki?curid=486557", "text": "जाटव\n\nजाटव भारत का एक सामाजिक समूह है जिसे चमार जाति का एक भाग भी माना जाता है। यह आधुनिक भारत के सकारात्मक भेदभाव प्रणाली में अनुसूचित जाति के रूप में वर्गीकृत की जाती है जो अस्पृश्य समुदायों (दलित) में से एक मानी जाती है।\n", "id": "486557", "title": "जाटव"}
