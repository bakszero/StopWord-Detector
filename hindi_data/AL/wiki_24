{"url": "https://hi.wikipedia.org/wiki?curid=447561", "text": "समुंदर के लुटेरे: मुर्दे का खज़ाना\n\nसमुंदर के लुटेरे: मुर्दे का खज़ाना () 2006 की रोमांचकारी फंतासी फ़िल्म है और \"समुंदर के लुटेरे\" शृंखला में दूसरा भाग तथा 2003 में बनी \"\" का अगला भाग है। इसे टॅड इलियट व टेरी रोसिओ द्वारा लिखा और गोर वरबन्स्की द्वारा निर्देशित किया गया था। फ़िल्म में लॉर्ड कटलर बॅकेट (टॉम हॉलैंडर) विल टर्नर (ऑरलैंडो ब्लूम) और एलिज़ाबेथ स्वान (किएरा नाइटली) की शादी रुकवा देता है और विल को स्पैरो का कंपास लाने को कहता है। वहीं दूसरी ओर कप्तान जैक स्पैरो (जॉनी डेप) को डेवी जोन्स (बिल नाय) से लिया उधार चुकाना है।\n\n\"समुंदर के लुटेरे\" के दो भागों को बनाने का विचार 2004 में ही तय किया गया था और इलियट व रोसिओ की जोड़ी दोनो भागों को एक कड़ी के रूप में लाने के लिये पटकथा पर काम करने लगी। फ़िल्म का चित्रिकरण फ़रवरी से सितंबर 2005 के बीच पालोस वरदेस, सेंट विन्सेंट और ग्रेनाडीन्स, डॉमिनिका और बहामा में तथा वॉल्ट डिज़्नी द्वारा बनाए गए सेटों पर किया गया। इसके साथ ही साथ \"\" का भी चित्रिकरण किया गया।\n\n\"समुंदर के लुटेरे: मुर्दे का खज़ाना\" को 7 जुलाई 2006 को रिलीज़ किया गया। फ़िल्म को इसके स्पेशल इफेक्ट्स के लिए सराहा गया पर इसकी कथा एवं लम्बाई की आलोचना की गयी। इस सब के बावजूद फ़िल्म ने शुरुआती तीन दिनों में कई रेकॉर्ड बना दिये। पहले हफ़्ते में ही इसने अमेरिका में ही $13.6 करोड़ कमाए और विश्वभर में सबसे तेज़ $100 करोड़ का आँकड़ा पार करने वाली फ़िल्म बन गई। अक्टूबर 2011 तक यह विश्व की 6ठी उच्चतम कमाई वाली फ़िल्म है। इसे अकादमी पुरस्कारों में सर्वश्रेष्ठ कला निर्देशन, ध्वनि संपादन और ध्वनि मिश्रण में नामांकन मिला व विज़ुअल इफेक्ट्स श्रेणी में विजय प्राप्त हुई।\n\nविल और एलिज़ाबेथ की शादी में ईस्ट इंडिया कंपनी के लॉर्ड कटलर बॅकेट के आने से रुकावट पैदा हो जाती है जो दोनो की गिरफ़्तारी का आदेश लेकर आता है। विल और एलिज़ाबेथ के साथ पूर्व-कमोडोर जेम्स नौरिंग्टन को कप्तान जैक स्पैरो को फाँसी के वक़्त भागने में मदद करने के लिए फाँसी की सज़ा सुनाई जाती है। एलिज़ाबेथ को जेल में बंद करके बॅकेट विल से जैक स्पैरो और उसके कंपास, जो सिर्फ़ उसी दिशा को दिखाता है जो उसे पकड़ने वाले को सर्वाधिक प्रिय हो, का सौदा करता है। इसी दौरान जैक स्पैरो अपने \"पर्ल\" जहाज़ के साथियों को बताता है कि उन्हें एक रहस्यमयी चाबी को ढूँढना है। जैक की मुलाकात विल के पिता बूटस्ट्रैप बिल टर्नर से होती है जो उसे बताता है कि वह अब \"द फ़्लाइंग डचमैन\" का जहाज़ी है जिसका कप्तान डेवी जोन्स है और जैक को अपना उधार चुकाना पड़ेगा जो उसने \"द ब्लैक पर्ल\" को समंदर की गहराइयों से निकाल कर तेरह वर्षों तक कप्तान बने रहने के रूप में लिया था। बदले में अब जैक को \"डचमैन\" पर 100 वर्षो तक ग़ुलाम बनकर रहना होगा। बूटस्ट्रैप जैक को आगाह करता है कि जोन्स का राक्षस क्रेकन उसके पीछे छोड़ दिया जाएगा यदि उसने अपना उधार नहीं चुकाया। डर के मारे जैक \"पर्ल\" को नज़दीकी तट पर ले जाता है।\n\nविल, जैक को तलाशते हुए \"ब्लैक पर्ल\" को ढूँढ लेता है जो पेलेगोस्तो द्वीप पर होता है जहाँ नरभक्षी लोगों की जमात जैक को भगवान मानती है और उसे उसके नश्वर शरीर से मुक्त करने के लिए उसे खाने का बन्दोबस्त कर रही होती है। जैक, विल और बचे हुए जहाज़ी द्वीप से बच निकलते हैं और बाद में उनके साथ \"पर्ल\" के दो सदस्य पिंटल और रेगेटी भी मिल जाते है है। एलिज़ाबेथ अपने पिता वेदरबी स्वान की मदद से जेल से फ़रार हो जाता है। बॅकेट वेदरबी को पकड लेता है और एलिज़ाबेथ के हाथों जैक के लिए प्रस्ताव भिजवाता है। जैक और उसके साथी जादूगर टिया डेलमा से मिलते है जो उन्हें बताती है कि वह जो चाबी ढूँढ रहे हैं वो एक सन्दूक को खोलती है जिसमें डेवी जोन्स ने अपना दिल निकाल कर छिपाया हुआ है और वह चाबी जोन्स के पास ही मिलेगी। जोन्स अपने श्राप के चलते दस साल में सिर्फ़ एक बार ज़मीन पर कदम रख सकता है इसिलिए उससे बचाव के लिए टिया जैक को मिट्टी से भरा मर्तबान देती है।\n\nएक क्षतिग्रस्त जहाज मिलने पर जैक विल को उस पर डेवी जोन्स से अपना उधार चुकाने भेज देता है। वहाँ विल को \"द फ़्लाइंग डचमैन\" के मछली जैसे जहाज़ी पकड लेते हैं और जैक का सामना डेवी जोन्स से होता है जो उसे तीन दिन में सौ आत्माएँ लाने को कहता है अन्यथा जैक को \"द फ़्लाइंग डचमैन\" पर आना पड़ेगा। \"डचमैन\" पर विल की मुलाकात अपने पिता बिल से होती है। विल चालाकी करके जोन्स से चाबी की जगह पता कर लेता है और उसके सोने के पश्चात् उसे चुरा लेता है। जहाज़ छोड़ते वक़्त वह बिल को बचाने का वादा करता है। \"पर्ल\" टौर्टूगा में लंगर डालता है जहाँ एलिज़ाबेथ और नौरिंग्टन उनके साथ शामिल हो जाते हैं।\n\nजैक और जोशामे गिब्स को यह पता चलता है कि बॅकेट कंपास के ज़रिए डेवी जोन्स का दिल ढूँढने की फिराक में है ताकि वह डेवी जोन्स को काबू करके समुद्री डकैती को रोक सके। विल एक व्यापारी जहाज़ पर शरण लेता है पर उसे क्रेकन डुबा देता है। \"ब्लैक पर्ल\" इसला क्रूसेस पर आता है और जैक, एलिज़ाबेथ व नौरिंग्टन सन्दूक को खोज निकालते हैं। विल भी चाबी के साथ आ पहुँचता है और जोन्स के दिल में छुरा घोंप कर अपने पिता को आज़ाद करने की सोचता है, इस बात से अंजान कि जो भी दिल में छुरा घोंपेगा वह \"डचमैन\" का अगला कप्तान बन जाएगा। नौरिंग्टन को दिल चाहिए ताकि वह अपना ओहदा वापस पा सके और जैक को दिल चहिए ताकि वह अपना कर्ज़ हटवा सके।\n\nदिल को लेकर बहस जल्द ही लड़ाई में तब्दील हो जाती है और जैक, विल व नौरिंग्टन अपनी तलवारें निकाल कर लडने लगते है। मौके का फ़ायदा उठा कर पिंटल और रेगेटी सन्दूक चुरा कर भागने लगते हैं पर जोन्स के साथी आने पर उन्हें एलिज़ाबेथ के साथ मिलकर लड़ना पड़ता है और वे सन्दूक गिरा देते हैं। जैक सन्दूक से दिल निकाल कर मिट्टी के मर्तबान में डाल देता है। नौरिंग्टन वापस दिल और पद के कागज़ातों के साथ भाग निकलता है और जैक को पता भी नहीं चलता। गुस्से में \"डचमैन\" \"पर्ल\" पर हमला कर देता है पर \"पर्ल\" भाग निकलने में कामयाब होता है पर क्रेकन आकर दुबारा हमला कर देता है। जैक भाग निकलने की कोशिश करता है पर \"पर्ल\" को डूबता देख वापस आकर क्रेकन को धमाके से ज़ख़्मी कर देता है। जहाज़ बुरी तरह क्षतिग्रस्त हो जाता है और अधिकतर जहाज़ी मारे जा चुके होते हैं। जैक जहाज़ छोड़ने के लिए कहता है पर एलिज़ाबेथ यह जान जाती है कि क्रेकन केवल जैक के पीछे है और उसे जहाज़ पर बाँध देती है ताकि सब बच सकें।\n\nजैक खुद को छुड़ा लेता है पर सामने क्रेकन को देख कर अकेले उस पर धावा बोल देता है। अंततः क्रेकन जैक के साथ \"पर्ल\" को समंदर की गहराईयों में खींच लेता है। जोन्स दूरबीन से सब देखकर जैक का कर्ज़ पूरा हुआ समझता है पर सन्दूक खोलने पर दिल को गायब पाता है, जिसे नौरिंग्टन बॅकेट को सौंप देता है। \"ब्लैक पर्ल\" के बचे हुए जहाज़ी टिया डेलमा के पास शरण लेते हैं जो उन्हें जैक को वापस लाने की सलाह देती है और उन्हें एक ऐसा कप्तान सुझाती है जो समंदर के हर कोने से वाक़िफ़ हो। तब पुनर्जीवित किया गया कप्तान बारबोसा उनके सामने आकर पूछता है, \"क्या हुआ है मेरे जहाज़ को?\"\n\n\n\"\" की सफलता के बाद सभी सदस्यों ने अगामी दो भागों के लिय तैयारी दिखाई जो एक साथ फिल्माएं जाएंगे। यह डिज़्नी की ओर से एक व्यवहाँरात्मक निर्णय था ताकि वही पात्रों के साथ ज्यादा-से-ज्यादा समय मिल सकें। लेखक टॅड इलियट व टेरी रोसिओ ने निर्णय लिया कि सिक्वल्स में \"जेम्स बॉन्ड\" या \"इन्डियाना जोन्स शृंखला\" की तरह पुराने पात्रों को लेकर नई कहानी नहीं होगी बल्कि \"\" को एक ट्रिलॉजी में शामिल कर लिया जाएगा। वह कहानी को और आगे बढाना चाहते थे जैसे कि विल और एलिज़ाबेथ का क्या हुआ और शुरुआती दौर में उन्होने को कहानी में लाने का सोचा। बाद में कहानी डेवी जोन्स और क्रेकन पर केन्द्रित करने का निर्णय लिया गया तथा इस्ट इन्डिया कंपनी को लाकर जो लुटेरों के आझाद रवयीये के विपरीत है।\n\nफ़िल्म का ढांचा बनाने का काम जून 2004 में शुरु हुआ और इसका विकास कार्य \"\" से कई ज़्यादा बडे पैमाने पर किया गया जिसे केवल सेंट विंसंट में चित्रित किया गया था। इस बार चित्रिकरण के लिए दो काम करने लायक असली जहाज़ चाहिए थे इसिलिए \"पर्ल\" का प्रतिरूप एक आइल टैंकर पर बनाया गया। नवंबर तक कथानक पूरा नहीं हो पाया था और लेखक नहीं चाहते थे कि गोर वरबन्स्की व जेरी ब्रुखिमर कथानक में मध्यस्ती करें, इसिलिए वरबन्स्की ने जेम्स बैरिक्ट की मदद से सभी बदे दृश्य बिना कथानक के चित्रित कर लिए। तब तक इलियट व रोसिओ ने सदस्यों के लिए \"कामचलाऊ\" कथानक लिखा ताकि वह अपना मूख्य कथानक पूरा कर सकें। जनवरी २००५ तक बढते बजट व कथानक ना होने के कारण डिस्नी ने फ़िल्म रोकने का सोचा पर बाद में अपना इरादा बदल दिया। लेखक दल के साथ चित्रिकरण की जगह पर जाते थे ताकि उनके अभिनय के साथ साथ कहानी आगे बढा सके।\n\n\"समुंदर के लुटेरे: मुर्दे का खज़ाना\" का चित्रिकरण फ़रवरी 2005 में पालोस वरदेस में एलिज़ाबेथ की शादी टूटने के दृश्य से शुरू हुआ। चित्रिकरण के पहले कुछ दिन लॉस एंजलिस में स्थित डिस्नी के स्टुडियो में बिताये गए जहाँ \"ब्लैक पर्ल\" व \"इडनबर्ग ट्रेडर\" जिसमें एलिज़ाबेथ भाग निकलती है शामिल है। बाद में चित्रिकरण सेंट विन्सेंट में किया गया जहाँ पोर्ट रॉयल व टौर्टूगा के दृश्यों का फिल्मांकन किया गया। पिछली फ़िल्म के सेटों को पुनः उपयोग में लाया गया जो तीन चक्रवातों की मार के बावजूद बच गए थे। कर्मीदल के पास चार बडे जहाज़ मौजूद थे जिन्हे दोनो तरफ से अलग-अलग रंगा गया था ताकि बजट नियंत्रण में रखा जा सके। एक जहाज़, जो एचएमएस \"बाउंटी\" की नक्ल था, 1962 में बनी फ़िल्म \"म्युटनी ऑन बाउंटी\" में उपयोग में लाया गया था।\n\n18 अप्रैल 2005 को डॉमिनिका में चित्रिकरण हुआ, वह जगह जो वरबन्स्की को अकेलेपन के लिए खुब भाइ। यही विकास कार्य के दरमियां मुसिबत बन गयी क्योंकि डॉमिनिक सरकार एक हॉलिवुड फ़िल्म के लिय तैयार नहीं थी जिसमें 500 सदस्य शामिल थे जिन्होने 90% सडकें घेर ली थी। मौसम भी बरसात व उंचे तापमान के बीच घुमता रहता था जिसके कारण उन कर्मिदलों को काफ़ी दिक्कत होती थी जिन्हे अवधि कपड़े पहनने पडते थे। डॉमिनिका में पेलेगोस्तो द्वीप व इसला क्रूसेस के जंगलों का दृश्य फिल्माया गया। वर्बन्सकी ने वाटर विल और हड्डीयों के पिंजरों के असली मॉडल उपयोग में लाए ताकि दूर से चित्रित शॉट्स दर्शकों को अचंभे में डाल सके। यहां टिया डेलमा कि कुटी का भी चित्रिकरण हुआ। 26 मई 2005 को यहां चित्रिकरण खत्म हुआ।\n\nइसके बाद कर्मीदल बहामा के एक छोटे से द्वीप \"व्हाइट के\" में इसला क्रूसेस के लड़ाई दृश्यों के चित्रिकरण के लिए आए। इसके बाद अगस्त में लॉस एंजलिस में \"द फ्लाइंग डचमैन\" के अन्दर के दृश्य फिल्माए गए। 18 सितंबर 2005 को कर्मीदल ग्रैंड बहामा आइलंड \"द फ्लाइंग डचमैन\" और \"ब्लैक पर्ल\" के बाहरी दृश्यों के लिए आया। यहां काफ़ी लंबे समय तक चित्रिकरण चला क्योंकी पानी का टैंक जिसमें चित्रिकरण होना था, वह समय पर पूरा नहीं हुआ था। चक्रवातों के चलते चित्रिकरण कई बार रोकना पडा। व़िल्मा चक्रवात ने कई पंप व रस्तों को क्षतिग्रस्त कर दिया पर इसमें किसी को हानि नहीं पहुंची और जहाज़ भी साबुत बच गए। 10 सितंबर 2005 को चित्रिकरण का काम पूरा हुआ।\n\nशुरुआत में लेखक टॅड इलियट व टेरी रोसिओ ने \"द फ्लाइंग डचमैन\" के कर्मीदलों को भूत बनाया था पर वरबन्स्की ये पसन्द नहीं आए और उन्हें भौतिक जीव बनाया गया। उनकी उम्र इससे पता चलती है कि उनमें कितना बदलाव आया है। वरबन्स्की चाहते थे कि वह असली लगे इसिलिए उन्होने नामुमकिन जीवों को हटा दिया। ऐनिमेटरों ने डेविड ऐटनबोरोघ की कई फ़िल्में देखी ताकि वें बहुत से समुद्री फूल - पौधों कें बारें में जानकारी प्राप्त कर सकें। \"डचमैन\" का पूरा दल, सिवाय स्टेलान स्कार्सगार्ड (बूटस्ट्रैप बिल टर्नर) के, कंप्युटर निर्मित है। शुरुआत में उनके पात्र को प्रॉस्थेटिक व ऐनिमेशन मिलाकर तैयार करने का सुझाव रखा गया था, परन्तू जल्द ख़ारिज कर दिया गया। स्कार्सगार्ड को अपने मेक-अप में चार घंटे लगते थे।\n\nकप्तान डेवी जोन्स को शुरुआती दौर मे सिर्फ़ दाढी थी पर बाद में उसे पूरा ऑक्टोपस का चैहरा दे दिया गया और पात्र के शरीर का रंग कॉफ़ी के रंग से मिलता जुलता बनाया गया। जोन्स को निभाने के लिए बिल नाय एक मोशन कैपचर सूट पहनते थे जिससे आईएलएम के एनिमेटर्स को सरलता होती थी और इससे कई बार पुनः चित्रिकरण की ज़रुरत नहीं पडती थी। नाहिय अपने आँखों व मुँह के पास मेकप लगाते थे ताकि कम्प्युटर में उन्हें जोडा जा सके। उन्होने केवल एक बार प्रॉस्थेटिक मेक-अप पहना था जब विल टर्नर (ऑरलैंडो ब्लूम) के चाबी चुराने का दृश्य फ़िल्माना पडा। पात्र के सि-जी संस्करण के लिये नाहिय का साँचा इस्तमाल किया गया जिसमें जोन्स का ठुड्डी का हिस्सा जोड दिया गया। नाहिय का अभिनय उनके लिए आश्चर्य कारक था जिससे एनिमेटर्स को काम करने में काफी मज़ा आता था। अंततः जोन्स की मूंछें पुर्णतः कम्प्युटर निर्मित है।\n\nक्रेकन को बनाना काफी मुश्किल साबित हुआ क्योंकि उसका कोई संदर्भ मौजूद नहीं था। अंततः निर्देशक ने उन्हें \"किंग काँग वि गॉड़ज़िला\" देखने के लिए कहा जिसमें एक असली ऑक्टोपस को लघुरूपों पर चित्रित किया गया था। सेट पर ३०,००० पौंड सिमेंट से भरे पाइप तोड-फोड के लिये इस्तमाल किए गए। दृश्य पूरा करने के लिए निली स्क्रिन के सामने गिरते हुए नाविक व सामान फिल्माया गया। दृश्य जिसमें क्रेकन जैक स्पैरो पर थूकता है, उसमें एनिमेशन का प्रयोग ना करते हुए जॉनी डेप पर असली गोबर का मिश्रण फेका गया था।\n\n\"समुंदर के लुटेरे: मुर्दे का खज़ाना\" का संगित हांस ज़ीमर ने रचा। इस बार ध्वनी में काफ़ी प्रयोग किए गए जिसमें पाइप ऑर्गन्स, म्युज़िकल बॉक्स और इलेक्ट्रॉनिक बिट्स का उपयोग किया गया। हालांकी साउंडट्रैक में लगता है कि गिटार का उपयोग हुआ है परन्तु ज़ीमर ने इससे मना किया है।\n\n24 जून 2006 को \"समुंदर के लुटेरे: मुर्दे का खज़ाना\" का केलिफोर्निया के डिस्निलैंड में प्रीमियर हुआ। यह पहली फ़िल्म है जिसमें डिस्नी का कम्प्यूटर निर्मित लोगो उपयोग किया गया जिसे बनाने में एक साल लगा।\n\n\"मुर्दे का खज़ाना\" ने उत्तरी अमेरिका में $42,33,15,812 तथा बाकी जगह $64,28,63,913 कमाए और विश्व भर में कुल $106,61,79,725 का व्यापार किया। यह विश्व की 6ठी उच्चतम कमाई वाली है फ़िल्म है। उत्तरी अमेरिका में इसे $5.5 करोड़ के साथ पहले दिन की सबसे बडी शुरुआत मिली और \"स्टार वॉर्स एपिसोड ३- रिवेंज ऑफ सिथ\" ने रिकॉर्ड को तोड़ दिया, साथा ही शुरुआती हफ़्ते में $13.56 करोड़ कमा कर इसने 2002 की \"स्पाइडर-मैन २\" को पछाड़ दिया, पर बाद में \"स्पाइडर-मैन ३\" ने इसका रिकॉर्ड तोड़ दिया। 7 दिसम्बर 2006 को अंततः $41.53 करोड़ की कमाई की। विश्व भर में इसने कई देशों में शुरुआती हफ़्ते के रिकॉर्ड बनाएं।\n\nमहिनों की उत्सुकता और उद्योग प्रचार के बाद \"समुंदर के लुटेरे: मुर्दे का खज़ाना\" को मिली-जुली सकारात्मक प्रक्रिया मिली और फ़िल्म को रॉटन टोमॉटो पर 6/10 की रेटिंग के साथ 54% का स्कोर मिला। डेन्वर पोस्ट के माइकल बुथ ने फ़िल्म को साढे तीन सितारें देते हुए कहा कि, \"दो घंटे बीस मिनट का पलायनवाद जो एक बार फिर से फिल्मों को अपराध-मुक्त मज़ा के लिए सुरक्षित बनाता है\"। ड्रियू मैक'विनी फ़िल्म से खुब प्रभावित हुए और इसकी तुलना \"स्टार वॉर्स एपिसोड ५- इंपायर स्ट्राइक्स बैक\" से की। कम्प्युटर निर्मित डेवॉ जोन्स इतना वास्तविक था कि समिक्षकों को लगा वह निहाय ही मेकअप में है।\n\nदुसरी ओर बीबीसी के समीक्षक पॉल एरेन्डट इसकी तुलना \"मेट्रिक्स रिलोडेड\" से करते हुए टीका की कि यह एक पेचिदा फ़िल्म है जो बस अगली फ़िल्म में जा कर मिलती है। रिचर्ड जॉर्ज के मुताबिक एक बेहतर फ़िल्म बनाने के लिए \"मुर्दे का खज़ाना\" के 90 मिनट और \"अन्तिम घड़ी\" के अंत को मिलाकर दो टुकडों में बांटना होगा। एलेक्स बिलिंगटन को लगा कि तीसरी फ़िल्म \"लगभग शृंखला की दूसरी फ़िल्म को बेकार बना देती है ताकि हम बस उसे डिवीडि संग्रह में कभी ना देखने के लिए जमा कर सकें।\"\n\n79वें अकादमी पुरस्कारों में विश्वल इफेक्ट्स के पर्यवेक्षक जॉन क्नॉल, हॉल हिकल, चार्लस गिब्सन और एलन हॉल को सर्वश्रेष्ठ दृश्य प्रभाव के लिए ऑस्कर प्रदान किया गया जो 1994 की फ़िल्म \"फॉरेस्ट गंप\" के बाद इंडस्ट्रियल लाइट एंड मैजिक के लिए पहला ऑस्कर था। फ़िल्म को सर्वश्रेष्ठ कला निर्देशन, ध्वनि संपादन व ध्वनि मिश्रण के लिए भी नामांकन प्राप्त हुए।\n\nफ़िल्म को दृश्य प्रभाव के लिए बाफ्ता एवं सैटलाइट पुरस्कारों के साथ विश्वल इफेक्ट्स सोसायटी के छ्ः पुरस्कारों से नवाज़ा गया।\n\nफ़िल्म को बाकी मिले पुरस्कारों नीचे दिये गये है।\n\n5 दिसम्बर 2006 को फ़िल्म डिवीडि पर उपल्बध किया गया और पहले ही हफ़्ते में इसकी 94,98,304 प्रतियां बिक गई (लगभग $17,40,39,324 कि कमाई के बराबर)। कुल मिला कर फ़िल्म कि 1,66,94,937 प्रतियां बिक चुकी है जिससे $32,08,79,909 कि कमाई हो चुकी है। यह 2006 कि बेस्ट-सेलिंग डिवीडि थी और बिक्री के अनुसार \"\" के बाद दुसरे पायदान पर स्थिर रही। 22 मई 2007 को फ़िल्म ब्लू-रे पर रिलीज़ की गई।\n", "id": "447561", "title": "समुंदर के लुटेरे: मुर्दे का खज़ाना"}
{"url": "https://hi.wikipedia.org/wiki?curid=447566", "text": "मुहम्मद ज़िया-उल-हक़\n\nजनरल मुहम्मद ज़िया उल हक़ (, जन्म: १२ अगस्त १९२४, देहांत: १७ अगस्त १९८८) पाकिस्तान के चौथे फ़ौजी तानाशाह और छठे राष्ट्रपति थे। उनका शासन जुलाई १९७७ से अगस्त १९८८ में हवाई जहाज़ दुर्घटना में हुई उनकी मृत्यु तक चला। उन्हें १९७६ में तब के प्रधानमन्त्री ज़ुल्फ़िकार अली भुट्टो ने सेनाधाक्ष बनाया था लेकिन उन्होंने तख़्ता पलटकर शासन पर सैनिक क़ब्ज़ा जमा लिया और भुट्टो को फांसी दिलवा दी। उनके शासनकाल में पाकिस्तान में गहरे इस्लामीकरण की नीतियाँ चलीं। उन्होने आर्थिक विकास के लिए पूंजीवादी नीतियाँ अपनाई जिस से पाकिस्तान की आर्थिक व्यवस्था में बहुत सुधार हुआ और वह भारतीय उपमहाद्वीप के सब से तेज़ी से बढ़ने वाले देशों में आ गया। सन् १९७९ में शुरू हुए अफ़्ग़ानिस्तान में सोवियत संघ के हस्तक्षेप के खिलाफ़ उन्होने अमेरिका की सहायता से एक गुप्त युद्ध चलाया जिस से आगे चलकर सोवियत संघ को अफ़्ग़ानिस्तान छोड़ना पड़ा, लेकिन साथ-ही-साथ पाकिस्तान और उसके पड़ौसी इलाक़ों में कट्टरवादी उग्रवाद भी बढ़ गया।\n\n", "id": "447566", "title": "मुहम्मद ज़िया-उल-हक़"}
{"url": "https://hi.wikipedia.org/wiki?curid=447602", "text": "जॉनी ली मिलर\n\nजोनाथन \"जॉनी\" ली मिलर () (जन्म 15 नवम्बर 1972) एक अंग्रेज़ अभिनेता हैं। शुरुआती दिनों के दौरान इन्हें सर्वाधिक 1996 की फ़िल्मों \"ट्रेनस्पॉटिंग\" और \"हैकर्स\" में इनकी भूमिकाओं के लिए जाना जाता था। मिलर वर्ष 2008 तक कम सार्वजनिक विख्याति के साथ फ़िल्मों और रंगमंच में लगातार काम करतें रहें, 2008 में इन्होंने अमेरिकी टीवी सीरीज \"एली स्टोन\" के दो सत्रों में अभिनय किया इसके बाद ही यह ब्रॉडवे नाटक \"आफ्टर मिस जूली\" और बीबीसी निर्मित \"एम्मा\" में प्रमुख भूमिकाओं में नज़र आए। 2010 में यह शोटाइम श्रृंखला \"डेक्सटर\" के पांचवें सत्र के मुख्य प्रतिपक्षी जॉर्डन चेस की भूमिका में दिखें। 2011 में इन्होंने बेनेडिक्ट कंबरबैच के साथ रॉयल नेशनल थिएटर में आयोजित \"फ्रेंकस्टीन\" नाटक में अभिनय किया। मई 2011 में घोषणा की गई थी कि यह टिम बर्टन की फ़िल्म \"डार्क शैडोज़\" में रोजर कोलिन्स का किरदार निभाएंगे।\n", "id": "447602", "title": "जॉनी ली मिलर"}
{"url": "https://hi.wikipedia.org/wiki?curid=447617", "text": "अयूब ख़ान\n\nअयूब ख़ान कई विख्यात व्यक्तियों का नाम है -\n", "id": "447617", "title": "अयूब ख़ान"}
{"url": "https://hi.wikipedia.org/wiki?curid=447628", "text": "ऑरलैंडो ब्लूम\n\nऑरलैंडो ब्लूम () अंग्रेज़ी अभिनेता है जो \"द लॉर्ड ऑफ़ द रिंग्स\" में लेगोलस व \"समुंदर के लुटेरे\" श्रृंखला में विल टर्नर का किरदार निभाने के लिए जाने जाते है।\n", "id": "447628", "title": "ऑरलैंडो ब्लूम"}
{"url": "https://hi.wikipedia.org/wiki?curid=447630", "text": "रॉबिन हुड\n\nरॉबिन हुड मध्यकाल में एक लोकप्रिय व्यक्ति के रूप में प्रसिद्ध हो चुका था और आधुनिक साहित्य, फिल्मों एवं टेलीवि़ज़न में लोकप्रिय बना रहा। शुरुआती सूत्रों के अनुसार रॉबिन हुड एक सामान्य आदमी था जो पेशे से एक किसान था पर उसको अधिकांश समय एक ऐसे अमीर के रूप में वर्णित किया गया जिसे एक बेईमान शेरिफ ने जान बूझकर उसकी जमीन से बेदखल करके समाज से बहिष्कृत कर दिया था।\n\nलोकप्रिय संस्कृतियों में रॉबिन हुड और उसके साथी, जिन्हें \"मेरी मेन\" कहा जाता था, नॉटिंघमशायर के शेरवुड जंगलों में रहते थे जहां शुरूआती कथाओं की सर्वाधिक घटनाएँ घटी. इस प्रकार रॉबिन हुड की सबसे पहली चार पंक्तियों की कविता १५वि शताब्दी में दर्ज की गई जिसकी शुरुआत में कहा गया है की: \"रोबिन हूड इन शेरेवुड स्टोड\" ()। हालाँकि बाकी अबतक संजोई गई शुरुआती कविताओं और पुराने स्रोतों से यह चित्र उभर कर आता है कि रॉबिन हुड शायद बार्न्सडेल की इलाके से था जो अब दक्षिण योर्कशायर में स्थित है।\n\nअन्य परम्पराओं में रॉबिन के वास्तविक घर की जगह योर्कशायर के भीतर और उसके बाहर, दोनों स्थानों पर बताई गई है जिसके करण असमंजस की स्थिति उत्पन्न होती है।\n", "id": "447630", "title": "रॉबिन हुड"}
{"url": "https://hi.wikipedia.org/wiki?curid=447644", "text": "गुन्द्रुक\n\nगुन्द्रुक (नेपाली) हरी पत्तेदार सब्जी को एक दो घण्टे धूप में रखकर किसी बर्तन में अथवा जमीन के अन्दर दबाकर रख दिया जाता है और १५ -२० दिन में उसको निकाल कर सुखा दिया जाता है। यह खाने में खट्टा और स्वादिष्ट होता है। यह सिक्किम, दार्जीलिङ्ग, पूर्वोत्तर राज्यो में और नेपाल में एक लोकप्रिय भोजन है। नेपाल में एक राष्ट्रीय व्यंजन होने का दावा किया जाता है। नेपाल में गुन्द्रुक की वार्षिक उत्पादन 2,000 टन का अनुमान है और उत्पादन का खपत भी घरेलू स्तर पर होता है। यह एक क्षुधावर्धक के रूप में भी इस्तेमाल किया जाता है। यह ऑफ सीजन के दौरान विशेष रूप से खनिजों का महत्वपूर्ण स्रोत है।\n", "id": "447644", "title": "गुन्द्रुक"}
{"url": "https://hi.wikipedia.org/wiki?curid=447648", "text": "समुंदर के लुटेरे: द कर्स ऑफ़ द ब्लैक पर्ल\n\nसमुंदर के लुटेरे: द कर्स ऑफ़ द ब्लैक पर्ल () २००३ की रोमांचकारी फंतासी फ़िल्म है जो डिज्नी थीम पार्क सवारी \"पाइरेट्स ऑफ़ द करेबियन\" पर आधारित है। कहानी विल टर्नर (ऑरलैंडो ब्लूम) नाम के लौहार और एक लुटेरों के कप्तान जैक स्पैरो (जॉनी डेप) के इर्द-गिर्द घूमती है जो अगवा की गई एलिज़ाबेथ स्वान (केइरा नाइटली) को शापित \"ब्लैक पर्ल\" जहाज़ के कप्तान हेक्टर बारबोसा (जेओफ्री रश) से बचाने का प्रयत्न करते हैं।\n\n२००१ में जे वोलपर्ट ने \"पाइरेट्स ऑफ़ द करेबियन\" सवारी पर आधारित एक कथानक लिखा जिसे २००२ में स्टुअर्ट बेटी ने पुनः सुधारा। इसी दरमियां निर्माता जेरी ब्रुखिमर इस परियोजना में शामिल हो गए। उन्होने टेड इलियट व टेरी रोसिओ को कथानक पर काम पे लगा दिया ताकि उसमें अलौकिक श्राप की कहानी जोड सकें। अक्तुबर २००२ से मार्च २००३ के बीच चित्रिकरण सेंट विन्सेंट और ग्रेनाडीन्स तथा लॉस एंजलिस में स्थित सेट्स पर किया गया।\n\nफिल्म का विश्व प्रीमियर २८ जून २००३ को एनाहाइम, कैलिफोर्नियां के डिज़्नी लैंड रिसॉर्ट में किया गया। \"समुंदर के लुटेरे: द कर्स ऑफ़ द ब्लैक पर्ल\" एक अनपेक्षित सफलता के रूप में सामने आई जिसे सकारात्मक समिक्षा मिली व विश्वभर में $६५३ मिलियन का कारोबार हुआ। फिल्म श्रंखला की पहली कडी बन गई जिसके बाद २००६ में \"\" व २००७ में \"\" रिलिज़ हुइ और २०११ में एक नई कहानी की शुरूआत \"\" के साथ की गई। फिल्म को पांच अकादमी पुरस्कार के लिए नामांकन प्राप्त हुआ जिसमें जॉनी डेप के लिए सर्वश्रेश्ठ कलाकार शामिल था।\n\nएक बार जब गवर्नर वेदरबी स्वान (जॉनाथन प्राइस) अपनी बेटी एलिज़ाबेथ (केइरा नाइटली) और ल्युटनंन्ट जेम्स नौरिंटन (जैक डेवनपोर्ट) के साथ जमाइका में स्थित पोर्ट रॉयल जा रहे होते है तब उन्हे एक डूबे हुए जहाज़ के अवशेष व एक अकेला जीवित बचा लडका विल टर्नर (ऑरलैंडो ब्लूम) मिलते है। एलिज़ाबेथ बेहोश विल के गले में लटका एक प्राचीन पदक निकाल लेती है यह सोचकर कि कहीं लोग उसे लुटेरा न समझ ले। तब उसे एक लुटेरों का जहाज़ दिखता है जो असलियत में \"ब्लैक पर्ल\" है।\n\nआंठ साल बाद रॉयल नेवी के कप्तान जेम्स नौरिंटन को पदोन्नती देकर कमोडोर बना दिया जाता है और वह एलिज़ाबेथ के सामने शादी का प्रस्ताव रखता है। इससे पहले कि एलिज़ाबेथ उसका जवाब दे पाती है उसका कस कर बांधी गई ड्रेस में दम घुट जाता है और वह चक्कर खा कर खाड़ी में गिर जाती है। पानी में गिरने पर जैसे ही उसके गले में लटका पदक तल को छूता है एक स्पंद की लहर छूट जाती है।\n\nलुटेरा कप्तान जैक स्पैरो (जॉनी डेप) पोर्ट रॉयल पर जहाज़ खिसकाने के मकसद से आ पहुंचता है। वह डूबती हुई एलिज़ाबेथ को बचा लेता है पर नौरिंटन जैक की असलियत जान लेता है और उसे गिरफ्तार कर लेता है। जैक तुरंत एलिज़ाबेथ को बंधक बना कर भाग निकलता है और लौहार की दुकान में छिपता है जहां उसका सामना विल टर्नर से हो जाता है जो अब मुख्य लौहार का शिष्य बन चुका है। दोनों के बीच तलवारबाज़ी छिड जाती है पर अंततः जैक को बेहोश कर दिया जाता है और फांसी के लिए जेल में डाल दिया जाता है। उस रात पोर्ट रॉयल पर \"ब्लैक पर्ल\" पदक की पुकार सुन कर आ पहुंचता है और हमला कर देता है। जंग में एलिज़ाबेथ पकडी जाती है पर \"बातचीत\" का कानून पुकार कर बच जाती है। वह पदक के बदले पोर्ट रॉयल को बख्शने का सौदा करती है और कप्तान बारबोसा (जेओफ्री रश) को अपना झूठा नाम टर्नर बताती है। बारबोसा मान जाता है पर सौदे में खामी ढूंढ कर एलिज़ाबेथ को बंदी बना लेता है, यह सोच कर कि वह श्राप से मुक्ति पाने की चाबी है।\n\nविल, जो एलिज़ाबेथ से प्यार करता है, जैक स्पैरो से \"ब्लैक पर्ल\" तक ले जाने का सौदा करने का सुझाव देता है पर नौरिंटन उसे सिर्फ एक लौहार कहकर सुझाव खारिज़ कर देता है। विल बाद में जैक को एलिज़बेथ को बचाने के लिए मना लेता है जिसके बदले वह उसे आज़ाद करवा देगा। जैक विल का पूरा नाम टर्नर जान कर उसका प्रस्ताव यह सोच कर स्वीकार कर लेता है कि वह उसके ज़रिए \"पर्ल\" को हासिल कर लेगा। विल और जैक \"एचएमएस इंटरसेप्टर\" जहाज़ खिसका लेते है और टोर्टुगा जा कर जैक के पुराने दोस्त जोशामे गिब्स की मदद से कर्मीदल भर्ती कर लेते है। वह इसला डी म्युर्टा टापू की ओर चल देते है क्योंकि जैक को पता होता है कि लुटेरे श्राप तोडने वहीं जाएंगे।\n\nविल को पता चलता है कि जैक पहले कभी \"ब्लैक पर्ल\" का कप्तान था पर एज़टेक के सोने का राज़ पता चलने के बाद उसके साथी बारबोसा ने बगावत करके उसे एक विरान टापू पर छोड दिया। लुटेरों के कानून के मुताबिक उसे एक बन्दूक और एक गोली दी गई ताकि भूख से मरने से अच्छा वह खुद को गोली मार ले। पर जैक तीन दिन बाद बच निकला और दस साल बाद भी उसने वह गोली बचा रखी है ताकि उसे बारबोसा के सीने में उतार सकें। लुटेरों ने एज़टेक का सोना लुटा दिया पर बाद में उन्हे उस पर लगे श्राप का पता चला जो रात को उन्हे नर-कंकालों में बदल देता था। श्राप तभी तोडा जा सकता है जब सारे सिक्के इकट्ठे करके हर लुटेरे का खून उस पर चढाया जाए। बुटस्टैप बिल, जैक का अकेला समर्थक, ने एक सिक्का अपने बेटे बिल को भेज दिया, यह सोच कर कि बारबोसा और उसका कर्मीदल श्राप के लायक है। बारबोसा ने तब बिल को तोप से बांधकर समुंदर में फेंक दिया पर बाद में उसे पता चला कि उसका खून भी चाहिए होगा; और अब उसे इसी काम के लिय आखरी बचे टर्नर की तलाश है।\n\nइसला डी म्युर्टा पर बारबोसा यह सोच कर कि एलि़ज़ाबेथ बुटस्टैप बिल की बेटी है, आखरी सिक्के को उसके खून से रंग कर संदूक में गिरा देता है पर श्राप फिर भी नहीं टूटता। टापू पर पहुंचकर विल को लगता है कि जैक उसे धोका देगा और वह जैक को बेहोश कर देता है। एलिज़ाबेथ को बचा कर वह \"इंटरसेप्टर\" पर ले जाता है और जैक को पीछे छोड देता है। जैक बारबोसा से \"पर्ल\" के बदले बिल टर्नर की आखरी संतान बताने का सौदा करता है। यह सुनकर बारबोसा जैक को याद दिलाता है कि उसके इसी रवैये के कारण उसे \"पर्ल\" से हाथ धोना पडा था। बारबोसा का बेडा \"इंटरसेप्टर\" को डुबा देता है और उसके कर्मिदल को बंदी बना लेता है। विल खुलासा करता है कि वह बुटस्टैप बिल का बेटा है और एलिज़ाबेथ व कर्मिदल को रिहा करने की मांग करता है अन्यथा वह खुद को गोली मार लेगा और बारबोसा का श्राप तोडने का सपना कभी पूरा नहीं हो सकेगा। बारबोसा मान जाता है पर सौदे में पुनः खामी ढूंढ कर एलिज़ाबेथ और जैक को एक विरान टापू पर छोड देता है जहां उसने जैक को आखरी बार छोडा था। विल को इसला डी म्युर्टा ले जाया जाता है जहां बारबोसा उसे मारकर श्राप तोडने का इरादा बना लेता है। विरान टापू पर एलिज़ाबेथ को पता चलता है कि जैक वहां से कैसे बच निकला था; वह टापू शराब के तस्करों का शराब छिपाने का अड्डा था और जैक उनसे सौदा करके बच निकला था।\n\nएलिज़ाबेथा जमा की हुई शराब जला देती है ताकि आग देख कर नौरिंटन का जहाज़ उन्हे ढूंढ सके। वह नौरिंटन के शादी के प्रस्ताव को स्वीकार कर लेती है इस शर्त पर कि वह विल की जान बचा ले। इसला डी म्युर्टा पहुंचकर नौरिंटन जंग की तैयारी करता है और जैक बारबोसा को संधी करने के लिए मनाता है। वह उसे श्राप तब तक न तोडने की सलाह देता है जब तक व नौरिंटन का \"डौंटलेस\" जहाज़ ना हथिया लें। जैक का प्लान विफल हो जाता है जब बारबोसा अपने कर्मिदल को जलमग्न होकर \"डौंटलेस\" पर चढाई करने का हुक्म देता है। एलिज़ाबेथ \"पर्ल\" पर जाकर जैक के कर्मिदल को छुडा लिती है इस उम्मिद में कि वे सब उसकी सहायता करेंगे पर वह \"पर्ल\" लेकर निकल जाते है और एलिज़ाबेथ अकेले ही विल की मदद करने निकल पडती है। वह विल को बचा लेती है और दूसरी ओर जैक बारबोसा से लड रहा होता है।\n\nनौरिंटन अपने जहाज़ पर हमला होते देख अपने दल को वापस लौटने का हुक्म देता है। जहाज़ पर पहुंचकर वह शापित लुटेरों से लड पडते है। दूसरी ओर बारबोसा जैसे ही एलिज़ाबेथ को मारने के लिए आगे बढता है जैक उसे गोली मार देता है। बारबोसा को लगता है कि जैक ने गोली बरबाद कर दी पर तभी विल अपने खून से सना आखरी सिक्का संदूक में गिरा कर श्राप तोड देता है। श्राप टूटने के कारण बारबोसा मारा जाता है और \"डौंटलेस\" पर वापस सामान्य हुए लुटेरे आत्मसमर्पण कर देते है।\n\nपोर्ट रॉयल पर जैक को सज़ाए मौत दी जा रही होती है पर विल आकर उसे बचा लेता है और जल्द ही दोनो घेर लिए जाते है। यह देखकर नौरिंटन विल को उसकी औकात याद दिलाता है जिसके उत्तर में विल और एलिज़ाबेथ उसे बतातें है कि यह उसके और जैक के बीच है। जैक पीछे की ओर खाडी में गिर जाता है और तैर कर नए मरम्मत किए गए \"ब्लैक पर्ल\" पर बच निकलता है। विल को माफी मिल जाती है और एलिज़ाबेथ से शादी करने की इजाज़त भी। जैक के बारे में पुछने पर नौरिंटन उसे एक दिन की बढत देने की बात करता है ताकि वह वापस उसे पकडने निकल सकें। जैक के जहाज़ देने के वादे के बावजूद एनामारिया उसे \"पर्ल\" की कमान सौंप देती है। जैक अपने कंपास को देख \"अ पाइरेट्स लाइफ फॉर मी\" गुन-गुनाना शुरू कर देता है और फिल्म समाप्त हो जाती है।\n\nअंत में शीर्षकों के बाद बारबोसा का बन्दर जिसका नाम भी जैक है, संदूक में से एक सिक्का निकाल लेता है और कंकाल बन कर कैमरा पर झपट पडता है।\n\n\n\n\n\n\n\n\n\n\n\n1990 की शुरूआत में कथानककार टेड इलियट व टेरी रोसिओ ने लुटेरों के उपर एक अलौकिक संज्ञा को लेकर कहानी लिखी जाए। 2001 में डिज़्नी ने जे वोलपर्ट को अपनी सवारी पर आधारित एक कथानक लिखने को कहा जो उसके एक्जीक्यूटिव ब्रिघम टयलर, माइकल हायनिस और जोश हारमन की कहानी से प्रेरित हो। इस कहानी में विल टर्नर जेल में एक सिपाही था जो जैक स्पैरो को एलिज़ाबेथ को बचाने के लिए छुडाता है, जिसे कप्तान ब्लैक हार्ट ने पैसों के लिए बन्दी बना रखा है। स्टुडियो इस बात को लेकर असमंजस में था कि फिल्म को सिनेमा में रिलिज़ करे या सिधा डीविडी पर। स्टुडीयो की स्पैरो के लिए पहली पसंद मैथियू मैक'कौनाघे थे। अगर वह सिधा डीविडी पर रिलिज़ करने का फैसला करते तो क्रिस्टोफर वाल्कन या कैरी एल्वस उनकी पहली पसंद होते। मार्च 2002 में स्टुअर्ट बेटी को उनके लुटेरों के ग्यान के कारण कथानक पर काम करने के लिए लाया गया।\n\nजब डिक कुक ने निर्माता जेरी ब्रुखिमर को परियोजना पर काम करने के लिए मना लिया तो उन्होने कथानक को \"साधारंण लुटेरों की कहानी\" कह कर खारिज़ कर दिया। मार्च में 2002 में उन्होने इलियट व रोसिओ को काम पर लाया और उन्होने कथानक में अलौकिक श्राप की कहानी जोड दी। उसी महिने गोर वरबन्स्की ने निर्देशक की लगाम हाथ में ले लि। उन्हे यह बात पसंद आई कि आधुनिक तकनिक का प्रयोग करके हॉलिवुड के स्वर्ण युग के पहले खो चुके फिल्म प्रकार को वापस लाया जा रहा है।\n\nहालांकि कुक हमेशा से ही डिज़्नी की सवारी पर आधारित फिल्म बनाने के मजबूत प्रस्तावक थे पर \"द कंट्री बेयर्स\" की बॉक्स ऑफिस पर असफलता ने माइकल एसनर को यह निर्माण बंद करने के लिए मजबुर कर दिया। फिर भी वरबन्स्की ने अपने अवधारणा कलाकारों इसपर काम करते रहने को कहा और जब एसनर जांच आए तो उनके कार्य को देखकर चकित हो गए। एसनर इस सोच में पड गए कि, \"क्या इतना खर्चा करना ज़रुरी है?\" जिस पर ब्रुखिमर ने \"द लॉर्ड ऑफ द रिंग्स\" और \"मेट्रिक्स\" की ओर इशारा करते हुए कहा कि \"आपके प्रतिद्वंदी $150 खर्च कर रहें है।\"\n", "id": "447648", "title": "समुंदर के लुटेरे: द कर्स ऑफ़ द ब्लैक पर्ल"}
{"url": "https://hi.wikipedia.org/wiki?curid=447661", "text": "फ़्रेंच कनाडाई\n\nफ्रेंच कनाडाई या फ्रैंकोफ़ोन कनाडाई (कनाडाई अंग्रेजी या फ्रेंच में कैनेडिन भी), आम तौर पर जो 17 वीं और 18 वीं शताब्दी में नए फ्रांस (कनाडा) में पहुंचे फ्रांसीसी उपनिवेशवासियों के वंशजों को संदर्भित करने के लिए प्रयोग आने वाली शब्दावली है। आज, फ्रेंच कनाडाई कनाडा की मुख्य फ्रेंच भाषी आबादी का गठन करते हैं। \n\nमध्य 18 वीं शताब्दी के दौरान, फ्रेंच कनाडा में पैदा हुए कनाडाई उपनिवेशवासी उत्तरी अमेरिका भर में फैल गए और विभिन्न क्षेत्रों, शहरों और कस्बों उपनिवेश बनाया। वर्तमान समय में, अधिकांश फ्रेंच कनाडाई संयुक्त राज्य अमेरिका और कनाडा सहित उत्तरी अमेरिका भर में रहते हैं। क्यूबेक प्रांत में फ्रेंच कनाडाई वंश की सबसे बड़ी आबादी है, यद्यपि फ्रेंच कनाडाई के छोटे समुदाय कनाडा भर में और अमेरिकी के न्यू इंग्लैंड क्षेत्र में मौजूद हैं, जहां 1840 और 1930 के बीच लगभग 900,000 फ्रेंच कनाडाई का संयुक्त राज्य अमेरिका और विशेष रूप से न्यू इंग्लैंड में प्रवास हुआ था।\n\n", "id": "447661", "title": "फ़्रेंच कनाडाई"}
{"url": "https://hi.wikipedia.org/wiki?curid=447699", "text": "प्रिंस ऑफ पर्शिया: द सैंड्स ऑफ टाइम\n\nप्रिंस ऑफ पर्शिया: द सैंड्स ऑफ टाइम () एक त्रिविमीय पीढ़ी का एक्शन रोमांचयुक्त वीडियो गेम है जिसे यूबीसॉफ्ट द्वारा प्रकाशित किया गया है। इसे 21 नवम्बर 2003 को रिलिज़ किया गया था और यह 1989 में जॉर्डन मैकनर द्वारा बनाए गए \"प्रिंस ऑफ पर्शिया\" वीडियो गेम का रिबूट है।\n\n\"द सैंड्स ऑफ टाइम\", यूबीसॉफ्ट मॉटेरियल द्वारा बनाया गया है और अत्यंत सफलतापूर्वक पुरानी श्रृंखला के यांत्रिकी पहलू को बरकरार रख उसे त्रिविमीय पीढ़ी में संवर्धित कर देता है। \"द सैंड्स ऑफ टाइम\" को इसके दृश्य डिज़ाईन, अच्छी गेम तकनीकी व बढिया कहानी के लिए काफी सराहा गया और कई पुरस्कारों से सम्मानित किया गया। यह 100 उत्कृष्ट गेम्स की सूची में अपनी जगह बनाने में भी सफल रहा।\n", "id": "447699", "title": "प्रिंस ऑफ पर्शिया: द सैंड्स ऑफ टाइम"}
{"url": "https://hi.wikipedia.org/wiki?curid=447702", "text": "प्रिंस ऑफ पर्शिया: वॉरियर विदिन\n\nप्रिंस ऑफ पर्शिया: वॉरियर विदिन ()\n", "id": "447702", "title": "प्रिंस ऑफ पर्शिया: वॉरियर विदिन"}
{"url": "https://hi.wikipedia.org/wiki?curid=447706", "text": "प्रिंस ऑफ पर्शिया: द टू थ्रोन्स\n\nप्रिंस ऑफ पर्शिया: द टू थ्रोन्स () एक एक्सन-एड्वेनचर वीडियो गेम है। \n", "id": "447706", "title": "प्रिंस ऑफ पर्शिया: द टू थ्रोन्स"}
{"url": "https://hi.wikipedia.org/wiki?curid=447729", "text": "नाभिकीय ऊर्जा संयंत्रों की सूची\n\nयहाँ केवल उन नाभिकीय ऊर्जा संयंत्रों की सूची दी गयी है जिनकी क्षमता १००० मेगावाट से अधिक विद्युत उत्पन्न करने की है।\n\nthumb|550px|center|विश्व के सभी नाभिकीय ऊर्जा संयंत्रों का मानचित्र\n\n\n", "id": "447729", "title": "नाभिकीय ऊर्जा संयंत्रों की सूची"}
{"url": "https://hi.wikipedia.org/wiki?curid=447734", "text": "नाभिकीय ऊर्जा संयंत्र\n\nनाभिकीय ऊर्जा संयंत्र (nuclear power plant (NPP)) वे ताप ऊर्जा संयंत्र (thermal power station) होते हैं जिनमें ऊष्मा एक या कई नाभिकीय भट्ठियों से प्राप्त होती है। \n\nनाभिकीय ऊर्जा संयंत्र प्रायः आधार लोड संयंत्र (base load stations) के रूप में काम करते हैं क्योंकि ये नियत शक्ति देने के लिये सबसे अधिक उपयुक्त हैं। \n\n\n", "id": "447734", "title": "नाभिकीय ऊर्जा संयंत्र"}
{"url": "https://hi.wikipedia.org/wiki?curid=447737", "text": "मंगल विज्ञान प्रयोगशाला\n\nमंगल विज्ञान प्रयोगशाला (अंग्रेज़ी: Mars Science Laboratory, मार्ज़ साइन्स लबोरेटोरी) अमेरिकी अंतरिक्ष अनुसन्धान परिषद्, नासा, की एक योजना है जिसके अंतर्गत मंगल ग्रह पर एक पहियों पर घूमने-फिरने वाला यान उतारा जाएगा जो उस ग्रह पर छानबीन करके पृथ्वी पर बैठे वैज्ञानिकों को तस्वीरें और जानकारी भेजेगा। किसी अन्य ग्रह पर ऐसे घूमने वाले यान को अंग्रेज़ी में \"रोवर\" (rover) कहा जाता है और इस योजना में भेजे गए रोवर का नाम \"क्युरियौसिटि\" (Curiosity), यानी \"जिज्ञासा\" है। यह २६ नवम्बर २०११ को पृथ्वी से राकेट पर मंगल की ओर रवाना हुआ था और अगस्त २०१२ में मंगल पर गेल क्रेटर नाम के क्रेटर की तह में उतरेगा। क्युरियौसिटि यान वहाँ पर मिटटी और पत्थरों की जाँच कर के वैज्ञानिकों को यह अंदाज़ा लगाने में मदद करेगा की क्या मंगल पर कभी भी जीवन पनपने के लिए अनुकूल वातावरण मौजूद था या नहीं। अकार में यह रोवर एक आम गाड़ी से ज़रा बड़ा है। मंगल विज्ञान प्रयोगशाला योजना का कुल ख़र्चा २.५ अरब अमेरिकी डालर अनुमानित किया गया है।\n\n", "id": "447737", "title": "मंगल विज्ञान प्रयोगशाला"}
{"url": "https://hi.wikipedia.org/wiki?curid=447739", "text": "गेल क्रेटर\n\nगेल (अंग्रेज़ी: Gale) मंगल ग्रह पर स्थित एक क्रेटर है। यह आइलीज़ियम पलैनिटिया (Elysium Planitia) नाम के इलाके के निचले हिस्से में स्थित है। इसका गोल आकार है और इसका व्यास (डायामीटर) लगभग १५४ किलोमीटर है। माना जाता है कि यह आज से ३.५ से ३.८ अरब साल पहले हुए एक प्रहार से बना था। इसका नाम वॉल्टर फ़्रेडेरिक गेल नाम के खगोलशास्त्री पर रखा गया था जिसने १९वीं सदी ईसवी में मंगल पर काफ़ी अनुसंधान किया था। नवम्बर २०११ में अमेरिका ने एक क्युरियौसिटि नामक शोध यान मंगल की तरफ़ भेजा। अगर यह प्रयास कामयाब रहा तो अगस्त २०१२ में यह गेल क्रेटर में उतरेगा और उस क्रेटर के बारे में बहुत सी जानकारी पृथ्वी की ओर भेजेगा।\n\n", "id": "447739", "title": "गेल क्रेटर"}
{"url": "https://hi.wikipedia.org/wiki?curid=447754", "text": "कामरूप\n\nकामरुप, (प्राग्ज्योतिच्हा पौराणिक कथा मे), असम का पहला ऐतिहासिक राज्य है जो कि लगभग 800 वर्षों के लिए- 350 और 1140 CE के बीच अस्तित्व में था। वर्तमान दिन गुवाहाटी और तेजपुर में उनकी राजधानियों से तीन राजवंशों द्वारा शासित थे। यह पूरे ब्रह्मपुत्र नदी घाटी में और उत्तरी बंगाल और बांग्लादेश के कुछ हिस्सों में व्याप्त था।\n\nहालाँकि यह ऐतिहासिक राज्य 12 वीं सदी मे गायब हो कर छोटे राजनीतिक संस्थाओं मे बदल गया। कामरूप की धारणा बनी और प्राचीन और मध्ययुगीन इतिवृत्त इस नाम से इस क्षेत्र को संदर्भित करना जारी रखा। अलाउद्दीन हुसैन शाह, जो काम्ता राज्य पर 15 वीं सदी मे आक्रमण किया, उसके सिक्के इस क्षेत्र को कम्रु या कम्रुद् कहा।\n\nकामरूप आज असम का एक जीला मात्र रह गया है।\n\nरामायण और महाभारत में प्राग्ज्योतिच्ह को क्षेत्र के रूप में उल्लेख किया है। एर्य्थ्रैँ सागर (पहली शताब्दी) और Ptolemy 's Geographia (दुसऱी शताब्दी), इस क्षेत्र को Kirrhadia के नाम से उल्लेखित करता है। चौथी शताब्दी के समुद्रगुप्त इलाहाबाद शिलालेख में भी कामरूप का उल्लेखित है। चीनी यात्री युआन चुअंग (Xuanzang) ने सातवीं शताब्दी में राज्य का दौरा किया, जो भास्कर वर्मन द्वारा शासित था। असम, बगांल, बांग्लादेश और ऊतर भारत के विभिन्न स्थानों पर भासकर वर्मन सहित कामरूप के शासकों द्वारा छोड़े गए शिलालेख जानकारी के महत्वपूर्ण स्रोत हैं।\n\n", "id": "447754", "title": "कामरूप"}
{"url": "https://hi.wikipedia.org/wiki?curid=447761", "text": "कामरुपी भाषा\n\n'कामरुपी भाषा एक प्राचीन भाषा है जो ब्रह्मपुत्र घाटी अथवा असम और उत्तर बंगाल मे बोली जाने वाली प्रथम आर्य भाषा है। यह भाषाविदों के अनुसार विभिन्न पूर्वी भारत - यूरोपीय भाषाओं जैसे असमी का जन्मदाता है और उसे समय समय पर प्रभावित करता रहा। यह कामरूप राज्य में पहली सहस्राब्दी से बोला जाता रहा है अाज पश्चिम असम आैर उतर बंगाल मे प्रचलित है। \n\nकामरुपी चार उपबोलीयो मे विभाजित है जोकि पश्चिम कामरूपी (बरपेटा क्षेत्र), मध्य कामरुपी (नलबाड़ी क्षेत्र), उत्तर कामरुपी (पाठशाला क्षेत्र) और दक्षिण कामरुपी (पलासबाड़ी क्षेत्र) है।\n\nब्रिटिश भारत के दौरान कुछ बिंदु पर कामरूप एक असम और बंगाल के लिए अन्य प्रशासनिक कारणों के लिए दो बड़े जिलों में विभाजित किया गया था और धीरे धीरे इस विभाजन के बाद एक ही कामरुपी को असमी और बंगाली की उपबोली मानी जाने लगी हालांकि असमी कामरुपी और बंगाली कामरुपी एक ही भाषा का प्रतिनिधित्व करता है। आज कामरुपी पश्चिमी असमी और उत्तर बंगाली उपबोली के रूप मे सुरक्षित है। \n\nसभी प्राचीन और मध्ययुगीन असमिया साहित्य कामरुपी में लिखे गये थे। \n\n", "id": "447761", "title": "कामरुपी भाषा"}
{"url": "https://hi.wikipedia.org/wiki?curid=447789", "text": "मसाला (चिनाई)\n\nचिनाई का मसाला सामग्रियों की उस लेई या मिश्रण को कहते हैं जिसे किसी इमारत के निर्माण में ईंट, पत्थरों या अन्य चीज़ों को आपस में जोड़ने ले लिए प्रयोग किया जाता है। इस मसाले की विशेषता है कि जब इसे बनाया जाता है तो यह एक लेई (पेस्ट) के रूप में होता है जिसे ईंटो के बीच डाला जा सकता है लेकिन सूखने पर यह एक सख़्त पत्थरनुमा रूप ले लेता है। आधुनिक काल में मसाला रेत, सीमेंट और चूने (लाइम) को पानी के साथ मिलकर बनाया जाता है।\n\nचिनाई के मसाले को अंग्रेज़ी में \"मोरटर\" (mortar) कहा जाता है। फ़ारसी और अरबी में इसे \"मलात\" () कहा जाता है। कुछ हिन्दीभाषी क्षेत्रों में इसे \"खल्ल\" भी कहा जाता है।\n\nभारतीय उपमहाद्वीप में चिनाई के मसाले बनाने की तकनीकें बहुत प्राचीनकाल से विकसित हैं। सिन्धु घाटी सभ्यता में कई प्रकार के मसाले इस्तेमाल किए जाते थे। मोएन जोदड़ो के खंडहर शहर में सन् २६०० ईसापूर्व से भी पुराने चिनाई के मसाले का प्रयोग मिलता है। कुओं और नालियों को बनाने के लिए यहाँ हलकी भूरी रंग की खरिया मिटटी (हरसौंठ या जिपसम) का मसाला इस्तेमाल होता था जो रेत, मुल्तानी मिटटी, चूना और कैल्शियम कार्बोनेट मिलकर बनाई जाती थी। मोहन जोदड़ो के महास्नानघर में प्रयोग होने वाले मसाले में डामर (बिटुमन) भी मिलाया गया था जो पानी चूने से रोकता है।\n\n", "id": "447789", "title": "मसाला (चिनाई)"}
{"url": "https://hi.wikipedia.org/wiki?curid=447794", "text": "रिचर्ड मैथ्यु स्टाल्लमन\n\nरिचर्ड मैथ्यु स्टाल्लमन व्यक्तिगत स्वतंत्रता को समर्पित स्वतंत्र कार्यविधि लेखक और स्वतंत्र अभियांत्रिकी मानस आन्दोलन के अग्रदूत हैं, जिन्होंने गणित की अभियांत्रिकी में स्वतंत्र कार्यविधि लेखन को एक आन्दोलन का स्वरुप दिया।\nश्री स्टाल्लमन का जन्म १६ मार्च १९५३ को न्यूयार्क शहर में हुआ था। इनके पिता का नाम डैनियल स्टाल्लमन व माता का नाम ऐलिस लिप्पमन था। कंप्यूटर का पहला अनुभव इन्हें हाईस्कूल में हुआ था। इन्हें गर्मियों में संख्यात्मक विश्लेषण विधि लेखन का कार्य मिला जिसे की फोरट्रान विधिलेखन भाषा में करना था, इन्होने ये काम कुछ हफ्तों में ही कर डाला और बाकी का समय अपल विधिलेखन भाषा से 'पाठ-संपादक' के विधिलेखन में उपयोग किया। \nश्री स्टाल्लमन ने 'प्रतिलिपित्याग' संकल्पना का बीड़ा उठाया और अब ये ग्नू-जनरल पब्लिक लाइसेंस के साथ-साथ कई प्रतिलिपित्याग प्रानुमति के प्रमुख लेखक हैं। १९०० से लेकर अभी तक ये स्वतंत्र अभियांत्रिकी मानस की वकालत करते चले आ रहे हैं। वह 'कार्यविधि लेखन स्वतंत्रता संघ' के सह-संस्थापक हैं जिसकी स्थापना १९८९ में हुई थी। शुरुआती जीवन में वह जीवविज्ञान की स्वयंसेवक प्रयोगशाला में सहायक रह चुके हैं जिसका विभाग रॉकफेलर विश्वविद्यालय में स्तिथ है, हालाकि वह गणित और भौतिकी की ओर बढ़ चुके थे। उनका शिक्षण रॉकफेलर विश्वविद्यालय में ऐसा था जैसे की उनको भविष्य में जीवविज्ञान की ओर जाना है। \n", "id": "447794", "title": "रिचर्ड मैथ्यु स्टाल्लमन"}
{"url": "https://hi.wikipedia.org/wiki?curid=447813", "text": "महास्नानघर (मोहन जोदड़ो)\n\nमहास्नानघर सिन्धु घाटी सभ्यता के प्राचीन खंडहर शहर मोहन जोदड़ो में स्थित एक प्रसिद्ध हौज़ है। वर्तमान समय में यह पाकिस्तान के सिंध प्रांत में आता है। यह मोहन जोदड़ो के उत्तरी भाग में स्थित है और एक कृत्रिम टीले के ऊपर बनाया गया था। यह हौज़ ११.८८ मीटर लम्बा और ७ मीटर चौड़ा है और इसका सब से अधिक भाग २.४३ मीटर की गहराई रखता है। इसमें उतरने के लिए एक सीढ़ी उत्तर में और एक दक्षिण की तरफ़ बनाई गई है। इसका निर्माण भट्टी से निकाली गई पतली ईंटों से किया गया है और, पानी को चूने से रोकने के लिए, चिनाई के मसाले और ईंटों के ऊपर डामर (बिटुमन) की परत भी चढ़ाई गई थी।\n\nइतिहासकारों को पक्का पता नहीं है कि महास्नानघर का क्या महत्त्व था, लेकिन इसको बनाने में लगी शक्ति और ख़र्चे को देखकर यह अंदाज़ा लगाया जा सकता है कि यह मोहन जोदड़ो के निवासियों के लिए एक महत्वपूर्ण स्थल था।\n\nअंग्रेज़ी में मोहन जोदड़ो के महास्नानघर को \"द ग्रेट बाथ़\" (The Great Bath) कहते हैं।\n\nमहास्नानघर में उतरने वाली दोनों सीढ़ियों के अंत में १ मीटर चौड़ा और ४० सेंटीमीटर ऊंचा चबूतरा है। अगर हौज़ पूरी भरी होती तो पानी की गहराई लगभग २ मीटर होती। इस सभ्यता के निवासियों के अस्ति-अवशेष देखकर अंदाज़ा लगाया गया है कि उनका औसत क़द लगभग १५० से॰मी॰ था, यानि इन चबूतरों पर खड़े हुए भी वे भरी हौज़ में पूरी तरह ग़ोता लगा सकते थे और संभव है तैर भी सकते हों। हौज़ की एक ओर नीचे ईंट में छेद के ज़रिये पानी बहार निकलने की जगह भी है जो शायद हौज़ को साफ़ करने के काम आती हो। जिस नाली में पानी निकलकर टीले से नीचे ले जाया जाता था उसका ढांचा टूटकर ग़ायब हो चुका है इसलिए ये पता नहीं कि पानी ऐसे ही छोड़ दिया जाता था या फिर उसे आगे कहीं ले जाया जाता था। संभव है कि यहाँ के निवासी जल का धार्मिक प्रयोग अपनी पूजा के लिए करते हों और महास्नानघर एक धार्मिक स्थल हो, लेकिन इसका सही अनुमान नहीं लगाया जा सका है।\n\nसमय के साथ मोहन जोदड़ो के शहरियों ने महास्नानघर को प्रयोग करना बंद कर दिया। वह रेत और मिटटी से भर गया और पूरी तरह दफ़न होकर नज़रों से ओझल हो गया। सिर्फ़ उसका टीला एक साधारण टीले की तरह दिखता था। सन् १९२६ और १९२६ में इतिहासकारों को अपनी मोहन जोदड़ो की खुदाई में यह मिला।\n\n", "id": "447813", "title": "महास्नानघर (मोहन जोदड़ो)"}
{"url": "https://hi.wikipedia.org/wiki?curid=447824", "text": "विकिरण विज्ञान\n\nविकिरण चिकित्सा के लिये वह लेख देखें।\n\nविकिरण विज्ञान (रेडियोलोजी / Radiology) चिकित्सा विज्ञान का वह विशेषज्ञता-क्षेत्र है जिसमें एक्स-किरण एवं अन्य विकिरणों से सम्बन्धित छबिकरण तकनीकों (इमेजिंग टेक्निक्स) एवं उनके चिकित्सकीय निदान एवं उपचार में अनुप्रयोग का अध्ययन किया जाता है। \n\nआधुनिक विज्ञान की यह शाखा इस बात का विचार और विवेचन होता है कि अनेक पदार्थों में से किरणें कैसे निकलती है और उनके क्या-क्या उपयोग, प्रकार या स्वरूप होते हैं।\n\n\n", "id": "447824", "title": "विकिरण विज्ञान"}
{"url": "https://hi.wikipedia.org/wiki?curid=447877", "text": "गेहूँ के जवारे\n\nजब गेहूं के बीज को अच्छी उपजाऊ जमीन में बोया जाता है तो कुछ ही दिनों में वह अंकुरित होकर बढ़ने लगता है और उसमें पत्तियां निकलने लगती है। जब यह अंकुरण पांच-छह पत्तों का हो जाता है तो अंकुरित बीज का यह भाग गेहूं का ज्वारा कहलाता है। औषधीय विज्ञान में गेहूं का यह ज्वारा काफी उपयोगी सिद्ध हुआ है। गेहूं के ज्वारे का रस कैंसर जैसे कई रोगों से लड़ने की क्षमता रखता है।\n\nप्रकृति ने हमें स्वस्थ, ऊर्जावान, निरोगी और आयुष्मान रहने के लिए हमें अनेक प्रकार के पौष्टिक फल, फूल, मेवे, तरकारियां, जड़ी-बूटियां, मसाले, शहद और अन्य खाद्यान्न दिये हैं। ऐसा ही एक संजीवनी का बूटा है गेहूँ का ज्वारा। इसका वानस्पतिक नाम “ट्रिटिकम वेस्टिकम” है। डॉ॰ एन विग्मोर ज्वारे के रस को “हरित रक्त” कहती है। इसे गेहूँ का ज्वारा या घास कहना ठीक नहीं होगा। यह वास्तव में अंकुरित गेहूँ है। \n\nगेहूँ का ज्वारा एक सजीव, सुपाच्य, पौष्टिक और संपूर्ण आहार है। इसमें भरपूर क्लोरोफिल, किण्वक (एंजाइम्स), अमाइनो एसिड्स, शर्करा, वसा, विटामिन और खनिज होते हैं। क्लोरोफिल सूर्यप्रकाश का पहला उत्पाद है अतः इसमें सबसे ज्यादा सूर्य की ऊर्जा होती है और भरपूर ऑक्सीजन भी।\n\nगेहूँ के ज्वारे क्लोरोफिल का सर्वश्रेष्ठ स्रोत हैं। इसमें सभी विटामिन्स प्रचुर मात्रा में होते हैं जैसे विटामिन ए, बी1, 2, 3, 5, 6, 8, 12 और 17 (लेट्रियल); सी, ई तथा के। इसमें केल्शियम, मेग्नीशियम, आयोडीन, सेलेनियम, लौह, जिंक और अन्य कई खनिज होते हैं।\n\nलेट्रियल या विटामिन बी-17 बलवान कैंसररोधी है और मेक्सिको के ओएसिस ऑफ होप चिकित्सालय में पिछले पचास वर्ष से लेट्रियल के इंजेक्शन, गोलियों और आहार चिकित्सा से कैंसर के रोगियों का उपचार होता आ रहा है। \n\nप्राचीन काल से ही हिन्दुस्तान के चिकित्सक गेहूँ के ज्वारों को विभिन्न रोगों जैसे अस्थि-संध शोथ, कैंसर, त्वचा रोग, मोटापा, डायबिटीज आदि के उपचार में प्रयोग कर रहे हैं। हमारे कई त्योहारों पर गेहूँ के ज्वारों को उगाने, पूजा करने के रिवाज सदियों से चले आ रहे हैं। \n\nजैसे गणगौर हिन्दुस्तान के कई राज्यों जैसे राजस्थान, गुजरात और मध्यप्रदेश के मालवा क्षेत्र में कुँवारी कन्याओं व सुहागिनों द्वारा मनाया जाने वाला त्योहार है, जो बहुत धूमधाम से मनाया जाता है। \n\nपहले दिन चैत्र कृष्ण ग्यारस को माताजी की 'मूठ' रखी जाती है। बाँस की छोटी-छोटी टोकरियों में गेहूँ के ज्वारे बोए जाते हैं। ज्वारे वाली परंपरागत जगह को माताजी की 'बाड़ी' कहते हैं। पूरे सप्ताह से बाड़ी की पूजा-अर्चना कर ज्वारों में पानी दिया जाता है और आरती भी की जाती है। ज्वारे लहराने के साथ ग्राम लक्ष्मी गाने लगती है- \n\n...और फिर चैत्र शुक्ल चतुर्थी को गणगौर माता बिदा होती है। सजी-धजी शोभायात्रा के साथ तालाब-बावड़ी पर श्रद्धा के साथ ज्वारे विसर्जित किए जाते हैं।\n\nपश्चिमी देशों में गेहूँ के ज्वारों से उपचार की पद्धति डॉ॰ एन. विग्मोर ने प्रारम्भ की थी। बचपन में उनकी दादी प्रथम विश्व युद्ध में घायल हुए जवानों का उपचार जड़ी-बूटियों, पैड़-पौधों और विभिन्न प्रकार की घासों से किया करती थी। \n\nतभी से उन्होंने जड़ी-बूटियों और विभिन्न घास के रस द्वारा बीमारियों के उपचार और अनुसंधान करना अपना शौक बना लिया। 50 वर्ष की उम्र में डॉ॰ एन. विग्मोर को आंत में कैंसर हो गया था। जिसके लिए उन्होंने गेहूँ के ज्वारों का रस और अपक्व आहार लिया और प्रसन्नता की बात थी कि एक वर्ष में वे कैंसर मुक्त हो गई। उन्होंने बोस्टन में एन विगमोर इन्स्टिट्यूट खोला जो आज भी काम कर रहा है। तब से लेकर अपनी मृत्यु तक वह गेहूँ के ज्वारे और अपक्व आहार द्वारा रोगियों का उपचार करती रही। उन्होंने इस विषय पर 35 पुस्तकें भी लिखी हैं। \n\nइसमें 8 आवशयक और बचे हुए 16 मेंसे 13 अमाइनो एसिड्स होते हैं। इनके कार्य संलग्न सारिणी में दर्शाये हैं।\n\n\n\n\nशरीर में होने वाली विभिन्न चयापचय क्रियाओं में कुछ व्यर्थ और हानिकारक अणु भी बन जाते हैं। इन अणुओं में इलेक्ट्रोन्स की संख्या प्रोटोन्स की अपेक्षा कम होती है जिससे ये अति सक्रिय तथा अस्थिर होते हैं। इन्हें हम “मुक्त कण” कहते हैं और ये मौका मिलते ही हमारे स्वस्थ अणुओं से इलेक्ट्रोन चुरा लेते हैं, इस क्रिया को ऑक्सीडेशन कहते हैं। इलेक्ट्रोन खो कर हमारे स्वस्थ अणु भी मुक्त कणों की भांति व्यवहार करने लगते हैं। और अपने अंतःकरण में बैठे प्रोटोन्स की इलेक्ट्रोन-पिपासा शांत करने हेतु अपना मुख्य काम छोड़ कर इलेक्ट्रोन्स का जुगाड़ करने निकल पड़ते हैं। इस तरह निरंतर इलेक्ट्रोन चुराने का एक श्रंखला-बद्ध सिलसिला शुरू हो जाता है, जिससे हमारी आयुवृद्धि की गति तेज हो जाती है, त्वचा में झुर्रियां बनने लगती हैं और हम विभिन्न बीमारियों जैसे उच्च रक्तचाप, मधुमेह, अस्थि-संध शोथ, पार्किंसन्स, कैंसर आदि का शिकार हो जाते हैं। मुक्त कण हमारे बाह्य वातावरण और भोजन द्वारा भी शरीर में प्रवेश कर जाते हैं।\n\n\nमुक्त कणों से रक्षा करने के लिए हमारे शरीर में अनेक अणु जैसे विटामिन-ई, विटामिन-सी, बीटा-केरोटीन, किण्वक आदि होते हैं, जिनमें कई अतिरिक्त इलेक्ट्रोन्स होते हैं और जो बिना अस्थिर हुए मुक्त कणों को इलेक्ट्रोन्स दान देकर उन्हें निष्क्रिय कर देते हैं। इन्हें हम “प्रति-ऑक्सीकारक” या एंटीऑक्सीडेंट कहते हैं। हमें फलों, सब्जियों युक्त अच्छे आहार से प्रति-ऑक्सिकारक प्राप्त होते हैं तथा हमारे शरीर में भी कई प्रति-ऑक्सीकारक निरंतर बनते रहते हैं। एंटीऑक्सीडेंट आयुवर्धक और आरोग्यवर्धक होते हैं। ये डीएनए की संरचना में विकृति नहीं होने देते हैं, रक्त वाहिकाओं को स्वस्थ रखते हैं और त्वचा को युवा बनाये रखते हैं। गेहूँ के ज्वारे में कई शक्तिशाली प्रति-ऑक्सीकारक होते हैं, परंतु यहां हम चार विशिष्ट प्रति-ऑक्सिकारकों का वर्णन करेंगे।\n\n\n\nसुपरऑक्साइड डिसम्यूटेज (एस ओ डी) एक किण्वक है जो कोशिकाओं का जीर्णोद्धार करता है और कोशिकाओं की सुपरऑक्साइड से होने वाली क्षति को कम करता है। सुपरऑक्साइड बहुत ही आम मुक्त कण है। यह त्वचा की दोनों परतों में पाया जाता है और स्वस्थ फाइब्रोब्लास्ट (जो त्वचा बनाने वाली कोशिकाए हैं) के निर्माण में सहायक हैं। एस ओ डी शरीर में जिंक, तांबा और मेंगनीज की उपयोगिता बढ़ाते हैं। \n\nएस ओ डी उत्कृष्ट प्रति-ऑक्सीकारक और शोथ निवारक है और मुक्त कणों के प्रभाव से बनने वाली झुर्रियों और त्वचा की जीर्णता को कम करता है। अनुसंधानकर्ता कहते हैं कि जैसे जैसे हम प्रौढ़ता की ओर अग्रसर होते हैं शरीर में एस ओ डी की मात्रा कम होती जाती है। \nसुपरऑक्साइड डिसम्यूटेज उनमें विद्यमान धातुओं के आधार पर तीन वर्गों में बांटे गये हैं। \n\n\nएस ओ डी आर्थ्राइटिस, पुरुष ग्रंथि रोग, कैंसर, कोर्नियल अल्सर, जलने से हुए घावों, आइ बी एस और धूम्रपान, विकिरण और कैंसररोधी दवाओं के दुष्प्रभाओं के उपचार में सहायक हैं। इसकी क्रीम चेहरे की झुर्रियों, जलने से हुए घावों, त्वचा के घावों व गहरे दाग धब्बों आदि में बहुत उपयोगी है। यह हानिकारक यू वी किरणों से त्वचा की रक्षा करता हैं। \n\nगेहूँ के ज्वारे, ब्रोकॉली, पत्तागोभी, जौ की घास और हरे पत्तेवाली तरकारियां इसके प्रमुख स्रोत हैं। इसके इंजेक्शन, जीभ के नीचे रखने वाली तथा एंटेरिक कोटेड गोलियां और क्रीम उपलब्ध हैं। आमाशय में बनने वाले अम्ल इसे निष्क्रिय कर देते हैं, इसलिए इसे जीभ के नीचे रखने वाली या एंटेरिक कोटेड गोलियों के रूप में ही दिया जाता है।\n\n\nम्यूको-पॉलीसेकराइड्स सामान्य और जटिल शर्कराओं का मिश्रण होता है जो शरीर के रख-रखाव के लिए महत्वपूर्ण है। शरीर की कोशिकाएं निरंतर क्षतिग्रस्त और नष्ट होती रहती हैं। कोशिकाओं के जीर्णोद्धार तथा नई कोशिकाओं के निर्माण कार्य भी साथ साथ चलता रहता है, जो जितना सुचारु और स्निग्धता से होता रहेगा हम उतना ही युवा व स्वस्थ बने रहेंगे। म्यूको-पॉलीसेकराइड्स खासतौर से हृदय और रक्त वाहिकाओं की क्षतिग्रस्त कोशिकाओं के रख-रखाव के काम को प्राथमिकता से करते हैं।\n\n\nP4D1 एक ग्लूको-प्रोटीन है। यह प्रति-ऑक्सीकारक की भांति कार्य करता है। इसके तीन मुख्य कार्य हैं।\n\n\n\nगेहूँ के ज्वारे का सबसे महत्वपूर्ण तत्व है क्लोरोफिल। यह क्लोरोप्लास्ट नामक विशेष प्रकार के कोषों में होता है। क्लोरोप्लास्ट सूर्यकिरणों की सहायता से पोषक तत्वों का निर्माण करते हैं। यही कारण है कि वैज्ञानिक डॉ॰ बर्शर क्लोरोफिल को “संकेन्द्रित सूर्यशक्ति” कहते हैं। वैसे तो हरे रंग की सभी वनस्पतियों में क्लोरोफिल होता है, किंतु गेहूँ के ज्वारे का क्लोरोफिल श्रेष्ट है, क्योंकि क्लोरोफिल के अलावा इनमें 100 अन्य पौष्टिक तत्व भी होते हैं। \n\nसभी जानते हैं कि मानव रक्त में हीमोग्लोबिन होता है। इस हीमोग्लोबिन में एक लाल रंग का द्रव्य होता है जिसे हीम कहते हैं। हीम और क्लोरोफिल की रासायनिक संरचना में बहुत समानता होती है। दोनों में कार्बन, हाइड्रोजन, ऑक्सीजन और नाइट्रोजन के परमाणुओं की संख्या तथा उनका विन्यास लगभग एक जैसा होता है। हीम और क्लोरोफिल की संरचना में केवल एक ही अंतर है, क्लोरोफिल के केन्द्र स्थान में मेग्नीशियम होता है, जबकि हीमोग्लोबिन के केन्द्र स्थान में लौहा होता है।\n\nहमारा रक्त हल्का क्षारीय है और उसका हाइड्रोजन अणु गुणांक pH 7.4 है। ज्वारे का रस भी हल्का क्षारीय है और उसका pH भी 7.4 है। इसलिए ज्वारे का रस शीघ्रता से रक्त में अवशोषित हो जाता है और शरीर के उपयोग में आने लगता है।\n\nगेहूँ के ज्वारे से मानव को संपूर्ण पोषण मिल जाता है। सावधानी पूर्वक चुनी हुई 23 किलो तरकारियों जितना पोषण 1 किलो गेहूँ के ज्वारे के रस से प्राप्त हो जाता है। सिर्फ ज्वारे का रस पीकर मानव पूरा जीवन बिता सकता है। 100 ग्राम ताजा रस में 90-100 मि.ग्राम क्लोरोफिल प्राप्त हो जाता है। \n\nक्लोरोफिल से हमें मेग्नीशियम प्राप्त होता है। हमारी प्रत्येक कोशिका में मेग्नीशियम सूक्ष्म मात्रा में होता है। परंतु यह शरीर के लिए है बहुत महत्वपूर्ण। संपूर्ण शरीर में लगभग 50 ग्राम मेग्नीशियम होता है। मेग्नीशियम हमारी अस्थियों के निर्माण के लिए आवश्यक खनिज है। यह नाड़ियों और मांसपेशियों को तनाव रहित अवस्था में रखता है। शरीर में कैल्शियम और विटामिन सी का संचालन, नाड़िओं और मांसपेशियों की उपयुक्त कार्यशीलता के लिये मैग्नेशियम आवश्यक है। कैल्शियम-मैग्नेशियम सन्तुलन में गड़बड़ी आने से स्नायु-तंत्र दुर्बल हो सकता है। मैग्नेशियम शरीर के भीतर लगभग तीन सौ ऍन्जाइम्स की सक्रियता के लिए आवश्यक है। मैग्नेशियम के निम्न स्तरों और उच्च रक्तचाप तथा मधुमेह में स्पष्ट अंतर्संबंध स्थापित हो चुका है। व्यायाम एवं शारीरिक मेहनत करने वाले लोगों को मैग्नेशियम सम्पूरकों की आवश्यकता है। मैग्नेशियम की कमी से महिलाओं में कई समस्याएं दिखाई देती हैं, जैसे पाँवों की मांसपेशियाँ कमजोर होना (जिससे रेस्टलेस लेग सिंड्रोम होता है), पाँवों में बिवाइयां फटना, पेट की गड़बड़ी, एकाग्रता में कमी, रजोनिवृत्ति संबंधी समस्याओं का बढ़ना, मासिक-धर्म पूर्व के तनाव में वृद्धि आदि। \n\n\nक्लोरोफिल हमें तीन प्रकार से लाभ देता है।\n\n\n1- कैंसर गेहूँ के ज्वारे कैंसर पर कैसे असर दिखाते है???\n\nऑक्सीजन को अनुसंधानकर्ता कैंसर कोशिकाओं को नेस्तनाबूत करने वाली 7.62x39 मि.मी. केलीबर की वो गोली मानते हैं, जो गेहूँ के ज्वारे रूपी ए.के. 47 बंदूक से निकल कर कैंसर कोशिकाओं को चुन-चुन कर मारती है। सर्व प्रथम तो इसमें भरपूर क्लोरोफिल होता है, जो शरीर को ऑक्सीजन से सराबोर कर देता है। क्लोरोफिल शरीर में हीमोग्लोबिन का निर्माण करता है, मतलब कैंसर कोशिकाओं को ज्यादा ऑक्सीजन मिलती है और ऑक्सीजन की उपस्थिति में कैंसर का दम घुटने कगता है।\n\nगेहूँ का ज्वारों में विटामिन बी-17 या लेट्रियल और सेलेनियम दोनों होते हैं। ये दोनों ही शक्तिशाली कैंसररोधी है। क्लोरोफिल और सेलेनियम शरीर की रक्षा प्रणाली को शक्तिशाली बनाते हैं। गेहूँ का ज्वारा भी रक्त के समान हल्का क्षारीय द्रव्य है। कैंसर अम्लीय माध्यम में ही फलता फूलता है।\n\nगेहूँ का ज्वारा में विटा-12 को मिला कर 13 विटामिन, कई खनिज जैसे सेलेनियम और 20 अमाइनो एसिड्स होते है। इसमें एंटीऑक्सीडेंट किण्वक सुपरऑक्साइड डिसम्यूटेज और अन्य 30 किण्वक भी होते हैं। एस ओ डी सबसे खतरनाक फ्री-रेडिकल रिएक्टिव ऑक्सीजन स्पिसीज को हाइड्रोजन परऑक्साइड (जिसमें कैंसर कोशिका का सफाया करने के लिए एक अतिरिक्त ऑक्सीजन का अणु होता है) और ऑक्सीजन के अणु में बदल देता है। \n\nसन् 1938 में महान अनुसंधानकर्ता डॉ॰ पॉल गेरहार्ड सीजर, एम.डी. ने बताया था कि कैंसर का वास्तविक कारण श्वसन क्रिया में सहायक एंजाइम साइटोक्रोम ऑक्सीडेज का नष्ट होना है। सरल शब्दों में जब कोशिका में ऑक्सीजन उपलब्ध न हो या सामान्य श्वसन क्रिया बाधित हो जाये तभी कैंसर जन्म लेता है।\nज्वारों में एक हार्मोन एब्सीसिक एसिड (ए बी ए) होता है जो हमें अन्यत्र कहीं नहीं मिलता है। डॉ॰ लिविंग्स्टन व्हीलर के अनुसार एब्सीसिक एसिड कोरियोनिक गोनेडोट्रोपिन हार्मोन को निष्क्रिय करता है और वे ए बी ए को कैंसर उपचार का महत्वपूर्ण पूरक तत्व मानती थी। डॉ॰ लिविंग्स्टन ने पता लगाया था कि कैंसर कोशिका कोरियोनिक गोनेडोट्रोपिन से मिलता जुलता हार्मोन बनाती हैं। उन्होंने यह भी पता लगाया था कि गेहूँ के ज्वारे को काटने के 4 घंटे बाद उसमें ए बी ए की मात्रा 40 गुना ज्यादा होती है। अतः उनके मतानुसार ज्वारे के रस को थोड़ा सा तुरंत और बचा हुआ 4 घंटे बाद पीना चाहिये। \n\n2- गेहूँ के ज्वारे में अन्य हरी तरकारियों की तरह IQ ऑक्सीजन होती है। मस्तिष्क और संपूर्ण शरीर ऊर्जावान तथा स्वस्थ रखने के लिए भरपूर ऑक्सीजन आवश्यक है।\n\n3- डॉ॰ बरनार्ड जेन्सन के अनुसार गेहूँ के ज्वारे का रस कुछ ही मिनटों में पच जाता है और इसके पाचन में बहुत कम ऊर्जा खर्च होती है।\n\n4- यह कीटाणुरोधी हैं, उन्हें नष्ट करता है और उनके विकास को बाधित करता है।\n\n5- यह शरीर से हानिकारक पदार्थों (टॉक्सिन्स), भारी धातुओं और शरीर में जमा दवाओं के अवशेष का विसर्जन करता है।\n\n6- यदि इसका सेवन 7-8 महीने तक किया जाये तो यह मुहाँसों और उनसे बने दाग, धब्बे और झाइयां सब साफ हो जाते हैं।\n\n7- यह त्वचा के लिए प्राकृतिक साबुन का कार्य करता हैं और शरीर को दुर्गंध रहित रखता है।\n\n8- यह दांतों को सड़न से बचाते है।\n\n9- यदि 5 मिनिट तक गेहूँ के ज्वारे का रस मुंह में तो दांत का दर्द ठीक करता है।\n\n10- इसके गरारे करने से गले की खारिश ठीक हो जाती है।\n\n11- गेहूँ के ज्वारे का रस नियमित पीने से एग्जीमा और सोरायसिस भी ठीक हो जाते हैं।\n\n12- ज्वारे का रस पीने से बाल समय से पहले सफेद नहीं होते हैं।\n\n13- ज्वारे का रस पीने से शरीर स्वस्थ, ऊर्जावान, सहनशील, आध्यात्मिक और प्रसन्नचित्त बना रहता है।\n\n14- यह पाचन शक्ति को बढ़ाता है।\n\n15- यह समस्त रक्त संबन्धी रोगों के लिए रामबाण औषधि है।\n\n16- ज्वारे का रस का एनीमा लेने से आंतों और पेट के अंगों का शोधन होता है।\n\n17- यह कब्जी ठीक करता है।\n\n18- यह उच्च रक्तचाप कम करता है और केशिकाओं (Fine blood vessels or capillaries) का विस्तारण करता है।\n\n19- यह स्थूलता या मोटापा कम करता है क्यों कि यह भूख कम करता है, बुनियादी चयापचय दर और शरीर में रक्त के संचार को बढ़ाता है।\n\nघर पर गेहूँ के ज्वारे बनाना के लिए इन चीजों की आवश्यकता होगी। \n\n\n1-अच्छी किस्म के जैविक गेहूँ के बीज। \n\n2-अच्छी उपजाऊ मिट्टी और उम्दा जैविक या गोबर की खाद।\n\n3-मिट्टी के 10-12” व्यास के 3-4” गहरे सात गोलाकार गमले जिसमें भी नीचे छेद हों। आप अच्छे प्लास्टिक की 20”x10”x2” नाप की गार्डनिंग ट्रे, जिसमें नीचे कुछ छेद हो, भी ले सकते है। \nगेहूँ भिगोने के लिए कोई पात्र या जग। \n\n4-मिक्सी या ज्यूसर।\n\n5-पानी देने के लिए स्प्रे-बोटल या पौधों को पानी पिलाने वाला झारा व कैंची। \n\n\n1- हमेशा जैविक बीज ही काम में लें, ताकि आपको हमेशा मधुर व उत्कृष्ट रस प्राप्त हो जो विटामिन और खनिज से भरपूर हो। रात को सोते समय लगभग 100 ग्राम गेहूँ एक जग में भिगो कर रख दें।\n\n2- सभी गमलों के छेद को एक पतले पत्थर के टुकड़े से ढक दें। अब मिट्टी और खाद को अच्छी तरह मिलाएं। गमलों में मिटटी की डेढ़ दो इंच मोटी परत बिछा दें और पानी छिड़क दें। ध्यान रहे मिट्टी में रासायनिक खाद या कीटनाषक के अवशेष न हों और हमेशा जैविक खाद का ही उपयोग करें। पहले गमले पर रविवार, दूसरे गमले पर सोमवार, इस प्रकार सातों गमलो पर सातों दिनों के नाम लिख दें। \n\n3- अगले दिन गेहुंओं को धोकर निथार लें। मानलो आज रविवार है तो उस गमले में, जिस पर आपने रविवार लिखा था, गेहूँ एक परत के रूप में बिछा दें। गेहुंओं के ऊपर थोड़ी मिट्टी डाल दें और पानी से सींच दें। गमले को किसी छायादार स्थान जैसे बरामदे या खिड़की के पास रख दें, जहां पर्याप्त हवा और प्रकाश आता हो पर धूप की सीधी किरणे गमलों पर नहीं पड़ती हो। अगले दिन सोमवार वाले गमले में गेहूँ बो दीजिये और इस तरह रोज एक गमले में गेहूँ बोते रहें। \n\n4- गमलों में रोजाना कम से कम दो बार पानी दें ताकि मिट्टी नम और हल्की गीली बनी रहे। शुरू के दो-तीन दिन गमलों को गीले अखबार से भी ढक सकते हैं। जब गैहूँ के ज्वारे एक इंच से बड़े हो जाये तो एक बार ही पानी देना प्रयाप्त रहता है। पानी देने के लिए स्प्रे बोटल का प्रयोग करे। गर्मी के मौसम में ज्यादा पानी की आवश्यकता रहती है। पर हमेशा ध्यान रखे कि मिट्टी नम और गीली बनी रहे और पानी की मात्रा ज्यादा भी न हो। \n\n5- सात दिन बाद 5-6 पत्तियों वाला 6-8 इन्च लम्बा ज्वारा निकल आयेगा। इस ज्वारे को जड़ सहित उखाड़ ले और पानी से अच्छी तरह धो लीजिए। इस तरह आप रोज एक गमले से ज्वारे तोड़ते जाइये और रोज एक गमले में ज्वारे बोते भी जाइये ताकि आपको निरन्तर ज्वारे मिलते रहे। \n\n6- अब धुले हुए ज्वारों की जड़ काट कर अलग कर दें तथा मिक्सी के छोटे जार में थोड़ा पानी डालकर पीस लें और चलनी से गिलास में छानकर प्रयोग करे। ज्वारों के बचे हुए गुदे को आप त्वचा पर निखार लाने के लिए मल सकते हैं। आप हाथ से घुमाने वाले ज्यूसर से भी ज्यूस निकाल सकते हैं।\n\nज्वारे का रस सामान्यतः 60-120 एमएल प्रति दिन या प्रति दूसरे दिन खाली पेट सेवन करना चाहिये। यदि आप किसी बीमारी से पीड़ित हैं तो 30-60 एमएल रस दिन मे तीन चार बार तक ले सकते हैं। इसे आप सप्ताह में 5 दिन सेवन करें। कुछ लोगों को शुरू में रस पीने से उबकाई सी आती है, तो कम मात्रा से शुरू करें और धीरे-धीरे मात्रा बढ़ायें। ज्वारे के रस में फलों और सब्जियों के रस जैसे सेब फल, अन्नानास आदि के रस को मिलाया जा सकता है। हां इसे कभी भी खट्टे रसों जैसे नीबू, संतरा आदि के रस में नहीं मिलाएं क्योंकि खटाई ज्वारे के रस में विद्यमान एंजाइम्स को निष्क्रिय कर देती है। इसमें नमक, चीनी या कोई अन्य मसाला भी नहीं मिलाना चाहिये। ज्वारे के रस की 120 एम एल मात्रा बड़ी उपयुक्त मात्रा है और एक सप्ताह में इसके परिणाम दिखने लगते हैं। डॉ॰ एन विग्मोर ज्वारे के रस के साथ अपक्व आहार लेने की सलाह भी देती थी।\n\nगेहूँ के ज्वारे चबाने से गले की खारिश और मुंह की दुर्गंध दूर होती है। इसके रस के गरारे करने से दांत और मसूड़ों के इन्फेक्शन में लाभ मिलता है। स्त्रियों को ज्वारे के रस का डूश लेने से मूत्राशय और योनि के इन्फेक्शन, दुर्गंध और खुजली में भी आराम मिलता है। त्वचा पर ज्वारे का रस लगाने से त्वचा का ढीलापन कम होता है और त्वचा में चमक आती है। \n\n", "id": "447877", "title": "गेहूँ के जवारे"}
{"url": "https://hi.wikipedia.org/wiki?curid=447882", "text": "क्रस्टेशिया\n\nकठिनी या क्रस्टेशिया (Crustacea) जीवजगत्‌ में संधिपाद जीवों (फ़ाइलम ऑर्थ्रोपोडा, phylum Arthropoda) का एक मुख्य विभाग है, जिसमें बड़े केकड़ (Crabs), झींगे (Prawns), चिंगट (श्रृंप, Shrimp), प्रचिंगट (क्रे-फ़िश, cray-fish), महाचिंगट (लॉब्स्टर, lobster), खंडावर (बार्नेकिल, barnacle), काष्ठ यूका (वुड लाउस, wood louse) तथा जलपिंशु (वाटर फ़्ली, water flea) इत्यादि हैं, परंतु इसके सबसे छोटे जीवों को देखने के लिए अणुवीक्षण यंत्र का सहारा लेना पड़ता है। कठिनी की भिन्न-भिन्न जातियों के आकर प्रकार में बहुत ही अंतर होता है जिस कारण इसकी संक्षिप्त परिभाषा देना अत्यंत कठिन है। कठिनी का प्रत्येक लक्षण, विशेषकर इसके पराश्रयी तथा उच्च विशेष जीवों में तो, पूर्ण रूप से किसी न किसी प्रकार बदल जाता है।\n\nक्रस्टेशिया शब्द का उपयोग प्रारंभ में उन जीवों के लिए किया जाता रहा है जिनका कवच कठोर तथा नम्य हो। इसके विपरीत दूसरे जीव वे हैं जिनका कवच तथा भंगुर होता है, जैसे सीप तथा घोंघे इत्यादि। परंतु अब यह ज्ञात है कि सब संधिपाद जीवों का बहि:कंकाल (Fxoskeleton) कठोर तथा नम्य होता है। इस कारण अब कठिनी को अन्य लक्षणों के पृथक किया जाता है। इस वर्ग के जीव प्राय: जलनिवासी होते हैं और संसार में कोई भी ऐसा जलाशय नहीं है जहाँ इनकी कोई न कोई जाति न पाई जाती हो। इस कारण कठिनी वर्ग के जीव प्राय: जलश्वसनिका (गिलस, gills) अथवा त्वचा से श्वास लेते हैं। इनमें दो जोड़ी श्रृंगिका (Antennae) जैसे अवयव मुख के सामने और तीन जोड़ी हनु (mandibles) मुख के पीछे होते हैं।\n\nकठिनी वर्ग के मुख्य परिचित जीव तो झींगें और केकड़े हैं जिनका उपयोग मानव अपने खाद्य रूप में करता है, परंतु इनसे कहीं अधिक आर्थिक महत्व के इसके निम्न जीव ऐंफ़िपाड्ज़, (Amphipods), आइसोपाइड्ज़, (Isopods) इत्यादि, हैं जो उथले जलाशयों में समूहों में रहते हुए सम्मार्जक का काम करते हैं। इन निम्न जीवों का भोजन दूसरे जीव तथा वनस्पतियों की त्यक्त वस्तुएँ हैं और साथ ही यह स्वयं उच्च प्राणियों, जैसे मत्स्य इत्यादि, का भोजन बनते हैं। इसके कई तलप्लावी सूक्ष्म जीव ऐसे भी हैं जिनके समूह मीलों तक सागर के रंग को बदल देते हैं, जिससे मछुओं को उचित मत्स्यस्थानों का ज्ञान हो जाता है। इस प्रकार यह मत्स्य का भोजन बनकर और साथ ही मछुओं की सहायता करके आर्थिक लाभ पहुँचाते हैं।\n\nइस वर्ग के जीवों का कवच दूसरे संधिपाद जीवों के समान ही खंडों के समूहों में विभाजित रहता है, परंतु इनमें से प्राय: कुछ खंड एकीभंजित भी हाते हैं। प्रत्येक खंड कवच अँगूठी के समान होता है, जो अपने अगले तथा पिछले खंड के साथ नम्य इंटेगुमंट (Integument) से जुड़ा रहता है। प्रत्येक खंड का चाप सदृश पृष्ठीय (borsal) पट्ट, स्टर्नम्‌ (Sternum) कहलाता है और टर्गम के दोनों पार्श्व भाग, जो पट्टों के रूप में रहते हैं, प्लूरा (Pleura) कहलाते हैं। प्रत्येक खंड के स्टर्नम के साथ एक जोड़ी अंग जुड़े रहते हैं। शरीर का अंतिम खंड, जिसपर गुदा होती है, अंगहीन रहता है और टेल्सन (्च्रड्ढथ्द्मदृद) कहलाता है। आधुनिक कठिनी में कोई भी ऐसा जीव नहीं मिलता जिसमें प्रत्येक खंड एक दूसरे से स्पष्टतया पृथक हो। उदाहरणार्थ, झींगे के शरीर के अग्रभाग का कवच अविभाजित तथा नालाकार होता है और कैरापेस (Carapace) कहलाता है। इसके खंडों की संख्या का अनुमान इस भाग के साथ जुड़े अवयवों की संख्या से लगाया जाता है। इस भाग में संयुक्त खंडों की संख्या कम से कम छह मानी गई है जिसमें नैत्रिक खंड भी सम्मिलित हैं। इस भाग को सिर कहते हैं। जब इस भाग में इससे अधिक खंड सम्मिलित रहते हैं तब इसके बादवाले खंडों के अवयव अगले अवयवों से पूर्णत: पृथक होते हैं। सिर के पीछे के खंडों को शरीर के दो भागों, वक्ष (Thorax) तथा उदर (Abdomen) में बाँटा गया है, जिनको उनके विभिन्न अवयव एक दूसरे से पृथक करते हैं। परंतु उच्च कठिनी मैलाकाँस्ट्राका (Malacostraca) इत्यादि में वक्ष के खंड सिर में सम्मिलित हो जाते हैं। तब इस संयुक्त भाग को शीर्शोवक्ष (Cephalothorax) के नाम से अभिहित करते हैं। इस प्रकार कैरापेस का रूप भी भिन्न-भिन्न कठिनी जीवों में अनेक प्रकार पाया जाता है। यह ब्रैंकिओपोडा (Branchiopoda) और ऑस्ट्राकोडा (Ostracoda) में बाइवाल्व कवच के रूप में शरीर तथा अंगों को पूर्णतया ढके रहता है, सिरीपीडिया (Cirripedia) में यह मांसल प्रावार के आकार का होता है और इसे पुष्ट करने के लिए कैल्सियमयुक्त (Calcified) पट्ट भी स्थित रहते हैं। ये तो इसके कुछ विशेष रूप हैं, परंतु साधारण नालाकार रूप के कैरापेस में वक्ष के एक से लेकर सारे खंड सिर में सम्मिलित हो सकते हैं। कैरापेस विभिन्न कठिनियों में से प्राय: सभी में पाया जाता है। केवल एनोस्ट्राका (Anostraca) ही जीव हैं जिनमें कैरापेस नहीं होता।\n\nकठिनी के शरीर की संपरिवर्तित चरम सीमा इसके पराश्रयी तथा स्थगित जीवों में पाई जाती है। खंडावर अपनी प्रौढ़ावास्था में अपने सिर से मूलबद्ध रहते हैं और साथ ही उनमें रेडियल सममिति की ओर प्रवृत्ति होती है जिसका कारण इनका स्थगित जीवन है। पराश्रयी जीवों में शरीरखंड लुप्त हो गए हैं और शरीर का आकार भी पूर्ण रूप से परिवर्तित हो गया है। इसका उदाहरण राइज़ोसेफ़ाला (Rhyzocephala) है, जिसमें कठिनी के लक्षण तो क्या, संधिपाद जीवों का भी कोई लक्षण प्रौढावस्था में नहीं दिखाई देता।\n\nकठिनी जीव मुख्यत: जलनिवासी हैं। इस कारण अनुमान किया जाता है कि इस वर्ग के पूर्वज का शरीर समान खंडों में विभाजित था और प्रत्येक खंड पर एक जोड़ी अंग जुड़े थे। इनका प्रत्येक अवयव प्रचलन, भोजनप्राप्ति, श्वसन तथा ज्ञानग्रहण आदि सब कार्य साथ-साथ करता था। ट्राइलोबाइटा (Trilobita) में अवयवों की ऐसी ही व्यवस्था मानी गई है, परंतु यह उपवर्ग लुप्त हो गया है। अभी तक अधुनिक कठिनी में किसी भी ऐसे जीव का पता नहीं चला जिसके अवयवों में ये चारों कार्य साथ होते हों। इसके सिर के अंग तो भिन्न-भिन्न विशेष कार्यों के लिए उपयुक्त होते हैं, परंतु ब्रैंकिओपोडा के धड़ के अवयव एक समान होते हैं और कुछ सीमा तक माना जा सकता है कि इनसे चारों कार्य होते हैं। अन्यथा अंगों की विशेषता कठिनी में कई उपायों से उन्नति कर गई है, क्योंकि यह विदित है कि जो अंग कुछ कठिनियों में एक कार्य करते हैं वे ही किसी दूसरी कठिनी में उसके विपरीत कोई अन्य कार्य करते हैं। कठिनी के भीतर का विकास मुख्यत: इन अंगों के ही कर्तव्य में नियंत्रण पर आधारित है।\n\nचाहे कठिनी के अवयव किसी भी कार्य के लिए उपयोजित हों और उनके आकार में चाहे कितनी विभिन्नता क्यों न हो, इनकी बनावट मुख्यत: द्विशाखी (Biramus) होती है। प्रत्येक अवयव का आधारित वृत्त द्विखंडी होता है और इसे सिंपॉड या प्रोटोपोडाइट (protopodite) कहते हैं और इसके ऊपरी खंड से दो शाखाएँ एंडोपोडाइट (Endopodite) और एक्सोपोटाइड (Exopodite) निकलती हैं। इस प्रकार के मूल आधारित अवयव को स्टीनोपोडियम (Stenopodium) कहते हैं। ऐसे साधारण द्विशाखी अवयव कोपीपॉड (Copepod) के प्लवन पद, मैलाकॉस्ट्राका के उदर अंग इत्यादि हैं और ऐसे ही अंग पूर्वज डिंभ (लार्वा) में भी, जिसे नॉप्लिअस (Nauplius) कहते हैं, पाए जाते हैं। इसी प्रकार के अवयव दूसरे कठिनी जीवों में विशेष कार्यों के लिए विभिन्न रूप धारण कर लेते हैं।\n\nकठिनी के नेत्र दो प्रकार के होते हैं मध्यम (median) तथा संयुक्त (compound) नेत्र। अति सरल मध्यम नेत्र नॉप्लिअस और अनेक वयस्क कठिनियों में रहते हैं, परंतु मैलाकॉस्ट्राका में ये लुप्त हो जाते हैं और इनमें संयुक्त नेत्र ही कार्यशील नेत्र होते हैं। संयुक्त नेत्र प्राय: एक जोड़ी होते हैं, जो कुछ जीवों के अवृंत (sessile) और कई एक में वृंतयुक्त (stalked) रहते हैं। नेत्रवृंत (Eye-stalk) को सिर का अवयव माना गया है, परंतु यह संदेहात्मक है। कारण, परिवर्धन में यह दूसरे अंगों में बहुत पश्चात्‌ उदित होते हैं।\n\nप्रथम श्रृंगिकाएँ (ऐंटेन्यूल्ज़, Antennules), जो मुख के सामने रहती है, दूसरे खंड के अवयव मानी गई हैं। यह नॉप्लिअस तथा सब उपजातियों के जीवों में, केवल मैलाकॉस्ट्राका के अतिरिक्त, एकशाखी होती हैं। इनका मुख्य कार्य संवेदक है, परंतु अनेक डिंभों और वयस्क कठिनियों में ये प्लवन के कार्य में भी आती हैं और अनेक नर श्रृंगिका से मादा को पकड़ते भी हैं। सिरोपीडिया में सीमेंट ग्रंथियों (Cement-glands) के छिद्र इन्हीं अवयवों पर होते हैं, जिनकी सहायता से इनके वयस्क स्थगित होते हैं। यद्यपि द्वितीय श्रृंगिका (ऐंटेना) मुख के आगे स्थित रहती है, तथापि वास्तव में इसका स्थान मुख के पीछे था। नॉप्लिअस में इसका स्थान मुख के पार्श्व में रहता है और यह भोजन को मुख की ओर लाने में सहायता देती है। इसके शेष कार्य प्रथम श्रृंगिका के समान होते हैं। मेलाकॉस्ट्राका में इसकी एक शाखा बहुसंधिमान कशांग (फ़्लैजेलम, Flagellum) के आकार की होती है और इसका कार्य केवल संवेदन ग्रहण है, परन्तु दूसरी शाखा का आकार चपटे पट्ट के समान होता है और यह प्लवन में संतोलन का कार्य भी करती है।\n\nनॉप्लिअस तथा वयस्का कोपीपोडा, आइसोपोडा (Isopoda) इत्यादि में अधोहनु (मैंडिबल, Mandible) भी द्विशाखी होते हैं और भोजनप्राप्ति में सहायता करते हैं, परंतु बहुतेरे कठिनियों में अधोहनु शक्तिमान हनु का रूप धारण कर लेते हैं और इनकी सतह दाँत और कंडों (Spines) से सुसज्जित होती है। पराश्रयी कठिनी के अधोहनु बेधन के लिए नलाकार शुंड (proboscis) के सदृश होते हैं। उपभंजक (मैक्सिलूला, Maxillula) तथा उपजंभ (मैक्सिला, Maxilla), या प्रथम और द्वितीय मैक्सिला, सदा पत्तियों के समान चपटे होते हैं और इनके वृंतोपांग (प्रोटोपोडाइट, Protopodite) पर हनु की शाखिकाएँ स्थित रहती हैं। ये तीनों मुख के पिछली हनु हैं।\n\nसिर के पीछेवाले अंगों में ब्रैंकिओपोडा, कोपीपोडा इत्यादि में आपस में कोई विशेष भिन्नता नहीं होती और ये अंग मुख्यत: एक समान होते हैं। इनका आकार मेलाकॉस्ट्राका के उपजंभक (मैक्सिलूला) और उपजंभ (मैक्सिला) में मिलता-जुलता होता है। इस प्रकार के अवयवों को फ़िल्लोपोडिया (Phyllopodea) कहते हैं। परंतु मेलाकॉस्ट्राका के धड़ के अंगों को दो भागों में विभाजित किया जाता है-आठ जोड़ी वक्ष के अवयव (thoracic appendages) तथा छह जोड़ी उदर के अवयव (Abdominal appendages)। ये एक दूसरे से पूर्णतया भिन्न होते हैं। वक्ष के अवयव मुख्यत: गति करने के काम में आते हैं और इसी कारण इनके एंडोपोडाइड (Endopodite), जो इस कार्य में प्रमुख भाग लेते हैं, उसी प्रकार परिविर्तत हो जाते हैं, परंतु इनके एक्सोपोडाइड (Exopodite), जो प्लवन में उपयोगी होते हैं, इनमें लुप्त हो गए हैं। वक्ष के पूर्व एक अथवा दो जोड़ी अवयव प्राय: पदहनु (Foot-jaws) आकार के होते हैं जिस कारण इन्हें अनुपाद (मैक्सीिलीपीड्ज़ Maxillipedes) नाम दिया गया है। उदर के अंग सदा द्विशाखी और प्लवन में उपयोगी हैं। अंतिम उदरांग (टेल्सन, telson) के सहयोग से पूँछ मीनपक्ष (tail-fin) का आकार धारण करके जीव को विशेष प्रकार से उलटने में सहायता देती है।\n\nअधिकतर निम्न कठिनी शरीतल से साँस लेते हैं, परंतु जिन जीवों का बहि:कंकाल (Exoskeleton) अधिक कठोर हो गया है वे श्वसन कार्य अपने उन शरीरस्थानों से करते हैं जहाँ का तल क्षीण रह गया है, जैसे कैरापेस (Carapace) का अस्तर; अथवा यह काम विशेष इंद्रियों द्वारा होता है, जिनको जलश्वसनिका (गिल्ज़) कहते हैं। जलश्वसनिका वक्ष (Thorax) या उसके अंगों पर स्थित शाखिकाएँ (branchlets) हैं जिनका आकार चपटा होता है और जिनकी सूक्ष्म भीतों के भीतर रुधिर प्रवाहित होता रहता है। डेकापोडा (Decapoda) में जलश्वनिकाएँ अपनी स्थिति के आधार पर तीन श्रेणियों में रखी गई हैं-वक्षांगमूल की शाखिकाएँ (Prodobranch), वक्षांगों के समीप की शाखिकाएँ (Arthrobranch) तथा ब्रैंकियल मंडल (pleurobranch) भीतरी भाग जो केरापेस से ढके रहते हैं। थलनिवासी कठिनी, जैसे केकड़े इत्यादि, वायुश्वसन के लिए अनुकूलित होते हैं-इनके ब्रैकियल मंडल के अस्तर का तल फेफड़ों का कार्य करता है। अन्य जीवों में, जैसे आइसोपोडा (Isopoda), काष्ठयूका (wood-lice) इत्यादि में, उदरांगों में शाखाविन्यस्त वायु भरी नलिकाएँ पाई जाती हैं, जो कीट तथा अन्य स्थलजीवों की श्वासनलियों (trachea) के समान होती हैं।\n\nकठिनियों में आहारनली (Alimentary canal) प्रतिपृष्ठ मुख से लेकर अंत तक पूर्ण शरीर में सदैव सीधी रहती है। परंतु इस वर्ग के कुछ ऐसे जीव भी हैं जिनमें यह न्युदेष्टित (Twisted) अथवा कुंडलित भी पाई जाती है। अन्य संधिपाद जीवों के समान यह भी तीन भागों में विभाजित रहती है। अग्रांत्र (स्टोमोडियम, Stomodaeum) तथा पश्चांत्र (प्रॉक्टोडियम, Procctodaeum), जिनके छिद्र मुख तथा गुदा हैं और जिनका आंतरिक तल काइटिन (chitin) से, जो बाह्य शरीर के काइटिन के साथ संलग्न रहता है, आच्छादित रहते हैं। तीसरा भाग मध्यांत्र (mesenteron, midgut) है, जो इन दोनों के मध्य में रहता है। अग्रांत्र की पेशियाँ प्रबल होती हैं और इनके अंतरीय तल पर बाल, काँटे तथा दाँत इत्यादि विकसित रहते हैं। मेलाकॉस्ट्राका में यह भाग आमाशय बनाता है, जिसमें जठर, पेषणी तथा छानन उपकरण खाद्य रसों को कणों से अलग करने के लिए विशेष साधन रहते हैं। परंतु पेषणी तथा छाननी प्राय: हृदीय (कार्डियक, cardiac) तथा निजठरीय (पाइलोरिक, Pyloric) विभागों में पृथक रहते हैं। मध्यांत्र के अगले सिरे पर एक जोड़ी या अधिक यकृत (hepatic) उंडुक (सीकम, द्र) रहते हैं जिनका कार्य अवशोषण तथा स्राव हैं और जिनमें से शाखा निकलकर यकृत भी बना सकती है। डेकापोडा में यकृत ग्रंथि (Hepam-pancreas) प्राय: सारे आवश्यक एंज़ाइम (enzyme) बनाती है और साथ अपनी गुहा से वंचित पदार्थों का शोषण भी करती हैं। इसी में भोजन ग्लाइकोजन (Glycogen) के रूप में संचित होता है। कुछ डेकापोडा में मध्यांत्र बहुत छोटी होती है जिसके कारण आहारनली केवल अग्र तथा पश्च आंत्र की बनी विदित होती है। पराश्रयी कठिनी जीवों में आहारनली या तो नाममात्र की होती है अथवा उसका बिलकुल अभाव होता है।\n\nअन्य संधिपाद जीवों की भाँति कठिनियों में भी रुधिर शरीरगुहा (Haemocoele) तथा गंतिकाओं (Sinuses) में प्रवाहित होता है। हृदय भी अन्य संधिपादों की भाँति आहारनली के पृष्ठी हृदयावरण (pericardium) के भीतर स्थित रहता है। ब्रैंकिओपोडा, आस्ट्राकाडा (Ostracoda) तथा कुछ मेलाकॉस्ट्राका में हृदय प्राय: शरीर की पूरी लंबाई के बराबर होता है और शरीर के अंतिम भाग खंड के अतिरिक्त प्रत्येक खंड में इसमें एक जोड़ी कपाटयुत अंध्र (valvular ostia) होता है, जो हृदयावरण से जा मिलता है। अन्य कठिनियों में हृदय की लंबाई प्राय: कम होती है। धमनियाँ हृदय से निकलकर रुधिरस्थानों में खुलती हैं, जहाँ से रुधिर शरीर के प्रत्येक भाग तथा अंग से होता हुआ हृदयावरण में आता है। रुधिर को आक्सीजनयुक्त करने के लिए जलश्वसनिका इसी भाग में स्थित रहती है। अनेक कठिनी ऐसे भी हैं जिनमें हृदय नहीं होता, जैसे सिरीपीडिया (Cirripedia), कोपीपोडा इत्यादि और इनमें रुधिरवहन शरीर तथा आहरनली के संचालन की सहायता से होता है।\n\nकठिनियों का रुधिर हलका तरल पदार्थ होता है जिसमें ल्यूकोसाइट (Leucoyte) मिला रहता है और ऐंटोमेस्ट्राका में हीमोग्लोबिन (hemoglobin) भी उपस्थित रहता है।\n\nकठिनी की मुख्य उत्सर्जन इंद्रियाँ श्रृंगिका संबंधी (ऐंटेनैल, antennal) तथा उपभंज संबंधी (मैक्सीलरी, maxillary) दो जोड़ी ग्रंथियाँ हैं जो इन्हीं नामों के अंगों के आस्थानों पर खुलती हैं। दोनों ग्रंथियों का पूर्ण विकास कभी भी किसी जाति की एक अवस्था में एक साथ नहीं मिलता, अतएव जीवन के इतिहास में भिन्न-भिन्न अवस्थाओं में एक के पश्चात्‌ दूसरी ग्रंथि कार्यशील होती है। उदाहरणार्थ, झींगे तथा दूसरे दशपादों (डेकापोडा, Decapoda) की वयस्क अवस्था में श्रृंगिका संबंधी ग्रंथि कार्यशील होती है और इनके डिंभ (लार्वा) में उपजंभ संबंधी। परंतु अधिकतर कठिनियों में इसके विपरीत दशा होती है। इनमें इन दोनों ग्रंथियों की रचना एक समान होती है।\n\nप्रत्येक ग्रंथि में तीन मुख्य भाग होते हैं : 1. अंतस्यून (ऐंड सैक, end sac), जो देहगुहा (सीलोम, Coelome) का अवशेष तथा क्षीण भीतवाला भीतरी भाग है, 2. उत्सर्गी नलिका (Excretory duct) तथा 3. परिवर्तित बहिर्गमन प्रणाली (Ureter), जो अंतस्यून से जुड़ी रहती है और जिसका एक भाग ग्रंथमान भीतवाली (Glandular plexus) उत्सर्गी नलिका है। उत्सर्गी नलिका का अधर भाग तथा बहिर्गमन प्रणाली दोनों बड़ी होकर संग्राही मूत्राशय (Renal sac) बनाती हैं।\n\nकेंद्रीय तंत्रिकातंत्र का सामान्य रूप भी अन्य संधिपाद जीवों की भाँति होता है। मस्तिष्क का संयोग प्रतिपृष्ठीय तंत्रिकारज्जु के साथ परिग्रसिका संयोजक (Oesophageal connective) के द्वारा रहता है। प्रतिपृष्ठीय तंत्रिका रज्जु गुच्छिकाओं (गैंग्लिया, Ganglia) की एक दोहरी श्रृंखला है जिनका आपास में योग संयोजकों (Connectives) तथा समामिलों (कमिशुर्स, Commissures) से होता है। प्राय: चार जोड़ी भ्रूणीय गुच्छिकाएँ (Embryonic ganglia) आपस में मिलकर मस्तिष्क बनाती हैं और नेत्र गुच्छिका (Optic ganglia) भी इसी में सम्मिलित है।\n\nकठिनी में तंत्रिका तंत्र की अवस्था में संधिपादों की आदर्श दशा से लेकर अत्यंत संक्रेदीय दशा तक की पूर्ण श्रेणी मिलती है। आदिम ब्रैंकिओपोडा में प्रतिपृष्ठ गुच्छिकाओं की श्रृंखला (Ventral Ganglionic chain) सीढ़ियों के आकार की होती है जैसी कुछ ऐनीलिड्ज़ (Annelids) में पाई जाती है और जिसमें श्रृंखला के दोनों भाग एक दूसरे से पृथक रहते हैं। अन्य कठिनी समूहों में प्राय: श्रृंखला के दोनों भागों का आपस में संरोहण हो जाता है, साथ ही, गुच्छिकाएँ भी एक दूसरे के समीप आकर सायुज्जित हो जाती हैं। इस श्रेणी की अंतिम दशा में, जो केकड़ों में पाई जाती है, केवल गुच्छिकाओं का एक समूह ही दिखाई देता है।\n\nस्वतंत्र तथा कर्मण्य जीवों के समान बहुधा कठिनी में भी लिंग पृथक होते हैं, परंतु सिरीपीडिआ तथा अनेक पराश्रयी आइसोपोडा के जीव द्विलिंगी भी होते हैं। ये पूर्वपुंपक्व (प्रोटैड्रस, protandrous) होते हैं जिनमें पुल्लिंग अंगों का परिवर्धन (development) स्त्रीलिंग अंगों से पहले होता है। सिरीपीडिया में सूक्ष्म संपूरक नर भी परजीवियों के समान इस जाति के साधारण अथवा द्विलिंगी जीवों के साथ प्राय: चिपके रहते हैं, क्योंकि इनके पुल्लिंग अंग पूर्णरूप से गर्भाधान (निषेचन क्रिया) नहीं कर सकते। अनेक ब्रैंकिओपोडा तथा आस्ट्रेकोडा में अनिषेक जनन (पारथेनोजेनेसिस, parthenogenesis) भी होता है। लैंगिक द्विरूपता (sexual demorphism) भी इनमें सामान्यत: पाई जाती है। नर में मादा को पकड़ने के लिए विशेष अंग भी रहते हैं, जो शरीर के किसी भाग से संपरिवर्तित होकर इस कार्य के लिए उपयोगी हो जाते हैं। उच्च दशपादों में नर प्राय: स्त्री से बड़े होते हैं, परंतु अन्य समूहों में व्यवस्था इसके विपरीत होती है।\n\nदोनों लिंगों के जननपिंड (Gonads) सदा एक जोड़ी नाल इंद्रियाँ होती हैं, जो आहारनली के पृष्ठ पर (dorsal) एक दूसरे से जुड़ी रहती हैं। ये साधारण अथवा शाखायुक्त भी हो सकती हैं और इनसे नलिकाएँ उत्पन्न होकर शरीर के प्राय: मध्य से बाहर की ओर खुलती हैं। सिरीपीडिया में और कुछ क्लैडोसिरा (Cladocera) के नर में यह छिद्र शरीर की सीमा पर रहते हैं, परंतु इनकी मादा में यह छिद्र वक्ष के प्रथम खंड पर स्थित रहते हैं और मेलाकॉस्ट्राका में भी दोनों लिंगों में छिद्र इसी स्थान पर रहते हैं।\n\nकठिनी के अंडजनन से जो डिंभ (लार्वा) बहुलसंख्या में उपलब्ध होते हैं वे वयस्क से पूर्णत: भिन्न होते हैं। वयस्क अवस्था धारण करने के पूर्व जीव को विभिन्न डिंभों की एक श्रेणी पार करनी पड़ती हैं जिसमें प्रथम डिंभ नॉप्लअस लार्वा कहलाता है। प्रत्येक कठिनी इस अवस्था को अवश्य पार करता है चाहे वह स्वच्छंद प्लावित (free swimming) अवस्था में उत्पन्न हो अथवा भ्रूणित (embryonic) में। प्रारूपिक अवस्था में यह डिंभ अखंडित (unsegmented) अंडाकार होता है, जिसमें तीन जोड़ी अवयव रहते हैं और जो वयस्क के ऐंटेन्यूल्ज़ (antennules), ऐंटेनी (antennae) और मैडिबल्ज़ (mandibles) बन जाते हैं। इसके प्रथम जोड़ी द्विशाखी (biramu) होते हैं और ये सब नॉप्लिअस को प्लवन में सहायता देते हैं। द्विशाखी अवयव भोजन को मुख में पहुँचाने का कार्य भी करते हैं। इसके मुख के सामने एक बड़ा सा उदोष्ठ (लेब्रम, Labrum) रहता है। डिंभ के आंत्र के तीनों भाग अग्रांत्र (Fore-gut), मध्यांत्र (Midgut) तथा पश्चांत्र (Hindgut) रहते हैं। आस्ट्राकोडा में नॉप्लिअस अंडजनन (hatching) के समय संपरिवर्तित होता है, क्योंकि इसमें बाइवाल्व (Bivalved) कैरोपेस परिवर्धित रहती है।\n\nनिम्न जाति के कठिनियों में नॉप्लिअस का परिवर्तन क्रमश: होता है, जिसमें खंड एक-एक करके, पीछे से आगे, अंतिम खंड (टेल्सन) में जुड़ते जाते हैं। तब इन खंडों में अवयव उत्पन्न होने लगते हैं। इस प्रकार इसकी अवस्था अन्य रूपों में परविर्तित हो जाती है जिमें मेटानॉप्लिअस (Metanauplius), साइप्रिस (Cypris), ज़ोइया (Zoea), फ़िल्लोसोमा (Phyllosoma), मेगालोपा (Megalopa) इत्यादि उल्लेखनीय हैं। अधिकतर ये सारी अवस्थाएँ स्वच्छंद तलप्लावी होती हैं। केवल अलवण जल (Fresh water) के प्रचिंगट (Crayfish) तथा नदियों के झींगे ही ऐसे जीव हैं जिनके परिवर्धन में विशेष रूपांतर नहीं होता।\n\nइस वर्ग के जीवों की रचना में दूसरे वर्गों से कहीं अधिक अनेकरूपता पाई जाती है। इस कारण इनका वर्गीकरण, जिसमें आपस की समानताओं पर विशेष ध्यान रखा जाता है, अति जटिल है। इस वर्ग को निम्नलिखित उपवर्गों में विभाजित किया गया है जिनके साथ उनके मुख्य गणों (आर्डर्स) के नाम भी अंकित हैं :\n\nउपवर्ग : ब्रैंकिओपोडा-(Branchiopoda)\n\nगण : ऐनोस्ट्राका (Anostraca), नोटोस्ट्राका (Notostraca), कौंकोस्ट्राका (Conchostraca) तथा क्लैडोसिरा (Cladocera)।\n\nउपवर्ग : औस्ट्राकोडा-(Ostracoda)\n\nगण : माइओडोकोपा (Myodocopa) तथा पोडाकोपा (Podacopa)\n\nउपवर्ग : कापीपोडा-(Copepoda)\n\nगण : साइक्लोपाइडिआ (Cyclopidea), लरनीओपोडाइडिया (Lernaeopodidea), केलिगाइडा (Caligiida), केलेनाइडा (Calaniida) इत्यादि।\n\nउपवर्ग : ब्रैंक्यूरा-(Branchiura)\n\nगण : आर्गुलाइडिया (Argulidea)।\n\nउपवर्ग : सिरीपीडिया-(Cirripedia)\n\nगण : थोरैसिका (Thoracica), ऐक्रोथोरैसिका (Acrothoracica), ऐस्कोथोरैसिका (Ascothoracica), एपोडा (Apoda) तथा रोइज़ोसेफ़ाला (Rhizocephala)।\n\nउपवर्ग : मेलाकॉस्ट्राका-(Malacostraca)\n\nविभाग : फ़िल्लोकेरीडा (Phyllocarida)-गण : निबेंलिएशि (Nebaliacea)\n\nविभाग : सिंकेरिडा (Syncarida)-गण : ऐनैसपिडेशिया (Anaspidacea)\n\nविभाग : पेराकैरिडा (Peracarida)-गण : माइसिडेशिया (Mysidacea), कुमेसिया (Cumacea), टैनाइडेशिया (Tanaidacea), आइसोपोडा (Isopoda) तथा ऐंफ़िपोडा (Amphipoda)।\n\nविभाग : यूकेरीडा (Eucarida)-गण : युफ़ॉसिएशिया (Euphausiacea) तथा डेकापोडा (Decapoda)।\n\nविभाग : हॉप्लोकेरीडा (Hoplocarida)-गण : स्टोमैटोपोडा (Stomatopoda)।\n\n", "id": "447882", "title": "क्रस्टेशिया"}
{"url": "https://hi.wikipedia.org/wiki?curid=447886", "text": "कठ\n\nकठ नाम पाणिनि के अष्टाध्यायी में प्राप्त होता है। एक मुनिविशेष का भी नाम 'कठ' था। यह वेद की कठ शाखा के प्रवर्तक थे। पतंजलि के महाभाष्य के मत से कठ वैशंपायन के शिष्य थे। इनकी प्रवर्तित शाखा 'काठक' नाम से भी प्रसिद्ध है। आजकल इस शाखा की वेदसंहिता नहीं प्राप्त होती। काठक शाखाध्यायी भी 'कठ' कहलाते हैं। इनसे सामवेद के कालाप और कौथुम शाखीय लोगों का मिश्रण हुआ।\n\nवाल्मीकि रामायण के कठकालाप एक स्थान प्रयुक्त हैं (ये चेम कठकालापा बहवो दण्डमानवा:, अयो. 32। 18)। कठोपनिषद् से भी इनका संबध है। यह कृष्ण यजुर्वेद की कठ शाखा के अंतर्गत आता है।\n\nसिकंदर के विजयाभियान के इतिहासकारों ने भी इनका 'कथोई' नाम से उल्लेख किया है। कठ जाति के लोग इरावती (रावी) नदी के पूर्वी भाग में बसे हुए थे जिसे आजकल पंजाब में 'माझा' कहा जाता है। सिकंदर के आने पर कठों ने अपनी राजधानी संगल (अथवा साँकल) के चारों ओर रथों के तीन चक्कर लगाकर शकटव्यूह का निर्माण किया और यूनानी आक्रमणकारी से डटकर लोहा लिया। पीछे से पुरु की कुमक प्राप्त होने पर ही विदेशी साँकल पर अधिकार कर सका। इसयुद्ध में कठों का विनाश हुआ, किंतु इस अवसर पर सिंकंदर इतना खीझ उठा कि साँकल को जीतने के बाद उसने उसे मिट्टी में मिला दिया। कठों के संघ के प्रत्येक बच्चा संघ माना जाता था। संघ की ओर से वहाँ गृहस्थों की संतान के निरीक्षक नियत हाते थे। सुंदरता के वे विकट रूप से पोषक थे। इनकी चर्चा करते हुए ग्रीक इतिहासकारों ने लिखा है कि इस दृष्टि से कट स्पार्त नगर के निवासियों से बहुत मिलते थे। एक महीने की अवस्था के भीतर वे जिस बच्चे को दुर्बल अथवा कुरूप पाते उसे मरवा डालते थे। युद्ध कौशल में उनकी ख्याति सभी जातियों में अधिक थी। ओनेसिक्रितोज़ के अनुसार जाति में सर्वांगसुंदर व्यक्ति को राजा बनाते थे।\n\n", "id": "447886", "title": "कठ"}
{"url": "https://hi.wikipedia.org/wiki?curid=447889", "text": "कच्चान\n\nकच्चान (संस्कृत : कात्यायन) या 'महाकच्चान' पालि भाषा के वैयाकरण तथा बुद्ध भगवान के दस शिष्यों में से एक परम ऋद्धिमान्‌ शिष्य थे, जिनकी प्रशंसा में कहा गया है : \n\n19वीं सदी में ब्रह्मदेश में लिखे गए 'गंधवंसो' के अनुसार महाकच्चान की छह रचनाएँ हैं-\n\nकिन्तु न तो इन ग्रंथों के कर्ता बुद्ध के समकालीन उक्त महाकात्यायन हैं और न वे सब किसी एक ही ग्रंथकार की रचनाएँ हैं। 'नेत्ति गंध' या नीति प्रकरण अनुमानत: प्रथम शती के आसपास की रचना है और उसमें बुद्ध के उपदेशों का वर्गीकरण, पाठों के शास्त्रीय नियम, मंतव्यों की नाना दृष्टियों से सूचियाँ तथा शब्दों की व्याख्या एवं तात्पर्य का निर्णय उपस्थित करने का प्रयत्न किया गया है। इस ग्रंथ पर पाँचवीं सदी में धम्मपाल द्वारा नेत्तिप्रकरणअत्थसंवण्णा नामक अट्ठकथा लिखी गई। पेटकोपदेस में नेत्तिप्रकरण के विषय को कुछ भिन्न रीति से बुद्ध शासन के चार आर्यसत्यों के अनुसार व्यवस्थित किया गया है। इसके कर्ता कच्चान या महाकच्चान पृथक ही प्रतीत होते हैं। वण्णनेत्ति ग्रंथ की कोई विशेष प्रसिद्धि नहीं है। शेष तीन रचनाएँ व्याकरण विषयक हैं।\n\nकच्चान व्याकरण पालि भाषा का प्राचीनतम उपलब्ध व्याकरण है, जिसमें कुल 675 सूत्र हैं। इसकी रचना में संस्कृत के कातंत्र व्याकरण तथा अष्टाध्यायी एवं उसकी काशिकावृत्ति का अनुसरण पाया जाता है। अत: इसका रचनाकाल सातवीं सदी से पूर्व नहीं हो सकता। इसपर विमलबुद्धि द्वारा मुखमत्तदीपनी नामक टीका तथा न्यास 11वीं सदी में रचा गया और उसपर छप्पद आचार्य ने 12वीं सदी में न्यासप्रदीप नामक टीका लिखी। छप्पद की कच्चान व्याकरण पर अलग से भी सुत्तनिद्देस नामक एक टीका है। तत्पश्चात्‌ इस व्याकरण पर स्थविर संघरक्षितकृत संबंधचिंता, संद्धमासिरीकृत सद्दत्‌थ-भेद-चिंता, बुद्धिप्रिय दीपंकरकृत रूपसिद्धि, धर्मकीर्तिकृत बालावतार व्याकरण, नागित्तकृत सद्दतथजालिनी, महायासकृत कच्चानयनभेद और कच्चायनसार, क्यच्वाकृत सद्दबिंदु तथा बालप्पबोधन, अभिनव चुल्लनिरुत्ति, कच्चायनवंदना और धातुमंजूषा नामक टीकाएँ भिन्न-भिन्न कर्ताओं द्वारा क्रमश: 17वीं-18वीं सदी तक रची गईं और उनपर भी अनेक ग्रंथ टीका टिप्पणी के रूप में लिखे गए। इससे कच्चान व्याकरण के महत्व एवं प्रचार का पता चलता है।\n\n", "id": "447889", "title": "कच्चान"}
{"url": "https://hi.wikipedia.org/wiki?curid=447897", "text": "कछारी राज्य\n\nकछारी (असमिया: কছাৰী) मध्यकालीन असम का एक शक्तिशाली राज्य था। असम राज्य के उत्तरी असम-भूटान-सीमावर्ती कामरूप और दरंग जिले वर्तमान कछारी या 'बोड़ो' कबीले का मुख्य निवास स्थान हैं। \n\nअसम राज्य की कुछ नदियों एवं प्राकृतिक विभागों के नाम कछारी मूल के हैं जिससे अनुमान होता है कि अतीत में कछारी कबीले का प्रसार संपूर्ण असम में रहा होगा। सन्‌ 1911 में फ़ादर एंडल ने वास्तविक कछारियों के पड़ोसी राभा, मेछ, धीमल, कोच, मछलिया, लालुंग तथा गारो कबीलियों की गणना भी बृहद् कछारी प्रजाति (रेस) के अंतर्गत की थी और असम के 10,00,000 व्यक्तियों को इस श्रेणी में रखा था। किंतु बाद की जनगणनाओं और नृतात्विक अध्ययन के प्रकाश में यह मत तर्कसंगत प्रतीत नहीं होता।\n\nकछारी मंगोल प्रजाति के हैं। मोटे तौर पर इनका पारिवारिक जीवन पड़ोसी हिंदुओं से अधिक भिन्न नहीं है। जीवननिर्वाह का मुख्य साधन कृषि है। दो प्रकार का धान, 'मैमा' और 'मैसा', दाल, रुई, ईख और तंबाकू इनकी प्रधान फसलें हैं। हाल में ये चाय बगान और कारखानों में मजदूरी पेशे की ओर भी आकृष्ट हुए हैं। खान-पान में खाद्यान्नों के अतिरिक्त सुअर के मांस, सूखी मछली ('ना ग्रान') और चावल की शराब 'जू' का इनमें अधक प्रचलन है। कुछ समय पूर्व तक कछारियों में दूध पीना ही नहीं वरन्‌ छूना भी वर्जित था। मछली मारना पुरुष तथा स्त्री दोनों का धंधा है। किंतु सामूहिक आखेट में केवल पुरुष ही भाग लेते हैं। रेशम के कीड़े पालना और कपड़ा बुनना स्त्रियों का काम है। समाज में स्त्रियों का स्थान सामान्यत: उच्च है।\n\nकछारी बहुत से बहिर्विवाही (एक्सोगैमस) और टोटमी कुलों (क्लैन्स) में विभाजित हैं। प्रत्येक कुल के सदस्यों द्वारा टोटमी पशु का वध वर्जित है। कबीली अंतर्विवाही विधान अचल नहीं है। निकटवर्ती राभा, कोच और सरनिया कबीलों से विवाह संभव है किंतु प्रतिष्ठित नहीं। विधुर अपनी छोटी साली से विवाह कर सकता है और विधवा अधकतर अपने देवर से विवाह करती है। सामान्यताया एकपत्नी कछारियों में भी अधिक धनी वर्ग के पुरष या संतानहीन व्यक्ति बहुपत्नीत्व अपनाते हैं। विवाह के लिए पति पत्नी, दोनों की पारस्परिक सम्मति आवश्यक है। शादी विवाह और संपत्ति से संबंधित सभी झगड़ों का निर्णय गाँव के गण्यमान्य व्यक्तियों की सभा के हाथ में होता है।\n\nकछारियों के धर्म का सर्वप्रधान लक्षण आत्मावाद, अर्थात्‌ भूत प्रेत आदि में विश्वास है। इस विश्वास के मूल में भय की भावना है। कछारी पृथ्वी, वायु और आकाश में दैवी शक्तियों का वास मानते है जिन्हें वे 'मोदई' की संज्ञा देते हैं1 इसमें अधिकांश दुरात्माएँ हैं, जिन्हें व्याधि, अकाल, भूकंप आदि दुर्घटनाओं के लिए उत्तरदायी ठहराया जाता है। पूर्वजपूजा और प्रकृतिपूजा के छिटपुट प्रमाण मिलते हैं किंतु इनका कछारी धार्मिक विश्वासों में अधिक महत्व नहीं है। कछारियों में विशुद्ध कबीली देवी देवताओं की संख्या बहुत कम रह गई है और अनेक हिंदू देवी देवता अपना लिए गए हैं। कबीली देवी देवताओं में 19 गृहदेवता हैं और 65 ग्राम देवता, जिनकी पूजा गाँव से 15-20 गज दूर स्थित बाँसों या पेड़ों के झुरमुट (थानसाली) में की जाती है। जन्म, नामकरण तथा विवाह के अवसरों पर इनकी आराधना ग्राम का पुजारी 'देउरी' या 'देवदाई' करता है। गाँव के ओझा का काम भविष्यवाणी और मामूली झाड़ फूँक द्वारा इलाज करना है। हैजा और महामारी से गॉववालों की रक्षा 'देवयानी' कहलानेवाली आत्माओं के वशीभूत स्त्रियाँ करती हैं। साधारणत: मृतक का दाह-कर्म-संस्कार किया जाता है किंतु अधिक धनी वर्ग में शव गाड़ने की प्रथा पाई जाती है। कछारी विश्वास है कि मृत्यु का अर्थ केवल शारीरिक अवस्था में परिवर्तन है और मृतक की आत्मा नष्ट न होकर परिवर्तित रूप से बची रहती है।\n\n\n", "id": "447897", "title": "कछारी राज्य"}
{"url": "https://hi.wikipedia.org/wiki?curid=447898", "text": "कद्रू\n\nकद्रू (या, कद्रु) दक्ष प्रजापति की कन्या, महर्षि कश्यप की पत्नी। पौराणिक इतिवृत्त है कि एक बार महर्षि कश्यप ने कहा, 'तुम्हारी जो इच्छा हो, माँग लो'। कद्रु ने एक सहस्र तेजस्वी नागों को पुत्र रूप में माँगा (महाभारत, आदिपर्व, 16-8)। श्वेत उच्चैःश्रवा घोड़े की पूँछ के रंग को लेकर कद्रु तथा विनता में विवाद छिड़ा। कद्रु ने उसे काले रंग का बताया। हारने पर दासी होने की शर्त ठहरी। कद्रु ने अपने सहस्र पुत्रों को आज्ञा दी कि वे काले रंग के बाल बनकर पूँछ में लग जाय जिन सर्पों ने उसकी आज्ञा नहीं मानी उन्हें उसने शाप दिया कि पांडववंशी बुद्धिमान राजर्षि जनमेजय के सर्पसत्र में प्रज्वलित अग्नि उन्हें जलाकर भस्म कर देगी। शीघ्रगामिनी कद्रु विनता के साथ उस समुद्र को लाँघकर तुरंत ही उच्चैःश्रवा घोड़े के पास पहुँच गई। श्वेतवर्ण के महावेगशाली अश्व की पूँछ के घनीभूत काले रंग को देखकर विनता विषाद की मूर्ति बन गई और उसने कद्रु की दासी होना स्वीकार किया। कद्रु, विनता तथा कद्रु के पुत्र गरुड की पीठ पर बैठकर नागलोक देखने गए। गरुड़ इतनी ऊँचाई पर उड़े कि सर्प सूर्य ताप से मूर्छित हो उठे। कद्रु ने मेघवर्षा के द्वारा तापशमन करने के लिए इंद्र की स्तुति की।\n", "id": "447898", "title": "कद्रू"}
{"url": "https://hi.wikipedia.org/wiki?curid=447903", "text": "कट्ठा\n\nकट्ठा भारत और बांग्लादेश में भूमि का क्षेत्रफल की पारम्परिक ईकाई है। २० कट्ठा मिलाकर १ बीघा होता है।\n\nएक कट्ठा लगभग 720-वर्ग-फुट (67 वर्ग मीटर) होता है। इस ईकाई का अब भी जनसामान्य द्वारा प्रयोग किया जाता है।\n", "id": "447903", "title": "कट्ठा"}
{"url": "https://hi.wikipedia.org/wiki?curid=447907", "text": "कपूर कचरी\n\nकपूरकचरी ज़िंजीबरेसी कुल (Zingiberaceae) की एक क्षुप जाति है जिसका वानस्पतिक नाम हेडीचियम स्पाइकेटम (\"Fedychium Spicatum\") है। यह उपोष्णदेशीय हिमालय, नेपाल तथा कुमाऊँ में पाँच सात हजार फुट की ऊँचाई तक स्वत: उत्पन्न होता है। इसके पत्र साधारणत: लगभग एक फुट लंबे, आयताकार अथवा आयताकार-भालाकार, (oblong lancedate) चिकने और कांड पर दो पंक्तियों में पाए जाते हैं। कांड के शीर्ष पर कभी-कभी एक फुट तक लंबी सघन पुष्पमंजरी बनती है, जिसमें पुष्प अवृंत और श्वेत तथा निपत्र (bracts) हरित वर्ण के होते हैं। इसके नीचे भूमिशायी, लंबा और गाँठदार प्रकंद (rhyzome) होता है जिसके गोल, चपटे कटे हुए और शुष्क टुकड़े बाजार में मिलते हैं। कचूर की तरह इसमें ग्रंथामय मूल (nodulose roots) नहीं होते और गंध अधिक तीव्र होती है।\n\nऐसा मालूम होता है कि प्राचीन आयुर्वेदाचार्यो ने जिस शटी या शठी नामक औषद्रव्य का संहिताओं में प्रचुर उपयोग बतलाया है, वह यही हिमोद्भवा कपूरकचरी है। परंतु इसके अलभ्य होने के कारण इसी कुल के कई अन्य द्रव्य, जो मैदानों में उगते हैं और जो गुण में शठी तुल्य हो सकते हैं, संभवत: इसके स्थान पर प्रतिनिधि रूप में ग्रहण कर लिए गए हैं। इनमें कचूर, चंद्रमूल (कैंपफ़ेरिया गालैंजा, Kaempferia galanga) तथा वनहरिद्रा (करक्यूमा ऐरोमैटिका, Curcuma arcmatica) मुख्य हैं। इसीलिए इन सभी द्रव्यों के स्थानीय नामों में प्राय: कचूर, शठी, तथा कपूरकचरी आदि नाम मिलते हैं, जो भ्रम पैदा करते हैं। निघंटुओं के शठी, कर्चुर, गंधपलाश, मुरा तथा एकांगी आदि नाम इन्हीं द्रव्यों के प्रतीत होते हैं।\n\nआयुर्वेद में शटी (या 'शठी') को कटु, तिक्त, उष्णवीर्य एवं मुख के वैरस्य, मल एवं दुर्गध को नष्ट करनेवाली और वमन, कास-श्वास, घ्राण, शूल, हिक्का और ज्वर में उपयोगी माना गया है।\n\n", "id": "447907", "title": "कपूर कचरी"}
{"url": "https://hi.wikipedia.org/wiki?curid=447908", "text": "कनफटा\n\nकनफटा गोरख संप्रदाय के योगियों का एक वर्ग है। दीक्षा के समय कान छिदवाकर उसमें मुद्रा या कुंडल धारण करने के कारण इन्हें कनफटा कहते हैं। मुद्रा अथवा कुंडल को दर्शन और पवित्री भी कहते हैं। इसी आधार पर कनफटा योगियों को 'दरसनी साधु' भी कहा जाता है। \n\nनाथयोगी संप्रदाय में ऐसे योगी, जो कान नहीं छिदवाते और कुंडल धारण नहीं करते, औघड़ कहलाते हैं। औघड़ जालंधरनाथ के और कनफटे मत्स्येंद्रनाथ तथा गोरखनाथ के अनुयायी माने जाते हैं, क्योंकि प्रसिद्ध है कि जालंधरनाथ औघड़ थे और मत्स्येंद्रनाथ एवं गोरखनाथ कनफटे। कनफटे योगियों में विधवा स्त्रियाँ तथा योगियों की पत्नियाँ भी कुंडल धारण करती देखी जाती हैं। यह क्रिया प्राय: किसी शुभ दिन अथवा अधिकतर वसंतपंचमी के दिन संपन्न की जाती है और इसमें मंत्रोप्रयोग भी होता है। \n\nकान चिरवाकर मुद्रा धारण करने की प्रथा के प्रवर्तन के संबंध में दो मत मिलते हैं। एक मत के अनुसार इसका प्रवर्तन मत्स्येन्द्रनाथ ने और दूसरे मत के अनुसार गोरक्षनाथ ने किया था। कर्णकुंडल धारण करने की प्रथा के आरंभ की खोज करते हुए विद्वानों ने एलोरा गुफा की मूर्ति, सालीसेटी, एलीफैंटा, आरकाट जिले के परशुरामेश्वर के शिवलिंग पर स्थापित मूर्ति आदि अनेक पुरातात्विक सामग्रियों की परीक्षा कर निष्कर्ष निकाला है कि मत्स्येंद्र और गोरक्ष के पूर्व भी कर्णकुंडल धारण करने की प्रथा थी और केवल शिव की ही मूर्तियों में यह बात पाई जाती है।\n\nकहा जाता है, गोरक्षनाथ ने (शंकराचार्य द्वारा संगठित शैव संन्यासियों से) अवशिष्ट शैवों का 12 पंथों में संगठन किया जिनमें गोरखनाथी प्रमुख हैं। इन्हें ही कनफटा कहा जाता है। एक मत यह भी मिलता है कि गोरखनाथी लोग गोरक्षनाथ को संप्रदाय का प्रतिष्ठाता मानते हैं जबकि कनफटे उन्हें 'पुनर्गठनकर्ता' कहते हैं। इन लोगों के मठ, तीर्थस्थान आदि बंगाल, सिक्किम, नेपाल, कश्मीर, पंजाब (पेशावर और लाहौर), सिंध, काठियावाड़, बंबई, राजस्थान, उड़ीसा आदि प्रदेशों में पाए जाते हैं।\n", "id": "447908", "title": "कनफटा"}
{"url": "https://hi.wikipedia.org/wiki?curid=447912", "text": "कमकर प्रतिकर\n\nकमकर प्रतिकर या कामगार प्रतिकर (Workers' compensation) वह क्षतिपूर्ति है जो श्रमिक अथवा कमकर (कामगार) को उसके अंगभंग आदि हानियों के बदले मिला करती है। पहले यह पूर्ति श्रमिकों को अप्राप्य थी, पर आज विधित: यह स्वीकार कर ली गई है। \n\nवर्तमान समय में संसार के सभी देशों में औद्योगीकरण का प्रचार बड़ी तेजी से हुआ और हो रहा है। उत्पादन प्रणाली में मशीनों तथा यांत्रिक शक्तियों का प्रयोग उत्तरोत्तर बढ़ता जा रहा है। आधुनिक औद्योगिक प्रक्रियाएँ बड़ी जटिल हाती जा रही हैं। तापक्रम, स्वच्छ वायु, रोशनी, आर्द्रता आदि का चित प्रबंध न रहने से कारखाने के अंदर काम करना कष्टदायक होता है। औद्योगिक दुर्घटनाएँ मशीन-उत्पादन-प्रणाली की विशेष परिणाम हैं। यह ठीक है कि 'अपनी सुरक्षा पहले' (सेफ्टी फर्स्ट) जैसे नियमोंवाले इश्तहार लगाकर, अथवा आग बुझाने के साधन आदि रखकर सुरक्षा का प्रयत्न किया जाता है, तथापि सुरक्षा के पर्याप्त साधनों के अभाव और खतरनाक मशीनों के प्रयोग में वृद्धि के कारण सभी औद्योगिक देशों में ऐसी दुर्घटनाओं की संख्या बढ़ती ही जा रही है। इन दुर्घटनाओं के कारणों में मशीनों का तेजी से चलना, श्रमिको की अकुशलता तथा जटिल मशीनों को चलाने की अनभिज्ञता, उनकी लापरवाही, काम करते-करते थक जाना, या आवश्यक सावधानी न बरतना, आदि गिनाए जा सकते हैं। वास्तव में दुर्घटनाओं की संभावना सदैव बनी रहती है क्योंकि एक ओर उत्पादन की गति दिन पर दिन तीव्र होती जा रही है और दूसरी ओर मशीनों का आकार और भी विशाल तथा उनकी रचना और भी जटिल होती जा रही है।\n\nदुर्घटना होने का अर्थ है - आकस्मिक मृत्यु या स्थायी अस्थायी पंगुता। पंगुता के कारण श्रमिक की उपार्जन शक्ति तो समाप्त हो ही जाती है, साथ ही कुशल श्रमिक की आकस्मिक मृत्यु या उसका आजीवन पंगु रह जाना उद्योग और राष्ट्र के लिए भी हानिकर है। सबसे महत्वपूर्ण प्रश्न यह है कि ऐसी आकस्मिक विपत्तियों के समय उसके आश्रितों का क्या होगा? उनकी देखभाल कौन करेगा और उनके व्यय का क्या प्रबंध होगा? क्या समाज की कोई व्यवस्था इन प्रश्नों का समाधान कर सकती है कि उसके आश्रितों को लालन पालन में कम से कम उस समय तक कोई कष्ट न हो जब तक उसमें आश्रित योग्य होकर कमाने लायक न हो जाएँ। शारीरिक क्षतियों के अलावा कभी-कभी कुछ उद्योग धंधों में उनसे संबंधित रोग भी उत्पन्न हो जाते हैं, जैसे शीशे के कारखानों में काम करनेवालों को रक्तपित्त और रुई के कारखानों में काम करनेवालों को दमा का रोग हो जाता है। ऐसे रोगों का एक उल्लेख भारतीय कमकर प्रतिकर (श्रमिक क्षतिपूर्ति) अधिनियम की तीसरी सूची में किया गया है। ऐसी अवस्था में इस प्रकार की योजनाओं की बहुत आवश्यकता है जो मिल मालिकों को ऐसी व्यवस्था करने के लिए बाध्य करें जिससे इस प्रकार दुर्घटनाएँ कम से कम हों और दुर्घटना होने पर क्षतिपूर्ति हो जाए। इसी आवश्यकता का अनुभव करके संसार के सभी उन्नतिशील देशों ने इन परिस्थितियों के लिए बहुत से उपाय निकाले। दुर्घटनाओं, बीमारी, सामयिक असमर्थता, मृत्यु या आकस्मिक विपत्ति के समय श्रमिकों के आश्रितों की देखभाल की योजना को संयुक्त रूप से 'कमकर प्रतिकर' (वर्कमेंस कांपेनसेशन) योजना कहा जाता है। वर्तमान काल में सभी प्रगतिशील देशों में श्रमिकों के कल्याण के लिए बहुत से कानून बताए गए हैं। इस प्रकार की औद्योगिक दुर्घटनाओं की क्षतिपूर्ति प्रत्येक देश के श्रमविधान का आवश्यक अंग है तथा अनेक देशों में सामाजिक बीमा योजना के अंतर्गत सम्मिलित कर दी गई है। इस दिशा में अंतर्राष्ट्रीय श्रमिक संघ के प्रयत्न सराहनीय हैं। इस संघ ने बहुत से ऐसे कनवेंशन पारित किए हैं जिनसे प्रतिकर से संबंध रखनेवाले श्रमविधानों के सिद्धांत निश्चित होते हैं।\n\nआर्थिक तथा मानवीय दोनों दृष्टियों से प्रतिकर प्रदान करने के सिद्धांत का समर्थन किया जा सकता है। इससे श्रमिकों में सावधानी तथा सुरक्षा की भावना पैदा होती है और उनकी कार्यशक्ति में वृद्धि होती है। साथ ही औद्योगिक कार्य का अनाकर्षण कम होता है और कार्य के प्रति उनकी रुचि बढ़ती है। इस प्रकार की योजनाएँ मालिकों का भी ध्यान सुरक्षा के प्रति आकर्षित करती हैं। इस व्यवस्था के कारण ही वे श्रमिकों को चिकित्सा आदि की उचित सुविधाएँ प्रदान करते हैं। इस व्यवस्था के द्वारा मानव व्यक्तित्व के मूल्य को भी स्वीकृति मिलती है, इसी आधार पर इस धारणा का विकास होता है कि श्रमिक बाजार की कोई वस्तु नहीं है जिसे जब चाहे खरीदा जा सके। प्रत्युत: वह ऐसा प्राणी है जिसके सुख, दु:ख कष्ट इत्यादि की वे ही सीमाएँ हैं जो किसी भी अन्य व्यक्ति की। अब यह भी सैद्धांतिक रूप से मान लिया गया है कि कार्य चाहे बड़ा हो या छोटा, व्यवसाय चाहे खतरनाक हो या न हो, चाहे औद्योगिक, वाणिज्य संबंधी हो या कृषि संबंधी और चाहे श्रमिक औद्योगिक दुर्घटना का शिकार हो या व्यवसायजनित बीमारी का-सभी अवस्थाओं में प्रतिकर का अधिकार वैसा ही बना रहता है।\n\nप्रतिकर के रूप में दी जानेवाली धनराशि साधारणत: कमकर को लगी हुई चोट के स्वभाव तथा उसकी औसत मासिक मजदूरी पर निर्भर करती है। इस उद्देश्य के लिए क्षतियों को तीन भागों में बाँटा जाता है : \n\n(1) ऐसी चोट जिससे आकस्मिक मृत्यु हो जाए, \n\n(2) स्थायी और पूर्ण अथवा आंशिक पंगुता उत्पन्न करनेवाली चोट, \n\n(3) अस्थायी पंगुतावाले आघात। \n\nभारत में ऐसा प्रतिकर अधिनियम सर्वप्रथम 1923 में (इंडियन वर्कमेंस कांपेनसेशन ऐक्ट) पारित हुआ, तदुपरांत 1926, 1929 और 1931 में शाही कमीशन की सिफारिशों के फलस्वरूप 1934, 1939, 1942, 1946 और 1948 में संशोधन होते रहे जिससे उसके क्षेत्र में काफी विस्तार हो गया है। किसी वयस्क की मृत्यु पर अधिनियम में दी हुई दरें निम्नतम वेतनवर्ग (अर्थात्‌ दस रुपया प्रति मास से कम) के व्यक्तियों पर 500 रु. से लेकर उच्चतम वेतन वर्ग (अर्थात्‌ 300 रु. प्रति मास से अधिक) वाले व्यक्तियों पर 4,500 रु. तक हैं। किसी व्यक्ति की स्थायी और पूर्ण पंगुता पर इस प्रकार के प्रतिकर की दर वेतन के अनुसार 700 रु. से लेकर 6,200 रु. तक है। अस्थायी पंगुता पर श्रमिकों को उनके वेतन के अनुसार उनके मासिक वेतन की आधी राशि दी जाती है। ये दरें अल्पवयस्क तथा वयस्क दोनों के लिए समान हैं। हर्ष की बत यह है कि भारत में अधिकतर मिलमालिकों ने इन नियमों को कार्यान्वित करने में अपना सहयोग दिया है। इंग्लैंड में प्रथम कमकर प्रतिकर अधिनियम 1906 में पारित किया गया जिसमें मिलमालिकों से क्षति संबंधी भुगतान कराने का प्रबंध किया गया। हर्जाना उस व्यक्ति को दिया जाता है जो अपने काम के दौरान में किसी निर्दिष्ट बीमारी या दुर्घटना के कारण अपनी साधारण मजदूरी कमाने में असमर्थ है। अमरीका में इस प्रकार की सुविधाओं के लिए बड़ी व्यापक व्यवस्था है। प्रत्येक प्लांट के 'बीमारी और दुर्घटना बीमा' द्वारा उसे नकद भुगतान का लाभ मिलेगा। अस्पताल की देखभाल या आपरेशन की आवश्यकता होने पर 'अस्पताल बीमा' से सहायता मिलेगी तथा व्यावसायिक रोग से ग्रस्त हो जाने पर उसे राज्य द्वारा मालिकों के चंदे से स्थापित कोष से सहायता मिलेगी। चोट यदि स्थायी रूप से पंगु बना देती है तो 'व्यावसायिक पुनर्वास कोष' (वोकेशनल रिहैबिलिटेशनल फ़ंड) तथा संघीय सरकार उसे औषधि संबंधी, शल्य संबंधी और 'साइकियाट्रिक' चिकित्सा की सुविधा देगी और उसे नए काम के लिए प्रशिक्षित किया जाएगा। इसके अतिरिक्त संयुक्तराष्ट्र में बहुत सी व्यक्तिगत समाजकल्याण एजेंसियाँ हैं जो परिवारों पर मुसीबत आने पर सहायता देती हैं। 'सामुदायिक स्वास्थ्य सेवाएँ' भी असमर्थता की रोकथाम की प्रधान साधन हैं। वास्तव में ऐसी सुविधाओं की अधिकाधिक उपलब्धि से ही राज्य सचमुच जनहितकर राज्य (वेल्फ़ेयर स्टेट) बन सकता है।\n\nऐसी व्यापक व्यवस्थाओं के बावजूद दुर्घटनाएँ हो ही जाती हैं। मूलत: समाज का प्रयत्न तो यह होना चाहिए कि ऐसी दुर्घटनाएँ न्यूनतम हों। इसके लिए बचाव संबंधी इश्तहारों का अधिक से अधिक प्रचार, मशीनों की आड़, रक्षात्मक पोशाकों के प्रबंध इत्यादि की आवश्यकता है। नए तथा अनभिज्ञ श्रमिकों को रक्षा के उपाय भली प्रकार समझा देने चाहिए। और यदि दुर्घटनाएँ हो ही जाएँ तो क्षतिपूर्ति की व्यवस्था शीघ्र से शीघ्र होनी चाहिए, अन्यथा इसका महत्व समाप्त हो जाता है। सभी प्रकार की दुर्घटनाओं की सूचना तत्काल उच्चाधिकारियों को दे देनी चाहिए। प्रशासनात्मक कार्यवाही का यथासंभव सरल होना तथा क्षतिपूर्ति के मामलों का शीघ्र ही निपटारा हो जाना उचित है।\n\n", "id": "447912", "title": "कमकर प्रतिकर"}
