{"url": "https://hi.wikipedia.org/wiki?curid=460141", "text": "प्रेरण कुंडली\n\nप्रेरण कुंडली (Induction Coil) कम वोल्टता वाले स्रोत से उच्च वोल्टता प्राप्त करनेवाली एक युक्ति है। \n\nइसमें एक क्रोड (core) पर लिपटी दो कुंडलियाँ होती हैं, जिन्हें प्राथमिक (primary) और द्वितीयक (secondary) कहते हैं। प्राथमिक कुंडली में द्वितीयक की अपेक्षा बहुत कम लपेटें होती हैं। यह कुंडली स्विच (switch) द्वारा एक बैटरी से योजित होती है। यह स्विच संपर्क और विच्छेद (make and break) प्रकार का होता है, जिसमें एक कमानी लगी रहती है। कमानी के सिरेपर नरम लोहे का एक संस्पर्शक होता है। संस्पर्शक का सिरा प्लैटिनम धातु का बना होता है, जिससे बार बार आर्क (arc) बनने पर भी संस्पर्शक खत न हो। सामान्य रूप में यह संस्पर्शक दूसरे स्थिर संस्पर्शक से संस्पर्श करता है और इस प्रकार प्राथमिक कुंडली का परिपथ पूरा हो जाता है और उसमें धारा प्रवाहित होती है। धारा प्रवाहित होने से उसके चरों ओर एक क्षेत्र की उत्पत्ति हो जाती है। द्वितीयक कुंडली भी इसी क्षेत्र में स्थित है और इस प्रकार उसके प्रभाव में है। जब प्राथमिक कुंडली का क्षेत्र काफी बढ़ जाता है, तब स्विच के नर्म लोहे का संस्पर्शक प्राथमिक कुंडली के क्रोड की ओर आकर्षित हो जाता है। क्रोड भी नर्म लोहे के बना होता है। संस्पर्शक के क्रोड की ओर खिंच जाने के करण, उसका स्थिर संस्पर्शक से संस्पर्श टूट जाता है; और इस प्रकार प्राथमिक कुंडली की धारा का परिपथ पूरा नहीं रहता। ऐसा होने से उसमें प्रवाहित होने से उसमें प्रवाहित होनेवाली धारा भी रुक जाती है। वास्तव में धारा एकदम शून्य नहीं हो जाती, वरन्‌ कुंडली के प्रेरकत्व (inductance) के करण उसमें कुछ काल का विलंब होता है। धारा द्वारा उत्पन्न चुंबकीय क्षेत्र का भी इसी प्रकार निपात (collapse) हो जाता है। परंतु ऐसा होने पर, नर्म लोहे का संस्पर्शक भी, क्रोड का आकर्षण समाप्त हो जाने के कारण, अपनी पुरानी स्थिति पर फेंक दिया जाता है। इससे वह फिर स्थिर संस्पर्शक से संस्पर्श करने लगता है। इस प्रकार प्राथमिक कुंडली की धारा का परिपथ फिर पूर्ण हो जाता है और बैटरी से धारा फिर प्रवाहित होने लगती है। यह क्रिया बार बार होती रहती है। परिणामस्वरूप, प्राथमिक कुंडली की धारा का परिपथ बार बार बनता और टूटता रहता है। इस कारण उसकी धारा द्वारा उत्पन्न क्षेत्र भी आवर्ती रूप में बढ़ता घटता रहता है। इस प्रकार, अभिवाह भी दूसरी कुंडली की लपेट को आवर्ती रूप में काटता है और उसमें वि.वा.व. की उत्पत्ति हो जाती है। चूँकि ये प्रेरित वोल्टता, दोनों कुडंलियों की लपेट संख्या के अनुपात में होती है; अत: प्राथमिक वोल्टता कम होने पर भी अति उच्च वोल्टता का प्रेरण हो जाता है। विचारणीय है कि यह क्रिया धारा के घटने और बढ़ने के कारण होती है; और यद्यपि बैटरी से स्थिर मान की दिष्ट धारा प्राप्त होती है, तो भी संपर्क विच्छेद स्विच के द्वारा उसे आवर्ती रूप में प्रवाहित किया जा सकता है।\n\nप्राथमिक एवं द्वितीयक कुंडलियाँ एक ही क्रोड पर, एबोनाइट अथवा और किसी विद्युद्रोधी नलिका पर लपेटी होती है, परंतु उनमें कोई, योजन नहीं होता, या तो वे इनेमिल किए तारों से लपेटी होती है, जिसके कारण एक दूसरे से विद्युद्रोधी रहती हैं; अथवा प्राथमिक के ऊपर एक विद्युद्रोधी नली (insulated sleeve) लगाकर द्वितीयक को लपेट दिया जाता है।\n\nपरिपथ के बार बार बनने और टूटने से दोनों संस्पर्शकों के बीच आर्क (Arc) उत्पन्न होता है। इससे संस्पर्शकों के क्षत होने के अलावा आग का भी भय रहता है। आर्क न होने देने के लिए परिपथ में एक संधारित्र का प्रयोग किया जाता है, जैसा चित्र में दिखाया गया है।\n\nप्रेरण द्वारा द्वितीयक कुंडली में उच्च वोल्टता होने पर तात्पर्य यह नहीं कि उसमें शक्ति की वृद्धि हो जाती है। वास्तव में धारा का मान उसी अनुपात में कम हो जाता है। इस प्रकार यदि प्राथमिक कुंडली में 12 वोल्ट पर 1 एंपीयर धारा ली जा रही हो, तो द्वितीयक कुंडली में 1200 वोल्ट पर केवल एंपीयर धारा ही होगी। वास्तव में द्वितीयक में धारा का मान अति अल्प होता है।\n\nप्रेरण कुंडली के सिद्धांत पर ही गाड़ियों (कार, स्कूटर, मोटर सायकल आदि) में प्रज्वलन कुंडली (ignition coil) होती है। उसमें भी किसी बैटरी से प्राप्त 6 या 12 वोल्ट की वोल्टता से द्वितीयक कुंडली में कई हजार वोल्ट की वोल्टता प्राप्त की जाती है, जो स्पार्क प्लग के माध्यम से पेट्रोल के प्रज्वलन के लिए आवश्यक होती है।\n\n\n", "id": "460141", "title": "प्रेरण कुंडली"}
{"url": "https://hi.wikipedia.org/wiki?curid=460142", "text": "व्यवस्था चित्र\n\nव्यवस्था चित्र या 'स्कीमैटिक चित्र' (schematic diagram) ऐसा चित्र है जो किसी तंत्र को अमूर्त ग्राफिक संकेतों के माध्यम से चित्रित करता है। यह उस तंत्र का वास्तविक छबि नहीं होता। उदाहरण के लिये विद्युत परिपथों को प्रदर्शित करने के लिये स्कीमैटिक चित्र ही प्रयुक्त होते हैं। \n\nव्यवस्था चित्र तथा अन्य प्रकार के चित्रों के उदाहरण:\n\n", "id": "460142", "title": "व्यवस्था चित्र"}
{"url": "https://hi.wikipedia.org/wiki?curid=460149", "text": "सिद्धान्त ज्योतिष\n\n'ज्योतिष' (Astrology) शब्द का अर्थ है - ज्योति, अर्थात्‌ प्रकाशपुंज, संबंधी विवेचन। अति प्राचीन काल से ही इससे उस विद्या का बोध होता रहा है, जिसका संबंध खगोलीय पिंडों, अर्थात्‌ ग्रहनक्षत्रों, के विवेचन से है। इसमें खगोलीय पिंडों की स्थिति, उनके गतिशास्त्र तथा उनकी भौतिक रचना पर विचार किया जाता है।\n\nअतिप्राचीन काल में मानव का ध्यान इन आकाशीय पिंडों की ओर गया और उसने शीघ्र ही यह समझ लिया कि ग्रहनक्षत्रों की स्थिति से वह दिक्‌, देश तथा काल का ज्ञान प्राप्त कर सकता है। सबसे पहले उसका ध्यान सूर्य तथा चंद्रमा की ओर गया और उनके साथ ही उन नक्षत्रों की ओर जिन्हें वह स्थिर जानता था और जिनकी पृष्ठभूमि पर वह सूर्य और चंद्रमा की गतियों को नाप सकता था। विशेषतया उसने उन क्षेत्रपुंजों का अध्ययन किया जो सूर्य तथा चंद्रमा दृश्य कक्षाओं (aapparentorbits) के आसपास थे। सूर्य की दृश्य कक्षा के 27 भाग करके उनका नाम अश्विनी, भरणी आदि रखा और उसी के तीस तीस अंशों के 12 भाग करके उनका राशिनाम मेष, वृष आदि रख दिया। राशिचक्र का अध्ययन करते समय उसने कुछ ऐसे पिंड जो देखने में तो तारा सरीखे लगते थे, किंतु वे तारों के सापेक्ष पूर्व की तरफ चलते दिखाई पड़ते थे। इनका नाम उसने ग्रह रखा। पृथ्वी को स्थिर माना तथा सूर्य, चंद्र सहित पाँच चक्षु दृश्य ग्रहों, मंगल, बुध, बृहस्पति, शुक्र तथा शनि का ज्ञान प्राप्त किया। इसी से सप्ताह के सात वारों का नाम पड़ा और उस पंचागपद्धति (calendar) का जन्म हुआ जो अभी तक चली आ रही है। इतना ज्ञान विश्व के कुछ देशों, विशेषतया भारत तथा ग्रीस के निवासियों को ईसा की पहली अथवा दूसरी शताब्दी तक हो चुका था। वेध के सूक्ष्म यंत्रों के अभाव तथा धार्मिक रूढ़ियों के कारण इसमें प्रगति नहीं हो सकी। आधुनिक ज्योतिष का जन्म कोपर्निकस की सूर्यकेंद्रिक प्रणाली के सिद्धांत, गैलिलीयों के दूरदर्शी, केपलर के अनुभूत (emperical) गतिनियमों तथा न्यूटन के व्यापक गुरुत्वाकर्षण सिद्धांतों से हुआ।\n\nसिद्धांत की दृष्टि से हम ज्योतिष को तीन भागों में बाँट सकते हैं : \n\nइसके द्वारा किसी भी खगोलीय पिंड की भूमिस्थित द्रष्टा के सापेक्ष स्थिति को ज्ञात किया जाता है। इसके लिये हम एक भूकेंद्रिक स्थिर खगोल की कल्पना करते हैं। पृथ्वी के अक्ष को यदि अपनी दिशा में बढ़ा दिया जाय तो वह जहाँ पर खगोल में लगेगा उसे खगोलीय ध्रुव कहेंगे। खगोल के उस वृत्त को, जो खगोलीय ध्रुव तथा शिरोबिंदु से होकर जायगा, याम्योत्तर वृत्त कहेंगे। यदि शिरोबिंदु से याम्योत्तर वृत्त के 90o के चाप दोनों ओर काट लें तो उन बिंदुओं से जानेवाले खगोल के वृत्त को खगोलीय क्षितिजवृत्त तथा याम्योत्तर वृत्त के उस संपात बिंदु को, जो खगोलीय ध्रुव की ओर है, उत्तरबिंदु तथा दूसरी ओर के संपातबिंदु को दक्षिणबिंदु कहेंगे। यदि खगोलीय ध्रुव से याम्योत्तर के दोनों ओर 90o को चाप काटकर उनसे किसी खगोलीय वृत्त को खींचें, तो उसे खगोलीय विषुवद्वृत्त कहते हैं। सूर्य की दृश्य कक्षा अथवा पृथ्वी की वास्तविक कक्षा को क्रांतिवृत्त कहते हैं। क्रांतिवृत्त तथा खगोलीय विषुवद् वृत्त से 23o 28' का कोण बनाता है। क्रांतिवृत्त तथा खगोलीय विषुवद्वृत्त के संपात को विषुवबिंदु कहते हैं। जिस विषुवबिंदु पर सूर्य लगभग 21 मार्च को दिखाई पड़ता है। उसे वसंतविषुव कहते हैं। किसी भी खगोलीय पिंड की स्थिति उसके निर्देशांकों से ज्ञात हेती है। निर्देशांकों के लिये एक मूल बिंदु, खगोल का वह बृहदवृत्त जिसपर वह बिंदु है, बृहद्वृत्त का ध्रुव, तथा निर्देशांक की धन, ऋण दिशाओं का ज्ञान आवश्यक है। मान लें, हमें किसी तारे के नियामक ज्ञात करने हैं। यदि याम्योत्तरवृत्त तथा खगोलीय विषुवद्वृत्त के ऊपर अभीष्ट तारागामी एक समकोणवृत्त खींचे, तो इस वृत्त पर याम्योत्तर तथा विषुवद्वृत्त के सपात से पश्चिम की ओर धन दिशा मानने पर जितना चाप का अंश होगा वह उसका होरा कोण (Hour angle) तथा समकोण वृत्त के मूल से अभीष्ट तारा तक समकोणीय वृत्त के चाप को क्रांति कहेंगे। क्रांति यदि खगोलीय ध्रुव की ओर है तो, धन अन्यथा ऋण, होगी। यदि बसंतविषुव को मूलबिंदु मानें और खगोलीय ध्रुव से विषुवद्वृत्त पर समकोण वृत्त खींचें तो विषुवबिंदु से समकोणवृत्त के मूल तक, घड़ी की सूई की उल्टी दिशा में, जितने चाप के अंश होंगे उन्हें विषुवांश कहेंगे। विषुवांश तथा क्रांति के द्वारा भी खगोलीय पिंड की स्थिति का ज्ञान होता है। यह निर्देशांक पद्धति बहुत महत्वपूर्ण है। यदि शिरोबिंदु से इष्ट खगोलीय पिंड पर समकोण वृत्त खींचे तो उत्तरबिंदु से घड़ी की सूई की दिशा में खगोलीय क्षितिज वृत्त तथा समकोणवृत्त के संपात की दूरी (चापीय अंशों में) दिर्गश (azimuth) तथा समकोण वृत्त के चाप की क्षितिजवृत्त से खगोलीय पिंड तक दूरी उन्नतांश होगी। यदि तारा के ऊपर क्रांतिवृत्त के ध्रुव से एक समकोणवृत्त खींचे तो वह जहाँ क्रांतिवृत से लगेगा यहाँ तक वसंतसंपात से लेकर घड़ी की सूई की विरुद्ध दिशा में क्रांतिवृत्त के चाप के अंशों का भोगांश तथा कटानबिंदु से तारा तक समकोणवृत्त के चाप के अंशों को विक्षेप कहेंगे। इसी धन दिशा क्रांति की तरह होगी। यदि विषुवसंपात के स्थान पर आकाशगंगा के विषुवद् तथा खगोलीय विषुवद का संपातबिंदु लें तथा क्रांतिवृत्त के ध्रुव के स्थान पर आकाशगंगा के विषुवद्वृत्त का ध्रुव लें तो हमें आकाशगंगीय भोगांश तथा विक्षेप प्राप्त होंगे। यदि वसंतविषुव को स्थिर मान लें, तो सूर्य के वसंतबिंदु से चलकर पुन: वहाँ पहुँचने के समय को नाक्षत्र वर्ष कहते हैं। यह 365.25636 दिन का होता है। पृथ्वी का अक्ष चल होने के कारण विषुवसंपात प्रति वर्ष 50.2\" के लगभग पीछे हट जाता है। सूर्य के चल विषुवसंपात की एक परिक्रमा के समय को सायन वर्ष कहते हैं। यह 365.2422 दिन का होता है। वास्तविक सूर्य की गति एक सी नहीं दिखलाई देती। अत: कालगणना के लिये विषुवद्वृत्त में एक गति से चलनेवाले ज्योतिष-माध्य-सूर्य की कल्पना की जाती है। उसके एक याम्योत्तर गमन से दूसरे याम्योत्तर गमन को माध्य-सूर्य-दिन कहते हैं। हमारी घड़ियाँ यही समय देती हैं। वास्तवसूर्य तथा ज्योतिष-माध्य-सूर्य के होराकोण के अंतर को कालसमीकार कहते हैं। वायुमंडलीय वर्तन, अपेरण, भूकेंद्रिक लंबन और अयन तथा विदोलन गति के कारण हमें गणित द्वारा उपलब्ध स्थान से आकाशपिंड कुछ हटे से दिखलाई देते हैं। अत: वास्तविक स्थिति का ज्ञान करने के लिये हमें उसमें उपयुक्त संशोधन करने पड़ते हैं।\n\nगतिशास्त्रीय ज्योतिष में हम न्यूटन के व्यापक गुरुत्वाकर्षण सिद्धांत के प्रयोग द्वारा खगोलीय पिंडों की गतियों, कक्षाओं आदि का ज्ञान प्राप्त करते हैं। इसमें हम सापेक्ष (relativistic) संशोधन कर देते हैं। इसका सफलतापूर्वक प्रयोग सौर परिवार, युग्म तारा, तथा बहुतारा पद्धतियों में हो चुका है।\n\nभौतिक ज्योतिष में हम आकाशीय पिंडों की भौतिक स्थितियों का ज्ञान प्राप्त करते हैं। इसके लिये हमारे मुख्य यंत्र वर्णक्रमदर्शी, प्रकाशमापी, तथा रेडियो दूरदर्शी हैं। वर्णक्रम विश्लेषण से हम आकाशीय पिंड के वायुमंडल, तापमान, मूलतत्व आदि का ज्ञान प्राप्त करते हैं।\n\nआकाशीय पिंडों को हम प्राय: तीन भागों में बाँटते हैं : \n\n(1) सूर्य तथा उसके परिवार के सदस्य, \n\n(2) तारे तथा \n\n(3) आकाशगंगाएँ\n\nसूर्य हमारा निकटतम तारा है। यह गैसों से बना गोला है, जिसका व्यास 13,93,000 किलोमीटर है। इसका माध्य (mean) व्यास 31' 59.3\" 0.1\" है, यह सौर परिवार के केंद्र में है तथा इसकी द्रव्यमात्रा अत्यधिक होने के कारण यह अपने परिवार के सदस्यों की गतिविधि पर पूर्ण नियंत्रण रखता है। इसकी पृथ्वी से दूरी नौ करोड़ 30 लाख मील के लगभग, अथवा (1.4960 ± .0003) ´ 108, किलोमीटर के तुल्य है। इसे ज्यौतिष इकाई कहते हैं तथा सौर परिवार की कक्षाओं की दूरियाँ प्राय: इसी इकाई में व्यक्त की जाती हैं। इसकी द्रव्यमात्रा (1.991 ± .002) ´ 1033, ग्राम है। इसका सामान्य अवस्था में घनत्व पानी के सापेक्ष 1.410 ± .002 है। इसके धरातल का गुरुत्वाकर्षण पृथ्वी के गुरुत्वाकर्षण का 27.89 गुना है। इसके पृष्ठतल का ताप 6,000 सेंo, केंद्र का ताप लगभग 2,00,00,000 सेंo तथा प्रकाशमंडल (Photosphere) का लगभग 5,000 सेंo है। इसका फोटो दृष्ट (photovisual) कांतिमान (magnitude) - 26.73 ± .03 है। सूर्य के पृष्ठतल की चमक प्रति वर्ग इंच 15,00,000 कैंडल पावर है। इसका निरपेक्ष कांतिमान 4.84 ± .03 है। इसके घूर्णाक्ष (axis of rotation) का आनतिकोण 7° 15' है। यह प्रति सेकंड (3.86 ± 03)1033 अर्ग ऊर्जा (energy) प्रसारित करता है। पलायन वेग (velocityof escape) पृथ्वी के पृष्ठतल पर 11 किलोमीटर प्रति सेकंड तथा सूर्य के पृष्ठ पर 618 किलोमीटर प्रति सेकंड है। सूर्य के तल पर, अपेक्षाकृत धुँधली पृष्ठीभूमि पर, असंख्य प्रकाशकण से दिखलाई देते हैं, जो चावल के कणों सरीखें प्रतीत होते हैं। वस्तुत: वे बहुत उष्ण बादल हैं जो अपेक्षाकृत धुँधली पृष्ठभूमि पर उड़ा करते हैं। सूर्य के प्रकाश मंडल में दूरदर्शी से देखने पर बड़े बड़े काले रंग के धब्बे दिखाई पड़ते हैं। ये प्रकाशमंडल के कम ताप के स्थान हैं। इनका ताप लगभग 4,000 केo होता है। इन्हें सूर्यकलंक कहते हैं। इनके वेध से पता चलता है कि सूर्य पृथ्वी के सापेक्ष अपनी धुरी की 27.25 दिन में परिक्रमा करता है। सूर्य की अपने अक्ष के सापेक्ष परिक्रमा का नक्षत्रकाल 25.35 दिन है। सूर्यकलंकों के पास कुछ चमकते भाग भी दिखलाई देते हैं, इन्हें अतिभा (faculae) कहते हैं। जहाँ सूर्यकलंक होते हैं वहाँ अतिभा अवश्य होते हैं। सूर्य का वायुमंडल उत्क्रमण परत (Reversing layers) से प्रारंभ होता है। इसे सूर्य के वास्तविक वायुमंडल का भाग समझना चाहिए। यह सैंकड़ों मील घना है तथा इसका ताप प्रकाशमंडल से कम है। इसमें हाइड्रोजन तथा हीलियम का आधिक्य है, न्यून मात्रा में सिलिकन, आक्सजीन तथा अन्य परिचित गैसें भी मिलेंगी। उत्क्रमण परतों के ऊपर वर्णमंडल (chromosphere) है। यह पूर्ण ग्रहण के अवसर पर ही दिखलाई देता है। इसका विस्तार 6,000 मील तक है। इसमें कैल्सियम, हाइड्रोजन तथा हीलियम पाए जाते हैं। इसका विस्ता एकरूप नहीं है। वर्णमंडल में सूर्य की कुछ महत्वपूर्ण आकृतियाँ हैं जिनमें से एक उड़ती हुई आग की लपटें हैं, जिन्हें सौर ज्वाला कहते हैं। कभी कभी ये सूर्य के प्रकाशमंडल से हजारों मील ऊपर उठी दिखाई देती हैं। पूर्ण ग्रहण के अवसर पर जब सूर्य का बिंब चंद्रमा से पूर्णतया ढक जाता है तब वर्णमंडल से ऊपर अत्युज्वल शुभ्र प्रकाश का जो परिवेष (halo) दिखाई देता है उसे सूर्यकिरीट (corona) कहते हैं।\n\nजो खगोलीय पिंड सूर्य की परिक्रमा करते हैं वे सौर परिवार के सदस्य हैं। इनमें ग्रह (Planet), उपग्रह, क्षुद्रग्रह (Asteroids), घूमकेतु (Comets) तथा उल्काएँ (Meteors) हैं।\n\nवे खगोलीय लघु ठोस पिंड जो किसी तारे की, विशेषतया सूर्य की, परिक्रमा करते हैं ग्रह हैं। सौर परिवार के ग्रह हैं : बुध, शुक्र, पृथ्वी, मंगल, गुरु शनि, वारुणी (Uranus) तथा वरुण (Neptune)। इनमें बुध, शुक्र, पृथ्वी, मंगल तथा यम छोटे हैं तथा गुरु, वारुणी और वरुण विशाल हैं। बुध तथा शुक्र की कक्षाएँ सूर्य के सापेक्ष पृथ्वी की कक्षा के भीतर पड़ती है। अत: इन्हें अंतर्ग्रह कहते हैं। शेष बहिर्ग्रह हैं।\n\nग्रह ऐसी दीर्घवृत्ताकार कक्षाओं में भ्रमण करते हैं, जिनकी एक नाभि में सूर्य है। दोनों नाभियों से परिधि तक जानेवाली सरल रेखा को दीर्घ अक्ष (major axis) तथा दीर्घवृत्त के केंद्र से दीर्घ अक्ष पर लंब रेखा के परिधि पर्यंत भाग को लघु अक्ष (minor axis) कहते हैं। दीर्घवृत्त परिधि का वह बिंदु जो रवि के निकट दीर्घ अक्ष पर स्थित है उसे रविनीच, तथा जो बिंदु दीर्घ अक्ष के दूसरी ओर है उसे सूर्योच्च कहते हैं। दीर्घ अक्ष पर सूर्योच्च तथा रविनीच स्थिति हैं, इसलिये इसे नीचोच्च रेखा कहते हैं। रविनीच से नाभि स्थित सूर्य पर परिधि का कोण कोणिकांतर (Anomaly) कहलाता है। ग्रह के रविनीच अथवा सूर्योच्च के सापेक्ष परिक्रमा काल को परिवर्ष कहते हैं। ग्रहों की कक्षाएँ क्रांतिवृत्त के धरातल में नहीं हैं, किंतु उससे झुकी हुई हैं। ग्रह की कक्षा तथा क्रांतिवृत्त के संपातबिंदु को पात कहते हैं। जहाँ से ग्रह क्रांतिवृत्त से ऊपर की ओर जाता है वह बिंदु अरोहपात कहलाता है तथा दूसरा आवरोहपात। आकाश में ग्रह की स्थिति जानने के लिये हमें ग्रह का दीर्घ अक्ष, उत्केंद्रता (eccentricity), कक्षा की क्रांतिवृत्त से नति (inclination), निर्देशक्षण (epoch), सूर्योच्च की स्थिति तथा पात की स्थिति का ज्ञान करना आवश्यक है। ग्रहों में घूर्णन (rotation) तथा परिक्रमण (revolution) की दो प्रकार की गतियाँ पाई जाती हैं। एक तो वे अपने कक्षा में चलते हुए सूर्य की परिक्रमा करते हैं, इसे उनका परिक्रमण कहते हैं। जब कोई ग्रह किसी तारे के सापेक्ष सूर्य की परिक्रमा करता है, तो उसे उसका नाक्षत्र काल कहते हैं। ग्रह के पृथ्वी के सापेक्ष परिक्रमण काल को संयुति काल कहते हैं।\n\nपृथ्वी के निवासियों को बहिर्ग्रह तो पृथ्वी की परिक्रमा करते दिखलाई देते हैं, किंतु अंतर्ग्रह सूर्य से पूर्व तथा पश्चिम दोलन (oscillation) करते दिखलाई देते हैं। यह उनकी कक्षाओं की विशेष स्थिति के कारण है। पृथ्वी के सापेक्ष अंतर्ग्रह की सूर्य से चरमकोणीय दूरी को चरम वितान (maximum elongation) कहते हैं। जब अंतर्ग्रह सूर्य तथा पृथ्वी को मिलानेवाली सरल रेखा में होता है तो उसे ग्रह की अंतर्युति तथा जब अंतर्ग्रह तथा पृथ्वी को मिलानेवाली सरल रेखा सूर्य के केंद्र से होकर जाती है तो उसे बहिर्युति कहते हैं। बहिर्ग्रह को पृथ्वी से मिलानेवाली रेखा जब सूर्य में से होकर जाती है, तो उसे संयुति (conjuction) तथा जब ग्रह पृथ्वी और सूर्य को मिलानेवाली रेखा के बीच में रहता है तो उसे ग्रह की वियुति (opposition) कहते हैं। ग्रह की एक संयुति से दूसरी संयुति तक के समय को संयुतिकाल कहते हैं बहिर्ग्रहों का यही, पृथ्वी के सापेक्ष, राशिचक्र की परिक्रमा का काल होता है। अंतर्ग्रह प्राय: पृथ्वी की परिक्रमा काल में ही राशिचक्र की परिक्रमा करते हैं। अपनी कक्षाओं में गति की दिशा एक ही होने के कारण अंतर्ग्रह अंतर्युति के आसन्न तथा बहिर्ग्रह वियुति के आसन्न काल में पृथ्वी के सापेक्ष विरुद्ध दिशा में चलते प्रतीत होते हैं। इस कारण ये हमें राशिचक्र में पश्चिम की ओर जाते दिखलाई देते हैं। यह ग्रहों की वक्रगति है। ग्रहों की, वक्रगति प्राप्त करने के कुछ समय पूर्व, पृथ्वी के सापेक्ष गति स्थिर हो जाती है। इससे ग्रह स्थिर से प्रतीत होते हैं। अंतर्युति अथवा वियुति के समय में ग्रह की वक्र गति परमाधिक होती है1 उसके कुछ काल बाद यह कम होने लगती है, फिर ग्रह स्थिर प्रतीत होकर ऋजु गति से चलते लगता है।\n\nअंतर्ग्रहों के प्रकाशित भाग चंद्रमा की तरह कम तथा अधिक प्रकाशित होते रहते हैं और ये कलाएँ प्राप्त करते हैं। इनके आकारों के अति छोटा होने के कारण बिना यंत्र के इनकी कलाएँ दिखलाई नहीं पड़तीं। बहिर्ग्रहों की कलाएँ सदा अर्धाधिक रहती है। \n\nजस प्रकार ग्रह सूर्य के गुरुत्वाकर्षण के कारण सूर्य की परिक्रमा करते हैं, उसी प्रकार उपग्रह ग्रहों की परिक्रमा करते हैं। व्यापक गुरुत्वाकर्षण नियम से यह स्पष्ट है कि इनकी द्रव्यमात्राएँ अपने ग्रहों से कम होती हैं। पृथ्वी के उपग्रह का चंद्रमा कहते हैं। चंद्रमा का हमारे जीवन से बहुत संबंध है। धार्मिक कृत्यों के लिये अभी बहुत से देशों में चांद्र मासों का व्यवहार किया जाता है। चंद्रमा को प्राचीन काल में ग्रह माना जाता था। पृथ्वी के अतिरिक्त मंगल के दो, गुरु के 12, शनि के 9, वारुणी (यूरेनस) के 5, तथा वरुण (नेप्चून) के 2 उपग्रह हैं। बुध, शुक्र तथा यम का कोई भी उपग्रह नहीं है1\n\nजब चंद्रमा पृथ्वी और सूर्य के बीच में आ जाता है तो अमावस्या के दिन पृथ्वी पर दृश्य सूर्य का भाग उससे ढक जाता है। इसे सूर्यग्रहण कहते हैं। इसी प्रकार जब पूर्णिमा की रात में चंद्रमा पृथ्वी की छाया में प्रविष्ट होकर प्रकाशहीन हो जाता है तो उसे चंद्रग्रहण करते हैं। सूर्य तथा चंद्रमा के ग्रहण बहुत प्रसिद्ध हैं। सूर्य के ग्रहणों से सूर्य के वायुमंडल तथा किरीट की प्रकृति के अध्ययन में बहुत सहायता मिलती है। गुरु के उपग्रहों के ग्रहणों के अध्ययन से सर्वप्रथम प्रकाश के वेग को ज्ञात किया गया। चंद्रमा द्वारा ताराओं के ढके जाने को ताराप्रच्छादन (occulation) कहते हैं (देखें - ग्रहण)!\n\nबोडे ने ग्रहों की सूर्य से दूरियाँ ज्यौतिषीय इकाई में ज्ञात करने के लिये निम्नलिखित नियम बताया था--\n\nदू 0.4 + 0.3 ´ 2न, जहाँ न = - ¥, 0,1,2,3,4...इससे बुध की दूरी 0.4, शुक्र की दूरी = 0.7, पृथ्वी की दूरी --1.0 तथा मंगल की दूरी 1.6 प्राप्त हुई।\n\nयहाँ तक तो प्राय: ठीक है, किंतु गुरु की दूरी इस नियम से ठीक नहीं बैठती। परंतु यदि हम बीच में किसी और ग्रह की कल्पना कर लें, तो शेष ग्रहों की दूरियाँ इस नियम से ठीक बैठ जाती हैं। इसलिये ज्योतिषियों ने मंगल तथा गुरु की कक्षा के बीच अन्य ग्रह की खोज शुरू की। इससे उन्हें बहुत से क्षुद्रग्रह मिले। सर्वप्रथम क्षुद्रग्रह सीटो का आविष्कार जनवरी, 1801 ईसवी में इटली के ज्योतिषी पियाज़ी ने किया था। सन्‌ 1950 में क्षुद्रग्रहों की संख्या 1,600 तक पहुँच गई थी। अनुमान है कि इनकी संख्या 1,00,000 होगी।\n\nये अति न्यून घनत्ववाली द्रव्यमात्रा के बने आकाशीय पिंड हैं, जो सूर्य के समीप आने पर सूर्य से विपरीत दिशा में बहुत दूर तक पुच्छ जैसे अपने भाग को प्रकाशित करते हैं। इनके आकार को मुख्यतया दो भागों में बाँटा जाता है। गोलाकार घने प्रकाशित भाग को सिर तथा हलके प्रकाशित भाग को पुच्छ कहते हैं। सिर में इनका नाभिक होता है। ये सूर्य के नियंत्रण में शांकव मार्गों में जाते हैं। इनमें कुछ की कक्षाएँ परवलयाकार तथा अतिपरवलयाकार दिखलाई पड़ती हैं, जिससे प्रतीत होता है कि कदाचित्‌ गुरु ने अपने आकर्षण के कारण इन्हें सौर परिवार का सदस्य बना लिया। बहुत से धूमकेतु दीर्घवृत्ताकार कक्षाओं में नियतकाल में परिक्रमण करते हैं। इनमें हैलि (Halley) का धूमकेतु प्रसिद्ध है। धूमकेतुओं की गति पर गुरु का अत्यधिक प्रभाव पड़ता है। इसके कारण इनकी कक्षा बदल जाती है। प्राचीन काल में धूमकेतु का दिखाई पड़ना अनिष्ट का सूचक माना जाता था।\n\nबहुधा रात्रि के समय कुछ चमकीले पदार्थ पृथ्वी की ओर अतिवेग से आते दिखाई देते हैं। इन्हें तारा का टूटना या उल्कापात कहते हैं। उल्काएँ हमें तभी दिखलाई देती हैं जब ये अतिवेग से पृथ्वी के वायुमंडल में घुसती हैं। इनका वेग 11 से लेकर 62 किलोमीटर प्रति सेकेंड तक रहता है। ये जब हमारे धरातल से 100 तथा 120 किलोमीटर की दूरी के भीतर होती हैं तो हमें प्रथम बार दिखलाई पड़ती हैं और 50 या 60 किलोमीटर की दूरी तक आने पर अदृश्य हो जाती हैं। वस्तुत: पृथ्वी के घने वायुमंडल में अतिवेग से घुसने पर इनके द्रव्य में आग उत्पन्न हो जाती है और ये जल जाती हैं। इनकी द्रव्यमात्रा अत्यल्प होती है। कभी कभी उल्काएँ जब पृथ्वी पर गिरती हैं तो बड़े बड़े गड्ढ़े बना देती हैं। यदि हमारा वायुमंडल हमारी रक्षा न करे, तो उल्कापात से पृथ्वी तथा हमारी बहुत हानि हो (देखें उल्का)।\n\nये गरम गैसों से स्वयंप्रकाशित खगोलीय पिंड हैं, जो अपने द्रव्य को निजी गुरुत्वाकर्षण से संबद्ध रखते हैं। तारों के समूह एक विशेष आकृति धारण कर लेते हैं, इन्हें तारामंडल (constellations) कहते हैं। क्रांतिवृत्त के क्षेत्र के तारामंडलों को राशि कहते हैं, जो मेष, वृष, मिथुन आदि 12 हैं। सर्पधर (Ophiuchus) का कुछ भाग वृश्चिक तथा धनु राशियों के बीच में है। क्रांतिवृत्त तथा खगोलीय ध्रुव के बीच 21 तथा सर्पधर के शेष भाग और क्रांतिवृत्त तथा दक्षिणी खगोलीय ध्रुव के बीच 47 तारामंडल हैं। अंतरराष्ट्रीय प्रणाली में इनके कुछ नाम ग्रीक पुराणकथाओं पर आधारित हैं तथा कुछ के नाम अरबी के हैं। नक्षत्रों के अश्विनी, भरणी, मृगशिरा आदि के भारतीय नाम भी पुराणकथाओं से संबद्ध हैं। राशियों में तारें की चमक के क्रम को बताने के लिये ग्रीक वर्णमाला का प्रयोग किया जाता है। जिस तारामंडल में तारों की संख्या वर्णमाला के अक्षरों से अधिक होती है, उनकी चमक के क्रम को अंकों द्वारा भी व्यक्त किया जाता है। प्रत्येक कांतिमान (magnitude) अपने अगले कांतिमान से 2.5 गुना अधिक चमकीला होता है। कांतिमान जितना कम होगा उतना ही तारों की सापेक्ष चमक 2.5 गुणा बढ़ जाएगी। इस प्रकार 1 से 6 तक कांतिमान के तारों की चमक का अनुपात 100 : 40 : 16 : 6.3 : 2.5 : 1 होगा। तारों के रंग से उनके ताप का ज्ञान होता है। बिना यंत्र के देखने से भी रंग का पता चल जाता है, किंतु सूक्ष्म ज्ञान के लिये रंगप्रभावी (colour sensitive) लेप (emulsion) वाली फोटोग्राफी की प्लेटों, फिल्मों तथा वर्णक्रमदर्शी फोटोग्राफी का प्रयोग किया जाता है। केवल आँख से दृश्य तारों की संख्या लगभग 6,500 है। इनमें लगभग 20 तारे 1 से 1.5 कांतिमान के लगभग, 50 तारे द्वितीय, 150 तारे तृतीय, 500 तारे चतुर्थ, 1,500 तारे पंचम तथा शेष तारे छठे कांतिमान के हैं। केवल आँख से, छठे कांतिमान से कम चमकीले तारे नहीं देखे जा सकते। 200 इंच व्यास के दूरदर्शी की सहायता से 23वें कांतिमान तक के तारे देखे जा सकते हैं। अब तक बड़े दूरदर्शियों द्वारा देखे गए हमारी आकाशगंगा के तारों की संख्या 1011 है। तारों की गतियों को दो भागों में बाँट देते हैं। एक तो वह, जिससे हमारे देखने की दिशा में आगे पीछे हटते हैं, दूसरी वह, जिससे तारे अतिदूरवर्ती तारों के सापेक्ष किसी दिशा में हटते दिखाई देते हैं। प्रथम को त्रिज्यावेग (radial velocity) तथा द्वितीय को निजी गति (proper motion) कहते हैं। दोनों वेगों का लब्धवेग तारा का वास्तविक वेग होता है। त्रिज्यावेग को वर्णक्रम की लाल रेखाओं के विचलन से डॉपलर के नियम द्वारा जाना जाता है, तथा निजी गति को कुछ वर्षों के अंतराल से लिए गए फोटोग्राफों द्वारा। तारों की निजी गति बहुत कम होती है। ज्योतिषी बर्नार्ड ने सबसे अधिक निजी गतिवाले तारे की वार्षिक निजी गति 10.3\" ज्ञात की है। तारों की दूरियाँ नापने के लिये वार्षिक लंबन का प्रयोग किया जाता है। पृथ्वी की कक्षा का व्यास यदि आधार मान लें और शीर्षबिंदु पर तारे को मानें तो शीर्षबिंदु पर बना कोण द्विगुण वार्षिक लंबन होगा। इसके लिये एक तारे के, छ: महीने के अंतर पर, दो वेध लेने पड़ते हैं। किसी भी तारे का वार्षिक लंबन 1.00\" से अधिक नहीं। जिस तारे का लंबन 1.00\" हो वह हमसे पृथ्वी की कक्षा के अर्धव्यास के 2,06,265 गुना दूरी पर होता है। इस दूरी को एक पारसेक कहते हैं। तारों की दूनियाँ इतनी अधिक हैं कि उनके लिये पारसेक इकाई का काम देता है। तारों की दूरियाँ नापने के लिये प्रकाशवर्ष भी इकाई के रूप में प्रयुक्त होता है। प्रकशवर्ष वह दूरी है जिसे प्रकाश अपनी गति (1,86,000 मील प्रति सेकेंड) से एक वर्ष में तय करता है। यह 58,60,00,00,00,000 मील है तथा पारसेक का 0.307 है। अति समीप के नक्षत्रों का वार्षिक लंबन सूर्य के सापेक्ष निजी गति के ज्ञान द्वारा, युग्म तारों का गतिशास्त्र द्वारा तथा शेष का वर्णक्रमदर्शी विधि द्वारा ज्ञात किया जाता है। तारों के आकार के अधार पर उनके अतिदानवाकार (supergiant), दनवाकार (giant), सामान्यक्रम (main sequence) तथा वामनाकार (dwarf) भेद किए जाते हैं। इनका आकार उत्तरोत्तर छोटा होता जाता है। नवतारा (Nova) नवजात तारा होता है। वस्तुत: यह पहले से विद्यमान होता है, जिसमें विस्फोट हो चुका होता है। नवतारा की विशेषता यह है कि एकाएक अति प्रकाशित होकर विस्फुटित हो जाता है। कुछ तारों का प्रकाश नियत क्रम से बढ़ता घटता रहता है। इन्हें चल तारे कहते हैं। इनमें सिफियस चतुर्थ (d-cepheus) तथा आर आर लाइरा क्रम के तारे महत्वपूर्ण हैं। सिफियस चतुर्थ की श्रेणी के तारों को सिफीड कहते हैं। इनमें प्रकाश के उतार चढ़ाव का उनके काल से निश्चित संबंध (period luminosity relation) रहता है। जहाँ ऐसे तारे पाए जाते हैं यहाँ इस संबंध से तारापुंज की दूरी ज्ञात करना सरल होता है। आर आर लाइरा तारे प्राय: समान ऊँचाई पर रहते हैं। इनसे आकाशगंगा प्रणाली की दूरी ज्ञात करने में सहायता मिली है। नक्षत्रों के तल (surface) का ताप ज्ञात करने के लिये ज्योतिर्मिति (फोटोमेट्री) द्वारा वर्णज्ञान प्राप्त किया जाता है। इस प्रकार लाल रंग के तारों के तल का ताप 2,000o-3,000o केo, नारंगी रंग के तारों का 3,000o-5000o केo और नीले रंग के तारों का 12,000o-20,000o-30,000o केo अथवा और ऊपर होता है। वस्तुत: रंगों का ठीक ज्ञान वर्णक्रमदर्शी (spectroscopic) विधि से होता है। इसीलिये ताप के लिये वर्णक्रमदर्शी के आधार पर तारों के भेद को अंग्रेजी वर्णमाला के बड़े अक्षरों से व्यक्त करते हैं। इस प्रकार तारों के वर्णदर्शी क्रम से ओ, बी, ए, एफ, जी, के एम, आर, एन, एस, भेद किए जाते हैं। इनके उपभेदों को व्यक्त करने के लिये अंग्रेजी वर्णमाला के ए से इ तक के लघु अक्षरों, अथवा शून्य से 9 तक के अंकों, का प्रयोग करते हैं। कुछ तारे जोड़ों (doubles) में होते हैं। इनमें साथी तारे पर सामान्य गुरुत्वाकर्षण नियम का प्रयोग करके उसके अकार, द्रव्यमात्रा आदि का ज्ञान प्राप्त किया जा सकता है। किसी भी वामनाकार तारे की द्रव्यमात्रा सूर्य की द्रव्यमात्रा के 0.1 से कम नहीं पाई गई। सूर्य की द्रव्यमात्रा से दसगुनी द्रव्यमात्रा वाले दानवाकार तारे भी इने गिने ही हैं। शेष की द्रव्यमात्रा इन दो सीमाओं के भीतर रहती है। तारों का घनत्व आयतन का व्युत्क्रमानुपाती होता है। इसी कारण दानवाकार तारों का घनत्व कम होता है। ज्येष्ठा तारे का घनत्व, जिसका व्यास सूर्य के व्यास का 480 गुना है और जिसकी द्रव्यमात्रा सूर्य के 20 गुने से अधिक नहीं है, साधारण वायु के 0.0001 के बराबर है। औसत तारों के मूल तत्वों में 70% हाइड्रोजन, 28% हीलियम, 1.5% कार्बन, नाइट्रोजन, ऑक्सीजन तथा नियोन और .5% लौह वर्ग के भारी तत्व होते हैं। तारों के केंद्र की भीषण गर्मी से हाइड्रोजन के अणु हीलियम के अणुओं में परिवर्तित होते रहते हैं। इस आणविक प्रतिक्रिया में कुछ द्रव्यमात्रा ऊर्जा में परिवर्तित हो जाता है, जिससे तारों को असीम ऊर्जा प्राप्त होती रहती है। इसका ये प्रकाश के रूप में वितरण करते रहते हैं। इसी प्रक्रिया के आधार पर तारों की आयु का निर्णय किया जाता है। अत्यधिक प्रकाशमान तारों की औसत आयु 106 वर्ष, सामान्य क्रम के तारों की 1010 से लेकर 1013 वर्ष तक की होती है।\n\nयह कृष्णपक्ष की किसी रात्रि में उत्तर से दक्षिण की ओर फैली हुई, धुँधले चमकीले नक्षत्रों की एक चौड़ी मेखला सी दिखलाई देती है। आकाशगंगा का पूर्वार्ध हंस (Cygnus), धनु (Sagittarius) में से होता हुआ करीना (Carina) तक फैला है और दूसरे अर्धांश की अपेक्षा, जो हंस, मृगशिरा (Orion) तथा करीना या नौतल तक फैला है, अत्यधिक चमकीला है। आकाशगंगा धनु के समीप अधिकतम चौड़ी तथा अधिकतम चमकीली है।\n\nआकाशगंगा की मेखला के बीच से खगोल का जो बृहद्वृत्त जाता है उसे आकाशगंगीय विषुद्वृत्त कहते हैं। ऐक्विला, अथवा गरुड़, नामक तारामंडल के समीप खगोलीय विषुवद्वृत्त से लगभग 62o का कोण बनाता है। इसी बिंदु को हम आकाशगंगीय नियामकों का मूल बिंदु मानते हैं (देखें - आकाशगंगा)।\n\nहमारी आकाशगंगा सर्पिल (spiral) आकार की है। इसका नाभिक (nucleus) सूर्य से लगभग 2,700 प्रकाशवर्ष की दूरी पर धनु राशि में स्थित है। इसके आकाशगंगीय नियामक, भोगांक 328o तथा विक्षेप 0o अथवा - 2o, हैं। सूर्य उसकी बाहरी भुजा में है। इसके विषुवद्वृत्त का व्यास लगभग 10,00,000 प्रकाशवर्ष है। इसके केंद्रीय भाग में तारों की संख्या बहुत अधिक है। ज्यों ज्यों केंद्र से दूर हटते जाते हैं, तारों की संख्या कम होती जाती है। आकाशगंगा में लगभग 1011 तारे होंगे। इसकी द्रव्यमात्रा सूर्य की द्रव्यमात्रा की 1011 है। अतिशक्तिशाली दूरदर्शी से देखने पर बहुत से खगोलीय पदार्थ, पर्याप्त भाग में, चमकदार छोटे छोटे प्रकाशकणों से प्रकाशित दिखलाई देते हैं। इनमें से कुछ हमारी आकाशगंगा की तरह स्वयं विश्वद्वीप हैं। इसलिये इनका अध्ययन करना भी आवश्यक है। इन पदार्थों को हम इन भागों मे बाँट सकते हैं : नीहारिकाएँ, तारागुच्छ, तारामेघ तथा आकाशगंगाएँ। नीहारिकाएँ गैस से बने मेघ होती हैं, जिनके अणु पास के किसी बहुत उष्ण तारे के प्रखर प्रकाश के कारण आयनीकृत (ionised) होकर चमकने लगते हैं। ये प्रकाशित नीहारिकाएँ कहलाती हैं, जैसे मृगशिरा की नीहारिका। जिन गैस मेघों को किसी उष्ण नक्षत्र की ऊर्जा नहीं मिलती उनके अणु प्रकाशित नहीं हो पाते और वे अन्य तारों के प्रकाश के अवरोधक हो जाते हैं। पास के प्रकाशित भाग की अपेक्षा वे भाग अंधकारपूर्ण होते हैं। ऐसी काली आकृति को काली नीहारिका कहते हैं, जैसे अश्वसिर (Horse head) नीहारिक। प्रारंभ में नीहारिका शब्द का अर्थ अस्पष्ट था तथा बड़े दूरदर्शी से किसी भी धुँधले, या अधिक प्रकाशित क्षेत्र, को नीहारिका कह देते थे, जैसे देवयानी (Andromeda) नीहारिका। किंतु वह नीहारीका न होकर स्वयं आकाशगंगा है।\n\nकुछ तारों के समूह यंत्र बिना देखने पर प्रकाश के धब्बे से प्रतीत होते हैं, जिनसे कुछ छोटे तारे तथा एकाध चमकीला तारा दिखलाई पड़ता है। दूरदर्शी यंत्र से देखने पर इनमें सैकड़ों तारे तथा एक दो नीहारिका जैसे पदार्थ भी दिखलाई देते हैं, जैसे कृत्तिका तारागुच्छ। तारागुच्छ के तारे प्राय: एक सी निजी गति से चलते दिखलाई देते हैं। तारागुच्छ दो प्रकार के होते हैं : आकाशगंगीय तारागुच्छ तथा गोलीय (globular) तारागुच्छ। कृत्तिका तारागुच्छ आकाशगंगीय तारागुच्छ है तथा बिना यंत्र के दिखलाई पड़ जाता है। एक आकाशगंगीय तारागुच्छ में कुछ सौ से लेकर कुछ हजार तक चमकीले तारे दिखलाई पड़ जाते हैं। आकाशगंगीय तारागुच्छ आकाशगंगा के धरातल में या उसके पास रहते हैं। चमकीले तारागुच्छ आकाशगंगा के धरातल से 100 से लेकर 1,000 प्रकाशवर्षों तक की दूरी पर स्थित हैं, किंतु अधिकांश 1,000 से 15,000 प्रकाशवर्षों की दूरी पर स्थित हैं। गोलीय (globular) तारागुच्छ आकाशगंगा के धरातल से दूर होते हैं। निकटतम गोलीय तारागुच्छ 20,000 प्रकाशवर्ष की दूरी पर होगा। इनमें हजारों तारे होते हैं, जो गोल के केंद्र के पास लगभग इस प्रकार इकट्ठे रहते हैं कि इन्हें बड़े दूरदर्शी से देखने पर भी उनकी आकृति स्पष्ट नहीं दिखलाई पड़ती। गोलीय तारागुच्छ की आकृति लगभग गोलाकार रहती है, जिसका व्यास लगभग 100 प्रकाशवर्ष होता है। इनका घना केंद्रीय भाग 5 प्रकाशवर्षों के लगभग होता है। (देखें - तारागुच्छ)।\n\nखगोल में कहीं कहीं चमकीले भाग मेघाकार प्रतीत होते हैं। बड़े दूरदर्शी से देखने पर इनमें असंख्य तारे दिखलाई पड़ते हैं। इनमें से कुछ आकाशगंगाएँ हैं। दो तारामेघ प्रसिद्ध हैं। बड़ा मेगलानिक तारामेघ तथा छोटा मेगलानिक। मेघ वस्तुत: आकाशगंगाएँ हैं, जो हमारी अपनी आकाशगंगा के निकटतम हैं। अपनी आकाशगंगा के अध्ययन से हमें अन्य आकाशगंगाओं का पता चला है एवं हमारी कुछ गलत धारणाएँ भी दूर हुई हैं। प्रत्येक नीहारिका आकाशगंगा नहीं है, यद्यपि कुछ आकाशगंगाएँ ऐसी भी हैं जिन्हें हम नीहारिका समझे बैठे थे।\n\nआकाशगंगाएँ कई प्रकार की होती है : सर्पिल, दीर्घवृत्ताकार तथा अनियमित। देवयानी (Andromeda) आकाशगंगा हमारी आकाशगंगा की ही भाँति सर्पिल आकार की है। आकाशगंगा के अध्ययन से हमें विश्व की सीमा तथा उसकी उत्पत्ति एवं विकास के ज्ञान में सहायता मिलती है। हमारे बड़े से बड़े दूरदर्शक भी विश्व की अंतिम सीमा तक नहीं पहुँच सके हैं, तथापि आकाशगंगा के त्रिज्यावेगों के अध्ययन से हमने इतना जान लिया है कि अभी विश्व का विस्तार हो रहा है। यह लेमित्रे तथा एडिंगटन का मत है। इसी सिद्धांत के आधार पर अनुमान है कि विश्व की उत्पत्ति कदाचित्‌ 10 वर्ष पूर्व हुई होगी।\n\nहमारा ज्योतिष का वर्तमान ज्ञान भूतल पर लगे यंत्रों से प्राप्त हुआ है। इनकी अपनी सीमा है। इसीलिये हमारा ज्ञान भी सीमित है। पिछले कुछ वर्षों से विज्ञान में नए नए प्रयोग हो रहे हैं। गुब्बारों पर दूरदर्शियों को बहुत ऊँचा भेजने का प्रयास किया जा रहा है। राँकेट तथा कृत्रिम उपग्रह पृथ्वी के वायुमंडल के अज्ञात तत्वों तथा सौर परिवार के सूक्ष्म पदार्थों के अध्ययन का साधन बन रहे हैं। बड़े बड़े रेडियों दूरदर्शी तथा राडार यंत्र ज्योतिष को नई दिशा दिखला रहे हैं। इससे यह आशा की जा रही है कि हमें निकट भविष्य में खगोल के बहुत से नवीन रहस्यों का ज्ञान प्राप्त हो सकेगा।\n\n\n", "id": "460149", "title": "सिद्धान्त ज्योतिष"}
{"url": "https://hi.wikipedia.org/wiki?curid=460155", "text": "तारा (नाम)\n\n\n\n\n", "id": "460155", "title": "तारा (नाम)"}
{"url": "https://hi.wikipedia.org/wiki?curid=460166", "text": "तारों का विकास\n\nतारों का बेध करते समय हमें बहुत-सी नीहारिकाएँ उपलब्ध होती हैं, जिनके विश्लेषण से हमें पता चला है कि उनमें से बहुत-सी गैस या धूल के मेघ हैं। तारों के वर्णक्रम की रखाओं में भी सामान्य वर्णक्रम से कुछ भिन्ऩताएँ होती हैं, जिसका कारण तारामध्यवर्ती गैस या धूल समझा गया है। यह तारामध्यवर्ती गैस या धूल ही हमारी तारा प्रणालियों को जन्म देने वाली है। जब तक विश्व में ये पदार्थ विद्यमान रहेंगे, नए तारों तथा ताराप्रणालियों का जन्म होता रहेगा। इनका मूल तत्व प्राय: हाइड्रोजन है। इन मेघों का व्यास 10 पारसेक या उससे कम होता है। विश्व में गैस या धूल की कुल द्रव्य मात्रा अनुमानत: सूर्य की द्रव्य मात्रा की 20 अरब गुनी है।\n\nअधिकांश तारे मुख्य क्रम के हैं, जिनमें सूर्य एक है। इन तारों में भी अधिकांश तारे धुंधले हैं। इन तारों के मूल तत्व प्राय: एक से रहते हैं। द्रव्य मात्रा के कम या अधिक होने से इनका स्थान मुख्य क्रम वक्र में नीचे या ऊपर निश्र्चित किया जाता है। तारों की संख्या की दृष्टि से दूसरा स्थान श्वेतवामन तारों का है। इसके अतिरिक्त़ दानव तथा अतिदानव तारों के वर्ग हैं। मध्यवर्ती वर्ग भी श्उपलब्ध होते हैं। यथा उपदानव तथा उपवामन आदि। इन वर्गीकरणों का तारों के विकास से घनिष्ठ संबंध है।\n\nअधिकांश तारों के मूल तत्वों में हाइड्रोजन का प्रथम स्थान है तथा हीलियम का दूसरा, किंतु तारों में अन्य मूल तत्व भी विद्यमान हैं। सभी तारों में इन तत्वों का विभाजन एक सा नहीं\n\nहै। इसलिए इनके संघटन में भी अंतर दिखलाई देता है। मुख्य क्रम के तारों के मूल तत्वों में हाइड्रोजन की द्रव्य मात्रा 70-90 प्रतिशत तथा हीलियम 10-30 प्रतिशत रहती है। धातु तत्व द्वितीय पॉपुलेशन के तारों में नगण्य तथा प्रथम पॉपुलेशन के तारों में तीन प्रतिशत तक रहते हैं।\n\nतारों को मुख्यतया कार्बनचक्र अथवा प्रोटीन से प्रोटोन अभिक्रिया की विधियों से आण्विक ऊर्जा प्राप्त होती है। इस प्रक्रिया में तारों के हाइड्रोजन के कण हीलियम में विखंडित होते रहते हैं। इसके पश्र्चात्‌ तारे संकोचन से ऊष्मा प्राप्त करते है। संकोचन से जब भीतरी ताप अत्यधिक बढ़ जाता है तब हीलियम के अणुओं में भी आण्विक अभिक्रिया प्रारंभ हो जाती है। इससे भी तारे बहुत समय तक ऊर्जा प्राप्त करते हैं। इस प्रक्रिया के अनुसार तारों के जीवन का मुख्य आधार उनमें उपलब्ध हाइड्रोजन का भंडार ही है। तारों का ऊर्जा प्रसारण उनकी द्रव्य मात्रा के घन का अनुपाती होता है, जिसके फलस्वरूप अधिक द्रव्य मात्रा के तारों का जीवनकाल कम द्रव्य मात्रा के तारों के जीवनकाल की अपेक्षा कम रहता है।\n\nलगभग 50-60 वर्ष पहले तारों के सतत प्रकाश का कारण केवल संकोचन विधि ही समझा जाता था। सर नारमन लाकेयर ने इसी आधार पर तारों के विकास का सिद्धांत प्रस्तुत किया था। इस सिद्धांत के अनुसार तारे प्रारंभिक अवस्था में विशाल (दानवाकार) तथा ठंढे कल्पित किए गए, जो संकोचन द्वारा ताप के बढ़ने से वर्णक्रम के ऊपर की ओर बढ़ते गए तथा फिर ठंढे होते हुए लाल रंगवाले वामन बनकर, बिल्कुल ठंढे होकर लुप्त हो गए। उस समय तक ज्योतिषियों ने दानवाकार तथा वामनाकार तारों का अध्ययन नहीं किया था। इसके पश्र्चात्‌विकासवागद का प्रसिद्ध सिद्धांत हेनरी नोरिस रसेल ने 1913 ई. में प्रस्तुत किया। इसमें कल्पना की गई कि तारों का विकास लाल रंगवाले दानवाकार तारों से हुआ जो धीरे-धीरे नीले दानवाकार तारे बनकर मुख्य क्रम-वक्र के नीचे की ओर आते हैं तथा प्रकाशहीन हो जाते हैं। यह सिद्धांत लगभग 20 वर्ष तक प्रचलित रहा। इसी बीच अणुशक्ति का ज्ञान हो जाने से संकोचन का स्थान आण्विक अभिक्रिया को मिला।\n\nवर्तमान काल में तारों के विकास के संबंध में अधिकांश ज्योतिषियों की धारणा है कि तारों का प्रारंभिक विकास मुख्य क्रम के तारे के रूप में होता है। कुछ समय तक कम द्रव्य मात्रा के तारे मुख्य क्रम-वक्र के साथ चलते रहते हैं। तत्पश्र्चात् अपनी हाइड्रोजन द्रव्य मात्रा का अधिक उपभोग करने लगते हैं तथा इनका ताप और आकार बढ़ने लगता है। तब वे मुख्य क्रम-वक्र को छोड़कर वामावर्त से, वक्र के दाहिनी ओर से, शीघ्रता से ऊपर की ओर बढ़ने लगते हैं। अधिक द्रव्य मात्रा के तारे दक्षिणावर्त से नीचे की ओर आने लगते हैं। चरम सीमा पर पहुँचने तक इनका हाइड्रोजन भंडार समाप्त हो जाता है। फिर वे ठंढे होने लगते तथा मुख्य क्रम की ओर बढ़ने लगते हैं। इस समय इनमें संकोच का प्रारंभ होने से इनके हीलियम भंडार में भी आण्विक अभिक्रिया आरंभ हो जाती है। इनके केंद्र स्थित हीलियम में आण्विक अभिक्रिया तीब्र होती है तथा इनके भीतर दबाव में गड़बड़ी आ जाती है। कदाचित्‌इसी कारण इनमें आवर्तन से संकोचन और प्रसारण उत्पन्ऩ हो जाता है तथा यै चलतारों का रूप ले लेते हैं। जब ये सब प्रकार के आण्विक ऊर्जा स्रोतों का उपभोग कर लेते हैं तो ये संकोचन से कुछ देर तक जीवित रहते हैं। इस अवस्था के तारे श्वेत वामन होते हैं। इनके सभी द्रव्याणु विकृत अवस्था में होते हैं तथा नामिकों से अत्यासन्ऩ होने से इनका घनत्व\n\nअत्यंत बढ़ जाता है। तारों के जीवन की यह अंतिमासन्ऩ अवस्था होती है। तारे बिना विरोध के मृत्यु मुख में नहीं आते। अत:अंतिम रूप से बुझने से पूर्व इनमें भयानक विस्फोट होता है तथा तारे, नवतारों के रूप में क्षणिक उज्वल जीवन धारण कर सदा, के लिए ज्योतिहीन हो जाते हैं। विकृत गैसों के सिद्धांत से पता चलता है कि केवल वे ही तारे श्वेतवामन बन सकते हैं, जिनकी द्रव्य मात्रा सूर्य की द्रव्य मात्रा के लगभग 1.4 से कुछ कम हो। बहुत से तारों की द्रव्य मात्रा इस सीमा से कम बैठती है। इससे अधिक द्रव्य मात्रा के तारे तभी श्वेतवामन बन सकते हैं, जब वे अपनी कुछ द्रव्य मात्रा खो दें। ऐसे तारे अतिनव तारे ही देखे गए हैं, जो विस्फोट से अपनी द्रव्य मात्रा खो देते हैं। इस विश्र्लेषण से इन्हें अतिपुराण होना चाहिए किंतु इनमें पापूलेशन द्वितीय जैसा तीव्र वेग नहीं है और इनमें कुछ आकाशगंगीय तारापुंजों में भी\n\nदिखलाई पड़े हैं, जो अपेक्षाकृत नवीन है। इस प्रकार देखने से श्वेतवामन तारो के विकास की अवस्था रहस्यमय प्रतीत होती है।\n\nयदि हम तारों के विकास के लिए उनके व्यक्तिगत स्वरूप को न लेकर, उनके सामूहिक स्वरूप पर विचार करें, तो हमें पॉपुलेशन प्रथम तथा पॉपुलेशन द्वितीय के वर्गों का विश्र्लेषण करना पड़ेगा। ये दोनों विकास की दो चरम अवस्थाएं हैं। पॉपुलेशन द्वितीय में न तो अतिदानवाकार तारे हैं, न गैस, न धूल, न तीव्र घूर्णन। पॉपुलेशन प्रथम में धूल, गैस, चमकीले तारे तथा तीव्र घूर्णन हैं। ये तारे सर्पिल भुजाओं में उपलब्ध होते हैं।\n\nइसका अर्थ यह हुआ कि पॉपुलेशन द्वितीय की नवनिर्माण की शक़्ति समाप्त हो चुकी है तथा पॉपुलेशन प्रथम अभी विकास की प्रारंभिक अवस्था में है। आकाशगंगीय पुंजों का विकास गैस मेघों से होता है। गैस मेघ के भीतरी अणुओं में उथल-पुथल होती रहती है। अणुओं के इस संघर्ष के कारण इसमे कभी-कभी भाग घूर्णन के कारण अतिदावनाकार तारे बन जाएंगे, किंतु कम द्रव्य मात्रा के टुकड़े अत्यधिक होंगे, जो मुख्य क्रम के तारे बनेंगे। अतिविश्वास द्रव्य भाग आकाशगंगीय पुंज बनेंगे। पूर्णत: विद्यमान तारे पॉपुलेशन द्वितीय के सदस्य बन जाएंगे। तारों के विकास की प्रणाली को हम आकाशगंगाओं के विकास से भी ज्ञात कर सकते हैं। सर्वप्रथम अनियमित आकाशगंगाओं का विकास होता है। जब ये किसी अक्ष के ईद-गिर्द घूर्णन प्रारंभ कर देती हैं तो वह गैस धूल जो अभी तारा नहीं बनी, इनके अक्ष पर लंब समतल के चारों ओर इकट्ठा होने लगती है। जब तक गैस का धूल उपलब्ध रहती है, नए तारे जन्म लेकर पॉपुलेशन प्रथम के सदस्य बनते रहते हैं तथा पुराने तारे गुणों में पॉपुलेशन द्वितीय के तारों जैसे होते जाते हैं। जब गैस या धूल समाप्त हो जाती है तो ये आकाशगंगाएं दीर्घवृत्ताकार हो जाती है।\n\nछोटी आकाशगंगाएं कदाचित्‌कभी भी सर्पिल नहीं होतीं। बड़ी आकाशगंगाएं घूर्णन से सर्पिल भुजाओं को उत्पन्ऩ कर लेती हैं। घूर्णन की तीव्रता के कारण सर्पिल आकाशगंगाएं भी जो पॉपुलेशन द्वितीय की सदस्य हैं। अपनी सर्पिल भुजाओं को धीरे-धीरे खो देती हैं तथा उनका अंतिम रूप दीर्घवृत्ताकार है। मुख्य क्रम के तारों में घूर्णनात्मक गति रहती है। अपने विकास की अवस्था में ये संकोचन के समय तीव्र\n\nघूर्णनात्मक गति प्राप्त कर लेते हैं और इनके कुछ भाग इनसे पृथक्‌होकर नए तारे बन जाते हैं। कदाचित्‌यही कारण है कि हमें दोहरे तारे अधिक मात्रा में मिलते हैं। मुख्य क्रम के जिन तारों की घूर्णनात्मक गति कम होती है, वे धूल या गैस के कणों से अपने आकार को बढ़ाकर दानवाकार तारों का रूप ले लेते हैं। कदाचित्‌ इसीलिए इनका वायुमंडल अधिक विस्तृत होता है।\n\nतारों के विकास के सभी सिद्धांत अभी परोक्षणावस्था में हैं। इनके विषय में और परीक्षण तथा अनुसंधान हो रहे हैं। अत: इन सिद्धातों की सत्यता भविष्य के परीक्षण की सिद्ध कर सकेंगे।\n\n", "id": "460166", "title": "तारों का विकास"}
{"url": "https://hi.wikipedia.org/wiki?curid=460174", "text": "मनुचारी\n\nमनुचारी (Manuchari)\n\nमनुचारी का अर्थ-\n\nमनुचारी यह शब्द दो शब्दों के मेल से बना है-मनु+चारी। मनु शब्द के दो अर्थ हैं- मनुष्य और स्वयंभुव मनु (स्वयंभुव मनु जो एक धर्मशास्त्रकार थे, धर्मग्रन्थों के बाद धर्माचरण की शिक्षा देने के लिये आदिपुरुष स्वयंभुव मनु ने स्मृति की रचना की जो मनुस्मृति के नाम से विख्यात है। ये ब्रह्मा के मानस पुत्रों में से थे जिनका विवाह ब्रह्मा के दाहिने भाग से उत्पन्न शतरूपा से हुआ था।)। चारी शब्द संस्कृत के चर् धातु से बना है जिसका अर्थ विचरण करना या आचरण करना होता है। इस प्रकार मनुचारी का अर्थ मनुष्यता का आचरण करना या स्वयंभुव मनु के विचारों का अनुसरण करना होता है। भारत में मनुचारी उपनाम होता है। दक्षिण भारत में यह भृगु गोत्र में उत्पन्न ब्राह्मणों का उपनाम होता है। दाक्षिणात्य मनुचारी उपनाम वाले ब्राह्मणों के अनुसार वे मनुस्मृति नामक ग्रन्थ को अपना धर्म ग्रन्थ मानते हैं एवं जीवन भर इसके अनुसार ही जीवन व्यतीत करते हैं। ये वर्तमान समय में अधिकतर दक्षिण में ही पाए जाते हैं। इनका मानना है कि इनके पूर्वज मन्वालय (मनाली) से धर्म का प्रचार करते हुए धीरे धीरे सम्पूर्ण दक्षिण भारत में फैल गए। वर्तमान समय में इन्हें कई समस्याओं का सामना करना पड रहा है क्योकि आज भारत में इनकी संख्या काफि कम बची है और अस्तित्व का खतरा है। इनका मानना है कि व्यक्ति की पहचान उनका आचरण ही है। जो सदाचार का पालन करता है वास्तव में वही मनुष्य कहलाने योग्य है। कहा गया है-आचारहीनं न पुनन्ति वेदाः। मनुष्य संस्कारों के कारण ही जीवन में प्रगति करता है अतः इन जातियों के लोग मनु प्रमाणित १६ संस्कारों पर विशेष ध्यान देते हैं। जीवन का अन्तिम लक्ष्य मोक्ष प्राप्ति ही है न कि भोग।\n\nमनुस्मृति\n\nवेद, उपनिषद, ब्राह्मण एवं आरण्यक ग्रन्थों के पश्चात् स्मृतियों का स्थान हैं। स्मृति ग्रन्थों में सर्व प्रचीन मनुस्मृति है। जिसकी रचना स्वयंभुव मनु ने की थी। स्वयंभुव मनु सृष्टी के प्रथम मनुष्य थे। सम्पूर्ण मानव मात्र के कल्याण के लिए ही मनुस्मृति की रचना की थी। दक्षिण भारत में मनुचारी ब्राह्मण प्राचीन काल से ही मंदिरों में पूजा करके, यज्ञादि द्वारा अपनी जीविका चलाते आए हैं। आज भी इस कुल में उत्पन्न कोई एक सदस्य अपना सम्पूर्ण जीवन वेदादि ग्रन्थों के पठन-पाठन में ही बीताता है। आज भी दक्षिण भारत में कई ऐसे मंदिर हैं जिसमें मनुचारी ब्राह्मण ही पूजा करते हैं। इन परिवारों में मनुस्मृति की पूजा होती है। बालक जब ८ साल का होता है उस समय उसका उपनयन संस्कार किया जाता है। कई परिवारों में यह संस्कार ५ साल की उम्र में भी किया जाता है। मनुस्मृति के अनुसार जन्म से सभी व्यक्ति शुद्र होते हैं, संस्कार से ही द्विज कहलाते है ! स्कन्द पुराण में ब्रह्मा जी नें आध्यात्मिक तौर पर कहा है-\"जन्मना जायते शुद्रः संस्कारात् द्विजोच्यते।\" इन परिवारों में नारी को भी विशेष सम्मान दिया जाता है। नारी को भी ज्ञान प्राप्त करने का अधिकार है। नारी ही परिवार का निर्माण करती है। बच्चों को संस्कार दिलाती है। इसलिए नारी को पढ़ा-लिखा होना चाहिए। जहॉ नारी की पूजा होती है वहॉ देवता निवास करते हैं और जहॉ अपमान किया जाता है वहॉ दुर्भिक्ष और अकाल पडता है। \"नार्यस्तु यत्र पूज्यन्ते रमन्ते तत्र देवता।\"\n\nमनु का परिचय\n\nमनु जो एक धर्मशास्त्रकार थे, धर्मग्रन्थों के बाद धर्माचरण की शिक्षा देने के लिये आदिपुरुष स्वयंभुव मनु ने स्मृति की रचना की जो मनुस्मृति के नाम से विख्यात है। ये ब्रह्मा के मानस पुत्रों में से थे जिनका विवाह ब्रह्मा के दाहिने भाग से उत्पन्न शतरूपा से हुआ था। उत्तानपाद जिसके घर में ध्रुव पैदा हुआ था, इन्हीं का पुत्र था। मनु स्वायंभुव का ज्येष्ठ पुत्र प्रियव्रत पृथ्वी का प्रथम क्षत्रिय माना जाता है। इनके द्वारा प्रणीत 'स्वायंभुव शास्त्र' के अनुसार पिता की संपत्ति में पुत्र और पुत्री का समान अधिकार है। इनको धर्मशास्त्र का और प्राचेतस मनु अर्थशास्त्र का आचार्य माना जाता है। मनुस्मृति ने सनातन धर्म को आचार संहिता से जोड़ा था।\nआपव नामक प्रजापति के धर्म से अयोनिज कन्या शतरूपा का जन्म हुआ। आपव (जो कि बाद में स्वायंभुव मनु कहलाये) ने प्रजा की रचना करने के उपरांत शतरूपा को अपनी पत्नी बना लिया। उसके पुत्र का नाम वीर हुआ। वीर ने प्रजापति कर्दम की कन्या काम्या से विवाह किया तथा दो पुत्रों को जन्म दिया- (1) प्रियव्रत तथा (2) उत्तानपाद। मनु की विस्तृत संतति में ही ध्रुव, वेन इत्यादि हुए। वेन से मनुगण बहुत रुष्ट थे क्योंकि वह अनाचारी था। मुनियों ने उसके दाहिने हाथ का मंथन किया, जिससे राजा पृथु का जन्म हुआ। वे राजसूय यज्ञ करने वाले राजाओं में सर्वप्रथम था। प्रजाओं को जीविका देने की इच्छा से उसने पृथ्वी से अन्न तथा दूध का दोहन आरंभ किया जा सके। साथ-साथ राक्षस, पितर, देवता, अप्सरा, नाग इत्यादि सब इस कर्म में लग गये। कालांतर में उसके दो पुत्र हुए अंतर्धान तथा पातिन। अंतर्धान से शिखंडिनी ने हविर्धान को जन्म दिया। अग्नि की पुत्री घिषणा से हविर्धान ने छह पुत्रों को जन्म दिया- प्राचीनवर्हिस्, शुक्र, गय, कृष्ण, ब्रज और अजिन। प्राचीनवर्हिस ने घोर तप करके समुद्र-कन्या सवर्णा से विवाह किया। उसके दस पुत्र हुए जो एक ही धर्म का पालन करते थे। वे प्रचेता नाम से विख्यात हुए।\n\nब्रह्मा चिंतातुर थे। 'संभवत: देव ही नहीं चाहता कि सृष्टि का विस्तार हो, अन्यथा इतने प्रयत्न के उपरांत भी मैं सृष्टि का विस्तार नहीं कर पा रहा हूं।' उनके ऐसा सोचते ही उनका शरीर 'क' कहलाता है। अत: दोनों भाग काय (शरीर) कहलाये। उनमें से एक मनु (पुरुष) था, दूसरी शतरूपा (स्त्री) थी। स्वायंभुव मनु ने शतरूपा से पांच संतान प्राप्त कीं: दो पुत्र- प्रियव्रत, उत्तानपाद तथा तीन कन्याएं- आकूति, देवहूति तथा प्रसूति। मनु ने ब्रह्मा से पूछा कि वे प्रजा के निवास के लिए कौन-सा स्थान ठीक समझते हैं? ब्रह्मा ने चिंतन आरंभ किया, अत: जल में डूबी हुई पृथ्वी को जल के ऊपर लाने का कार्य विष्णु (बाराह) ने किया।\n\nमनु का उल्लेख ऋग्वेद काल से ही मानव सृष्टि के आदि प्रवर्तक और समस्त मानव जाति के आदि-पिता के रूप में किया जाता रहा है। इन्हें 'आदिपुरुष' भी कहा गया है। आरंभ में मनु और यम का अस्तित्व अभिन्न था। बाद में मनु को जीवित मनुष्यों का और यम को दूसरे लोक में, मृत मनुष्यों का आदिपुरुष माना गया।\nशतपथ ब्राह्मण के अनुसार एक मछली ने मनु से प्रलय की बात कही थी और बाद में इन्हीं से सृष्टि चली। अन्यत्र ये विराट के पुत्र बताए गए हैं जिनसे प्रजापतियों की उत्पत्ति हुई। मत्स्य पुराण मनु को 'मनुस्मृति' का रचयिता और एक शास्त्र प्रवर्तक मानता है। पुराणों के अनुसार मनु चौदह हुए हैं।\nवैदिक संहिताओं में मनु को ऐतिहासिक व्यक्ति माना गया है। ये सर्वप्रथम मानव था जो मानव जाति के पिता तथा सभी क्षेत्रों में मानव जाति के पथ प्रदर्शक स्वीकृत हैं। वैदिक कालीन जलप्लावन की कथा के नायक मनु ही है। मनु को विवस्वान या वैवस्वत, विवस्वन्त (सूर्य) का पुत्र; सावर्णि (सवर्णा का वंशज) एवं सांवर्णि संवरण का वंशज) कहते हैं। प्रथम नाम पौराणिक है, जबकि दूसरे नाम ऐतिहासिक हैं। सावर्णि को लुड्विग तुर्वसुओं का राजा कहते हैं, किन्तु यह मान्यता सन्देहपूर्ण है।\nपुराणों में मनु को मानव जाति का गुरु तथा प्रत्येक मन्वन्तर में स्थित कहा गया है। वे जाति के कर्त्तव्यों (धर्म) के ज्ञाता है।\nभगवद्गीता (10.6) भी मनुओं का उल्लेख करती है। मनु नामक अनेक उल्लेखों से प्रतीत होता है कि यह नाम न होकर उपाधि है। मनु शब्द का मूल मन् धातु (मनन करना) से भी यही प्रतीत होता है। मेधातिथि, जो मनुस्मृति के भाष्यकार हैं, मनु को उस व्यक्ति की उपाधि कहते हैं, जिसका नाम प्रजापति है। वे धर्म के प्रकृत रूप के ज्ञाता थे एवं मानव जाति को उसकी शिक्षा देते थे। इस प्रकार यह विदित होता है कि मनु एक उपाधि है।\nमनु रचित 'मानव धर्मशास्त्र' भारतीय धर्मशास्त्र में आदिम व मुख्य ग्रंथ माना जाता है। प्राचीन ग्रन्थों में जहाँ मानव धर्मशास्त्र के अवतरण आये हैं वे सूत्र रूप में हैं और प्रचलित मनुस्मृति के श्लोकों से नहीं मिलते। वह सूत्रग्रन्थ 'मानव धर्मशास्त्र' अभी तक देखने में नहीं आया। वर्तमान मनुस्मृति को उन्हीं मूल सूत्रों के आधार पर लिखी हुई कारिका मान सकते हैं। वर्तमान सभी स्मृतियों में यह प्रधान समझी जाती है।", "id": "460174", "title": "मनुचारी"}
{"url": "https://hi.wikipedia.org/wiki?curid=460196", "text": "खगोलिकी का इतिहास\n\nसभी प्राकृतिक विज्ञानों में से खगोलिकी (Astronomy) सबसे प्राचीन है। इसका आरम्भ प्रागैतिहासिक काल से हो चुका था तथा प्राचीन धार्मिक एवं मिथकीय कार्यों में इसके दर्शन होते हैं। खगोलिकी के साथ फलित ज्योतिष (astrology) का बहुत ही नजदीकी सम्बन्ध रहा है और आज भी जनता दोनो को अलग नहीं कर पाती। खगोलिकी (सिद्धान्त ज्योतिष) और फलित ज्योतिष केवल कुछ शताब्दी पहले ही एक-दूसरे से अलग हुए हैं।\n\nप्राचीन खगोलविद तारों और ग्रहों के बीच के अन्तर को समझते थे। तारे शताब्दियों तक लगभग एक ही स्थान पर बने रहते हैं जबकि ग्रह कम समय में भी अपने स्थान से हटे हुए दिख जाते हैं।\n\n\n", "id": "460196", "title": "खगोलिकी का इतिहास"}
{"url": "https://hi.wikipedia.org/wiki?curid=460199", "text": "बुआई\n\nबीज को भूमि में रोपना बुआई या 'वपन' या 'बोना' कहलाती है।\n\nधान, गेहूँ, अरहर, सरसों, मक्का, सोयाबीन आदि\n\nबोआई में बीज के उपर बहुत कम मिट्टी डालते हैं या मिट्टी डालते ही नहीं। प्रायः बीज के आकार के लगभग 2-3 गुना गहराई में बीज बोये जाते हैं।\n\n\n\n\n", "id": "460199", "title": "बुआई"}
{"url": "https://hi.wikipedia.org/wiki?curid=460218", "text": "निज़ामी गंजवी\n\nनिज़ामी (1141-1209, इलियास यूसफ़ ओग्लु) एक फ़ारसी तथा अज़ेरी कवि थे जो \"लैली व मजनूं\" (लैला मजनू) तथा 'सात सुंदरियां' जैसी किताबों के लिए प्रसिद्ध हैं। इनका जन्म 12वीं सदी में वर्तमान आज़रबैजान के गंजा में हुआ था। इन्होंने बाद के कई फ़ारसी शायरों पर अपना प्रभाव डाला था जिनमें हफ़ीज़ शिराज़ी, रुमी तथा अमीर ख़ुसरो का नाम भी शामिल है।\n\nनिज़ामी की प्रसिद्धि पाँच काव्यों के पर आधारित है जो सामूहिक रूप से खम्सा (पंचक) के नाम से विख्यात है। यह सामान्य रूप से प्रचलित है कि निज़ामी फिरदौसी के पश्चात् फारसी का सबसे महान् मसनवी लेखक हुआ है। वह अपनी शैली की प्रांजलता, अपने काव्यमय लाक्षणिक चित्रण और अपनी अनेक साहित्यिक सूझों के कौशलमय प्रयोग में अद्वितीय है। इससे उत्तरकालीन अनेक कवियों की स्पर्धा एवं श्लाघा प्रबुद्ध हुई है, जैसे दिल्ली के अमीर खुसरो और बगदाद के फुज़ूली ने इसका उत्तर लिखा है। उनमें से सर्वोत्तम, निस्संदेह रूप से खुसरू का है जिसे पंजगंज भी कहा जाता है। खम्सा पर अनेक भाष्य एवं टिप्पणियाँ लिखी गई हैं, और कविताएँ भिन्न -भिन्न भाषाओं में पूर्णतः या आंशिक रूप से अनूदित की गई हैं। \n\nनिजामुद्दीन अबू मुहम्मद इलियास बिन यूसुफ का जन्म ११४०-४१ ई. में हुआ था। जब वे अभी छोटे बालक ही थे तभी उनके पिता का देहान्त हो गया। उनका और उनके भाई दोनों का लालन पालन उनके चाचा ने किया और उन्हें शिक्षित भी कराया। बाद में उनके भाई भी कवि के रूप में प्रसिद्ध हुए और 'क़िवामी मुतर्रिज़ी' उपनाम से लिखते थे। निज़ामी के तीन विवाह हुए किन्तु उनके केवल एक ही पुत्र मुहम्मद का नाम ज्ञात है। वह अधिकतर शांत, स्थिर एवं विरक्त जीवन व्यतीत करते थे। उनकी लगभग सभी कृतियाँ समकालीन शाहजादों को ही समर्पित की गई थीं यद्यपि वे कभी भी नियमित रूप से जानेवाले दरबारी नहीं थे। ६३ वर्ष से अधिक अवस्था में १२०३-४ ई. में उनकी मृत्यु हुई।\n\nनिज़ामी की प्रसिद्धि पाँच काव्यों के पर आधारित है जो सामूहिक रूप से खम्सा (पंचक) के नाम से विख्यात है। उनमें से 'मखज़िनुल असरार' की रचना ११६५-६६ ई. में पूरी की गई और अज़रबैजान के अताबक इल्ताजिन को समर्पित की गई। उसमें अधिकतर नैतिक आचार और रहस्यवादी आदर्शों के सिद्धान्त कहानियों द्वारा चित्रित किए गए हैं। शीरीन या खुसरू उसकी दूसरी रचना है जो एक प्रेमसाधन संबंधी कविता है। इसमें फरहाद और फारस के सम्राट् खुसरू परवेज़ का शाहज़ादी शीरीन के प्रति प्रेम का वर्णन किया गया है। इस कृति की रचना ११७५-७६ ई. में की गई थी। इसे इल्देजिज़ के दोनों पुत्रों मुहम्मद और किज़िल अरसतन को समर्पित किया गया था। तीसरी रचना भी प्रेमसाधना की कविता है। इसका नाम लैला मजनूँ है। इसका आधार अमीरी की छोटी नावों की सुविख्यात आरा की पौराणिक गाथाएँ हैं। यह कविता ११८८-८९ ई. में लिखी गई। इसकी रचना शेरवानशाह अखिस्तान मिनुचिहज के विशेष आदेश पर की गई और उनको ही सादर समर्पित कर दी गई। कदाचित् यह पाँचों कविताओं में सबसे अधिक लोकप्रिय है। चौथी कविता इस्कंदरनामा दो भागों में विभाजित है। पहला गरक़नामा या इक़बालनामा, दूसरा खिज्रनामा। दोनों में, ग्रीक निवासी सिकंदर महान के जीवन की अधिक महत्वपूर्ण घटनाओं का वर्णन किया गया है। वे मनोरम और अद्भत घटनाओं से भरी हुई हैं। उनमें बहुत अधिक संख्या में दार्शनिक उपदेशों का वर्णन किया गया है जिसमें अरस्तू का महत्वपूर्ण स्थान है। इसकी रचना ११९१ ई. में हुई और यह दो शाहज़ादों, इज्जुद्दीन मसूद अताबक और अजरबैजान के नुरुद्दीन अबूबक्र बिशकिन, को समर्पित की गई थी। पाँचवीं एवं अंतिम कविता का नाम हाकत पायकार है जिसकी रचना ११९८-९९ई. में हुई थी। इस कविता का आधार पौराणिक फारस के राजा की प्रेमसाधना संबंधी कहानी है जिसमें बहराम ग़्राो और सात राजकुमारियों की कहानी है जो सात भिन्न भिन्न देशों की रहनेवाली थीं। राजा ने सातों राजकुमारियों से एक एक करके विवाह किया और प्रत्येक ने उसको एक मनोरंजक कहानी सुनाई।\n", "id": "460218", "title": "निज़ामी गंजवी"}
{"url": "https://hi.wikipedia.org/wiki?curid=460225", "text": "फ्रेंच वक्र\n\nफ्रेंच वक्र (French curve) किसी धातु, लकड़ी या प्लास्टिक के बने फर्मा (template) होते हैं जिनमें तरह-तरह के वक्र होते हैं। इनका उपयोग हाथ से (कम्प्यूटर या किसी मशीन से नहीं) विभिन्न आकार वाली निष्कोण वक्र बनाने में किया जाता है।.\n\nवक्र बनाने के लिये फर्मा को चित्रण सामग्री (जैसे कागज) के उपर रखा जाता है और इसके वक्र को छूटे हुए पेंसिल, चाकू या किसी अन्य चीज से निशान बना लिया जाता है।\n\nआजकल कैड (CAD) औजारों का प्रयोग करके ड्राइंग बनाते समय फ्रेंच वक्रों की जरूरत नहीं पड़ती। इनमें वेक्टर-आधारित-ग्राफिक्स की सहायता से यह काम स्वतः हो जाता है।\n\n", "id": "460225", "title": "फ्रेंच वक्र"}
{"url": "https://hi.wikipedia.org/wiki?curid=460231", "text": "राहा\n\nराहा भारत के असम राज्य के नागांव जिले का एक कस्बा और विधानसभा निर्वाचन क्षेत्र है। यह कलांग ओर कपलि नदियों के किनारे है। यहाँ आसम के पहले मुख्यमंत्री का जन्म हुआ था।\n", "id": "460231", "title": "राहा"}
{"url": "https://hi.wikipedia.org/wiki?curid=460268", "text": "इष्टि\n\nइष्टि वैदिक काल का विशेष प्रकार का यज्ञ। यज्ञ वैदिक आर्यो के दैनिक तथा वार्षिक जीवन में प्रधान स्थान रखता है। \n\n'इष्टि' 'यज्‌' धातु से 'क्तिन्‌' प्रत्यय करने पर निष्पन्न होता है। फलत: इसका अर्थ 'यज्ञ' है। ऐतरेय ब्राह्मण में इष्टि पाँच भागों में विभक्त है--अग्निहोत्र, दर्शपूर्णमास, चातुर्मास्य, पशु तथा सोम। परंतु स्मृति और कल्पसूत्रों में स्मार्त तथा श्रौत कर्मो की सम्मिलित संख्या 21 मानी गई है जिनमें पाकयज्ञ, हविर्यज्ञ तथा सोमयज्ञ प्रत्येक सात प्रकार के माने जाते हैं। प्रत्येक अमावास्या तथा पूर्णिमा के अनंतर होने वाली प्रतिपदा के याग सामान्य रूप से 'इष्टि' कहलाते हैं जिनमें पहला 'दर्श' तथा दूसरा 'पौर्णमास' कहलाता है।\n", "id": "460268", "title": "इष्टि"}
{"url": "https://hi.wikipedia.org/wiki?curid=460269", "text": "स्टार वॉर्स एपिसोड V: द इंपायर स्ट्राइक्स बैक\n\nस्टार वॉर्स एपिसोड V: द इंपायर स्ट्राइक्स बैक () 1980 में रिलिज़ कि गई एक अमरिकी विज्ञान पर आधारित फ़िल्म है। यह स्टार वॉर्स श्रंखला कि दुसरी फ़िल्म है व क्रमानुसार पांचवी है।\n", "id": "460269", "title": "स्टार वॉर्स एपिसोड V: द इंपायर स्ट्राइक्स बैक"}
{"url": "https://hi.wikipedia.org/wiki?curid=460270", "text": "जीवजाति का उद्भव\n\nपृथ्वी पर जीवों का किस प्रकार आविर्भाव हुआ और किस प्रकार उनका विकास हुआ, इसके विषय में हमेशा से बड़ा हो वाद विवाद रहा है। नए प्रकार के जीव की उत्पत्ति के विषय में चार्ल्स डार्विन ने 1858 ईo में 'प्राकृतिक वरण' (Natural Selection) का सिद्धांत प्रतिपादित किया और 1858 ईo में एक पुस्तक 'जीवजाति का उद्भव', (Origin of Species), प्रकाशित की। \n\nप्राकृतिक वरण के सिद्धांत की पुष्टि के लिये उन्होंने \"जीवन-संघर्ष (Struggle for Existence) \" का एक सहायक सिद्धांत उपस्थित किया। \"जीवन संघर्ष\" जीवविज्ञान में प्रयुक्त होनेवाली एक उक्ति है, जिसका तात्पर्य है अपने अस्तित्व के लिये जीवों का परस्पर संघर्ष। इसके अनुसार जीवों में जनन बहुत ही द्रुत गति और गुणोत्तर अनुपात में होता है, किंतु जीव जितनी संख्या में उत्पन्न होते हैं, उतनी संख्या में जीने नहीं पाते, क्योंकि जिस गति से उनकी संख्या में वृद्धि होती है उसी अनुपात में वासस्थान और भोजन में वृद्धि नहीं होती, वरन्‌ स्थान और भोजन सीमित रहते हैं। अतएव वासस्थान और भोजन के लिये जीवों में अनवरत संघर्ष चलता रहता है। इस संघर्ष में बहुसंख्या में जीव मर जाते हैं और केवल कुछ ही जीवित रह पाते हैं। इस प्रकार प्रकृति में विभिन्न जीवों की संख्या में एक संतुलन बना रहता है। उदाहरण के लिये हाथी जैसा मंद गति से जनन करनेवाला प्राणी भी यदि बिना किसी बाधा के गुणोत्तर अनुपात में जनन करने के लिये स्वतंत्र कर दिया जाय तो चार्ल्स डार्विन ने हिसाब लगाकर दिखाया कि एक जोड़ा हाथी, जिसकी आयु 100 वर्ष तक हो और 30 वर्ष की आयु प्राप्त करने पर जनन प्रारंभ करे तथा अपने संपूर्ण जीवन काल में केवल छ: बच्चे दे और ये बच्चे भी माँ बाप की भाँति जनन करने लगें तथा यही क्रम बना रहे तो 750 वर्षों में सब हाथियों की संख्या एक करोड़ नब्बे लाख हो जाएगी।\n\nइसी भाँति यदि एक जोड़ा खरगोश एक जनन में छ: बच्चे जने तथा एक साल में चार बार बच्चे दे और ये बच्चे भी छ: महीने की अवस्था में जनन करने लगें तो इस क्रम से थोड़े ही समय में खरगोशों की बहुत बड़ी संख्या हो जाएगी। हक्सले (Huxley) गणना द्वारा इस निष्कर्ष पर पहुंचे कि यदि एक हरी मक्खी (Greenfly) की सभी संतानें जीवित रहने पाएँ और सभी जनन करें तो केवल एक ग्रीष्म ऋतु के अंत में चीन की संपूर्ण जनसंख्या से भी ये बढ़ जाएँगी। इसी भाँति एक जोड़ा घरेलू मक्खी से यदि ग्रीष्म ऋतु में छ: पीढ़ियाँ उत्पन्न हों और प्रत्येक पीढ़ी के उत्पन्न होने में तीन सप्ताह का समय लगे तथा प्रत्येक 2,00,000 मक्खियों के लिये एक घनफुट स्थान को आवश्यकता हो, तो उनकी छ: पीढ़ियों में उत्पन्न संतानों के लिये 1। 4 करोड़ घन फुट स्थान की आवश्यकता होगी।\n\nएक सिंघी मछली एक ऋतु में छ: करोड़ अंडे देने की क्षमता रखती है। यदि ऐसी सिंघी के एक जनन के सभी अंडों से संतान उत्पन्न हो और वे सभी जीवित रहें तथा सभी को जनन करने का अवसर प्राप्त हो तो इस प्रकार पाँच पीढ़ियों में उनकी संख्या 66,00,00,00,00,00,00,00,00,00,00,00,00,00,00,00,000 हो जाएगी। इनके छिलके के ढेर का द्रव्यमान पृथ्वी के द्रव्यमान का आठ गुना होगा।\n\nपैरामीशियम (Paramecium) 48 घंटे में तीन बार विभाजन करता है। यदि इसकी सब संतानें पाँच वर्ष तक जीवित रहे तो उनके जीवद्रव्य का आयतन पृथ्वी के आयतन का लगभग दस हजार गुना हो जाएगा। 9,000 पीढ़ियों के पश्चात्‌ तो यह भूमंडल में न समा सकेगा तथा रिक्त स्थान में प्रकाश की गति से फैलता चला जाएगा।\n\nकेवल ऊपर निर्दिष्ट वर्गों से ही नहीं वरन्‌ प्राय: सभी वर्गों के जीवों में जनन बहुत तेजी से निरंतर होता रहता है। अत: जीवों की इस बढ़ती हुई संख्या पर किसी प्रकार का नियंत्रण होना बहुत ही आवश्यक है, अन्यथा किसी एक ही वर्ग का जीव इतनी संख्या में हो जाएगा कि अन्य वर्ग के जीव के लिये पृथ्वी पर स्थान ही नहीं मिलेगा। परंतु ऐसा होने नहीं पाता। प्राकृतिक वरण का इस वृद्धि पर बहुत बड़ा नियंत्रण रहता है। क्योंकि जीवों की संख्या में जिस गति से वृद्धि होती है उसी अनुपात में भोजन और स्थान में वृद्धि नहीं होती और दोनों सीमित रहते हैं, अतएव भोजन और स्थान के लिये जीवों में परस्पर स्पर्धा और संघर्ष चलता रहता है। इस संघर्ष में वे ही जीव सफल होते हैं जिनमें अन्य जीवों से विशेषता और भिन्नता होती है। उदाहरणार्थ, वनस्पतियों में अंकुर निकलने के पश्चात्‌ खाद्य पदार्थ, धूप और प्रकाश के लिये परस्पर स्पर्धा प्रारंभ हो जाती है और एक दूसरे को पीछे छोड़ आकाश की ओर बढ़ने की चेष्टा में लगते हैं। जो पौधे आगे नहीं बढ़ पाते वे पड़ोसी पौधे की छाया में आ जाते हैं और उनकी वृद्धि कम हो जाती है। वे पौधे जो इस प्रतियोगिता में सफल होते हैं जीवित रहते हैं तथा अन्य मर जाते हैं।\n\nइस प्रकार का संघर्ष केवल एक ही वर्ग अथवा जाति के जीवों में नहीं वरन्‌ एक वर्ग का दूसरे वर्ग या जाति के साथ भी, चलता रहता है। वस्तुत: जीवनसंघर्ष तीन प्रकार के हैं:\n\nक. अंतर्जातीय संघर्ष (Intra-specific struggle)\n\nख. अंतराजातीय संघर्ष (Inter-specific struggle)\n\nग. पर्यावरण संघर्ष (Environmental struggle)\n\nयह प्राय: एक ही जाति या वर्ग के जीवों में चलता है, जैसे मनुष्य का मनुष्य से, कुत्ते का कुत्ते के साथ संघर्ष अंतर्जातीय संघर्ष है। अंतराजातीय संघर्ष की अपेक्षा अंतर्जातीय संघर्ष बहुत ही तीव्र होता है। एक जाति के सभी सदस्यों की आवश्यकताएँ समान होती हैं। अतएव उनमें से प्रत्येक को आवश्यकता की पूर्ति के लिये हर कदम पर संघर्ष करना पड़ता है। अंतर्राष्ट्रीय युद्ध की धमकियाँ, अथवा युद्ध का छिड़ना, भी जीवन संघर्ष ही तो है।\n\nयह प्राय: दो अथवा दो से अधिक भिन्न-भिन्न वर्गों और जातियों के जीवों में चलता है। नेवले और साँप के बीच, साँप और मेढक के बीच, कुत्ते और बिल्ली के बीच अथवा बिल्ली और चूहे के बीच के संघर्ष इसके उदाहरण हैं। इसमें एक जीव तो अपने शत्रुओं से हमेशा अपनी रक्षा की चेष्टा में रहता है और दूसरा सर्वदा अपने शिकार की टोह में लगा रहता है। अत: यह संघर्ष शिकार और शिकारी का आपस का संघर्ष कहा जा सकता है। शिकारी और शिकार में लुकाछिपी का खेल बराबर चलता रहता है। एक बचने के प्रयास में रहता है तो दूसरा उसकी खोज में रहता है।\n\nजीवों को उपर्युक्त दोनों प्रकार के संघर्षों के अतिरिक्त पर्यावरण संघर्ष का भी सामना करना पड़ता है। यह संघर्ष उनके अपने प्राकृतिक वातावरण और परिस्थितियों के साथ होता है। जीवों को दैविक और भौतिक शक्तियों, जैसे व्याधि, आर्द्रता, शुष्कता, गर्मी, सर्दी, आंधी, तूफान, भूकंप, ज्वालामुखी का उद्गार, बिजली की चमक, बाढ़, प्रचंड धूप, लू इत्यादि का भी सामना करना पड़ता है। इस प्रकार के संघर्षों में वही जीव जीवित रह पाता है, जो अपने प्रतिद्धंद्धी से जरा बीस पड़ता है, जिसमें किसी प्रकार की विशेषता होती है और जो संघर्ष में सफल हो बच निकलने में सक्षम होता है।\n\nजिस प्रकार एक कुशल माली बगीचे से, अथवा एक चतुर किसान अपने खेत से कमजोर अथवा हानिकारक पौधों को निकाल फेंकता है, उसी प्रकार प्रकृति उपर्युक्त जीवनसंघर्ष द्वारा दर्बुल और अक्षम जीव को अपनी वाटिका से उखाड़ फेंकती है, योग्य और होनहार जीवों को ही विकसित होने का अवसर प्रदान करती है तथा उनकी संख्याओं में संतुलन बनाए रहती है।\n\nजीवों में परस्पर संघर्ष के परिणाम स्वरूप उनकी रचना में विशेषता अथवा भिन्नता उत्पन्न होती है तथा यह विशेषता उनकी संतान में चली जाती है। इस प्रकार पीढ़ी दर पीढ़ी उन्नत विशेषताएँ उत्पन्न होकर ऐसी जाति तैयार करती हैं, जो आदि जीवों से भिन्न प्रतीत होने लगती है और एक नई जीवजाति के रूप में स्थापित हो जाती है।\n\nइस पुस्तक की पूरे विश्व में चर्चा और प्रतिक्रिया हुई। प्रारंभिक प्रतिक्रिया के ज्यादातर प्रतिकूल ही थी लेकिन बाद में डार्विन के कार्य को गंभीरता से लिया जाने लगा तथा उनका नाम एक सम्मानित नाम बन गया।\n\n\n", "id": "460270", "title": "जीवजाति का उद्भव"}
{"url": "https://hi.wikipedia.org/wiki?curid=460276", "text": "किम जोंग-इल\n\nकिम जोंग-इल (16 फ़रवरी 1941 – 17 दिसम्बर 2011) उत्तरी कोरिया के सर्वप्रमुख नेता थे।\n\n\n", "id": "460276", "title": "किम जोंग-इल"}
{"url": "https://hi.wikipedia.org/wiki?curid=460303", "text": "अपरदन-चक्र\n\nसमुद्रतल के ऊपर उठने के उपरांत धरातल के किसी भाग पर होने वाली भूम्याकृतियों के क्रमिक परिवर्तन को ही अपरदन-चक्र य 'क्षयचक्र' या 'अपक्षयचक्र' (Cycle of Erosion) अथवा भूम्याकृतिचक्र (जियोमार्फिल साइकिल) कहते हैं।\n\nभू-भागों की आकृति सदा एक सी नहीं रहती। कालांतर में उनका रूपांतर होता रहता है। उनका क्रमिक विकास नियमबद्ध रहता है। उसमें जीवन चक्र भी चलता रहता है। प्रारंभिक अवस्था के बाद उसके जीवन की किशोरावस्था, प्रोढ़ावस्था एवं वृद्धावस्था पहचानी जाती सकती है। उनका कायाकल्प भी होता है। उनकी आकृतियों में हो रहे इस परिवर्तन का मुख्य कारण क्षयक्रिया ही है, जिससे किसी न किसी में वे सर्वदा प्रभावित होती रहती हैं। इनका व्यापक अध्ययन आज के युग में एक स्वतंत्र विषय भू-आकृतिविज्ञान (Geomorphology / जियोमॉर्फोलॉजी) की संज्ञा दी जा सकती है। इस विषय के गहन अध्ययन एवं मौलिक शोध कार्य के लिये अमरीकी वैज्ञानिक डब्लू. एम. डेविस तथा जर्मन वैज्ञानिक वाल्थर पैंक के नाम उल्लेखनीय हैं। डेविस इस शास्त्र की जटिल समस्याओं की गुत्थियों को सुलझाने में अग्रगण्य माने जाते हैं और पेंक उनके कुछ सिद्धांतों के कटु आलोचक एवं स्वतंत्र विचारक। आज भी लोग उन दोनों वैज्ञानिकों की देन की सराहना करते रहते हैं और उनके पांडित्य का लोहा मानते हैं।\n\nभूम्याकृति में होने वाले परिवर्तनों की परंपरा तथा परिमाण मुख्यत तीन बातों पर निर्भर है : भूभाग की संरचना, क्षयक्रिया की रीति एवं उस विशेष भूभाग के जीवनचक्र की अवस्था। विभिन्न भूभागों पर क्षयक्रिया की जो रीतियाँ कार्यरत है उनका उदाहरण लेकर भूम्याकृति में अवस्थानुसार होने वाले क्रमिक परिवर्तनों का अध्ययन किया जा सकता है।\n\nआर्द्र जलवायु वाले भूभाग पर क्षयकार्य मुख्यत नदियों (जलप्रवाहों) के द्वारा होता है, अत ऐसे प्रांत में क्षयचक्र को नदीकृत (fluvian) क्षयचक्र कहते हैं। धरातल के अधिकांश भाग पर मुख्यत नदीकृत क्षयचक्र होने के कारण इसे सामान्य क्षयचक्र (Normal cycle of erosion) भी कहते है। किसी नवीन धरातल के समुद्रतल से ऊपर उठते ही उसपर ऋतुक्षरण (weathering) का प्रहार आरंभ होता है। वर्षा का जल उसकी ढाल पर प्रवाहित होने लगता है। प्रारंभिक अवस्था में अपेक्षाकृत अधिक जलप्रवाह वाले स्थान पर प्राकृतिक नालियों (gullies) का विकास होता है। तत्पश्चात्‌ कुछ बड़ी और बलवती नालियाँ नदियों का रूप धारण कर घाटियों का निर्माण आरंभ करती हैं और वह भूभाग किशोरावस्था को प्राप्त होता है। क्रमश सहायक नदियों का विकास होता है और नदियाँ अपनी घाटियों का लंबवत्‌ अपक्षरण करती हैं। उस भूभाग के प्रारंभिक तल का क्षेत्र घटते घटते टेड़े मेड़े जलविभाजक के रूप में परिणित हो जाता है। जलविभाजक और घाटी का तलांतर (relative relief) बढ़ने लगता है। जलविभाजक, ढाल के विकास के कारण, धार सदृश प्रतीत होते हैं और उस भूभाग की प्रौढ़ावस्था प्रारंभ होती है। इस अवस्था में विभाजकों की ऊँचाई ऋतुक्षरण द्वारा घटती है और इसके परिणामस्वरूप तलांतर में भी कमी होती है। फिर घाटियाँ क्रमश: चौड़ी होती हैं, ढ़ाल मंद होते हैं, विभाजक नींचे एवं खंड़ित होते हैं और आसन्न घाटियों का बीच बीच में प्राकृतिक मार्गों द्वारा मिलन होता है। अंत में वृद्धावस्था आने पर प्रयासमभूमि (peneplain) का विकास होता है, जिस पर कहीं कहीं अवरोधी अवशिष्टशैल (मोनाडनॉक्स, monadnocks) उपस्थित रहते हैं। इस अवस्था में नदियाँ बलहींन होती हैं और अपक्षरण की क्षमता नहीं रखतीं। क्षयचक्र की पूर्णता नहीं हो पाती। इसके पूर्णत्व के लिये बाधारहित करोड़ों वर्ष का समय चाहिए और इतने दीर्घकाल तक भूपर्पटी शांत नहीं रह सकती। यदि भूचाल (earth movement) के कारण क्षयचक्र की किसी भी अवस्था में बाधा उत्पन्न हुई, अर्थात्‌ यदि उस भूभाग की ऊँचाई (समुद्रतल से) अपेक्षाकृत कुछ बढ़ गई, तो उस क्षेत्र में प्रवाहित नदियों का कायाकल्प हो जायेगा। वे पुन बलवती होकर अपक्षरण कार्य में लीन हो जाएगी और उस भूभाग पर द्वितीय क्षयचक्र का प्रादुर्भाव होगा। इस तरह धरातल के अनेक भागों पर बहुचक्रीय भूम्याकृतियाँ देखने को मिलती हैं। नदी की तलवेदी (terraces) इसके उपयुक्त उदाहरण है।\n\nकार्स्ट क्षेत्र के चक्रीय विकास में चूने के पत्थर से बनी उस क्षेत्र की संरचना का विशेष महत्व है। किशोरावस्था में जलप्रवाह धरातल से भूमिगत मार्गों में प्रविष्ट होता है। इस अवस्था की प्रमुख भूम्याकृति निगिरछिद्र (dolines) होते हैं। प्रौंढ़ावस्था में भूमिगत प्रवाह तथा निगिरछिद्र का चरम विकास होता है। धरातल के जलप्रवाह का प्राय पूर्णतया लुप्त होना, निगिरछिद्रों, कुंड़ों, एवं सकुंड़ों (उवाला) की संख्या में अत्यधिक वृद्धि, भूमिगत कंदराओं का पूर्णविकास, आदि इस अवस्था के मुख्य लक्षण हैं। वृद्धावस्था में भूमिगत कंदराओं की छत टूटने के कारण जलप्रवाह का भूपृष्ठ पर पुनरागमन होता है, प्राकृतिक सेतुओं का निर्माण होता है, राजकुंड़ बनते हैं और अद्रवित अवशेष चूनापत्थरटीले (hums) के रूप में विराजमान रहते है।\n\nमरु प्रदेश के चक्रीय विकास के लिये पर्वतों से घिरे प्राकृतिक खातों का होना आवश्यक है। ऐसे भूभाग पर प्रारंभिक अवस्था में स्थानीय तलांतर (local relief) अधिकतम रहता है। किशोरावस्था में ऋतु क्षरण द्वारा पर्वतश्रेणियों की ऊँचाई घटती है। खातों के तल अवसादों के निक्षेपता से ऊँचे होते हैं। अवसाद खातों की सीमा के बाहर नहीं जा पाते। अत तलांतर क्रमश घटता रहता है। प्रौढ़ावस्था आने पर भी यह क्रम चलता रहता है और अपेक्षाकृत ऊपरी खात क्रमश भरते जाते हैं। अपक्षरण जनित अवसाद निचले खातों में निक्षिप्त होते रहते हैं। इस क्रम के द्वारा उस भूभाग के उच्चतम स्थान से निम्नतम स्थान तक सामान्य ढाल स्थापित हो जाती है। इस अवस्था तक के भूम्याकृति विकास में जल प्रवाह का विशेष हाथ रहता है। किंतु इसके बाद पर्वतश्रेणियों के नीची होने के कारण वर्षा की मात्रा घट जाती है और ढाल मंद होने से अवसाद भी केंद्र तक नहीं पहुँच पाते। अत इस अवस्था में पथरीली ढाल (bajda) मृण्यम समतल (playa) एवं लवण-पर्पटी-युक्त समतल (salina) का निर्माण होता है। इसके बाद वृद्धावस्था में मुख्यत वायु द्वारा संपन्न अपक्षरण, परिवहन, एवं निक्षेपण होता है। इस अवस्था की मुख्य भूम्याकृतियाँ उच्छेंल, वरखन तथा विभिन्न प्रकार के बालुकाकूटों की श्रृंखलाएँ होती हैं।\n\nहिमनदियों द्वारा आक्रांत पर्वतीय ढालों पर सर्वप्रथम हिमज गह्वरों (cirques) का निर्माण होता है। गह्वर के नीचे की ढाल पर हिमनदी अपनी घाटी बनाती है, जो हिम के अपक्षरण कारण U आकृति की हो जाती है। किशोरावस्था में गह्वरों एवं घाटियों का विकास होता है। कभी कभी हिमानियों द्वारा अपक्षरित घाटियों में सीढियों जैसी भूम्याकृति का विकास होता है। ऐसी घाटियों को भीम सोपान कहते हैं। हिमसुमार्जित (roche moutonnee) तथा लंबित घाटियाँ (hanging valleys) भी इसी अवस्था में बनती हैं। प्रौढ़ावस्था में गह्वरों के विस्तृत होने से हिमज गह्वर (compound cirques) बनते हैं। विपरीत ढालों पर स्थित गह्वरों के शीर्षोंन्मुख हिमानी अपक्षरण द्वारा रीढ़ सदृश धारयुक्त प्रशिखा (arete) तथा श्रृंगों (horns) का निर्माण होता है। जब घाटियाँ शीर्षोंन्मुख अपक्षरण द्वारा हिमज गह्वरों का अंत करके अपना विस्तार कर लेती हैं तब प्रौंढ़ावस्था का अंत माना जाता है। वृद्धावस्था में उस भूभाग का तलांतर क्रमश: घटता ही जाता है और अंत में पर्वतीय ऊँचाई घटने के कारण हिमनदियाँ जलप्रवाह में परिणित हो जाती हैं। प्रारंभिक भूभाग के उच्च अवशेष हिमावृतशैल (nunatak) कहे जाते हैं, जो टीलों के रूप में वर्तमान रहते हैं।\n\nसागर के तटीय भूभाग पर सागर की लहरें निरंतर आक्रमण करती रहती है। समुद्रतल से ऊपर वाले भाग लहरों द्वारा अपक्षरित हो क्रमश नष्ट हो जाते हैं और अवसादों का लहरों द्वारा ही समुद्र के छिछले भाग में निक्षेपण होता है। यह कार्य अविराम चलता रहता है, जिसके परिणाम स्वरूप उपकूलीय समतल भूमि का निर्माण होता है।\n", "id": "460303", "title": "अपरदन-चक्र"}
{"url": "https://hi.wikipedia.org/wiki?curid=460312", "text": "रोपण यंत्र\n\n19वीं शती में अमरीका और यूरोप में रोपणयंत्रों का विकास हुआ। ऐसे वपित्र (seeders) भारत में भी देखे जाते हैं। इन वपित्रों के सिद्धांत पर, बैलों से चलनेवाले कुछ वपित्र भी बने हैं। ऐसे यंत्र, या तो बीज बोनेवाले होते हैं, या पौधों की कतार में, कुछ दूरी पर, बोनेवाले होते है।\n\nऐसे यंत्रों को दो वर्गों में विभक्त किया जा सकता है : (1) बीज छींटनेवाले यंत्र और (2) छोटे छोटे पौधों को लगानेवाले यंत्र। बीज छींटनेवाले यंत्र हाथ से चलनेवाले, या एक पहिएवाले ठेले पर चलनेवाले होते हैं। बीज छींटनेवाले यंत्र अनेक प्रकार के बने हैं, जिनमें निम्नलिखित अधिक महत्व के हैं :\n\n1. झोलेदार छिट्टा वपित्र (Knapsack Broadcasting Seeder)\n\n2. अंतद्वार वपित्र (Endgate seeder)\n\n3. द्विचक्री छिट्टा वपित्र (Two-wheel Broodcaster)\n\n4. एकचक्री बैरो छिट्टा वपित्र (Wheel Barrow Broadcaster)\n\nझोलेदार छिट्टा वपित्र में एक बड़े थैले के नीचे एक तख्ता और अन्य पुर्जे लगे रहते हैं। पेटी द्वारा पूरी मशीन को आदमी अपने कंधे पर लटकाए रखता है। एक हाथ से चलाया जानेवाला क्रैक, या गियर, घुमाते हैं और बीज का वितरण एक तश्तरी द्वारा होता है। तश्तरी में ऊँचे किनारे से बने रहते हैं जो बीज को आगे की तरफ फेंकते हैं। बीज की मात्रा आगे पीछे चलनेवाले एक छोटे से रेखाछिद्र (slit) से नियंत्रित होती है। जितना ही चौड़ा यह रेखाछिद्र खोला जाएगा उतना ही अधिक बीज गिरेगा। इस प्रकार के वपित्र घास बोने के काम में आते हैं।\n\nअंतद्वार वपित्र में एक युक्ति (device) जोड़ी जाती है, जो एक गाड़ी में संदूक के पीछे रख दी जाती है। इस मशीन में बीज रखने का एक डिब्बा, बीज लेने का यंत्र और एक या दो बीज बाटनेवाले पहिए होते हैं। इसका किनारा उठा हुआ रहता है। अरीय (radial) पहिए एक गियर और चेन द्वारा चलते हैं और पहियों को चलाने की शक्ति उस गाड़ी के पहिए से ली जाती है जिसपर मशीन रखी जाती है। द्विचक्री छिट्टा वपित्र घोड़ों से चलाया जाता है। ऐसी मशीनें दो प्रकार की, एक चौड़ी लीकवाली और दूसरी कम चौड़ी लीक वाली, होती हैं। कम चौड़ी लीकवाली अधिक उपयोगी समझी जाती है। एकचक्री बैरो छिट्टा वपित्र, पहिएवाले ढेले के फ्रेम पर बीज का लंबा संदूक रखकर, बनाया जाता है। यह संदूक 2 वर्ग इंच चौड़ा और 8 से 16 इंच तक लंबा होता है।\n\nबीज वपित्रों में इधर बड़ी प्रगति हुई है। सर्वाधिक महत्व का सुधार लोहे के संदूक का उसपर बैठाने में है। इससे इन संदूकों की मजबूती और टिकाऊपन ही नहीं बढ़ गया है, वरन्‌ बीज भरने की मात्रा भी बहुत बढ़ गई है। बीज वपित्र कई प्रकार के बने हैं। कुछ एक टिकलीवाले और कुछ दो टिकनीवाले बने हैं। एक टिकलीवाले दो टिकलीवाले से अच्छा काम करते हैं। बड़े कृषिक्षेत्र वाले किसान बड़ी मशीन और छोटे कृषिक्षेत्रवाले किसान छोटी मशीन अधिक उपयोगी समझते हैं। वपित्र आम तौर से ट्रैक्टर के पीछे लगाकर चलाए जाते हैं। बहुत बड़े वपित्र एक बार में 20 से 25 पंक्तियाँ एक साथ बोते हैं। अधिकतर वपित्र तीन प्रकार के होते हैं :\n\n1. कटोरीभरण और नालीदार पहिएवाले वपित्र (Cupfeedtype Fluted Roller)\n\n2. दोहरी चाल के नालीदार पहिएवाले, या दो तवेवाले वपित्र (Double-run Fluted Roller)\n\n3. आंतर दोहरी चालवाले वपित्र (Internal Doublerun Force Feed Type)\n\nकृषिक्षेत्र में अधिकतर दोहरी चाल के नालीदार पहिएवाले वपित्र ही प्रयोग में आते हैं। कटोरीभरण और नालीदार पहिएवाले वपित्र का उपयोग कुछ दिनों तक ब्रिटेन में हुआ था, पर बड़े बड़े कृषिक्षेत्रों में यह सफल न हो सका।\n\nबीज का संदूक दो भागों में बँटा रहता है। ऊपर के हिस्से में बीज रखा जाता है और नीचे का भाग भरण संदूक कहलाता है। ये दोनों भाग एक कपाट (shutter) द्वारा मिले रहते हैं। ऊपर के हिस्से में बीज रखा जाता है और कपाट द्वारा दूसरे भाग में ऐसे जाता है कि बीज अधिक मात्रा में न आकर ठीक मात्रा में आए। दाना बाँटनेवाले हिस्से को कई छोटी छोटी कोठरियों में बाँट दिया जाता है, जिनमें बीज बाँटनेवाली क्रियाविधि चालू रहती है। इन पुर्जों की बनावट बहुत ही साधारण होती है। एक टिकली पर, जो एक शाफ्ट पर घूमती रहती है छोटे छोटे चम्मच लगे रहते हैं और ये चम्मच कुछ दाने उठाकर हॉपर (धानकीप) के मुँह में जो एक नली द्वारा उस बीज को फोल्टर तक पहुँचा देता है डालते रहते हैं और इस प्रकार बीज कुंड में गिर जाता है।\n\nदोहरी चाल के नालीदार पहिएवाले वपित्र का निर्माण संयुक्त राज्य, अमरीका, में हुआ और यह अधिकतर दानेवाली फसलों के बोने के काम आता है, पर यह कटोरीवाले नालीदार वपित्र के बराबर सफल नहीं है। इस वपित्र के अंदर बीज गिरानेवाली हर एक टिकली, जिसके दोनों तरफ खाँचे होते हैं, एक शैफ्ट पर बीजवाले संदूक के नीचे की ओर वपित्र के अंदर पहियों के घूमने पर घूमा करती है और बीजवाले संदूक से बीज उठाकर एक नली के द्वारा कूँड़े में पहुँचा देती है।\n\nकटोरीवाले नालीदार वपित्र में एक गोल लट्ठे पर नालियाँ सी कटी रहती हैं और यह एक शैफ्ट पर एक छोटे से डिब्बे में घूमता है, जो बीजवाले संदूक से बीज लेकर नली द्वारा कूंड़ में गिराता है। यह ऐसा बना होता है कि बीज की मात्रा कम और अधिक की जा सके। ऐसे वपित्र कृषिक्षेत्रों में बहुत उपयोगी हैं। ये छोटे बड़े सभी प्रकार के बनते हैं। बैलों, या घोड़ों से चलनेवाले से लेकर बड़ी बड़ी मशीनों से चलनेवाले वपित्र तक हैं, जिनसे एक बार में 25 कतारें तक बोई जा सकती हैं और यह कटोरी वाला नालीदार वपित्र ट्रैक्टर के पीछे चलता है।\n\nकूंड़ा बनाने की मशीनें, कूंड़कारी (furrow opener), भी बनी है। कूंड़कारी मशीनें कुछ एक टिकलीवाली, कुछ दो टिकलीवाली और कुछ 'हो' किस्म की होती है।\n\nधान रोपने के लिए एक मशीन बनी है, जिसकी बनावट बड़ी सरल है। इसके तीन भाग होते हैं : धान के पौधों को पकड़नेवाली चिमटी, धान को सीधा रखनेवाला बक्स और इस वक्स को सहारा देनेवाला चौखटा। ये सभी भाग बाँस और लकड़ी के बने होते हैं। धान के पौधों को पकड़नेवाली चिमटी के तीन भाग होते हैं : पकड़नेवाले दाँते, दाहिना और बायाँ मूठ और ऊपर तथा नीचेवाले पतवर तख्ते।\n\nबक्स में पौधे रख दिए जाते हैं। इसमें एक तख्ता सामने और एक पीछे होता है। एक एक तख्ता दाहिनी और बाई ओर और एक तख्ता नली में रहता है, जिसके सहारे बक्स सरकता है, पौधा पकड़ने का पुर्जा होता है। बक्स को पीछे की ओर हाथ से चलाए जानेवाले गियर और एक डोरी होती है, जो स्प्रिंग द्वारा बाँस के उन पहियों से जुड़ी रहती है जिनके द्वारा पौधेवाले बक्स के तख्ते को सरकाया जाता है। यह तख्ता पौधे को बक्स के बाहर निकालने के द्वार तक पहुँचा देता है। द्वार के पास एक पटरी लगी रहती है, जिसके सहारे बक्स सरकता है। इस पटरी को आवश्यकतानुसार 20 डिग्री से 30 डिग्री तक बदला जा सकता है। वहाँ पौधे के बक्स को सहारा देने के लिए चौखटा होता है, जो नाव की तरह तैरनेवाली पेंदी पर जड़ा होता है, ताकि खेतों में वह आसानी से सरकाया जा सके और जमीन में धँसने न पाए। यह जमीन को बराबर भी करता जाता है।\n\nधान प्रतिरोपण मशीन से रोपाई जल्दी और ठीक समय पर होती है। इससे मानव श्रम की बचत होती और पैदावार में वृद्धि होती है। इससे धान का पौधा समांतर पंक्तियों में बोया जा सकता है, जिससे घास साफ करने में सुविधा होती है और प्रकाश का प्रवेश सरल होता है। पौधों की सघनता में कमी बेशी की जा सकती है। अधिक उपजाऊ भूमि में अधिक घना और कम उपजाऊ भूमि में कम घना बोया जा सकता है। प्रति हेक्टेयर में पौधे की संख्या तीन लाख से लेकर छह लाख तक, कतारों की दूरी 16.5 सेंटीमीटर तक और कलियों के बीच की दूरी 10 से 13.2 सेंटीमीटर तक सरलता से रखी जा सकती है। समान दूरी और समांतर पंक्तियों में रोपने के लिए बक्स को बाएँ और दाएँ सरकाया जा सकता है। रोपण मशीन सरलता से सामान्य लोहारखाने और बढ़ईखाने में तैयार की जा सकती है। नानकिंग कृषि यंत्रीकरण अनुसंधान संस्था ने एक अच्छी, 105 वीं धान प्रतिरोपण मशीन बनाई है। धान की उपज में यह यंत्र बड़ा उपयोगी सिद्ध हुआ है।\n\nआलू की पैदावार बढ़ाने तथा कम खर्च में अधिक आलू उपजाने के लिए अनेक देशों ने सफलता के साथ रोपणयंत्रों का उपयोग किया है। आलू की खेती में काम आनेवाले यंत्र दो प्रकार के होते हैं :\n\n1. एक आदमीवाला, या पीकर टाइप यंत्र और 2. दो आदमीवाला, या प्लेटफार्म टाइप यंत्र।\n\nएक आदमीवाला, या पीकर टाइप, यंत्र बड़ी सुगमता से आलू के एक टुकड़े को बक्से में से उठाता है और बीज को ठीक जगह पर कूँड़ के अंदर डाल देता है। अन्य यंत्रों की अपेक्षा इस यंत्र का काम कुछ कठिन इस कारण होता है कि बीज छोटा बड़ा, टेढ़ा मेढ़ा होता है। इस यंत्र में एक उठानेवाला हाथ, पिक आर्म, होता है, जो बीज के बक्स से बीज उठाता है। उठानेवाले हाथ में दो सुइयाँ होती हैं, जो बीज के टुकड़े को कूंड़ में छोड़ देती है। आलू का टुकड़ा कूंड़ में ठीक जगह पर गिर जाता है। दूसरे तवे से मिट्टी बीज को ढँक देती है। भिन्न भिन्न क्षेत्रों की मिट्टी को गहरा और उथला करने के लिए इस मशीन में युक्तियाँ बनी रहती हैं। इस यंत्र में कुछ हानियाँ भी है। इससे फसलों की बीमारी फैल सकती है और बीज के एक के स्थान में दो टुकड़े गिर सकते हैं।\n\nदो आदमीवाली प्लैटफार्म मशीन एक आदमीवाली मशीन से आकार और बनावट में भिन्न होती है। इसमें ऐसे पुर्जे रहते हैं जो बीज के बक्से में उथल पुथलकर बीज को ऊपर उठाते हैं और क्षैतिज घूमनेवाले एक प्लैटफार्म पर डालते हैं। प्लैटफार्म पर बीज पकड़ने का कोश (pocket) होता है। एक एक करके बीज प्लैटफार्म से बीज नली में गिरता है। यहाँ बीज का उठाना चेन द्वारा होता है, जिसमें छोटी छोटी कटोरियाँ लगी रहती हैं। यदि ये पुर्जें काम न करें, तो एक आदमी हाथ से आलू के टुकड़ों को रखता है। इन मशीनों में उर्वरक डालने की युक्तियाँ भी लगाई जा सकती है।\n\nचुकंदर, गोभी, शकरकंद आदि साग-सब्जियों के उगाने में भी रोपणयंत्र का उपयोग हो सकता है। इससे श्रम, समय तथा धन की काफी बचत होती है। इन यंत्रों में कूंड़ बनाने की व्यवस्था रहती है और पानी जमा करने की छोटी टंकी रहती है। कूंड़ की मिट्टी को समतल करने के लिए एक टिकली लगी रहती है। जब मशीन चलाई जाती है, तब कूंड़ में रासायनिक खाद अपने आप गिरती है, पौधे मिट्टी में जमा दिए जाते हैं और उनके चारों तरफ साथ ही साथ मशीन से पानी भी दिया जाता है। कैलिफ़ॉर्निया में इस यंत्र से एक दिन में तीन, या चार एकड़ भूमि में पौधे लगाए जाते हैं। कैलिफ़ॉर्निया में हवाई जहाज से भी बड़े कृषि क्षेत्रों में बीज का वितरण होता है।\n\nमेंड़कारी रोपकों (Lister Planters) द्वारा कम वर्षावाले क्षेत्रों में मक्का, कपास व दूसरी फसलें बोई जाती है। इन मशीनों से पहले कूंड़ बनाना, फिर बीज गिराना और साथ ही साथ बीज का मिट्टी से ढँकना, एक बार में ही हो जाता है। इसी प्रकार बोई हुई फसलों की निराई एवं गोड़ाई भी आसानी से की जा सकती है तथा खर पतवार से फसल को बचाया जा सकता है। मेंड़कारी रोपक कई प्रकार के होते हैं। इनमें एक पंक्तिवाले (one row working), एक पंक्ति दो चक्रवाले (one row, two wheel riding), एक पंक्ति चार चक्रवाले (one row, four wheel riding), एक पंक्ति वाइड ट्रेस ट्रैक गाइड (one row, wide trace, track guide), दो पंक्ति अश्व, या ट्रैक्टर (two row horse, or tractor) तथा तीन पंक्ति ट्रैक्टर (three row tractor) अधिक महत्व के हैं। ये जोतने और बोने दोनों का काम एक साथ करते हैं। अधिक कृषिक्षेत्रों में दो पंक्ति ट्रैक्टर और तीन पंक्ति ट्रैक्टर काम में आते हैं।\n\nमक्का बोनेवाले रोपक कई प्रकार के बने हैं। कुछ एक पंक्तिवाले बीजवपित्र, (one row drill), कुछ दो पंक्तिवाले वपित्र (two row drill), कुछ दो और चार पंक्ति वाले शंतरंजी (two and four check row) वपित्र और कुछ अन्य प्रकार के बने हैं।\n\nआम तौर से कपास मेंड़ों पर बोई जाती है, पर जहाँ पर नमी की कमी होती है, वहाँ यह अन्य फसलों की भाँति ही बोई जाती है। प्राचीन काल में गाय के सींग में बीज भरकर कूंड़ में बोया जाता था। पीछे मिट्टी के ड्रमों में बीज भरकर और उसमें मिट्टी, रेती तथा बजरी मिलाकर बोया जाता था, ताकि कपास के बीज एक दूसरे से चिपक न जाएँ। आज कपास बोने के अनेक प्रकार के वपित्र बने हैं, जिनमें कुछ के नाम इस प्रकार हैं :\n\n\nइन वपित्रों की बनावट विचित्र है। इनमें कुछ में बीज के साथ साथ उर्वरक डालने का भी प्रबंध रहता है। बोने के प्लेट को बदलकर, कपास ही नहीं बल्कि मक्का, ज्वार आदि की भी बोआई की जा सकती है। एक पंक्तिवाले वपित्र से लगभग सात एकड़ भूमि की बोआई 10 घंटे में की जा सकती है और चार पंक्तिवाले वपित्र से करीब 35, 36 एकड़ की बोआई 10 घंटे में की जा सकती है।\n\n", "id": "460312", "title": "रोपण यंत्र"}
{"url": "https://hi.wikipedia.org/wiki?curid=460352", "text": "अविआंका\n\nअविआंका (Avianca S.A.) सन् १९१९ से ही कोलंबिया की राष्ट्रीय विमानसेवा है। यह शब्द (Avianca S.A.) (स्पेनी भाषा में 'Aerovías Nacionales de Colombia S.A., currently Aerovías del Continente Americano S.A.' का लघुरूप है। इसका मुख्यालय बोगोटा में है।\n\n29 मई, 2011 को कोलंबिया एयरलाइन विमान निम्नलिखित है:\n", "id": "460352", "title": "अविआंका"}
{"url": "https://hi.wikipedia.org/wiki?curid=460353", "text": "श्रीनारायण चतुर्वेदी\n\nपं॰ श्रीनारायण चतुर्वेदी (१८९५ -- १८ अगस्त १९९० ) हिन्दी के साहित्यकार, प्रचारक, सर्जक तथा पत्रकार थे जो आजीवन हिन्दी के लिये समर्पित रहे। वे सरस्वती पत्रिका के सम्पादक रहे। उन्होने राष्ट्र को हिन्दीमय बनाने के लिये जनता में भाषा की जीवन्त चेतना को उकसाया। अपनी अमूल्य हिन्दी सेवा द्वारा उन्होने भारतरत्न मदन मोहन मालवीय तथा पुरुषोत्तम दास टंडन की योजनाओं और लक्ष्यों को आगे बढ़ाया।\n\nश्री नारायण चतुर्वेदी का जन्म उत्तर-प्रदेश के इटावा जनपद में सन् 1895 ई॰ में हुआ माना जाता है तथा श्रीनारायण जी इसी जन्मतिथि के हिसाब से ही भारत सरकार की राजकीय सेवा से सेवानिवृत भी हुये। (हाँलांकि इनकी मृत्यु के उपरांत प्रकाशित आत्मकथा ‘परिवेश की कथा’ में उन्होने अपना जन्म आश्विन कृष्ण तृतीया, अर्थात 28 दिसम्बर 1893 ई0 की मध्यरात्रि को होना अवगत कराया है)। इनके पिता श्री द्वारिका प्रसाद शर्मा चतुर्वेदी उस क्षेत्र में अपने समय के संस्कृत भाषा के नामी विद्वान थे। पिता की विद्धता का सीधा प्रभाव श्रीनारायण जी पर पड़ा और इनकी शिक्षा इलाहाबाद विश्वविद्यालय से इतिहास विषय में एम0ए0 करने के साथ पूर्ण हुयी। कालान्तर में इन्होंने यूनिवर्सिटी ऑफ लंदन से शैक्षणिक तकनीकी में उच्च शिक्षा भी ग्रहण की।\nस्वतंत्रता से पूर्व उन्होंने सन् 1926 से 1930 तक जिनेवा में भारतीय शैक्षिक समिति के प्रमुख के रूप में भाग लिया। ये कई वर्षो तक उत्तर प्रदेश सरकार के शैक्षिक विभाग के भी प्रमुख रहे। स्वतंत्रता प्राप्ति के उपरांत इन्होंने आल इंन्डिया रेडियो के उप महानिदेशक (भाषा) के रूप में तैनात रहकर हिंदी भाषा विज्ञान के विकास के संबंध में महत्वपूर्ण भूमिका का निर्वहन करते हुये सेवानिवृत हुये।\n\nइनकी ख्याति एक कवि, पत्रकार, भाषा-विज्ञानी तथा लेेखक के रूप में है।\n\nइनकी ख्याति एक कवि, पत्रकार, भाषा-विज्ञानी तथा लेखक के रूप में है। उन्होंने अपनी कवितायें ‘श्रीवर’ नाम से लिखकर दो कविता संग्रह तैयार किये हैं 1-रत्नदीप तथा 2-जीवन कण \n\nइनके द्वारा अंग्रेजी भाषा से किया गया अनुवाद ‘विश्व का इतिहास ’ तथा ‘शासक’ महत्वपूर्ण ग्रन्थ हैं। वे हिन्दी भाषा में प्रकाशित संग्राहक कोश ‘विश्वभारती’ के संपादक रहे।\nपत्रकारिता के क्षेत्र में राजकीय सेवा से सेवानिवृति के उपरांत लगभग 20 वर्षो तक हिन्दी साहित्य जगत की महत्वपूर्ण पत्रिका ‘सरस्वती’ के संपादक के रूप में इनका योगदान अद्वितीय रहा। ‘सरस्वती’ पत्रिका के संपादन काल में राष्ट्रीय तथा अंतरराष्ट्रीय स्तर पर विख्यात विद्वानों को श्रद्धांजलि स्वरूप लिखे गये संपादकीय लेखेां का संग्रह ‘पावन स्मरण (1976)’ के नाम से प्रकाशित हुआ है।\n\n‘विनोद शर्मा अभिनंदन ग्रन्थ’ (विनोद शर्मा उनका कलोल-कल्पित नाम था) हास्य व्यंग्य का महत्वपूर्ण ग्रन्थ है। उनके द्वारा लिखित ‘आधुनिक हिन्दी का आदिकाल’ (1857-1908)’ तथा ‘साहित्यिक चुटकुले’ भी महत्वपर्ण दस्तावेज हैं।\n\nवे स्वयं को ‘यूथफुल ओल्ड मैन’ कहलाना पसंद करते थे। उनके ही शब्दों में कहें तेा ‘इस ‘यूथफुल ओल्ड मैन’ केा भारत सरकार ने 1982 में पद्म भूषण से अलंकृत किया’।\n\nश्रीनारायण जी जिस विषय पर लिखते थे अपनी विहंगम और विस्तारित द्वष्टि सेे सम्पूर्ण सामाजिक, आर्थिक, राजनैतिक सहित समस्त परिवेशों को सम्मिलित करते हुये ही लिखते थे जिससे उनकी रचनायें अपने काल की छवि के महत्वपूर्ण अभिलेख के रूप में अवतरित होती रही हैं। उनकी इस विस्तारित लेखन शैली का प्रभाव आत्मकथा के लेखन पर भी पड़ा। उन्होंने अपनी आत्मकथा का लेखन वर्ष 1967 में प्रारंभ किया परन्तु अत्यधिक विस्तार से लिखने के कारण पूरी न कर सके। इनके ज्येष्ठ पुत्र श्रीशैलनाथ चर्तुवेदी ने इसकी भूमिका में लिखा हैः-\n\nवे आत्मकथा लेखन को आत्मश्लाघा अथवा आत्म निंदा के व्याज से आत्म विज्ञापन अथवा अहंकार कथा मानते थे इसलिये अपनी आत्मकथा लिखने के पक्ष में नहीं थे। पं0 विद्यानिवास मिश्र के बारंबार अनुरोध करने पर इसे लिखने को तैयार हुये परन्तु शीघ्र ही लिखना बंद कर बैठे। इसे बंद करने के पीछे एक और भी कारण था कि उन्हें इस प्रकार के लेखन की निरर्थकता का अनुभव होने लगा। इस तथ्य को उन्होंने अपने लेख ‘क्या, क्यों और किसके लिये लिखूँ?’ शीर्षक में व्यक्त भी किया है। बहरहाल इनकी लिखी इस अधूरी आत्मकथा का प्रकाशन वर्ष 1995 में प्रभात प्रकाशन से ‘परिवेश की कथा’ नामक पुस्तक के माध्यम से संभव हो सका। दुर्भाग्य से तब तक उनकी मृत्यु हो चुकी थी और हिंदी साहित्य जगत इस आत्मकथा के माध्यम से सम्पूर्ण शताब्दी के ऐतिहासिक, राजनीतिक, सांस्कृतिक और सामाजिक परिवर्तत की छवि को देख पाने का सौभाग्य न पा सका।\n\nचतुर्वेदी जी बहुआयामी व्यक्ति के स्वामी थे। पं0 विद्यानिवास मिश्र ने श्रीनारायण चतुर्वेदी जी के बहुमुखी व्यक्तित्व का वर्णन करते हुये लिखा हैः-\n\n\n", "id": "460353", "title": "श्रीनारायण चतुर्वेदी"}
{"url": "https://hi.wikipedia.org/wiki?curid=460357", "text": "प्रथम क्रूसयुद्ध\n\nप्रथम क्रूसयुद्ध (First Crusade (1096–1099)) पश्चिमी इसाई मतावलम्बियों द्वारा की गयी सैनिक कार्यवाही थी जो मुसलमानों द्वारा जीते गये पवित्र स्थानों को पुनः प्राप्त करने के उद्देश्य से की गयी थी। इसका आरम्भ 27 नवम्बर 1095 हुआ था।\n\nइस युद्ध में दो प्रकार के क्रूशधरों ने भाग लिया। एक तो फ्रांस, जर्मनी और इटली के जनसाधारण, जो लाखों की संख्या में पोप और संन्यासी पीतर की प्रेरणा से (बहुतेरे) अपने बाल बच्चों के साथ गाड़ियों पर समान लादकर पीतर और अन्य श्रद्धोन्मत्त नेताओं के पीछे पवित्र भूमि की ओर मार्च, 1096 में थलमार्ग से चल दिए। बहुतेरे इनमें उद्दंड थे और विधर्मियों के प्रति तो सभी द्वेषरत थे। उनके पास भोजन सामग्री और परिवहन साधन का अभाव होने के कारण वे मार्ग में लूट खसोट और यहूदियों की हत्या करते गए जिसके फलस्वरूप बहुतेरे मारे भी गए। इनको यह प्रवृत्ति देखकर पूर्वी सम्राट् ने इनके कोंस्तांतीन नगर पहुँचने पर दूसरे दल की प्रतीक्षा किए बिना बास्फोरस के पार उतार दिया। वहाँ से बढ़कर जब वे तुर्को द्वारा शासित क्षेत्र में घुसे तो, मारे गए।\n\nदूसरा दल पश्चिमी यूरोप के कई सुयोग्य सामंतों की सेनाओं का था जो अलग-अलग मार्गो से कोंस्तांतीन पहुँचे। इनके नाम इस प्रकार हैं:-\n\n\nपूर्वी सम्राट् ने इन सेनाओं को मार्गपरिवहन इत्यादि की सुविधाएँ और स्वयं सैनिक सहायता देने के बदले इनसे यह प्रतिज्ञा कराई कि साम्राज्य के भूतपूर्व प्रदेश, जो तुर्को ने हथिया लिए थे, फिर जीते जाने पर सम्राट् को दे दिए जाएँगे। यद्यपि इस प्रतिज्ञा का पूरा पालन नहीं हुआ और सम्राट् की सहायता यथेष्ट नहीं प्राप्त हुई, फिर भी क्रूशधर सेनाओं को इस युद्ध में पर्याप्त सफलता मिली।\n\n(कोंस्तांतीन से आगे इन सेनाओं का मार्ग मानचित्र में अंकित है।) सर्वप्रथम उनका सामना होते ही तुर्को ने निकाया नगर और उससे संबंधित प्रदेश सम्राट् को दे दिए। फिर सेना ने दोरीलियम स्थान पर तुर्को को पराजित किया ओर वहाँ से अंतिओक में पहुँचकर आठ महीने के घेरे के बाद उसे जीत लिया। इससे पहले ही बाल्डविन ने अपनी सेना अलग कर के पूर्व की ओर अर्मीनिया के अंतर्गत एदेसा प्रदेश पर अपना अधिकार कर लिया।\n\nअंतिओक से नवबंर, 1098 में चलकर सेनाएँ मार्ग में स्थित त्रिपोलिस, तीर, तथा सिज़रिया के शासकों से दंड लेते हुए जून, 1099 में जेरूसलम पहुँची और पाँच सप्ताह के घेरे के बाद जुलाई, 1099 में उसपर अधिकार कर लिया। उन्होंने नगर के मुसलमान और यहूदी निवासियों की (उनकी स्त्रियों और बच्चों के साथ) निर्मम हत्या कर दी।\n\nइस विजय के बाद क्रूशधरों ने जीते हुए प्रदेशों में अपने चार राज्य स्थापित किए (जो नीचे के मानचित्र में दिखाए गए हैं)। पूर्वी रोमन सम्राट् इससे अप्रसन्न हुआ पर इन राज्यों को वेनिस, जेनोआ इत्यादि समकालीन महान शक्तियों की नौसेना की सहायता प्राप्त थी जिनका वाणिज्य इन राज्यों के सहारे एशिया में फैलता था। इसके अतिरिक्त धर्मसैनिकों के दो दल, जो मठरक्षक (नाइट्स टेंप्लर्स) और स्वास्थ्यरक्षक (नाइट्स हास्पिटलर्स) के नाम से प्रसिद्ध हैं, इनके सहायक थे। पादरियों और भिक्षुओं के समान ये धर्मसैनिक पोप से दीक्षा पाते थे और आजीवन ब्राहृचर्य रखने तथा धर्म, असहाय स्त्रियों और बच्चों की रक्षा करने की शपथ लेते थे।\n", "id": "460357", "title": "प्रथम क्रूसयुद्ध"}
{"url": "https://hi.wikipedia.org/wiki?curid=460361", "text": "पी॰ के॰ अयंगार\n\nपद्मनाभन कृष्णगोपाल अयंगार (29 जून 1931 – 21 दिसम्बर 2011) भारत के गणमान्य परमाणु वैज्ञानिक थे। वे भारत के प्रथम परमाणु बम परीक्षण के सूत्रधार थे। वे भाभा परमाणु अनुसंधान केन्द्र (BARC) के निदेशक और उसके बाद परमाणु ऊर्जा आयोग के अध्यक्ष रहे। वे भारत-अमेरिका असैनिक नाभिकीय सहयोग के विरुद्ध बोलने वालों में अग्रणी थे। उनका मत था कि यह समझौता अमेरिका का अधिक हित साधता है।\n\n", "id": "460361", "title": "पी॰ के॰ अयंगार"}
{"url": "https://hi.wikipedia.org/wiki?curid=460368", "text": "खण्डशः रैखिक फलन\n\nformula_1\n\nउपरोक्त खण्डशः रैखिक फलन निम्नलिखित स्थिति में सतत (continuous) होगा-\n'सतत खण्डशः रैखिक फलन' को 'रैखिक स्प्लाइन' भी कहते हैं।\n\nयह सिद्ध कर सकते हैं कि किसी भी सतत खण्डशः रैखिक फलन को निम्न प्रकार से प्रकट कर सकते हैं-\nउपरोक्त गुणाकों में से केवल \"b\" को छोड़कर बाकी सभी को विभिन्न खण्डों की रेखाओं के प्रवणताओं के रूप में निम्न प्रकार से व्यक्त कर सकते है:\n\nकिसी भी सतत फलन (continuous function) को खण्डशः रैखिक फलन द्वारा निरूपित किया जा सकता है। सन्निकटन में जितनी शुद्धता की आवश्यकता होगी, इस फलन के खण्ड उतने ही छोटे किये जा सकते हैं।\n\n", "id": "460368", "title": "खण्डशः रैखिक फलन"}
{"url": "https://hi.wikipedia.org/wiki?curid=460380", "text": "वीरेंद्र आस्तिक\n\nवीरेंद्र आस्तिक (15 जुलाई 1947) हिंदी गीत-नवगीत विधा के कवि हैं। परछाईं के पाँव, आनंद ! तेरी हार है, तारीख़ों के हस्ताक्षर, आकाश तो जीने नहीं देता, दिन क्या बुरे थे आदि गीत संग्रह के अलावा इनके गीत, नवगीत, ग़ज़ल, छन्दमुक्त कविताएँ, रिपोर्ताज, ललित निबंध, समीक्षाएँ, भूमिकाएं आदि 'धर्मयुग', 'साप्ताहिक हिन्दुस्तान', श्रेष्ठ हिंदी गीत संचयन, समकालीन गीत: अन्तः अनुशासनीय विवेचन, नवगीत के नये प्रतिमान, अभिव्यक्ति आदि ग्रंथों, पत्र-पत्रिकाओं में प्रकाशित होते रहे हैं। इन्होंने हिंदी गीत पर आधारित पुस्तकें- 'धार पर हम- एक' और 'धार पर हम- दो' का संपादन किया है।\n\nवीरेंद्र आस्तिक का जन्म कानपुर, उत्तरप्रदेश के एक छोटे से गाँव रूरवाहार में 15 जुलाई 1947 में हुआ था। इनके पिता अपने क्षेत्र के एक अच्छे संगीतज्ञ और समाज सेवक थे। इनकी शिक्षा स्नातक तक हुई। वीरेंद्र सिंह ने 1964 से 1974 तक भारतीय वायु सेना में कार्य करने के बाद भारत संचार निगम लि. को अपनी सेवाएं दीं। काव्य-साधना के शुरुआती दिनों में इनकी रचनाएँ वीरेंद्र बाबू और वीरेंद्र ठाकुर के नामों से भी छपती रही हैं।\n\n\nआस्तिक के नवगीत किसी एक काल खंड तक सीमित नहीं हैं, बल्कि उनमें समयानुसार प्रवाह देखने को मिलता है। इस द्रष्टि से उनके गीत भारतीय आम जन और मन को बड़ी साफगोई से प्रतिबिंबित करते हैं, जिसमें नए-नए बिम्बों की झलक भी है और अपने ढंग की सार्थक व्यंजना भी। और यह व्यंजना जहाँ एक ओर लोकभाषा के सुन्दर शब्दों से अलंकृत है तो दूसरी ओर इसमें मिल जाते है विदेशी भाषाओं के कुछ चिर-परिचित शब्द भी। शब्दों का ऐसा विविध प्रयोग भावक को अतिरिक्त रस से भर देता है।\n\n", "id": "460380", "title": "वीरेंद्र आस्तिक"}
{"url": "https://hi.wikipedia.org/wiki?curid=460388", "text": "भारत भूषण (हिन्दी कवि)\n\nभारत भूषण (८ जुलाई १९२९ - १७ दिसम्बर २०११) हिन्दी के कवि एवं सुकुमार गीतकार थे।\n\nभारत भूषण का जन्म उत्तरप्रदेश के मेरठ में हुआ था। इन्होंने हिन्दी में स्नातकोत्तर शिक्षा अर्जित की और प्राध्यापन को जीविकावृत्ति के रूप में अपनाया। एक शिक्षक के तौर पर करियर की शुरुआत करने वाले भारत भूषण बाद में काव्य की दुनिया में आए और छा गए। उनकी सैकडों कविताओं व गीतों में सबसे चर्चित 'राम की जलसमाधि' रही। उन्होंने तीन काव्य संग्रह लिखे। पहला सागर के सीप वर्ष 1958 में, दूसरा ये असंगति वर्ष 1993 में और तीसरा मेरे चुनिंदा गीत वर्ष 2008 में प्रकाशित हुआ। वर्ष 1946 से मंच से जुडने वाले भारत भूषण मृत्यु से कुछ महीनों पूर्व तक मंच से गीतों की रसधार बहाते रहे। उन्होंने महादेवी वर्मा, रामधारी सिंह 'दिनकर' जैसे कवि-साहित्यकारों के साथ भी मंच साझा किया। दिल्ली में 27 फ़रवरी 2011 को आयोजित कवि सम्मेलन में उन्होंने अंतिम बार भाग लिया था।\n\nइनका गीत संग्रह 'सागर के सीप' है। इसके अतिरिक्त तमाम कविताएं पत्र-पत्रिकाओं में प्रकाशित होती रहती हैं। 'राम की जल समाधि' इनकी बहुचर्चित कविता है।\n\n", "id": "460388", "title": "भारत भूषण (हिन्दी कवि)"}
{"url": "https://hi.wikipedia.org/wiki?curid=460397", "text": "यौन अपविकास\n\nकिसी व्यक्ति या दम्पत्ति को सामान्य यौन क्रिया के किसी भी चरण में आने वाली कठिनाई \"'यौन अपविकास\" (Sexual dysfunction या sexual malfunction) कहलाती है; चाहे वह कठिनाई यौन-इच्छा से सम्बन्धित हो, उत्प्रेरण (arousal) की हो या चरमसुख (orgasm) की हो।\n\nयौन अपविकास के विकारों को चार श्रेणियों में बांटा जा सकता है:\n\n", "id": "460397", "title": "यौन अपविकास"}
{"url": "https://hi.wikipedia.org/wiki?curid=460419", "text": "अधिकारी\n\nयह किसी मुख्य शासक के नाम पर होता है जो एक शासन करता है।\n", "id": "460419", "title": "अधिकारी"}
{"url": "https://hi.wikipedia.org/wiki?curid=460427", "text": "कोयला नगर\n\nकोयला नगर\n\nकोयला नगर कोल इण्डिया लिमिटेड की एक अनुषांगिक कम्प्नी भारत कोकिंग कोल लिमीटेड (बी सी सी एल) का मुख्यालय है।\nकोयला नगर मे बी सी सी एल की मुख्य कार्यालय के साथ एक बहुत बडी क्लोनी है, जहा कर्मचारी रहते है।\nबी सी सी एल ने लगभग हर सुविधा उपलब्ध कराई है, मसलन खेलने के लिये ईण्डोर और आउटडोर स्टेडियम, तरणताल, डी ए वी विध्यालय, कई सरकारी\nबैंक, पोस्ट आफिस, शापिंग सेन्टर, समुदायिक भवन आदि। यहा धनबाद जिले का दुरदर्शन केन्द्र है, जिसका उदघाटन तत्कालिन प्रधानमंत्री \nस्व इन्दिरा गांधी जी के हाथो 1984 ने हुआ था।\n", "id": "460427", "title": "कोयला नगर"}
{"url": "https://hi.wikipedia.org/wiki?curid=460428", "text": "भारत कोकिंग कोल लिमीटेड\n\nभारत कोकिंग कोल लिमीटेड\n", "id": "460428", "title": "भारत कोकिंग कोल लिमीटेड"}
{"url": "https://hi.wikipedia.org/wiki?curid=460430", "text": "प्रणालियों\n\nप्रणालियों - इजरायल प्रौद्योगिकी संस्थान (हिब्रू: הטכניון - מכון לישראל טכנולוגי) हाइफ़ा, इसराइल में एक अनुसंधान गहन प्रौद्योगिकी संस्थान है। मूलतः Technikum कहा जाता है, यह 1912 में स्थापित किया गया था। [1] इसकी प्राकृतिक विज्ञान, इंजीनियरिंग और वास्तुकला पर जोर दिया था और दवा के एक स्कूल बाद में जोड़ा गया है।\n- कोशिकाओं में प्रोटीन disassembling 2011 में के लिए जिम्मेदार तंत्र, Avram Hershko और हारून Ciechanover, जो रसायन शास्त्र में ubiquitin प्रणाली की खोज के लिए 2004 के नोबेल पुरस्कार जीता: प्रणालियों इजरायल के रसायन विज्ञान में पहला नोबेल पुरस्कार के लिए घर है प्रणालियों के गणमान्य प्रो दान Shechtman उस वर्ष के लिए एक रसायन विज्ञान में नोबेल पुरस्कार विजेता के रूप में नामित किया गया था। वह quasicrystals के अपने क्रांतिकारी खोज के लिए पुरस्कार से सम्मानित किया गया।\n2011 में, विश्व विश्वविद्यालयों के प्रतिष्ठित शैक्षणिक रैंकिंग दुनिया में 102 150 प्रणालियों स्थान पर रहीं. यह दुनिया में 15 वीं रैंक कंप्यूटर विज्ञान, 42 में इंजीनियरिंग / प्रौद्योगिकी के क्षेत्र में और प्राकृतिक विज्ञान और गणित में 51 - 75.\n\n", "id": "460430", "title": "प्रणालियों"}
{"url": "https://hi.wikipedia.org/wiki?curid=460431", "text": "विजमान विज्ञान संस्थान\n\nविजमान विज्ञान संस्थान (हिब्रू: מכון ויצמן למדע Machon Weizmann LeMada), इजराइल के रेहोवोत (Rehovot) नगर में स्थित विश्वविद्यालय एवं शोध संस्थान है। यह संस्थान इजराइल के अन्य संस्थानों से इस मामले में भिन्न है कि यहाँ केवल विज्ञान की स्नातक एवं परास्नातक स्तर की शिक्षा दी जाती है। यह विश्व के अग्रणी शोध केन्द्रों में से एक है जहाँ २५०० वैज्ञानिक, पोस्टडॉक्टोरल फेलो, पीएचडी एवं एम्एससी छात्र एवं अन्य कर्मचारी हैं।\nसन् २०११ में न्यू साइंटिस्ट नामक पत्रिका ने इस संस्थान को विश्व के गैर-अमेरिकी संस्थानों में सर्वश्रेष्ठ काम करने लायक संस्था बताया है।\n\n", "id": "460431", "title": "विजमान विज्ञान संस्थान"}
{"url": "https://hi.wikipedia.org/wiki?curid=460440", "text": "स्तंभन दोष\n\nस्तंभन दोष या नपुंसकता () एक प्रकार का यौन अपविकास है। यह संभोग के दौरान शिश्न के उत्तेजित न होने या उसे बनाए न रख सकने के कारण पैदा हुई यौन निष्क्रियता की स्थिति है। इसके मुख्य जैविक कारणों में हृदय और तंत्रिकातंत्र संबंधी बिमारियाँ, मधुमेह, संवेदनामंदक पदार्थों के दुष्प्रभाव आदि शामिल हैं। मानसिक नपुंसकता शारीरिक कमियों की वजह से नहीं बल्कि मानसिक विचारों और अनुभवों के कारण पैदा होती है।\nस्तंभन दोष के लक्षण को कई प्रकार से परखा जा सकता है : \n\n", "id": "460440", "title": "स्तंभन दोष"}
{"url": "https://hi.wikipedia.org/wiki?curid=460457", "text": "आकाशीय रज्जुमार्ग\n\nऊँची-नीची, पर्वतीय अथवा पंकिल भूमि को पार कर नियत स्थान पर सामग्री पहुँचाने के लिए आकाशीय रज्जुमार्ग (एईरियल रोपवेज़) अद्वितीय साधन है। कारखानों तथा बनते हुए बाँधों में एक स्थान से दूसरे स्थान पर कच्चा सामान ले जाने के लिए इनका बहुत उपयोग होता है।\n\nरज्जुमार्ग दो प्रकार के होते हैं : एकल रज्जु (मोनो केबुल) तथा द्विरज्जु (बाइकेबुल)। \n\nएकल रज्जु में एक ही अछोर रज्जु होती है जो अनवरत चलती रहती है। यह अपने साथ खाली या भरे हुए डोलों (बाल्टियों) को अपने गंतव्य स्थान पर ले जाती है। ए डोल रज्जु में अपने वाहक के साथ बँधे रहते हैं।\n\nइस्पात के एक कंकाल या अट्टालक पर रज्जु टिकी रहती है, जिसमें डोल अपने वाहक सहित काठी के फाँसों (सैडिल क्लिप्स) द्वारा बंधा रहता है। रज्जु निरंतर चलती रहती है और अपने साथ डोलों को भी लिए चलती है।\n\nरज्जुमार्ग के दोनों छोरों पर घूमती हुई घिरनियाँ रहती हैं, जिनपर रज्जु चढ़ी रहती है। चित्र ख में लादने का स्थान दिखाया गया है। प्रत्येक छोर पर एक अपनयन पटरी (शंट रेल) रहती है, जिसपर भार लादने या खाली करने के लिए डोल चढ़ जाता है। काम पूरा हो जाने पर डोल को फिर रज्जु पर ठेल दिया जाता है। अपनयन पटरी तथा रज्जु की स्थिति में इस प्रकार का प्रबंध रहता है कि डोल को एक से दूसरे पर भेजने में बड़ी सुगमता होती है और रज्जु पर रंच मात्र भी झटका नहीं पड़ता; यह रज्जु के टिकाऊ (दीर्घजीवी) होने के लिए बहुत आवश्यक है।\n\nयदि रज्जुमार्ग अधिक लंबा होता है तो प्रत्येक तीन या चार मील पर विभाजक स्टेशन बना दिया जाता है, जहाँ डोल पहली रज्जुप्रणाली को छोड़ देते हैं और उनके पहिए स्थिर पटरियों पर चढ़ जाते हैं। तब वे दूसरे भाग की रज्जु पर चढ़ने के लिए आगे की ओर ठेल दिए जाते हैं।\n\nयदि रज्जुमार्ग में दिशापरिवर्तन की आवश्यकता पड़ती है तो परिवर्तन के स्थान पर एक प्लैटफार्म बना दिया जाता है जिसमें दो क्षैतिज (हॉरिजॉन्टल) घिरनियाँ रहती हैं। रज्जु इन घिरनियों पर से होकर जाती है और सरलता से उसकी दिशा बदल जाती है।\n\nरज्जु इस्पात के तारों को बटकर बनी रहती है। उसके चुनाव में निम्नलिखित बातों का ध्यान रखना आवश्यक है : \n\n(1) एक-एक डोल में कितना बोझ लदेगा। \n\n(2) बोझ लादने तथा उतारने के लिए कितना समय मिलेगा और \n\n(3) रज्जुमार्ग का वेग कितना रहेगा। \n\nइन्हीं बातों पर विचार करके रज्जुमार्ग की कार्यक्षमता नियत की जाती है, अर्थात्‌ यह स्थिर किया जाता है कि प्रति घंटा कितना बोझ वहन हो सकेगा। प्राय: बोझ लादने का समय बीस से तीस सेकंड तक ही होता है। आवश्यकतानुसार एक या इससे अधिक डोल एक साथ भरे जा सकते हैं। रज्जु का वेग रज्जुमार्ग की ढाल पर भी निर्भर रहता है। साधारणतया इसकी चाल दो से पाँच मील प्रति घंटा रखी जाती है, किंतु यह सात मील प्रति घंटा तक भी की जा सकती है। परंतु स्मरण रखना चाहिए कि गति में जितनी तीव्रता होगी उतनी ही अधिक इसमें परिवर्तन के झटके लगने की भी संभावना रहेगी। अतएव अधिक दूरी तथा अधिक क्षमता के लिए द्विरज्जुप्रणाली का ही उपयोग उचित होता है।\n\nइस प्रकार रज्जु की मोटाई क्रमागत अट्टालकों के बीच की दूरी, उनके बीच की रज्जु पर एक साथ होनेवाले अधिकतम बोझ की मात्रा और प्रति इंच मोटाई के अनुसार रज्जु की मजबूती पर निर्भर है। मोटाई में रज्जु ½ इंच' से 1½ ईंच तक के व्यास की होती है। रज्जु पहले इतनी ही तानी जाती है कि वितस्ति (स्पैन, अर्थात्‌ एक अट्टालिका से क्रमागत अट्टालिका तक की दूरी) के केंद्र पर उसकी नति अधिक से अधिक वितस्ति की 1/20 हो। इसलिए अचल बोझ, वायु की दाब, झटकों और कंपनों के प्रभाव आदि, को ध्यान में रखकर ही रज्जुमार्ग का अंतिम रूप निश्चित किया जाता है। अचल भार, दाब आदि को कुल भार का 25 प्रतिशत मान लिया जा सकता है।\n\nरज्जु को पूर्वनिश्चित गति के अनुसार चलाने के लिए इंजन की आवश्यकता होती है और उसकी शक्ति रज्जु की ढाल (ग्रडिएँट) पर निर्भर है। कभी-कभी माल लादने का स्टेशन उतारनेवाले स्टेशन की अपेक्षा इतनी अधिक ऊँचाई पर होता है कि गुरुत्वाकर्षण के कारण लदे हुए डोल न केवल स्वयं नीचे उतरते हैं, वरन्‌ उनसे उत्पन्न फालतू शक्ति अन्य कार्यों में भी सहायक हो सकती है। साधारण अनुमान के लिए इतना कहा जा सकता है कि बोझ लादने और उतारने के स्टेशनों पर घर्षण के कारण चार से पाँच अश्वसामर्थ्य (हॉर्स पावर) तक की आवश्यकता हो सकती है। अट्टालिकों पर और रज्जु पर के घर्षण के लिए सा´ल/12 अश्वसामर्थ्य चाहिए, जहाँ सा प्रति घंटा प्रति टन में रज्जुमार्ग की क्षमता है और ल मार्ग की लंबाई मीलों में है। संचालक चक्रों में भी कुछ शक्ति का ह्रास होता है, जो पूर्वोंक्त घर्षण के 25 प्रतिशत के लगभग हो सकता है।\n\nअट्टालिकाओं के निर्माण में इनकी क्रमिक दूरी के साथ अन्य बातों का ध्यान रख्ना पड़ता है, जैसे \n\nदोहरी रज्जुप्रणाली में एक मार्गदर्शी रज्जु (ट्रैक रोप) रहती है, जो डोलवाहकों का बोझ सँभालती है और उन्हें ठीक मार्ग से विचलित नहीं होने देती। दूसरी रज्जु चलती रहती है और वही डोलों को घसीट ले चलती है, जैसा चित्र ङ में दिखाया गया है।\n\nघसीटनेवाली रज्जु ठीक उसी प्रकार की होती है जैसी एकल-रज्जु-प्रणाली में। इन दोनों प्रणालियों में कौन सी प्रणाली चुननी चाहिए, यह बताना बहुत कठिन है। द्विरज्जुप्रणाली में आरंभ में अधिक खर्च अवश्य बैठता है, पर अधिक दूरी तक तथा अधिक ढाल पर अधिक बोझ के यातायात के लिए यही प्रणाली अधिक उपयुक्त ठहरती है। एकल-रज्जु-प्रणाली अधिक सरल है और हल्के तथा अस्थायी कामों के लिए अवश्य ही अपेक्षाकृत सस्ती है।\n\nपर्वतीय प्रदेशों में रेलमार्गों में अधिक से अधिक तीन प्रतिशत ढाल रखी जा सकती है, परंतु रज्जुमार्ग 40 प्रतिशत ढाल तक पर काम कर सकता है। यदि किसी पर्वतीय प्रदेश में दो बिंदुओं के तलों का अंतर 2,640 फुट है और वे एक दूसरे से दो मील पर हैं तो दो मील के ही रज्जुमार्ग से काम चल जाएगा; परंतु 2 प्रतिशत की ढाल के रेलमार्ग की लंबाई 20 मील रखनी पड़ेगी। फिर, रेल के लिए मार्ग के बीहड़ नालों को पार करने और स्थान-स्थान पर पुल, तटबंध तथा पुश्तवान बनाने की कठिनाइयाँ भी अत्यधिक हो सकती हैं।\n\n", "id": "460457", "title": "आकाशीय रज्जुमार्ग"}
{"url": "https://hi.wikipedia.org/wiki?curid=460458", "text": "भगवद मुदित\n\nभगवत मुदित का समय संवत् 1630 तथा सं. 1720 वि. के मध्य में था। यह आगरा में शुजाअ के दीवान थे और वहाँ से विरक्त होकर वृंदावन में आ बसे थे। इन्हें हित संप्रदाय के भक्तों का भी सत्संग प्राप्त था और इन्होंने इस संप्रदाय के 35 भक्तों का चरित्र रसिक अनन्यमाल में ग्रंथित किया है। प्रबोधानंद सरस्वती के अनेक वृंदावन शतकों में से एक का इन्होंने पद्यानुवाद किया है, जो संवत् 1707 की रचना है। इनके दो सौ सात स्फुट पद अब तक मिले हैं। यह भी चैतन्य संप्रदाय के राधारमणी वैष्णव थे।\n\nइनके पिता माधव मुदित चैतन्य संप्रदाय के भक्त सुकवि तथा आगरा के निवासी थे।\n", "id": "460458", "title": "भगवद मुदित"}
{"url": "https://hi.wikipedia.org/wiki?curid=460460", "text": "आचार्य (बहुविकल्पी)\n\nआचार्य शब्द के कई अर्थ हैं :\n\n\n\n\n\n\n", "id": "460460", "title": "आचार्य (बहुविकल्पी)"}
{"url": "https://hi.wikipedia.org/wiki?curid=460462", "text": "वीर्य स्खलन\n\nयौन संगम या हस्त मैथुन के समय जब पुरुष के शिश्न (पुरुष जननांग या लिंग) में यौन उत्तेजना होती है और यौन-उत्तेजना के चरम बिन्दु पर शिश्न से वीर्य निकलता है, इसे ही वीर्यपात या वीर्यस्खलन (ejaculation) कहते हैं। वीर्यपात के समय पुरुष को चरमानन्द प्राप्त होता है। \n\nस्खलन शूरू होने की उम्र क्या है? सामान्यतः 10 से 15 वर्ष की आयु में बच्चा प्रथम बार हस्त मैथुन करता है। स्खलन में वीर्य की मात्रा 5ml से 20ml तक होती है है।\n\n\nशीघ्रपतन से निजात पाने के उपाय", "id": "460462", "title": "वीर्य स्खलन"}
{"url": "https://hi.wikipedia.org/wiki?curid=460466", "text": "अशुक्राणुता\n\nजब किसी पुरुष के वीर्य में शुक्राणु इतने कम होते हैं कि उन्हे गिनना ही सम्भव न हो तो उसकी इस चिकित्सकीय स्थिति को अशुक्राणुता (Azoospermia) कहते हैं। इसके कारण पुरुष की जनन क्षमता अत्यन्त कम होती है या लगभग शून्य हो सकती है। किन्तु अशुक्राणुता के कई रूप हैं जिन्हें ठीक किया जा सकता है। मानवों में लगभग १ प्रतिशत पुरुष अशुक्राणुता से ग्रस्त होते हैं और पुरुष नपुंषकता के लगभग २० प्रतिशत मामलों में अशुक्राणुता ही मुख्य कारण होती है।\n", "id": "460466", "title": "अशुक्राणुता"}
{"url": "https://hi.wikipedia.org/wiki?curid=460473", "text": "क्लॉड शैनन\n\nक्लॉड एलवुड शैनन () (अप्रैल 30, 1916 – फरवरी 24, 2001) एक अमेरिकी गणितज्ञ, इलेक्ट्रॉनिक इंजीनियर और बीज-लेखक (कोड राइटर) थे, जिन्हें \"सूचना सिद्धांत के पिता\" के रूप में जाना जाता है। शैनन 1948 में सूचना सिद्धांत की स्थापना के विषय में प्रकाशित अपने ऐतिहासिक पत्र के लिए प्रसिद्ध हैं, परन्तु इन्हें दोनों, डिजिटल कंप्यूटर और डिजिटल सर्किट डिजाइन सिद्धांत के संस्थापक का श्रेय भी दिया जाता है। जब यह मैसाचुसेट्स प्रौद्योगिकी संस्थान में 21 वर्षीय स्नातकोत्तर के छात्र थे तब इन्होंने एक शोध-प्रबन्ध लिखा जिसमें इन्होंने प्रदर्शित किया कि बूलीय बीजगणित का विद्युत अनुप्रयोग किसी भी तार्किक, संख्यात्मक संबंध का निर्माण व हल कर सकता है। यह दावा किया जाता है कि यह स्नातकोत्तर का शोध-प्रबन्ध सम्पूर्ण इतिहास का सबसे महत्वपूर्ण था। शैनन ने द्वितीय विश्व युद्ध के दौरान और उसके पश्चात् कोड तोड़ने के बुनियादी कार्य सहित क्रिप्ट-विश्लेषण के क्षेत्र में भी योगदान दिया।\n\nशैनन पेटोस्की, मिशिगन में पैदा हुए थे। इनके पिता, क्लॉड सीनियर (1862–1934), प्रारंभिक न्यू जर्सी आबादकारों के वंशज, एक स्वनिर्मित व्यापारी थे और कुछ समय के लिए प्रोबेट के न्यायाधीश। इनकी माँ, मैबल वुल्फ शैनन (1890–1945), जर्मन आप्रवासियों की बेटी, एक जर्मन भाषा की शिक्षिका व कई वर्षों तक गेलॉर्ड हाई स्कूल, मिशिगन की प्रधानाचार्या रहीं थी। शैनन ने अपने जीवन के प्रारंभिक 16 वर्ष गेलॉर्ड, मिशिगन, में बिताए थे, जहाँ इन्होंने पब्लिक स्कूल में शिक्षा ग्रहन की व 1932 में गेलॉर्ड हाई स्कूल से स्नातक हुए। शैनन ने यांत्रिक चीजों के प्रति अपना झुकाव दिखाया। इनके सबसे प्रिय विषय विज्ञान और गणित थे और घर पर यह कई तरह के उपकरणों का निर्माण करते थे जिनमें शामिल हैं विमानों के मॉडल, रेडियो नियंत्रित मॉडल नाव और उनके घर से आधा मील दूर स्थित अपने मित्र के घर तक की वायरलेस टेलीग्राफ प्रणाली। बड़े होते हुए इन्होंने वेस्टर्न यूनियन के लिए सन्देशवाहक के रूप में काम किया। इनके बचपन के नायक थॉमस एडीसन थे, जिनके बारे में इन्हें बाद में पता चला कि वह इनके दूर के चचेरे भाई थे। दोनों जॉन ओग्डन, एक औपनिवेशिक नेता व कई प्रतिष्ठित लोगों के पूर्वज, के वंशज थे।\n", "id": "460473", "title": "क्लॉड शैनन"}
{"url": "https://hi.wikipedia.org/wiki?curid=460481", "text": "करनाल फ्लाइंग क्लब\n\nकरनाल फ्लाइंग क्लब , जिसे स्थानीय लोग करनाल हवाई अड्डा भी कहते हैं, भारत के हरियाणा राज्य स्थित करनाल शहर से लगभग ३ कि.मी पूर्व में स्थित एक हवाई पट्टी है। \n\nयह वही हवाई अड्डा है जहां प्रथम भारतीय-अमरीकी अंतरिक्ष यात्री कल्पना चावला ने विमानचालन आरंभ किया था।\n", "id": "460481", "title": "करनाल फ्लाइंग क्लब"}
{"url": "https://hi.wikipedia.org/wiki?curid=460518", "text": "सरायढेला\n\nसरायढेला झारखण्ड के धनबाद जिले के अन्तर्गत आनेवाला एक शहरी कस्बा है, जो अत्यन्त तेजी से विकास कर रहा है। जिले के नामी शिक्षण संन्सथान, कई सरकारी कंपनियो की रिहायशी इलाका \nऔर कार्यालय, छोटे-मोटे दुकानो के साथ बिग बाजार, मेगामार्ट जैसी बडी रिटेल क्षेत्र, कई मन्दिर साथ बैंक आदि इस क्षेत्र मे खुले है। \n\n India census, सरायढेला की कुल जनसंख्या 24,183, जिसमे पुरुषो का प्रतिशत 53% तथा महिलाओ का प्रतिशत 47% था। \nवर्ष 1991 से 2001 मे जनसंख्या वृध्धी दर 3.97 प्रतिशत सलाना थी। सरायढेला का घ्नत्व 14931 लोग प्रति किमी है, जबकि इसका क्षेत्रफल 1.62 वर्ग किमी है। पुरुषो की साक्षरता 84% है और महिला साक्षरता का दर 72% है। सरायढेला में 6 वर्ष से कम उम्र वालो की जनसंख्या के 10% थी।\n\nधनबाद रेल्वे स्टेशन से 5 कि॰मी॰ की दुरी पर स्थित है। नेशनल हाईवे संख्या 32 इसके बीचो-बीच से गुजरती है। इस सड़क को धनबाद का मुख्य मार्ग (मेन रोड) भी कहा जाता है।\n", "id": "460518", "title": "सरायढेला"}
