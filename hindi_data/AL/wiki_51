{"url": "https://hi.wikipedia.org/wiki?curid=477202", "text": "टॉम हार्डी\n\nएडवर्ड थॉमस \"टॉम\" हार्डी ()[1] (जन्म 15 सितंबर 1977) [2] एक अंग्रेज़ अभिनेता होने के साथ पटलेखक और निर्माता भी है। उनकी पहली नवांगुतक के रूप में रिड्ली स्काॅट की 2001 में रिलिज खाड़ी युद्ध आधारित फ़िल्म ब्लैक हाॅक डाउन से हुई थी। हार्डी की अन्य चर्चित अभिनीत फ़िल्में जो रही, उनमें शामिल है; विज्ञान-फंतासी फ़िल्म (2002), अपराध फ़िल्म राॅकएनराॅला (2008), बायोग्राफिक्ल सायकोलाॅजिक्ल ड्रामा ब्रोनसन (2008), विज्ञान-फंतासी थ्रिलर इंसेप्शन (2010), खेल ड्रामा वाॅरियर (2011), शीत युद्ध आधारित फ़िल्म टिंकर टेलर साॅल्जर स्पाई (2011), अपराध ड्रामा लाॅलेस़ (2012), ड्रामा लाॅके (2013), माफिया आधारित द ड्राॅप (2014), और बायोग्राफिक्ल वेस्टर्न थ्रिलर द रेवेनैंट (2015), जिनके लिए अकादमी अवार्ड में बतौर उन्हें सर्वश्रेष्ठ सह-अभिनेता से नामांकित किया गया। उनकी कुछ सर्वाधिक लोकप्रिय किरदार बेन का था, जिसमें उन्होंने सूपरहीरो फ़िल्म द डार्क नाईट राइसेस (2012) में मुख्य खलनायक की भूमिका की थी, फिर भविष्यकालीन एक्शनपैक्ड फ़िल्म (2015) के नायक \"मैड\" मैक्स राॅकटेनस्की के बाद, अपराध थ्रिलर लेजेण्ड (2015) में उन्होंने क्रैय ट्विन की अदाकारी भी की।\n\nवहीं टेलीविजन पर हार्डी की बतौर अभिनेता की शुरुआत एचबीओ चैनल की युद्ध ड्रामा धारावाहिक बैण्ड ऑफ ब्रदर्स (2001) से की, फिर बीबीसी की ऐतिहासिक ड्रामा धारावाहिक द वर्जिन क्वीन (2005), आईटीवी की वुदरिंग हाइट्स (2008), द स्काई 1 के ड्रामा धारावाहिक द टेक (2009), और फिर बीबीसी की ब्रिटिश हिस्ट्रीकल अपराध ड्रामा की टेलीविजन धारावाहिक पिकी ब्लायंडर्स (2013) इसमें शामिल है।\n\nहार्डी अक्सर ब्रिटिश एवं अमेरिकी स्टेज पर अपनी परफाॅर्मेंस देते रहे हैं। उन्हें 2003 मे निर्मित अरेबिया वी वुड ऑल बी किंग्स में निभाए किरदार स्कैंक के लिए द लाॅरेंस ऑलिवर अवार्ड से बतौर सर्वश्रेष्ठ समर्पित नव-अभिनेता के रूप में नामांकित के लिए गया, और फिर 2003 में उन्हें \"अरेबिया वी वुड बी किंग्स\" और \"लुका इन ब्लड\" के लिए लंदन इवनिंग स्टैंडर्ड थियेटर अवार्ड की ओर से बतंर बेहतरीन नव-अभिनेता के खिताब से नवाजा गया। उनकी पहली बतौर नाटक निर्माता 2007 \"द मैन ऑफ मोड\" और 2010 में नाट्य निर्देशक फिलिप सेमाॅर हाॅफमैन की \"द लांग रेड रोड\" में अदाकारी के लिए समीक्षकों की ओर से भरपूर प्रशंसा मिली।\nअपने माता-पिता की एक लौती संतान, हार्डी का जन्म 15 सितंबर 1977 को लंदन के हैमरस्मिथ नगर में हुआ था, व इनका पालन-पोषण लंदन के ही ईस्ट शीन में हुआ। इनकी माँ, एन (जन्म नाम एन बैरेट), एक कलाकार और चित्रकार हैं, जिनका परिवार आयरिश कैथोलिक था। इनके पिता, एडवर्ड \"चिप्स\" हार्डी, एक विज्ञापन और कॉमेडी लेखक हैं। हार्डी ने दो निजी स्कूलों, रीड स्कूल और टॉवर हाउस स्कूल में अध्ययन किया, फिर रिचमंड ड्रामा स्कूल में और बाद में ड्रामा सैंटर लंदन में शिक्षा प्राप्त करी।\n\nहार्डी ने युद्ध नाटकों में अपने कैरियर की शुरूआत करी, इन्होंने एचबीओ और बीबीसी की पुरस्कार विजेता लघु शृंखला \"बैंड ऑफ ब्रदर्स\" में संयुक्त राज्य अमेरिका सेना के प्राइवेट (सिपाही) जॉन जॅनोवैक की भूमिका निभाई थी। इन्होंने अपने फीचर फ़िल्म कैरियर की शुरुआत रिडले स्कॉट की 2001 की ब्लैक हॉक डाउन से की।\n", "id": "477202", "title": "टॉम हार्डी"}
{"url": "https://hi.wikipedia.org/wiki?curid=477206", "text": "अर्ध दीर्घ अक्ष\n\nमुख्य अक्ष (major axis) एक दीर्घवृत्त का सबसे लंबा व्यास है, एक रेखा जो केंद्र और दोनों नाभियों से होकर गुजरती है, इसके छोर आकार के सर्वाधिक दूरी के बिंदु है। मुख्य अक्ष का आधा अर्द्ध-मुख्य अक्ष (semi-major axis) है और इस तरह नाभि से होकर केंद्र से दीर्घवृत्त के किनारे तक जाती है; अनिवार्य रूप से, यह कक्षा के सबसे दूरस्थ बिन्दुओं से ली गई, कक्षा की त्रिज्या की एक माप है। वृत्त के विशेष मामले में, अर्द्ध-मुख्य अक्ष एक त्रिज्या है। एक तरह से सोचे तो अर्द्ध-मुख्य अक्ष एक दीर्घवृत्त की सबसे लम्बी त्रिज्या है।\n\n", "id": "477206", "title": "अर्ध दीर्घ अक्ष"}
{"url": "https://hi.wikipedia.org/wiki?curid=477211", "text": "उपजाति\n\nउपजाति, जिसे अंग्रेज़ी में कहते हैं, जीवों के किसी जाति के अंतर्गत एक से अधिक वर्गीकरण को कहते। कोई उपजाति अपने आप में नहीं पहचानी जा सकती है: एक उपजाति किसी जाति की दो या अधिक उपजातियों में से एक हो सकती है। जाति की एक उपजाति नहीं हो सकती। यह संभव है कि किसी जाति की केवल एक ही उपजाति जीवित हो - जैसा कि मनुष्य में पाया जाता है।\nवह प्राणी जो एक ही जाति की विभिन्न उपजातियों के सदस्य हैं, एक दूसरे से समागम करने में समर्थ होते हैं और उपजाऊ संतानें पैदा कर सकते हैं। उपजातियों के आपस के लक्षण उतने भिन्न नहीं होते हैं जितना जातियों के आपस में, लेकिन उनके लक्षण वंश (race या breed) से ज़्यादा भिन्न होते हैं।\nउपजाति के अभिलक्षण मूलतः भौगोलिक दृष्टि से अलग-थलग पड़ने के कारण विकसित होते हैं।", "id": "477211", "title": "उपजाति"}
{"url": "https://hi.wikipedia.org/wiki?curid=477279", "text": "दुर्रानी साम्राज्य\n\nदुर्रानी साम्राज्य (पश्तो: , द दुर्रानियानो वाकमन​ई) एक पश्तून साम्राज्य था जो अफ़्ग़ानिस्तान पर केन्द्रित था और पूर्वोत्तरी ईरान, पाकिस्तान और पश्चिमोत्तरी भारत पर विस्तृत था। इस १७४७ में कंदहार में अहमद शाह दुर्रानी (जिसे अहमद शाह अब्दाली भी कहा जाता है) ने स्थापित किया था जो अब्दाली कबीले का सरदार था और ईरान के नादिर शाह की फ़ौज में एक सिपहसलार था। १७७३ में अहमद शाह की मृत्यु के बाद राज्य उसके पुत्रों और फिर पुत्रों ने चलाया जिन्होने राजधानी को काबुल स्थानांतरित किया और पेशावर को अपनी शीतकालीन राजधानी बनाया। अहमद शाह दुर्रानी ने अपना साम्राज्य पश्चिम में ईरान के मशाद शहर से पूर्व में दिल्ली तक और उत्तर में आमू दरिया से दक्षिण में अरब सागर तक फैला दिया और उसे कभी-कभी आधुनिक अफ़्ग़ानिस्तान का राष्ट्रपिता माना जाता है।\n\n", "id": "477279", "title": "दुर्रानी साम्राज्य"}
{"url": "https://hi.wikipedia.org/wiki?curid=477284", "text": "रिवेंज के प्रकरणों की सूची\n\nरिवेंज () एक अमेरिकी टेलिविज़न ड्रामा शृंखला है, जिसकी रचना माइक कॅली ने की है तथा जिसमें मुख्य भूमिका में हैं मैडेलिन स्टो व एमिली वैन-कैंप। शृंखला का प्रिमीयर सितम्बर 21, 2012 को एबीसी चॅनल पर हुआ था।\n", "id": "477284", "title": "रिवेंज के प्रकरणों की सूची"}
{"url": "https://hi.wikipedia.org/wiki?curid=477285", "text": "अमेरिकन ब्रोडकास्टिंग कंपनी\n\nअमेरिकन ब्रोडकास्टिंग कंपनी (एबीसी) () एक अमेरिकी व्यापारिक टेलीविजन प्रसारण नेटवर्क है। १९४३ में एनबीसी ब्लू रेडियो नेटवर्क से बनी एबीसी की मिलकियत द वाल्ट डिज़्नी कंपनी के पास है और यह डिज़्नी-एबीसी टेलीविजन समूह का हिस्सा है जो पहले एबीसी-टीवी के नाम से जाना जाता था। इसका टेलीविजन पर पहला प्रसारण १९४८ में था। यह विश्व में आंकड़ों के मुताबिक सबसे बड़ी प्रसारण कंपनी है व अमेरिका की \"तिन बड़े प्रसारण नेटवर्क\" में से यह एक है।\n\nइसका मुख्यालय मैनहैटन, न्यू यॉर्क शहर में है। इसका मनोरंजन मुख्यालय बरबैंक, कैलिफोर्निया में वाल्ट डिज़्नी स्टूडियोज़ के पास है।\n", "id": "477285", "title": "अमेरिकन ब्रोडकास्टिंग कंपनी"}
{"url": "https://hi.wikipedia.org/wiki?curid=477288", "text": "मिलावट\n\nधनलोलुप और भ्रष्टाचारी व्यवसायियों द्वारा खाद्य पदार्थों में अशुद्ध, सस्ती अथवा अनावश्यक वस्तुओं के मिश्रण को अपमिश्रण या अपद्रव्यीकरण या मिलावट कहते हैं। छोटे-बड़े अनेक खाद्य व्यापारी अधिक लाभ के लोभवश नाना प्रकार की युक्तियों से घटिया वस्तु को बढ़िया बताकर ऊँचे दाम पर बेचने का प्रयास करते हैं। इस प्रकार का कुत्सित व्यापार समाज के सभी वर्गो में न्यूनाधिक मात्रा में व्याप्त है, जिससे जनता को उचित मूल्य देने पर भी घटिया खाद्य सामग्री मिलती है और उससे स्वास्थ्य की हानि भी होती है।\n\nखाद्य व्यवसायियों का यह अनैतिक एवं समाजविरोधी आचरण संसार के सभी देशों में पाया जाता है, किंतु अशिक्षित, निर्धन और अल्पविकसित देशों में यह अधिक देखने में आता है। दूध, घी, तेल, अन्न, आटा, चाय, काफी, शर्बत आदि महँगे तथा देहसंरक्षी पदार्थों (प्रोटेक्टिव फ़ूड्स) में अधिकतर अपद्रव्यीकरण किया जाता है जिससे उनकी उपयोगिता कम हो जाती है। इससे जनता को जो स्वास्थ्यहानि होती है उसको रोकना परम आवश्यक है। सदाचारपूर्ण नैतिक शिक्षा, अत्यंत उपयोगी साधन होते हुए भी अपद्रव्यीकरण रोकने में किसी देश में सफल सिद्ध नहीं हुई है। मानव स्वभावगत दोषों का अध्ययन करनेवाले न्यायशास्त्रियों का मत है कि खाद्य का अपद्रव्यीकरण रोकने के लिए कठोर दंडनीति अपनाना आवश्यक है। साधारण धनदंड सर्वथा अपर्याप्त है। भोजन को विषाक्त करनेवाला आततायी कहलाता है और 'नाततायी वधे दोष:' के अनुसार उसको दंड देना ही उचित है। इसी कारण ऐसे अपराधी के लिए धनदंड के अतिरिक्त अब कारादंड का भी विधान है। परंतु केवल दंडनीति से भी काम नहीं चलता। जनमत जागरण की भी आवश्यकता है।\n\nदूध में जल, घी में वनस्पति घी अथवा चर्बी, महँगे और श्रेष्ठतर अन्नों में सस्ते और घटिया अन्नों आदि के मिश्रण को साधारणत: मिलावट या अपमिश्रण कहते हैं। किंतु मिश्रण के बिना भी शुद्ध खाद्य को विकृत अथवा हानिकर किया जा सकता है और उसके पौष्टिक मान (फूड वैल्यू) को गिराया जा सकता है। दूध से मक्खन का कुछ अंश निकालकर उसे शुद्ध दूध के रूप में बेचना, अथवा एक बार प्रयुक्त चाय की साररहित पत्तियों को सुखाकर पुन: बेचना मिश्रणरहित अपद्रव्यीकरण के उदाहरण हैं। इसी प्रकार बिना किसी मिलावट के घटिया वस्तु को शुद्ध एवं विशेष गुणकारी घोषित कर झूठे दावे सहित आकर्षक नाम देकर जनता को ठगा जा सकता है। इस कारण 'मिलावट' अथवा 'मिश्रण' जैसे शब्द खाद्यविकारी कार्यो के लिए पूर्ण रूप से सार्थक नहीं हैं। खाद्य पदार्थ के उत्पादन, निर्माण, संचय, वितरण, वेष्टन, विक्रय आदि से संबंधित वे सभी कुत्सित कार्य, जो उसके स्वाभाविक गुण, सारतत्व अथवा श्रेष्ठता को कम करनेवाले हैं, अथवा जिनसे ग्राहक के स्वास्थ्य की हानि और उसके ठगे जाने की संभावना रहती है, अपद्रव्यीकरण या अपनामकरण (मिसब्रैंडिंग) द्वारा सूचित किए जाते हैं। जनस्वास्थ्य तथा न्यायविधान की दृष्टि में ये शब्द बहुत व्यापक अर्थ के द्योतक हैं।\n\nखाद्य पदार्थ के अपद्रव्यीकरण द्वारा जनता की स्वास्थ्यहानि को रोकने के लिए प्रत्येक देश में आवश्यक कानून बनाए गए हैं। भारत के प्रत्येक प्रदेश में शुद्ध खाद्य संबंधी आवश्यक कानून थे, किंतु भारत सरकार ने सभी प्रादेशिक कानूनों में एकरूपता लाने की आवश्यकता का अनुभव कर, देश-विदेशों में प्रचलित काननों का समुचित अध्ययन कर, सन्‌ 1954 में खाद्य-अपद्रव्यीकरण-निवारक अधिनियम (प्रिवेंशन ऑव फ़ूड ऐडल्टरेशन ऐक्ट) समस्त देश में लागू किया और सन्‌ 1955 में इसके अंतर्गत आवश्यक नियम बनाकर जारी किए। इस कानून द्वारा अपद्रव्यीकरण तथा झूठे नाम से खाद्यों का बेचना दंडनीय है।\n\n", "id": "477288", "title": "मिलावट"}
{"url": "https://hi.wikipedia.org/wiki?curid=477290", "text": "खाद्य अपमिश्रण अधिनियम, १९५४\n\nखाद्य पदार्थ के अपमिश्रण द्वारा जनता की स्वास्थ्यहानि को रोकने के लिए प्रत्येक देश में आवश्यक कानून बनाए गए हैं। भारत के प्रत्येक प्रदेश में शुद्ध खाद्य संबंधी आवश्यक कानून थे, किंतु भारत सरकार ने सभी प्रादेशिक कानूनों में एकरूपता लाने की आवश्यकता का अनुभव कर, देश-विदेशों में प्रचलित काननों का समुचित अध्ययन कर, सन्‌ 1954 में खाद्य अपमिश्रण निवारक अधिनियम (प्रिवेंशन ऑव फ़ूड ऐडल्टशन ऐक्ट) समस्त देश में लागू किया और सन्‌ 1955 में इसके अंतर्गत आवश्यक नियम बनाकर जारी किए। इस कानून द्वारा अपद्रव्यीकरण तथा झूठे नाम से खाद्यों का बेचना दंडनीय है। वैधानिक दृष्टि से निम्नलिखित दशाओं में खाद्य अपद्रव्यीकृत माना जाता है:\n\nवह पदार्थ जिसका स्वाभाविक गुण, सारतत्व, या श्रेष्ठतास्तर ग्राहक द्वारा अपेक्षित पदार्थ से अथवा सामान्यत: बोध होने वाले पदार्थ से भिन्न हो और जिसके व्यवहार से ग्राहक के हित की हानि होती हो।\n\nवह पदार्थ जिसमें कोई ऐसा अन्य पदार्थ मिला हो जो पूर्णत: अथवा आंशिक रूप से किसी घटिया या सस्ती वस्तु में बदल दिया गया हो अथवा जिसमें से कोई ऐसा संघटक निकाल लिया गया हो जिससे उसके स्वाभाविक गुण, सारतत्व या श्रेष्ठतास्तर में अंतर हो जाए।\n\nवह पदार्थ जो दूषित या स्वास्थ्य के लिए हानिकर हो, जिसमें गंदा, पूतियुक्त, सड़ा, विघटित या रोगयुक्त प्राणिद्रव्य या वानस्पतिक वस्तु मिलाई गई हो, जिसमें कीट या कीड़े पड़ गए हों, अथवा जो मनुष्य के आहार के अनुपयुक्त हो।\n\nवह पदार्थ जो किसी रोगी पशु से प्राप्त किया गया हो, जो विषैले या स्वास्थ्यहानिकारक संघटकयुक्त हो, या जिसका पात्र किसी दूषित या विषैले वस्तु का बना हो।\n\nवह पदार्थ जिसमें स्वीकृत रंजक द्रव्य (कलरिंग मैटर) के अतिरिक्त कोई ऐसा अन्य रंजक मिला हो जिसमें कोई निषिद्ध रासायनिक परिरक्षी हो, अथवा स्वीकृत रंजक या परिरक्षी द्रव्य की मात्रा निर्धारित सीमा से अधिक हो।\n\nवह पदार्थ जिसकी श्रेष्ठता अथवा शुद्धता निर्धारित मानक से कम हो, अथवा उसके संघटक निर्धारित सीमा से अधिक हों।\n\nइसी प्रकार निम्नलिखित दशा में खाद्यों को अपनामांकित (मिसब्रैंडेड) कहा जाता है:\n\nवह पदार्थ जिसका बिक्री का नाम अन्य पदार्थ के नाम की नकल हो, या, इस प्रकार मिलता जुलता हो कि धोखे की संभावना हो और उसके वास्तविक गुणधर्म प्रकट करने के लिए उसपर कोई स्पष्ट और व्यकत नामपत्र (लेबिल) न हो।\n\nवह पदार्थ जो असत्य रूप से किसी देश-विदेश का बना बताया जाय, जो किसी अन्य वस्तु के नाम से बेचा जाए, जिसके संबंध में नाममत्र पर, या अन्य रीति से झूठे दावे किए जाएँ और जो इस प्रकार रंजित, स्वादित, लेपित, चूर्णित या शोधित हो, जिससे उसके विकृत होने का भाव छिप जाय, अथवा जो अपनी वास्तविक दशा से उत्तम या मूल्यवान्‌ दिखाया जाए।\n\nवह पदार्थ जो बंद बेठनों में बेचा जाए और उसके बाहरी भाग पर उसमें रखे हुए पदार्थ की निर्धारित घट बढ़ सीमा के अनुसार ठीक उल्लेख न हो।\n\nवह पदार्थ जिसके नामपत्र पर कोई ऐसा उल्लेख, चित्र या उक्ति हो जो असत्य, भ्रामक या छलपूर्ण हो, जो किसी कल्पित व्यक्ति द्वारा निर्मित बताया जाए और जिसमें प्रयुक्त कृत्रिम रंजक, वासक (फ्लेवरिंग एजेंट), या परिरक्षी वस्तु का उल्लेख न हो।\n\nवह पदार्थ जो किसी विशिष्ट आहार के उपयुक्त बताया जाए, परंतु उसके नामपत्र पर उसकी उपयोगिता के सूचक, उसके खनिज, विटामिन अथवा आहार विषयक संघटकों की सूचना न हो।\n\nइस अधिनियम द्वारा केवल पूर्वोक्त प्रकार के अपद्रव्यीकरण अथवा अपनामांकन का ही निवारण नहीं किया जाता, परंतु भोजन की शुद्धता और स्वच्छता, भोजन के पात्रों, पाकशाला और भांडार की स्वच्छता और परिशोधन तथा खाद्य का मक्खी, धूल, मलीनता आदि से रक्षण इत्यादि स्वास्थ्योचित नियमों का भी यथोचित पालन आवश्यक कर दिया गया है। संक्रामक, सांसर्गिक अथवा घृणित रोग से ग्रस्त मनुष्यों द्वारा खाद्य पदार्थ का बनाना या बेचना वर्जित है। किसी संक्रामक रोग का प्रसार रोकने के लिए अस्थायी आदेश द्वारा किसी खाद्य का विक्रय स्थगित किया जा सकता है। जंग लगे पात्र, बिना कलई के ताँबे अथवा पीतल के पात्र, सीसा मिश्रित ऐल्युमिनियम के पात्र, अथवा जर्जरित एनामेलवाले तामचीनी के पात्रों का प्रयोग वर्जित है।\n\nकोई भी व्यवसायी निम्नलिखित अपमिश्रकों का व्यापार नहीं कर सकता:\n\n(1) क्रीम (मलाई) जो केवल दूध से न बनी हो और जिसमें दुग्धस्नेह (मिल्क फ़ैट) 40% जो से कम न हो; (2) दूध जिसमें जल मिलाया गया हो; (3) घी जिसमें दूध से निकले घी से भिन्न कोई पदार्थ हो; (4) मथित दूध (मक्खनरहित दूध) शुद्ध के नाम से; (5) दो या अधिक तेलों का मिश्रण खाद्य तेल के नाम से; (6) घी जिसमें वनस्पति घी मिला हो; (7) कृत्रिम मिष्टकर (स्वीटनिंग एजेंट) युक्त पदार्थ; (8) हलदी जिसमें कोई अन्य पदार्थ मिला हो।\n\nअपद्रव्यीकरण के निवारण हेतु जो अन्य महत्वपूर्ण नियम लागू किए गए हैं, इस प्रकार है:-\n\n(1) शहद के समान रूप रंगवाला पदार्थ जो शुद्ध नहीं है, शहद नहीं कहा जा सकता; (2) सैकरीन किसी भी खाद्य में मिलाया जा सकता है, परंतु नामपत्र पर इसका स्पष्ट उल्लेख आवश्यक है; (3) प्राकृतिक मृत्यु से मृत पशु का मांस नहीं बेचा जा सकता और न कोई खाद्य बनाने में प्रयुक्त हो सकता है; (4) अनधिकृत रूप से किसी खाद्य में कोई रंजक नहीं मिलाया जा सकता। रंजक का उपयोग करने पर नामपत्र पर 'कृत्रिम रीति से रंजित' लिखना आवश्यक है; (5) पनीर (चीज), आइसक्रीम (मलाई की बर्फ या कुल्फी), बर्फीली शर्करा (आइसकैंडी) और श्लेषामिष्ठान (जिलेटीन डेजर्ट) में स्वीकृत रंजक का तथा कैरामेल का प्रयोग बिना उल्लेख के किया जा सकता है; (6) अकार्बनिक रंजक तथा वर्णक (पिगमेंट) सर्वथा वर्जित हैं। स्वीकृत रंजक का प्रयोग केवल शुद्ध रूप में तथा एक ग्रेन प्रति पाउंड तक के अनुपात में किया जा सकता है। (7) मलाई की बर्फ (कुल्फी), धूमित (स्मोक्ड) मछली, अंडा निर्मित खाद्य, मिठाई, फलों से बने शर्बत तथा अन्य पदार्थ एवं सुरारहित वातित या फेनिल (एअरेटेड) पेयों में ही रंजक प्रयुक्त हो कसते हैं। दूध, दही, मक्खन, घी, छेना, संघनित (कंडेंस्ड) दूध, क्रीम (मलाई), चाय, काफी और कोको में रंजक का प्रयोग वर्जित है। (8) आहार को स्वादिष्ट, रुचिकर, सुवासपूर्ण, सुपाच्य, पौष्टिक और अधिक काल तक सुरक्षित रखने के लिए वासक (फ्लेवरिंग), रंजक, विरंजक, गंधनाशक, तथा परिरक्षी पदार्थो की नियमानुकूल की गई मिलावट न्यायसंगत है, परंतु केवल वैध पदार्थ ही स्वीकृत खाद्यों में प्रयुक्त किए जाएँ और नामपत्र पर उनका स्पष्ट उल्लेख हो। (9) कोचिनियल या कारमाइन, कैरोटीन या कैरोटिनोइड्स, क्लोरोफ़िल, लेक्टोफ्लेवीन, कैरामेल, अनोटो, रतनजोत, केसर और करक्यूमिन प्रकृतिप्रदत्त रंजक हैं, जो प्राकृतिक या संश्लेषित रीति से प्राप्त कर प्रयोग में लाए जा सकते हैं। (10) तारकोल या अलकतरे से प्राप्त रंजक प्राय: कैंसरजनक होते हैं, परंतु तारकोल से प्राप्त 11 प्रकार के लाल, पीले, नीले और काले रंजक केंद्रीय समिति द्वारा इस समय खाद्य में प्रयुक्त करने के लिए स्वीकृत हैं। (11) बेंजोइक अम्ल तथा बेंजोएट और सलफ़र डाइ ऑक्साइड तथा सल्फ़ाइड खाद्य परिरक्षक के रूप में प्रयुक्त किए जाते हैं। इनका प्रयोग फलों के रस, शर्बत तथा संरक्षित फल, मुरब्बा आदि तक ही सीमित है। (12) नमक, चीनी, सिरका, लैक्टिक अम्ल, साइट्रिक अम्ल, ग्लिसरीन, ऐलकोहल, मसाले तथा मसालों से प्राप्त सगंध तेल आदि स्वादकर पदार्थ परिरक्षक भी हैं, किंतु इनके प्रयोग के लिए कोई विशेष नियम नहीं है। (13) टार्टरिक अम्ल, फॉस्फोरिक अम्ल अथवा किसी खनिज (मिनिरल) अम्ल का प्रयोग खाद्य पेय में वर्जित है।\n\nनिम्नलिखित खाद्य पदार्थों के निर्माण, संचय, वितरण, विक्रय आदि के लिए अनुज्ञापत्र प्राप्त करना आवश्यक है और उसके नियमों का पालन अनिवार्य है:\n\n(1) दूध तथा मथित दूध (मक्खनरहित दूध); (2) दूधजन्य पदार्थ (खोआ, क्रीम, रबड़ी, दही आदि); (3) घी; (4) मक्खन; (5) चर्बी; (6) खाद्य तेल; (7) निकम्मा (वेस्ट) घी; (8) मिठाई; (9) वातित या फेनिल पेय (एअरेटेड वाटर); (10) मैदा के बने पदार्थ (बिस्कुट, केक, डबल रोटी आदि); (11) फलोत्पन्न पदार्थ (फ्रूंट प्रॉडक्ट्स) के अतिरिक्त अन्य पदार्थ जो प्रादेशिक सरकार निश्चय करे। फलोत्पन्न पदार्थ का नियंत्रण केंद्रीय सरकार के फ्रूंट प्रॉडक्ट्स आर्डर के अनुसार किया जाता है।\n\nयदि अनुज्ञापत्र द्वारा नियंत्रित कोई व्यापार एक से अधिक स्थान में किया जाता है तो व्यापारी को प्रत्येक स्थान के लिए पृथक्‌ अनुज्ञापत्र प्राप्त करना होगा। अनुज्ञापत्र उसी स्थान के लिए दिया जा सकता है जो अस्वास्थ्यकारी दुर्गुणों से रहित हो। घी के व्यापारी को निकम्मा घी, वनस्पति तथा चरबी के व्यापार की अनुमति नहीं मिलती। होटल और भोजनालय के प्रबंधकों को घी, तेल, वनस्पति, चर्बी आदि में पके पदार्थों की अलग-अलग सूची ग्राहकों की जानकारी के लिए विज्ञापित करना आवश्यक है। घी, मक्खन, वनस्पति, खाद्य तेल तथा चर्बी के निर्माता और थोक व्यापारियों को इन पदार्थों के निर्माण, आयात, निर्यात संबंधी विवरण रखने पड़ते हैं जिनका आवश्यकतानुसार निरीक्षण किया जा सकता है। फेरीवालों को भी अनुज्ञापत्र लेना पड़ता है और एक धातु का बिल्ला धारण करना पड़ता है जिसपर आवश्यक सूचना होती है। किसी पदार्थ का आपत्तियोग्य, संदिग्ध या भ्रामक व्यापारिक नाम स्वीकार नहीं किया जाता।\n\nखाद्यशुद्धता संबंधी एक केंद्रीय समिति तथा एक केंद्रीय प्रयोगशाला की स्थापना की गई है। इनके द्वारा भारतीय खाद्य का रासायनिक विश्लेषण करने की सर्वमान्य रीति तथा शुद्धता के मानक (स्टैंडर्ड) स्थिर किए जाते हैं। इसी प्रकार प्रदेशों में खाद्यविश्लेषक तथा अनेक खाद्यनिरीक्षक नियुक्त हैं। खाद्यनिरीक्षक विक्रेताओं से संदिग्ध खाद्य का नमूना मोल लेकर विश्लेषक से परीक्षा कराता है और यदि नमूना अपद्रव्यित सिद्ध होता है तो स्वास्थ्याधिकारी की अनुमति से अपद्रव्यित खाद्य के विक्रेता को न्यायालय से उचित दंड दिलाता है। खाद्यविश्लेषक के लिए यह आवश्यक नहीं है कि वह रासायनिक विश्लेषण द्वारा अपद्रव्यकारी पदार्थ तथा उसकी मात्रा का पता लगाए। अपराध सिद्ध करने के लिए शुद्धता का अभाव ही प्रमाणित करना पर्याप्त है। खाद्यनिरीक्षक समय-समय पर प्रत्येक अनुज्ञापत्र प्राप्त विक्रेता की खाद्य सामग्री का निरीक्षण करता रहता है और अनुज्ञापत्र में उल्लिखित नियमों का उललंघन होने पर स्वास्थ्यधिकारी द्वारा अनुज्ञापत्र अस्वीकृत कराता है या न्यायालय द्वारा विक्रेता को दंड दिलाता है और आवश्यक समझे तो उसे अपने अधिकार में ले सकता है। इसके औचित्य का निपटारा अंत में न्यायालय द्वारा होता है।\n\nअपद्रव्यीकरण सिद्ध करने के लिए खाद्य की रासायनिक परीक्षा आवश्यक है। खाद्य का नमूना प्राप्त करने से पूर्व स्वास्थ्य निरीक्षक विक्रेता का सूचना देता है और उचित मूल्य चुकाकर आवश्यक मात्रा मोल लेता है। इसके तीन भाग कर, अलग-अलग तीन बोतलों में बंद कर, सब पर मुहर लगा देता है और नामपत्र लगाकर सब ज्ञातव्य तथ्य लिख देता है। एक बोतल विक्रेता को, दूसरी खाद्य विश्लेषक और तीसरी खाद्यनिरीक्षक के लिए होती है। खाद्य विश्लेषक बोतल पाने पर उसकी परीक्षा करता है। परीक्षाफल से अपद्रव्यण सिद्ध होने पर विक्रेता पर स्वास्थ्याधिकारी द्वारा अभियोग लगाया जाता है और न्यायालय द्वारा उचित धनदंड या कारादंड अथवा दोनों दिलाए जाते हैं। यदि खाद्य विश्लेषक की परीक्षा पर अभियोगी या अभियुक्त किसी को संदेह हो और पुन: परीक्षा की आवश्यकता जान पड़े तो उनके पास की सुरक्षित बोतल आवश्यक शुल्क सहित केंद्रीय खाद्यप्रयोगशाला में भेजी जाती है और उसकी परीक्षा का फल सर्वथा आपत्तिरहित माना जाता है। साधारण ग्राहक भी आवश्यक शुल्क देकर किसी विक्रेता से प्राप्त खाद्य की परीक्षा करा सकता है, परंतु उसे अपनी इस इच्छा की पूर्वसूचना विक्रेता को देनी आवश्यक है और खाद्य निरीक्षक द्वारा प्रयुक्त ढंग से ही नमूना मोल लेना होगा। परीक्षाफल से अपद्रव्यीकरण सिद्ध होने पर ग्राहक को शुल्क का धन वापस प्राप्त करने का अधिकार होगा।\n\nस्वास्थ्यरक्षा की दृष्टि से प्रत्येक खाद्य पदार्थ की उपादेयता उससे प्राप्त पोषक सारों की मात्रा पर निर्भर है। पोषक सारों की मात्रा बढ़ाने के हेतु या भोजन पकाने से उनकी मात्रा कम न होने देने के लिए खाद्य की गुणवृद्धि अथवा समृद्धि की जाती है। यह कार्य वैज्ञानिक रीति से जनता में व्याप्त कुपोषण दूर करने के सदुद्देश्य से करना प्रशंसनीय है। विदेशों में मैदा, डबलरोटी, बिस्कुट, मार्गरीन, काफी, कोको, चाकलेट, चाय, लवण आदि अनेक खाद्य और पेय पदार्थों में विटामिन और खनिज द्रव्य द्वारा नियमानुसार गुणवृद्धि करने की प्रवृत्ति बढ़ती जाती है। भारत में भी आटे में कैलसियम कार्बोनेट (चाक, खडिया), मैदा और चावल में बी-विटामिन और कैलसियम कार्बोनेट, समंजित (टोन्ड) और पुनस्संयोजित दूध तथा बनस्पति में ए-विटामिन और गलगंड (गॉयटर) के स्थानिक रोगवाले क्षेत्रों में लवण में आयोडीन की मिलावट द्वारा गुणवृद्धि अथवा समृद्धि करने का प्रस्ताव है और कुछ अंशों में यह किया भी जा रहा है। रक्षा मंत्रालय के आदेशानुसार सन्‌ 1946 से भारतीय सेना में कैलसियम कार्बोनेट द्वारा प्रबलित आटे का व्यवहार हो रहा है। बंबई सरकार ने भी यही किया और 640 पाउंड आटे में एक पाउंड कैलसियम कार्बोनेट मिलाना जारी किया, किंतु कुछ अड़चनों के कारण इस प्रयोग को सन्‌ 1949 में बंद कर दिया गया। वनस्पति घी में 700 अंतरराष्ट्रीय मात्रक (आई.यू.) विटामिन-ए प्रति आउंस मिलाने का चलन हो गया है। लवण में सोडियम आयोडेट मिलाकर गलगंडीय क्षेत्रों में भेजा जाता है। ग्राहक की जानकारी के लिए नामपत्र पर गुणवृद्धिकारी पदार्थ का नाम और मात्रा की आवश्यक सूचना होती है, जिससे किसी प्रकार के भ्रम की संभावना नहीं रहती। अब संश्लिष्ट विटामिन बनने लगे हैं और भारत में भी जब विटामिन का उत्पादन होने लगेगा तो पोषक द्रव्यों द्वारा खाद्य की गुणवृद्धि कर जनता में व्याप्त कुपोषण दूर करना सुगम हो जाएगा।\n\nप्रत्येक खाद्य के अपद्रव्यीकरण के संबंध में प्रचलित कुरीतियाँ, उसके निरीक्षण और परीक्षण की विधियाँ तथा उसकी शुद्धता के मानक (स्टैंडर्ड) का विवरण देना संभव नहीं है, किंतु संकेत रूप में नित्यप्रति के व्यवहार में आनेवाले खाद्य के अपमिश्रण के विषय में कुछ ज्ञातव्य तथ्यों का उल्लेख संक्षेप में किया जाता है:\n\n1. खाद्यान्न-खाद्यान्न में धूल, ककंड़, तृण, भूसा आदि के अतिरिक्त अन्य सस्ते अन्न मिलावट के रूप में प्राय: नित्य ही देखने में आते हैं। जो, ज्वार, मक्का, चना, मटर, तथा अन्य निम्न श्रेणी के अन्नों के दाने कुछ खेत में, या कृषक के भंडार में अनायास मिल जाते हैं, पर बहुधा इन्हें भ्रष्टाचारी व्यापारी जान बूझकर मिलाते हैं। कुछ प्रदेशों में इस प्रकार की मिलावट को रोकने के लिए मानक निर्धारित हैं, किंतु भारत सरकार ने समस्त देश के लिए अभी लागू नहीं किए हैं। साधारणत: अन्न में धूल, कंकड, तृण आदि 4%, बाहरी अन्न के दाने 10%, (चावल में केवल 3%), टूटे दाने 10%, फफूंदीयुक्त दाने 1.5%, तथा कोटयुक्त दाने 6%, से अधिक नहीं होने चाहिए। सब मिलाकर अच्छे दाने 80%, से कम न हों और जल की मात्रा गेहूं में 12%, तथा अन्य में 15%, से अधिक किसी भी ऋतु में नहीं होनी चाहिए। खाद्यान्न में की गई मिलावट का पता ग्राहक को सहज ही चल जाता है और मिलावट के अनुसार दाम भी घट जाता है। इस कारण सावधान ग्राहक को धोखे की आशंका नहीं रहती, किंतु यह बात पिसे हुए अन्न (आटा, मैदा, सूजी, बेसन, दलिया आदि) के संबंध में नहीं कही जा सकती।\n\nगेहूँ में ग्ल्यूटीन नामक चिपचिपा प्रोटीन होता है, जो अन्य अन्नों में नहीं होता। यदि आटे में गेहूँ के अतिरिक्त किसी अन्य सस्ते अन्न का मेल है तो ग्ल्यूटीन का अनुपात काम हो जाता है। प्राय: 8% से कम ग्ल्यूटीन वाला आटा अपमिश्रित समझा जाता है। अन्नों के स्टार्च के कणों की आकृति सूक्ष्मदर्शी यंत्र (माइक्रॉस्कोप) द्वारा देखने से मिलावटी अन्न का पता चल सकता है।\n\nखेसारी की दाल (लेथिरस सेटाइवा) के उपयोग से लैथिरिज्म नामक रोग (एक प्राकर की पंगुता) होने की आशंका रहती है। इसी कारण इस दाल का सेवन नहीं करना चाहिए। अकालपीड़ित जनता जब इस दाल को खाती है तो कुछ मनुष्यों को लैथिरिज्म रोग हो जाता है और पैरों की निर्बलता के कारण खड़ा होना या चलना कठिन हो जाता है। रोग बढ़ने पर रागी पंगु हो जाता है। अत: खाद्यान्न में खेसारी की दाल की मिलावट नहीं होनी चाहिए।\n\n2. दूध दही-स्वस्थ गाय, भैंस, भेड़ और बकरी के दूध को नवदुग्ध (फेनुस, कोलास्ट्रम) रहित होना चाहिए। दूध में जल मिलाने से उसका विशिष्ट गुरुत्व कम हो जाता है और मक्खन या क्रीम (मलाई) निकाल लेने से बढ़ जाता है। कुछ मक्खन निकालकर और निश्चित मात्रा में जल मिलाने से दूध का विशिष्ट गुरुत्व शुद्ध दूध के अनुकूल किया जा सकता है। ऐसी अवस्थ में दुग्धमापी (लैक्टोमीटर) से केवल विशिष्ट गुरुत्व के आधार पर दूध के अपद्रव्यीकरण का पता नहीं चल सकता। विभिन्न पशुओं से प्राप्त दूध के सारभूत पोषक द्रव्यों की मात्रा एक सी नहीं होती। इस कारण उनके दूध की शुद्धता के मानक (स्टैंडर्ड) भी भिन्न होते हैं। दुग्धवसा (मिल्क फ़ैट) तथा स्नेहातिरिक्त-ठोस-द्रव्य की मात्राओं के आधार पर दूध के अपमिश्रण का पता चल जाता है। गाय के दूध में दुग्धवसा की मात्रा उड़ीसा में 3%, पंजाब में 4% और भारत के अन्य प्रदेशों में 3.5% से कम न होनी चाहिए और स्नेहातिरिक्त-ठोस-द्रव्य की अधिकतम मात्रा 8.5% होनी चाहिए। भैंस के दूध में दुग्धवसा की मात्रा दिल्ली, पंजाब, उत्तर प्रेदश, बिहार, बंगाल, आसाम तथा बंबई में 6% तथा शेष भारत में 5% है और स्नेहातिरिक्त-ठोस-द्रव्य की अधिकतम सीमा 9% है। भेड़ बकरी के दूध में दुग्धवसा की निम्नतम सीमा मध्य प्रदेश, पंजाब, उत्तर प्रदेश, बंबई तथा केरल राज्य में 3.5% तथा शेष भारत में 3% है और वसातिरिक्त-ठोस-द्रव्य की अधिकतम सीमा 9% है। पशु की जाति अज्ञात होने की अवस्था में दूध भैंस का माना जाता है। दही में भी दुग्धेतर कोई बाहरी पदार्थ नहीं होना चाहिए। इसका मानक दूध के समान ही है।\n\nजल मिलाकर दूध बेचना वर्जित है। दूध में कोई रंजक या परिरक्षक पदार्थ नहीं मिलाया जा सकता। दूध का खट्टा होना कुछ काल के लिए रोकने, या खट्टापन दबाने के लिए सोडा मिलाना अनुचित है। अधिक उबालने से दूध में बहुत भौतिक और रासायनिक परिवर्तन हो जाते हैं। उसका खाद्यमान (फ़ूड वैल्यू) भी कम हो जाता है। लैक्टोज नामक दुग्धशर्करा कैरामेल में परिणत हो जाती है, जिससे उसके स्वाद और रंग में अंतर हो जाता है। इस कारण दूध या किसी शर्करायुक्त पक्वान्न में कैरामेल का पाया जाना अपद्रव्यीकरण नहीं कहा जा। दूध में अनेक प्रकार के कीटाणु पाए जाते हैं, जिनमें कुछ भयंकर रोगकारक होते हैं और इसी कारण अशुद्ध और अस्वच्छ रीति से दूध का प्रयोग अनेक रोगों का कारण है। दूध का उबालना या पास्च्युरीकरण रोगकारी कीटाणुओं का नाशक है। यद्यपि उबालने अथवा पास्च्युरीकरण से दूध में बहुत परिवर्तन हो जाता है, तथापि स्वास्थ्यरक्षार्थ यह अत्यंत आवश्यक कार्य है और इसलिए यह दूध का अपद्रव्यीकरण नहीं समझा जाता।\n\n3. मक्खन तथा घी-मक्खन या घी केवल गाय या भैंस के दूध से ही प्राप्त पदार्थ हैं। दुग्धेतर कोई पदार्थ मक्खन या घी में नहीं होना चाहिए। मक्खन में कम से कम 80% दुग्धवसा होना आवश्यक है और जल की मात्रा 16% से अधिक नहीं होनी चाहिए। उसमें नमक तथा अनोटो नामक पीला रंजक पदार्थ मिलाया जा सकता है। घी में जल की मात्रा 0.5% उसे अधिक नहीं होनी चाहिए और रंजक या परिरक्षक पदार्थ का मेल वर्जित है।\n\n4. क्रीम (मलाई)---जो केवल दूध से ही न बनाई गई हो और जिसमें 40% से कम दुग्धवसा हो उस क्रीम का बेचना वर्जित है। इसमें कोई दुग्धेतर वस्तु नहीं मिलाई जा सकती, किंतु मलाई की बर्फ या कुल्फी (आइसक्रीम) में क्रीम के साथ दूध, चीनी, शहद, अंडा, मेवा, फल, चाकलेट तथा स्वीकृत रंजक या वासक पदार्थ नियमानुकूल मिलाए जा सकते हैं। क्रीम में ठोस द्रव्य की मात्रा 36% और दुग्धवसा की 10% से कम नहीं होनी चाहिए। आइसक्रीम में किसी फल या मेवे का उपयोग करने की अवस्था में दुग्धवसा 10% के स्थान में 8% से कम न हो। क्रीम में स्टार्च, कृत्रिम मिष्टकर अथवा इस प्रकार का कोई अन्य निर्दोष भरण का उपयोग किया जा सकता है। परंतु दुग्धवसा की मात्रा क्रीम के समान ही होनी चाहिए।\n\n5. खोआ-इसमें कोई दुग्धेतर पदार्थ नहीं होना चाहिए और दुग्धवसा की मात्रा 20ऽ से कम न रहनी चाहिए।\n\n6. वनस्पति घी-यह रूप रंग और स्वाद में घी से मिलता-जुलता स्नेह है, परंतु घी नहीं है। यह केवल शोधित और जमाया हुआ तेल है। वनस्पति घी का निर्माण उत्प्रेरक (कैटेलिस्ट) निकल की सहायता से शोधित, उदासीनीकृत (न्यूट्रेलाइज्ड) और प्रक्षालित वानस्पतिक तेल के हाइड्रोनीकरण द्वारा किया जाता है। उसे निर्गंध कर कोई वासक (फ्लेवरिंग) पदार्थ मिलाया जाता है। वनस्पति घी में वसाविलय (फ़ैटसोल्यूबल) और ए तथा डी विटामिन मिलाए जा सकते हैं। इसमें कम से कम 5% तिल का तेल मिलाना अनिवार्य है। खाद्यमूल्य की दृष्टि से वनस्पति घी के गुण-दोष का विवेचन असंगत है, परंतु वनस्पति घी का सबसे अधिक दुरुपयोग घी के अपद्रव्यीकरण में होता है। वनस्पति घी में कोई उपयुक्त रंजक मिलाकर घी के अपद्रव्यीकरण को रोकना अभी तक संभव नहीं हुआ है। वनस्पति में तिल के तेल का मिश्रण इस हेतु करना अनिवार्य है कि बोदोइन द्वारा सुझाई गई फ़रफ़रोल परीक्षा द्वारा घी में वनस्पति का अपमिश्रण सुगमता से जाना जा सके। सांद्रित हाइड्रोक्लोरिक अम्ल और शर्करा के संयोग से प्राप्त फ़रफ़रोल तिल के तेल में गुलाबी रंग उत्पन्न कर देता है। शुद्ध घी में वनस्पति घी मिश्रित कर बेचना वर्जित है और एक ही व्यापारी घी तथा वनस्पति घी दोनों का व्यापार नहीं कर सकता।\n\n7. मार्गरीन-यह पदार्थ भी घी या मक्खन से मिलता-जुलता है, जिसमें 10% से अधिक दुग्धवसा नहीं होती। इसमें वानस्पतिक अथवा जांतववसा 80% से कम और जल की मात्रा 16% से अधिक नहीं होनी चाहिए। वनस्पति घी के समान मार्गरीन में भी 5% तिल का तेल मिलाना अनिवार्य है।\n\n8. खाद्य तेल-खाद्य तेल के निर्माता तथा विक्रेता को अनुज्ञापत्र लेना आवश्यक है। कोई दो या दो से अधिक तेल मिलाकर नहीं बेचे जा सकते। सरसों के तेल का एक विशेष रूप से अपद्रव्यीकरण होता है। भटकटैया नामक एक जंगली कँटीली झाड़ी के बीज काली सरसों के दाने से मिलते-जुलते हैं। इस झाड़ी का वैज्ञानिक नाम आर्गीमनी मेक्सिकाना है और उत्तर भारत में इसे भटकटैया, सियाल, काँटा, मखार, भरभंड, भरभरवा, घमोया, पीली कटाई, बंग, सत्यानासी, कुटीला आदि कहते हैं। सरसों के साथ इसके बीज की मिलावट कर तेल पेर लिया जाता है। इस प्रकार अपमिश्रित सरसों का तेल बेचने से व्यापारी को आर्थिक लाभ होता है। यह तस्कर व्यापार बहुत बढ़ गया है। इस अपमिश्रित तेल के सेवन से बेरीबेरी से मिलती-जुलती, परंतु सर्वथा भिन्न, महामारी जलशोथ (ड्रॉप्सी) नामक रोग हो जाता है। आर्गीमनी मेक्सिकाना में पाया जानेवाला सेंग्यूनेरीन नामक विषैला ऐलकैलॉयड संभवत: इस रोग का कारण है। यह रोग कभी-कभी बहुत व्यापक हो जाता है और उत्तर प्रदेश, बिहार, बंगाल में इसके प्रकोप यदाकदा होते रहे हैं। पूरी छानबीन कर आर्गीमनी मेक्सिकाना को अब विष घोषित कर दिया गया है और अफीम, संखिया, कुचला आदि की तरह कोई इसे अनधिकृत रूप से अपने पास नहीं रख सकता। इस उपाय से यह विषैला अपमिश्रण बहुत कुछ नियंत्रित हो गया प्रतीत होता है।\n\n9. वातित या फेनिल पेय (एअरेटेड वाटर)-अशुद्ध जल अथवा अशुद्ध बर्फ के योग से बना पेय शुद्ध नहीं माना जाता। शर्करा, साइट्रिक अम्ल तथा स्वीकृति रंजक का नियमित मात्रा में प्रयोग वैध है। टार्टरिक अम्ल, फास्फोरिक अम्ल तथा खनिज अम्ल का प्रयोग और सीसा आदि विषैली धातुओं के लवणों का मिश्रण निषिद्ध है1\n\nभारत से मसालों का निर्यात व्यापार बहुत होता है। अपमिश्रित मसालों के निर्यात से इस विदेशी व्यापार को बहुत हानि पहुँचने की आशंका है। इस कारण मसालों की शुद्धता के मानक स्थिर कर दिए गए हैं। काफी, चाय, चीनी, शहद, आदि के मानक भी स्थिर हो गए है। शेष पदार्थों के मानक देश के प्रत्येक भाग के नमूनों की परीक्षा कर समय-समय पर स्थिर किए जा रहे हैं। केंद्री खाद्य मानक समिति यह कार्य बराबर कर रही है। कुछ प्रदेशों ने अखिल भारतीय मानक के अभाव में अपने मानक लागू कर रखे हैं।\n\n", "id": "477290", "title": "खाद्य अपमिश्रण अधिनियम, १९५४"}
{"url": "https://hi.wikipedia.org/wiki?curid=477295", "text": "न्याय (बहुविकल्पी)\n\n\n\n", "id": "477295", "title": "न्याय (बहुविकल्पी)"}
{"url": "https://hi.wikipedia.org/wiki?curid=477297", "text": "प्रशासकीय न्याय\n\nप्रशासकीय न्याय (Administrative justice) की व्याख्या ऐसी व्यवस्था के रूप में की जा सकती है जिसके अंतर्गत प्रशाकीय अधिकारियों को कानून द्वारा इस बात का अधिकार मिलता है कि वे निजी मामलों का अथवा निजी एवं सरकारी अधिकारियों के बीच उठनेवाले मामलों का निपटारा कर सकें। भारत में यह व्यवस्था यद्यपि ब्रिटिश शासन की देश में शुरुआत होने के समय से ही कोई अनजानी बात नहीं रह गई थी, फिर भी 20वीं सदी में हुए प्रथम तथा द्वितीय महायुद्धों के बाद यह उत्तरोत्तर अधिक प्रचलित होती गई ; विशेषत: देश की स्वाधीनता के बाद, जब कि सत्तारूढ़ राजनीतिक दल ने समाजवादी समाज के ढाँचे का रूप राष्ट्रीय लक्ष्य के तौर पर अपनाया।\n\nप्रशासकीय न्याय भारत में इन दिनों एक उपयोगी कार्य कर रहा है। विधिव्यवस्था की रक्षा के लिये यह आवश्यक नहीं है कि केवल सामान्य न्यायालयों को ही मामलों के निर्णय का एकाधिकार प्राप्त हो। प्रशासकीय न्यायालयों का सहारा लिए बिना आज का राज्यतंत्र अपने उत्तरदायित्वों का निर्वाह भलीभाँति नहीं कर सकता।\n\nजब उन्मुक्त-व्यापार (laissey faire) वाले राज्य की परिकल्पना का स्थान कल्याणकारी राज्य की कल्पना ले लेती है तब राज्य की यह जिम्मेदारी हो जाती है कि आम लोगों के व्यक्तित्व के विकास के लिये आवश्यक न्यूनतम भौतिक परिस्थितियाँ प्रस्तुत की जायॅ। इस सिद्धांत को अपनाने के लिये यह पहला कदम उठाना आवश्यकथा कि बिना मीनमेख के मुक्त व्यापार की नीति अपनाने से उत्पन्न अन्यायों का उच्छेद किया जाय। यह कार्य अधिकांश में विधिनिर्माण द्वारा ही किया जा सकता था। उदाहरण के लिये हम करार अथवा अनुबंध (contract) की स्वतंत्रता को लें जो व्यक्तिवादी राज्य का एक मान्य सिद्धांत है, तो हम पाएँगे कि इसके परिणामस्वरूप बहुतेरे मामलों में, औद्योगिक तथा ग्राम्य मजदूरों की स्थिति वस्तुत: दासों जैसी ही हो जाती है। उत्पादकों के बीच बड़े पैमाने पर होनेवाली गुटबंदी से भी एकाधिपत्य की सारी बुराइयाँ उत्पन्न हो जाती हैं जिससे उपभोक्ताओं का अधिशोषण होने की संभावना बढ़ जाती है।\n\nइन दो महायुद्धों के अतिरिक्त दुर्भिक्ष, बाढ़ तथा महामारी जैसी देवी विपत्तियों के कारण आकस्मिक अथवा संकटकालिक विधि-निर्माण का स्वरूप और उसके परिणाम जनता के सम्मुख आए जिनके अंतर्गत भी बहुधा प्रशासकीय न्याय के तत्व विद्यमान रहते थे। शासन की जनतांत्रिक प्रणाली का क्रमश: स्वीकार किया जाना और ऐसा शासन स्थापित करने के लिये सार्वभौम मताधिकार को मुख्य साधन मानना गरीब आदमी के मतदान का और इस तरह राजनीति मे उसके निर्णायक महत्व का द्योतक है। इन सब का समष्टिगत परिणाम यह हुआ कि जनता द्वारा चुने गए विधानमंडलों पर, जो अधिकारों से संपन्न किए गए थे, यह जिम्मेदारी भी आ गई कि वे उन तात्कालिक समस्याओं का हल भी ढूढें जो राष्ट्र के सामने उपस्थित थीं।\n\nअपने घरेलू उद्योग को बचाने के लिये अनुकूल न पड़नेवाली अंतरराष्ट्रीय प्रतिद्वंद्विताओं की रोकथाम जरूरी थी। किसी देश में रेलवे मार्गो का फैलाया जाना उसे सभ्य बनाने की दिशा में प्रथम चरण के समान है, तथा रेलवे के उपयोग के लिये उसकी दरें तै करने को एक प्रशाासकीय न्यायाधिकरण का होना भी लाजिमी है। करनिर्धारण का महत्व बढ़ता गया। पहले भूमिकर एवं सीमाशुल्क और फिर अन्य सभी प्रकार के कर भी, विशेषतया आयकर, कानूनी व्यवस्था के अंग बन गए। कुछ वस्तुओं का अधिक उत्पादन तथा कुछ के कम उत्पादन किए जाने की स्थिति के कारण उत्पादन के नियमन की माँग हुई। उत्पादन के दो अंगों अर्थात्‌ पूँजी एवं श्रम के बीच होनेवाले लगातार झगड़ों ने बराबर गतिरोध का भय उत्पन्न किया और ऐसे झगड़ों को तय करने के लिये एक विशेष व्यवस्था की तीव्र आवश्यकता महसूस की गई। बेकारों तथा काम का अधिक भार उठानेवालों की तरफ ध्यान देना जरूरी समझा गया। उन मजदूरों को जिन्हें काम करते समय कोई क्षति उठानी पड़ी हो, उचित मुआवजा देना आवश्यक समझा गया तथा ऐसे हर एक मामले में अदायगी और मुआवजे की मात्रा स्थिर करने के प्रश्नों को लेकर जो भी मामले उठ खड़े हों उनका निर्णय करने के लिये भी अधिकारियों की नियुक्ति आवश्यक समझी गई। जनसंख्या में वृद्धि नगरों के विस्तार तथा उद्योगकरण आदि ने शहरों में ऐसी भीड़भाड़ पैदा कर दी कि भूमिपतियों द्वारा महँगे किरायों का लादा जाना आम बात हो गई। अत: किरायों पर नियंत्रण जरूरी हो गया। सस्ते भाड़ों का तय किया जाना, मकानों से जबर्दस्ती हटाए जाने को रोकना तथा खाली मकानों में किरायेदारों को बसाने आदि की समस्याएँ ऐसी परिस्थिति का स्वाभाविक परिणाम थीं।\n\nराज्य के व्यक्तिवादी अथवा उन्मुक्त व्यापार के सिद्धांत के अंतर्गत तथा सामान्य न्यायलयों के सम्मुख, निज मामलों पर सार्वजनिक हितों की अपेक्षा अधिक ध्यान दिया जाता था। अब यह अनुभव किया जाने लगा कि सार्वजनिक हितों की रक्षा अधिक आवश्यक है, उदारणार्थ गंदी बस्तियों का हटाया जाना, गंदे आवासों के मालिकों के निजी हितों की अपेक्षा अधिक जरूरी है। चालू न्यायालयों से भिन्न प्रकार की एक न्यायिक व्यवस्था आवश्यक समझी गई जो ऐसे संसार की दार्शनिक परिकल्पना करती थी जिसमें अस्वच्छ नालियाँ न हों, बिना बहावाले सीवर न हों, दूषित पानी देने की व्यवस्था न हो, अस्वास्थ्यकर मकानों का अभाव हो, बार बार बिजली फेल होने की घटनाएँ न हों तथा जलाने के लिये समुचित गैस का अभाव न हो, जहाँ उद्योगतंत्र अरक्षित न हो, जहाँ मजदूर उपेक्षित न हों तथा बच्चे लापरवाही का शिकर न हों और अधिक उम्रवाले बूढ़ों की मिट्टी पलीद न हो।\n\nविभिन्न कारणों से, देश के आम न्यायालय उपर्युक्त सूची में आए ऐसे असंख्य प्रश्नों के लिये निर्णय देने में अशक्य अथवा अनुपयुक्त सिद्ध होते हैं जिनके निर्णय का प्राविधान कानून द्वारा किया गया है। औद्योगिक झगड़ों या मजदूरों के मुआवजे संबंधी विवादों में, यहाँ तक कि शहर के किरायेदारों तथा मकान मालिकों के झगड़ों या मजदूरों के मुआवजे संबंधी विवादों में, अपेक्षाकृत गरीब मजदूर तथा लगान देनेवाले काश्तकार सामान्य अदालतों की धीमी तथा महँगी कार्यवाही का भारी खर्च नहीं उठा सकते। सामान्य अदालतों की अपेक्षा किसी त्वरित एवं सुलभ व्यवस्था को जन्म देना अपेक्षित था। परिणामस्वरूप श्रम, भाड़े, तथा औद्योगिक झगड़ों संबंधी न्यायाधिकरण स्थापित किए गए। भारत के औद्योगिक न्यायधिकरणों के अंतर्गत औद्योगिक झगड़ों में समझौता करानेवाले तथा न्यायिक विचार के न्यायलय, मजदूरों के मुआवजा के आयुक्त, पगारों की अदायगी करानेवाले अधिकारी तथा कारखाने के वे निरीक्षक भी शामिल हैं जिन्हें ऐसी कितनी ही बातों का निर्णय करना पड़ता है जिनका संबंध मिल मालिकों एवं मजदूरों के कानूनी हकों से होता है।\n\nजब झगड़ा किसी ऐसे विषय के संबंध से होता है जिसमें न्यायाधिकारी महोदय को विवेक से काम लेने की यथेष्ट छूट रहती है या जहाँ मामले को तय तमाम करने के लिये कितने ही संभावित समाधानों में से एक को चुनना पड़ता है। यह साफ है कि सामान्य कानूनी अदालतों के लिये, जिन्हें किसी मामले पर तयशुदा कानूनी सिद्धांतों को लागू करने की आदत है, ऐसे मामले कुछ अपरिचित से प्रतीत होंगे। जब व्यापार के क्षेत्र में निर्णायक को राष्ट्रीय सुरक्षा अथवा अंतरराष्ट्रीय कूटनीति की ओर भी ध्यान देना पड़ता हे, तब उसे ऐसे अधिकारों की आवश्यकता होती है जो हमेशा बदलती रहनेवाली स्थितियों की माँगों के साथ मेल खा सकें या उनपर लागू हो सकें। आयात निर्यात शुल्क बोर्ड (टैरिफ बोर्ड) तथा निषेधात्मक नजरबदी (प्रिवेंटिव डिटेंशन) के अधिकार से लैस कार्यकारी अफसर, उपर्युक्त तर्क के अनुसार, ऐसे कर्तव्यों को निभाने के लिये सामान्य अदालतों की अपेक्षा अधिक उपयुक्त सिद्ध होते हैं। कर्मचारियों के राष्ट्रीय बीमे (नेशनल इंश्यारेंस ऑव वर्कर्स) संबंधी दावे तथा विवाद इतनी अधिक संख्या में होने संभव हैं कि यदि सामान्य अदालतें उन सभी पर विचार करने लग जायँ तो वे और कोई काम कर ही न सकेंगी। उदाहरणार्थ, मोटर सवारी अधिनियम (मोटर वेहिकिल्स ऐक्‌ट) के अंतर्गत किसी खास रास्ते के लिये परमिट प्राप्त करने का ही मामला लें। एतदर्थ किसी निर्णय पर पहुँचने के लिये क्षेत्रीय परिवहन विभाग (रीजनल ट्रांसपोर्ट अथारिटी) तथा परिवहन संबंधी सुनवाई विभाग (एपिलेंट ट्रांसपोर्ट अथारिटी) को बहुतेरी छोटी बड़ी बातों पर गौर करना पड़ सकता है जो, संभव है, काफी जटिल एवं प्राविधिक ढंग की हों। इन पर विचारार्थ सामान्य अदालतें वैसी समर्थ नहीं सिद्ध होंगी। ऐसे मामलों पर विचार करने के लिये न्यायधीशों से पृथक्‌ कोटि के व्यक्तियों को न्यायधिकार संपन्न किया जाता है और न्याय की कार्यवाही सामान्य अदालतों से अलग किन्हीं जगहों पर संपन्न होती है। इन मामलों की विशिष्टता के कारण इन्हें मुख्य रूप से उन्हीं सरकारी पदाधिकारियों को सौंपना पड़ता है जो प्रशासन का कार्य करते हैं। इन प्रकार, प्रकाशकों द्वारा की जानेवाली न्याय की यह सारी कार्रवाही समष्टि रूप से 'प्रशासकीय न्याय' कहलाने लगी हैं।\n\nजब ऐसे प्रत्येक प्रशासकीय अधिकारी को न्यायाधिकार प्राप्त हो गया और प्रशासकीय न्याय की व्यवस्था आरंभ हो गई; तो इस व्यवस्था की जो अनेक विशेषताएँ थीं : कम खर्च, शीघ्रता, लचीलापन, विशिष्ट ज्ञान, निर्णयों को बाँध देनेवाली नजीरों का अभाव और साक्ष्य के प्राविधिक नियमों से मुक्ति: और जिनके कारण ही इसकी आरंभिक स्थापना को बल मिला था, उन्हीं से यह स्पष्ट होने लगा कि इसमें भी अनेक त्रुटियाँ विद्यमान हैं। ये प्रशासक न्यायाधीश बहुत से मामलों में कुछ ऐसे महत्वपूर्ण नियमों की बुद्धिमत्ता के प्रति बेखबर होते थे, जैसे बिना सुनवाई के किसी को भी दोषी न ठहराया जाय तथा केवल सुनी सुनाई बातों के आधार पर ही फैसला करना खतरनाक है। सुधार करने के लिये विधान मंडल द्वारा सौंपी गई अपनी जिम्मेदारी पूरी करने की उतावली में ये कभी कभी सामने आए निजी स्वामित्व के मामलों के प्रति बड़ी बेरुखी का बर्ताव कर बैठते थे। जब विधान मंडल ने इन न्यायाधिकरणों एवं पदाधिकारियों द्वारा किए गए निर्णयों को अंतिम मान्यता देने के लिये कदम उठाने का प्रयत्न किया तो जनता में इस संबंध में एक तरह के भय की भावना उत्पन्न हो गई। कारण यह था कि इस व्यवस्था से इन निर्णयों में दखल देने का कोई अधिकार सामान्य अदालतों को नहीं रह जाता था, भले ही ये निर्णय प्रत्यक्षता अवैध हों अथवा मनमाने ढंग से किए गए हों।\n\nजब कोई केंद्रीय विभाग किसी मामले का फैसला करता था तो एकरूपता उसकी एक स्पष्ट विशेषता होती थी। लेकिन जब किसी कानूनी नुक्ते का सही अर्थ बतलाने के लिये पुनर्विचार करनेवाले किसी केंद्रीय न्यायाधिकरण का अभाव होता था, तो ऐसी दशा में समान न्यायाधिकार रखनेवाले अनेक प्रशासकीय न्यायालय जो फैसला देते थे, वे परस्पर विरोधी होते थे और उनमें तालमेल बिठाने का कोई चारा नहीं रह जाता था। विभिन्न क्षेत्रों में प्रशासकीय न्याय की ये कुछ त्रुटियाँ बतलाई जाती हैं : सावधानी के साथ तथ्यों की छानबीन न करना, साक्ष्य के कुछ आधारभूत सिद्धांतों की उपेक्षा (जैसे सर्वोत्तम उपलब्घ साक्ष्य को ही मान्यता दी जाय), मामले की खुली अदालत में सुनवाई की व्यवस्था न होना, तर्कयुक्त निर्णयों का न दे सकना तथा उनका विवरण प्रस्तुत करने में ढिलाई आदि। इन त्रुटियों के अलावा एक मुख्य दोष तो यह है ही कि देश की सामान्य उच्च अदालतों द्वारा इनपर नियंत्रण का कोई प्रविधान नहीं है। फिर बहुत से लोकप्राधिकारियों में न्यायाधीश का काम तथा मुकदमा चलानेवाले का काम एक ही व्यक्ति के जिम्मे रहता है।\n\nसामाजिक विकास के लिये स्थापित इन नए संस्थानों का भीतरी गठन भी इतना वैविध्यपूर्ण है कि इन्हें सामान्य वर्ग में रखकर वर्णन करना बहुत मुश्किल है। यह विभिन्नता संविधान की 262वीं धारा के अंतर्गत अंत: प्रदेशीय जल 'आयोग' तथा 307वीं धारा के अंतर्गत प्रदेशीय वाणिज्य अधिकारी जैसे प्रशासनिक न्यायाधिकरणों से लेकर स्थानीय स्वायत्तशासन विधान के अनुसार नगरपालिकाओं द्वारा गठित संपत्तिकर संबंधी मामलों की अपील सुननेवाले अधिकारी तक के बीच व्याप्त है। यदि हम अकेले आयकर संबंधी कानून को ही लें तो हम पाएँगे कि आयकर के देनेवाले व्यक्ति और सरकार के बीच चलनेवाले विवादों में निर्णय देने का अधिकार आयकर अधिकारी, पुनर्विचार संबंधी सह आयुक्त, आयकर आयुक्त तथा आयकर विषयक मामलों की अपील सुननेवाले न्यायालय आदि में बँटा होता है। ये सभी अधिकारी केंद्रीय सरकार द्वारा नियुक्त होते हैं। इनकी कार्यपद्धति अलग अलग स्तर पर अलग अलग ढंग की होती है तथा आयकर की अपील पर पुन: विचार करनेवाला न्यायाधिकरण उसी ढंग से काम करता है जिस तरह सामान्य कानूनी अदालतें करती हैं। यह पुनर्विचारक न्यायाधिकरण अनेक व्यक्तियों से मिलकर बनता है जिसमें गणक (एकाउंटिंग) सदस्य तथा विधिज्ञ (लॉइयर) सदस्य समान संख्या में होते हैं और सबके ऊपर एक अध्यक्ष होता है। अन्य अदालतें एकल व्यक्याेिं से ही बनी होती हैं। कोई कानूनी मसला पैदा होने पर पुनर्विचार न्यायाधिकरण द्वारा किए गए फैसले के संबंध में उच्चतर न्यायलय से निवेदन किया जा सकता है। विभिन्न राज्यों के बिक्रीकर कानून के अंतर्गत बने अधिकरणों का गैठन और निर्माण, आयकर कानून द्वारा गठित नमूनों पर ही होता है। देश में जो विभिन्न न्यायाधिकरण काम कर रहे हैं उनके निर्णयों पर पुनर्विचार करने के लिये कोई न्यायालय नहीं है। पर आवश्यक पुनर्विचार अब संविधान की 136वीं धारा के अनुसार अपील की विशिष्ट अनुमति मिलने पर किया जाता है। उपर्युक्त न्यायाधिकरणों के अधिकारी पूरे समय काम करनेवाले (फुल टाइम) अफसर होते हैं। किंतु मोटर सवारी अधिनियम के भीतर आनेवाले क्षेत्रीय परिवहन विभाग तथा राज्य परिवहन विभाग के अधिकारी सरकारी तथा गैससरकारी दोनों अंशकालिक (पार्ट टाइम) होते हैं। कुछ अन्य अधिकारियों के लिये, जिन्हें मामलों का निपटारा करने का अधिकार दिया गया है, सलाहकार समितियों की व्यवस्था की गई है। इन न्यायाधिकरणों के आकार प्रकार का कोई एक तयशुदा ढाँचा नहीं है। गैरसरकारी सदस्यों के लिये इतने पारिश्रमिक की व्यवस्था नहीं होती कि उपयुक्त व्यक्ति इस ओर आकर्षित हो सकें। बहुत से प्रशासकीय न्यायाधिकरणों के लिये प्राय: आवश्यक अर्हताओं का भी निर्धारण नहीं रहता।\n\nइसमें संदेह नहीं कि प्रशासकीय न्याय की व्यवस्था, जिसकी रूपरेखा ऊपर दी गई है, देश में स्थायी रूप से कायम रहने के लिये ही की गई है। अब सवाल यह है इसमें जो त्रुटियाँ देख पड़ती हैं उन्हें दूर करने और व्यवस्था को अधिक कार्यक्षम बनाने के लिये क्या सुधार और संशोधन किए जायँ। इंग्लैंड और अमरीका में 1930 से 1960 तक के दौरान प्रशासकीय न्याय की प्रणाली में अनेक अनुसंधान हुए और उसमें बहुत से सुधार किए गए। इस संबंध में तीन अनुसंधान समितियों की चर्चा की जा सकती है : प्रशासकीय कार्य पद्धति के लिये अमरीका में बनी एटार्नी जनरल की समिति (1939), इंग्लैंड में मंत्रियों के अधिकारों के लिये बनी विशेष समिति (1932) तथा वहीं की प्रशासकीय न्यायलयों तथा प्रशासकीय जाँच पड़ताल आदि की समिति (1957)। इनमें से अंतिम ने कुछ विशिष्ट गुणों या बातों पर बल दिया यथा, निरवग्रहता, न्यायौचित्य एवं निष्पक्षता निर्णयों की पुष्टि में तर्क देना, निर्णयों को प्रकाशित करना तथा उन प्रमाणों को उद्घाटित करना जिनके आधार पर प्रतिकूल निर्णय प्रशासकीय न्यायाधिकरणों द्वारा सामान्य स्वीकृति के लिये किए जाते हैं। इंग्लैंड में इन सुझावों के मुख्यांश को कुछ अपवादों के साथ, कानूनों में समाविष्ट कर लिया गया था।\n\nभारत में इस समस्या को लेकर कोई व्यापक खोजबीन नहीं हुई है। भारत का विधि आयोग भी इस समस्या पर पूरी तौर से नहीं विचार कर पाया। भारतीय संविधान की 32वीं, 136वीं तथा 226वीं धाराओं में इन प्रशासकीय न्यायाधिकरणों को एक हद तक नियंत्रित रखने की व्यवस्था है। 32वीं धारा न्यायालय को अधिकार देती है कि किसी भी लोक प्राधिकारी या खुद सरकार को बुनियादी अधिकारों के व्यावहारिक रूप से लागू करने के लिये वह आज्ञा अथवा समादेशपत्र (रिट) जारी कर सके। उसका यह कार्य हैबियस कार्पस (बंदीप्रत्यक्षीकरण), मैडेसस (परमादेश या नीचे की अदालतों को मुकदमे के कागज बड़ी अदालत में भेजने का निर्देश), प्रतिषेध प्रादेश (नीचे की अदालत को मुकदमा रोक देने का आदेश, अथवा क्वो वारंटो (अधिकार पृच्छा) आदि की शक्ल में हो सकता है। 226वीं धारा ऐसे ही कानूनी अधिकार उच्च न्यायालयों को प्रदान करती है जिनके द्वारा वे न केवल बुनियादी अधिकारों को अपितु अन्य कानूनी अधिकारों एवं उद्देश्यों को भी कार्यान्वित करा सकते हैं। 136वीं धारा सर्वोच्च न्यायालय को यह अधिकार देती है कि वह अपनी निर्णय बुद्धि के अनुसार किसी भी न्यायाधिकरण के निर्णय के विषय में की गई अपील पर विचार कर सके (इसमें तथा 32 वीं धारा में सैनिक न्यायालय के निर्णय नहीं शामिल हैं)। भारत में प्रशासकीय न्याय के क्षेत्र में इनके अतिरिक्त और कोई एकरूपता नहीं है। इस पूरे क्षेत्र में स्थिति की समीक्षा के लिये उच्चाधिकार संपन्न आयोग की आवश्यकता है। उक्त आयोग का ही कर्तव्य होगा कि वह उन विभिन्न प्रश्नों पर अपना निर्णय दे जिनमें से बहुतों की चर्चा ऊपर की जा चुकी है। कुछ आवश्यक प्रश्न जिनका उल्लेख यहाँ विशेष रूप से किया जाना चाहिए, ये हैं: किसी विभाग के मुकदमा चलानेवाले अनुभाग को (प्रोजेक्यूटिंग सेक्शन) न्यायिक निर्णय का कार्य करनेवाले अनुभाग (जजिंग सेक्शन) से अलग कर दिए जाने की आवश्यकता, न्यायधिकरणों में ऐसे स्वतंत्र सदस्यों की नियुक्ति की आवश्यकता जिनके सम्मुख सरकारी विभागों के अधिकारियों या कर्मचारियों को आवेदार (क्लेमैंट) अथवा मुकदमा चलानेवालों के रूप में बार बार उपस्थित होना पड़े; मामलों की सुनवाई खुले रूप से की जाय; तथा अंत में, जो सबसे महत्वपूर्ण है, यह कि प्रशासकीय अपीलें सुननेवाले ऐसे न्यायालय की स्थापना की जाय जो भारत के सर्वोच्च न्यायालय का ही अंग हो, ओर जिसके न्यायसभ्यों में अनुभवी नागरिक पदाधिकारी भी शामिल हों।\n\n", "id": "477297", "title": "प्रशासकीय न्याय"}
{"url": "https://hi.wikipedia.org/wiki?curid=477302", "text": "ऐवन पीटर्स\n\nऐवन थॉमस पीटर्स (जन्म: जनवरी 20, 1987) अमेरिकी अभिनेता हैं, जो मुख्यतः FX की पद्यावली हॉरर-ड्रामा गल्प टेलीविज़न शृंखला \"अमेरिकन हॉरर स्टोरी\" में निभाई गई अपनी टेट लैंगडन, एबीसी विज्ञान गल्प \"इनवेज़न\" में जॅसी वारन और एबीसी की ही ड्रामा \"द डेज़\" की अपनी कूपर डे की भूमिकाओं के लिए जाने जाते हैं।\n\n", "id": "477302", "title": "ऐवन पीटर्स"}
{"url": "https://hi.wikipedia.org/wiki?curid=477307", "text": "फॉक्स ब्रोडकास्टिंग कंपनी\n\nफॉक्स ब्रोडकास्टिंग कंपनी () या जिसे आम तौर पर फॉक्स नेटवर्क या फॉक्स कहते हैं, एक अमेरिकी व्यापारिक प्रसारण टेलीविजन नेटवर्क है जो रूपर्ट मर्डोक की न्यूज़ कॉर्पोरेशन फॉक्स इंटरटेनमेंट की संपत्ति है। इसे ९ अक्टूबर १९८६ में शुरू किया गया था और यह १८-४९ के उम्र के दर्शकों के बिच २००४-२००९ का सर्वाधिक रेटिंग वाला नेटवर्क बन गया। २००७-२००८ में यह अमेरिका का सर्वाधिक लोकप्रिय नेटवर्क बन गया और इसने सीबीएस का स्थान छीन लिया। सीबीएस ने अपना स्थान २००९-०९ में पुनः अर्जित कर लिया।\n", "id": "477307", "title": "फॉक्स ब्रोडकास्टिंग कंपनी"}
{"url": "https://hi.wikipedia.org/wiki?curid=477318", "text": "रे-बैन एविएटर\n\nएविएटर () धूप के चश्मे का एक प्रकार है जिसका विकास बौश एंड लोम्ब ने रे-बैन ब्रांड के अंतर्गत किया है। इसकी विशेषता इसका काले या रौशनी को परावर्तित करने वाले शीशे है जो आँखों के आकार से दो या तिन गुना बड़े होते है, साथ ही पतली धातु की दोहरी या तिहरी पट्टियाँ व कान तक जाने वाले केबल है। इसका डिज़ाइन इस प्रकार है कि चश्मा इंसानी आँख को लगभग पुरी तरह ढक लेता है व किसी भी कोण के आने वाली रौशनी से उन्हें बचाता है।\n\nएविएटर चश्मो को १९३६ में रे-बैन द्वारा वैमानिकों की आँखों की उड़ान भरते वक्त सुरक्षा के लिए विकसित किया गया था। इनका नाम एविएटर इसीलिए रखा गया था क्योंकि यह खास कर वैमानिकों के लिए थे जिन्हें अंग्रेज़ी भाषा में एविएटर कहते हैं। रे-बैन ने इन्हें एक वर्ष बाद आम जनता को बेचना शुरू कर दिया था।\n", "id": "477318", "title": "रे-बैन एविएटर"}
{"url": "https://hi.wikipedia.org/wiki?curid=477319", "text": "गाम्बिया संसदीय चुनाव, २०१२\n\nयह संसदीय चुनाव २९ मार्च २०१२ को गाम्बिया में आयोजित किया गया। चुनाव में ४८ एकसदनी नेशनल असेंबली की 53 सीटों के लिए पांच सीटों पर चुनाव हुए जिन्में से ५ राष्ट्रपति द्वारा नियुक्त किए गए।\n", "id": "477319", "title": "गाम्बिया संसदीय चुनाव, २०१२"}
{"url": "https://hi.wikipedia.org/wiki?curid=477327", "text": "ईश्वरी प्रसाद गुप्ता\n\nईश्वरी प्रसाद गुप्ता (जन्म : 5 फ़रवरी 1931, आरा, बिहार) 1958 बैच के अवकाशप्राप्त प्रशासनिक अधिकारी है जो भारत सरकार के गृह मंत्रालय में संयुक्त सचिव,त्रिपुरा के मुख्य सचिव एवं अंडमान निकोबार द्वीप समूह के उपराज्यपाल पद पर रह चुके हैं। \n\nसरल एवं ईमानदार अधिकारियों में से एक गुप्ता जी समय-समय पर प्रशासनिक विषयों पर अपनी बेवाक राय समाचार पत्रों में पद पर रहते हुए भी व्यक्त करते रहे हैं। इस समय वे सपत्नीक अपने छोटे पुत्र विनोदकुमार गुप्ता के परिवार के साथ गुलमोहर इंक्लेव नई दिल्ली के एक साधारण से डी०डी०ए० फ्लैट में रह रहे हैं। \nईश्वरी प्रसाद गुप्ता का जन्म आरा, बिहार में ५ फ़रवरी १९३१ को बिश्वनाथ गुप्ता और जानकी देवी के यहाँ हुआ था। बचपन से ही मेधावी छात्र होने के नाते प्रारम्भिक विद्यालय से लेकर महाविद्यालय तक की समस्त परीक्षायें आद्योपान्त प्रथम श्रेणी में उत्तीर्ण करते हुए मात्र बीस वर्ष की आयु में सन् १९५१ में पटना साइंस कालेज (वर्तमान पटना विश्वविद्यालय) से सर्वोच्च अंकों के साथ स्वर्ण पदक प्राप्त करते हुए गणित में एम०एससी० की स्नातकोत्तर उपाधि ग्रहण कर ली थी।\n\nयही नहीं, उन्होंने भारतीय प्रशासनिक सेवा से अवकाश ग्रहण करने के पश्चात दिल्ली विश्वविद्यालय से एलएल०बी० भी किया। अपने सम्पूर्ण जीवन में स्वामी विवेकानन्द के कर्मयोग को उन्होंने ऐसा आत्मसात किया कि व्यर्थ की यशलिप्सा की ओर उनका कभी ध्यान ही नहीं गया।\n\nगुप्ता जी ने सन् १९५८ में मणिपुर-त्रिपुरा कैडर से आई०ए०एस० किया और १९६९ तक अरुणाचल प्रदेश में डिप्टी कमिश्नर व सेक्रेटरी जैसे पदों पर कार्य किया। सन् १९६९ में उन्हें त्रिपुरा का मुख्य सचिव बनाया गया। बीच-बीच में कुछ समय के लिये भारत की केन्द्र सरकार में प्रतिनियुक्तियों को छोडकर उनका र्अधिकांश कार्यकाल पूर्वोत्तर राज्यों की प्रशासनिक सेवा में ही बीता।\n\n\n३३ वर्षों तक विभिन्न पदों पर रहने के बाद सन् १९९६ में उन्होंने २३ दिसम्बर को अंडमान और निकोबार द्वीप समूह के उप राज्यपाल पद की शपथ ग्रहण की और लगभग साढे चार वर्षों तक उप राज्यपाल के गरिमामय पद पर रहकर २५ मई २००१ को ससम्मान सेवामुक्त हुए।\n\nअभी हाल ही में उन्हें बांग्लादेश की प्रधानमंत्री शेख हसीना ने २७ मार्च २०१२ को अपने देश की राजधानी ढाका बुलाकर सम्मानित किया। इस अवसर पर बोलते हुए शेख हसीना ने ईश्वरी प्रसाद गुप्ता सहित उन तमाम अन्य सम्मानित हस्तियों का आभार व्यक्त किया जिन्होंने बांग्लादेश मुक्ति युद्ध में सहयोग दिया।.\n\nवैसे तो उन्होंने समय-समय पर प्रशासनिक विषयों पर अपने बहुमूल्य विचार व्यक्त किये जो कहीं न कहीं प्रकाशित होते रहे किन्तु स्वभाव से संकोची वृत्ति के कारण उन्होंने उन्हें कभी विधिवत सहेज कर नहीं रक्खा फिर भी जो कुछ उनके बच्चों ने बचाकर रख लिया उसके अनुसार उनके कुछ प्रकाशित अंग्रेजी के लेख इस प्रकार हैं:\n\n\n\n", "id": "477327", "title": "ईश्वरी प्रसाद गुप्ता"}
{"url": "https://hi.wikipedia.org/wiki?curid=477333", "text": "ड्रेकुला (१९९२ फ़िल्म)\n\nड्रेकुला (अंग्रेज़ी: Dracula / Bram Stoker's Dracula) एक १९९२ गोथिक हॉरर फिल्म के रोमांस की कल्पना है। यह निर्देशित किया है और सह उत्पादन: . यह उपन्यास ड्रेकुला ब्रैम स्टोकर द्वारा पर आधारित है।\n\n", "id": "477333", "title": "ड्रेकुला (१९९२ फ़िल्म)"}
{"url": "https://hi.wikipedia.org/wiki?curid=477335", "text": "सुव्यवस्थित क्षत्रियकुमावतसमाज\n\n\"'मोटे अक्षर\"\n'", "id": "477335", "title": "सुव्यवस्थित क्षत्रियकुमावतसमाज"}
{"url": "https://hi.wikipedia.org/wiki?curid=477346", "text": "बल्लभगढ़\n\nबल्लभगढ़ () भारत के हरियाणा राज्य के दक्षिण-पूर्वी भाग के फ़रीदाबाद ज़िले में एक शहर और तहसील का नाम है। दिल्ली से लगभग ३० किमी दूर स्थित यह शहर भारत के राष्ट्रीय राजधानी क्षेत्र (ऍन सी आर) का हिस्सा है। बल्लभगढ़ में एक जाट रियासत थी जिसकी स्थापना सन् १७३९ में बलराम सिंह ने की थी। यहाँ पर प्रसद्ध नाहर सिंह महल भी खड़ा है और इसका निर्माण भी बलराम सिंह ने ही करवाया था। बल्लभगढ़ का राष्ट्रीय संग्रामों में एक विशेष स्थान रहा है। बलराम सिंह मुग़ल साम्राज्य को अक्सर छेड़ते रहते थे जिस से १७५३ में मुग़लों ने उन्हें मरवा दिया। उनके मित्र सूरज मल (भरतपुर राज्य के नरेश) ने उनके पुत्रों को फिर बल्लभगढ़ की गद्दी दिलवाई। बाद में जब अफ़ग़ानिस्तान से अहमद शाह अब्दाली ने हमला किया तो बल्लभगढ़ ने उसका सख़्त विरोध किया, लेकिन ३ मार्च १७५७ को हराया गया। और भी आगे चलकर बल्लभगढ़ के राजा नाहर सिंह (१८२३-१८५८) ने १८५७ की आज़ादी की लड़ाई में हिस्सा लिया और उसके लिए ब्रिटिश सरकार ने उन्हें विद्रोह कुचलने के बाद सन् १८५८ में फांसी दी।\n\n", "id": "477346", "title": "बल्लभगढ़"}
{"url": "https://hi.wikipedia.org/wiki?curid=477352", "text": "अमेरिकी भाषाएँ\n\nअमरीकी भाषाओं के अंतर्गत अमेरीका महाद्वीप के सभी (उत्तरी, दक्षिणी और मध्य) भागों के मूल निवासियों द्वारा बोली जानेवाली भाषाएँ आती हैं।\n\nईसवी 15वीं सदी के अंत में यूरोप से एक जहाज भारतवर्ष की खोज करता हुआ, भ्रम से चक्कर खाकर अमरीका पहुँच गया और तभी से यहाँ के मूल निवासियों का नाम 'इंडियन' पड़ गया। अनुमान है कि कोलंबस के समय अमरीका के समस्त मूल निवासियों की संख्या चार पाँच करोड़ रही होगी, जो अब घटते घटते डेढ़ करोड़ रह गई है। इन लोगों में लिखने का कोई रिवाज नहीं था। विशेष घटनाओं की याद, रंग बिंरगी रस्सियों में गाँठें बाँधकर रखी जाती थी। पत्थरों, घोंघों तथा चमड़े आदि पर भी भाँति-भाँति के चित्र और निशान भी है तो उसे मूल निवासी बताते नहीं। तथापि नहुअत्ल और मय भाषाओं में अब लिपि मिलती है। मय भाषा की पुस्तकों में साथ ही साथ स्पेनी भाषा में अनुवाद भी मिलता है।\n\nतुलनात्मक व्याकरण के और बहुधा अन्य व्योरेवार ग्रंथों के अभाव मे इन भाषाओं के विषय में विशेष विवरण नहीं दिया जा सकता। इनमें क्लिक और महाप्राण ध्वनियाँ मिलती हैं। ऐसा अनुमान किया जाता है कि इन मूल निवासियों की जातियाँ इधर-उधर आती जाती और एक दूसरे पर आधिपत्य जमाती रही हैं, इसीलिए भाषा संबंधी सामान्य लक्षणों के साथ विशेषताओं और अपवादों का बड़ा भारी मिश्रण मिलता है। कभी कभी कोई कोई बोली इतनी अधिक प्रभावशाली रही कि उसने विजित जातियों की बोलियों को बिलकुल नष्ट ही कर दिया। कोलंबस के आगमन के पहले दक्षिणी अमरीका में इंका नाम के साम्राज्य की राजभाषा कुइचुआ थी। स्पेनी विजेताओं ने इसी का प्रयोग मूल निवासियों के बीच ईसाई धर्म के प्रचार के निमित किया। इसी प्रकार विस्तृत क्षेत्र में होने के कारण, गुअर्नी तुपी का भी प्रयोग ईसाई पादरियों ने धर्मप्रचार के लिए किया। करीब और अरोवक भाषाएँ भी पारस्परिक जय-पराजय से प्रभावित हैं। अरोवक जाति पर करीब जाति ने विजय प्राप्त कर ली और उसके पुरूष वर्ग को या तो बीन बीनकर मार डाला या दूर भगा दिया। स्त्रियों को रख लिया। ये बराबर अरोवक ही बोलती रहीं। बाद की पीढ़ियाँ भी इसी प्रकार दोनों भाषाएँ आज तक बोलती चली आ रहीं हैं। और पुरुष वर्ग की करीब भाषा पर स्त्री वर्ग की अरोवक भाषा का प्रभाव पड़ता दिखाई देता है।\n\nयद्यपि इन भाषाओं के बारे में अभी विशेष अनुसंधान नहीं हो पाया है, तब भी मोटे तौर पर इनको कई परिवारों में बाँटा जा सकता है। अनुमान है कि इन परिवारों की संख्या सौ सवा सौ के लगभग है। प्राय: इन सभी भाषाओं में एक सामान्य लक्षण प्रश्लिष्ट योगात्मक के रूप में पाया जाता है। इनमें बहुधा पूरा-पूरा वाक्य ही एक लंबे शब्द द्वारा व्यक्त किया जाता है। यह संस्कृति की तरह विभिन्न पदों को जोड़कर समास के रूप में नही होता, बल्कि प्रत्येक पद का एक-एक प्रधान अक्षर या ध्वनि लेकर सबको एक साथ मिला दिया जता है। चेरोकी भाषा के पद नधोलिनिन (हमारे लिए डोंगी लाओ) में इसी प्रकार तीन शब्द नतेन (लाओ), अमोरतोल (नाव, डोंगी) और निन (हमको) मिले हुए हैं। कभी-कभी इस प्रकार के एक दर्जन शब्दों तक के ध्वनि या वर्णसंकलन एक पद के रूप में संगठित मिलते हैं और उन सभी शब्दों का पदार्थ एक साथ वाक्यार्थ के रूप में श्रोता को मालूम हो जाता है। स्वतंत्र शब्दों का प्रयोग इन भाषाओं में बहुत कम है।\n\nये सभी जातियाँ जंगली नहीं हैं। इन जातियों में से कुछ ने साम्राज्य स्थापित किए। मेक्सिको के साम्राज्य का अंत 16वीं सदी में यूरोपवालों ने वहाँ पहुँचकर किया। वहाँ की मय और नहुअत्ल भाषाएँ सुसंस्कृत हैं और उनमें साहित्य भी मिलता है। इन भाषाओं का वर्गीकरण प्राय: भौगोलिक आधार पर किया जाता है जो शास्त्रीय भले न हो, सुविधाजनक अवश्य है:\n\nदेशनाम -- भाषानाम\n\nग्रीनलैंड -- एस्किमो\n\nउत्तरी अमरीका, कनाडा -- अथबक्सी (समूह)\n\nसंयुक्त राज्य -- अल्गोनकी (आदि), नहुअत्ल (प्राचीन)\n\nमेक्सिको -- अज्ऱतेक (वर्तमान)\n\nउत्तरी प्रदेश -- करीब, अरोवक\n\nमध्य प्रदेश -- गुअर्नी तुपी\n\nदक्षिणी अमेरिका पश्चिमी प्रदेश -- अरौकन, कुइचुआ (पेरू और चिली)\n\nदक्षिणी प्रदेश -- चको, तियरादेलफूगो\n\nदक्षिणी प्रदेश पेरू और चिली की भाषा चको, तियरादेलफूगी हैं। इनमें से तियरादेलफूगो भाषा और उसके बोलनेवाले लोग संसार में सबसे अधिक संस्कृतहीन माने जाते हैं। एस्किमो के बारे में कुछ विद्वानों का मत है कि यह उराल-अल्ताई परिवार की है।\n\n\n", "id": "477352", "title": "अमेरिकी भाषाएँ"}
{"url": "https://hi.wikipedia.org/wiki?curid=477364", "text": "झुआंग लोग\n\nझुआंग () दक्षिणी चीन में बसने वाली एक मानव जाति का नाम है। यह अधिकतर चीन के गुआंगशी प्रांत में रहते हैं, जिस वजह से उसे 'गुआंगशी झुआंग स्वशासित प्रदेश' () भी कहा जाता है। इसके आलावा झुआंग समुदाय युन्नान, गुआंगदोंग, गुइझोऊ और हूनान प्रान्तों में भी मिलते हैं। कुल मिलाकर दुनिया भर में झुआंग लोगों की आबादी १.८ करोड़ है। हान चीनी लोगों के बाद यह चीन का दूसरा सबसे बड़ा जातीय समुदाय है। झुआंग भाषाएँ ताई-कादाई भाषा-परिवार की सदस्य हैं - इस परिवार की भाषाएँ पूर्वोत्तर भारत में भी मिलती हैं।\n\nपुराने ज़माने में चीनी लोग झुआंग लोगों का नाम चीनी भावचित्रों में तिरस्कार-पूर्वक ढंग से '獞' लिखते थे, जिसका उच्चारण तो 'झुआंग' है लेकिन जिसका अर्थ 'एक क़िस्म के जंगली कुत्ते' है। १९४९ में चीन पर साम्यवादियों (कोम्युनिस्टों) का क़ब्ज़ा होने के बाद उन्होंने सरकारी स्तर पर इसे बदलकर '僮' कर दिया जिसका मतलब 'नौकर लड़का' है और उच्चारण 'झुआंग' ही है। आगे चलकर जब चीनी भावचित्रों का सरलीकरण किया गया तो इसे 壮 किया गया जिसका मतलब 'तंदुरुस्त या शक्तिशाली' है। इसका उच्चारण अभी भी 'झुआंग' ही है।\n\nआनुवंशिकी (जॅनॅटिक) अनुसन्धान से पता चला है कि बहुत से झुआंग पुरुष पितृवंश समूह ओ२ (O2) के वंशज हैं और इनमें पितृवंश समूह ओ१ (O1) के भी कुछ वंशज पाए जाते हैं। देखा गया है कि बहुत से ताइवान के आदिवासी लोग भी ओ१ के वंशज हैं। ऊपर से भाषावैज्ञानिकों को यह भी शक़ है कि हो सकता है कि ताई-कादाई भाषाएँ ताइवान पर ऑस्ट्रोनीशियाई भाषाओँ के साथ शुरू हुई हों। अगर यह सत्य है तो संभव है कि झुआंग लोगों के पूर्वज ताइवान से चीन की मुख्यभूमि पर आए हों।\n\nझुआंग लोग अपनी भाषाएँ पुराने ज़माने में चीनी भावचित्रों, रोमन लिपि और सिरिलिक लिपि को इस्तेमाल कर के लिखा करते थे। जब चीनी भावचित्रों का प्रयोग झुआंग भाषाओँ के लिए किया जाता था तो उसे 'साउंदिप' () कहा जाता था। आधुनिक काल में झुआंग भाषाओँ को केवल रोमन लिपि में ही लिखने की प्रथा है। झुआंग लोगों का खानपान भी अलग है। इसमें खारे पानी या सिरके में कुछ दिनों तक भिगोई बंदगोभी और अन्य सब्ज़ियाँ, सूअर का मांस और सुखाई हुई मछलियाँ शामिल हैं। यह एक 'तेल चाय' नाम की विचित्र चाय भी पीते हैं जिसे चाय के पत्तों को तलकर चावल के दानों के साथ घोलकर बनाया जाता है। तेल चाय के साथ अक्सर मूंगफलियाँ या चावल के पेड़े खाए जाते हैं।\n\nझुआंग लोगों का अपना 'मो' () या 'शिगोंग' () नामक धर्म है जिसमें पूर्वजों को पूजा जाता है। इस धर्म के पुजारियों को बू मो () कहते हैं और इसके अपने मन्त्र और सूत्र हैं। मो धर्म में ब्रह्माण्ड की कृति करने वाले भगवान को बू लुओतुओ () पुकारा जाता है और यह मान्यता है कि समस्त चीज़ें तीन मूल तत्वों - पानी, धरती और आकाश - के मिश्रण से बनी हैं।\n\n", "id": "477364", "title": "झुआंग लोग"}
{"url": "https://hi.wikipedia.org/wiki?curid=477371", "text": "मिशन: इम्पॉसिबल - गोस्ट प्रोटोकॉल\n\nमिशन: इम्पॉसिबल - गोस्ट प्रोटोकॉल () २०११ में बनी अमेरिकी जासूसी फ़िल्म है व की चौथी कड़ी है। इसमें टॉम क्रूज़ मुख्य भूमिका में है जो अपने इथन हंट, एक आईएमएफ़ एजंट का पात्र पुनः निभा रहे है, व इसका निर्देशन ब्रैड बर्ड ने किया है। यह पहली \"मिशन: इम्पॉसिबल\" फ़िल्म है जिसका कुछ भाग आईमैक्स कैमरों द्वारा चित्रित किया गया है। फ़िल्म को उत्तरी अमेरिका में पैरामाउंट पिक्चर्स द्वारा १६ दिसम्बर २०११ को सकारात्मक समीक्षा व बॉक्स ऑफिस सफलता के साथ रिलीज़ किया गया। यह इस फ़िल्म शृंखला की अबतक की सर्वाधिक कमाई वाली फ़िल्म है।\n\nबुडापेस्ट में आईएमएफ़ एजंट ट्रेवर हैनावे की हत्या साबिन मोरेऊ कर देती है जब वह \"कोबाल्ट\" नाम के एक व्यक्ति का कुरियर हासिल करने की कोशिश करता है। हैनावे की टीम लीडर, जेन कार्टर और नया पदोन्नित फ़ील्ड एजंट बेंजी डन इथन हंट को उसके दोस्त बोगडान के साथ मोस्को की एक जेल से आज़ाद करते है। हंट को कार्टर और डन के साथ मिलकर गुप्त मोस्को क्रेमलिन को भेद कर कोबाल्ट का पता लगाना है। मिशन के दौरान कोई आईएमएफ़ की फ्रीक्वेंसी पर प्रसारण करके रूसियों को हंट की टीम के बारे में बता देता है। हालांकि डन और कार्टर बच निकलते है परन्तु एक विस्फ़ोट क्रेमलिन को नष्ट कर देता है और रुसी एजंट सिदोरोव हंट को इसके इलज़ाम में गिरफ्तार कर लेता है।\n\nआईएमएफ़ हंट को मोस्को से निकाल लेती है। रुसी इस हमले को अघोषित युद्ध की कारवाही बताते है और अमेरिकी अध्यक्ष \"गोस्ट प्रोटोकॉल\" लागू कर देते है जिसके तहत आईएमएफ़ को बंद कर दिया जाता है। हंट और उसकी टीम को इस हमले का जिम्मेदार ठहराया जाता है परन्तु उन्हें कोबाल्ट को पकड़ने का एक आखरी मौका दिया जाता है। इससे पहले की हंट बच निकले, आईएमएफ़ के सचिव की रुसी सुरक्षा द्वारा हत्या हो जाती है जिनका नेतृत्व सिदोरोव कर रहा है। हंट और अन्वेषण कार्यकारी विलियम ब्रैंड बच कर भाग निकलने में सफल होते है। टीम को पता चलता है की कोबाल्ट का असली नाम कर्ट हेंड्रिक्स है जो एक रुसी अणु विशेषज्ञय है जो एक परमाणु युद्ध शुरू करना चाहता है। हेंड्रिक्स ने क्रेमलिन में विस्फ़ोट करवाया ताकि वह रुसी परमाणु लॉन्च यंत्र चुरा सके और अब उसे बुडापेस्ट के कुरियर में मौजूद कोड की आवश्यकता है जिसके ज़रिए वह परमाणु क्षेपणास्त्र अमेरिका पर दाग सके।\n\nमोरेऊ और हेंड्रिक्स के दाएँ हाथ के व्यक्ति विस्ट्रोम के बिच एक लेन-देन बुर्ज ख़लीफ़ा, दुबई में होने वाला है। वहां हंट और उसके टीम के सदस्य मोरेऊ और विस्ट्रोम को अलग-अलग मनाने में सफल होते है की उन्होंने एक दूसरे से अदलाबदल करली है। परन्तु मोरेऊ ब्रैंड को एक एजंट के तौर पर पहचान लेती है। एक ओर हंट विस्ट्रोम का पीछा करता है व दूसरी ओर कार्टर मोरेऊ को बंदी बना लेती है। हंट को पता चलता है की विस्ट्रोम असल में हेंड्रिक्स है जो भेस बदल कर आया था। मोरेऊ कम अनुभवी डन को मारने की कोशिश करती है और इस झड़प में कार्टर उसे खिडकी से बाहर गिरा देती है जिससे उसकी मौत हो जाती है। ब्रैंड कार्टर को मिशन की असफलता के लिए जिम्मेदार कहता है क्योंकि उसने मोरेऊ से बदला लेने के लिए उसे मार दिया परन्तु हंट ब्रैंड पर इलज़ाम लगता है की उसने अपने बारे में गलत जानकारी दी है क्योंकि एक कार्यकारी की तुलना में वह बेहद प्रशिक्षित लड़ाका का। हंट बोगडान से अधिक जानकारी हासिल करने की कोशिश करता है। ब्रैंड यह मानता है की उसे क्रोशिया में हंट और उसकी पत्नी जुलिया की सुरक्षा की ज़िम्मेदारी सौंपी गई थी जब ब्रैंड गश्त पर था तब जुलिया की हत्या एक सर्बियाई स्क्वाड के करदी जिसके चलते हंट ने उन्हें ढूंड कर मार दिया और इसी करणवश रूसियों ने उसे कारागृह में दाल दिया।\n\nबोगडान और उसका हथियार का व्यापारी भाई हंट को बताते है की उसे हेंड्रिक्स मुंबई में मिलेगा। हेंड्रिक्स ने सोवियत सैन्य उपग्रह को भारतीय संचार निवेशक ब्रिज नाथ के हाथों खरीदवा लिया था। इस उपग्रह का उपयोग प्रक्षेपास्त्र को उड़ान भरने के निर्देश देने के लिए उपयोग किया जा सकता है। एक तरफ ब्रैंड और डन सर्वर कक्ष में जाकर उपग्रह को बंद करने की कोशिश करते है और दूसरी ओर कार्टर नाथ से उपग्रह के गुप्त कोड निकलवाने की कोशिश करती है। बदकिस्मती से हेंड्रिक्स को हंट की इस योजना की उम्मीद पहले से थी और वह नाथ का सर्वर बंद करदेता है और रुसी परमाणु पनडुब्बी को सेन फ्रांसिस्को पर हमला करने के निर्देश दे देता है। हंट हेंड्रिक्स का पीछा करता है जिसके पास लॉन्च करने का यंत्र है और दूसरी ओर टीम के बाकी सदस्य प्रसारण स्टेशन को वापस ऑनलाइन लाने की कोशिश करते है। हंट और हेंड्रिक्स में यंत्र को लेकर लड़ाई होती है पर अंततः हेंड्रिक्स उसके साथ कूद कर अपनी जान दे देता है ताकि लॉन्च ठीक से हो सके. डन विस्ट्रोम को मार देता है जिसके चलते ब्रैंड को स्टेशन की बिजली चालू करने का वक्त मिल जाता है और हंट प्रक्षेपास्त्र को बंद करने में सफल हो जाता है। हंट को बाद में सिदोरोव आकर मिलता है जो इस बात का साक्षी है की हंट ने प्रक्षेपास्त्र को नाकाम किया है और वह आईएमएफ़ को क्रेमलिन विस्फ़ोट के इलज़ाम से आज़ाद कर देता है।\n\nटीम कई हफ्तों बाद सिएटल में मिलती है। हंट टीम को अपने पुराने दोस्त लूथर स्टिकल से मिलवाता है और उन्हें नए मिशन सौंपता है। डन और कार्टर उन्हें स्वीकार करते है परन्तु ब्रैंड मना कर देता है। हंट खुलासा करता है की जुलिया की मौत केवल एक नाटक थी ताकि वह उसे बचा सके और इसके ज़रिए वह जेल में बोगडान के निकट आ सके जो हेंड्रिक्स के खिलाफ़ आईएमएफ़ का जरिया था। अपने पश्चताप से मुक्त होकर ब्रैंड मिशन स्वीकार कर लेता है और हंट जुलिया को दूर से देखता रहता है। जुलिया भी उसे देख लेती है और दोनों मुस्कुराते है और अंततः हंट अपने अगले मिशन के लिए निकल पड़ता है।\n\n\n", "id": "477371", "title": "मिशन: इम्पॉसिबल - गोस्ट प्रोटोकॉल"}
{"url": "https://hi.wikipedia.org/wiki?curid=477396", "text": "तस्करी\n\nतस्करी अवैध रूप से सामान या व्यक्तियों के एक देश से दूसरे देश के परिवहन को कहते हैं। तस्करी करने वाले व्यक्ति को तस्कर कहते हैं।\nतस्करी की अभिप्रेरणा के विभिन्न कारण हैं जिनमें आर्थिक लाभ प्रधान कारण है। इसके अंतर्गत नशीले पदार्थों का लाना-ले जाना, व्यक्तियों का अवैध प्रवास करवाना, कर की चोरी, कारागार के अंदर कैदी को प्रतिबन्धित वस्तुएँ पहुँचाना या तस्करी की जानी वाली वस्तु आदि विषय आते हैं। हवाई अड्डे पर विदेश से ख़रीदी वस्तु का सीमा शुल्क जमा न करना भी तस्करी की परिधि में आता है।\n", "id": "477396", "title": "तस्करी"}
{"url": "https://hi.wikipedia.org/wiki?curid=477400", "text": "आस्ट्रियाई साहित्य\n\nजर्मन साहित्य से मूल का नाता होते हुए भी आस्ट्रियन साहित्य की निजी जातिगत विशेषताएँ हैं; जिनके निरूपण में आस्ट्रिया की भौगोलिक तथा ऐतिहासिक परिस्थितियों के अतिरिक्त काउंटर रिफ़ार्मेशन (16वीं शताब्दी के प्रोटेस्टेंट ईसाइयों के सुधारवादी आंदोलन के विरुद्ध यूरोप में ईसाई धर्म के कैथॉलिक संप्रदाय के पुररुत्थान के लिए हुआ आंदोलन) और पड़ासी देशों से घनिष्ठ, किंतु विद्वेषपूर्ण संबंधों का भी हाथ रहा। इसके साथ-साथ आस्ट्रिया पर इतालीय तथा स्पेनी संस्कृतियों का भी गहरा प्रभाव पड़ा। फलस्वरूप यह देश एक अति अलंकृत साहित्य एवं संस्कृति का केंद्र बन गया।\n\nकाउंटर रिफ़र्मेशन काल में वीनीज़ जनता का राष्ट्रीय स्वभाव एवं मनोवृत्तियाँ सजग होकर निखर आई थीं। इस चेतना ने आस्ट्रियाई साहित्य के जर्मन चोले को उतार फेंका। भावुक, हास्यप्रिय एवं सौंदर्यप्रेमी वोनीज़ जनता प्रकृतिस, संगीत तथा सभी प्रकार की दर्शनीय भव्यता की पुजारी है। उसकी कलादृष्टि बहुत पैनी है। जीवन की दु:खदायी परिस्थितियों से वह दूर भागती है। उसके आकर्षण और तन्मयता के केंद्र हैं जीवन के सुखद राग रंग। आत्मा परमात्मा, जीवन मरण, लोक परलोक के गंभीर दार्शनिक विवेचन में वह विरक्त है। फिर भी वह अतिशयोक्ति से दूर रहकर समन्वय और संतुलन में आस्था रखती है। प्रथम महायुद्ध के पूर्व और उपरांत जीवन के प्रति यह घोर आसक्ति आस्ट्रिया के साहित्य में प्रवाहित थी, किंतु द्वितीय महायुद्ध ने उसे बहुत कुछ चकित और कुंठित कर दिया है। फिर भी आस्ट्रियाई साहित्य आज तक भी उदारमना और मानवतावादी है।\n\nमध्ययुग में आस्ट्रिया के कैरिंथिया और स्टायर प्रदेशों में भजन और वीरकाव्य साहित्य में प्रमुख रहे। वीरकाव्य को विएना के राजदरबार में प्रश्रय मिला। किंतु काव्य दरबारी नहीं हुआ। मध्यकालीन राष्ट्रीय महाकाव्यों के निर्माण में आस्ट्रिया प्रमुख के साथ-साथ स्टायर तथा टीरोल प्रदेशों ने भी विशेष योग दिया। वाल्तेयर फ्ऱॉन डेयर फ़ोगलवीड और नीथार्ट इस युग के महारथी महाकाव्यकार हुए। मध्ययुगीन महाकाव्य के काल को सम्राट् माक्सीमिलियन प्रथम (मृत्यु सन्‌ 1519 ई.) ने अनावश्यक रूप से विलंबित किया, यद्यपि साहित्य में मानवतावाद की चेतना जगाने का श्रेय भी उसी को है। मध्ययुग का अंत होते न होते आस्ट्रियाई साहित्य पर यथार्थवाद और व्यंग्य का भी रंग चढ़ने लगा था।\n\nनिरंतर धार्मिक संघर्षों, आंतरिक तथा विदेशी राजनीतिक कठिनाइयों के कारण आस्ट्रियाई साहित्य में निष्क्रियता के एक दीर्घयुग का सूत्रपात हुआ। तत्पश्चात्‌ अलंकृत शैली के युग ने जन्म लिया जो दक्षिण जर्मनी की देन थी और जो साहित्य, स्थापत्य, मूर्ति, चित्र, संगीत आदि सभी ललित कलाओं पर छा गई। धार्मिक क्षेत्र में यह जेसुइट्स की प्रभुता का युग था और राजनीतिक क्षेत्र में सम्राटों के कट्टर स्वेच्छाचारी शासन का काल। यह स्थिति स्पेन के प्रभाव के परिणामस्वरूप हुई। नाटक पर इतालीय प्रभाव पड़ा जो 19 वीं शताब्दी तक रहा। इसी प्रभाव के कारण आस्ट्रियाई नाटक प्रथम बार अपने साहित्यिक रूप में उभरकर आया।\n\n18वीं शताब्दी के मध्य में आफ़क्लेयरुंग (ज्ञानोदय) आंदोलन आस्ट्रिया में प्रविष्ट हुआ, जिसने उत्तरी और दक्षिणी जर्मनी के काउंटर रिफ़र्मेंशन से चले आए साहित्यिक मतभेदों को कम किया। इस समन्वयवादी प्रवृत्ति का ऐतिहासिक प्रतिनिधि ज़ोननफैल्स (सन्‌ 1733-1817 ई.) है, जिसके साहित्य में स्थायी तत्व का अभाव होते हुए भी उसकी सदाशयता महत्वपूर्ण है। इस आंदोलन का एक अन्य महत्वपूर्ण परिणाम सन्‌ 1776 ई. में 'बुर्ग थियेटर' की स्थापना है जिसका प्रसिद्ध नाटककार कॉलिन हुआ।\n\nआस्ट्रियाई साहित्य का स्वर्ण युग 'फ़ारम्येर्ज़' (रोमानी) आंदोलन से प्रारंभ हुआ जिसके प्रवर्तक श्लेगेल बंधु हैं। यह रोमानी आंदोलन अंगेजी तथा अन्यान्य यूरोपीय साहित्यों में बाद को शुरू हुआ। बानर्नफ़ेल्ड, रैमंड, नैस्ट्राय, ग्रुइन, लेनाफ़, स्टल्ज़हामर आदि इस युग के अन्य मान्य लेखक हैं। स्टिफ़लर (सन्‌ 1868 ई.) और विश्वविद्यालय ग्रिलपार्ज़र (सन्‌ 1872 ई.) रोमानी युग तथा आनेवाले स्वाभाविक उदारतावादी युग को मिलानेवाली कड़ी थे। आस्ट्रिया में प्रवसित जर्मन हैबल, लाउबे, बिलब्रांड तथा आस्ट्रियाई क्विन व्यर्गर, शीडलर, हामरलिंग, एबनेयर, ऐशिनबाख़, सार, रोज़ेग्येर, आज़िनग्रूबर आदि स्वाभाविक उदारतावादी प्रवृत्ति के प्रमुख लेखक हुए।\n\nआधुनिक आस्ट्रियाई साहित्य का प्रादुर्भाव नवरोमानी प्रवृत्ति को लेकर सन्‌ 1880 ई. में हुआ। इस नवीन प्रवृत्ति का प्राबल्य सन्‌ 1900 ई. तक ही रहा, किंतु इस युग ने सर्वतोमुखी प्रतिभासंपन्न महान्‌ लेखक हेयरमान ब्हार को जन्म दिया।\n\nसन्‌ 1900 से 1919 ई. तक यथार्थवाद तथा रोमांसवाद के समन्वय का युग रहा। सन्‌ 1919 ई. में अभिव्यक्तिवाद का प्रादुर्भाव हुआ। पूर्वोक्त तीनों प्रवृत्तियाँ समकालीन जर्मन साहित्य से प्रभावित थीं। किंतु आस्ट्रियाई यथार्थवाद सहज और सौम्य था, जर्मन यथार्थवादी होल्ज़ तथा श्लाफ़ के साहित्य की भांति उग्र नहीं है।\n\nआस्टिट्रयाई गीतिकाव्य के 'प्रौढ़ आधुनिक' कवियों में ह्यूगो हाफ़मांसठाल सर्वश्रेष्ठ गीतिकार हुए। यह राइनलैंडर स्टीफ़न ग्यार्ग (सन्‌ 1809-1902 ई.) प्रणीत उग्र यथार्थवाद के विरोधी स्कूल के प्रमुख कवि थे। आंग्ल कवि स्विनबर्न से इनकी तुलना की जा सकती है। दिन-प्रति-दिन के जीवन के प्रति आभिजात्यसुलभ उदासीनता, जटिल असामान्य आध्यात्मिक तत्वज्ञान की प्राप्ति के लिए व्याकुल अधीरता और सूक्ष्म सौंदर्य की खोज इनके काव्य की विशेषताएँ हैं। यह भव्य कल्पना एवं संपन्न भाषा के धनी थे। अपनी शैली के यह राजा थे। सम्यक्‌ दृष्टि से इनकी तुलना हिंदी के महान्‌ कवि श्री सुमित्रानंदन पंत से की जा सकती है। इनसे प्रभावित गीतिकारों में स्टीफ़ेन ज्विग, ब्लाडीमीर, हार्टलीब, हांस फ्लूलर, अल्फ्रडे गुडवाल्ड, ओटोहांसर, फ़ेलिक्स ब्राउन, पाउल व्यर्टहाइमर, मार्क्स मैल और भावोन्मादी कवि आंटोन वील्डगांस सुप्रसिद्ध हैं।\n\nअभिव्यक्तिवादी वर्ग के अल्बर्ट ऐहरेंस्टीन, फ्रांज व्यर्फ़ल, ग्योर्ग, ट्राक्ल कार्ल शासलाइटनर, फ्रेड्रिख श्वेफ़ोग्ल आदि कवियों ने जहां छंदों के बंधनों और तर्क की कारा को तोड़ा, वहां समस्त विश्व और मानवता के प्रति अपने काव्य में असीम प्रेम को अभिव्यक्त किया, वाल्ट ह्विटमैन तथा फ्रांसीसी सर्वस्वीकृतिवादियों की भांति प्रबल व्यंग्यकार कवि कार्ल क्राउस, चित्रकार कवि यूरिल बिर्नबाउम, श्रमिक कवि आलफ़ोन्ज़ पैट्शील्ड और पीटर आल्टेनब्यर्ग (जिसके लघु 'गीतगद्य' अनिर्वचनीय सौंदर्य तथा बालसुलभ बुद्धिमत्ता से ओतप्रोत हैं और जो अपने जीवन और कला में अत्यंत मौलिक भी हैं-'युगवाणी' के गीतगद्यकार पंत जी के समान ही) के काव्य वस्तुचिंतन में पूर्वोक्त कविसमूह से बहुत समानता मिलती है।\n\nपूर्वोक्त वादों से स्वतंत्र अस्तित्व रखनेवाले, किंतु पुराने रोमांसवादियों के अनुयायी कवियों में रिचर्ड क्रालिक, कार्ल फ़ान गिंज़के, रिचर्ड शाकल, धार्मिक कवयित्री ऐनरिका, हांडिल माज़ेटी, श्रीमती ऐरिका स्पान राइनिश और टिरोलीज़ कवि आर्थर वालपाख़, कार्ल डोलागो तथा हाइनरिश शूलर्न महत्वपूर्ण हैं।\n\nस्वाभाविकतावादी उपन्यासकारों में आर्थर श्नित्ज़लर (सन्‌ 1862-1931 ई.) तथा जैकब वासनमान (सन्‌ 1873-1934 ई.) अद्वितीय और अमर हैं। महानगरों का आधुनिक जीवन ही उनकी कथावस्तु है। किंतु जहां श्नित्ज़लर मात्र व्यक्तिगत समस्याओं का कलाकार था, वहां वासनमान सामाजिक प्रश्नों का भी चितेरा है।\n\nआस्ट्रियाई उपन्यास का दूसरा सन्‌ 1908 ई. श्नित्ज़लर के विरोध में 'केलयार्ड' आंदोलन के रूप में उठा। इस वर्ग के उपन्यासकारों ने नगरों से अपनी दृष्टि हटाकर कस्बों और ग्रामों में रहनेवाले जनसाधारण पर केंद्रित की। स्टायर प्रांत का निवासी रोडाल्फ़ हांस बार्ट्‌श इस नवीन दल का महान्‌ उपन्यासकार हुआ। कविश्रेष्ठ हाफ़मांसठाल के समान ही बार्ट्‌श भी प्रचुर कल्पना और भव्य शैली का स्वामी था, प्राकृतिक दृश्यों के शब्दचित्रांकन में तो यह उपन्यासकार आस्ट्रियाई साहित्य में अनुपम है।\n\nघोर स्वाभाविकतावादियों के कारण आस्ट्रिया में ऐतिहासिक उपन्यास अनाथ रहा। परंतु प्रथम महायुद्ध से किंचित्‌ पहले दार्शनिक लेखकद्वय, ईविन कोलबनहेयर तथा ऐमिल लूका ने इस विषय पर अपनी लेखनी उठाई। विचारों की गहराई, जगमगाती, चित्रात्मक शैली और कथावस्तु की कुशल संयोजना ने इनके ऐतिहासिक उपन्यासों को महान्‌ साहित्य की कोटि में ला रखा है। जर्मन 'गाईस्ट' (राष्ट्रीय आत्मा) के ऐतिहासिक विकास पर एक सफल उपन्यासमाला हालबाउम ने लिखी।\n\nप्रथम महायुद्ध तथा परवर्ती उपन्यासकार जीवन के प्रति क्लांत उदासीनता, उत्तेजक नकारात्मकता अथवा प्राणशक्ति की प्रबल स्वीकारोक्ति आदि विविध परस्पर विरोधी प्रवृत्तियों के पोषक हैं। धार्मिक, आध्यात्मिक तथा रहस्यवादी विषय पुन: उपन्यास की कथावस्तु बन गए। आतंक तथा वेल्सवाद (प्रसिद्ध आंग्ल उपन्यासकार एच.जी. वेल्स की समस्त दु:खदोषों से मुक्त अति आदर्श मानव समाज की परिकल्पना) से पूर्ण उपन्यास भी रचे जाने लगे। ओट्टो सोयका, फ्ऱाज, स्पुंडा, पाउल सूसोन आदि उपन्यासकार इसी वर्ग के हैं। किंतु युग में रूडोल्फ क्रेउत्ज़ भी हुआ जिसने युद्ध के नितांत विनाश तथा शांति का प्रतिपादन किया। इस दृष्टि से हम क्रेउत्ज़ को लियो ताल्स्ताय की परंपरा का अति आधुनिक उपन्यासकार कह सकते हैं।\n\nआस्ट्रियाई नाटक साहित्य में दो दल स्पष्ट रहे। प्रथम तो स्वाभाविकतावादी श्नित्ज़लर का था, जिसके प्रधान उपकरण नवरोमांसवाद अथवा हॉफ़मांसठाल की नवालंकृत शैली थे और जो उच्च तथा उच्च मध्यमवर्गीय समाज की श्रृंगारिक समस्याओं पर सुखद मनोरंजक नाटक रचते थे। ब्हार, साल्टिन, मलर, वर्टहाइमर, साइगफ्राइड, ट्रेबित्श और कुर्त फ्राइब्यर्गर इसी दल के प्रतिष्ठित नाटककार हुए। दूसरा दल आदिम शक्तिमत्ता में आस्था रखता था और अति यथार्थवादी नाटकों की रचना करता था। इसके नेता कार्ल शूनहेयर हुए।\n\nहाफ़मासठाल के नाटक 'प्रत्येक व्यक्ति' (सन्‌ 1912 ई.) प्रभावित होकर नाटककार म्यल और ग्योर्ग ने मध्ययुगीन 'नैतिकतावादी' नाटक को पुनर्जीवित करने का प्रयत्न किया।\n\nक्रूर स्वाभावकितावाद के विरोधी वाइल्डगांस के नाटक आनंदित अभिव्यक्तिवाद के जनक थे और यद्यपि युद्धपूर्वकाल में प्रारंभ हुए थे, तथापि आस्ट्रियन साम्राज्यवादी व्यवस्था का ह्रास होने के बाद भी युद्धोत्तरकाल में लोकप्रिय रहे। रचनाकार के अहं को उच्चासीन करके वाइल्डगांस ने आस्ट्रियाई नाटक को रूप-वस्तु-विषयक रूढ़ियों की श्रृंखला से मुक्त कर दिया। जिस 'बीन बुर्गथियेटर' ने जर्मन नाटकसाहित्य तथा मंच कला का नेतृत्व किया, उसका प्रबल प्रतिद्वंद्वी 'डेयर जोसफ़स्टाड' स्थित माक्स राइनहार्ड का थियेटर सिद्ध हुआ। राइनहार्ड के ही प्रयत्नों के फलस्वरूप आज साल्ज़बुर्ग में वार्षिक नाटकोत्सव होता है जो आस्ट्रियाई साहित्य तथा संस्कृत का गौरव है। \n\n\n", "id": "477400", "title": "आस्ट्रियाई साहित्य"}
{"url": "https://hi.wikipedia.org/wiki?curid=477402", "text": "डैरन क्रिस\n\nडैरन एवरॅट क्रिस () अमेरिकी अभिनेता, गायक, गीतकार, संगीतकार और वादक हैं। यह शिकागो में आधारित एक मीडिया और संगीत रंगमंच उत्पादन कंपनी स्टारकिड प्रोडक्शंस के संस्थापक सदस्य और \nसह-स्वामी भी हैं। यह मुख्यतः फॉक्स चैनल की कॉमेडी-ड्रामा टेलीविज़न शृंखला \"ग्ली\" में अपनी एक समलैंगिक हाई स्कूल विद्यार्थी ब्लेन एंडरसन की निभाई गई भूमिका के लिए प्रसिद्ध हैं।\n\n", "id": "477402", "title": "डैरन क्रिस"}
{"url": "https://hi.wikipedia.org/wiki?curid=477403", "text": "चेक साहित्य\n\nचेक साहित्य से अभिप्राय 'चेक लोगों' द्वारा चेक भाषा' में लिखे गये साहित्य से है।\n\nचेकोस्लोवाकिया के प्रथम लिखित साहित्यिक उदाहरण प्राचीन स्लाव भाषा में (9-11वीं शताब्दी में) लिखे गए थे, जिनमें से विशेषकर गीत, लोककथाएँ और पौराणिक गाथाएँ आज तक सुरक्षित हैं। सन् 1125 में सबसे पुरातन ऐतिहासिक कृति \"कोस्मस घटनावली\" की रचना हुई थी, उसके बाद शांति के अनेक गीत तथा भजन चेक साहित्य के आधर बन गए जिनमें से एक \"प्रभु, हम पर दया करें\" नामक भजन सबसे प्रसिद्ध है। एक अन्य धार्मिक गीत का नाम है, \"संत वात्स्लव भजन\"। प्राचीन स्लाव भाषा के अतिरिक्त अनेक लेख लैटिन में भी चेक लेखकों द्वारा लिखे गए थे।\n\n13वीं-4वीं शताब्दियों में चेक भाषा, जो प्राहा नामक प्रदेश की उपभाषा थी, साहित्यिक भाषा के पद पर आसीन हुई और उस समय से वह अविच्छिन्न रूप से साहित्यिक कृतियों में प्रयुक्त होती रही। साथ ही साथ कुछ पुस्तकें लैटिन तथा जर्मन भाषाओं में भी लिखी गईं। उस काल के चके साहित्य में विभिन्न गाथाएँ, महाकाव्य, गद्य, निबंध और विशेषकर यन हुस (धार्मिक और सामाजिक सुधारक) के पवित्र संगीत और धार्मिक उपदेश प्राप्त होते हैं। यन हुस के अनुसार हुसित आंदोलन उत्पन्न हुआ और उसका 15-16वीं शताब्दी में चेक साहित्य पर यथेष्ट प्रभाव पड़ा। चेक पुस्तकों की छपाई का आरंभ सन् 1468 में पहली बार हुआ और इस आविष्कार से चेक और लैटिन पुस्तकों के प्रकाशन में अधिक प्रगति हुई।\n\n17वीं शताब्दी में चेक राजा लोग पराजित हो गए थे (सन् 1620) और इसके फलस्वरूप बलपूर्वक जर्मनीकरण हुआ जो दो शताब्दियों (सन् 1918) तक चेक भाषा को सार्वजनिक जीवन तथा साहित्य से निकालने का प्रयत्न करता रहा। यह सब होते हुए भी चेक भाषा जीवित रही।\n\nउस काल का एक प्रकांड विद्वान् यन अमोस कोमेन्स्की (1592-1670) था जो आधुनिक शिक्षाशास्त्र का संस्थापक है। उसकी अनेक कृतियों में विविध शब्दकोश ओर विश्वविद्यालय विषयक ग्रंथ अंतर्भूत हैं, जैसे \"यनुन लिंग्वारुम\" अर्थात् भाषाओं का फाटक ओर \"ओबिस पिक्तुस\" अर्थात् \"चित्रों में संसार\", \"संसार की भूलभुलैया\" और \"हृदय का आनंदधाम\"। इन पुस्तकों के अतिरिक्त कोमेन्स्की के दार्शनिक और सार्ववैज्ञानिक लेख तथा शिक्षाशास्त्र पर लिखे ग्रंथ (ओपेरा दिदवितका ओम्तीया, अम्स्तेदंम, 1657) अनेक भाषाओं में अनूदित होकर प्रकाशित हुए हैं। कोमेन्स्की \"राष्ट्रों के शिक्षक\" नामक पदवी से विभूषित थे और यूरोपीय शैक्षिक प्रणाली के मार्गदशैक कहलाते हैं।\n\nराष्ट्रीय जीवन का पुनरुद्धार जागरण के फलस्वरूप 18वीं शताब्दी के उत्तरार्ध में प्रारंभ हुआ। 19वीं शताब्दी के आरंभ में राष्ट्रीय जाग्रति का एक नया उभार हुआ जिसने चेक भाषा के प्रचार ओर उसके शुद्धीकरण में सहायता पहुँचाई। उस समय के प्रसिद्ध भाषा विज्ञान-वेत्ता योसेफ़ दोब्रोव्स्की (1753-1829) थे जिन्होंने चेक इतिहास, स्लाव भाषाषास्त्र तथा चेक भाषा के अनुसंधान कार्य की नींव डाली। प्रसिद्ध वैज्ञानिकों में योसेफ यंगमन (1773-1847) का उल्लेख किया जा सकता है। प्रसिद्ध इतिहासकार फ्रांतिशेक पलत्स्की (1798-1873) ने विकसित चेक राष्ट्र का इतिहास लिखा।\n\n19वीं शताब्दी के प्रमुख साहित्यकारों में निम्नलिखित प्रसिद्ध हैं :\n\nकरेल हव्लीचेक (1821-1856) पत्रकार, राजनीतिज्ञ और व्यंग्य कवि थे। चेक नाटक साहित्य और अभिनय कला का आरंभ योसेफ कयेतम तिल (1808-1856) से होता है। महान चेक कवि करेल हिनेक माखा (1820-1836) भी इस काल के तरुण रचयिता थे। उनकी विख्यात कृति रोमांटिक कविता \"मई\" है। माखा अंग्रेजी तथा रूसी पुश्किन आदि कवियों से कला तथा भाषा में पूर्णतया प्रभावित हैं। अन्य कवि करेल यरोमीर एर्बोन (1811-1870) फुटकर लोकगीतों तथा गाथाओं के संग्रहकर्ता थे। इस पीढ़ी के प्रमुख कवि यन नेरुद (1834-1891) थे, जिनकी कविताएँ तथा आलोचनात्मक निबंध आज तक पढ़े जाते हैं और मान्य हैं। विख्यात लेखिका श्रीमती बाजेना नेम्त्सोवा (1820-1862) की सबसे महत्वपूर्ण पुस्तक \"दादी\" है, जो चेक साहित्य की सर्वाधिक लोकप्रिय रचना है। इस उपन्यास की केंद्रीय पात्री दादी सभी सद्गुणों की मूर्त रूप है जो बुद्धिमत्ता और देशभक्ति से ओतप्रोत है।\n\n19वीं शती के उत्तरार्ध के प्रतिनिधि लेखक निम्नलिखित हैं : यरोस्लाव व्ररिव्ललत्स्की (1853-1912) के विशाल कृतित्व ने आधुनिक चेक कविता के लिये नवीन मार्ग खोले। उनकी अनेक कविताएँ सार्वभौम मनुष्यता के प्रति सहानुभूति अभिव्यक्त करती हैं। अत्यंत सफल कवि के रूप में व्ररिव्ललत्स्की छंदों में सुधार तथा पूर्णता के लिये प्रयत्नशील रहे। अन्य कवि स्वतोप्लुक चेख (1846-1908) की रचनाएँ प्रबल देशभक्तिपूर्ण भावनाओं और सामाजिक तत्वों से ओतप्रोत हैं। कवि योसेफ वात्स्लाव स्लादेक (1845-1912) की काव्यभाषा को अद्भुत स्वच्छता प्राप्त हुई है। उसकी बाल कविताएँ विशेष रूप से उल्लेखनीय हैं। लेखक और कवि युलिउस जेयेर (1841-1901) ने अपने महाकाव्यों में पुरातन चेक इतिहास और विख्यात घटनाओं का बहुधा उल्लेख किया। उसने अपनी रचनाओं के प्रसगं विशेषतया प्राच्य देशों की सभ्यता से ग्रहण किए हैं। अन्य चेक कवि जो पूर्वी चेतना और भावों से अधिक से अधिक प्रभावित था, ओतकार ब्रेजिना (1867-1929) था। काव्यमय अभिव्यक्ति का धनी यह चेक कवि रहस्यात्मक काव्यों का प्रधान तथा प्राय: एकमात्र कवि है।\n\nउन मुख्य लेखकों में, जिन्होंने राष्ट्रीय इतिहास के प्रसंगों पर अपनी रचनाओं का निर्माण किया, अलोइस पियरासेक (1851-1930) सर्वोपरि हैं। उनके ऐतिहासिक उपन्यास हुसित युग और आंदोलन विषयक हैं (जैसे \"संसार हमारे विरुद्ध\", \"काले युग के दौरान में\", आदि)।\n\n20वीं शताब्दी के प्रधान साहित्यकार निम्नलिखित हैं: पेत्र बेज्रुच (1867-1930) जो यथार्थवादी हैं। वे खनिकों और श्रमिकों के कवि थे। अन्य समाजवादी प्रमुख कवि स. कोस्त्का नोइमन (1875-1947) थे जिनके प्रौढ़ काव्यों में कांतिकारी चेतना और शुद्ध भोथ्तकवादी दृष्टिकोण स्पष्ट रूप से झलकता है। सर्वाधिक प्रतिभावान् समाजवादी कवि, जो अयंत तरुण अवस्था में दिवंगत हो गए, यिरी वोल्केर (1900-1924) थे। योसेफ होरा (1891-1945) चेक छंदों के स्वामी थे। उनका मातृभूमि के प्रति गहरा स्नेह उनकी अनेक सफल कविताओं में मूर्त हुआ है। कवि करेल तोमन (1891-1946) ने अद्भुत स्वच्छता तथा कोमल अभिव्यक्ति में वास्तविक नैपुण्य प्राप्त किया था। सन् 1958 में स्वर्गवास होनेवाले विख्यात कवि वीतेस्लोनज्वल आधुनिक चेक कवियों में प्रमुख थे। उनकी उत्तर युद्धकालीन कविता की पराकाष्ठा \"शांतिगान\" है जिसमें अंतर्राष्ट्रीय शांति की शक्ति में उन्होंने अपना अटूट विश्वास अभिव्यक्त किया है।\n\nप्रधान जीवन कवियों में निस्संदेह योसेफ सैफेर्त और फ्रंतिशेके ह्रूबीन सामयिक चेक साहित्य के प्रतिनिधि कवि हैं।\n\nप्रथम चेक लेखक, जिन्होंने पहला समाजवादी उपन्यास लिखा है, आइवन ओल्ब्रख्त (1882-1952) थे। उपन्यास का नाम \"श्रमजीवी स्त्री अन्ना\" है। समाजवादी यथार्थवाद की लेखिकाएँ मारिए पुयेमनोवा (1893-1958) और मारिए मयेरोवा (जन्म 1882) हैं।\n\nचेक साहित्य के यशस्वी व्यंग्यलेखक यरोस्लाव इशक (1883-1923) हास्यपूर्ण चेक कहानियों ओर विशेषकर संसार भर में विख्यात हास्य उपन्यास \"भला सैनिक श्वैक\" के प्रणीता हैं।\n\n20वीं शताब्दी के दो प्रमुख और सबसे महत्वपूर्ण उपन्यासकार एवं कहानीकार हैं : व्लदिस्लाव बंचुरा (1891-1942), जिसके उपन्यास \"रोठीवाला यह महोल\", \"मकैता लजारोवा\" काव्य-गुण-संपन्न भाषा में लिखे गए हैं। वंचुरा अद्भुत कहानी सुनाने की कला के लिये प्रख्यात हैं। उनकी असमाप्त कृति \"चेक राष्ट्र के इतिहास के चित्र\" में भाषा उच्चस्तरीय काव्यगुणों से संपन्न है।\n\nचेक लेखकों में सबसे अधिक गौरवपूर्ण स्थान करेल चपेक (1890-1938) को प्राप्त है। उनकी यात्रा विषयक और विभिन्न प्रकार के निबंध हमें सहज में परम कलात्मक रूप से इस बात का प्रमाण देते हैं, कि उनके प्रणीता की प्रतिभा और जनजीवन के प्रति कुशल निरीक्षणशक्ति अद्भुत, अनोखी और अत्यंत आकर्षक है। चपेक का मनुष्यतापूर्ण दृष्टिकोण, विशेषकर रूर (ङद्वद्ध) और \"क्रकतित\" नामक पुस्तकों में विद्यमान है। उनका \"माँ\" नामक नाटक प्राय: समस्त भाषाओं में (बँगला और मराठी में भी) अनूदित हो चुका है। चपेक की रचनाओं के अनेक भाषाओं में अनुवाद इस बात के प्रमाण हैं कि लेखक का मानवता में विश्वास वास्तविक, गंभीर और प्रबल है तथा वह संसार के सभी राष्ट्रों एंव जातियों को अधिक वांछनीय तथा जीवनदायक मालूम हुआ है।\n\n", "id": "477403", "title": "चेक साहित्य"}
{"url": "https://hi.wikipedia.org/wiki?curid=477416", "text": "विमुखता ( ग्रह )\n\nस्थितीय खगोल विज्ञान में, दो खगोलीय पिंडों को विमुखता (Opposition) में होना कहा जाता है, जब किसी दिए गए स्थान (आमतौर पर पृथ्वी) से देखने पर, वे आकाश के विपरीत पक्ष पर होते है | एक ग्रह (या क्षुद्रग्रह या धूमकेतु) \"विमुखता में\" होना कहलाता है, जब पृथ्वी से देखने पर, यह सूर्य से विपरीत में होता है | विमुखता वरिष्ठ ग्रहों में ही होती है | विमुखता के लिए खगोलीय चिन्ह है | \n\nविमुखता के दौरान एक ग्रह इस तरह नजर आता है : \n", "id": "477416", "title": "विमुखता ( ग्रह )"}
{"url": "https://hi.wikipedia.org/wiki?curid=477418", "text": "ली नदी (गुआंगशी प्रान्त)\n\nली जिआंग या ली () दक्षिणी चीन के गुआंगशी प्रांत में बहने वाली एक नदी है। यह शिंगअन ज़िले () के माओएर पर्वतों में शुरू होकर दक्षिणी दिशा में गुइलिन, यांगशुओ और पिंगले शहरों से गुज़रती हुई निकलती है। पिंगले में दो और नदियाँ इसमें विलय हो जाती हैं और इस मिली-जुली नदी को गुइ नदी () के नाम से जाना जाता है। यह नदी फिर शी नदी () में मिलती है जो स्वयं आगे जाकर मोती नदी () में मिल जाती है।\n\nली और गुइ नदियों की मिलाकर कुल लम्बाई ४३७ किमी है और इसमें दोनों तरफ़ हरे-भरे पहाड़ नज़र आते हैं। यहाँ के पहाड़ चूने के पत्थर के बने हैं जिस से इनके अकार अजीब-ओ-ग़रीब नज़र आते हैं। इस तरह के आकारों को 'कार्स्ट' () कहा जाता है। यहाँ के लोग अक्सर नदी में मछलियों का शिकार करने के लिए पालतू जलकाग () पक्षियों का प्रयोग करते हैं। ली नदी के ऊपरी भाग और शिआंग नदी के दरमियान प्रसिद्ध प्राचीन लिंगचू नहर () है। सन् २१४ ईसापूर्व में चिन राजवंश के ज़माने में बनी यह नहर मोती नदी के नदीमुख (डेल्टा) क्षेत्र को यांग्त्से नदी की वादी से जोड़ने के लिए बहुत अहम मानी जाती है।\n\n", "id": "477418", "title": "ली नदी (गुआंगशी प्रान्त)"}
{"url": "https://hi.wikipedia.org/wiki?curid=477423", "text": "गुइ नदी\n\nगुइ जिआंग या गुइ () दक्षिणी चीन के गुआंगशी प्रांत में बहने वाली एक नदी है जो शी नदी () की एक उपनदी है। गुइ नदी पिंगले ज़िले () में ली नदी और अन्य छोटे झरनों के मिल जाने से बनती है। वूझोऊ शहर () के पास यह शुन नदी () में विलय करने के बाद शी नदी कहलाती है। कश्तियाँ ली नदी, गुइ नदी, शी नदी और फिर मोती नदी से होती हुई दक्षिण चीन सागर तक जा सकती हैं।\n\n", "id": "477423", "title": "गुइ नदी"}
{"url": "https://hi.wikipedia.org/wiki?curid=477434", "text": "नचार खेड़ा\n\nनचार खेड़ा भारत के हरियाणा राज्य का एक गाँव है|\n\n\nकाकड़ौद, दुर्जनपुर, सुरबरा, उदयपुर से सीमा लगती है। \n\nदनौदा, मतलौडा, मंगलपुर, डौहाना खेड़ा, लितानी, मखण्ड, उचाना, कुम्भा, छान, बनभौरी भी नजदीकी गांवो में माने जाते हैं।\n\n\nनचार खेड़ा में प्रमुख डैरी\nमैन गली चौपाल के पास राजेस डॉ॰ वाली दुकान\n८९०१०४२५९५\n", "id": "477434", "title": "नचार खेड़ा"}
{"url": "https://hi.wikipedia.org/wiki?curid=477436", "text": "उपाख्यान\n\nउपाख्यान (उप + आख्यान) किसी बड़ी कहानी के अन्दर लिखी गई छोटी कहानी को कहते हैं। उदाहरण के रूप में महाभारत जैसे आदि ग्रंथ में कई छोटी-छोटी कहानियाँ या उपाख्यान मौजूद हैं।\n\n\n\n", "id": "477436", "title": "उपाख्यान"}
{"url": "https://hi.wikipedia.org/wiki?curid=477439", "text": "द लीजेंड ऑफ़ स्पायरो: अ न्यु बिगिनिंग\n\nद लीजेंड ऑफ़ स्पायरो: अ न्यु बिगिनिंग (अंग्रेज़ी: The Legend of Spyro: A New Beginning) में पहली बार खेल द लीजेंड ऑफ़ स्पायरो त्रयी. इसके लिए जारी किया गया था: , , , , , मोबाइल फोन और .\n\n", "id": "477439", "title": "द लीजेंड ऑफ़ स्पायरो: अ न्यु बिगिनिंग"}
{"url": "https://hi.wikipedia.org/wiki?curid=477445", "text": "विनोना रायडर\n\nविनोना रायडर (जन्म विनोना लौरा होरोविट्ज़ (); १९ अक्टूबर १९७१) एक अमेरिकी अभिनेत्री है। उन्होंने अपने फ़िल्म करियर की शुरुआत १९८६ में बनी फ़िल्म \"लुकास\" से की थी। रायडर का पहला मुख्य किरदार टीम बर्टन की फ़िल्म \"बीटलजूस\" (१९८८) में एक गोथ युवा का था जिसके लिए उन्हें काफ़ी सराहा गया। इसके बाद अन्य कई फ़िल्म व टेलीविजन कार्यक्रमों में अभिनय करने के बाद रायडर फ़िल्म \"हेदर्स\" (१९८९) में दिखी जो एक हाई स्कुल में युवा आत्महत्या के विवादस्पद विषय पर बनी थी।\n\nकई फ़िल्मों में भिन्न-भिन्न प्रकार के किरदार साकार ने के बाद उन्हें १९९३ में \"द एज ऑफ़ इनोसंस\" के लिए सर्वश्रेष्ठ सह-अभिनेत्री का गोल्डन ग्लोब पुरस्कार व अकादमी पुरस्कार नामांकन प्राप्त हुआ। इसके साठ ही उन्हें अगले वर्ष \"लिटल वुमन\" के लिए सर्वश्रेष्ठ अभिनेत्री का अकादमी पुरस्कार नामांकन मिला। २००० में रायडर को उनके नाम का सितारा होलिवूड में वाक ऑफ़ फेम में दिया गया।\n\nरायडर की निजी ज़िंदगी को मिडिया द्वारा काफ़ी प्रकाशित किया गया है। जॉनी डेप के साथ उनके संबंध को १९९० में काफ़ी प्रसिद्धी मिली। २००१ में चोरी के आरोप के चलते उन्हें अभिनय से चार वर्ष का विराम लेना पड़ा। २००६ में वे \"स्टार ट्रेक\" व \"ब्लैक स्वान\" जैसी फ़िल्मों से पुनः बड़े पर्दे पर आई. २०१० में उन्हें दो स्क्रीन एक्टर्स गिल्ड अवार्ड्स का नामांकन \"व्हेन लव इस नॉट इनफ: द लोईस विल्सन स्टोरी\" और \"ब्लैक स्वान\" के लिए मिला।\n", "id": "477445", "title": "विनोना रायडर"}
{"url": "https://hi.wikipedia.org/wiki?curid=477451", "text": "मोती नदी\n\nमोती नदी या झू नदी () दक्षिणी चीन की एक मुख्य नदी है जिसका एक विस्तृत उपनदियों का मंडल है और दक्षिण चीन सागर के साथ एक बड़ा नदीमुख (डेल्टा) क्षेत्र है। इसमें तीन नदियाँ - शी नदी (, यानि 'पश्चिमी नदी'), बेई नदी (, यानि 'उत्तरी नदी') और दोंग नदी (, यानि 'पूर्वी नदी') - मिलकर नदीमुख बनती हैं, इसलिए इन्हें एक ही मोती नदी मंडल का हिस्सा मन जाता है। अगर शी नदी के सुदूर छोर से समुद्र तक की लम्बाई देखी जाए तो मोती नदी २,४०० किमी लम्बी है, जो इसे यांग्त्से नदी और पीली नदी (उर्फ़ ह्वांग हो) के बाद चीन की तीसरी सबसे लम्बी नदी बना देती है। मोती नदी का कुल जलसम्भर क्षेत्रफल ४,०९,४८० वर्ग किमी है जो अधिकतर चीन में है लेकिन जिसका एक अंश उत्तरी वियतनाम में भी आता है। ग्वांगझोउ शहर से गुज़रते हुए इस नदी के नीचे मोती के रंग वाले असंख्य शंख पड़े नज़र आते हैं, जिस से इसका नाम 'मोती नदी' पड़ा है। इस नदी मंडल के इर्द-गिर्द भारी आबादी, उद्योग और जल-यातायात की वजह से इस नदीमुख का पानी बहुत प्रदूषित है।\n\n", "id": "477451", "title": "मोती नदी"}
{"url": "https://hi.wikipedia.org/wiki?curid=477453", "text": "शी नदी\n\nशी नदी या शी जिआंग () दक्षिणी चीन की एक नदी है जो प्रसिद्ध मोती नदी की पश्चिमी उपनदी है। चीनी भाषा में 'शी' () का मतलब 'पश्चिमी' और 'जिआंग' () का मतलब 'नदी' होता है। यह गुआंगशी प्रांत के वूझोऊ () शहर में गुइ नदी और शुन नदी के विलय से बनती है और पूर्व में गुआंगदोंग प्रांत से गुज़रकर मोती नदीमुख मंडल में पहुँचकर अपना पानी दक्षिण चीन सागर में भेज देती है। मोती नदी की अन्य दो मुख्य उपनदियाँ बेई नदी (, यानि 'उत्तरी नदी') और दोंग नदी (, यानि 'पूर्वी नदी') हैं, लेकिन इन तीनों में शी नदी ही सबसे लम्बी है। शी नदी मंडल की कुल लम्बाई २,१९७ किमी है और इसमें पानी के बहाव की तादाद चीन की सभी नदियों में सिर्फ़ यांग्त्से नदी के बाद दूसरे स्थान पर है। शी नदी की पूरी लम्बाई पर किश्तियाँ चल सकती हैं और यह सागर से काफ़ी दूर तक दक्षिणी चीन के अन्दर जल-यातायात का एक महत्वपूर्ण मार्ग है।\n\n", "id": "477453", "title": "शी नदी"}
{"url": "https://hi.wikipedia.org/wiki?curid=477456", "text": "बेई नदी\n\nबेई नदी या बेई जिआंग () दक्षिणी चीन की एक नदी है जो प्रसिद्ध मोती नदी की उत्तरी उपनदी है। चीनी भाषा में 'बेई' () का मतलब 'उत्तरी' और 'जिआंग' () का मतलब 'नदी' होता है। यह उत्तरी गुआंगदोंग प्रांत में एक ६३ किमी लम्बी नदी है जो मोती नदीमुख मंडल में पहुँचकर अपना पानी दक्षिण चीन सागर में भेज देती है। मोती नदी की अन्य दो मुख्य उपनदियाँ शी नदी (, यानि 'पश्चिमी नदी') और दोंग नदी (, यानि 'पूर्वी नदी') हैं।\n\n", "id": "477456", "title": "बेई नदी"}
{"url": "https://hi.wikipedia.org/wiki?curid=477458", "text": "दोंग नदी\n\nदोंग नदी या दोंग जिआंग () दक्षिणी चीन की एक नदी है जो प्रसिद्ध मोती नदी की पूर्वी उपनदी है। चीनी भाषा में 'दोंग' () का मतलब 'पूर्वी' और 'जिआंग' () का मतलब 'नदी' होता है। यह नदी है मोती नदीमुख मंडल में पहुँचकर अपना पानी दक्षिण चीन सागर में भेज देती है। मोती नदी की अन्य दो मुख्य उपनदियाँ बेई नदी (, यानि 'पश्चिमी नदी') और बेई नदी (, यानि 'उत्तरी नदी') हैं। हाँग काँग महानगर में इस्तेमाल होने वाले पानी का ७०% से ज़्यादा हिस्सा इसी नदी से आता है और हाँग काँग की सरकारें १९६५ से दोंग नदी का पानी गुआंगदोंग प्रांत से ख़रीदती चली आई हैं।\n\n", "id": "477458", "title": "दोंग नदी"}
{"url": "https://hi.wikipedia.org/wiki?curid=477463", "text": "सिलंग\n\nसिलंग या ख़ुशबूदार ओज़मैनथस () एक प्रकार का पुष्पीय पौधा है, जो एशिया के शीतोष्ण कटिबन्ध (टेम्परेट ज़ोन) के गर्म भागों में, कॉकस क्षेत्र से लेकर जापान तक उगता है। भारत में यह हिमालय क्षेत्र में मिलता है और इसका प्रयोग बग़ीचों में ख़ुशबू के लिए किया जाता है क्योंकि इसके फूलों में पकी हुई ख़ुबानी से मिलती-जुलती एक लुभावनी सुगंध होती है। कुमाऊँ में इसका प्रयोग कपड़ों को कीड़ों द्वारा खाए जाने से बचने के लिए भी किया जाता है। चीन में इसके फूलों की चाय बनाई जाती है।\n\n", "id": "477463", "title": "सिलंग"}
{"url": "https://hi.wikipedia.org/wiki?curid=477467", "text": "गुइलिन\n\nगुइलिन () जनवादी गणराज्य चीन के दक्षिण में स्थित गुआंगशी प्रांत के पूर्वोत्तरी भाग में ली नदी के पश्चिमी किनारे पर स्थित एक विभाग का दर्जा रखने वाले शहर का नाम है। चीनी भाषा में इस शहर के नाम का मतलब 'सिलंग के वन' है क्योंकि इस नगर में बहुत से सिलंग के बेहद ख़ुशबूदार फूलों वाले वृक्ष पाए जाते हैं। \n\nयह नगर हमेशा से अपने सौन्दर्य के लिए प्रसिद्ध रहा है। सन् २०१० में इसकी आबादी १३.४ लाख अनुमानित की गई थी और यहाँ हान, झुआंग, याओ, हुई, मियाओ और दोंग जाति के समुदाय रहते हैं। यहाँ गर्म और नम गर्मियाँ होती हैं और जुलाई-अगस्त में औसत अधिकतम तापमान ३३ सेंटीग्रेड है। सर्दियाँ ज़्यादा कड़क नहीं होती और जनवरी में औसत न्यूनतम तापमान ५ सेंटीग्रेड है। यहाँ आमतौर पर बर्फ़ नहीं पड़ती लेकिन कभी-कभार गिर भी जाती है।\n\nगुइलिन अपने खानपान के लिए भी जाना जाता है। यहाँ के तीन व्यंजन 'गुइलिन के तीन ख़ज़ाने' कहलाते हैं -\n\nयहाँ चावल के एक विशेष नूडल्ज़ भी बनते हैं जिन्हें घोड़े के मांस के साथ बनाया जाता है। कहा जाता है कि चिन राजवंश के ज़माने में जब उनकी फ़ौजों ने इस इलाक़े पर क़ब्ज़ा जमाया तो उनके सैनिक यहाँ का स्थानीय खाना पचा नहीं पाए और उनके पेट ख़राब रहने लगे। उस समय यहाँ इन चावल के नूडलों का आविष्कार किया गया। पर्यटक अक्सर इन्हें खाते हैं और यह बिना अश्व-मांस के भी मिल सकते हैं। यहाँ एक ज़ोंगज़ी () नामक व्यंजन भी मिलता है जो अच्छे पके चावलों और मूंग को एक साथ पिचका के केले के पत्तों में लपेटकर बनाया जाता है।\n\n", "id": "477467", "title": "गुइलिन"}
{"url": "https://hi.wikipedia.org/wiki?curid=477468", "text": "कल्याण स्वामी\n\nबाभूलगाव के पटवारी कृष्णाजीपंत कुलकर्णी तीर्थयात्रा करते हुए कोल्हापुर को आए। वहाँ उनका विवाह पाराजीपन्त कुलकर्णी की बहन से हुआ। उन्हें तिन अपत्य हुए \nअम्बाजी, दत्ताजी और एक बेटी|कुछ समय बाद कृष्णाजीपंत आगे की तीर्थयात्रा के लिए निकल पड़े|उसी समय समर्थ रामदास जी के कीर्तन श्री महालक्ष्मी के मंदिर में कोल्हापुर को चल रहे थे। इसी अवसर का लाभ उठाते हुए पाराजी पन्त ने स्वयं, अपनी बहन और उसके बेटोंके साथ समर्थ रामदास जी का अनुग्रह लिया। समर्थ ने धर्मकार्य के लिए अम्बाजी को मांग लिया। इसके बाद अम्बाजी, दत्ताजी और उनकी माता समर्थ के साथ चल पड़े|रास्ते में समर्थ रामदास जी ने शिरगाव को एक मठ स्थापन किया। वहाँ दत्ताजी को मठपति नियुक्त करके माता की सेवा और गृहस्थधर्म पालन करने का आदेश दिया। वाही आगे दत्तात्रय स्वामी नाम से विख्यात हुए|किन्तु अम्बाजी ने पूरा जीवन समर्थ की सेवा में अर्पित कर दिया। उन्ही का नाम 'कल्याण स्वामी' है।\n", "id": "477468", "title": "कल्याण स्वामी"}
{"url": "https://hi.wikipedia.org/wiki?curid=477473", "text": "टिम बर्टन\n\nटिमोथी विलियम \"टिम\" बर्टन (; जन्म २५ अगस्त १९५८) एक अमेरिकी फ़िल्म निर्देशक, फ़िल्म निर्माता, लेखक व कलाकार है। वह \"बीटलजूस\", \"एडवर्ड सिज़रहैन्ड्स\", \"द नाइटमेयर बिफोर क्रिसमस\", \"एड वूड\", \"स्लीपी होलो\", \"कॉर्प्स ब्राइड\" और \"\" जैसी अँधेरी फ़िल्मों व ब्लाकबस्टर फ़िल्मों, जैसे \"पी-वीज़ बिग एडवेंचर\", \"बैटमैन\", \"प्लैनेट ऑफ़ द एप्स\", \"चार्ली एंड द चोकोलेट फैक्ट्री\" और \"ऐलिस इन वण्डरलैण्ड\" के लिए लोकप्रिय है।\n\n", "id": "477473", "title": "टिम बर्टन"}
{"url": "https://hi.wikipedia.org/wiki?curid=477475", "text": "टोफ़ू\n\nटोफ़ू () या सोया दही () सोया दूध को जमाकर उसके दही को पनीर जैसे टुकड़ों को पिचकार बनाए गए खाने का नाम होता है। टोफ़ू कई प्रकार के होते हैं - सख़्त या मुलायम, पीले या सफ़ेद, नमकीन या मीठे। इन्हें पनीर की तरह अलग-अलग व्यंजनों में मिलाया जा सकता है और तला-भुना जा सकता है। टोफ़ू का आविष्कार प्राचीन चीन में हुआ और इसका श्रेय हान राजवंश के लिऊ अन () नामक राजकुमार को दिया जाता है। टोफ़ू में लोहा और प्रोटीन बहुत होता है और पनीर की तुलना में इसमें कम कैलोरी होती हैं। दूध न पचा पाने वाले लोगों के लिए यह पनीर की जगह ले सकता है। फिर भी कहा गया है कि इसका सेवन संतुलित मात्र में ही करना चाहिए।\n\n", "id": "477475", "title": "टोफ़ू"}
{"url": "https://hi.wikipedia.org/wiki?curid=477485", "text": "नाननींग\n\nनाननींग () जनवादी गणराज्य चीन के दक्षिण में स्थित गुआंगशी प्रांत की राजधानी और सबसे बड़ा शहर है। यह उस प्रान्त के मध्य भाग में योंग नदी () के किनारे स्थित है जो शी नदी की एक मुख्य उपनदी है। नाननींग को 'हरा शहर' भी कहा जाता है क्योंकि यह वृक्ष-पौधों से हराभरा है। चीनी भाषा में 'नान नींग' का मतलब 'दक्षिणी शान्ति' है। चीन की प्रशासन प्रणाली में नाननींग एक विभाग-स्तरीय शहर का दर्जा रखता है। नाननींग वियतनाम की सीमा से सिर्फ़ १६० किमी दूर है इसलिए बहुत से पर्यटक वियतनाम से आते-जाते इस शहर से गुज़रते हैं।\n\nसन् २०१० में इसकी आबादी ६६,६१,६०० अनुमानित की गई थी और यहाँ हान, झुआंग, याओ, हुई, मियाओ और दोंग जाति के समुदाय रहते हैं। यहाँ गर्म और नम गर्मियाँ होती हैं और जुलाई-अगस्त में औसत अधिकतम तापमान ३३ सेंटीग्रेड है। सर्दियाँ ज़्यादा कड़क नहीं होती और जनवरी में औसत न्यूनतम तापमान १० सेंटीग्रेड है। कभी-कभार पाला तो पड़ता है लेकिन बर्फ़ कभी नहीं। यह शहर योंग नदी के किनारे बसा हुआ है जो आगे चलकर यु नदी में और फिर शी नदी में मिल जाती है। इसके ज़रिये छोटी किश्तियों से ग्वांगझोऊ तक आया-जाया सकता है। शहर में बहुत से बादाम के पेड़ हैं और गुड़हल (जपा या हाईबिस्कस) के झाड़ जगह-जगह दिखते हैं।\n\n", "id": "477485", "title": "नाननींग"}
{"url": "https://hi.wikipedia.org/wiki?curid=477491", "text": "मिशन इम्पॉसिबल (बहुविकल्पी)\n\nयह एक बहुविकल्पी पृष्ठ है।\nमिशन इम्पॉसिबल के नाम से निम्नलिखित पृष्ठ मौजूद है:", "id": "477491", "title": "मिशन इम्पॉसिबल (बहुविकल्पी)"}
{"url": "https://hi.wikipedia.org/wiki?curid=477493", "text": "मिशन: इम्पॉसिबल (फ़िल्म शृंखला)\n\n\"मिशन: इम्पॉसिबल\" फ़िल्में एक्शन फ़िल्मों की शृंखला है जो इसी नाम की पर आधारित है। फ़िल्म में टॉम क्रूज़ इथन हंट, एक आईएमएफ़ एजंट, की भूमिका में है। यह शृंखला विश्व की १२वि सर्वाधिक कमाई वाली फ़िल्म शृंखला है।\n\n१९९६ में बनी इस फ़िल्म में इथन हंट पर अपने साथी आईएमएफ़ एजंटों की हत्या के साथ ही सरकारी रहस्यों को एक अंतर्राष्ट्रीय गुन्हेगार \"मैक्स\" को बेचने का आरोप लागा कर फसाया जाता है।\n\n२००० में बनी इस फ़िल्म में इथन हंट न्यह नोर्दोफ़-हाल को एक पूर्व आईएमएफ़ एजंट की जानलेवा वायरस छोड़ने की योजना नाकाम करने के लिए उसके पीछे भेजता है।\n\n२००६ में बनी इस फ़िल्म में इथन हंट, जो अब निवृत्त हो चूका है व जिसकी शादी होने वाली है, एक टीम का गठन करता है ताकि वह एक हथियारों के व्यापारी को एक खतरनाक वस्तु \"द रैबिट्स फूट\" बेचने से रोक सके।\n\n२०११ में बनी इस फ़िल्म में इथन हंट व पुरे आईएमएफ़ पर क्रेमलिन विस्फ़ोट का आरोप लगाया जाता है।\n", "id": "477493", "title": "मिशन: इम्पॉसिबल (फ़िल्म शृंखला)"}
{"url": "https://hi.wikipedia.org/wiki?curid=477501", "text": "सिमोन पेग्ग\n\nसिमोन पेग्ग () (जन्म सिमोन जॉन बकिंघम; १४ फ़रवरी १९७०) एक अंग्रेज़ अभिनेता, हास्य कलाकार, फ़िल्म निर्माता व निर्देशक है। उन्होंने \"स्टार ट्रेक\" में स्कॉटी की व \"\" और \"\" में बेंजी डन की भूमिका निभाई है। इसके साथ ही उन्होंने \"द एडवेंचर्स ऑफ़ टिनटिन\" में थोम्पसंस को आवाज़ दी है।\n\n", "id": "477501", "title": "सिमोन पेग्ग"}
{"url": "https://hi.wikipedia.org/wiki?curid=477503", "text": "जेरेमी रेनर\n\nजेरेमी ली रेनर (; जन्म ७ जनवरी १९७१) एक अमेरिकी अभिनेता व संगीतकार ह। उन्हें \"द हार्ट लोकर\" के लिए सर्वश्रेष्ठ अभिनेता का अकादमी पुरस्कार नामांकन प्राप्त हुआ था। इसके साथ ही \"द टाउन\" फ़िल्म के उनके जेम्स कफलिन के पात्र को २०१० के सर्वश्रेष सह-अभिनेता का अकादमी पुरस्कार नामांकन व इसी श्रेणी में एसएजी अवार्ड्स व गोल्डन ग्लोब पुरस्कार नामांकन भी प्राप्त हुए।\n", "id": "477503", "title": "जेरेमी रेनर"}
{"url": "https://hi.wikipedia.org/wiki?curid=477504", "text": "पौला पैटन\n\nपौला मैक्सिन पैटन (; जन्म ५ दिसम्बर १९७५) एक अमेरिकी अभिनेत्री है। वे \"आइडलवाइल्ड\" (२००६), \"देजा वू\" (२००६), \"मिरर्स\" (२००८), \"स्विंग वोट\" (२००८), \"प्रिशियस\" (२००९), \"जस्ट राईट\" (२०१०), \"जम्पंग ब्रूम\" (२०११) और \"\" (२०११) में अभिनय कर चुकी है।\n\n", "id": "477504", "title": "पौला पैटन"}
{"url": "https://hi.wikipedia.org/wiki?curid=477505", "text": "मिशेल मोनाघन\n\nमिशेल लिन मोनाघन (; जन्म २३ मार्च १९७६) एक अमेरिकी अभिनत्री है जो \"\", \"किस किस बैंग बैंग\", \"गोन बेबी गोन\", \"मेड ऑफ़ ऑनर\", \"द हार्टब्रेक किड\", \"ईगल आई\" और \"सोर्स कोड\" में अभिनय के लिए जानी जाती है। ये एक रनडी है\n", "id": "477505", "title": "मिशेल मोनाघन"}
{"url": "https://hi.wikipedia.org/wiki?curid=477509", "text": "मिशन: इम्पॉसिबल (फ़िल्म)\n\nमिशन: इम्पॉसिबल () १९९६ में बनी एक्शन थ्रिलर फ़िल्म है जिसका निर्देशन ब्रायन डी पाल्मा ने किया है व टॉम क्रूज़ इसमें मुख्य भूमिका में है। यह की कहानी आगे बढाती है जिसमे नया एजंट इथन हंट अपनी हत्या की गई आईएमएफ़ टीम के हत्यारे व सीआईए में मौजूद गद्दार कर पर्दाफाश करने की कोशिश करता है। यह की पहली फ़िल्म है।\n", "id": "477509", "title": "मिशन: इम्पॉसिबल (फ़िल्म)"}
{"url": "https://hi.wikipedia.org/wiki?curid=477514", "text": "टर्मिनेटर (फ़्रैंचाईज़ी)\n\nटर्मिनेटर शृंखला एक काल्पनिक विज्ञान फ़्रैंचाईज़ी है जिसमे फ़िल्मों की शृंखला शामिल है जिसके अंतर्गत स्कायनेट की कृत्रिम बुद्धिमत्ता के मशीनी नेटवर्क के खिलाफ़ जॉन कॉनर और उसके विद्रोही सिपाही मानवों के लिए लड़ते हैं।\n\nस्कायनेट कई टर्मिनेटरों के मॉडल बनाकर भूतकाल में भेजता है ताकि वह जॉन कॉनर को मार सके। फ़िल्म में मुख्यतः टर्मिनेटर की भूमिका अर्नोल्ड श्वार्ज़नेगर ने निभाई है। इसकी नवीनतम फ़िल्म \"टर्मिनेटर: सैल्वेशन\" है जिसे २००९ में रिलीज़ किया गया था।\n", "id": "477514", "title": "टर्मिनेटर (फ़्रैंचाईज़ी)"}
{"url": "https://hi.wikipedia.org/wiki?curid=477526", "text": "राजासत्करण\n\nहिंदू विधि के अनुसार राजासत्करण (Escheat) उस अवस्था में होता है जब वारिस न होने के कारण संपत्ति राज्य की हो जाती है। जहाँ राज राजसात्करण के अनुसार किसी संपत्ति का दावा करता है, वहाँ यह सिद्ध करने का भार राज्य पर आ पड़ता है कि अंतिम स्वामी मरते समय कोई वारिस नहीं छोड़ गया था।\n\nइस संबंध में मनु की व्यवस्था यह है कि जहाँ कहीं भी वारिस नहीं होगा वहाँ संपत्ति राज्य के अधिकार में चली जाएगी। परंतु यह नियम किसी ब्राह्मण की संपत्ति पर लागू नहीं होगा। इस निदेश के प्रसंग में कलेक्टर ऑव मसूलीपत्तम बनाम कवेली वेंकट 1860 (8 मूर्स इंडियन अपील्स 500) का मामला उल्लेखनीय है, जहाँ इस निदेश को मान्यता नहीं दी गई। इसमें ब्राह्मण जाति के एक ऐसे हिंदू की संपत्ति के राजसात्करण के रूप में राज्य द्वारा लिए जाने के अधिकर के बारे में आपत्ति की गई जो मरते समय अपना कोई वारिस नहीं छोड़ गया था। इस संबंध में यह व्यवस्था दी गई थी कि ब्राह्मण जाति के किसी हिंदू की मृत्यु बिना वारिस के होती है तो उसकी संपदा सम्राट् के अधिकार में चली जाएगी। मिताक्षरा के अध्याय 2, धारा 8 और अनुच्छेद 5 मे राजसात्करण की विधि दी गई है। इस बारे में माननीय न्यायाधिपतियों का यह मत था कि मिताक्षरा द्वारा उद्धृत नारद के वाक्यसमूह का उस धारा में होना, जिसमें मनु के प्रतिषेध का उद्धरण दिया हुआ है, यह बताता है कि इस विधि का कठोरतम रूप क्या था अर्थात्‌ राजा को संपत्ति लेनी तो है परंतु इस कर्तव्य के साथ, जिसकी वह निष्पाप होकर अवहेलना नहीं कर सकेगा, लेनी है कि वह उस संपत्ति का अपने विवेक से उस प्रकार के ब्राह्मणों के बीच निपटारा कर देगा जिनका पिछले पाठों में प्रस्ताव किया गया है। यदि ऐसी स्थिति है तो न्यायाधिपतियों को यह प्रतीत होता है कि हिंदू विधि के अनुसार बिना वारिस के मरने वाले किसी ब्राह्मण की संपत्ति पर राजसात्करण द्वारा राजा का स्वत्व किसी ऐसे दावेदार के स्वत्व पर अभिभावी होना चाहिए जो और अच्छा स्वत्व सिद्ध नहीं कर सकता।\n\nजब राजसात्करण द्वारा कोई संपदा ली जाती है तो उसके अधीन संपदा पर पड़नेवाले इस प्रकार के न्यास और प्रभार भी आ जाते हैं जैसे विधवाओं का पोषण और विधवा द्वारा वैधिक आवश्यकता के लिए किए गए बंधक। उदाहरण के लिए-'क' किसी हिंदू विधवा को धन देता है तथा उस विधवा के स्वर्गीय पति की अचल संपदा पर बंधक द्वारा इसको प्रतिभूत करता है। इस प्रकार दिया गया धन उस विधवा द्वारा उन प्रयोजनों पर लगाया जाता है, जिनके लिए हिंदू विधि उस विधि उस विधवा को अपने पति की संपदा का उसके वारिसों की संपत्ति के बिना प्रभरण अथवा उसके अन्य संक्रामण की शक्ति प्रदान की गई है। विधवा की मृत्यु हो जाने पर राज्य कोई वारिस न होने के कारण राजसात्करण द्वारा उस संपदा को अपने अधिकार में ले लेता है तो उस दशा में राज्य की अपेक्षा वह व्यक्ति जिसने धन दिया है, राज्य के मोचन अधिकार के अधीन रहते हुए दी गई धनराशि तथा ब्याज के लिए प्रतिभूति के रूप में बंधकाधीन संपदा को धारण करने का अधिकारी होगा।\n", "id": "477526", "title": "राजासत्करण"}
{"url": "https://hi.wikipedia.org/wiki?curid=477534", "text": "यू टी एयर फ्लाईट १२०\n\nयू टी एयर १२० घरेलू फ्लाइट त्यूमेन से सरगत, खांटी - मानसी स्वायत्त ऑक्रग, रूस के लिए उड़ान के लिए संदर्भित करता है। २ २०१२ अप्रैल में, ATR७२-२०१ ऑपरेटिंग उड़ान ले बंद रोस्कीनो अंतरराष्ट्रीय हवाई अड्डे के बाद शीघ्र ही दुर्घटनाग्रस्त हो गया, बोर्ड पर 43 लोगों की मौत हो गई।\n", "id": "477534", "title": "यू टी एयर फ्लाईट १२०"}
{"url": "https://hi.wikipedia.org/wiki?curid=477537", "text": "रूनी लिपि\n\nरूनी वर्णमालाएँ () प्राचीनकालीन यूरोप में कुछ जर्मैनी भाषाओं के लिए इस्तेमाल होने वाली वर्णमालाओं को कहा जाता था जो 'रून' () नामक अक्षर प्रयोग करती थीं। समय के साथ जैसे-जैसे यूरोप में ईसाईकरण हुआ और लातिनी भाषा धार्मिक भाषा बन गई तो इन भाषाओं ने रोमन लिपि को अपना लिया और रूनी लिपियों का प्रयोग घटता गया। स्कैंडिनेविया में इस्तेमाल होने वाली रूनी लिपियों को फ़ुथ़ार्क () कहा जाता था क्योंकि इनके पहले छह अक्षरों की ध्वनियाँ 'फ़' (), 'उ' (), 'थ़' (), 'अ' (), 'र' () और 'क' () थीं। इसमें 'थ़' कि ध्वनि पर ध्यान दें क्योंकि यह बिना बिंदु वाले 'थ' से ज़रा अलग है। पुरानी अंग्रेज़ी में कुछ ध्वनियाँ बदल जाने से इन वर्णमालाओं को फ़ुथ़ोर्क () कहा जाता था।\n\nसबसे प्राचीन रूनी लिखाईयाँ सन् 150 ईसवी के आसपास शिलाओं और अन्य वस्तुओं पर मिलती हैं। जैसे-जैसे ईसाई धर्म फैला उत्तरी यूरोप की यह प्राचीन लिपियाँ मरती गई। 700 ईसवी तक यह मध्य यूरोप में ख़त्म हो चुकी थीं और 1100 ईसवी तक यह उत्तरी यूरोप में समाप्त हो गई। फिर भी जहाँ-तहाँ इनका प्रयोग जारी रहा, जैसे कि तस्वीरों में सजावट के लिए या कैलेंडरों पर।\n\nरूनी लिपियाँ देवनागरी और रोमन लिपि कि तरह बाएँ से दाएँ लिखी जाती थीं। समझा जाता है कि ये पुरानी इतालवी लिपियों से इटली क्षेत्र से उत्तर की ओर फैलीं। यह तीन रूनी वर्णमालाएँ थीं जिनपर सब से अधिक भाषावैज्ञानिक जानकारी है -\n\n", "id": "477537", "title": "रूनी लिपि"}
{"url": "https://hi.wikipedia.org/wiki?curid=477544", "text": "द राइम ऑफ़ द एन्शियंट मेरिनर\n\nद राइम ऑफ़ द एन्शियंट मेरिनर () अंग्रेज़ी कवि सैम्युअल टेलर कॉलरिज द्वारा लिखित सबसे लंबी कविता है जिसे १७९७-९८ के बीच लिखा और \"लिरिकल बैलाड्स\" के प्रथम संस्करण में १७९८ में प्रकाशित किया गया था।\n", "id": "477544", "title": "द राइम ऑफ़ द एन्शियंट मेरिनर"}
{"url": "https://hi.wikipedia.org/wiki?curid=477556", "text": "गुल धावी\n\nगुल धावी या अग्नि ज्वाला () एक प्रकार का पुष्पीय पौधा है, जो भारत, पाकिस्तान, चीन, श्रीलंका और हिन्द महासागर के बहुत से द्वीपों में मिलता है। अक्सर यह पहाड़ की ढलानों पर उगता पाया जाता है लेकिन ४००० फ़ुट से ऊँचे स्थानों पर नहीं उगता। इसका दहकता लाल रंग इसे सौन्दर्य देता है। भारतीय उपमहाद्वीप में पारम्परिक रूप से इसका रंग कपड़े और अन्य चीज़ों को रंगने के लिए किया जाता था। इसके अर्क (तने के रस) को लड्डुओं में और इसके पत्तों को चाय में भी डालने का रिवाज हुआ करता था।\n\n", "id": "477556", "title": "गुल धावी"}
